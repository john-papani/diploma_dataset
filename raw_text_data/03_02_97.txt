Σελίδα 3381 

Π Ρ Α Κ Τ Ι Κ Α Β Ο Υ Λ Η Σ

Θ'ΠΕΡΙΟΔΟΣ (ΠΡΟΕΔΡΕΥΟΜΕΝΗΣ ΔΗΜΟΚΡΑΤΙΑΣ)

Σ Υ Ν Ο Δ Ο Σ Α'

ΣΥΝΕΔΡΙΑΣΗ ΟΑ'

Δευτέρα 3 Φεβρουαρίου 1997

Αθήνα, σήμερα, στις 3 Φεβρουαρίου 1997, ημέρα Δευτέρα και ώρα 18.17' συνήλθε στην Αίθουσα συνεδριάσεων του Βουλευτηρίου η Βουλή, σε Ολομέλεια, για να συνεδριάσει υπό την Προεδρία του Προέδρου κ. ΑΠΟΣΤΟΛΟΥ ΚΑΚΛΑΜΑΝΗ.

ΠΡΟΕΔΡΟΣ (Απόστολος Κακλαμάνης): Κυρίες και κύριοι συνάδελφοι, αρχίζει η συνεδρίαση.

Παρακαλείται ο κύριος Γραμματέας ν' ανακοινώσει τις αναφορές προς το Σώμα.

(Ανακοινώνονται προς το Σώμα από το Βουλευτή Ευβοίας κ. Ευάγγελο Αποστόλου τ' ακόλουθα:

Α' ΚΑΤΑΘΕΣΗ ΑΝΑΦΟΡΩΝ

1) Ο Βουλευτής Θεσ/νίκης κ. ΣΤΥΛΙΑΝΟΣ ΠΑΠΑΘΕΜΕΛΗΣ κατέθεσε αναφορά με την οποία ο Δήμος Μεγάλου Χωριού Τήλου Δωδεκανήσου ζητεί την κατ' εξαίρεση πρόσληψη προσωπικού στο μονοθέσιο Ταχυδρομικό Γραφείο Τήλου Δωδεκανήσου.

2) Ο Βουλευτής Μαγνησίας κ. ΓΕΩΡΓΙΟΣ ΣΟΥΡΛΑΣ κατέθεσε αναφορά με την οποία η Νομαρχιακή Αυτοδιοίκηση Μαγνησίας ζητεί την αποκατάσταση των ζημιών που προκάλεσαν οι πρόσφατες πλημμύρες στην περιοχή της.

3) Ο Βουλευτής Χαλκιδικής κ. ΒΑΣΙΛΕΙΟΣ ΠΑΠΠΑΣ κατέθεσε αναφορά με την οποία Μεταταγμένοι υπάλληλοι που υπηρετούν σε υπηρεσίες του Δημοσίου και Ν.Π.Δ.Δ. Ασφαλισμένοι στο ΤΕΑΠΟΚΑ ζητούν να τους καταβληθούν από το δημόσιο τα αναδρομικά και οι εισφορές που τους αναλογούν και τους είχαν παρακρατηθεί.

4) Ο Βουλευτής Λασιθίου κ. ΜΙΧΑΗΛ ΚΑΡΧΙΜΑΚΗΣ κατέθεσε αναφορά με την οποία η Κοινότητα Παλαιοκάστρου Λασιθίου ζητεί την κατασκευή έργων υποδομής για τη λειτουργικότητα του λιμανιού Κουρεμένου Παλαιοκάστρου Νομού Λασιθίου.

5) Ο Βουλευτής Λασιθίου κ. ΜΙΧΑΗΛ ΚΑΡΧΙΜΑΚΗΣ κατέθεσε αναφορά με την οποία ο Δήμος Σητείας Λασιθίου ζητεί τη χρηματοδότηση για την κατασκευή του κλειστού του γυμναστηρίου.

6) Ο Βουλευτής Λακωνίας κ. ΑΘΑΝΑΣΙΟΣ ΔΑΒΑΚΗΣ κατέθεσε αναφορά με την οποία ο Αγροτικός Συνεταιρισμός Περιστερίου - Σκάλας Λακωνίας διαμαρτύρεται για τις εξωπραγματικές εκτιμήσεις που επιβάλλει η ΔΟΥ Σκάλας Λακωνίας στις μεταβιβάσεις των ακινήτων.

7) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε αναφορά με την οποία το Επαρχείο Κάτω Νευροκοπίου ζητεί την επέκταση της θέσπισης του κριτηρίου εντοπιότητας για τις προσλήψεις του Δημοσίου και για την Επαρχία Κάτω Νευροκοπίου.

8) Ο Βουλευτής Αχαίας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας στο οποίο ζητείται η άμεση αξιοποίηση της περιοχής του Παναχαϊκού όρους.

9) Οι Βουλευτές κύριοι ΝΙΚΟΛΑΟΣ ΝΙΚΟΛΟΠΟΥΛΟΣ και ΠΑΝΑΓΙΩΤΗΣ ΚΡΗΤΙΚΟΣ κατέθεσαν δημοσίευμα εφημερίδας στο οποίο ζητείται η άμεση λειτουργία της μονάδας μεταμόσχευσης μυελού στο Περιφερειακό Νοσοκομείο Πατρών Αχαίας.

10)Ο Βουλευτής Αχαίας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στην έλλειψη προειδοποιητικής σήμανσης σε σημεία του οδικού δικτύου Πατρών Αχαίας, όπου εκτελούνται έργα.

11)Ο Βουλευτής Αχαίας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στην έλλειψη φωτεινής σηματοδότησης στην περιοχή του 24ου Δημοτικού Σχολείου Πατρών Αχαίας.

12)Ο Βουλευτής Αχαίας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στην απόσπαση γιατρού από το αγροτικό ιατρείο Κοινότητας Φιλίων Αχαίας στο νοσοκομείο Πατρών "'Αγιος Ανδρέας".

13)Ο Βουλευτής Αχαίας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στην εκποίηση μέρους της ακίνητης περιουσίας του Γενικού Κρατικού Νοσοκομείου Πατρών Αχαίας "Ο 'Αγιος Ανδρέας".

14)Ο Βουλευτής Αχαίας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στα χρέη των νοσοκομείων της χώρας προς τις φαρμακοβιομηχανίες.

15)Ο Βουλευτής Αχαίας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στα προβλήματα που δημιουργεί η νέα αύξηση των τιμών των φαρμάκων.

16)Ο Βουλευτής Αχαίας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στις ζημιές που προκάλεσαν οι πρόσφατες βροχοπτώσεις στην ευρύτερη περιοχή της Αιγιάλειας και Ακράτας Αχαίας.

17)Ο Βουλευτής Αχαίας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στις ζημιές που προκάλεσε η πρόσφατη νεροποντή στην περιοχή Αιγίου Αχαίας.

Σελίδα 3382 

18)Ο Βουλευτής Αχαίας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στην ανάγκη λήψης μέτρων για την ασφάλεια του προσωπικού των νοσοκομείων της χώρας.

19)Ο Βουλευτής Αχαίας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στην έρευνα του Πανεπιστημίου Πατρών Αχαίας η οποία ενετώπισε το ραδιενεργό στοιχείο ραδόνιο σε σπίτια της πόλης Πατρών Αχαίας.

20)Ο Βουλευτής Αχαίας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται σε πλαστές συνταγές φαρμάκων που έδιναν φαρμακοποιοί σε ασθενείς αγρότες των νησιών του Αργοσαρωνικού.

21)Ο Βουλευτής Αχαίας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στα συσσωρευμένα χρέη των κρατικών νοσοκομείων της χώρας.

22)Οι Βουλευτές κύριοι ΣΠΥΡΟΣ ΔΑΝΕΛΛΗΣ και ΕΥΑΓΓΕΛΟΣ ΑΠΟΣΤΟΛΟΥ κατέθεσαν αναφορά με την οποία οι κυρίες Ε.Κουτσοβασίλη και Μ.Κακούνη καταγγέλλουν την ακύρωση του διορισμού τους από τον ΑΣΕΠ.

23)Ο Βουλευτής Εύβοιας κ. ΕΥΑΓΓΕΛΟΣ ΑΠΟΣΤΟΛΟΥ κατέθεσε αναφορά με την οποία ο Σύλλογος Παραγωγών Ζώντων Ορνιθίων Κρεατοπαραγωγής ζητεί τη ρύθμιση των χρεών των μελών του προς τις Τράπεζες.

24)Οι Βουλευτές κύριοι ΕΥΑΓΓΕΛΟΣ ΑΠΟΣΤΟΛΟΥ και ΣΠΥΡΟΣ ΔΑΝΕΛΛΗΣ κατέθεσαν αναφορά με την οποία η Πανελλήνια Ομοσπονδία Συνεταιρισμών Ηλεκτρολόγων - Εγκαταστάσεων ζητεί την επίλυση φορολογικών και ασφαλιστικών προβλημάτων των μελών της.

25)Ο Βουλευτής Εύβοιας κ. ΕΥΑΓΓΕΛΟΣ ΑΠΟΣΤΟΛΟΥ κατέθεσε αναφορά με την οποία ο Δήμος Μακρακώμης Φθιώτιδας ζητεί την ένταξη της Γεωργικής Περιοχής του στον Αγροτικό Αναδασμό.

26)Οι Βουλευτές κύριοι ΣΤΡΑΤΗΣ ΚΟΡΑΚΑΣ και ΜΑΡΙΑ ΜΠΟΣΚΟΥ κατέθεσαν αναφορά με την οποία Αγρότισες και Αγρότες από την Καλλονή Λέσβου ζητούν την πραγματοποίηση σεμιναρίου για τον αγροτοτουρισμό στο Δήμο Καλλονής Λέσβου από 13-1 έως 5-2-97.

27)Οι Βουλευτές κύριοι ΕΥΑΓΓΕΛΟΣ ΜΠΟΥΤΑΣ, ΝΙΚΟΛΑΟΣ ΓΚΑΤΖΗΣ και ΑΧΙΛΛΕΑΣ ΚΑΝΤΑΡΤΖΗΣ κατέθεσαν αναφορά με την οποία οι Μηλοπαραγωγοί της Επαρχίας Αγιάς Νομού Λάρισας ζητούν την άμεση εξαγγελία της τιμής αποζημίωσης και την καταβολή των χρημάτων, από την ζημιά που υπέστη η παραγωγή τους λόγω της ανεμοθυελλας του περασμένου Σεπτέμβρη.

28)Ο Βουλευτής Αθήνας κ. ΠΑΝΑΓΙΩΤΗΣ ΚΑΜΜΕΝΟΣ κατέθεσε αναφορά με την οποία η Νομαρχιακή Αυτοδιοίκηση Δωδεκανήσου ζητεί το 1997 να ανακηρυχθεί ως έτος Δωδεκανήσου εφόσον έχουν συμπληρωθεί 50 χρόνια από την επανένταξη της Δωδεκανήσου στο Ελληνικό Κράτος.

29)Ο Βουλευτής Κέρκυρας κ. ΕΥΤΥΧΙΟΣ ΚΟΝΤΟΜΑΡΗΣ κατέθεσε αναφορά με την οποία ο Αθλητικός 'Ομιλος Παξών ζητεί οικονομική ενίσχυση για τη συνέχιση των δραστηριοτήτων του.

30)Ο Βουλευτής Κέρκυρας κ. ΕΥΤΥΧΙΟΣ ΚΟΝΤΟΜΑΡΗΣ κατέθεσε αναφορά με την οποία η Κοινότητα Κληματιάς του Νομού Κέρκυρας ζητεί να γίνει το έργο της διαπλάτυνσης του δρόμου από την Επισκοπή στην Κληματιά Κέρκυρας.

31)Οι Βουλευτές κύριοι ΕΥΤΥΧΙΟΣ ΚΟΝΤΟΜΑΡΗΣ και ΠΑΝΑΓΙΩΤΗΣ ΚΡΗΤΙΚΟΣ κατέθεσαν αναφορά με την οποία οι Τουριστικοί Φορείς της Κέρκυρας ζητούν την καθιέρωση δρομολογίου αεροπορικής πτήσης από Κέρκυρα προς Λονδίνο.

32)Ο Βουλευτής Κέρκυρας κ. ΕΥΤΥΧΙΟΣ ΚΟΝΤΟΜΑΡΗΣ κατέθεσε αναφορά με την οποία το Νομαρχιακό Συμβούλιο Κέρκυρας ζητεί την πρόσληψη του αναγκαίου επιστημονικού προσωπικού στο Ιόνιο Πανεπιστήμιο της Κέρκυρας.

33)Ο Βουλευτής Θεσ/νίκης κ. ΠΑΝΑΓΙΩΤΗΣ ΨΩΜΙΑΔΗΣ κατέθεσε αναφορά με την οποία η Πανσαμοθρακική Εστία Αθηνών ζητεί να μην καταργηθεί η παρεχόμενη έκπτωση στα ταχυδρομικά τέλη διακίνησης της μηνιαίας εφημερίδας της "Κραυγή Σαμοθράκης".

34)Ο Βουλευτής Θεσ/νίκης κ. ΠΑΝΑΓΙΩΤΗΣ ΨΩΜΙΑΔΗΣ κατέθεσε αναφορά με την οποία ο Σύλλογος Πτυχιούχων Εφαρμοσμένης Λογιστικής Επιστήμης Τριτοβάθμιας Τεχνολογικής Εκπαίδευσης υποβάλλει προτάσεις για νομοθετικές ρυθμίσεις στην άσκηση επαγγέλματος των μελών του.

35)Ο Βουλευτής Ηρακλείου κ. ΔΗΜΗΤΡΙΟΣ ΣΑΡΡΗΣ κατέθεσε δημοσίευμα εφημερίδας που αναφέρεται στους τρόπους εισαγωγής του φυσικού αερίου στην Κρήτη.

36)Ο Βουλευτής Ηρακλείου κ. ΔΗΜΗΤΡΙΟΣ ΣΑΡΡΗΣ κατέθεσε δημοσίευμα εφημερίδας στο οποίο ο Δήμος Ηρακλείου προτείνει τη σύσταση εταιρείας που θα αναλάβει τη δημιουργία τριών νέων σφαγείων στην Αγία Βαρβάρα στο Ασήμι και στο Αρκαλοχώρι του Νομού Ηρακλείου καθώς και τον εκσυγχρονισμό των υπαρχόντων στις Μοίρες.

37)Ο Βουλευτής Κέρκυρας κ. ΕΥΤΥΧΙΟΣ ΚΟΝΤΟΜΑΡΗΣ κατέθεσε αναφορά με την οποία το Ιόνιο Πανεπιστήμιο Κέρκυρας ζητεί την επίλυση του στεγαστικού του προβλήματος.

38)Ο Βουλευτής Ρεθύμνου κ. ΙΩΑΝΝΗΣ ΚΕΦΑΛΟΓΙΑΝΝΗΣ κατέθεσε αναφορά με την οποία οι Προνοιακοί Φορείς της Περιφέρειας Κρήτης διαμαρτύρονται για τον αποκλεισμό φορέων από την προσωρινή πιστοποίηση δομών υλοποίησης προγραμμάτων του ΕΠ "Καταπολέμηση του Αποκλεισμού από την αγορά εργασίας".

39)Ο Βουλευτής Καρδίτσας κ. ΔΗΜΗΤΡΙΟΣ ΣΙΟΥΦΑΣ κατέθεσε αναφορά με την οποία η Κοινότητα Καμπουριανών του Νομού Καρδίτσας ζητεί τη χορήγηση αποζημίωσης για την αποκατάσταση των ζημιών που προξένησαν οι κατολισθήσεις στο δίκτυο ύδρευσης και σε οδοστρώματα της περιοχής της.

40)Ο Βουλευτής Θεσ/νίκης κ. ΠΑΝΑΓΙΩΤΗΣ ΨΩΜΙΑΔΗΣ κατέθεσε αναφορά με την οποία ο Σύλλογος Γονέων και Κηδεμόνων του Ιδρύματος Περιθάλψεως Ανιάτων Παίδων "Ο 'Αγιος Δημήτριος" του Νομού Θεσ/νίκης υποβάλλει προτάσεις για τη μέθοδο έγκρισης των χρηματοδοτήσεων στα Προνοιακά Ιδρύματα.

41)Ο Βουλευτής Θεσ/νίκης κ. ΠΑΝΑΓΙΩΤΗΣ ΨΩΜΙΑΔΗΣ κατέθεσε αναφορά με την οποία το Φιλανθρωπικό Σωματείο Κοινωνική Μέριμνα Μοσχάτου ζητεί να μην καταργηθεί η παρεχόμενη έκπτωση στα ταχυδρομικά τέλη διακίνησης της μηνιαίας εφημερίδας του "Ο Παλμός της Τρίτης Ηλικίας".

42)Ο Βουλευτής Λάρισας κ. ΓΕΩΡΓΙΟΣ ΑΔΑΜΟΠΟΥΛΟΣ κατέθεσε αναφορά με την οποία ο Δήμος Μεγάλου Χωριού Τήλου του Νομού Δωδεκανήσου ζητεί την άμεση τοποθέτηση μόνιμου υπαλλήλου στο μονοθέσιο ταχυδρομικό γραφείο Τήλου.

43)Ο Βουλευτής Αιτωλ/νίας κ. ΙΩΑΝΝΗΣ ΚΑΡΑΚΩΣΤΑΣ κατέθεσε αναφορά με την οποία ο Δήμος Μεγάλου Χωριού Τήλου του Νομού Δωδεκανήσου ζητεί την άμεση τοποθέτηση μόνιμου υπαλλήλου στο μονοθέσιο ταχυδρομικό γραφείο Τήλου.

44)Ο Βουλευτής Λάρισας κ. ΓΕΩΡΓΙΟΣ ΑΔΑΜΟΠΟΥΛΟΣ κατέθεσε αναφορά με την οποία το Επιμελητήριο Λάρισας υποβάλλει προτάσεις σχετικά με την ανάληψη του έργου του ενδιάμεσου φορέα εφαρμογής και διαχείρισης προγραμμάτων 

Σελίδα 3383 

και πρωτοβουλιών των ΜΜΕ για τις περιφέρειες Θεσσαλίας και Στερεάς Ελλάδας.

45)Ο Βουλευτής Χανίων κ. ΙΩΣΗΦ ΜΙΧΕΛΟΓΙΑΝΝΗΣ κατέθεσε αναφορά με την οποία το Συμβούλιο Περιοχής της 10ης Εδαφικής Περιφέρειας Χανίων Ιχανοχωρίου Κισσάμου ζητεί την ένταξη της Ελαφονήσου στο δίκτυο Natura 2000.

46)Ο Βουλευτής Χανίων κ. ΙΩΣΗΦ ΜΙΧΕΛΟΓΙΑΝΝΗΣ κατέθεσε αναφορά με την οποία η Κοινότητα Παλαιοχώρας του Νομού Χανίων ζητεί να ληφθούν τα αναγκαία μέτρα για την εύρυθμη λειτουργία του Υγειονομικού Σταθμού Παλαιοχώρας στο Νομό Χανίων.

47)Οι Βουλευτές κύριοι ΝΙΚΟΛΑΟΣ ΦΛΩΡΟΣ, ΠΑΝΑΓΙΩΤΗΣ ΚΡΗΤΙΚΟΣ και ΝΙΚΟΛΑΟΣ ΚΑΤΣΑΡΟΣ κατέθεσαν αναφορά με την οποία οι Μηλοπαραγωγοί της Επαρχίας Αγιάς Λάρισας ζητούν τη χορήγηση αποζημίωσης για την κάλυψη των ζημιών, που σημειώθηκαν στην παραγωγή τους από την ανεμοθύελλα του Σεπτέμβρη του 1996.

48)Ο Βουλευτής Φωκίδας κ. ΝΙΚΟΛΑΟΣ ΓΚΕΛΕΣΤΑΘΗΣ κατέθεσε αναφορά με την οποία ο κ. Δημήτριος Λογοθετίδης, κάτοικος Δράμας διαμαρτύρεται για τις κακές συνθήκες που επικρατούν στη λειτουργία της αμαξοστοιχίας Θεσ/νίκης - Αλεξανδρούπολης.

49)Ο Βουλευτής Λακωνίας κ. ΑΘΑΝΑΣΙΟΣ ΔΑΒΑΚΗΣ κατέθεσε αναφορά με την οποία το Φιλανθρωπικό Σωματείο Κοινωνική Μέριμνα Μοσχάτου ζητεί τη μη κατάργηση της έκπτωσης στα ταχυδρομικά τέλη διακίνησης της μηνιαίας τοπικής εφημερίδας της "Ο Παλμός της Τρίτης Ηλικίας".

50)Ο Βουλευτής Καβάλας κ. ΓΕΩΡΓΙΟΣ ΚΑΛΑΝΤΖΗΣ κατέθεσε αναφορά με την οποία η Νομαρχιακή Αυτοδιοίκηση Δράμας - Καβάλας - Ξάνθης ζητεί την τροποποίηση του Κανονισμού του ΕΛΓΑ προκειμένου να περιληφθεί στις αποζημιούμενες καλλιέργειες του Νομού Καβάλας και η καλλιέργεια του σπαραγγιού.

Β. ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ

1. Στην με αριθμό 1642/20-12-96 ερώτηση δόθηκε με το υπ' αριθμ. 90/27-1-97 έγγραφο από τον Υπουργό Εθνικής Οικονομίας η ακόλουθη απάντηση:

"Απαντώντας στην ερώτηση 1642/20-12-96 που κατατέθηκε στη Βουλή από τη Βουλευτή κα Ε. Παπαδημητρίου και μας διαβιβάστηκε από το Υπουργείο Ανάπτυξης σχετικά με προβλήματα λειτουργίας της Εταιρείας "ΜΑΚΕΔΟΝΙΚΑ ΚΛΩΣΤΗΡΙΑ Α.Ε.", σας γνωρίζουμε τα εξής:

'Οπως μας πληροφόρησε η Εθνική Τράπεζα ο αγοραστής του πακέτου των μετοχών της Α.Ε. ΜΑΚΕΔΟΝΙΚΑ ΚΛΩΣΤΗΡΙΑ κ. Π. Τόττης, πραγματοποίησε άμεσα επενδύσεις ύψους δρχ. 200 εκατ., σύμφωνα με συμβατική υποχρέωση που είχα αναλάβει. Επίσης ο αγοραστής είναι ενήμερος όσον αφορά τις οικονομικές υποχρεώσεις προς την Τράπεζα. Πρόσφατα κατέβαλε την οφειλόμενη δόση αγοράς των μετοχών, ενώ όσον αφορά το θέμα των εργαζομένων κινείται στα πλαίσια των συμβατικών του υποχρεώσεων.

Τέλος σας γνωρίζουμε ότι το Υπουργείο μας με την 62265/ΝΝ607/10.12.96 απόφαση του Υπουργού Εθνικής Οικονομίας, ενέκρινε την υπαγωγή στις διατάξεις του ν. 1892/90 επένδυσης εκσυγχρονισμού της μονάδας στο Κρανίδι, ύψους δρχ. 640 εκατ. Η υποχρέωση πραγματοποίησης των λοιπών επενδύσεων συμβατικά έχει οριστεί μέχρι την 30.6.99.

Ο Υπουργός

ΓΙΑΝΝΟΣ ΠΑΠΑΝΤΩΝΙΟΥ"

2. Στην με αριθμό 1713/7-1-97 ερώτηση δόθηκε με το υπ' αριθμ. 88/21-1-97 έγγραφο από τον Υπουργό Πολιτισμού η ακόλουθη απάντηση:

"Απαντώντας στην αριθμ. 1713/7-1-97 ερώτηση του Βουλευτή κ. Πέτρου Τατούλκ, σας γνωρίζουμε ότι:

Η αρμόδια Ε' Εφορεία Προϊστορικών και Κλασικών Αρχαιοτήτων Σπάρτης έχει ζητήσει από τη ΔΕΗ Μεγαλοπόλεως τα ακριβή διαγράμματα της φερόμενης επέκτασης των εξορύξεων λιγνίτη προς την περιοχή της Κοινότητας Κυπαρισσίας Μεγαλοπόλεως, όπου υπάρχουν αρχαία ερείπια, τόσο στην πεδινή έκταση, όσο και σε βραχώδες ύψωμα, πιθανή ακρόπολη της αρχαίας Τραπεζούντος ή της Βασιλίδος.

Βεβαίως η Ε' Εφορεία Προϊστορικών και Κλασικών Αρχαιοτήτων θα εποπτεύσει τις εκσκαφές της ΔΕΗ προς τα Κυπαρίσσια Μεγαλοπόλεως και θα παραπέμψει στα αρμόδια Συμβούλια Μνημείων τα σχέδια και τις προτάσεις της ΔΕΗ για επέκταση των λιγνιτικών εξορύξεων στην περιοχή, οριοθετώντας τις ζώνες ασφαλείας και προστασίας των ορατών λειψάνων των αρχαίων εγκαταστάσεων.

Ο Υπουργός

ΕΥΑΓΓΕΛΟΣ ΒΕΝΙΖΕΛΟΣ"

3. Στην με αριθμό 1713/7-1-97 ερώτηση δόθηκε με το υπ' αριθμ. 1395/28-1-97 έγγραφο από την Υπουργό Ανάπτυξης η ακόλουθη απάντηση:

"Σε απάντηση της 1713/7-1-97 ερώτησης που κατατέθηκε στη Βουλή των Ελλήνων από το Βουλευτή κ. Πέτρο Τατούλη, σας γνωρίζουμε τα εξής:

Το Λιγνιτικό Κέντρο Μεγαλόπολης βρίσκεται σε συνεχή συνεργασία με τους αρμόδιους της Αρχαιολογικής Υπηρεσίας Μεγαλόπολης, οι οποίοι σε τακτά χρονικά διαστήματα επισκέπτονται τους χώρους εργασιών των Ορυχείων και παρακολουθούν την πρόοδο της εξορυκτικής δραστηριότητας αυτών.

Το Λιγνιτικό Κέντρο με το υπ'αριθμ. ΛΚΜ/672/20-1-97 έγγραφό του ενημέρωσε την Εφορία Αρχειοτήτων για την ανάπτυξη των Ορυχείων τα επόμενα χρόνια με χρονοδιάγραμμα εργασιών και τοπογραφικό διάγραμμα.

Σχετικά με το συγκεκριμένο θέμα της περιοχής, όπου και η αρχαία Τραπεζούντα, βάσει του χρονοδιαγράμματος εργασιών του ΛΚΜ προκύπτει ότι η εξορυκτική δραστηριότητα του ορυχείου Κυπαρισσίων θα φθάσει στη συγκεκριμένη περιοχή, μετά από παρέλευση δύο ετών.

Στο χρονικό αυτό διάστημα αφού διερευνηθούν και αξιολογηθούν, από την Αρχαιολογική Υπηρεσία, όλες οι παράμετροι που αφορούν τις αρχαιολογικές εργασίες, το ΛΚΜ θα προχωρήσει στη συνέχιση των εργασιών εκμετάλλευσης κάτω από καθεστώς συνεχούς συνεργασίας με την Εφορία Αρχαιοτήτων.

Η Υπουργός

ΒΑΣΩ ΠΑΠΑΝΔΡΕΟΥ"

4. Στην με αριθμό 1715/7-1-97 ερώτηση δόθηκε με το υπ' αριθμ. 1394/28-1-97 έγγραφο από την Υπουργό Ανάπτυξης η ακόλουθη απάντηση:

"Σε απάντηση της ερώτησης 1715/7-1-97 που κατατέθηκε στη Βουλή των Ελλήνων από τον Βουλευτή κ. Πέτρο Τατούλη, σας γνωρίζουμε τα εξής:

Η ΔΕΗ καταβάλλει συνεχείς προσπάθειες για τη βελτίωση της ποιότητας του περιβάλλοντος με τη λήψη μέτρων αντιρρύπανσης εφαρμόζοντας σύγχρονες τεχνολογίες πάντα μέσα στα πλαίσια των δυνατοτήτων και των ενεργειακών της προγραμμάτων.

Ειδικότερα για το πρόβλημα του καθορισμού και διάθεσης των υγρών βιομηχανικών αποβλήτων παό τις μονάδες του ΑΗΣ Μεγαλόπολης (παλιές μονάδες) η ΔΕΗ ήδη προχωρεί με Ομάδα Μηχανικών της Δ/νσης Εκμετάλλευσης Παραγωγής στη Μελέτη υπερσύγχρονου συστήματος καθαρισμού των αποβλήτων, ανάλογο με αυτό που υπάρχει και λειτουργεί στον ΑΗΣ Μεγαλόπολης - Β (νέα μονάδα). Το σύστημα αυτό θα χρησιμοποιεί την καλύτερη διαθέσιμη σήμερα τεχνολογία αντιρρύπανσης για την επεξεργασία των υγρών βιομηχανικών αποβλήτων, τα οποία θα καταλήγουν στον Αλφειό με χαρακτηριστικά που θα υπερκαλύπτουν όλες τις Ελληνικές και Ευρωπαϊκές προδιαγραφές.

Μέχρι την εγκατάσταση του εν λόγω συστήματος, και 

Σελίδα 3384 

προκειμένου να αντιμετωπιστεί προσωρινά το πρόβλημα της ρύπανσης του ποταμού Αλφειού από τα υγρά βιομηχανικά απόβλητα του ΑΗΣ Μεγαλόπολης, αποφασίστηκε η διοχέτευσή τους στον ποταμό Αλφειό μέσω του ορυχείου Θωκνίας, που χρησιμοποιείται σαν τεράστια δεξαμενή καθίζησης στην οποία καθιζάνουν τα παρασυρόμενα στερεά σωματίδια λιγνίτη και τέφρας λιγνίτη. Τα καθαρά απόνερα διοχετεύονται με πλωτό αντλητικό συγκρότημα στον Αλφειό. Με τον τρόπο αυτό λύνεται προσωρινά το πρόβλημα της ρύπανσης του ποταμού χωρίς να επιβαρύνεται το περιβάλλον κατ' άλλο τρόπο αφού:

- τα απόβλητα δε λιμνάζουν στο παλαιό ορυχείο αλλά υπάρχει συνεχής ροή τους προς και από αυτό,

- τα αποτιθέμενα στη Θωκνία στερεά είναι μόνο σωματίδια λιγνίτη και τέφρας λιγνίτη, υλικά τα οποία ούτως ή άλλως αποτίθενται στα παλαιά ορυχεία.

Σημειώνεται ότι το ορυχείο της Θωκνίας χρησιμοποιείτο και στο παρελθόν (σε μικρότερο βαθμό) σαν λεκάνη συγκέντρωσης και καθίζησης των επιφανειακών νερών της περιοχής που περιέχουν αιωρούμενα στερεά σωματίδια (λιγνίτη), πριν τη διοχέτευσή τους στον Αλφειό.

Και οι δύο Σταθμοί της περιοχής (ΑΗΣ-Μεγαλόπολης και ΑΗΣ-Μεγαλόπολης Β') διαθέτουν συστήματα βιολογικού καθαρισμού των αστικών λυμάτων τους.

ΣΕ εφαρμογή της ΚΥΑ/69269/5387/(ΦΕΚ 678 Β) η ΔΕΗ συνέταξε και υπέβαλε στο ΥΠΕΧΩΔΕ Μελέτη Περιβαλλοντικών Επιπτώσεων για τον ΑΗΣ Μεγαλόπολης. Η αξιολόγηση της ως άνω Μελέτης από το ΥΠΕΧΩΔΕ σύμφωνα με την κείμενη νομοθεσία, δεν έχει ολοκληρωθεί ώστε να ακολουθήσει η προβλεπόμενη από τη νομοθεσία δημοσιοποίησή της, και η έγκριση στη συνέχεια των Περιβαλλοντικών 'Ορων λειτουργίας του ΑΗΣ Μεγαλόπολης.

Η Υπουργός

ΒΑΣΩ ΠΑΠΑΝΔΡΕΟΥ"

5. Στην με αριθμό 1716/7-1-97 ερώτηση δόθηκε με το υπ' αριθμ. 89/21-1-97 έγγραφο από τον Υπουργό Πολιτισμού η ακόλουθη απάντηση:

"Απαντώντας στην αριθμ. 1716/7.1.97 ερώτηση του Βουλευτή κ. Πέτρου Τατούλη, σας γνωρίζουμε ότι:

Θα πραγματοποιηθεί άμεσα αυτοψία στο πέτρινο γεφύρι του Μπούτουνα που βρίσκεται στο ποταμό Καστρίτση από την 5η Εφορεία Βυζαντινών Αρχαιοτήτων, προκειμένου να το καταγράψει και να εκτιμήσει την παλαιότητά του.

Στη συνέχεια, και εφόσον διαπιστωθεί ότι συντρέχουν λόγοι χαρακτηρισμού του ως διατηρητέου μνημείου θα προχωρήσουμε σε όλες τις απαραίτητες ενέργειες για τη διάσωσή του.

Ο Υπουργός

ΕΥΑΓΓΕΛΟΣ ΒΕΝΙΖΕΛΟΣ"

6. Στην με αριθμό 1717/7-1-97 ερώτηση δόθηκε με το υπ' αριθμ. 90/21-1-97 έγγραφο από τον Υπουργό Πολιτισμού η ακόλουθη απάντηση:

"Απαντώντας στην αριθμ. 1717/7.1.97 ερώτηση του βουλευτή κ. Ντίνου Βρεττού σχετικά με την προστασία του λόφου Ζάγανι που βρίσκεται στην ευρύτερη περιοχή εγκατάστασης του νέου αεροδρομίου των Σπάτων, σας γνωρίζουμε ότι, για το ζήτημα αυτό απάντησα προφορικά στη Βουλή σε σχετική επίκαιρη ερώτηση του Βουλευτή κου Κουναλάκη. Ας μου επιτραπεί να παραπέμψω στα οικεία πρακτικά.

Ο Υπουργός

ΕΥΑΓΓΕΛΟΣ ΒΕΝΙΖΕΛΟΣ"

Σημ: Τα σχετικά έγγραφα ευρίσκονται στο αρχείο της Δ/νσης Κοινοβουλευτικπύ Ελέγχου (Τμήμα Ερωτήσεων).

7. Στην με αριθμό 1723/8-1-97 ερώτηση δόθηκε με το υπ' αριθμ. 10/23-1-97 έγγραφο από τον Υφυπουργό Παιδείας η ακόλουθη απάντηση:

"Απαντώντας στην ερώτηση με αριθμό 1723/8.1.97 που κατέθεσε ο βουλευτής κ. Ηλίας Βεζδρεβάνης, σας γνωρίζουμε ότι: οι πιστώσεις που διατέθηκαν συνολικά σε όλη τη χώρα για τη μεταφορά των μαθητών και οι πιστώσεις που διατέθηκαν ειδικά στο νομό Θεσπρωτίας, είναι οι ακόλουθες:

Πιστώσεις για Πιστώσεις για το

'Ετος όλη τη χώρα Νομό Θεσπρωτίας

-----------------------------------------------------------------------------------------

1990 5.969.434.000 86.946.000

1991 6.631.100.000 89.498.000

1992 8.547.549.000 113.821.000

1993 15.619.454.000 256.246.000

1994 11.576.899.000 171.100.000

1995 13.911.349.000 232.000.000

1996 13.078.500.000 231.242.000

1997 14.500.000.000 205.403.000

Διευκρινίζουμε ότι:

α) Οι γραμμένες πιστώσεις στον προϋπολογισμό του ΥΠΕΠΘ οικονομικού έτους 1997 για τη μεταφορά των μαθητών σε όλη τη χώρα είναι 10 δις

β) Εκτιμάται ότι το σύνολο των δαπανών μεταφοράς των μαθητών σε όλη τη χώρα για το έτος 1997 θα ανέλθουν σε 13 δις.

Η διαφορά των 3 δις μεταξύ των γραμμένων πιστώσεων και των εκτιμωμένων δαπανών μεταφοράς μαθητών κατά το έτος αυτό θα ζητηθεί από το υπυοργείο Οικονομικών να μας χορηγηθεί συμπληρωματικά από το κρατικό αποθεματικό.

γ) Ακόμα εκτιμάται ότι θα παραμείνουν ανεξόφλητες δαπάνες μεταφοράς μαθητών παρελθόντων ετών περίπου 1,5 δις, ποσό που και αυτό θα ζητηθεί από το Υπουργείο Οικονομικών να μας χορηγηθεί συμπληρωματικά από το κρατικό αποθεματικό.

Τέλος, όπως μας πληροφόρησε το Εθνικό 'Ιδρυμα Νεότητας από το έτος 1990 μέχρι και 1997 οι δαπάνες μεταφοράς μαθητών του σχετικού προγράμματος που υλοποιείται από το Ε.Ι.Ν. στο Νομό Θεσπρωτίας, πέραν της μεταφοράς μαθητών που πραγματοποιεί το Δημόσιο με την αριθμ. ΙΒ/6722/29.8.96 ΦΕΚ 794/29.8.96 τ.Β' Κοινή Υπουργική Απόφαση των Υπουργών Εσωτερικών Δημ. Διοικ. και Αποκ. Εθνικής ΠΑιδείας και θρησκευμάτων και Οικονομικών είναι οι ακόλουθες:

Δαπάνες έτους 1990 δρχ. 34.079.156

Δαπάνες έτους 1991 δρχ. 43.043.124

Δαπάνες έτους 1992 δρχ. 41.104.488

Δαπάνες έτους 1993 δρχ. 33.548.379

Δαπάνες έτους 1994 δρχ. 40.913.399

Δαπάνες έτους 1995 δρχ. 54.686.546

Δαπάνες έτους 1996 δρχ. 59.526.320

Προϋπολογισθείσες έτους 1997 δρχ. 62.000.000

Ο Υφυπουργός

ΙΩΑΝΝΗΣ ΑΝΘΟΠΟΥΛΟΣ"

8. Στις με αριθμό 1728/8-1-97, 1916/17-1-97 ερωτήσεις δόθηκε με το υπ' αριθμ. 488/28-1-97 έγγραφο από τον Υπουργό Εργασίας η ακόλουθη απάντηση:

"Απαντώντας στις αριθμ. 1728/97 και 1916/97 ερωτήσεις, που κατατέθηκαν στη Βουλή από τους Βουλευτές κ.κ. Π. Τατούλη και Φ. Κουβέλη, σας γνωρίζουμε τα εξής:

1. Με τις αριθμ. 34070/95 και 33237/96 αποφάσεις του Υπουργού Εργασίας και Κοινωνικών Ασφαλίσεων, ορίσθηκαν οι αρμοδιότητες των Επιτροπών, σύμφωνα με τις διατάξεις των ν. 1648/86 και 2307/97 (άρθρο 14 παρ. 16).

Το άρθρο 2 της αριθ. 34070/95 απόφασης, ορίζει τη σύνθεση των Επιτροπών στις οποίες, ως πρόεδρος, ορίζεται ένας υπάλληλος του ΟΑΕΔ ή του Υπουργείου Εργασίας και Κοινωνικών Ασφαλίσεων. Εισηγητής και γραμματέας ορίζονται επίσης υπάλληλοι του ΟΑΕΔ.

Σύμφωνα με τα ανωτέρω, η Γραμματεία Διοικητή του ΟΑΕΔ, με το αριθμ. 2056/96 έγγραφό της, υπέδειξε υπαλλήλους του Οργανισμού ως προέδρους, εισηγητές και Γραμματείς για όλες τις Επιτροπές της χώρας.

Η Επιτροπή του Νομού Αρκαδίας, συγκροτήθηκε σύμφωνα 

Σελίδα 3385 

με την αριθμ. 190649/20-3-96 απόφαση του Υπουργού Εργασίας και Κοινωνικών Ασφαλίσεων, ύστερα από τις υποδείξεις των αρμοδίων φορέων, όπως ορίζει η αριθμ.34070/95 απόφαση και η πρόταση του ΟΑΕΔ. Η παραπάνω απόφαση της συγκρότησης της Επιτροπής, τροποποιήθηκε με την αριθμ. 191599/22-8-96 όμοια, ύστερα από το αριθμ. 113194/96 έγγραφο του ΟΑΕΔ.

2. Η Δευτεροβάθμια Επιτροπή του Υπουργείου Εργασίας και Κοινωνικών Ασφαλίσεων (άρθρο 10 του ν. 1648/86) έχει συζητηθεί μέχρι σήμερα τις ενδικοφανείς προσφυγές που ασκήθηκαν από φορείς (Τράπεζες Οργανισμούς κ.λπ.) όπου πραγματοποιήθηκαν τοποθετήσεις προστατευομένων ατόμων του ν. 1648/86 από την Επιτροπή Νομού Αρκαδίας και έχει ακυρώσει για λόγους νομιμότητας τις τοποθετήσεις των παρακάτω ατόμων:

α) Βασ. Τζαφαρίδη, άτομο με ειδικές ανάγκες (ΚΤΕΛ Αρκαδίας)

β) Χαρ. Μουστογιάννη, αδελφός ατόμου με ειδικές ανάγκες (ΚΤΕΛ Αρκαδίας)

γ) Γεωργ. Αρέστη, άτομο με ειδικές ανάγκες (ΕΛΤΑ)

δ) Ηλ. Βεργέτη, άτομο με ειδικές ανάγκες (ΕΛΤΑ)

ε) Δημ. Μαυρογιάννη, άτομο με ειδικές ανάγκες (ΕΛΤΑ)

στ) Ελ. Καραλή, άτομο με ειδικές ανάγκες (Τράπεζα Ελλάδος)

ζ) Αναστ. Σταυροπούλου, άτομο με ειδικές ανάγκες (ΟΣΕ)

η) Ελ. Αθανασοπούλου, άτομο με ειδικές ανάγκες (Τράπεζα Πίστεως)

Μετά από άσκηση προσφυγής της Δ.Ε.Η. κατά του υπ' αριθμ. 4/2-8-1996 πρακτικού της τοποθέτησης 15 ατόμων με ειδικές ανάγκες, η Δευτεροβάθμια Επιτροπή αποφάσισε την ακύρωση των τοποθετήσεων των ατόμων αυτών, δεδομένου ότι είναι δυνατή η τοποθέτηση 13 ατόμων με ειδικές ανάγκες στη Δ.Ε.Η. και όχι 15. η δευτεροβάθμια Επιτροπή, ανέπεμψε την υπόθεση στην πρωτοβάθμια Επιτροπή Ν. Αρκαδίας, προκειμένου εκείνη να επιλέξει 13 άτομα με ειδικές ανάγκες και να τα τοποθετήσει στη Δ.Ε.Η. Το δικαίωμα τούτο, κατά νόμο, ανήκει στην Πρωτοβάθμια και όχι στη Δευτεροβάθμια Επιτροπή.

Σημειώνεται ότι, η Δευτεροβάθμια Επιτροπή, κατέληξε στην απόφαση ότι είναι δυνατή η τοποθέτηση 13 ατόμων με ειδικές ανάγκες στη Δ.Ε.η. νομού Αρκαδίας, βασιζόμενη σε ευνοϊκή γνωμοδότηση του νομικού Συμβουλίου του Κράτους.

Η Δ.Ε.Η. όμως, δήλωσε ότι, δεν δέχεται τη γνωμοδότηση αυτή και στην περίπτωση νέας τοποθέτησης 13 ατόμων με ειδικές ανάγκες στο Ν. Αρκαδίας, θα την προσβάλει τόσο στη Δευτεροβάθμια Επιτροπή, όσο και στα Διοικητικά Δικαστήρια.

Ο Υπουργός

ΜΙΛΤΙΑΔΗΣ ΠΑΠΑΙΩΑΝΝΟΥ"

9. Στην με αριθμό 1729/8-1-1997 ερώτηση δόθηκε με το υπ'αριθμ. 13/27-1-1997 έγγραφο από τον Υπουργό Ναυτιλίας η ακόλουθη απάντηση:

Σε απάντηση της ερώτησης 1729/8.1.1997 του Βουλευτή κ. ΤΑΤΟΥΛΗ Π., σας γνωρίζουμε τα εξής:

1.- Οι οικογένειες των απολεσθέντων ναυτικών στο ναυάγιο του πλοίου "ΔΥΣΤΟΣ" δικαιούνται από το ΝΑΤ συντάξεως & από τα Ταμεία Πρόνοιας Εμπορικού Ναυτικού/(Τ.Π.Α.Ε.Ν. - Τ.Π.Κ.Π.Ε.Ν.) εφάπαξ παροχής.

Το ύψος των συντάξεων και των εφάπαξ παροχών αναγράφονται σε συνημμένο πίνακα, με την παρατήρηση ότι οι συντάξεις των οικογενειών των ναυτικων ΤΣΙΤΣΙΡΙΚΗ Ι. (πλοιάρχου Α') & ΒΑΛΒΗ Σ. (Μηχανικού Α') θα είναι αυξημένες κατά δρχ. 14.500 και 16.400 αντίστοιχα, λόγω της δοθείσης δια του ν. 2390/1996 (ΦΕΚ Α' 54) διαφοράς συντάξεως μέχρι του 55% του εν ενεργεία μισθού.

Χορήγηση αποζημιώσεως ή άλλου είδους παροχής δεν προβλέπεται από την υπάρχουσα νομοθεσία.

2.- Πέραν των ανωτέρω το Δ.Σ. της Εστίας Ναυτικών απεφάσισε κατά τη συνεδρίασή του της 30.12.1996 να ενισχύσει οικονομικά τις οικογένειες των απωλεσθέντων ναυτικών με τα εξής ποσά:

α) Δρχ. 300.000 για τη χήρα σύζυγο και 50.000 δρχ. για κάθε παιδί.

β) Δρχ. 300.000 για τις μητέρες αγάμων ναυτικών και 

γ) Δρχ. 500.000 για τα ορφανά που απώλεσαν και τους δύο γονείς.

3.- Επίσης το ΔΣ/ΕΛΟΕΝ αποφάσισε για την καταβολή, στις δικαιούμενες οικογένειες των ναυτικών, του οικογενειακού επιδόματος έτους 1996 κατ'απόλυτο προτεραιότητα έναντι των άλλων ναυτικών, αμέσως μετά την έγκριση των σχετικών συντελεστών.

4.- Τέλος, σύμφωνα με το άρθρο 66 του Κώδικα Ιδιωτικού Ναυτικού Δικαίου (ΚΙΝΔ) & κατ' εφαρμογή των ειδικών "περί αποζημιώσεως των εξ ατυχημάτων εν τη εργασία παθόντων "διατάξεων, μπορεί να αξιωθεί αποζημίωση από την πλοιοκτήτρια εταιρεία.-

Ο Υπουργός

ΣΤΑΥΡΟΣ ΑΡ. ΣΟΥΜΑΚΗΣ"

Σημ.: Tα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων)

10. Στην με αριθμό 1732/2-1-1997 ερώτηση δόθηκε με το υπ'αριθμ. 489/28-1-1997 έγγραφο από τον Υπουργό Εργασίας η ακόλουθη απάντηση:

"Απαντώντας στην αριθμ. 1732/1997 ερώτηση του Βουλευτή κ. Ελ. Ευμοιρίδη, για το θιγόμενο σ'αυτή θέμα, σας πληροφορούμε, τα εξής:

Από τον Οργανισμό Εργατικής Κατοικίας (ΟΕΚ) κληρώθηκε το 1988 στον Στέφανο Πατρωνίδη, εργατική κατοικία για την πόλη Δοξάτου-Δράμας. Κατά τον επακολουθήσαντα όμως έλεγχο διαπιστώθηκε ότι δεν είχε τις προϋποθέσεις για την συμμετοχή στην κλήρωση λόγω εισοδήματος και γι'αυτό ο ΟΕΚ τον απέκλεισε από την κληρωθείσα κατοικία. Στην συνεχεια το Διοικητικό Πρωτοδικείο Αθηνών, στο οποίο είχε προσφύγει ο ανωτέρω απέρριψε την προσφυγή του με την αριθμ. 9126/1994 απόφασή του, με την αιτιολογία ότι βάσει του ελεγχθέντος εισοδήματος δεν συντρέχουν οι προϋποθέσεις για την συμμετοχή του στην Γ' κατηγορία κληρώσεως, αλλά σε άλλη κατηγορία. Την ίδια κρίση εξέφερε και το Διοικητικό Εφετείο Αθηνών με την πρόσφατη αριθμ. 3027/1996 απόφασή του.

'Υστερα από τα ανωτέρω δεν υπάρχει δυνατότητα από τον Κανονισμό του Οργανισμού ικανοποιήσεως του αιτήματος παραχωρήσεως της κληρωθείσης κατοικίας στον κ. Στ. Πατρωνίδη.

Ο Υπουργός

ΜΙΛΤΙΑΔΗΣ ΠΑΠΑΙΩΑΝΝΟΥ"

11. Στην με αριθμό 1733/8-1-1997 ερώτηση δόθηκε με το υπ'αριθμ.2256/27-1-1997 έγγραφο από τον Υφυπουργό Εσωτερικών η ακόλουθη απάντηση:

"Σε απάντηση της αριθ. 1733/8-1-1997 ερώτησης που κατέθεσε στη Βουλή ο Βουλευτής κ. Γεώργιος Καρατζαφέρης σχετικά με την πρόσληψη και των υπολοίπων επιτυχόντων-επιλαχόντων του Πανελλήνιου Γραπτού Διαγωνισμού έτους 1995, σας πληροφορούμε τα εξής:

Mε τις διατάξεις του ν. 2190/1994, έχει θεσπισθεί ότι οι κενές θέσεις του τακτικού προσωπικού, όπως και του προσωπικού ιδιωτικού δικαίου αορίστου χρόνου καλύπτονται με γραπτούς διαγωνισμούς, τους οποίους προκηρύσσει το Ανώτατο Συμβούλιο Επιλογής Προσωπικού (Α.Σ.Ε.Π.), το οποίο κατανέμει τις θέσεις κατά κλάδο, φορέα, ειδικότητα και νομαρχία.

Εκείνοι που υποβάλλουν αιτήσεις, είναι υποχρωμένοι να υποβάλουν αίτηση, σε μία μόνο νομαρχία και από το αποτέλεσμα του διαγωνισμού θεωρείται ότι ο πίνακας επιτυχόντων ισχύει μόνο για την πλήρωση των θέσεων. για την οποία προκηρύχθηκε ο διαγωνισμός.

Σελίδα 3386 

Επίσης ο ν. 2190/1994 προβλέπει ρητά ότι, εάν κάποιος υποψήφιος έχει δηλώσεις κάποια προτίμηση για συγκεκριμένη θέση, η οποία δεν διατίθεται πλέον διαγράφεται από τον πίνακα και ακολουθεί ο επόμενος στη σειρά του οποίου η θέση που προτίμησε διατίθεται.

Με βάση τα δεδομένα αυτά, προκηρύχθηκε τον Ιανουάριο του 1995 γραπτός διαγωνισμός για τρεις χιλιάδες εβδομήντα πέντε θέσεις του Δημοσίου μεταξύ των οποίων περιλαμβάνονταν και θέσεις του Υπουργείου Οικονομικών, για το οποίο προβλεπόταν στην προκήρυξη αυτή να υπάρξει εξέταση σε πρόσθετα μαθήματα και επιπλέον πρόσθετη ανώτερη βάση των λοιπών υποψηφίων.

Ο διαγωνισμός διενεργήθηκε και από το διαγωνισμό αυτό προέκυψε ότι εκείνοι που έλαβαν μέρος δε συγκέντρωσαν τη βάση, που ήταν απαραίτητη για το Υπουργείο Οικονομικών και επομένως δεν μπορούσαν να καλυφθούν οι θέσεις, που αφορούσαν το Υπουργείο Οικονομικών. Οι υπόλοιποι δε που συγκέντρωσαν βαθμολογία, ανώτερη της βάσης για τους λοιπούς φορείς και για τις λοιπές προκηρυχθείσες θέσεις ήταν περισσότεροι από τους τρεις χιλιάδες εβδομήντα πέντε. 'Ομως καλύφθηκαν οι θέσεις πλην του Υπουργείου Οικονομικών, των οποίων ο αριθμός ανερχόταν στις χίλιες οκτακόσιες ενενήντα τέσσερις. Γι'αυτό καλύφθηκαν αυτές οι χίλιες οκτακόσιες ενενήντα τέσσερις θέσεις. Οι υπόλοιπες δεν μπορούσαν, διότι ακριβώς δεν είχε καλυφθεί η βάση, για την οποία είχε γίνει η προκύρηξη.

Μετά από αυτό, η Βουλή, με ευρεία συναίνεση και βλέποντας ότι υπήρχαν κενές θέσεις συνολικά, που δεν είχαν καλυφθεί, ανεξάρτητα αν ανήκαν στο Υπουργείο Οικονομικών ή όχι και ότι υπήρχαν ενδιαφερόμενοι που είχαν λάβει μέρος στο διαγωνισμό και είχαν πάρει τη βάση με ευρεία συναίνεση, ψήφισε το ν. 2349/1995 που έδωσε τη δυνατότητα από αυτούς, οι οποίοι είχαν συμμετέσχει στο διαγωνισμό και είχαν πάρει τη βάση για τις λοιπές θέσεις, να καλυφθούν οι υπόλοιπες χίλιες εκατόν ογδόντα μία.

Επομένως η Υπηρεσία μας δεν μπορεί να προχωρήσει και να καλύψει θέσεις του δημόσιου τομέα από αυτό το διαγωνισμό γιατί αντιβαίνει σε δύο ουσιώδεις διατάξεις του ν. 2190/1994, όπως αναφέραμε ανωτέρω. Η πρώτη είναι ο πίνακας επιτυχόντων δεν μπορεί να ισχύει πέραν του αριθμού των προκηρυχθεισών θέσεων και η δεύτερη είναι ότι εκείνος ο οποίος συμμετέσχε στο διαγωνισμό και του οποίου η θεση που προτίμησε δε διατίθεται, διαγράφεται του πίνακα.

Ο Υφυπουργός

ΑΝ. ΜΑΝΤΕΛΗΣ"

12. Στην με αριθμό 1738/8-1-1997 ερώτηση δόθηκε με το υπ'αριθμ. 11/28-1-1997 έγγραφο από τον Υφυπουργό Παιδείας η ακόλουθη απάντηση:

"Απαντώντας στην ερώτηση υπ'αριθμ. 1738/8.1.1997 που κατέθεσε ο βουλευτής κ. Π. Κουναλάκης, αναφορικά με την πλήρωση των θέσεων των Συντονιστών Εκπ/σης Εξωτερικού σας πληροφορούμε ότι μετά την προκήρυξη των θέσεων των Συντονιστών Εκπαίδευσης Εξωτερικού και την υποβολή των αιτήσεων των ενδιαφερομένων θα συγκροτηθεί το προβλεπόμενο από το νόμο συμβούλιο επιλογής, το οποίο θα επιλέξει και θα τοποθετήσει τους Εκπαιδευτικούς στις θέσεις των Συντονιστών Εκπαίδευσης Εξωτερικού.

Ο Υφυπουργός

ΙΩΑΝΝΗΣ ΑΝΘΟΠΟΥΛΟΣ"

13. Στην με αριθμό 1762/10-1-97 ερώτηση δόθηκε με το υπ' αριθμ. 47/27-1-97 έγγραφο από τον Υπουργό Εθνικής Οικονομίας η ακόλουθη απάντηση:

"Απαντώντας στην Ερώτηση 1762/10.1.97 που κατατέθηκε στη Βουλή από τον Βουλευτή κ. Γ. Σκουλαρίκη και αφορά το ύψος των επιβαρύνσεων από τόκους και τον τρόπο εξυπηρέτησης των στεγαστικών δανείων καθώς και των πιστώσεων που χορηγούνται από τις Τράπεζες μέσω της χρήσης των πιστωτικών καρτών, σας γνωρίζουμε τα ακόλουθα:

1. Η πλήρης απελευθέρωση του πιστωτικού συστήματος είχε σαν αποτέλεσμα την κατάργηση όλων των πιστωτικών και νομισματικών περιορισμών μεταξύ δε αυτών και του διοικητικού καθορισμού των επιτοκίων των διαφόρων κατηγοριών τραπεζικών χρηματοδοτήσεων συμπεριλαμβανομένων των επιτοκίων στεγαστικών δανείων, το ύψος των οποίων ήταν για σειρά ετών μέχρι την απελευθέρωση σε επίπεδα χαμηλότερα του πληθωρισμού.

Ως αποτέλεσμα της εν λόγω εξέλιξης είναι ότι οι όροι χορήγησης των πάσης φύσεως τραπεζικών δανείων (ύψος επιτοκίου, διάρκειας τρόπος αποπληρωμής, προμήθειες, έξοδα και λοιπές επιβαρύνσεις) αποτελούν πλέον αντικείμενο συμφωνίας μεταξύ των συναλλασσομένων και των Τραπεζών και πεδίο στο οποίο, όπως έχει διαπιστωθεί στην περίπτωση των στεγαστικών δανείων, εκδηλώνεται ο έντονος ανταγωνισμός των τραπεζών.

Σε ένα καθεστώς απελευθερωμένης παροχής τραπεζικών υπηρεσιών, όχι μόνο από τα πιστωτικά ιδρύματα που λειτουργούν σε εσωτερικό αλλά και από αυτά που παρέχουν υπηρεσίες διασυνοριακά ο αποτελεσματικότερος τρόπος για την αποτροπή, έστω και οριακών περιπτώσεων υπέρμετρης επιβάρυνσης των δανειοδοτουμένων είναι η ενίσχυση του ανταγωνισμού και της διαφάνειας στην παροχή χρηματοπιστωτικών υπηρεσιών. Τυχόν παρεκκλίσεις από την ως άνω γενική αρχή ενέχουν τον κίνδυνο να θέσουν το πιστωτικό σύστημα της χώρας σε δυσμενή ανταγωνιστική θέση, εμποδίζοντας την πορεία ενσωμάτωσής του στις διεθνείς αγορές.

2. Η άνοδος των επιτοκίων που παρατηρήθηκε μετά την κατάργηση των διοικητικών περιορισμών, οφειλομένη εν μέρει και σε εξωγενείς παράγοντες, έχει αντιστραφεί κατά τα τελευταία έτη και ιδίως προσφάτως και εκτιμάται ότι θα συνεχισθεί σε συνάρτηση με το ρυθμό μείωσης του πληθωρισμού.

Πέραν των ανωτέρω θα πρέπει να επισημανθεί ότι η καταβαλλόμενη με κοινές Υπουργικές Αποφάσεις επιδότηση επιτοκίου στις διάφορες κατηγορίες στεγαστικών δανείων μετριάζει το πραγματικό κόστος με το οποίο επιβαρύνονται οι δανειολήπτες, ενώ με αποφάσεις της Τράπεζας της Ελλάδος έχει παρασχεθεί η ευχέρεια αναχρηματοδότησης υφιστάμενων στεγαστικών δανείων με τα χαμηλότερα τρέχοντα επιτόκια (μέχρι συγκεκριμένου ορίου κατά πιστωτικό ίδρυμα).

Ως προς το καθεστώς χορήγησης πιστώσεων μέσω της χρήσης πιστωτικών καρτών τούτο διέπεται και από το πλαίσιο διατάξεων της Κοινής Υπουργικής Απόφασης Φ1-983/91, που εκδόθηκε για την εναρμόνιση κοινοτικών οδηγιών στον τομέα της καταναλωτικής πίστης, η οποία έχει ως στόχο την προστασία των καταναλωτών μέσω της επαρκούς πληροφόρησής τους σχετικά με τους όρους και το κόστος της παρεχόμενης σε αυτούς πίστωσης.

2. Για την ενίσχυση της διαφάνειας των τραπεζικών συναλλαγών και της αξιοπιστίας του πιστωτικού συστήματος καθώς και για την ανάπτυξη υγιούς ανταγωνισμού μεταξύ τραπεζών, η Τράπεζα της Ελλάδος καθόρισε πλαίσιο πληροφόρησης και ορθής ενημέρωσης των συναλλασσομένων με την έκδοση της ΠΔ/ΤΕ 1969/91, όπως ισχύει και με την Εγκύκλιο Διοίκησης 21/95.

Ειδικότερα στην Εγκύκλιο Διοίκησης 21/95 αναφέρεται, σε σχέση με το θέμα της ερώτησης, ότι οι Τράπεζες οφείλουν να πληροφορούν τους δανειολήπτες για το ύψος του επιτοκίου, τον τρόπο υπολογισμού των τόκων, το επιτόκιο υπερμερίας και τον τρόπο καθορισμού του, τις επιβαρύνσεις σε περίπτωση πρόωρης εξόφλησης κ.λπ., ώστε να είναι πλήρως κατανοητές από τους δανειολήπτες οι σχετικές υποχρεώσεις που αναλαμβάνονται μέσω των καταρτιζομένων συμβάσεων χρηματοδότησης και να καθίσταται δυνατή η συγκρισιμότητα των επιβαρύνσεων, για να επιλέγουν την τράπεζα που προσφέρει τους ευνοϊκότερους όρους.

3. Στα πιο πάνω μέτρα εντάσσεται και η ΠΔ/ΤΕ 2393/96, η οποία έχει ως στόχο τη μείωση των επιβαρύνσεων από τόκους υπερημερίας για τα πάσης φύσεως δάνεια που

Σελίδα 3387 

συνάπτονται από 1.8.96 και μετά, καθόσον με τις διατάξεις της καθορίζεται αφενός μεν ανώτατο όριο προσαύξησης εκ. 2,5 εκατ. μονάδων επί του συμβατικού επιτοκίου και αφετέρου ότι η συχνότητα εκτοκισμού δεν μπορεί να υπερβαίνει την αντίστοιχη της ενήμερης εξυπηρέτησης. Τονίζεται επίσης ότι η 'Ενωση Ελληνικών Τραπεζών έχει συστήσει στα μέλη της να επεκτείνουν την ως άνω ρύθμιση και στα υφιστάμενα κατά την 1.8.96 υπόλοιπα δανείων.

Τέλος επισημαίνεται ότι στο σημερινό καθεστώς απελευθέρωσης της κίνησης κεφαλαίων και των όρων και προϋποθέσεων χορήγησης τραπεζικών δανείων σε δραχμές και σε ξένο νόμισμα και της ελεύθερης παροχής διασυνορικών χρηματοπιστωτικών υπηρεσιών και ανταγωνισμού, δεν είναι δυνατή ούτε και σκόπιμη η επάνοδος σε καθεστώς διοικητικά καθοριζόμενων επιτοκίων και λοιπών όρων των δανειστικών συμβάσεων.

Ο Υπουργός

ΓΙΑΝΝΟΣ ΠΑΠΑΝΤΩΝΙΟΥ"

14. Στην με αριθμό 1766/10-1-97 ερώτηση δόθηκε με το υπ' αριθμ. 36/28-1-97 έγγραφο από Υφυπουργό Παιδείας η ακόλουθη απάντηση:

"Απαντώντας στην ερώτηση με αριθμό 1766/10.1.97 σχετικά με την πορεία λειτουργίας των Δημοτικών Σχολείων στη Νομαρχιακή Αυτοδιοίκηση Θεσπρωτίας από το 1980 μέχρι και το έτος 1996, που κατέθεσε ο Βουλευτής κ. Ηλίας Βεζδρεβάνης, σας γνωρίζουμε τα ακόλουθα:

Ο αριθμός των δημοτικών σχολείων καθώς και των μαθητών κατά την εν λόγω περίοδο έχει κατ' έτος ως εξής:

Σχολεία Μαθητές

1980-1981 89 3.928

1981-1982 90 3.960

1982-1983 89 3.930

1983-1984 98 4.032

1984-1985 95 3.969

1985-1986 93 4.115

1986-1987 88 4.091

1987-1988 78 4.069

1988-1989 70 3.883

1989-1990 60 3.786

1990-1991 62 3.619

1991-1992 54 3.447

1992-1993 51 3.253

1993-1994 49 3.094

1994-1995 49 2.975

1995-1996 46 2.859

1996-1997 44 2.719

Στην προαναφερθείσα περίοδο οι καταργήσεις των δημοτικών είχαν ως εξής:

1980-1981 ουδεμία

1981-1982 "

1982-1983 "

1983-1984 "

1984-1985 2 (1/θέσιο Σίδερης και 1/θέσιο 

πέντε εκκλησιών)

1985-1986 ουδεμία

1986-1987 4 (1/θέσιο Κρυόβρυσης, 

1/θέσιο Παλαιοκάστρου, 

1/θέσιο Ρίζου, 3ο 1/θέσιο Παραμυθιάς)

1987-1988 6 (1/θέσιο Ελαίας, 

Αγ. Αρσενίου Σεβαστού, 

Χλωμού, Γιρομερίου 5/θέσιο Γαρδικίου)

1988-1989 ουδεμία

1989-1990 (1/θέσιο Σαλονίκης, 3/θέσιο Γκρίκας)

1990-1991 ουδεμία

1991-1992 4 (1/θέσιο Πετουσίου Λια, 

Κουκλιών Τσαγγαρίου)

1992-1993 1 (1/θέσιο Πλαισίου)

1993-1994 1(1/θέσιο Κώτσικας)

1994-1995 ουδεμία

1995-1996 ουδεμία

1996-1997 ουδεμία

Επίσης καταργήθηκαν τα παρακάτω σχολεία λόγω συγχωνεύσεώς τους με άλλες σχολικές μονάδες.

1980-1981 2 (1/θέσιο Λάκκας, 1/θέσιο Αμπελίων)

1981-1982 ουδέν

1982-1983 ουδέν

1983-1984 2 (1/θέσιο Γεροπλατάνου, 

1/θέσιο Ξεχώρου)

1984-1985 ουδέν

1985-1986 ουδέν

1986-1987 1 (1/θέσιο 'Ανω Προδρόμου)

1987-1988 6 (2/θέσιο Λαδοχωρίου, 

1/θέσιο Μαυρουδίου, 

1/θέσιο Αγ. Μαρίνας, 

1/θέσιο Πλακωτής, 

1/θέσιο Κυπαρίσσου, 1/θέσιο Πυργίου)

1988-1989 8 (Β' 1/θέσιο Κρυσταλλοπηγής, 

1/θέσιο Παγκρατίου, 

2/θέσιο Αγ. Γεωργίου, 

2/θέσιο Νεοχωρίου, 

1/θέσιο Αρίλα, 1/θέσιο Κοκκινιάς, 

2/θέσιο Γεφυρίου, 1/θέσιο Τρικορύφου)

1989-1990 5 (2/θέσιο Σκορπιώνας, 

2/θέσιο Σκανδάλου, 

1/θέσιο Χρυσαυγής

2ο 2/θέσιο Παραμυθιάς, 

1/θέσιο Σπαθαραίων)

1990-1991 1 (2/θέσιο Βασιλικού)

1991-1992 4 (1/θέσιο Αμπελιάς, 2/θέσιο Χόικας, 

1/θέσιο Πηγαδουλίων, 1/θέσιο Αχλαδιάς)

1992-1993 ουδέν

1993-1994 3 (1/θέσιο Πολυνερίου, 

1/θέσιο Αυλοτόπου, 1/θέσιο Σαμονίβας)

1994-1995 ουδέν

1995-1996 2(1/θέσιο Ελευθερίου, 1/θέσιο Παλαμπά)

1996-1997 1 (5ο 6/θέσιο Ηγουμενίτσας)

Κατά το σχολικό έτος 1980 ο αριθμός των μαθητών ήταν 2.7.91 στην περιοχή αρμοδιότητας της Δ/νσης Π/θμιας Εκπ/σης Θεσπρωτίας και 1.1.37 στην περιοχή αρμοδιότητας του 1ου Γραφείου Π/θμιας Εκπ/σης.

Κατά το σχολικό έτος 1996-1997 φοιτούν 1.420 μαθητές στην περιοχή αρμοδιότητας της Δ/νσης Π/θμιας Εκπ/σης και 1.298 μαθητές στην περιοχή αρμοδιότητας 1ου Γραφείου Π/θμιας Εκπ/σης Θεσπρωτίας.

Ο Υφυπουργό

ΙΩΑΝΝΗΣ ΑΝΘΟΠΟΥΛΟΣ"

15. Στην με αριθμό 1768/10.1.97 ερώτηση δόθηκε με το υπ' αριθμ. 511/28.1.97 έγγραφο από τον Υπουργό Εργασίας η ακόλουθη απάντηση:

Απαντώντας στην αριθ.1768/97 ερώτηση του Βουλευτή κ. Ηλ. Βεζδρεβάνη, για το θιγόμενο σ'αυτή θέμα, σας πληροφορούμε ότι, η συνολική αύξηση του επιδόματος ανεργίας έχει ανέλθει στο 55,73% από το 1994.

Στόχος του Υπουργείου μας είναι το εν λόγω επίδομα να φθάσει στα 2/3 (δηλ.66,6%) του ημερομισθίου του ανειδίκευτου εργάτη.

Ο Υπουργός

ΜΙΛΤΙΑΔΗΣ ΠΑΠΑΙΩΑΝΝΟΥ"

16. Στην με αριθμό 1807/13.1.97 ερώτηση δόθηκε με το υπ' αριθμ. 38/28.1.97 έγγραφο από τον Υφυπουργό Παιδείας η ακόλουθη απάντηση:

"Απαντώντας στην ερώτηση με αριθμό 1807/13.1.97 σχετικά με την οικονομική ενίσχυση της Κοινότητας Κρίνου Ν. Αχαίας για αντικατάσταση της στέγης του Δημοτικού Σχολείου, που κατέθεσε ο Βουλευτής κ.Σπήλιος Σπηλιωτόπουλος, σας γνωρίζουμε τα ακόλουθα:

'Oπως μας πληροφόρησε ο Νομάρχης Αχαίας με σχετικό 

Σελίδα 3388 

έγγραφό του, η Κοινότητα Κρίνου επιχορηγήθηκε από τη Ν.Αυτοδιοίκηση Αχαίας κατά τα έτη 1995 και 1996 με ικανά ποσά, προκειμένου να προβεί στη συνολική επισκευή του υπάρχοντος Δημοτικού Σχολείου και Νηπιαγωγείου της κοινότητας και στην εγκατάσταση κεντρικής θέρμανσης.

'Ηδη έχει επιχορηγηθεί με ποσό ύψους 3 εκ. δρχ. για την αντικατάσταση της στέγης. Οι εργασίες θα γίνουν τους θερινούς μήνες.

Επίσης, όπως μας εγνώρισε ο Νομάρχης Ν. Α. Αχαίας η στέγη δεν εγκυμονεί κινδύνους για τους μαθητές και το διδακτικό προσωπικό και ότι οι εργασίες που εκτελούνται στις σχολικές μονάδες ιεραρχούνται από τις κατά τόπους Σχολικές Επιτροπές και τους οικείους Ο.Τ.Α.

Ο Υφυπουργός

ΙΩΑΝ. ΑΝΘΟΠΟΥΛΟΣ"

17. Στην με αριθμό 1819/14.1.97 ερώτηση δόθηκε με το υπ' αριθμ. 2855/27.1.97 έγγραφο από τον Υφυπουργό Εσωτερικών η ακόλουθη απάντηση:

"Σε απάντηση της αριθ.1819/14.1.97 ερώτησης που κατέθεσε στη Βουλή ο Βουλευτής κ. Μιχάλης Καρχιμάκης και συγκεκριμένα για τη λύση που μελετά το Υπουργείο Εσωτερικών Δημόσιας Διοίκησης και Αποκέντρωσης στα προβλήματα της απορρόφησης επιλαχόντων του Πανελλήνιου Διαγωνισμού 1995 στους Τοπικούς Οργανισμούς Εγγείων Βελτιώσεων, σας πληροροφούμε ότι έχει προωθηθεί σχέδιο νομοθετικής ρύθμισης για την απορρόφηση των ατόμων αυτών από άλλες υπηρεσίες ή νομικά πρόσωπα του άρθρου 14 παρ.1 του ν.2190/1994.

Ο Υφυπουργός

Αν.ΜΑΝΤΕΛΗΣ"

18. Στην με αριθμό 1829/14.1.97 ερώτηση δόθηκε με το υπ' αριθμ. 96/22.1.97 έγγραφο από τον Υπουργό Πολιτισμού η ακόλουθη απάντηση:

"Απαντώντας στην αριθμ. 1829/14.1.97 ερώτηση του Βουλευτή κ. Νικολάου Κατσαρού, σας γνωρίζουμε τα εξής:

To Aρχαίο Θέατρο Λάρισας αποτελεί σημαντικότατο μνημείο της πολιτιστικής μας κληρονομιάς.

Οι αναγκαίες απαλλοτριώσεις είναι εντεταγμένες στα πρόγραμμα απαλλοτριώσεων του έτους 1997 του Ταμείου Αρχαιολογικών Πόρων και Απαλλοτριώσεων, το οποίο καταβάλλει τις σχετικές αποζημιώσεις σύμφωνα με τις οικονομικές του δυνατότητες και τον χρόνο έκδοσης των δικαστικών αποφάσεων για το καταβλητέο ποσό.

Στο πλαίσιο αυτό καταβάλλεται προσπάθεια για την κατά προτεραιότητα αντιμετώπιση του ζητήματος του αρχαίου Θεάτρου της Λάρισας με την καταβολή των αναγκαίων για το έργο ποσών.

Ο Υπουργός

ΕΥΑΓΓΕΛΟΣ ΒΕΝΙΖΕΛΟΣ"

19. Στην με αριθμό 1838/14.1.97 ερώτηση δόθηκε με το υπ' αριθμ. 51/28.1.97 έγγραφο από τον Υφυπουργό Παιδείας η ακόλουθη απάντηση:

"Απαντώντας στην ερώτηση με αριθμό 1838/14.1.97 που κατέθεσε ο Βουλευτής κ.κ. Γερασ. Γιακουμάτος, σας γνωρίζουμε τα ακόλουθα:

'Οπως μας πληροφόρησε ο Προϊστάμενος του 4ου Γραφείου Α/θμιας Εκπ/σης της Γ' Δ/νσης Α/θμιας Εκπ/σης Αθήνας με σχετικό έγγραφό του το διδακτ'ριο του 4ου Δημοτικού Σχολείου Καματερού, που σήμερα στεγάζεται σε ιδιόκτητο κτίριο (οδός Ι. Σουρή) δεν πληροί τις προϋποθέσεις για ασφαλή διαμονή των παιδιών από κάθε άποψη.

Ο μεγαλύτερος αριθμός των παιδιών, που φοιτούν σήμερα στο 4ο Δημοτικό Σχολείο προέρχονται από την περιοχή του Αγίου Τρύφωνα, όπου κατασκευάζεται σημερινό διδακτήριο και σύντομα θα αποπερατωθεί.

Το σημερινό διδακτήριο καλύπτεται από τα 3ο και 8ο Δημοτικά Σχολεία Καματερού, τα οποία μπορούν να εξυπηρετήσουν τα λίγα παιδιά, που προέρχονται από την περιοχή εκείνη. Δεν ανταποκρίνονται στην πραγματικότητα αυτά που αναφέρονται στην αναφορά των περιοίκων για δυσκολίες μεταφοράς των παιδιών.

Επισημαίνουμε ότι ομόφωνα ο σύλλογος γονέων και κηδεμόνων του σχολείου σε συνεδρίαση την 5-12-1996 για το ίδιο θέμα αποφάσισε τη γρήγορη μεταστέγαση του σχολείου.

στην περιοχή του Αγίου Τρύφωνα. Καθώς επίσης και η Δ.Ε.Π. Καματερού ομόφωνα αποφάσισε χωρίς καμία αντίδραση για τη μεταστέγαση του σχολείου στη συνεδρίαση της 6.12.96.

Για τους παραπάνω λόγους προτάθηκε ανεπιφύλακτα η μεταστέγαση του 4ου Δημοτικού Σχολείου Καματερού από το σημερινό χώρο στο νεοιδρυθέν της περιοχής του Αγίου Τρύφωνα.

Ο Υφυπουργός

ΙΩΑΝ. ΑΝΘΟΠΟΥΛΟΣ"

20. Στην με αριθμό 1848/15-1-97 ερώτηση δόθηκε με το υπ' αριθμ. 538/28-1-97 έγγραφο από τον Υπουργό Εργασίας η ακόλουθη απάντηση:

"Απαντώντας στην αριθμ. 1848/1997 ερώτηση, που κατατέθηκε στη Βουλή από τους Βουλευτές κ.κ. Μ. Κωστόπουλο και Ν. Γκατζή, για τα θιγόμενα σ' αυτή θέματα αρμοδιότητάς μας, σας γνωρίζουμε, ότι όπως μας πληροφόρησε η Επιθεώρηση Εργασίας Ελευσίνας της Νομαρχιακής Αυτοδιοίκησης Δυτικής Αττικής, δεν έχει απολυθεί, ούτε έχει τεθεί σε διαθεσιμότητα κανένας εργαζόμενος από την παραπάνω Επιχείρηση.

Ο Υπουργός

ΜΙΛΤΙΑΔΗΣ ΠΑΠΑΙΩΑΝΝΟΥ"

21. Στην με αριθμό 1866/15-1-97 ερώτηση δόθηκε με το υπ' αριθμ. 26/27-1-97 έγγραφο από τον Υπουργό Ναυτιλίας η ακόλουθη απάντηση:

"Απαντώντας στην ερώτηση 1866/15-1-97 του Βουλευτή κ. Δημητρίου Γ. Σιούφα, σχετικά με την πραγματοποίηση ιστιοπλοϊκών αγώνων από Θεσσαλία προς Κολχίδα (Κριμαία), με στόχο την αναβίωση του ταξιδιού της Αργούς και με τη συμμετοχή ιστιοπλόων από όλο τον κόσμο, που θα προβάλλουν παγκόσμια τον Ελληνισμό, σας γνωρίζουμε τα εξής:

1. Το θέμα της διοργάνωσης αυτών των αγώνων δεν εμπίπτει στις αρμοδιότητες του Υπουργείου Εμπορικής Ναυτιλίας, αλλά στην αρμοδιότητα του Υπουργείου Πολιτισμού και της Γενικής Γραμματείας Αθλητισμού.

2. Το ΥΕΝ, σε περίπτωση που οι αγώνες αυτοί διοργανωθούν από τους παραπάνω Φορείς, μπορεί να συνδράμει ως προς την πραγματοποίηση με τα πλωτά ή εναέρια μέσα του Λιμενικού Σώματος.

Τα μέσα αυτά στη διάρκεια των αγώνων θα εποπτεύουν την ασφάλεια των ιστιοπλόων ώστε να επέμβουν σε περίπτωση που αυτό απαιτηθεί καθ' όλο το χρόνο που θα κινούνται εντός των Ελληνικών χωρικών υδάτων.

Το Υπουργείο Πολιτισμού και η Γενική Γραμματεία Αθλητισμού που κοινοποιείται η παρούσα, παρακαλούνται για τις δικές τους ενέργειες.

Ο Υπουργός

ΣΤΑΥΡΟΣ ΑΡ. ΣΟΥΜΑΚΗΣ"

22. Στην με αριθμό 1879/16-1-97 ερώτηση δόθηκε με το υπ' αριθμ. 8/27-1-97 έγγραφο από τον Υφυπουργό Οικονομικών η ακόλουθη απάντηση:

"Απαντώντας στην ερώτηση 1879/16-1-97 του Βουλευτού κ. Β. Παπαγεωργόπουλου, σχετικά την παρατηρούμενη καθυστέρηση στην έκδοση της Κοινής Υπουργικής Απόφασης, με την οποία θα καθορίζεται η διαδικασία χαρακτηρισμούς μεταχειρισμένων αυτοκινήτων, που θα παραλαμβάνονται από ανάπηρους και πολύτεκνους πολίτες, ως αντιρρυπαντικής τεχνολογίας, σας πληροφορούμε ότι, η παρ. 7 του άρθρου 1

Σελίδα 3389 

του ν 2052/92 εξουσιοδοτεί για την έκδοση της ανωτέρω Κ.Υ.Α. τα Υπουργεία Μεταφορών και Επικοινωνιών και Περιβάλλοντος Χωροταξίας και Δημοσίων 'Εργων.

Απ' ότι δε έχουμε πληροφορηθεί από το Υπουργείο Μεταφορών το σχέδιο της Κ.Υ.Α. βρίσκεται στο τελικό στάδιο επεξεργασίας.

Συμπληρωματικά σας πληροφορούμε ότι, σύμφωνα με το κατ' εξοχήν αρμόδιο, για το θέμα, Υπουργείο Μεταφορών και Επικοινωνιών (Δ/νση Τεχνικής Οχημάτων), για να εφαρμοσθούν οι διατάξεις, της παρ. 2 του άρθρου 39 του ν. 1882/1990, όπως αντικαταστάθηκε με την παρ. 2 του άρθρου 11 του ν. 2443/1996, σε μεταχειρισμένα αντιρρυπαντικής τεχνολογίας οχήματα, πρέπει να αντικατασταθεί το άρθρο 1 της Κ.Υ.Α. 27654/2946/1992, ώστε να προβλεφθούν προδιαγραφές για τα οχήματα αυτά, επειδή ο νόμος δεν προβλέπει τέτοιες και επειδή η ισχύουσα μορφή της Κ.Υ.Α. αφορά μόνον καινουργή οχήματα.

Μέχρι την οριστική ρύθμιση του θέματος οι δικαιούχοι ατελείας μπορούν να κάνουν χρήση του δικαιώματος τους μόνο για την αγορά καινουργών αντιρρυπαντικής τεχνολογίας αυτοκινήτων.

Το Υπουργείο Μεταφορών και Επικοινωνιών και το ΥΠΕΧΩΔΕ, προς τα οποία διαβιβάζεται αντίγραφο της ανωτέρω Π.Α.Β., παρακαλούνται για τις δικές τους λόγω αρμοδιότητας ενέργειες.

Ο Υφυπουργός

Γ. ΔΡΥΣ"

ΠΡΟΕΔΡΟΣ (Απόστολος Κακλαμάνης): Κυρίες και κύριοι συνάδελφοι, έχω την τιμή να ανακοινώσω στο Σώμα το δελτίο Αναφορών και Ερωτήσεων της Τρίτης, 4 Φεβρουαρίου 1997:

"Α. ΑΝΑΦΟΡΕΣ - ΕΡΩΤΗΣΕΙΣ Πρώτου Κύκλου ('Αρθρο 130 παρ.5 Καν. Βουλής)

1. Η με αριθμό 868/21.11.96 Ερώτηση του Βουλευτού της Νέας Δημοκρατίας κ. Νικολάου Νικολόπουλου προς τον Υπουργό Υγείας και Πρόνοιας, σχετικά με τη λήψη μέτρων για την επάνδρωση και τον εξοπλισμό των Νοσοκομείων και ιδίως του Περιφερειακού Πανεπιστημιακού Νοσοκομείου Πατρών.

2. Η με αριθμό 973/27.11.96 Ερώτηση του Βουλευτού του Κομμουνιστικού Κόμματος Ελλάδος κ. Νικολάου Γκατζή προς τον Υπουργό Υγείας και Πρόνοιας, σχετικά με τη λήψη μέτρων για την αποπεράτωση της Β' φάσης του έργου της κατασκευής του νέου κτιρίου του Νοσοκομείου Βόλου.

3. Η με αριθμό 1599/20.12.96 Ερώτηση του Βουλευτού του Συνασπισμού της Αριστεράς και της Προόδου κ. Σπυρίδωνος Δανέλλη προς τον Υπουργό Υγείας και Πρόνοιας σχετικά με την παροχή πληροφοριών για το χρόνο προκήρυξης των προβλεπομένων θέσεων στελέχωσης Μονάδας Τεχνητού Νεφρού στη Λήμνο.

4. Η με αριθμό 848/20.11.96 Ερώτηση του Βουλευτού της Νέας Δημοκρατίας κ. Γεωργίου Γαρουφαλιά προς τον Υπουργό Υγείας και Πρόνοιας σχετικά με την παροχή πληροφοριών για τις προθέσεις της Κυβέρνησης να προβεί στην έγκριση των πιστώσεων για την πλήρωση των πέντε θέσεων Επιστημονικού Ιατρικού Προσωπικού του Περιφερειακού Νοσοκομείου Λάρισας.

Β. ΑΝΑΦΟΡΕΣ - ΕΡΩΤΗΣΕΙΣ Δευτέρου Κύκλου

Η με αριθμό 1543/19.12.96 Ερώτηση του Βουλευτού του Συνασπισμού της Αριστεράς και της Προόδου κ. Μουσταφά Μουσταφά προς τον Υπουργό Υγείας και Πρόνοιας, σχετικά με την παροχή πληροφοριών για τις προθέσεις του Υπουργού: α) να προβεί σε πλήρωση των κενών θέσεων νοσηλευτικού προσωπικού του Κέντρου Υγείας Σάμης, β) να διαθέσει ασθενοφόρο και γ) να ελέγξει την καταλληλότητα του κτιρίου του ίδιου Κέντρου Υγείας".
Σελίδα 3390 

ΠΡΟΕΔΡΟΣ (Απόστολος Κακλαμάνης): Kύριε Βουλευτές εισερχόμαστε στη συζήτηση των

ΕΠΙΚΑΙΡΩΝ ΕΡΩΤΗΣΕΩΝ

Επίκαιρες ερωτήσεις Πρώτου Κύκλου:

Η πρώτη στην ημερήσια διάταξη με αριθμό 563/23.1.97 Επίκαιρη Ερώτηση του Βουλευτού του Πανελληνίου Σοσιαλιστικού Κινήματος κ. Χρήστου Θεοδώρου προς τον Υπουργό Γεωργίας, σχετικά με τη λήψη μέτρων εφαρμογής του Νόμου για τον έλεγχο της ποιότητας, διακίνησης και εμπορίας των λιπασμάτων, συνοπτικώς έχει ως εξής:

"Σήμερα η κατάσταση στο κύκλωμα διακίνησης και εμπορίας λιπασμάτων είναι ανεξέλεγκτη. Στην ελληνική αγορά κυκλοφορούν λιπάσματα εισαγωγής, ιδιαίτερα από χώρες της Βαλκανικής, με ύποπτη σύνθεση, χωρίς έλεγχο ποιότητας. Χαρακτηριστικά, αναφέρεται η περιπτωση των Σκοπίων που, εκτός των άλλων, είναι και νεκροταφείο βιομηχανικών αποβλήτων της Ευρώπης.

Επειδή συμφωνούμε απόλυτα με την απάντηση του κυρίου Υπουργού, ότι "για την προστασία των Ελλήνων αγροτών έχει ήδη ψηφιστεί ο ν. 2326/95, ο οποίος αποσκοπεί στην εξασφάλιση καταλλήλων τύπων λιπασμάτων για τη Χώρα μας, ποιοτικά ηλεγμένων και επιπλέον, δημιουργίας συνθηκών υγιούς ανταγωνισμού, επ' ωφελεία των Ελλήνων αγροτών", θέλουμε να μεταφέρουμε στην Κυβέρνηση την ανησυχία του αγροτικού πληθυσμού που επιτείνεται από τις φήμες ότι οργανωμένα συμφέροντα που δρουν μέσα στο κύκλωμα, καθυστερούν την εφαρμογή του Νόμου.

Ερωτάται ο κύριος Υπουργός Γεωργίας

1. Για ποιούς λόγους καθυστερεί η έκδοση των απαραίτητων διαταγμάτων και αποφάσεων για την εφαρμογή του ν. 2326/95.

2. Πότε προτίθεται να προχωρήσει στην έκδοση των διαταγμάτων αυτών.".

O Yφυπουργός Γεωργίας κ. Δημήτριος Σωτηρλής έχει το λόγο.

ΔΗΜΗΤΡΙΟΣ ΣΩΤΗΡΛΗΣ(Υφυπ. Γεωργίας): Κύριε Πρόεδρε, κύριοι συνάδελφοι, είναι κοινή διαπίστωση ότι, στο χώρο της εμπορίας των λιπασμάτων, υπήρξε ανάγκη παρέμβασης της Πολιτείας. Και μάλιστα, ανάγκη άμεσης λήψης μέτρων για τη ρύθμιση της εμπορίας τους, κατά τρόπο ώστε να διασφαλίζεται η διαφάνεια των εμπορευομένων προϊόντων, η εμπορική τους ικανότητα, ο έλεγχος ποιότητας των λιπασμάτων για την προστασία της γεωργικής παραγωγής, του περιβάλλοντος, της υγείας των ανθρώπων και των ζώων και η προστασία της αγοράς από εισαγωγές λιπασμάτων αμφιβόλου ποιότητας και προδιαγραφών.

Υπάρχουν, βεβαίως, κάποιες καθυστερήσεις όσον αφορά την πλήρη εφαρμογή του ν. 2326/95. Και ειδικότερα, υπάρχει καθυστέρηση έκδοσης του προεδρικού διαταγματος και απόφασης του Υπουργού Γεωργίας γύρω απ' αυτό το θέμα. Ο λόγος είναι ότι κάναμε συζήτηση με τα όργανα της Ευρωπαϊκής Ενωσης. Kαι από τα αρμόδια αυτά όργανα, όσον αφορά το ύψος του παραβόλου για την απόκτηση αδείας λιπασμάτων τύπου Β', δεν έχει έρθει η οριστική τους τοποθέτηση. Είναι ένα θέμα που εκκρεμεί από το Νοέμβριο μήνα. 'Ομως οι τελευταίες πληροφορίες είναι ότι έχουμε συμφωνήσει και σ' αυτή την λεπτoμέρεια, μια και σε όλες τις άλλες συζητήσεις, που έχουμε κάνει, έχουμε κοινή θέση. Υπάρχει, λοιπόν, δέσμευση για γραπτή τοποθέτηση των υπηρεσιών της Ευρωπαϊκής 'Ενωσης, την οποία αναμένουμε.

Μετά απ' αυτή την αναμενόμενη απάντηση, θα υπάρξουν και οι οριστικές δικές μας αποφάσεις για το ύψος του παραβόλου.

Ολες οι άλλες διατάξεις και οι διαπραγματεύσεις έχουν ολοκληρωθεί και έχουν γίνει αποδεκτές. 

Για το ύψος του παραβόλου έχει υποβληθεί προσφυγή από ενδιαφερόμενο ιδιώτη, έμπορο λιπασμάτων, στις υπηρεσίες της Ευρωπαϊκής Ενωσης, για παραβίαση του ιδιωτικού δικαίου, άρθρο 30 της Συνθήκης της Ευρωπαϊκής Κοινότητας. 

Δεύτερον, πέρα απ' αυτά που ανέφερα παραπάνω, οι αρμόδιες υπηρεσίες ελέγχου ΚΕΠΠΥΕΛ, Κέντρα Ελέγχου και Πιστοποίησης Πολλαπλασιαστικού Υλικού και Ελέγχου Λιπασμάτων, οι οποίες επιβάλλουν κυρώσεις στους παραβάτες, δεν έχουν ακόμη την απαιτούμενη υποδομή και στελέχωση, ώστε να ανταποκριθούν με επάρκεια στις απαιτήσεις εφαρμογής του νόμου 2326/95.

Προβλέπεται σύντομα μια ρύθμιση, στο πλαίσιο των αρμοδιοτήτων των περιφερειακών υπηρεσιών και δη αυτών των υπηρεσιών της Νομαρχιακής Αυτοδιοίκησης.

Ανεξάρτητα από τις παραπάνω εκκρεμότητες, ο έλεγχος ποιότητας λιπασμάτων είναι συνεχής και συστηματικός. 

Οι άδειες εισαγωγής από τρίτες χώρες, αλλά και οι άδειες προσωρινής κυκλοφορίας από χώρες της Ευρωπαϊκής Ενωσης εγκρίνονται, μετά από υποβολή πιστοποιητικού ποιοτικής και ποσοτικής ανάλυσης του οίκου παραγωγής, ενώ όλα τα προϊόντα δειγματίζονται από υπαλλήλους του Υπουργείου Γεωργίας και του Γενικού Χημείου του Κράτους και αναλύονται, με ενδελεχή έλεγχο, ένα προς ένα όλα τα εισαγόμενα προϊόντα.

Πιστεύουμε ότι σύντομα θα έχουμε την απάντηση της Ευρωπαϊκής Ενωσης και θα εκδοθεί και το προεδρικό διάταγμα για το οποίο πραγματικά καθυστερούμε για πάρα πολύ καιρό.

ΠΡΟΕΔΡΟΣ(Απόστολος Κακλαμάνης): Ο κύριος Χρήστος Θεοδώρου έχει το λόγο.

ΧΡΗΣΤΟΣ ΘΕΟΔΩΡΟΥ: Κύριε Πρόεδρε, στις 7 Νοεμβρίου κατέθεσα την πρώτη μου ερώτηση σαν Βουλευτής για τον Υπουργό Γεωργίας, μεταφέροντας το αίτημα των αγροτών της περιφέρειάς μου, να τεθεί επιτέλους σε εφαρμογή ο νόμος 2326/95, που βάζει τάξη στο κύκλωμα της εμπορίας και διακίνησης των λιπασμάτων. 

Αντιλαμβάνεστε, λοιπόν, την απογοήτευσή μου, όταν έλαβα την απάντηση του κυρίου Υπουργού, που δεν απαντούσε στα ερωτήματά μου, αλλά γνωστοποιούσε εκείνο που όλοι γνωρίζουμε -και διαβάζω από το έγγραφο του κυρίου Υπουργού-ότι δηλαδή:"Για την προστασία των Ελλήνων αγροτών έχει ήδη ψηφιστεί ο ν. 2326/95 ο οποίος αποσκοπεί στην εξασφάλιση καταλλήλων τύπων λιπασμάτων για τη Χώρα μας, ποιοτικά ηλεγμένων και επιπλέον, δημιουργία συνθηκών υγιούς ανταγωνισμού επ' ωφελεία των Ελλήνων αγροτών."

'Ετσι, θα αναγκάστηκα να επαναλάβω την ερώτηση, που γίνεται πλέον επίκαιρη, λόγω της κατάστασης που επικρατεί στον αγροτικό χώρο.

Το ερώτημα ήταν απλό και χρειαζόταν μία απλή απάντηση. Πότε θα αρχίσει η εφαρμογή του νόμου.

Κύριε Πρόεδρε, η γεωργία αποτελεί το βασικότερο τομέα απασχόλησης του ημιαστικού και αγροτικού πληθυσμού της Χώρας μας. Οι απασχολούμενοι στη γεωργία, σύμφωνα με τα στοιχεία της Εθνικής Στατιστικής Υπηρεσίας, καλύπτουν το 32% περίπου του συνολικού εργατικού δυναμικού. Παράλληλα, η γεωργία αποτελεί και τη σημαντικότερη πηγή εσόδων για τον πληθυσμό αυτό.

Η αγροτική παραγωγή επηρεάζεται από εξωγενείς παράγοντες, όπως η πολιτική της Ευρωπαϊκής 'Ενωσης, η μεταβολή στις συνθήκες και τον όγκο παραγωγής ομοειδών προϊόντων από γειτονικές και μη χώρες κ.λπ. Επηρεάζεται, όμως και από εσωτερικούς παράγοντες, που αναφέρονται στην πολιτική και τη νομοθεσία της Χώρας, για την παραγωγή, διακίνηση και εμπορία, στις καιρικές συνθήκες, στον απασχολούμενο πληθυσμό και τα διάφορα φυσικά ή χημικά μέσα που χρησιμοποιούνται για την αύξηση της παραγωγής και τη βελτίωση της ποιότητας των παραγομένων προϊόντων.

'Eνα από τα μέσα αυτά είναι τα λιπάσματα που είναι αντικείμενο αυτής της ερώτησης. 

Η προηγούμενη Κυβέρνηση του ΠΑ.ΣΟ.Κ., γνωρίζοντας την κατάσταση και θέλοντας να εξυγιάνει το κύκλωμα παραγωγής, διακίνησης και εμπορίας, ψήφισε το ν. 2326/95. Με το νόμο αυτό, που έγινε σε συνεργασία με τις αγροτικές συνεταιριστικές οργανώσεις, προβλέπονται συγκεκριμένες διαδικασίες και όργανα ελέγχου, τόσο για τα παραγόμενα στη Χώρα λιπάσματα, όσο και για τα εισαγόμενα.

Προβλέπεται η υποχρεωτική λήψη, κάτω από καθορισμένες 

Σελίδα 3391 

διαδικασίες και προϋποθέσεις, άδεια άσκησης εμπορίας λιπασμάτων, καθώς και η δημιουργία και η λειτουργία κρατικών και ιδιωτικών εργαστηριακών ελέγχων.

(Στο σημείο αυτό ακούγεται ο προειδοποιητικός ήχος λήξης του χρόνου ομιλίας του κυρίου Βουλευτή)

Τελειώνω, κύριε Πρόεδρε.

Ο ν.2326 ψηφίσθηκε την άνοιξη του 1995 και δημιούργησε αισθήματα ανακούφισης στον αγροτικό πληθυσμό της Χώρας. 'Ομως, σήμερα, δύο χρόνια μετά, την ανακούφιση έχει διαδεχθεί η ανησυχία, γιατί η εφαρμογή του νόμου δεν έχει αρχίσει ακόμα και η κατάσταση επιδεινώνεται.

Γι' αυτό το λόγο απευθυνθήκαμε με την ερώτηση αυτή στον κύριο Υπουργό Γεωργίας και του ζητάμε να μας εξηγήσει τους λόγους αυτής της καθυστέρησης, καθώς και το πότε προτίθεται να θέσει σε εφαρμογή το νόμο, εκδίδοντας τα απαραίτητα διατάγματα και αποφάσεις.

Νομίζω ότι έδωσε μία απάντηση ο κύριος Υφυπουργός. Θα περιμένουμε το συντομότερο δυνατό να υλοποιηθεί.

ΠΡΟΕΔΡΟΣ (Απόστολος Κακλαμάνης): Ο κύριος Υπουργός έχει το λόγο.

ΔΗΜΗΤΡΙΟΣ ΣΩΤΗΡΛΗΣ (Υφυπ. Γεωργίας): Κύριε Πρόεδρε, δεν έχω να συμπληρώσω τίποτε παραπάνω. Γνωρίζουμε αυτήν την καθυστέρηση και τόνισα ιδιαίτερα για ποιους λόγους δεν εκδόθηκε μέχρι σήμερα το συγκεκριμένο προεδρικό διάταγμα. Θα γίνει το επόμενο διάστημα. Από τις πληροφορίες που είχα, τις προηγούμενες μέρες, αναμένεται η γραπτή απάντηση από τα αρμόδια όργανα της Ευρωπαϊκής 'Ενωσης, ώστε να εναρμονισθούμε με το καθεστώς των χωρών αυτών και να εκδοθεί το προεδρικό διάταγμα.

ΠΡΟΕΔΡΟΣ (Απόστολος Κακλαμάνης): Δεύτερη στην ημερήσια διάταξη είναι η υπ' αριθμ. 555/22.1.97 Επίκαιρη Ερώτηση του Βουλευτή της Νέας Δημοκρατίας κ. Ιωάννη Βαρβιτσιώτη προς τον Υπουργό Εξωτερικών, σχετικά με την επιδείνωση της κατάστασης στην περιοχή του Κοσσυφοπεδίου, το ρόλο της Αλβανίας και τις ενέργειες της Κυβέρνησης.

Η ερώτηση του κ. Βαρβιτσιώτη έχει ως εξής:

"Η πρόσφατη τρομοκρατική επίθεση κατά του Σέρβου Πρύτανη του Πανεπιστημίου της Πρίστινα είναι έργο, σύμφωνα με όλες τις ενδείξεις, του "Απελευθερωτικού Στρατού" του Κοσσυφοπεδίου, ο οποίος ανέλαβε την ευθύνη για τη δολοφονία τριών αλβανοφώνων, που στήριξαν την πολιτική Μιλόσεβιτς. Τα γεγονότα αυτά δημιουργούν διεθνώς την πεποίθηση ότι βρισκόμαστε μπροστά σε μία κλιμάκωση της κρίσης στο Κοσσυφοπέδιο.

Είναι δε γνωστή η επίθεση στη Χώρα μας οποιωνδήποτε προβλημάτων δημιουργούνται στην περιοχή αυτή, η οποία είναι αλληλένδετη προφανώς εκτός των άλλων και με τη Γιουγκοσλαβία, τα Σκόπια και την Αλβανία.

Προσωπικά έχω επανειλημμένως επισημάνει τη σημασία της αποσταθεροποίησης στην κρίσιμη αυτή περιοχή.

Η Κυβέρνηση, πιστή στις αρχές της, αντιμετωπίζει τα όποια σοβαρά προβλήματα, μετά την εκδήλωσή τους. Γι' αυτό και βρίσκεται μονίμως αντιμέτωπη με τετελεσμένα γεγονότα, από τα οποία η Ελλάδα βγαίνει χαμένη.

Εν όψη των ανωτέρω, ερωτάται ο κύριος Υπουργός των Εξωτερικών:

1. Αν εκτιμά ότι η κρίση στο Κοσσυφοπέδιο θα ενταθεί στο άμεσο μέλλον.

2. Αν εκτιμά ότι η Αλβανία διαδραματίζει ρόλο στην υπό διαμόρφωση κατάσταση. 

3. Αν η ελληνική Κυβέρνηση έχει προβεί σε ενέργειες ή αν ακόμη έχει λάβει μέτρα σε περίπτωση επιδεινώσεως της καταστάσεως για την εξασφάλιση των ζωτικών μας συμφερόντων".

Ο Υπουργός των Εξωτερικών κ. Θεόδωρος Πάγκαλος έχει το λόγο.

ΘΕΟΔΩΡΟΣ ΠΑΓΚΑΛΟΣ (Υπ. Εξωτερικών): Κύριε Πρόεδρε, πράγματι η επίθεση εναντίον του Πρύτανη του Πανεπιστημίου της Πρίστινα, ήταν μία πράξη η οποία οδήγησε σε αύξηση της έντασης. Υπάρχει μία προϊούσα τάση αποσταθεροποίησης στο Κοσσυφοπέδιο.

Γνωρίζετε ότι πάντα η Ελληνική Κυβέρνηση και η παρούσα και οι προηγούμενες παρακολουθούσαν με μεγάλη ανησυχία το πρόβλημα του Κοσσυφοπεδίου, το οποίο είναι δυνατόν να οδηγήσει σε ανάφλεξη λόγω του δυσεπίλυτου χαρακτήρα που έχει. Βεβαίως μια τέτοια ανάφλεξη θα μπορούσε να επεκταθεί στις γύρω περιοχές, με απρόβλεπτες συνέπειες και αποτελέσματα. Γι' αυτό το λόγο και εμείς και η διεθνής κοινότητα γενικότερα παρακολουθούμε με ιδιαίτερη ανησυχία όλα όσα γίνονται στο Κοσσυφοπέδιο.

Στο ζήτημα αυτό, οι θέσεις μας είναι ταυτόσημες με τις θέσεις των άλλων χωρών μελών της Ευρωπαϊκής 'Ενωσης. Στη διαμόρφωση εξάλλου της συνολικής αυτής άποψης παίζουμε κάποιο σημαντικό ρόλο λόγω των ειδικών πληροφοριών που έχουμε από την περιοχή. Θα όριζα δε ως "περιοχή" το νότιο τμήμα της πρώην Γιουγκοσλαβίας. Καταδικάζουμε συστηματικά κάθε χρήση βίας. Υποστηρίζουμε την επίλυση του θέματος με διάλογο και προσπαθούμε προς κάθε κατεύθυνση να συμβάλουμε στην εκτόνωση της έντασης. Βεβαίως είμαστε πάντα πρόθυμοι -το έχουμε πει αυτό και προς την Κυβέρνηση του Βελιγραδίου και προς την κυβέρνηση των Τιράνων και προς τους τοπικούς εκπροσώπους του πληθυσμού-να παράσχουμε κάθε τεχνική ή πολιτική βοήθεια στην αναζήτηση κάποιας λύσης.

Καταδικάζουμε συστηματικά κάθε ακραία τάση στο Κοσσυφοπέδιο. Ο ηγέτης του πληθυσμού, κ. Ρουγκόβα, έχει επιδείξει αυτοσυγκράτηση και μετριοπάθεια. Πιστεύουμε ότι η συνέχιση αυτής της συμπεριφοράς στο μέλλον θα οδηγήσει στη δυνατότητα μιας διευθέτησης του προβλήματος. 'Αμεση αναγκαιότητα είναι η εφαρμογή της συμφωνίας στην οποία κατέληξαν ο κ. Ρουγκόβα με τον κ. Μιλόσεβιτς στον εκπαιδευτικό τομέα. Είναι ένα δείγμα καλής θέλησης των αρχών του Βελιγραδίου που θα εκτονώσει την κατάσταση στον τομέα των εκπαιδευτικών ιδρυμάτων, όπου, όπως ξέρετε, υπάρχει η νεολαία που φλέγεται από τις ιδέες της αυτονόμησης και ενδεχομένως της ανεξαρτησίας. Αυτές τις ιδέες μόνο μέχρι ενός σημείου αποδέχεται η διεθνής κοινότητα και μόνο μέχρι ενός σημείου μπορούμε να δούμε να υλοποιούνται.

Εμείς όπως σας είπα και προηγουμένως έχουμε έλθει σε επαφή και με την κυβέρνηση των Τιράνων η οποία μέχρι τώρα έχει επιδείξει κάποια αυτοσυγκράτηση. Βεβαίως παρατηρήθηκε το ενοχλητικό φαινόμενο λόγω των γεγονότων του Βελιγραδίου να υπάρξει μια προώθηση των θέσεων της Αλβανικής Κυβέρνησης. 'Ισως και λόγω της εντάσεως και των ταραχών που υπάρχουν στην Αλβανία να επιδιώχθηκε η διοχέτευση της έντασης σ' ένα άλλο ζήτημα για να αποσπασθεί η προσοχή του πληθυσμού. Αυτά είναι περίπου τα στοιχεία της απάντησης που μπορώ να σας δώσω.

ΠΡΟΕΔΡΟΣ (Απόστολος Κακλαμάνης):Ο κ. Βαρβιτσιώτης έχει το λόγο.

ΙΩΑΝΝΗΣ ΒΑΡΒΙΤΣΙΩΤΗΣ:Κύριε Πρόεδρε, η απάντηση του κυρίου Υπουργού δεν ήταν ικανοποιητική. Δεν απάντησε στα συγκεκριμένα ερωτήματα που είχα θέσει. Η επικίνδυνη εξέλιξη που λαμβάνει χώρα στο Κοσσυφοπέδιο δεν είναι ένα μονοσήμαντο γεγονός. Θα πρέπει να συνδυαστεί με την ολοένα αυξανόμενη και παρατεταμένη πολιτική περιδίνηση, η οποία κυριαρχεί σε όλες τις Βαλκανικές χώρες.

Βλέπουμε ότι στην Αλβανία, αφού το καθεστώς Μπερίσα ξεπέρασε αβρόχοις ποσί τη νοθεία των βουλευτικών εκλογών, σήμερα αντιμετωπίζει μια λαϊκή εξέγερση. Στη Βουλγαρία βλέπουμε τον ίδιο τον Πρόεδρο της Δημοκρατίας να παραβιάζει το Σύνταγμα. Στη Γιουγκοσλαβία ο Πρόεδρος Μιλόσεβιτς βρίσκεται καθημερινά μπροστά σε μία ενωμένη αντιπολιτευτική δράση. Στη Βοσνία τα πράγματα δεν είναι τόσο ρόδινα όπως θέλησε να τα εμφανίσει ο κύριος Υπουργός. Τέλος, στο Κοσσυφοπέδιο η κατάσταση τείνει να γίνει εκρηκτική.

Ο ηγέτης Ρουγκόβα δεν είναι τόσο ισχυρός όσο θέλησε να του εμφανίσει ο κύριος Υπουργός. Ποιες είναι οι επιπτώσεις από μια γενικότερη έκρηξη στο Κοσσυφοπέδιο, έκρηξη την οποία έχω επισημάνει εδώ και τέσσερα χρόνια ως Υπουργός Εθνικής Αμύνης, τόσο στο εσωτερικό με δηλώσεις μου όσο 

Σελίδα 3392 

και σε οποιεσδήποτε διεθνείς συναντήσεις μου;

Οι επιπτώσεις στην Ελλάδα είναι: Πρώτον, τινάζει στον αέρα τις προσπάθειες -ατελέσφορες κατά τη γνώμη μου- περί οικονομικής διεισδύσεως και πολιτικής επιρροής στον βαλκανικό χώρο.

Δεύτερον, θα έχει ένα νέο κύμα προσφύγων, το οποίο κατ'ανάγκη θα έλθει στην Ελλάδα , αφού όλη η περιοχή θα φλέγεται.

Και τρίτον, και σημαντικότερο ενδεχομένως και πιο ουσιαστικό, είναι ότι θα έχουμε μετακίνηση αλβανοφώνων του Κοσσυφοπεδίου προς την Βόρειο 'Ηπειρο, με αποτέλεσμα τον αφελληνισμό του εκεί ελληνικού στοιχείου.

Σε όλα αυτά τα ερωτήματα, σε όλους αυτούς τους προβληματισμούς, τι μας είπε ο κύριος Υπουργός; Ο κύριος Υπουργός διάβασε ένα έγγραφο της αρμόδιας Υπηρεσίας του Υπουργείου Εξωτερικών. Μα, αυτό ζητάγαμε; Δεν θέλαμε εκτόνωση δική του; Μας είπε ότι θα εκτονωθεί η κρίση; Μα, πώς να περιμένουμε εκτόνωση, κύριε Πρόεδρε, όταν δεν υπάρχει σαφής κυβερνητική πολιτική, όχι μόνο σ'αυτό αλλά και στο θέμα της ονομασίας των Σκοπίων και στις ελληνοτουρκικές σχέσεις και στο Κυπριακό. Είμαστε αφελείς να περιμένουμε σαφή πολιτική, όταν στα άλλα θέματα δεν υπάρχει.

(Χειροκροτήματα από την Πτέρυγα της Νέας Δημοκρατίας)

ΠΡΟΕΔΡΟΣ (Απόστολος Κακλαμάνης): Ο κύριος Υπουργός έχει το λόγο.

ΘΕΟΔΩΡΟΣ ΠΑΓΚΑΛΟΣ (Υπ. Εξωτερικών): Κύριε Πρόεδρε, είναι σαφές ότι δεν ικανοποίησα τον κ. Βαρβιτσιώτη, κατ'αρχήν γιατί σεβάστηκα τον Κανονισμό και το Προεδρείο της Βουλής και τήρησα την ώρα που μου είχε ταχθεί. Μέσα στα πλαίσια αυτά, δεν μπορώ ν'απαντήσω στην επερώτηση επί της εξωτερικής πολιτικής, την οποία αναπτύξατε, κύριε Βαρβιτσιώτη.

ΙΩΑΝΝΗΣ ΒΑΡΒΙΤΣΙΩΤΗΣ: Δεν ήταν επερώτηση. 'Ηταν επίκαιρη ερώτηση.

ΘΕΟΔΩΡΟΣ ΠΑΓΚΑΛΟΣ (Υπ. Εξωτερικών): 'Οσο δε για το αν πρέπει να συμβουλεύομαι σημειώματα ...

ΠΡΟΕΔΡΟΣ (Απόστολος Κακλαμάνης): Περιήλθατε ολόκληρη τη Βαλκανική, κύριε Βαρβιτσιώτη και δια ερωτήσεως είναι κατόρθωμα αυτό.

ΙΩΑΝΝΗΣ ΒΑΡΒΙΤΣΙΩΤΗΣ: Σε δύο λεπτά, κύριε Πρόεδρε.

ΘΕΟΔΩΡΟΣ ΠΑΓΚΑΛΟΣ (Υπ. Εξωτερικών): Για το αν πρέπει ή όχι να συμβουλεύομαι σημειώματα της αρμοδίας Διεύθυνσης....

ΙΩΑΝΝΗΣ ΒΑΡΒΙΤΣΙΩΤΗΣ: Δεν είπα αυτό. Δεν με καταλάβατε, κύριε Υπουργέ.

ΘΕΟΔΩΡΟΣ ΠΑΓΚΑΛΟΣ (Υπ. Εξωτερικών): Πρέπει ν'αποφασίσετε τι θέλετε επιτέλους. Πότε μας κατηγορείτε ότι πολιτικοποιούμε το Υπουργείο Εξωτερικών, παραμερίζουμε τους έμπειρους διπλωμάτες και πότε μας κατηγορείτε....

ΙΩΑΝΝΗΣ ΒΑΡΒΙΤΣΙΩΤΗΣ: Δεν είπα αυτό. Δεν το αντελήφθητε.

ΘΕΟΔΩΡΟΣ ΠΑΓΚΑΛΟΣ (Υπ. Εξωτερικών): ... ότι κοιτάμε τα έγγραφα που μας συντάσσουν. Πρέπει να αποφασίσετε τι επιθυμείτε από τα δύο.

Σε όσα είπατε, δεν θα δυσκολευθώ να συμφωνήσω. Δεν βλέπω να υπάρχει διαφορά απόψεων μεταξύ μας. Βλέπω με μεγαλύτερη ελπίδα το μέλλον απ'ό,τι εσείς, ίσως γιατί στη θέση μου χωρίς ελπίδα δεν είναι δυνατόν κανείς να παραμένει και να δρα. Και θα σας πω μονάχα ένα πράγμα. Δεν νομίζω ότι η εξέλιξη στη Βαλκανική θα είναι τόσο δυσοίωνος. Αν κρίνω απ'αυτούς τους καλούς ιχνηλάτας, που είναι οι επενδυτές, δεν βλέπουμε ανακοπή των επενδύσεων προς τις χώρες όπου υπάρχουν πράγματι τα πολύ δυσάρεστα και εντυπωσιακά γεγονότα, τα οποία όλοι διαπιστώνουμε. Αντίθετα, τις ημέρες αυτές παρά τα γεγονότα αυτά, σημειώθηκαν νέες, μεγάλες διεθνείς και ελληνικές επενδύσεις.

ΜΙΛΤΙΑΔΗΣ ΕΒΕΡΤ (Πρόεδρος της Νέας Δημοκρατίας): Πού αυτό;

ΘΕΟΔΩΡΟΣ ΠΑΓΚΑΛΟΣ (Υπ. Εξωτερικών): Παραδείγματος χάριν, υπάρχει στα Σκόπια, τα οποία απειλούνται αμέσως από την εξέλιξη στο Κοσσυφοπέδιο, η επένδυση της γνωστής ελληνορωσικής εταιρείας, η οποία είναι κολοσσιαία.

Και ως εκ του μεγέθους, της δίδει ουσιαστικά στην ελληνορωσική κοινοπραξία την ιδιοκτησία της αντιστοίχου ΔΕΗ των Σκοπίων. Θα μπορούσα να σας αναφέρω και άλλες. Είμαι στη διάθεσή σας, αν θέλετε συγκεκριμένες πληροφορίες.

Ας ελπίσουμε δια το καλύτερο, εργαζόμενοι για ν'αποφύγουμε το χειρότερο, κύριε Βαρβιτσιώτη.

ΠΡΟΕΔΡΟΣ (Απόστολος Κακλαμάνης): Τρίτη στην ημερήσια διάταξη είναι η με αριθμό 577/27.1.1997 Επίκαιρη Ερώτηση του Βουλευτή του Κομμουνιστικού Κόμματος Ελλάδος κ.Δημητρίου Κωστόπουλου προς τους Υπουργούς Μεταφορών και Επικοινωνιών, Εθνικής Οικονομίας και Οικονομικών, σχετικά με τις προθέσεις της Κυβέρνησης να εκποιήσει νέο πακέτο μετοχών του Οργανισμού Τηλεπικοινωνιών Ελλάδος (ΟΤΕ) μέσω του Χρηματιστηρίου, την ιδιωτικοποίηση του Οργανισμού κλπ.

Η ερώτηση απευθύνεται προς τον Υπουργό Μεταφορών και Επικοινωνιών, ο οποίος δεν προσήλθε. Υποθέτω κάποιο κώλυμα θα είχε. Ισως επρόκειτο ν'απαντήσει. Κατά συνεπεια θα διαγραφεί η ερώτηση.

Τέταρτη στην ημερήσια διάταξη είναι η με αριθμό 573/27.1.97 Επίκαιρη Ερώτηση του Βουλευτή του Συνασπισμού της Αριστεράς και της Προόδου κ.Ιωάννη Δραγασάκη, προς τον Υπουργό Εθνικής Οικονομίας και Οικονομικών, σχετικά με τις προθέσεις της Κυβέρνησης να προχωρήσει στην ιδιωτικοποίηση της Τράπεζας Μακεδονίας-Θράκης.

Η ερώτηση αυτή διαγράφεται, γιατί απουσιάζει ο ερωτών από την Αίθουσα. Εγώ είδα τον κ. Δραγασάκη ότι μπήκε στη Βουλή. 

Διαγράφεται λοιπόν και αυτή η ερώτηση και προχωρούμε...

ΙΩΑΝΝΗΣ ΒΑΡΒΙΤΣΙΩΤΗΣ: Ας αναβληθεί, κύριε Πρόεδρε, μέχρι να έρθει ο συνάδελφος.

ΠΡΟΕΔΡΟΣ (Απόστολος Κακλαμάνης): Δυστυχώς, ο Κανονισμός αυτό προβλέπει. Συνεπώς, διαγράφεται.

Υποθέτω ότι το Σώμα θα συμφωνήσει να συζητηθούν είτε ο κ.Καστανίδης έρθει εδώ, είτε ο κ.Δραγασάκης. Πάντως, αν δεν προσέλθουν πρέπει να διαγραφούν, κατά τον Κανονισμό, οι ερωτήσεις αυτές.

Πέμπτη στην ημερήσια διαταξη είναι η με αριθμό 569/24.1.97 Επίκαιρη Ερώτηση του Βουλευτή του Δημοκρατικού Κοινωνικού Κινήματος κ. Γεωργίου Τσαφούλια προς τον Υπουργό Εργασίας και Κοινωνικό Ασφαλίσεων, σχετικά με τον έλεγχο των ιδιωτικών επιχειρήσεων που έχουν αναλάβει τον καθαρισμό των Δημοσίων Νοσηλευτικών Ιδρυμάτων, την εφαρμογή των συλλογικών συμβάσεων εργασίας για τους εργαζομένους κλπ.

Η επίκαιρη ερώτηση του κ. Τσαφούλια έχει ως εξής:

"Με απόφαση της τελευταίας Κυβέρνησης της Νέας Δημοκρατίας, ο καθαρισμός των Δημοσίων Νοσηλευτικών Ιδρυμάτων, αλλά και άλλων κτιρίων που στεγάζουν δημόσιες υπηρεσίες ανατέθηκε σε ιδιωτικές επιχειρήσεις.

Οι επιχειρήσεις, όμως, αυτές, με το πρόσχημα της δήθεν μερικής απασχόλησης, προσλαμβάνουν εργαζόμενους στους οποίους δίνουν εξευτελιστικούς μισθούς, αν και εργάζονται με πλήρες ωράριο, εκμεταλλευόμενοι την ανάγκη τους.

Επειδή, προεκλογικά η Κυβέρνηση είχε υποσχεθεί ότι θα επανεξέταξε όλες αυτές τις συμβάσεις ανάθεσης καθαρισμών των δημοσίων κτιρίων,

Ερωτάται ο κύριος Υπουργός:

1. Εάν ελέγχονται οι παραπάνω ιδιωτικές επιχειρήσεις ως προς την τήρηση των διατάξεων για ασφάλιση των εργαζομένων και την εφαρμογή των συλλογικών συμβάσεων εργασίας τους.

2. Εάν θα καταγγείλει τις συμβάσεις αυτές σε περίπτωση που διαπιστωθούν παραβάσεις της εργατικής νομοθεσίας".

Ο Υφυπουργός Εργασίας και Κοινωνικών Ασφαλίσεων κ. Νικόλαος Φαρμάκης έχει το λόγο.

ΝΙΚΟΛΑΟΣ ΦΑΡΜΑΚΗΣ (Υφυπ. Εργασίας και Κοινωνικών Ασφαλίσεων): Κύριε Πρόεδρε, όπως είναι γνωστό, στο Ι.Κ.Α. ασφαλίζονται υποχρεωτικά και αυτοδίκαια όλοι οι εργαζόμενοι, που παρέχουν εξαρτημένη εργασία ακόμα και οι μερικώς 

Σελίδα 3393 

απασχολούμενοι, που δεν ασφαλίζονται λόγω της απασχόλησής τους αυτής σε άλλο κλαδικό ή ειδικό ταμείο κύριας ασφάλισης.

Βασική επιδίωξη και στόχος του ΙΚΑ είναι, η ασφάλιση όλων των απασχολουμένων και η μείωση της εισφοροδιαφυγής και γι'αυτό το σκοπό οι αρμόδιοι υπάλληλοι του εξωτερικού ελέγχου του ιδρύματος διενεργούν επιτοπίους ελέγχους στους τόπους εργασίας των εργαζομένων, όσο συχνά το επιτρέπουν οι ιδιαιτερότητες κάθε μονάδας και σύμφωνα με τις οδηγίες της διοίκησης στα πλαίσια της εντατικοποίησης των ελέγχων.

Στην προκειμένη περίπτωση, στην οποία αναφέρεται η επίκαιρη ερώτηση του κυρίου συναδέλφου και επειδή η εργασία των εργαζομένων σε ιδιωτικές επιχειρήσεις καθαρισμού των δημοσίων νοσηλευτικών ιδρυμάτων παρέχεται σε διαφορετικό τρόπο από εκείνον της έδρας της επιχείρησης και σε πολλές περιπτώσεις σε περισσότερα του ενός νοσηλευτικά ιδρύματα, είναι δυσχερής η διαπίστωση των στοιχείων, δηλαδή οι ημέρες απασχόλησης και συνεπώς και ασφάλισης, το ωράριο της απασχόλησης, οι αποδοχές κλπ. 'Ετσι ο σχετικός έλεγχος δεν είναι πάντοτε απατελεσματικός, λόγω της ιδιαιτερότητας των συνθηκών εργασίας.

Οι έλεγχοι αυτοί, όσο τακτικοί και αν είναι, δεν είναι δυνατόν να έχουν αποτέλεσμα, χωρίς τη συνεργασία των ιδίων των εργαζομένων και των εκπροσώπων τους, προκειμένου να τακτοποιούνται ασφαλιστικά, να διευκολύνονται στο έργο τους οι αρμόδιες υπηρεσίες και να περιορίζεται η απώλεια των εσόδων του ιδρύματος.

Πάντως και για τη διασφάλιση των παραπάνω, καθιερώθηκε με τις διατάξεις της παρ. 7 του άρθρου 39 του ν.2065/92, η υποχρέωση των επιχειρήσεων που πρόκειται να εισπράξουν εκκαθαρισμένες απαιτήσεις από το Δημόσιο τα Νομικά Πρόσωπα Δημοσίου Δικαίου και τους ΟΤΑ για την προσκόμιση αποδεικτικού ασφαλιστικής ενημερότητας για τις οφειλές προς το ΙΚΑ, την οποία ενημερότητα υποχρεούνται να προσκομίζουν στο νοσηλευτικό ίδρυμα, μαζί με τα άλλα δικαιολογητικά για την πληρωμή τους και οι εν λόγω επιχειρήσεις.

Συνεπώς, η συνεργασία των εργαζομένων, κατά τη γνώμη μας, είναι εκείνη που θα επιφέρει τα ικανοποιητικά αποτελέσματα σε ό,τι αφορά την ασφάλισή τους και όχι ο έλεγχος που γίνεται, αλλά με τις δυσχέρειες τις οποίες προανέφερα.

ΠΡΟΕΔΡΟΣ (Απόστολος Κακλαμάνης): Ο κ.Τσαφούλιας έχει το λόγο.

ΓΕΩΡΓΙΟΣ ΤΣΑΦΟΥΛΙΑΣ: Κύριε Υπουργέ, με άλλα λόγια είπατε, ότι δεν μπορεί το Κράτος να επέμβει για να ρυθμίσει την αδικία που γίνεται και την παράβαση.

Δηλαδή, διαπιστώνεται αδυναμία πλέον κατά τη λειτουργία της προστατευτικής και ελεγκτικής ικανότητας και παρουσίας του Κράτους για την άρση του αδίκου. Κατ'αυτόν τον τρόπο, σηκώνετε τα χέρια ψηλά και λέτε ότι δεν γίνεται τίποτα.

(Στο σημείο αυτό την Προεδρική 'Εδρα καταλαμβάνει ο Γ' Αντιπρόεδρος της Βουλής κ. ΛΟΥΚΑΣ ΑΠΟΣΤΟΛΙΔΗΣ).

Είναι δυνατόν ποτέ οι εργαζόμενοι να γίνουν συνεργάτες του ΙΚΑ, όταν αυτοί θα απολυθούν παρ'αυτα από τους εργοδότες τους; Αυτοί όταν δεχθούν να συνεργαστούν με το Ι.Κ.Α., θα απολυθούν. Ούτε δευτερόλεπτο δεν θα καθήσουν.

Επομένως, ποιο κενό εσείς κατοχυρώνετε σ'αυτήν την περίπτωση; Και ό,τι θέλουν από απόψεως εισφορών πάνε εκεί πέρα. Τα συμπληρώνουν και πάνε τα μισά ημερομίσθια, ή ένα, ή τίποτα. Ο φόβος υπάρχει. Αυτόν τον εκβιασμό, που λειτουργεί, υποσχεθήκατε προεκλογικώς να τον θεραπεύσετε, να τον εξαφανίσετε. Υπάρχει υπόσχεση προεκλογική. Προ των εκλογών, υποσχέθηκε η Κυβέρνηση ότι θα τακτοποιήσει το θέμα. Και δεν έγινε απολύτως τίποτα. Σήμερα δεν γίνεται τίποτα άλλο, παρά να υιοθετείτε παράτολμα μία ιδέα συνέχισης αυτού του αδίκου. Δεν είναι τρόπος οικονομικής ανάπτυξης η κοινωνική αδικία, την οποία την καλύπτετε 100%. 'Εχετε εις πάσαν περίπτωση δημιουργήσει μία φαινομένη αντίσταση ενάντια στο δίκαιο των εργαζομένων, λέγοντας ότι η οικονομική ανάπτυξη γίνεται με την αδικία σας. Παραδεχτείτε το. Παραδεχτείτε την κοινωνική σας αδικία, για να προχωρήσουμε οικονομικά.

Αυτό το πληρώνετε. Αυτό είναι το χάσμα, η μεγάλη διαφωνία και ο μεγάλος πόλεμος των τάξεων εναντίον σας. 'Ετσι δημιουργήθηκε το αγροτικό πρόβλημα, έτσι δημιουργήθηκε το εκπαιδευτικό και έτσι δημιουργούνται όλα. Και αυτό δεν είναι μικρή εστία. Είναι κοσμάκης, είναι πεθαμένοι, νηστικοί άνθρωποι.

ΠΡΟΕΔΡΕΥΩΝ (Λουκάς Αποστολίδης):Ολοκληρώστε, κύριε συνάδελφε.

ΓΕΩΡΓΙΟΣ ΤΣΑΦΟΥΛΙΑΣ: Αυτό το χάσμα και τη διαφωνία μεταξύ της ψυχολογίας του λαού και της Κυβέρνησης, εάν δεν το κλείσετε, θα υπάρξουν επιπτώσεις. Μην το θεωρείτε αμελητέα ποσότητα. Πρέπει να επέμβετε. Δεν έμεινα καθόλου ικανοποιημένος. Να μου απαντήσετε, τι πρέπει να γίνει επί του πρακτέου, για να αντιμετωπισθεί αυτή η προκλητική κοινωνική αδικία.

ΠΡΟΕΔΡΕΥΩΝ (Λουκάς Αποστολίδης): Ο κύριος Υφυπουργός έχει το λόγο.

ΝΙΚΟΛΑΟΣ ΦΑΡΜΑΚΗΣ (Υφυπ. Εργασίας και Κοινωνικών Ασφαλίσεων): Κύριε συνάδελφε, λυπούμαι αν αυτό καταλάβατε από την απάντησή μου, ότι δηλαδή δεν γίνεται τίποτα. Σας είπα, τι ακριβώς χρειάζεται για να μην υπάρχει απώλεια ασφαλιστικών δικαιωμάτων από τους εργαζόμενους και απώλεια εσόδων από το 'Ιδρυμα. Αυτό σας είπα.

ΓΕΩΡΓΙΟΣ ΤΣΑΦΟΥΛΙΑΣ: Θα τους απολύσουν.

ΝΙΚΟΛΑΟΣ ΦΑΡΜΑΚΗΣ (Υφυπ. Εργασίας και Κοινωνικών Ασφαλίσεων): Εάν τους απολύσουν, λοιπόν και επικρέμαται αυτός ο φόβος σ'αυτού του είδους τους εργαζομένους, αυτό είναι μία γενική φοβία που πρέπει να έχουν όλοι οι εργαζόμενοι και συνεπώς, κανείς να μη διεκδικεί να ασφαλιστεί και επιπλέον να συνεργάζεται εναντίον του εαυτού του με τον εργοδότη του. Αυτά δεν τα αντιλαμβάνομαι.

Εδώ υπάρχει ένας εργολάβος, στον οποίο ανατίθεται με συγκεκριμένη διαδικασία το έργο του καθαρισμού του νοσηλευτικού ιδρύματος. Και εκείνος προσλαμβάνει πέντε, ή δέκα -δεν ξέρω πόσους εργαζομένους, και τους απασχολεί μερικά ή ολικά για τον καθαρισμό του νοσοκομείου. Πρέπει να έχουμε δίπλα σε κάθε έναν από τους εργολάβους αυτούς και έναν υπάλληλο του ιδρύματος και μάλιστα, καθημερινά και σε πλήρες ωράριο; Η συνεργασία των εργαζομένων είναι απαραίτητη. Εάν εκείνοι δεν συνεργαστούν για να προστατεύσουν τα δικαιώματά τους, τότε δεν ξέρω ποιος μπορεί να τους προστατεύσει.

Δεν αντιλαμβάνομαι τίποτα από όλα τα άλλα, τα οποία είπατε και είναι στη δική σας λογική, η οποία είναι μακράν της δικής μας.

ΓΕΩΡΓΙΟΣ ΤΣΑΦΟΥΛΙΑΣ: Θα την αντιμετωπίσουμε. 

ΠΡΟΕΔΡΕΥΩΝ (Λουκάς Αποστολίδης):Kύριοι συνάδελφοι, δέχεσθε να επανέλθουμε στη συζήτηση της τρίτης και της τέταρτης επίκαιρης ερώτησης, Πρώτου Κύκλου;

ΟΛΟΙ ΟΙ ΒΟΥΛΕΥΤΕΣ:Μάλιστα, μάλιστα.

ΠΡΟΕΔΡΕΥΩΝ (Λουκάς Αποστολίδης): Συνεπώς, επανερχόμαστε στην τρίτη της ημερήσιας διάταξης επίκαιρη ερώτηση του Πρώτου Κύκλου, την με αριθμό 577/27.1.1997 του Βουλευτή του Κομμουνιστικού Κόμματος Ελλάδος κ. Δημητρίου Κωστόπουλου προς τους Υπουργούς Μεταφορών και Επικοινωνιών, Εθνικής Οικονομίας και Οικονομικών, σχετικά με τις προθέσεις της Κυβέρνησης να εκποιήσει νέο πακέτο μετοχών του Οργανισμού Τηλεπικοινωνιών Ελλάδας (Ο.Τ.Ε.) μέσω του Χρηματιστηρίου, την ιδιωτικοποίηση του Οργανισμού κ.λπ.

Η Ερώτηση του κ. Κωστόπουλου σε περίληψη έχει ως εξής:

"Σύμφωνα με πληροφορίες του Τύπου η Κυβέρνηση σχεδιάζει να εκποιήσει ένα νέο "πακέτο" μετοχών του Ο.Τ.Ε., έτσι ώστε στα χέρια των επενδυτών να βρίσκεται το 15%-20% των μετοχών αυτού του πιο κερδοφόρου δημόσιου Οργανισμού. Αν αυτές οι πληροφορίες είναι ακριβείς, τότε πρόκειται για μία εξοργιστική κυβερνητική επιλογή, επειδή για δεύτερη φορά ξεπουλάει σε ιδιώτες τμήματα του χρυσωρυχείου που λέγεται Ο.Τ.Ε., απλώς και μόνο για να συγκεντρώσει κάποια έσοδα για τον Κρατικό Προϋπολογισμό.

Είναι αβάσιμο το επιχείρημα της Κυβέρνησης, ότι χρειάζεται 

Σελίδα 3394 

να αντληθούν φθηνά κεφάλαια για τη χρηματοδότηση του επενδυτικού προγράμματος του ΟΤΕ, αφού και την πρώτη φορά, όταν πουλήθηκε το 8% των μετοχών, χρησιμοποιήθηκε το ίδιο επιχείρημα, αλλά όμως οι επενδύσεις του Οργανισμού καθυστερούν απελπιστικά (το 1996 απορροφήθηκαν σε επενδύσεις μόνο το 40% των κερδών).

Ερωτάται ο κύριος Υπουργός:

Ποιες είναι οι προθέσεις και τα σχέδια της Κυβέρνησης για την ιδιωτικοποίηση του Ο.Τ.Ε. και πού αποσκοπεί;

Ποια είναι η εμπειρία από την ιδιωτικοποίηση του πρώτου πακέτου μετοχών του Ο.Τ.Ε., πόσα κεφάλαια αντλήθηκαν και από αυτά πόσα χρηματοδότησαν το επενδυτικό πρόγραμμα του Οργανισμού;

Γιατί την ώρα που δεν προχωρούν τα επενδυτικά προγράμματα του Ο.Τ.Ε., δεν παραιτείται του πλεονεκτήματος που του δίνει ο ν. 2257/1994 για αυξήσεις τιμολογίων, τη στιγμή που αυτές συμβάλλουν μόνο στη συσσώρευση υπερκερδών, τα οποία δε διατίθενται για επενδύσεις, ενώ ταυτόχρονα κλιμακώνουν τον πληθωρισμό;"

Ο Υπουργός Μεταφορών και Επικοινωνιών κ. Καστανίδης έχει το λόγο.

ΧΑΡΑΛΑΜΠΟΣ ΚΑΣΤΑΝΙΔΗΣ (Υπ. Μεταφορών και Επικοινωνιών): Κύριε Πρόεδρε, την περασμένη άνοιξη, όπως γνωρίζουν πολύ καλά οι συνάδελφοι, ο Οργανισμός Τηλεπικοινωνιών Ελλάδος εισήχθη στο Χρηματιστήριο Αξιών των Αθηνών.

Πρέπει να σας πω, ότι αξιολογεί η Κυβέρνηση ως απολύτως θετική την εμπειρία αυτή, ιδιαίτερα αν υπολογίσει κανείς ότι προηγήθηκαν δύο απόπειρες εισαγωγής στο παρελθόν μία κατά την περίοδο της κυβερνήσεως της Νέας Δημοκρατίας και μία κατά την πρώτη περίοδο της κυβερνήσεως του ΠΑ.ΣΟ.Κ.

Η εμπειρία αυτή κρίνεται θετική διότι στηρίχθηκε, κύριε συνάδελφε, σε πολύ καλή προετοιμασία και σε μία δραματική μεταβολή των όρων εισαγωγής του Ο.Τ.Ε. στο Χρηματιστήριο. Σας θυμίζω ότι σε αντίθεση με το παρελθόν ο Ο.Τ.Ε. εισήχθη πρώτα απ' όλα στο Χρηματιστήριο Αξιών Αθηνών, ενώ παλαιότερα δεν προεβλέπετο κάτι τέτοιο, δεύτερον προβλέπεται επανεπένδυση των αντλουμένων κεφαλαίων χάριν του επενδυτικού προγράμματος του ΟΤΕ και βεβαίως κατανομή των πολλών μετοχών που εισήγοντο στο Χρηματιστήριο σε πλειάδα μικρών επενδυτών.

Θα ήθελα να γνωρίζει το Σώμα, κύριε Πρόεδρε, και βεβαίως και ο κύριος συνάδελφος, ότι στους εννέα περίπου μήνες από τότε που εισήχθη το πρώτον ο Ο.Τ.Ε. στο Χρηματιστήριο Αξιών, η αξία του Ο.Τ.Ε. λόγω της σταδιακής αυξήσεως της μετοχής του, ανήλθε επιπλέον σε πεντακόσια ενενήντα επτά δισεκατομμύρια δραχμές.

Θα σας θυμίσω ότι ο Ο.Τ.Ε. εισήχθη στο Χρηματιστήριο με αξία μετοχής περίπου στις τέσσερις χιλιάδες δραχμές. Πριν από λίγο καιρό, εκυμαίνετο στις πεντε χιλιάδες τριακόσιες δραχμές. Από την αύξηση της τιμής της μετοχής αυξήθηκε η περιουσία του Ο.Τ.Ε. κατά πεντακόσια ενενήντα επτά δισεκατομμύρια δραχμές.

Ο Ο.Τ.Ε. άντλησε από τη μετοχοποίησή του περίπου ενενήντα έξι δισεκατομμύρια δραχμές. Εάν αφαιρέσετε πέντε περίπου δισεκατομμύρια που είναι οι δαπάνες έκδοσης, απομένει ένα καθαρό κεφάλαιο ενενήντα ένα δισεκατομμυρίων δραχμών που δαπανήθηκε για τη στήριξη συγκεκριμένων επενδυτικών προγραμμάτων του Ο.Τ.Ε.

'Ηδη σπεύδω να σας πω, ότι το επενδυτικό πρόγραμμα του Ο.Τ.Ε., διαμορφώνεται στο τέλος του 1996 κατά 22% παραπάνω από ό,τι το 1995 και θα είναι αρκετά μεγαλύτερο το 1997. Η εμπειρία λοιπόν είναι θετική.

Μέχρι στιγμής, για να δώσω μία απάντηση και στη σχετική συζήτηση και φιλολογία, για το αν θα υπάρξει εισαγωγή δεύτερου πακέτου μετοχών στο Χρηματιστήριο Αξιών, σας λέγω ότι δεν υπάρχει οριστική απόφαση της Κυβερνήσεως. Αξιολογούμε όλα τα δεδομένα της αγοράς. Προφανώς παίζει ρόλο η θετική προηγούμενη πείρα μας, η κτηθείσα πείρα, αλλά δεν υπάρχει ακόμη οριστική απόφαση της Κυβερνήσεως, γιατί επαναλαμβάνω η Κυβέρνηση επιθυμεί να διερευνήσει όλα τα δεδομένα της αγοράς.

Σας ευχαριστώ.

ΠΡΟΕΔΡΕΥΩΝ (Λουκάς Αποστολίδης): Ευχαριστώ και εγώ, κύριε Υπουργέ.

Ο Αντιπρόεδρος της Βουλής κ. Δημήτρης Κωστόπουλος έχει το λόγο.

ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): Κύριε Πρόεδρε, η παροιμία λέει ότι το καλό αργεί να γίνει. Καθυστέρησε ο κύριος Υπουργός, είχαμε μια ψευδαίσθηση ότι θα γινόταν το καλό, αλλά στο τέλος ενώ πηγαίναμε να κρίνουμε την τοποθέτησή του σαν γενικά θετική, μας είπε -αυτό καταλάβαμε- ότι ωριμάζουν οι προϋποθέσεις για νέο πακέτο μετοχών του Ο.Τ.Ε. προς το Χρηματιστήριο μια που το προηγούμενο λειτούργησε θετικά, όπως τόνισε!

Κύριε Υπουργέ, δεν είναι κανένας "φετφάς" να μαζεύει κανείς λεφτά, για να μαζεύει, ιδιαίτερα μάλιστα όταν κάνουμε λόγο για ένα δημόσιο οργανισμό ο οποίος έχει τα χαρακτηριστικά και της οικονομικής ενίσχυσης του Δημοσίου, αλλά και της έκφρασης κοινωνικής πολιτικής, πολύ περισσότερο δε έχει σχέση με τα εθνικά συμφέροντα της Χώρας. Και ο Ο.Τ.Ε. έχει τέτοια σχέση και με την άμυνα και με τα γενικότερα εθνικά συμφέροντα.

Είμαστε σε θέση να γνωρίζουμε ότι το 1996 -πιστεύω τα ίδια στοιχεία να έχετε και σεις στη διάθεσή σας- ο Ο.Τ.Ε. είχε κέρδη διακόσια πενήντα δισεκατομμύρια δραχμές και μαζί με αυτά που πήρε και από τη μετοχοποίηση που έκανε στις αρχές του χρόνου, είναι περισσότερα. Από αυτά τα λεφτά που συγκέντρωσε δαπάνησε ένα 40% για έργα του, για δική του χρήση. Δεν μπόρεσε, δηλαδή, να τα εξαντλήσει όλα. Ερώτημα προς την Κυβέρνηση, προς εσάς: Γιατί θέλετε να πάρετε και άλλα λεφτά, εφόσον τα προηγούμενα μενα δεν τα εξαντλήσατε, προκειμένου να αναπτυχθεί ο Ο.Τ.Ε.;

Δεν μπορούμε να καταλάβουμε αυτήν τη λογική και περιττό να σας πω ότι προεκλογικά αλλιώς τα λέγατε τα πράγματα. Και είμαι αυτόπτης μάρτυς της κατάστασης, γιατί γύρισα πολλά υποκαταστήματα του Ο.Τ.Ε. και εύρισκα την εξής άποψη και από σας και από συνδικαλιστές σας: Γιατί τόσο γκρινιάζετε εσείς οι κομμουνιστές; 'Ενα μικρό μέρος θα μετοχοποιήσουμε στο Χρηματιστήριο για να μαζέψουμε λίγα χρήματα να πάρει ανάσα ο O.Τ.Ε. Αυτό μας λέγατε και σήμερα ανατρέπεται εντελώς αυτή η λογική. Πέστε καθαρά στον κόσμο ότι ξηλώνετε το μανίκι, ώστε και μέσα σε μια πενταετία Ο.Τ.Ε., όπως τον ξέρουμε δε θα υπάρχει.

ΠΡΟΕΔΡΕΥΩΝ (Λουκάς Αποστολίδης):Ο κύριος Υπουργός έχει το λόγο.

ΧΑΡΑΛΑΜΠΟΣ ΚΑΣΤΑΝΙΔΗΣ (Υπ. Μεταφορών και Επικοινωνιών):Κύριε Πρόεδρε, αντιλαμβάνομαι πολύ καλά την ευαισθησία του κ. Κωστόπουλου και πιστεύω ότι την αγωνία του θα την καλύψω με τα παρακάτω στοιχεία.

Ο ΟΤΕ κύριε Κωστόπουλε είναι κρίσιμης στρατηγικής σημασίας για τον Τόπο και την εθνική οικονομία. Δεν υπάρχει περίπτωση να μην υπάρχει Ο.Τ.Ε.. Αντιθέτως κάνουμε ό,τι είναι δυνατόν, εν όψει μάλιστα και των μικρών μεταβατικών προθεσμιών που έχουμε για την προστασία των υποδομών και της φωνητικής τηλεφωνίας, κάνουμε ιδιαίτερη προσπάθεια- ώστε όταν ο ΟΤΕ θα βρεθεί στο πέλαγος του διεθνούς ανταγωνισμού να είναι κατά το δυνατόν έτοιμος να ανταγωνισθεί τους ανταγωνιστές του με τις καλύτερες δυνατές προϋποθέσεις.

Η προσπάθεια αυτή, απαιτεί κεφάλαια. 

Υπάρχουν δεδομένοι τρόποι για να εξασφαλίσει κανείς κεφάλαια. 'Ενας από αυτούς είναι η κερδοφορία, που δεν αφορά τη μετοχοποίηση, και σωστά είπατε ότι ήταν διακόσια πενήντα δισεκατομμύρια και θα είναι άλλα τριακόσια πέντε περίπου μέσα στο 1997. Πρέπει να σας πω ότι δεν αρκούν. Από τα ενενήντα ένα δισεκατομμύρια δραχμές, αφαιρουμένων όπως σας είπα των δαπανών εκδόσεως, που εισπράξαμε από τη μετοχοποίηση, όλο το ποσό διετέθη σε συγκεκριμένες αναπτυξιακές προσπάθειες.

Θα σας τις δώσω ονομαστικά για να ξέρετε ποιες είναι 

Σελίδα 3395 

αυτές και με αριθμούς: Για την κατασκευή και επεκτάσεις στο αστικό δίκτυο είχαμε περίπου οκτώ δισεκατομμύρια διακόσια έξι εκατομμύρια δραχμές.

Για το υπεραστικό δίκτυο, πάλι κατασκευές και επεκτάσεις, οκτώ δισεκατομμύρια και εξακόσια πενήντα εκατομμύρια. Για μηχανήματα συναρτώμενα με τη λειτουργία του αστικού και υπεραστικού δικτύου, εικοσιτέσσερα δισεκατομμύρια και τριακόσια ενενήντα έξι εκατομμύρια. Για τις δορυφορικές επικοινωνίες, και τις υποβρύχιες ζεύξεις, δεκαεννιά δισεκατομμύρια και διακόσια εξήντα εννιά εκατομμύρια. Για τις επενδύσεις σε κινητές επικοινωνίες ή για τις επενδύσεις στο Ιντερνέτ, τριάντα δισεκατομμύρια. Και για ορισμένες συσκευές όπως τα καρτοτηλέφωνα ή θαλάμους τριακόσια εξήντα τέσσερα εκατομμύρια. Αυτό σημαίνει ενενήντα δισεκατομμύρια οκτακόσια ογδόντα πέντε εκατομμύρια δραχμές. Αυτό είναι ένα τμήμα -το τονίζω ένα τμήμα- των επενδυτικών πρωτοβουλιών του Ο.Τ.Ε.

Συνεπώς, έχετε υπόψη σας ότι τα κεφάλαια που αντλήθηκαν από τη μετοχοποίηση αξιοποιήθηκαν. Σας τα ονόμασα προηγουμένως. Υπάρχουν ανάγκες για πολύ περισσότερα κεφάλαια. Να είσθε βέβαιος ότι η μετοχοποίηση, αν αποφασιστεί -τονίζω το "αν"- δεύτερη μετοχοποίηση του Ο.Τ.Ε. θα έχει τα ίδια χαρακτηριστικά με την πρώτη. Απλώς για την ενημέρωσή σας να ξέρετε ότι οι μικροεπενδυτές που αγόρασαν μετοχές από την εισαγωγή του Ο.Τ.Ε. στο Χρηματιστήριο ήταν εκατόν ογδόντα πέντε χιλιάδες σε αντίθεση με τους θεσμικούς επενδυτές του εσωτερικού και του εξωτερικού που ήταν ακριβώς εξακόσιοι πενήντα έξι.

ΠΡΟΕΔΡΕΥΩΝ (Λουκάς Αποστολίδης): Η τέταρτη με αριθμό 573/7.1.1997 επίκαιρη ερώτηση είναι του Βουλευτή του Συνασπισμού της Αριστεράς και της Προόδρου κ. Ιωάννη Δραγασάκη προς τον Υπουργό Εθνικής Οικονομίας και Οικονομικών, σχετικά με τις προθέσεις της Κυβέρνησης να προχωρήσει στην ιδιωτικοποίηση της Τράπεζας Μακεδονίας-Θράκης.

Η ερώτηση συνοπτικά έχει ως εξής:

"Επανειλημμένα δημοσιεύματα αναφέρουν ως δεδομένη την πρόθεση της Κυβέρνησης για πώληση της Τράπεζας Μακεδονίας-Θράκης. Αναφέρονται μάλιστα συγκεκριμένοι υποψήφιοι αγοραστές. Στο μεταξύ η Διοίκηση της Τράπεζας εμφανίζεται να αγνοεί και να διαψεύδει τα σχετικά σενάρια.

Ερωτάται ο κύριος Υπουργός:

1. Αληθεύουν οι σχετικές πληροφορίες;

2. Ποιο κυβερνητικό ή άλλο όργανο έχει πάρει τη σχετική απόφαση; Αν ναι, μέσα από ποια μελέτη εναλλακτικών σεναρίων ανάπτυξης της συγκεκριμένης Τράπεζας προέκυψε η εισήγηση για την πώλησή της;

3. Εφόσον τελικά προχωρήσει η ιδιωτικοποίηση, με ποια διαδικασία θα γίνει αυτή;".

Ο κ. Μπαλτάς, Υφυπουργός Εθνικής Οικονομίας, έχει το λόγο.

ΑΛΕΞΑΝΔΡΟΣ ΜΠΑΛΤΑΣ (Υφυπ. Εθνικής Οικονομίας): Ευχαριστώ, κύριε Πρόεδρε.

Κύριε συνάδελφε, όπως γνωρίζετε, η Κυβέρνηση έχει θέσει ως στόχο τον εκσυγχρονισμό και την εξυγίανση του τραπεζικού συστήματος. Τώρα, στα πλαίσια αυτής της πολιτικής εντάσσονται ενέργειες όπως η αναδιάρθρωση των χαρτοφυλακίων των Τραπεζών του δημόσιου τομέα, η ενίσχυση της κεφαλαιακής βάσης τους και η ιδιωτικοποίηση των μικρών τραπεζών. Οι ενέργειες αυτές αναμένεται να έχουν θετικά αποτελέσματα στη βελτίωση της λειτουργίας και στην ενίσχυση της ανταγωνιστικότητας των τραπεζών.

Σ' ό,τι αφορά την Τράπεζα Μακεδονίας-Θράκης, θα θέλαμε να σας ενημερώσουμε, ότι προς το παρόν δεν έχει ληφθεί καμία απόφαση. Αν κρίνουμε στο μέλλον ότι ενδεχόμενα πρέπει να ιδιωτικοποιηθεί, ή άλλως πως να ενισχυθεί, ασφαλώς και θα ερωτηθεί και το διοικητικό της συμβούλιο και τα μέτρα που θα πάρουμε θα εξασφαλίζουν την διαφάνεια οπωσδήποτε και θα κατευθύνονται προς τα εκεί όπου η Τράπεζα αυτή θα αποδώσει τα αναμενόμενα. Ευχαριστώ.

ΠΡΟΕΔΡΕΥΩΝ (Λουκάς Αποστολίδης): Ο κ. Δραγασάκης έχει το λόγο.

ΙΩΑΝΝΗΣ ΔΡΑΓΑΣΑΚΗΣ: Κύριε Πρόεδρε, είμαι βέβαιος ότι ο κύριος Υπουργός θα συμφωνήσει μαζί μου, ότι το χειρότερο που μπορεί να συμβεί σε μία επιχείρηση είναι να αιωρείται η ασάφεια σ' ό,τι αφορά την προοπτική της. Αυτό παραλύει τα σχέδιά της, προκαλεί ανησυχίες στους εργαζόμενους και μ' αυτήν την έννοια οι συνέπειες είναι μόνο αρνητικές. Γι' αυτό ακριβώς έθεσα αυτό το θέμα με την ερώτησή μου.

Μέχρι τώρα είχαμε ακούσει από την Κυβέρνηση ότι σκέφτεται να ιδιωτικοποιήσει την Τράπεζα Κεντρικής Ελλάδος, την Κρήτης και αυτό που έγινε με την Τράπεζα Αττικής. Ταυτόχρονα πλήθος δημοσιευμάτων εμφανίζουν ουρά -θα το πω έτσι- αγοραστών έξω από την Τράπεζα Μακεδονίας -Θράκης. Η διοίκηση το διαψεύδει, οι εργαζόμενοι ανησυχούν, η τράπεζα έχει κάποιους σχεδιασμούς για τα Βαλκάνια, θα τους υλοποιήσει ή όχι, αυτό εξαρτάται από την προοπτική. Ακούω ακόμα ότι έχει νοικιάσει κτίρια για να στεγάσει τρία υποκαταστήματα εδώ στην Αθήνα -δεν οφείλεται σ' αυτό που συζητάμε σήμερα- και οπωσδήποτε αυτό επιτείνει την ασάφεια ως προς την προοπτική της.

Η σημερινή σας απάντηση, κύριε Υφυπουργέ, αυτό το "προς το παρόν" θα αφήσει ανοιχτά τα θέματα. Και τούτο, διότι η Τράπεζα Μακεδονίας-Θράκης δεν είναι μία προβληματική τράπεζα, έχει ένα πρόβλημα με κάποιες επισφάλειες που συνδέεται με τον Ο.Α.Ε.Π. και μπορεί η Κυβέρνηση να βοηθήσει να λυθεί αυτό. Είναι μία εξειδικευμένη Τράπεζα, κυρίως στη Βόρεια Ελλάδα, πάει καλά και μπορεί να πάει και πολύ καλύτερα. Βασικοί της μέτοχοι είναι η Εθνική, μέσω της ΕΤΕΒΑ και το Ταμιευτήριο κ.λπ. Νομίζω ότι η Κυβέρνηση μπορεί να αποκτήσει μία πιο σαφή αντίληψη σ' ό,τι αφορά την προοπτική της, να τη δώσει στη δημοσιότητα και είμαι βέβαιος ότι αυτό θα βοηθήσει τη σοβαρή προσπάθεια που κάνουν και οι εργαζόμενοι και η διοίκηση της τράπεζας για ένα καλύτερο μέλλον της. Ευχαριστώ.

ΠΡΟΕΔΡΕΥΩΝ (Λουκάς Αποστολίδης): Ο κύριος Υπουργός έχει το λόγο.

ΑΛΕΞΑΝΔΡΟΣ ΜΠΑΛΤΑΣ (Υφυπ.Εθνικής Οικονομίας): Δεν έχω να προσθέσω κάτι το σημαντικό, κύριε Πρόεδρε, απλώς εάν τα πράγματα είναι όπως εμφανίζονται από τον Τύπο, που μας μεταφέρει ο κ.Δραγασάκης, είμαστε ιδιαίτερα ευτυχείς και εμείς και οι εργαζόμενοι δεν έχουν κανένα λόγο να ανησυχούν.

Η τράπεζα προχωρεί, όπως είπατε, υπάρχει σωρεία αγοραστών, που σημαίνει ότι πάει καλά και αν πάει καλά δεν είμαστε εμείς εκείνοι που θα εμποδίσουμε την περαιτέρω ανάπτυξή της. Πάντως για να ξεκαθαρίσουμε το θέμα, σε περίπτωση που έχουμε άλλες σκέψεις θα τις γνωρίζουν πρώτα απ'όλα -όπως σας είπα-οι εργαζόμενοι, η διοίκησή της και οποιοσδήποτε είναι ενδιαφερόμενος. Αυτήν την ώρα, επειδή τα πράγματα πάνε τόσο καλά, εμείς ευχόμαστε την επέκτασή της, ευχόμαστε στους εργαζόμενους να εργάζονται με το ζήλο που αποδεικνύεται ότι εργάζονται σήμερα και αυτό θα είναι προς οφελός τους.

ΙΩΑΝΝΗΣ ΔΡΑΓΑΣΑΚΗΣ: Για το θέμα του Ο.Α.Ε. θα κάνετε κάποια προσπάθεια; Διότι εγώ είπα ότι έχει καλές προοπτικές η τράπεζα, όχι ότι δεν έχει προβλήματα.

ΑΛΕΞΑΝΔΡΟΣ ΜΠΑΛΤΑΣ (Υφυπ.Εθνικής Οικονομίας): Δε θα προχωρήσω πέρα από την ερώτηση, κύριε Δραγασάκη.

ΠΡΟΕΔΡΕΥΩΝ (Λουκάς Αποστολίδης): Κύριε Δραγασάκη, σας παρακαλώ.

Εισερχόματε στις επίκαιρες ερωτήσεις δευτέρου κύκλου:

Η πρώτη υπ'αριθμ. 560/23.1.1997 επίκαιρη ερώτηση του Βουλευτού του Πανελληνίου Σοσιαλιστικού Κινήματος κ. Δημητρίου Πιπεργιά, προς τον Υπουργό Περιβάλλοντος - Χωροταξίας και Δημοσίων 'Εργων, σχετικά με τις προθέσεις της Κυβέρνησης να αναθέσει καθήκοντα τεχνικού συμβούλου για το έργο του φράγματος της Συκιάς στη Δημόσια Επιχείρηση Ηλεκτρισμού (Δ.Ε.Η.), καθώς και η δεύτερη υπ'αριθμ. 558/22.1.1997 επίκαιρη ερώτηση του Βουλευτού της Νέας Δημοκρατίας κ. Γεωργίου Ορφανού προς τον Υφυπουργό Πολιτισμού (αρμόδιο για θέματα Αθλητισμού), σχετικά με τη 

Σελίδα 3396 

λήψη των αναγκαίων μέτρων, ώστε κατά τη διεξαγωγή αγώνων ποδοσφαίρου, μπάσκετ κ.λπ. να εκλείψει το φαινόμενο των αντεθνικών συνθημάτων και ιδιαίτερα κατά της Μακεδονίας διαγράφονται λόγω κωλύμματος των ερωτώντων συναδέλφων Βουλευτών.

Τρίτη στην ημερήσια διάταξη είναι η υπ'αριθμ. 578/27.1.1997 επίκαιρη ερώτηση του Βουλευτή του Κομμουνιστικού Κόμματος Ελλάδος κ. Σταύρου Παναγιώτου προς τον Υπουργό Πολιτισμού, σχετικά με τις προθέσεις της Κυβέρνησης για τη χρήση του μνημείου της Ροτόντας στη Θεσσαλονίκη.

Η επίκαιρη ερώτηση συνοπτικώς έχει ως εξής:

"Εδώ και δύο χρόνια έχει ξεσπάσει μία διαμάχη μεταξύ της Αρχαιολογικής Υπηρεσίας και συγκεκριμενα της 9ης Εφορίας Βυζαντινών Αρχαιοτήτων και της Μητρόπολης Θεσσαλονίκης για το μνημείο της Ροτόντα και μέχρι σήμερα δεν έχει δοθεί καμία λύση.

Πρόσφατα έγινε στο Αριστοτέλειο Πανεπιστήμιο Θεσσαλονίκης διεπιστημονική ημερίδα για τις χρήσεις της Ροτόντα όπου οι επιστήμονες που συμμετείχαν, μεταξύ των άλλων, ανέφεραν ότι το Κεντρικό Αρχαιολογικό Συμβούλιο προσανατολίζεται στην καθιέρωση δύο παράλληλων χρήσεων του μνημείου των λατρευτικών και των κοσμικών, αγνοώντας τη μουσειακή ιδιότητά του, πράγμα που, εκτός των άλλων, θα επιτείνει τη σύγχυση και τις προστριβές μεταξύ των διάφορων φορέων.

'Ομως το μνημείο της Ροτόντα είναι κτίσμα του αρχαίου κόσμου και αποτελεί πολιτιστικό αγαθό της παγκόσμιας πολιτιστικής κληρονομιάς, γεγονός που δίνει το δικαίωμα αλλά και τη συνταγματική υποχρέωση στην Αρχαιολογική Υπηρεσία για την προστασία του μνημείου στο διηνεκές, η οποία οφείλει να το προστατεύει από κάθε χρήση βλαπτική ή επιβαρυντική για το μνημειακό του χαρακτήρα.

Ερωτάται ο κύριος Υπουργός εάν όντως το Κεντρικό Αρχαιολογικό Συμβούλιο (Κ.Α.Σ.) προσανατολίζεται στην καθιέρωση δύο παράλληλων χρήσεων του μνημείου αγνοώντας τη μουσειακή του ιδιότητα αλλά και τον Κανονισμό της Εκκλησίας που ονομάζει το μνημείο "προσκυνηματικό ναό";

Εάν προτίθεται να πάρει συγκεκριμένα μέτρα ώστε να μην αλλάξει το μέχρι τώρα καθεστώς αλλά και η χρήση του μνημείου;"

Ο Υπουργός Πολιτισμού κ.Ευάγγελος Βενιζέλος έχει το λόγο.

ΕΥΑΓΓΕΛΟΣ ΒΕΝΙΖΕΛΟΣ (Υπ.Πολιτισμού): Κύριε Πρόεδρε, χαίρομαι κατ'αρχάς γιατί ο συνάδελφος κ.Σταύρος Παναγιώτου δείχνει ενδιαφέρον για τα βυζαντινά μνημεία της Θεσσαλονίκης, για τη Ροτόντα, που είναι ένα διαχρονικό μνημείο, ένα μνημείο το οποίο προστατεύεται και επί τη βάσει του καταλόγου των μνημείων της Παγκόσμιας Πολιτιστικής Κληρονομιάς της "ΟΥΝΕΣΚΟ", στον οποίο περιέχονται τα βυζαντινά μνημεία της Θεσσαλονίκης.

Τον Ιανουάριο του 1995, με απόφαση του Υπουργού Πολιτισμού καθορίστηκαν οι χρήσεις αυτού του μνημείου. Είχε προηγηθεί απόφαση-γνώμη του Κεντρικού Αρχαιολογικού Συμβουλίου, που περιείχε δύο βασικά στοιχεία: Πρώτον, το αυτονόητο, ότι η Ροτόντα είναι μνημείο και ότι ως μνημείο υπόκειται στον απόλυτο έλεγχο της Αρχαιολογικής Υπηρεσίας, γιατί αυτό επιβάλλει το Σύνταγμα και ο νόμος.

Δεύτερο στοιχείο της απόφασης: επειδή η Ροτόντα για ιστορικούς λόγους, οι οποίοι καλύπτουν μία περίοδο πάρα πολλών αιώνων, χρησιμοποιήθηκε και ως ναός, επιτρέπεται η περιορισμένη και η υπό προϋποθέσεις και υπό τον έλεγχο της Αρχαιολογικής Υπηρεσίας, χρήση της από την Εκκλησία για λατρευτικούς λόγους.

Η απόφαση αυτή προσδιορίζει, δε, σε τρεις το χρόνο τις χρήσεις για λατρευτικούς σκοπούς του μνημείου της Ροτόντας.

Πρέπει να σας πω, ότι η Ροτόντα λειτούργησε ως εκκλησία από το 390 περίπου μετά Χριστόν μέχρι την κατάληψη της Θεσσαλονίκης από τους Οθωμανούς και στη συνέχεια, επίσης, για πολλές δεκαετίες υπό ένα ιδιόρρυθμο καθεστώς μέχρι τους σεισμούς του 1978. Στη συνέχεια, δε, είχαμε την έναρξη των εργασιών αποκατάστασης, η οποία ουσιαστικά δεν έχει λήξει μέχρι σήμερα.

Από την απόφαση αυτή και τη σχετική γνώμη του Κεντρικού Αρχαιολογικού Συμβουλίου, είναι αναμφισβήτητος και αναδεικνύεται ο αυτονόητος και δεδομένος μνημειακός χαρακτήρας της Ροτόντας. Είναι, δε, δεδομένη και αναμφισβήτητη η αποκλειστική ευθύνη του Υπουργείου Πολιτισμού και των υπηρεσιών του για τη χρήση και την προστασία του μνημείου. Από την άλλη μεριά, όλοι συνομολογούν ότι υπάρχει μία λατρευτική χρήση, περιορισμένη.

Το αποτέλεσμα όλων αυτών των αποφάσεων και των χειρισμών, ήταν να αναπτυχθεί μία εκτεταμένη αντιδικία, συμβολικού και ιδεοληπτικού σε πολλές περιπτώσεις χαρακτήρα, να γίνεται κάθε Κυριακή έξω από τη Ροτόντα υπαίθρια λειτουργία, να υπάρχουν διαμαρτυρίες, να συλλέγονται υπογραφές ένθεν και ένθεν, να ανοιγούν δίκες στο Συμβούλιο της Επικρατείας, διότι η Εκκλησία έχει στραφεί κατά της απόφασης του Υπουργού Πολιτισμού, διάφοροι, δε, επιστημονικοί ή κοινωνικοί φορείς κατά της αποφάσεως της Ιεράς Συνόδου της Εκκλησίας της Ελλάδος, που χαρακτήρισε τη Ροτόντα προσκυνηματικό ιερό ναό.

Αυτό έχει ως αποτέλεσμα, τελικά, η Ροτόντα να μη χρησιμοποιείται για καμία άλλη χρήση, πλην των τριών λειτουργικών χρήσεων το χρόνο. Το δε κλίμα αντιδικίας μεταξύ της Εκκλησίας και των υπηρεσιών του Υπουργείου Πολιτισμού, είχε ως αποτέλεσμα να μην καθίσταται εφικτή η παρέμβαση των υπηρεσιών, η προστατευτική, σε πολλά βυζαντινά μνημεία, γιατί τα περισσότερα βυζαντινά μνημεία της Χώρας μας είναι βεβαίως μνημεία εν λειτουργία, δεν είναι, δε, μικρότερη η σημασία του Αγίου Δημητρίου ή της Αχειροποιήτου ή της Παναγίας Χαλκέων, από τη σημασία που έχει η Ροτόντα, η οποία βεβαίως ξεκίνησε ως ρωμαϊκό κτίριο για θρησκευτική χρήση ειδωλολατρική ή πάντως για χρήση της πολιτειακής εξουσίας της εποχής, αλλά σχεδόν αμέσως μετά, δηλαδή πριν ολοκληρωθεί ο σκοπός του μνημείου, απέκτησε και μια λατρευτική διάσταση.

Αυτά έχοντας υπόψη μου, ανέπεμψα το ζήτημα στο Κ.Α.Σ. πριν από λίγο καιρό, ζητώντας να διευκρινιστούν τα εξής πολύ απλά πράγματα:

Να διευκρινιστεί ανεξάρτητα από τη σύγκρουση των συμβόλων, γιατί περί αυτού πρόκειται σε μεγάλο βαθμό, για μία συμβολική και, μάλιστα θα έλεγα, όψιμη σύγκρουση, ποια είναι τα όρια της αντοχής του υλικού αντικειμένου, δηλαδή τι αντοχή έχει το κτίριο, οι τοιχογραφίες, το μνημείο ως υλικό αντικείμενο. Πρέπει να ξέρουμε πόσες χρήσεις επιτρέπονται το έτος, πόσες μαζικές χρήσεις και τι είδους χρήσεων.

Αφού καθοριστεί αυτό, μετά πρέπει να προσδιοριστούν οι θρησκευτικές και οι κοσμικές χρήσεις με ένα κριτήριο, το οποίο να είναι αναλογικό και ιστορικά προσδιορισμένο και η Εκκλησία βεβαίως να καθορίζει μόνη της, στο πλαίσιο του συνολικού αριθμού, τις συγκεκριμένες λατρευτικές χρήσεις, γιατί η υπαγόρευση συγκεκριμένων ημερών για την τέλεση της λατρείας, παραβιάζει την αρχή της θρησκευτικής ελευθερίας. Μπορείς να πείς στην Εκκλησία "τόσες φορές το χρόνο", αλλά δεν μπορείς να πεις ποιες συγκεκριμένες φορές το χρόνο.

Το Κεντρικό Αρχαιολογικό Συμβούλιο, λοιπόν, συζήτησε ξανά, για να διατυπώσει τη γνώμη του για το ζήτημα αυτό. Προκύπτει από τη νεώτερη γνωμοδότηση ότι δεν είχαν προσδιοριστεί τα όρια της αντοχής του μνημείου ως υλικού αντικειμένου και γνωμοδοτεί το Κ.Α.Σ. -και προτίθεμαι να κάνω αποδεκτή τη γνωμοδότηση αυτή, η οποία έτσι θα καταστεί υπουργική απόφαση- να ελεχθεί για τρεις μήνες, με όλα τα σύγχρονα μέσα καταγραφής των αντιδράσεων και των αντοχών του μνημείου, ποια είναι η αντοχή του μνημείου. Για να γίνει αυτό, το μνημείο ανοίγεται σε τρεις λειτουργικές και τρεις κοσμικές χρήσεις, έτσι ώστε μετά από τρεις μήνες...

ΠΡΟΕΔΡΕΥΩΝ (Λουκάς Αποστολίδης): Ολοκληρώστε παρακαλώ, κύριε Υπουργέ.

ΕΥΑΓΓΕΛΟΣ ΒΕΝΙΖΕΛΟΣ (Υπ. Πολιτισμού): ...να αξιολογήσουμε την αντοχή και να πάρουμε την οριστική μας απόφαση, με δεδομένο πάντοτε ότι πρόκειται για μνημείο, ότι η προστασία του είναι απόλυτη, ότι η προστασία του τελεί 

Σελίδα 3397 

υπό τον έλεγχο των υπηρεσιών του Υπουργείου Πολιτισμού, ότι η Εκκλησία εισέρχεται με αυστηρά προσδιορισμένους όρους και για αυστηρά περιορισμένο αριθμό, αλλά χωρίς φυσικά να αγνοούμε και το γεγονός ότι η Ροτόντα λειτούργησε επί πολλούς αιώνες ως ιερός ναός και είναι καθαγιασμένος εκεί, διότι έχουν γίνει και οι τελετές Θυρανοιξίων του ναού.

ΠΡΟΕΔΡΕΥΩΝ (Λουκάς Αποστολίδης): 'Εχοντας τα πρωτεία, κύριε Υπουργέ, και ως Πολιτιστική Πρωτεύουσα, είδατε σας αφήσαμε το διπλό χρόνο. Ευχόμαστε να βρείτε τη χρυσή τομή.

Ο κ. Παναγιώτου έχει το λόγο.

ΣΤΑΥΡΟΣ ΠΑΝΑΓΙΩΤΟΥ: Κύριε Υπουργέ, για τη σημασία της Ροτόντας ως μνημείου του πολιτισμού στη Θεσσαλονίκη, νομίζω ότι δεν έχουμε καμία διαφορά.

Το ζήτημα είναι τι γίνεται κυρίως από μέρους της Eκκλησίας. Η προσπάθεια να αμφισβητηθεί το καθεστώς που υπάρχει και οι μεθοδεύσεις που χρησιμοποίησε, ώστε να τη χρησιμοποιήσει καθαρά για λατρευτικούς σκοπούς, με άλλα λόγια, να τη μετατρέψει σε ναό.

Φυσικά είναι γνωστό το καθεστώς που ισχύει κυρίως μετά τη μεταπολίτευση. Το πρώτο σημείο αφορά την κήρυξη της Ροτόντας ως εθνικό μνημείο και τη μετατροπή της αμέσως μετά με πράξη της Πολιτείας σε μουσείο. Σαν τέτοιο κυρίως αξιοποιήθηκε. Το δεύτερο αφορά την αξιοποίησή της επί ογδόντα περίπου χρόνια από μέρους της Αρχαιολογικής Υπηρεσίας, η οποία ήταν και η καθ' ύλην αρμόδια υπηρεσία για τη διαχείριση και την εποπτεία της. Και το τρίτο αφορά το νομικό μέρος, ότι για όλο αυτό το διάστημα κάθε χρήση του μνημείου, είτε λατρευτική είτε πολιτιστική υπόκεινταν στο διοικητικό καθεστώς της προηγούμενης διοικητικής άδειας, που η Μητρόπολη της Θεσσαλονίκης ποτέ όλο αυτό το διάστημα δεν το αμφισβήτησε.

(Στο σημείο αυτό ακούγεται ο προειδοποιητικός ήχος λήξης του χρόνου ομιλίας του κυρίου Βουλευτή.)

Αντίθετα, με αιτήσεις άδειας τέλεσης Θείας Λειτουργίας, που κατά καιρούς υποβάλονταν, το αναγνώριζε. 'Ομως, το 1994 -αν δεν κάνω λάθος- με το πρόσχημα να γίνει μία έκθεση με βυζαντινές εικόνες, μεταφέρθηκαν εικόνες και άλλα αντικείμενα, άρχισε να αμφισβητείται η Ροτόντα σαν μνημείο του πολιτισμού και κυρίως για την αξιοποίησή της ως μουσείου. Στη συνέχεια έχουμε μία σειρά από μέτρα, κυρίως μηνύσεις το τελευταίο διάστημα σε βάρος επιστημόνων και άλλων εργαζομένων από μέρους της Μητρόπολης.

ΠΡΟΕΔΡΕΥΩΝ (Λουκάς Αποστολίδης): Ολοκληρώστε, κύριε συνάδελφε, σας παρακαλώ.

ΣΤΑΥΡΟΣ ΠΑΝΑΓΙΩΤΟΥ: Τελειώνω, κύριε Πρόεδρε.

Εμείς ζητάμε να κατοχυρωθεί η Ροτόντα ως μουσείο, που κύρια όλα αυτά τα χρόνια έτσι λειτούργησε, γιατί, όπως είναι γνωστό -το είπατε και εσείς- χτίστηκε στη ρωμαϊκή εποχή για άλλους σκοπούς, στη συνέχεια επί Βυζαντίου αξιοποιήθηκε ως ναός και αργότερα ως τέμενος, που όμως...

ΠΡΟΕΔΡΕΥΩΝ (Λουκάς Αποστολίδης): Ολοκληρώστε, κύριε συνάδελφε.

ΣΤΑΥΡΟΣ ΠΑΝΑΓΙΩΤΟΥ: ...ποτέ δεν αξιοποιήθηκε, παρά μόνο δύο ή τρεις φορές το χρόνο ως ναός. Συνεπώς, θα πρέπει αποφασιστικά να αντιμετωπιστούν οι επιδιώξεις της Μητρόπολης, κυρίως μετά τις εργασίες που έγιναν για τη συντήρηση του μνημείου να προσεταιριστεί τη Ροτόντα και να την αξιοποιήσει για οικονομικούς σκοπούς.

ΠΡΟΕΔΡΕΥΩΝ (Λουκάς Αποστολίδης): Δεν είναι καθόλου ευχάριστο για μένα να χτυπάω το κουδούνι και νομίζω ότι ο κάθε συνάδελφος θα πρέπει να σέβεται το χρόνο.

Ο κύριος Υπουργός έχει το λόγο.

Κύριε Υπουργέ, έχετε ήδη καλύψει τη δευτερολογία σας και θα σας παρακαλέσω σ' ένα λεπτό να ολοκληρώσετε.

ΕΥΑΓΓΕΛΟΣ ΒΕΝΙΖΕΛΟΣ (Υπ.Πολιτισμού): Πρέπει να σας πω, κύριε Πρόεδρε, ότι δεν προσφέρουμε καλή υπηρεσία στην ενημέρωση και της Βουλής και της κοινής γνώμης, όταν αναγκαζόμαστε να κάνουμε αποσπασματικές αναφορές σε ζητήματα, που έχουν ιστορικό βάθος, χρονικό βάθος...

ΠΡΟΕΔΡΕΥΩΝ (Λουκάς Αποστολίδης): Κύριε Υπουργέ, επιτρέψτε μου. Επειδή είναι τέτοιο σοβαρό θέμα, υπάρχουν και άλλες μορφές παρέμβασης και συζήτησης. Υπάρχει η δυνατότητα της επίκαιρης ερώτησης, της αναφοράς, της ερώτησης.

ΕΥΑΓΓΕΛΟΣ ΒΕΝΙΖΕΛΟΣ (Υπ.Πολιτισμού): Δεν αναφέρομαι στο περιορισμό του χρόνου. 

ΠΡΟΕΔΡΕΥΩΝ (Λουκάς Αποστολίδης): Οι επίκαιρες ερωτήσεις έχουν συγκεκριμένο περιεχόμενο και αυτό το περιεχόμενο νομίζω ότι πρέπει να το σεβαστούμε. 

ΕΥΑΓΓΕΛΟΣ ΒΕΝΙΖΕΛΟΣ (Υπ.Πολιτισμού): Επαναλαμβάνω, λοιπόν, ότι δεν προσφέρουμε υπηρεσία στην πλήρη και έγκυρη ενημέρωση της κοινής γνώμης, όταν προσεγγίζουμε τα ζητήματα, κατά τρόπο αποσπασματικό και ευκαιριακό και μάλιστα, ζητήματα που έχουν μεγάλο ιστορικό και επιστημονικό βάθος.

Ο συνάδελφος ερωτών Βουλευτής μεταφέρει εδώ μια ερώτηση και έναν προβληματισμό, ο οποίος, όμως, έχει πολύ μεγάλο βάθος. Εξηγώ, λοιπόν, για δεύτερη φορά ότι ο μνημειακός χαρακτήρας του μνημείου είναι δεδομένος, ότι η Ροτόντα τελεί υπό τον απόλυτο και πλήρη έλεγχο του Υπουργείου Πολιτισμού, ότι πάντοτε ισχύει το καθεστώς της προηγούμενης άδειας, αλλά επίσης είναι αναμφισβήτητο -και αυτό συνιστά ομόφωνη παραδοχή όλων των επιστημόνων και του Κεντρικού Αρχαιολογικού Συμβουλίου- ότι η Ροτόντα χρησιμοποιήθηκε ως χριστιανικός λατρευτικός χώρος επί πολλούς αιώνες και είναι εμφανής η χρήση αυτή και σήμερα, από το σωζόμενο διάκοσμο. 'Αλλωστε, η Ροτόντα είναι διάσημη για τα ψηφιδωτά της, στη βιβλιογραφία, αλλιώς θα υπαγόταν στην αρμοδιότητα της Εφορίας Προϊστορικών και Κλασσικών Αρχαιοτήτων και όχι της Εφορίας Βυζαντινών Αρχαιοτήτων, όπου και υπάγεται.

Από την άλλη μεριά, βεβαίως και δεν πρόκειται ποτέ η Ροτόντα να γίνει ενοριακός ναός ή τόπος τελέσεως μυστηρίων ιδιωτικού -ας το πω έτσι, καταχρηστικά- χαρακτήρα, γάμων, βαφτισίων κ.λπ. Θα υπάρχουν με παλαιοχριστιανική λιτότητα, χωρίς τη χρήση μέσων που βλάπτουν το μνημείο, περιορισμένες, πολύ λίγες λατρευτικές χρήσεις.

Αλλά για να φθάσουμε σ' αυτού του είδους την κατανομή και για να αξιοποιηθεί το μνημείο -γιατί τώρα έχουμε καταφέρει απλώς να το έχουμε αναξιοποίητο και να έχουμε μια ένταση, η οποία παρακωλύει την επέμβαση της Αρχαιολογικής Υπηρεσίας σε άλλα βυζαντινά μνημεία της πόλης- και για να είμαστε διοίκηση, η οποία λειτουργεί με σεβασμό προς τη νομιμότητα και με αιτιολογημένες αποφάσεις, πρέπει να προσδιορίσουμε, πόσα και ποια είναι τα όρια αντοχής του υλικού αντικειμένου του μνημείου.

Θα έπρεπε αυτή η έρευνα που γίνεται τώρα, με παλμογράφους, αισθητήρια και άλλες μετρήσεις, να έχει γίνει πριν εκδοθεί η αρχική πράξη. Υπό την έννοια αυτή, λοιπόν, εκδίδεται νεότερη πράξη δική μου, η οποία έχει αυτό το περιεχόμενο.

Πρέπει να προστατεύουμε το γενικό συμφέρον. Και το γενικό συμφέρον δεν προστατεύεται, όταν ανοίγουμε μέτωπα αντιδικίας μεταξύ Κράτους και Εκκλησίας και όταν ιδεολογικοποιούμε και μάλιστα κατά τρόπο θα έλεγα, ιστορικά καθυστερημένο, διάφορες τέτοιου είδους διαφορές.

ΠΡΟΕΔΡΕΥΩΝ (Λουκάς Αποστολίδης): Κύριε Υπουργέ, παρακαλώ ολοκληρώστε.

ΕΥΑΓΓΕΛΟΣ ΒΕΝΙΖΕΛΟΣ (Υπ.Πολιτισμού): Διότι δε θα λύσουμε τώρα το πρόβλημα των σχέσεών μας με την Εκκλησία, ούτε είναι δυνατό να στρέφουμε τη προσοχή μας στη Ροτόντα και να μη βλέπουμε τι γίνεται στα άλλα βυζαντινά μνημεία, τα οποία είναι δυστυχώς σε υψηλό βαθμό εγκατάλειψης, παρά τις άοκνες προσπάθειες που κάνει η Αρχαιολογική Υπηρεσία και οι αρχαιολόγοι.

Πρέπει, δε, να σας πω ότι προστατεύουμε την Αρχαιολογική Υπηρεσία, όταν δημιουργούμε ένα κλίμα συναίνεσης και προστατεύουμε το γενικό συμφέρον ...

ΠΡΟΕΔΡΕΥΩΝ (Λουκάς Αποστολίδης): Κύριε Υπουργέ, νομίζω ότι ολοκληρώσατε τη δευτερολογία σας.

ΕΥΑΓΓΕΛΟΣ ΒΕΝΙΖΕΛΟΣ (Υπ.Πολιτισμού): ... όταν προω-

Σελίδα 3398 

θούμε την ολοκληρωμένη χρήση του μνημείου.

ΠΡΟΕΔΡΕΥΩΝ (Λουκάς Αποστολίδης): Τέταρτη στην ημερήσια διάταξη είναι η με αριθμό 574/27.1.97 επίκαιρη ερώτηση του Βουλευτή του Συνασπισμού της Αριστεράς και της Προόδου κ. Ευάγγελου Αποστόλου προς τον Υπουργό Γεωργίας, σχετικά με τη λήψη των αναγκαίων μέτρων για την επίλυση των προβλημάτων των πορτοκαλοπαραγωγών.

Η επίκαιρη ερώτηση έχει ως εξής:

"Η φετινή παραγωγή εσπεριδοειδών χαρακτηρίζεται ως καλή χρονιά από άποψη εσοδείας, αλλά ως κακή από άποψη απορρόφησης των τιμών. Μέχρι 13.1.97 είχαν ενταχθεί εκατόν δεκαπέντε χιλιάδες τόνοι πορτοκαλιού, έναντι διακοσίων χιλιάδων τόνων το αντίστοιχο διάστημα της περσινής χρονιάς. Αποτέλεσμα είναι η παραγωγή των εσπεριδοειδών, ιδιαίτερα τα πορτοκάλια, να παραμένουν στα δένδρα και οι παραγωγοί να ζουν με την αγωνία των επερχομένων, λόγω εποχής, δύσκολων καιρικών συνθηκών (παγετός).

Ερωτάται ο κύριος Υπουργός:

1. Τι μέτρα σκοπεύει να πάρει για την προώθηση των εσπεριδοειδών στις αγορές και:

2. Τι μέτρα σκοπεύει να πάρει για τη στήριξη της ανασυγκρότησης των ομάδων παραγωγών εσπεριδοειδών, με δεδομένη την αναθεώρηση του τομέα οπωροκηπευτικών, στον οποίο τα εσπεριδοειδή αποτελούν το 25%".

Ο Υφυπουργός Γεωργίας κ. Δημήτριος Σωτηρλής έχει το λόγο.

ΔΗΜΗΤΡΙΟΣ ΣΩΤΗΡΛΗΣ (Υφυπ.Γεωργίας): Κύριε Πρόεδρε, κύριοι συνάδελφοι, είχα την ευκαιρία τις τελευταίες μέρες και το ισοζύγιο στα εσπεριδοειδή να αναφέρω στο Κοινοβούλιο και λεπτομέρειες γι' αυτό το συγκεκριμένο προϊόν να κουβεντιάσουμε με τους συναδέλφους και να ενημερωθεί το Σώμα.

Παρ' όλα αυτά το θεμα βρίσκεται ακόμα στην επικαιρότητα, γιατί υπάρχει πρόβλημα όσον αφορά τη διάθεση της παραγωγής μας.

Τα αίτια είναι γνωστά: Η καταστροφή που πάθαμε, όσον αφορά τις αγορές στις χώρες της Ανατολικής Ευρώπης -τις δυσκολίες πληρωμών- η καταστροφή στην αλυσίδα στην αγορά στις ευρωπαϊκές χώρες και μια σειρά άλλοι παράγοντες, που δεν αναφέρονται στην ερώτηση, αλλά που αποτελούν ανάγκη να αναφέρει κανείς σ' αυτήν τη συζήτηση, για να αναδειχθούν οι δυσκολίες.

Τα μέτρα που αποφάσισε η Κυβέρνηση να πάρει είναι μακροπρόθεσμα αλλά και άμεσα. 

Κατ' αρχήν προχωράμε στη χορήγηση εξαγωγικών πιστώσεων και ενισχύσεων, ενισχύοντας τους παραγωγικούς εξαγωγικούς φορείς, έτσι ώστε να αντιμετωπίσουν τις δυσκολίες στις χώρες που πρέπει να προωθηθεί αυτό το προϊόν.

Δεύτερον, βελτιώνουμε τις υποδομές, βελτιώνουμε τα μεταφορικά μέσα και δίκτυα, προχωράμε στη βελτίωση του καθεστώτος κοινωνικής απόσυρσης, όχι μόνο στην εσωτερική αγορά. Τις επόμενες μέρες, ύστερα από αλλεπάλληλα δικά μας αιτήματα -πιστεύουμε την Τετάρτη- θα μπορούν να ξέρουν το Σώμα και οι παραγωγοί μια καλή προσπάθεια κοινωνικής απόσυρσης προς τρίτες χώρες.

Ταυτόχρονα με όλα τα μέσα προπαγανδίζουμε και αναδεικνύουμε την ποιότητα των προϊόντων μας στις αγορές των άλλων χωρών. Βεβαίως υπάρχει από το ισοζύγιο και η γνωστή απόσυρση με είκοσι μία χιλιάδες τόνους, όχι τόσο επιθυμητή, αλλά είναι μέσα στα πλαίσια, προκειμένου να προλάβουμε την καταστροφή του προϊόντος, που λόγω των καιρικών συνθηκών αλλά και της ταχύτατης ωρίμανσης του προϊόντος επιβάλλεται να κάνουμε αυτήν την καθαυτού απόσυρση, τη χωματερή, όπως είναι γνωστή ανά το πανελλήνιο.

Βεβαίως έχουμε συνεννοηθεί με τις υπηρεσίες του ΕΛΓΑ, να προχωρήσουν στην εκτίμηση των ζημιών, για να υπάρξουν αποζημιώσεις από φυσικές καταστροφές, χαλαζόπτωση, παγετό, ανεμοθύελλα, κ.λπ.

Σε σχέση με το δεύτερο ερώτημά σας, το οποίο είναι πολύ σημαντικό και είναι πράγματι επίκαιρο: Αφορά τα μέτρα ανασυγκρότησης των ομάδων παραγωγών. Το Υπουργείο Γεωργίας με βάση τον κανονισμό 2200/96 που αφορά την αναθεώρηση της ΚΟΑ στον τομέα των νωπών οπωροκηπευτικών, βρίσκεται σε απόλυτη συνεννόηση και διεργασία, εδώ και τρία χρόνια με τις αρμόδιες υπηρεσίες της Ευρωπαϊκής Ενωσης και ύστερα μάλιστα από τις διαβουλεύσεις που έγιναν με τη συμμετοχή των εκπροσώπων των συλλογικών οργάνων των αγροτών, οι τελικές θέσεις οι οποίες αυτήν τη στιγμή διαπραγματεύονται, αποτελούν αντικείμενο και του δικού τους προβληματισμού και αιτημάτων και η προσπάθεια αυτή βρίσκεται τώρα στο τέλος της.

Συζητούνται ακόμη οι λεπτομέρειες, όσον αφορά τους εφαρμοστικούς κανονισμούς, ορισμένους από τους οποίους τους ολοκληρώνουμε αυτές τις ημέρες. Ειναι γνωστό ότι προχωράει η αναμόρφωση της ΚΟΑ και αλλάζει ο αριθμός των παραγωγών, που θα πάρουν μέρος στις ομάδες παραγωγών κ.α. Σε κάθε, όμως, περίπτωση η Ελληνική Πολιτεία, το Υπουργείο Γεωργίας, δεν μπορεί να πάρει επιπρόσθετα οικονομικά μέτρα για να στηρίξει τις ομάδες παραγωγών, αλλά με βάση τις συμφωνίες που υπάρχουν αυτήν τη στιγμή, υπάρχει περίοδος πέντε ετών, ώστε οι ομάδες παραγωγών να μπορούν να ανταποκριθούν στις απαιτήσεις του νέου κανονισμού, βάσει του οποίου δίνεται επίσης η δυνατότητα στις ομάδες αυτές να επωφεληθούν από μια σειρά κοινοτικών ενισχύσεων.

ΠΡΟΕΔΡΕΥΩΝ(Λουκάς Αποστολίδης): Ο συνάδελφος κ. Ευάγγελος Αποστόλου έχει το λόγο.

ΕΥΑΓΓΕΛΟΣ ΑΠΟΣΤΟΛΟΥ: Πραγματικά καταλαβαίνω, κύριε Υπουργέ, ότι χρειάζεται περισσότερος χρόνος, όσον αφορά το δεύτερο σκέλος. Θα το αφήσω και εγώ. Ισως στη Διακομματική Επιτροπή, που θα συζητήσουμε το αγροτικό πρόβλημα, θέσουμε και αυτό το θέμα. 

'Ερχομαι στο πρώτο. Πραγματικά υπάρχουν δυσκολίες, ειδικά στις εξαγωγές, γιατί έχουν χαθεί οι χώρες της Δυτικής Ευρώπης και όλοι ξέρουμε τι προβλήματα υπάρχουν στις ανατολικές χώρες. Αυτήν τη στιγμή, κύριε Υπουργέ, πραγματικά υπάρχουν πάνω στα δένδρα γύρω στους πεντακόσιους χιλιάδες τόνους αδιάθετα πορτοκάλια και μάλιστα, ενώ ερχόμουν στη Βουλή, άκουσα το μετεωρολογικό δελτίο της ΕΜΥ που έλεγε, ότι απόψε και αύριο θα έχουμε παγετούς. Αυτό σημαίνει μια φοβερή καταστροφή, έστω και για λίγη ώρα. Και ξέρετε, αυτός ο φόβος έχει οδηγήσει όλους τους παραγωγούς να πουλάνε, πραγματικά, τα προϊόντα σε εξευτελιστικές τιμές. 'Εχουμε φθάσει να είναι φέτος οι τιμές 25% εως 30%, χαμηλότερες απ' ό,τι ήταν πέρσι.

Η κατάσταση γίνεται ακόμα χειρότερη, κύριε Υπουργέ, γιατί γνωρίζουμε όλοι, ότι το γεωργικό εισόδημα αυτήν τη χρονιά σε όλες τις περιοχές είναι πεσμένο, είναι γνωστά τα προβλήματα, αλλά ειδικά σε πολλούς από τους πορτοκαλοπαραγωγούς δεν έχουν δοθεί ακόμη οι περσινές επιδοτήσεις για τις εξαγωγές τους και, όπως καταλαβαίνετε, το εισόδημά τους είναι πολύ χαμηλό. Η μόνη λύση που προσφέρεται είναι, τώρα τελευταία, οι αποσύρσεις.

Θέλω, όμως, να σας επιστήσω την προσοχή στο θέμα ειδικά των κοινωνικών αποσύρσεων. Είναι πάρα πολύ σοβαρό θέμα, εξαιτίας του οποίου υπάρχει σοβαρός κίνδυνος να χάσουμε τις αγορές στις ανατολικές χώρες. Σας λέω ένα παράδειγμα, που αντιλήφθηκα προχθές που πήγα στην Αργολίδα. 'Εχω στα χέρια μου και θα σας δώσω ένα έγφραφο της ΠΑΣΕΓΕΣ. Το απευθύνει στις 21 Ιανουαρίου στις συνεταιριστικές οργανώσεις παραγωγής και εμπορίας πορτοκαλιών και ζητά μέσα σε δύο ημέρες, μέχρι τις 23 Ιανουαρίου, να βρουν τις φιλανθρωπικές ή εκκλησιαστικές οργανώσεις των τρίτων χωρών και να τις φέρουν σε επαφή με τους αντίστοιχους παραγωγούς εδώ. Καταλαβαίνετε πόσο δύσκολο είναι. Και σ' αυτήν την κατάσταση έχουμε και τους μεσάζοντες. 'Ετυχε να πάρω την πληροφορία, ότι και πολιτικοί ακόμη της περιοχής της Αργολίδας κατέβαιναν με συμβόλαια. Κάποιος πολιτικός μάλιστα, είχε στα χέρια του ένα συμβόλαιο δέκα έξι χιλιάδων τόνων για κοινωνικές αποσύρσεις.

Προσέξτε, κύριε Υπουργέ, το θέμα των κοινωνικών αποσύρσεων, ειδικά στις ανατολικές χώρες, που οι φιλανθρωπικές οργανώσεις δεν έχουν την οικονομική δυνατότητα καταβολής

Σελίδα 3399 

των κομίστρων. Είναι πάρα πολύ σοβαρό.

Ευχαριστώ.

ΠΡΟΕΔΡΕΥΩΝ (Λουκάς Αποστολίδης): Παρ' ότι Στερεοελλαδίτης, περιδιαβαίνετε την Αργολίδα. 

Ο κύριος Υπουργός έχει το λόγο.

ΔΗΜΗΤΡΙΟΣ ΣΩΤΗΡΛΗΣ (Υφυπ. Γεωργίας): Λαμβάνω πολύ σοβαρά υπόψη τις επισημάνσεις του κυρίου συναδέλφου, όσον αφορά τα προβλήματα που μπορεί να προκύψουν από κοινωνική απόσυρση προς τις τρίτες χώρες, όχι μόνο για φέτος αλλά και για του χρόνου και μάλιστα με άσχημες εμπορικές συνέπειες.

Θέλω, όμως, να ενημερώσω το Σώμα, ότι υπήρξε μία αργοπορία από την πλευρά των εξαγωγικών φορέων, είτε αυτοί ήταν ιδιώτες είτε συνεταιριστικές οργανώσεις.

Επίσης, θέλω να διαβεβαιώσω το Σώμα, ότι εμείς με πολλή φειδώ θα κινηθούμε προς αυτήν την κατεύθυνση, διότι διακατεχόμαστε από την αγωνία αυτή, που κατέχει κι εσάς και για την πρώιμη ωρίμανση της παραγωγής, αλλά και για τα καιρικά φαινόμενα, που έρχονται, που μπορεί να επιφέρουν γενικότερη καταστροφή όσον αφορά την παραγωγή.

Γι' αυτό, λοιπόν, προσπαθούμε μέσα από αποδεκτή ισορροπία, να υπάρξει και το ένα και το άλλο. Μάλιστα έχω ζητήσει να δω όλους τους εξαγωγικούς φορείς, οι οποίοι φαίνεται, ότι τις τελευταίες ημέρες άρχισαν να δραστηριοποιούνται ακόμη περισσότερο. Σε κάθε, όμως, περίπτωση, όσον αφορά το ισοζύγιο μοιάζει, ότι έχουν φθάσει οι εξαγωγές μας να είναι εκατόν εξήντα χιλιάδες τόνοι, η χυμοποίηση έχει πάρει εκατόν είκοσι χιλιάδες τόνους, έχουμε εσωτερική κατανάλωση εκατόν τριάντα πέντε χιλιάδες τόνους, είχαμε φθορές είκοσι χιλιάδες τόνους, από παγετούς τετρακόσιους πενήντα τόνους και απόσυρση είκοσι μία χιλιάδες τόνους. Δηλαδή, παραμένει ακόμα ηρτημένη σοδειά στα δένδρα γύρω στους τετρακόσιους τριάντα πέντε χιλιάδες τόνους.

Αναμένεται, βεβαίως, και η εξαγωγή να ξεπεράσει τις διακόσιες χιλιάδες τόνους η χυμοποίηση κ.ο.κ. και έχουμε ένα υπόλοιπο εκατόν πενήντα με διακόσιες χιλιάδες τόνους που μας προβληματίζει και γι' αυτό καλούμε -είναι ευκαιρία και απ' αυτήν τη θέση εδώ- και τους εξαγωγικούς φορείς να εντείνουν την προσπάθειά τους, αλλά ταυτόχρονα κι εμείς να κάνουμε τις άλλες πολιτικές, που να απαλύνουν πράγματι την αγωνία των αγροτών.

ΠΡΟΕΔΡΕΥΩΝ (Λουκάς Αποστολίδης): Πέμπτη και τελευταία στην ημερήσια διάταξη είναι η με αριθμό 570/24.1.97 επίκαιρη ερώτηση του Βουλευτή του Δημοκρατικού Κοινωνικού Κινήματος κ. Ιωάννη Αράπη προς τους Υπουργούς Πολιτισμού και Ανάπτυξης, σχετικά με τις προθέσεις της Κυβέρνησης να αναδείξει και να αξιοποιήσει τα αρχαιολογικά ευρήματα στην περιοχή της Σαλαμίνας.

Η επίκαιρη ερώτηση έχει ως εξής:

"Σε περιοχή της Σαλαμίνας έκτασης περίπου είκοσι στρεμμάτων βρίσκονται διάσπαρτοι αρχαίοι τάφοι (Σαλαμινομάχων), ενώ πρόσφατα ανακαλύφθηκε σπήλαιο στο οποίο, όπως εικάζουν οι αρχαιολόγοι, έζησε για ένα διάστημα της ζωής του ο μεγάλος μας Τραγικός Ευρυπίδης.

Επειδή τα ευρήματα αυτά παρουσιάζουν έντονο αρχαιολογικό ενδιαφέρον και μπορούν να αποτελέσουν πόλο έλξης ξένων επισκεπτών, ερωτώνται οι κύριοι κύριοι Υπουργοί, σε ποιες ενέργειες θα προβούν για την αξιοποίηση της περιοχής και την ανάδειξη των αρχαιολογικών αυτών ευρημάτων".

Ο κύριος Υπουργός έχει το λόγο.

ΕΥΑΓΓΕΛΟΣ ΒΕΝΙΖΕΛΟΣ (Υπ. Πολιτισμού): Κύριε Πρόεδρε, όπως γνωρίζει η Βουλή, πρόσφατα ο ανασκαφέας του σπηλαίου, που βρίσκεται στην περιοχή Περιστεριάς Σαλαμίνας, ο επίκουρος καθηγητής της Προϊστορικής Αρχαιολογίας στο Πανεπιστημίου Ιωαννίνων κ. Γιάννης Λώλος, ανακοίνωσε την ταύτιση του σπηλαίου, που είναι το αντικείμενο της ανασκαφής του, με το σπήλαιο του Ευρυπίδη, το σπήλαιο που αποσυρόταν ο μεγάλος Τραγικός για να συγγράψει τις τραγωδίες του. Και η ταύτιση αυτή οφείλεται στην ανακάλυψη ενός μικρού σκύφου, επί του οποίου ήταν γραμμένο τα πρώτα ψηφία του ονόματος "Ευρυπίδης", βέβαια τρεις αιώνες αργότερα. Κάτι που δείχνει, ότι υπήρχε μία λατρευτική διάσταση στο σπήλαιο αυτό, ότι ο σκύφος αυτός είχε αναθεματικό χαρακτήρα, γι' αυτό και είχε γραφεί το όνομα του Τραγικού ποιητή και μάλιστα με πολύ μεγάλη επιμέλεια, που δείχνει λατρευτική διάθεση.

Η ανασκαφή αυτή διενεργείται τα τρία τελευταία χρόνια σε συνεργασία με την Εφορία Σπηλαιολογίας και Παλαιανθρωπολογίας του Υπουργείου Πολιτισμού, περιφερειακή υπηρεσία, σε συνεργασία με το Επιγραφικό Μουσείο, γιατί η ταύτιση και η αξιολόγηση του ευρήματος έχει μία έντονη επιγραφική διάσταση, σε συνεργασία με το Μουσείο Πειραιώς εφ' όσον εκεί έχει γίνει η συντήρηση του ευρήματος και φυσικά σε συνεργασία με την τοπική κοινότητα η οποία έχει συμβάλει στη χρηματοδότηση ανασκαφής. Αλλά όταν αναφέρομαι σε χρηματοδότηση, μην πάει το μυαλό σας σε υψηλά ποσά. Πρόκειται για πολύ μικρά ετήσια κονδύλια, που δαπανώνται προς το σκοπό αυτόν.

Τώρα η ανασκαφή αυτή παίρνει άλλες διαστάσεις. Η χρηματοδότησή της θα αναληφθεί πλήρως από το Υπουργείο Πολιτισμού και φυσικά συνδέεται με το άλλο μεγάλο αντικείμενο ενδιαφέροντός μας στη Σαλαμίνα, που είναι η περιοχή των Σαλαμινομάχων. Είναι μία περιοχή που υπάρχουν είκοσι τέσσερα στρέμματα περίπου ιδιωτικής ιδιοκτησίας, απαλλοτριωμένα και εντεκάμισι περίπου στρέμματα ιδιοκτησίας του ΟΛΠ, τα οποία είναι υπό απαλλοτρίωση, που σε λίγες εβδομάδες, πιστεύω, ότι θα συντελεστεί πλήρως.

'Αρα η Σαλαμίνα αναδεικνύεται ως τόπος υψηλού αρχαιολογικού ενδιαφέροντος και αυτό απαιτεί πέρα από τη δική μας εγρήγορση, για να συνεχιστεί η ανασκαφή και να αξιοποιηθεί ο Τύμβος των Σαλαμινομάχων και μία επέμβαση στις υποδομές και μία τουριστική αξιοποίηση, η οποία συνδέεται γενικότερα με το πρόβλημα της τουριστικής αξιοποίησης των αρχαιολογικών περιπάτων έξω από τους συνηθισμένους και συμβατικούς χώρους επίσκεψης των Ελλήνων και ξένων επισκεπτών.

Αυτά όλα τώρα πια τα σχεδιάζει το Υπουργείο Πολιτισμού σε συνεργασία με τον ΕΟΤ. Αυτά όλα έχουν πολύ μεγαλύτερη σημασία, όταν αναφερόμαστε σε μία περιοχή, η οποία είναι υποβαθμισμένη, σε μία περιοχή η ο οποία είναι πολύ κοντά στο κέντρο της Αθήνας αλλά νιώθει την εγκατάλειψη, όπως είναι η Σαλαμίνα. Και χαίρομαι γιατί υπήρξε τόσο μεγάλο διεθνές ενδιαφέρον, προβολή του τόπου, προβολή του ονόματος της Σαλαμίνας και αυτό πρέπει να αξιοποιηθεί ως δύναμη προσέλκυσης, όχι μόνο επιστημονικού αλλά και οικονομικού ενδιαφέροντος για την περιοχή.

ΠΡΟΕΔΡΕΥΩΝ (Λουκάς Αποστολίδης): Ο κ. Αράπης έχει το λόγο.

ΙΩΑΝΝΗΣ ΑΡΑΠΗΣ: Κύριε Υπουργέ, η απάντησή σας ήταν κάπως θετική. 

Εγώ ξεκινώ από το 480 π.Χ., πέρασαν δυόμισι χιλιάδες χρόνια, όπου οι 'Ελληνες κατοτρόπωσαν τότε τον περσικό στόλο στη ναυμαχία της Σαλαμίνας. Και ξεκινώ με ορισμένους στίχους του Αχιλλέα Παράσχου, ο ποιητής του προηγούμενου αιώνα, που έλεγε τα παρακάτω λόγια: "Σ' αυτά τα κύμματα τα ηλιοφωτισμένα, σ' αυτά τα αθάνατα νερά εδώ τα μυρομένα, εβάπτισε η ελευθερία τον κόσμο μονάχη της και το όνομά της του'δωσε μαζί με το σπαθί της".

Είναι ο τόπος που έσωσε την Ελλάδα και έθαψε για πάντα την ασιατική δύναμη με τη ναυμαχία. Η ανάμνηση της μεγάλης ναυμαχίας έγινε, όπως αναφέρει ο Αθηναίος, για τους μεταγενέστερους όρκος, που έλεγε: "Μα τους εν Σαλαμίναις ναυμαχίσαντες".

'Ομως εμείς, κύριε Υπουργέ, αν και πέρασαν δύομισι χιλιάδες χρόνια, δεν κάναμε τίποτα γι' αυτούς που θυσιάστηκαν για την ελευθερία, όχι μόνο της Ελλάδος αλλά και ολόκληρης της Ευρώπης.

Θα αισθανθεί ντροπή αν κανείς κάνει ένα ταξίδι στο ηρωικό στενό. Δεν βλέπεις εκεί τίποτα άλλο εκτός από ένα σκουπιδαριό.

Κύριε Υπουργέ, η αείμνηστος Μελίνα Μερκούρη, είναι η μόνη που ενδιαφέρθηκε και είχε χαρακτηρίσει ως αρχαιολογικό χώρο όλη την περιοχή στην οποία έγινε η ναυμαχία της 

Σελίδα 3400 

Σαλαμίνας. Από τότε τα δεκαοκτώμισι ή είκοσι στρέμματα, που είπατε, είναι ιδιοκτησία του Διαμαντή. Αν περάσετε δίπλα λέει "ιδιωτικός χώρος". 'Ομως, κανείς δεν τόλμησε να αγγίξει το θέμα και θα πρέπει οπωσδήποτε να στηθεί αυτό το κενοτάφιο. 'Ολοι οι τάφοι έχουν εξαφανιστεί. Σώζονται ακόμη δύο-τρεις. Αν το αφήσουμε έτσι, θα εξαφανιστούν και αυτοί.

Επίσης, στον κόλπο των Αμπελακίων υπάρχουν τριήρεις στα επτά μέτρα που αν ψάξει κανείς, θα μπορούσαμε να βγάλουμε δείγματα από αυτές τις τριήρεις στην επιφάνεια, για να τα βλέπει ο κόσμος και να θυμάται τον αγώνα που έκαναν τότε οι 'Ελληνες για την ελευθερία των λαών.

ΠΡΟΕΔΡΕΥΩΝ (Λουκάς Αποστολίδης): Ο Υπουργός Πολιτισμού κ. Βενιζέλος έχει το λόγο.

ΕΥΑΓΓΕΛΟΣ ΒΕΝΙΖΕΛΟΣ (Υπ. Πολιτισμού):'Ηθελα να ενημερώσω τον κύριο συνάδελφο, που ανέπτυξε την ερώτηση, ότι εδώ και αρκετό καιρό έχουν κηρυχθεί οι απαλλοτριώσεις και για την ιδιωτική έκταση της ναυπηγικής εταιρείας "ΑΡΚΑΔΙ" των αδελφών Διαμαντή και για την έκταση των έντεκα στρεμμάτων ιδιοκτησίας του ΟΛΠ. 'Εχουν εκδοθεί οι κοινές υπουργικές αποφάσεις των Υπουργών Οικονομικών και Πολιτισμού και αναμένεται η συντέλεση της απαλλοτριώσεως με την καταβολή της αποζημιώσεως, που θα οριστεί δικαστικά.

Εν τω μεταξύ έχουν προωθηθεί οι διαδικασίες κατάρτισης και έγκρισης της μελέτης για την αξιοποίηση αυτού του χώρου του τύμβου των Σαλαμινομάχων. Η δε Εφορία Εναλίων Αρχαιοτήτων έχει ως ένα από τα αντικείμενα έρευνάς της φυσικά και την περιοχή εκείνη, όπου είναι προφανές, ότι πρέπει να υπάρχουν πολύ ενδιαφέροντα ενάλια ευρήματα και τελούνται υποβρύχιες ανασκαφές, όπως λέγονται.

Είμαι δε ιδιαίτερα ευτυχής, διότι επί των ημερών μου στο Υπουργείο Πολιτισμού έτυχε να ολοκληρωθεί η έρευνα και να ανακοινωθεί η ταύτιση του σπηλαίου του Ευριπίδη. Είναι δε εντυπωσιακή η δημοσιότητα που έλαβε στα διεθνή Μέσα Ενημέρωσης κυρίως η ανακάλυψη αυτή. 

Είχα την ευκαιρία να ομιλήσω διεξοδικά με τον ανασκαφέα, όχι απλά και μόνο για να τον συγχαρώ και να τον ενθαρρύνω, αλλά και για να του εξηγήσω ποιο είναι το πλαίσιο το πολύ πρακτικό, μέσα στο οποίο μπορούμε να κινηθούμε, σε συνεργασία με τις υπηρεσίες του Υπουργείου Πολιτισμού, οι οποίες είναι εκεί παρούσες. Αλλά φυσικά πρέπει να ξέρετε, ότι τα κονδύλια τα οποία διαχειρίζεται το Υπουργείο Πολιτισμού είναι πάντοτε περιορισμένα. Οι επεμβάσεις που μπορούμε να κάνουμε εμείς για την ανάπτυξη μιας περιοχής, είναι επεμβάσεις οι οποίες δίνουν αντικείμενο και κύρος, αλλά από εκεί και πέρα πρέπει να γίνει μια προσπάθεια υπό την καθοδήγηση των τοπικών παραγόντων, που ενδιαφέρονται για τον τόπο τους και τον αγαπάνε, για να πάρουν όλα αυτά την πλήρη διάστασή τους.

ΠΡΟΕΔΡΕΥΩΝ (Λουκάς Αποστολίδης):Κύριοι συνάδελφοι, ολοκληρώθηκε η συζήτηση των επικαίρων ερωτήσεων. 

Σελίδα 3401 

ΠΡΟΕΔΡΕΥΩΝ (Λουκάς Αποστολίδης): Κύριοι συνάδελφοι, εισερχόμαστε στην ημερήσια διάταξη

ΤΩΝ ΕΠΕΡΩΤΗΣΕΩΝ

Θα συζητηθεί η υπ' αριθμ.26 επερώτηση των Βουλευτών της Νέας Δημοκρατίας κυρίων Γ.Σαλαγκούδη, Ε.Μεϊμαράκη, Α.Ρεγκούζα, Τ.Μπέλλου, Ν.Νικολόπουλου, Κ.Καραμανλή, Ι.Τζωάννου, Δ.Κωστόπουλου, Θ.Πασσαλίδη, Σ.Παπαδόπουλου και Π.Ψωμιάδη κατά των Υπουργών Εθνικής Οικονομίας, Οικονομικών και Ανάπτυξης, σχετικά με την πολιτική της Κυβέρνησης για τις μικρομεσαίες μεταποιητικές επιχειρήσεις κ.λπ.

O πρώτος επερωτών κ. Γεώργιος Σαλαγκούδης έχει το λόγο.

ΓΕΩΡΓΙΟΣ ΣΑΛΑΓΚΟΥΔΗΣ: Κύριε Πρόεδρε, κυρίες και κύριοι Βουλευτές, θα έλεγα, παραφράζοντας τον ποιητή και ακούγοντας και προηγούμενα, ότι όπου και αν σήμερα κοιτάξω την Ελλάδα, με πληγώνει. Με πληγώνει σαν πολίτη, με πληγώνει σαν πολιτικό ταγμένο να υπηρετήσω τα συμφέροντα του Λαού και να προσπαθώ να δώσω λύσεις στα προβλήματά του. Αλήθεια, πώς φθάσαμε έως εδώ; Οι αγρότες κλείνουν τους δρόμους σε μία έκφραση απόγνωσης για το παρόν και απελπισίας για την προοπτική τους για το μέλλον. Σήμερα, απειλούνται με αιματηρές συγκρούσεις με τα παιδιά τους, τους αστυνομικούς. Λιμενεργάτες και ναυτικοί συγκρούστηκαν προχθές με τα αδέρφια τους, τους φορτηγατζήδες και τους παραγωγούς αγρότες της Κρήτης. Εμφύλιος πόλεμος. Για να αποδείξει τελικά η Κυβέρνηση, ότι προκαλεί: κάψτε πρώτα το σπίτι μας και μετά θα σας δώσουμε το πεντοχίλιαρο που ζητάτε. Τα γυμνάσια και τα λύκεια δεν λειτουργούν εδώ και τρεις εβδομάδες. 'Ολοι οι εργαζόμενοι σήμερα στους δρόμους. Αλήθεια, πώς φθάσαμε έως εδώ;

Η Κυβέρνηση έχει αντιληφθεί τάχα τις επιπτώσεις αυτού του κοινωνικού ξεσηκωμού; Δυστυχώς δίνει την εντύπωση, ότι συνεχώς συσκέπτεται χωρίς να σκέπτεται, χωρίς να παίρνει αποφάσεις, βυθισμένη σε μια εγκληματική αδράνεια, όπως φαίνεται και από την πολιτική της στις μικρομεσαίες επιχειρήσεις. Η εικόνα που παρουσιάζει ο τεράστιος αυτός τομέας των μικρομεσαίων επιχειρήσεων είναι τραγική. Σήμερα, επτακόσιες είκοσι χιλιάδες επιχειρήσεις παραδέρνουν σε ένα σκληρό ανταγωνιστικό περιβάλλον που δημιουργήσαμε, αφού προηγουμένως με την αδράνεια και την αδιαφορία μας τους αφήσαμε στο έλεος, ανέτοιμους, χωρίς εκσυγχρονισμό, χωρίς πληροφόρηση, χωρίς προσπάθεια ανταγωνιστικής προσαρμογής, φορτώνοντάς τους παράλληλα με βάρη, σε μια εποχή μάλιστα, που σε καμιά περίπτωση δεν τα αντέχουν αυτά τα βάρη. Και η τραγική αυτή εικόνα επιδεινώνεται από τις αθρόες εισαγωγές προϊόντων από χώρες με χαμηλό κόστος παραγωγής, που απειλούν ήδη με αφανισμό παραδοσιακές επιχειρήσεις, όπως είναι οι επιχειρήσεις τροφίμων, οι βιοτεχνίες δέρματος, ετοίμου ενδύματος, κλωστοϋφαντουργίας, επιχειρήσεις με πάρα πολλούς εργαζόμενους, που τις βλέπουμε κάθε μέρα η μία μετά την άλλη να κλείνουν. 

Συνέπειες: Αλματώδης αύξηση της ανεργίας, μιας ανεργίας επικίνδυνης, που αφορά ανθρώπους μεγάλης ηλικίας και ειδικευμένους επίσης εργάτες, αλλά και συμφοράς για την εθνική οικονομία, αφού έχει σαν αποτέλεσμα μείωση της παραγωγής, μείωση συνεχή του ποσοστού της μεταποίησης στο Ακαθάριστο Εγχώριο Προϊόν, μείωση των εξαγωγών, επιδείνωση δραματική, που παρατηρείται τελευταία στο ισοζύγιο εμπορικών συναλλαγών. Αλλά, και ταυτόχρονα σχολάζουμε και εξωθούμε στην απελπισία το καλύτερο δυναμικό που διαθέτει η Πατρίδα μας, τον 'Ελληνα δαιμόνιο επιχειρηματία. Κατά άλλα διακηρύσσουμε, ότι οι μικρομεσαίοι επιχειρηματίες είναι ραχοκοκαλιά της εθνικής μας οικονομίας και σ'αυτούς στηρίζουμε την ανάπτυξη. Πράγματι, περιμένουμε να στηρίξουν την οικονομία. Αλλά εμείς, δεν τους στηρίξαμε ποτέ μέχρι τώρα και ούτε τους στηρίζουμε τώρα.

Είναι γεγονός, ότι οι 'Ελληνες επιχειρηματίες δεν έχουν ανάγκη την στήριξη του Κράτους, δεν την θέλουν. Αλλά, επιτέλους, θέλουν να αφεθούν ελεύθεροι, όχι με τις τροχοπέδες που τους βάζουν κάθε λίγο οι εκάστοτε κυβερνητικές αποφάσεις.

Ας κάνουμε, όμως, για λίγο μια μικρή ιστορική αναδρομή: Το 1981, όταν παρελείφθη από την κυβέρνηση, που κυβέρνησε τα δώδεκα από τα δεκαπέντε τελευταία χρόνια, η καμένη γη, αμέσως μετά από δύο χρόνια έγινε μια αύξηση μισθών και ημερομισθίων, αύξηση του κόστους παραγωγής, η οποία όμως δεν επηρέασε ουσιαστικά τότε τις επιχειρήσεις και τους επιχειρηματίες ιδιαίτερα, γιατί ήταν εύρωστη η κατάστασή τους στην οικονομία... Ξέραμε, όμως, ότι με τη λήξη της πενταετούς μεταβατικής περιόδου, οι βοήθειες που θα είχαμε από μέρους της ΕΟΚ θα ήταν λιγότερες και, επομένως, σ'αυτά τα πρώτα πέντε χρόνια θα έπρεπε να συμβεί και στις μικρομεσαίες επιχειρήσεις η προετοιμασία, για να βγουν στον ελεύθερο ανταγωνισμό με τους αντίστοιχους ευρωπαίους εταίρους μας. Δεν κάναμε και δεν επιδιώξαμε καμία προσαρμογή.

Προκαλέσαμε σαν κυβέρνηση τότε τα ΜΟΠ, αφού πιο μπροστά δεν πιστεύαμε στην ΕΟΚ και γι'αυτόν ακριβώς το λόγο δεν κάναμε καμιά προσπάθεια να εκσυγχρονίσουμε και να προσαρμόσουμε τις ελληνικές επιχειρήσεις στον κοινοτικό ανταγωνισμό που θα έβρισκαν αύριο. Εν πάση περιπτώσει, πετύχαμε και λειτούργησαν τα ΜΟΠ, αλλά δυστυχώς καμιά, από πλευράς επιχειρηματιών βοήθεια, από την πλευρά των ΜΟΠ, δεν υπήρξε. Τα ΜΟΠ, όπως ξέρετε είχαν ελάχιστη απορρόφηση και στο τέλος όλα δόθηκαν για τα όποια μεγάλα έργα καταφέραμε να τα μεταφέρουμε. Οι επιχειρηματίες δεν βοηθήθηκαν καθόλου για τον εκσυγχρονισμό τους. Και έφθασε η περίοδος όπου άνοιξαν τα σύνορα και το ανταγωνιστικό περιβάλλον έγινε σκληρότατο γι'αυτούς και δεν υπήρχε η αντίστοιχη υποδομή από μέρους τους, δεν υπήρχε ο εκσυγχρονισμός. Το κεφάλαιο που διέθεταν, πραγματικά, απαξιώθηκε και οι 'Ελληνες επιχειρηματίες έμειναν ανύμποροι να περιμένουν και να στηρίζουν τις ελπίδες τους πλέον στο δεύτερο Κοινοτικό Πλαίσιο Στήριξης, στο δεύτερο Πακέτο Ντελόρ.

Πράγματι ήλθε και αυτό το 1994. Πέρασε το 1994, το 1995, το 1996 και σήμερα βρισκόμαστε στον Ιανουάριο του 1997 και από το υποπρόγραμμα Τέσσερα, που αφορά τις μικρομεσαίες επιχειρήσεις, από το επιχειρησιακό πρόγραμμα βιομηχανίας, καμιά απορρόφηση δεν έχει γίνει προς τις μικρομεσαίες επιχειρήσεις. Αδράνεια. 

Διάβασα προχθές στις εφημερίδες, ότι ο Πρωθυπουργός μαλώνοντας την Υπουργό Ανάπτυξης της είπε: "Μην ασχολείστε με τις δελφινομαχίες, με το Φλοίσβο κ.λπ. και κοιτάξτε την απορρόφηση των κονδυλίων". Δεν ξέρω αν η Υπουργός Ανάπτυξης απάντησε στον Πρωθυπουργό: "Δεν μιλάνε για σχοινί στο σπίτι του κρεμασμένου"! Γιατί το 1994-1995 οι καθυστερήσεις οφείλονταν ακριβώς, στον ίδιο το σημερινό Πρωθυπουργό.

'Ετσι οι μικρομεσαίες επιχειρήσεις σήμερα πραγματικά στενάζουν. Αν κάνετε μια βόλτα στη Θεσσαλονίκη, που κάποτε αναζητούσες να βρεις επαγγελματική στέγη και έβρισκες μόνο αν πλήρωνες πάρα πολλά εκατομμύρια "αέρα", θα δεις σήμερα να είναι γεμάτοι οι δρόμοι με μαγαζιά άδεια που έχουν ενοικιαστήρια. 

Δέκα χιλιάδες επιχειρήσεις μικρομεσαίες κλείνουν κάθε χρόνο και ο ρυθμός αυξάνεται συνεχώς. Δημιουργούνται κάποιες καινούριες, για να κλείσουν με τη σειρά τους μετά από λίγο. Γιατί στο σκληρό αυτό ανταγωνιστικό περιβάλλον, που αντιμετωπίζουν σήμερα, δεν έχουν καμιά απολύτως υποδομή από πριν και καμιά στήριξη σήμερα από την Κυβέρνηση.

Κυρία Υπουργέ, είναι απαράδεκτο, από το 1994 μέχρι σήμερα να μην έχουμε στηρίξει αυτούς τους μικρομεσαίους επιχειρηματίες, που αποτελούν το 99% ουσιαστικά των επιχειρήσεων στην ελληνική πραγματικότητα. Και βεβαίως δεν έχουμε θεσπίσει, τι θα πει και πώς ορίζεται η μικρομεσαία επιχείρηση στην Ελλάδα. Δεν παίρνουμε τα στοιχεία της Ευρωπαϊκής 'Ενωσης. Αν πάρουμε τα στοιχεία που θεωρούσε ο ν.197, που δυστυχώς παρ'ότι ισχύει, είναι απενεργοποιημέ-

Σελίδα 3402 

νος και έδινε μια επιδότηση επιτοκίου στις βιοτεχνικές επιχειρήσεις, τότε θα μιλήσουμε για επιχειρήσεις, από μηδέν έως εκατό εργαζόμενους, που αποτελούν το 99,5% των επιχειρήσεων στην Ελλάδα. Και απασχολούν αυτές οι επιχειρήσεις το 80% των εργαζομένων στη μεταποίηση.

Γι'αυτές τις επιχειρήσεις δεν πρέπει να έχουμε φροντίδα; Πώς φροντίζουμε την εθνική μας οικονομία, με ποιους τρόπους; Μόνο με τους φοροεισπρακτικούς; Δεν μπορούμε να συνειδοτοποιήσουμε, ότι αυτό το τεράστιο και αδηφάγο κράτος και ιδιαίτερα εκείνο το μέρος του, όπου υπάρχει η μεγάλη ρεμούλα, οι ΔΕΚΟ, οι επιχειρήσεις του ΟΑΕ, που είναι ο "Καιάδας", που ταλανίζει συνεχώς και κατατρώει ουσιαστικά τον ελληνικό προϋπολογισμό το υστέρημα του Ελληνικού Λαού, επιτέλους, κάποτε δεν πρέπει να σταματήσουν;

Και δεν πρέπει αυτά τα χρήματα, που θα εξοικονομηθούν, να δοθούν προς την ανάπτυξη, να δοθούν στην ενίσχυση αυτών των επιχειρηματιών, που σε αυτούς στηριζόμαστε και με αυτούς θέλουμε εμείς την ανάπτυξη και την πρόοδο της οικονομίας; Δυστυχώς, όμως, φαίνεται, ότι η Κυβέρνηση ένα πράγμα ξέρει να κάνει. Να συντηρεί το πελατειακό σύστημα, τους φίλους αυτούς, που έχει διορίσει σε όλες αυτές τις επιχειρήσεις του Δημοσίου, ταυτόχρονα τους εκκαθαριστές και όλους εκείνους τους αδηφάγους σπάταλους που βρίσκονται στις υπό εκκαθάριση -υποτίθεται- επιχειρήσεις του ΟΑΕ και αφήνει τους υπόλοιπους επιχειρηματίες πραγματικά να βάζουν λουκέτο στις επιχειρήσεις τους.

Σαν να μη φτάνουν όλα αυτά, δεν ακούει τις απεγνωσμένες φωνές τους, διότι δεν έχουν όπλα και ούτε φθάνουν οι επιχειρηματίες σε ακραίες μορφές πάλης. 'Εκαναν συγκεντρώσεις επανειλημμένως. Διαμαρτυρίες. Υπομνήματα. Προτάσεις. Σ' αυτήν τη δύσκολη περίοδο, δεν έφθαναν όλα τα άλλα, το 35% της φορολόγησης για τις ΟΕ, ΕΕ, και ΕΠΕ, ήρθαν και τα αντικειμενικά κριτήρια, για να δώσουν ένα καθοριστικό χτύπημα και να βασανίσουν πραγματικά τους επιχειρηματίες.

Κύριοι της Κυβέρνησης, κυρία Υφυπουργέ της Ανάπτυξης, δεν βλέπετε πραγματικά, ότι τα αντικειμενικά κριτήρια σήμερα ταλανίζουν ό,τι καλύτερο έχει αυτή η κοινωνία, και οτιδήποτε πολύτιμο πάμε για να στηρίξουμε ουσιαστικά την ανάπτυξη; Επιτέλους, λύστε τους τα χέρια, βγάλτε τους τις τροχοπέδες. Τα αντικειμενικά κριτήρια όταν καταργηθούν δεν είναι μία παροχή προς αυτούς. Απλώς είναι το λύσιμο των χεριών τους, για να μπορούν να έχουν τη δυνατότητα να εκσυγχρονίζουν τις επιχειρήσεις τους.

Μου έλεγε τις προάλλες επάνω στη Θεσσαλονίκη φίλος μου, μικρομεσαίος επιχειρηματίας, που πουλάει εργαλεία για έναν κλαδο, εν πάση περιπτώσει, επιχειρήσεων, ότι δεν αγοράζουν, διότι δεν μπορούν να αγοράσουν εργαλεία. Δανείζονται τα εργαλεία ο ένας από τον άλλον. Αν είναι δυνατόν να έχουμε παραγωγή με αυτόν τον τρόπο. Γι' αυτόν ακριβώς το λόγο και η ανταγωνιστικότητά μας, κατά μονάδα προϊόντος, κυρία Υφυπουργέ της Ανάπτυξης, πέφτει τέσσερις εκατοστιαίες μονάδες ετησίως. Καθυστερούμε. Πολύ πίσω από την Ε.Ε. Προσπαθούμε να πετύχουμε τη σύγκλιση των αριθμών. Πρέπει, όμως, να γίνει σύγκλιση και με την ανάπτυξη, πρέπει να γίνει σύγκλιση και στο εισόδημά μας, πρέπει να γίνει σύγκλιση στο επίπεδο ζωής.

Και αυτά για να συμβούν, χρειάζεται ακριβώς να αναπτυχθεί η οικονομία μας. Και η οικονομία μας θα αναπτυχθεί κυρίως από τους μικρομεσαίους επιχειρηματίες. Γι'αυτό, επιτέλους, ακούστε την απεγνωσμένη φωνή των μικρομεσαίων επιχειρηματιών και καταργήστε τα αντικειμενικά κριτήρια, απαλλάξτε τους επιτέλους και από το ληστρικό φόρο του 35%, για να απελευθερωθούν οι υγιείς δυνάμεις, γιατί η ελληνική ιδιοσυγκρασία θέλει την ατομική επιχείρηση της Ο.Ε. την Ε.Ε. της ΕΠΕ. Οι περισσότερες μικρομεσαίες επιχειρήσεις ήταν αυτής της μορφής επιχειρήσεις. Μην τους αναγκάζετε να μην έχουν τέτοιες επιχειρήσεις, γιατί έτσι θα πληρώνουν το 35%. Αφήστε τους ελεύθερους να δημιουργήσουν.

Εδώ, όμως, που έχει φθάσει η κατάσταση, η Κυβέρνηση θα έπρεπε να έχει προβληματισθεί. Και κυρία Υπουργός, δεν βλέπω απο το Υπουργείο Ανάπτυξης φαντασία. Δεν βλέπω να λειτουργεί με ιδέες, με προτάσεις. Εάν δεν έχετε, πάρτε τις δικές μας τουλάχιστον. Εμείς έχουμε ολοκληρωμένες προτάσεις για τις μικρομεσαίες επιχειρήσεις. Δεκαοκτώ προτάσεις. 'Εχουμε καταρτίσει και νομοσχέδιο για τις μικρομεσαίες επιχειρήσεις. Δεν σας αρέσει. Κάντε κάτι άλλο. 'Ομως, αυτή τη στιγμή οι μικρομεσαίοι επιχειρηματίες βρίσκονται σε απόγνωση και χρειάζεται να τους απαλλάξετε από τις γραφειοκρατικές διαδικασίες, να τους απαλλάξετε από τις αγκυλώσεις. Ξέρετε ότι λειτουργούν εδώ επιχειρήσεις -και σε όλη την Ελλάδα- πάρα πολλές, πλείστες όσες, χωρίς άδεια;

Kαι δεν μπορούν να την πάρουν, αγκυλωμένοι από ένα νόμο του 1984, τον 84/1984, που βέβαια έγινε για εκείνη την εποχή -και καλώς έγινε για εκείνη την εποχή- για να σταματήσει μία φθοροποιό δράση προς το περιβάλλον.

Σήμερα, όμως, αποκτήσαμε εμπειρία. Σήμερα άλλαξαν οι συνθήκες. Σήμερα μπορούμε διαφορετικά να λειτουργήσουμε.

Και αφήνουμε αυτές τις επιχειρήσεις να λειτουργούν στην παρανομία, με άμεσο αποτέλεσμα, να μην μπορούν να μπουν σε προγράμματα, ενδεχομένως, να μην μπορούν να εκσυγχρονισθούν, να μην μπορούν ν'αντέξουν στον ανταγωνισμό. Λειτουργήστε προς αυτήν την κατεύθυνση.

Να σας πληροφορήσω. Κάποια προεργασία έχει γίνει για κάποιο νομοσχέδιο, που ρυθμίζει τέτοιες καταστάσεις, στο Υπουργείο. Επιτέλους, ολοκληρώστε τη διαδικασία και φέρτε το, για να ξεκινήσει η παραγωγική διαδικασία αυτών των επιχειρήσεων, να νομιμοποιηθούν και να λειτουργήσουν νόμιμα οι άνθρωποι.

Γιατί πιστεύω, ότι καθυστερήσατε. Θα καθυστερήσετε και το 1997;

Κάπου διάβασα στις εφημερίδες, ότι αύριο, αν δεν απατώμαι -δεν ξέρω, αν σας έκανε η επερώτηση, να το αναγγείλετε- θα αναγγείλετε τους ενδιάμεσους φορείς, για ν'αρχίσει πλέον να λειτουργεί το υποπρόγραμμα τέσσερα για τις μικρομεσαίες επιχειρήσεις. Είθε να γίνει! Γιατί "κάλλιο αργά, παρά ποτέ"!

Κυρίες και κύριοι συνάδελφοι, νομίζω ότι πρέπει σήμερα όλοι μας ν'ανταποκριθούμε στο ύψος των περιστάσεων. Η Χώρα μας περνάει δύσκολες στιγμές. Οι ευθύνες, φυσικά, της Κυβέρνησης και του Κόμματος του ΠΑ.ΣΟ.Κ. είναι πάρα πολύ μεγάλες. Δεν αρνούμαστε και τις δικές μας ευθύνες. 'Εχουμε και εμείς. Επιμερίζουμε, όμως, τις ευθύνες. Αν θέλετε, μπορούμε να το κάνουμε και ποσοτικά. Δώδεκα χρόνια εσείς, τρία χρόνια εμείς. Να τις αναδεχθούμε και αυτές τις ευθύνες. 'Ομως, αντιλαμβάνεσθε ότι οι δικές σας ευθύνες είναι μεγαλύτερες.

Σήμερα, αν οι αγρότες χτυπιούνται στους δρόμους, αν οι ναυτεργάτες στα λιμάνια επίσης αλληλοχτυπιούνται με τους φορτηγατζήδες και με τους παραγωγούς, αν οι καθηγητές βρίσκονται στους δρόμους, αν όλοι οι σήμερα εργαζόμενοι στο δημόσιο τομέα απεργούν, δεν είναι δική μας ευθύνη νομίζω. Είναι ευθύνη, πολύ μεγαλύτερη, δική σας.

Επιτέλους, ανασκουμπωθείτε! Πάρτε και αντιμετωπίστε με σοβαρότητα τα θέματα.

Μη μιλάμε μόνο για την ανάπτυξη. Την ανάπτυξη δεν θα τη φέρουν μόνον αυτοί, τους οποίους ευεργετείτε με διάφορες νομοθεσίες, ούτε αυτοί με τους οποίους συναναστρέφεσθε και τους καλείτε, για άλλους λόγους -δεν ξέρω- ίσως για μεγάλες, όπως νομίζετε, επενδύσεις στο εξωτερικό. Πιστεύω άλλα να λέγονται σ' αυτές τις συναντήσεις.

Εγώ πολύ φοβάμαι ότι οι καθυστερήσεις των απορροφήσεων από το επιχειρησιακό πρόγραμμα βιομηχανίας τελικώς γίνονται με κάποια σκοπιμότητα, όπως έγινε και με τα ΜΟΠ αντίστοιχα, για να πάνε τελικώς σε πολύ μεγάλες επενδύσεις, σε πολύ μεγάλα έργα, τα οποία ξέρουμε πολύ καλά, ποιοι τα παίρνουν και πως τα εκμεταλλεύονται.

Λειτουργήστε το Ε.Π.Β. αμέσως και μην επιβεβαιώνετε τις φήμες που κυκλοφορούν για τις σχέσεις σας με τα διαπλεκόμενα συμφέροντα.

Ευχαριστώ.

(Χειροκροτήματα από την Πτέρυγα της Νέας Δημοκρατίας)

ΠΡΟΕΔΡΕΥΩΝ (Λουκάς Αποστολίδης): Ευχαριστώ και εγώ, κύριε συνάδελφε.

Σελίδα 3403 

Ο συνάδελφος κ. Ευάγγελος Μεϊμαράκης έχει το λόγο.

ΕΥΑΓΓΕΛΟΣ ΜΕΙΜΑΡΑΚΗΣ: Κύριε Πρόεδρε, ελέγχεται σήμερα η Κυβέρνηση για την πολιτική της κυρίως στον τομέα του εμπορίου, την πολιτική, την οποία ακολουθεί για τους μικρομεσαίους. Δυστυχώς, όμως, δεν έχει συγκεκριμένη πολιτική, την οποία και εμείς να γνωρίζουμε και να μπορέσουμε να κάνουμε την κριτική που πρέπει. Και το μεγάλο πρόβλημα, που κυριαρχεί σήμερα στην αγορά, είναι ακριβώς αυτή η ασάφεια και η αβεβαιότητα, η οποία υπάρχει.

Κυρίως οι μικρομεσαίες επιχειρήσεις, που όλοι τις αναγνωρίζουμε σαν ραχοκοκκαλιά της εθνικής μας οικονομίας, ζουν κάτω από μια αγωνία και μια αβεβαιότητα για το πλαίσιο με το οποίο θα κινηθούν και θα προγραμματίσουν τις επόμενες ημέρες τους και τις επόμενες κινήσεις τους. Και αυτό φαίνεται από το ότι, μέσα στο λίγο χρονικό διάστημα, στο οποίο είσασθε Κυβέρνηση, δεν έχετε πάρει κανένα ουσιαστικό μέτρο στήριξης των μικρομεσαίων.

Αντιθέτως η φορολογική πολιτική την οποία ακολουθείτε, με τα διάφορα φορολογικά νομοσχέδια που έχετε φέρει, επιτείνει αυτήν την αβεβαιότητα στην αγορά, με αποτέλεσμα, κυρίως οι μικρομεσαίες επιχειρήσεις να κλείνουν και να έχουν όλες αυτές τις ακάλυπτες επιταγές και τα χρέη, τα οποία και εσείς η ίδια γνωρίζετε.

Δεν είναι τυχαίο ότι το διάστημα μεταξύ Ιανουαρίου και Φεβρουαρίου 1996 περίπου διακόσια εξήντα πέντε δισεκατομμύρια ήταν οι ακάλυπτες επιταγές των μικρομεσαίων επιχειρήσεων. Και αυτές οι ακάλυπτες επιταγές, τις έχουν εξουθενώσει, τις έχουν οδηγήσει σε αφανισμό.

Ακριβώς, μετά από αυτήν τη αλλοπρόσαλλη πολιτική που ακολουθείτε σ' αυτόν τον τομέα, έρχεσθε με το φολογικό νομοσχέδιο. Εκτός του ότι και σεις οι ίδιοι αναγνωρίσατε ότι τα αντικειμενικά κριτήρια εντέλει είναι και ισοπεδωτικά και αυθαίρετα και εν πολλοίς, άδικα, αντί να τα βελτιώσετε, όπως είχε πει ο κύριος Υπουργός Εθνικής Οικονομίας, αντί να τα καταργήσετε όπως είχε πει ο Πρωθυπουργός προεκλογικά, όχι μόνο δεν τα καταργείτε, αλλά τα κάνετε και δυσμενέστερα προς τους μικρομεσαίους, με αποτέλεσμα και αυτοί να μην γνωρίζουν πως θα συντάξουν τις φορολογικές τους δηλώσεις.

'Ολα αυτά τα μέτρα έχουν οδηγήσει την αγορά σε μία μεγάλη ύφεση. Και με την ύφεση δεν μπορείτε να λύσετε και να ξεπεράσετε αυτά τα προβλήματα. Γιατί μία επιχείριση θα πληρώσει φόρους εφόσον έχει έσοδα. Δεν είναι δυνατόν να πληρώσει όταν δεν έχει έσοδα και οδηγείται στο κλείσιμο. Και έχετε εσεις κύρια ευθύνη, γιατί από το υποπρόγραμμα τέσσερα, το οποίο σας αναφέρουμε χαρακτηριστικά στην επερώτησή μας -και θα παρακαλέσουμε να έχουμε μία ουσιαστική απάντηση επ' αυτού- για ποσό είκοσι δύο δισεκατομμυρίων πεντακοσίων εκατομμύριων δραχμών, παρά το γεγονός ότι η επιτροπή έχει εγκρίνει τις σχετικές αιτήσεις που έχουν γίνει μέχρι σήμερα, εν τούτοις δεν υπάρχει καμία εκταμίευση. Πού θα πάει αυτή η κατάσταση;

(Στο σημείο αυτό την Προεδρική 'Εδρα καταλαμβάνει ο Δ' Αντιπρόεδρος της Βουλής κ. ΝΙΚΟΛΑΟΣ ΚΑΤΣΑΡΟΣ).

'Ηδη ξεκίνησε το 1997, μπήκαμε στο δεύτερο μήνα του 1997 και ουδείς γνωρίζει εάν και πότε θα γίνουν αυτές οι εκταμιεύσεις. Γιατί έχετε πλέον πρωταθλητισμό σ'αυτό το φαινόμενο. Δεν υπάρχει άλλη χώρα, δεν υπάρχει άλλο Υπουργείο που να μη μπορεί να απορροφήσει το ζεστό χρήμα, το οποίο περιμένουμε όλοι και μάλιστα η ελληνική αγορά, για να προχωρήσει σε ανάκαμψη.

Εάν δεν υπάρξει αυτή η απορρόφηση, πώς σκέφτεσθε εσείς ότι μπορεί να υπάρξει ανάκαμψη; Πώς σκέφτεσθε ότι μπορούμε να βγούμε από την ύφεση; Γιατί με τη φορολογική σας πολιτική αφαιρείτε χρήματα τα οποία μπορούν να κυκλοφορήσουν στην αγορά, με αποτέλεσμα να μην υπάρχει ούτε ανάπτυξη, ούτε τίποτα. Οδηγούμαστε σε μόνιμη ύφεση και είμαστε όλοι σίγουροι ότι δεν μπορούμε να βγούμε από αυτό το τέλμα στο οποίο έχουμε έρθει. Δεν είναι τυχαίο άλλωστε, λίγους μήνες μετά την εκλογή σας- ενώ σχεδόν όλες οι κυβερνήσεις μετά από εθνικές εκλογές έχουν μία κάποια ανοχή- ότι δεν υπάρχει καμία ανοχή στην παρούσα Κυβέρνηση, γιατί ακριβώς σε κάθε κατηγορία ανθρώπων υποσχεθήκατε διάφορα πράγματα, τα οποία δεν μπορείτε να πράξετε, για να υφαρπάξετε την ψήφο του Ελληνικού Λαού. Και αφού τελικώς γίνατε κυβέρνηση, αντί να προσπαθήσετε να τα λύσετε, η μόνιμη απάντησή σας είναι "έχουμε νωπή εντολή του λαού". Μα, πήρατε τη νωπή εντολή γιατί είπατε ότι θα λύσετε τα προβλήματα. Και ενώ υφαρπάξατε την ψήφο, έρχεσθε και μας λέτε τώρα, ότι είναι νωπή η εντολή και κατά συνέπεια, δεν κάνετε τίποτα.

Με τις κινήσεις σας στο τραπεζικό σύστημα μετά την κατάργηση της απόφασης 197, πράγματι οι μικρομεσαίες επιχειρήσεις βρέθηκαν, χωρίς πρόσβαση αν θέλετε, χωρίς να μπορούν να συνεννοηθούν, χωρίς να μπορούν να επικοινωνήσουν και με τα υψηλά επιτόκια, τα οποία υπάρχουν. Με τι πολιτική θα μπορέσετε να τους βοηθήσετε αυτούς τους ανθρώπους να ανακάμψουν;

Πρέπει να γνωρίζετε, κυρία Υπουργέ ότι εμείς έχουμε καταθέσει προτάσεις. 'Εχουμε φέρει πρόταση νόμου και έχουμε ζητήσει να συζητηθεί. Και πρέπει να σας πω ότι στην προηγούμενη Βουλή, που ίσως εσείς δεν θα θυμάσθε, είχε απορριφθεί μετ' επαίνων η πρότασή μας.

Βρείτε το θάρρος, βρείτε την τόλμη, βρείτε τη γενναιότητα να φέρετε ένα νόμο ο οποίος πραγματικά θα μπορεί να βγάλει από τον αφανισμό και το τέλμα τις μικρομεσαίες επιχειρήσεις, για να μπορέσει η εθνική οικονομία να ανακάμψει. Ευχαριστώ.

(Χειροκροτήματα από την Πτέρυγα της Νέας Δημοκρατίας).

ΠΡΟΕΔΡΕΥΩΝ (Νικόλαος Κατσαρός): Ο κ. Ρεγκούζας έχει το λόγο.

ΑΔΑΜ ΡΕΓΚΟΥΖΑΣ: Κύριε Πρόεδρε, κύριοι συνάδελφοι, όλοι και πολιτικά και επιστημονικά αναγνωρίζουμε σήμερα ότι η προοπτική της ελληνικής οικονομίας ακουμπάει σε πέντε άξονες. Ο ένας είναι ο τομέας της γεωργίας, ο δεύτερος είναι ο τομέας του τουρισμού, ο τρίτος είναι ο τομέας των υπηρεσιών, ο τέταρτος της μικρομεσαίας επιχείρησης και ο πέμπτος των βιομηχανιών εκείνων που προχωρούν στην εκμετάλλευση του ορυκτού πλούτου.

Θα αναρωτηθεί κανείς τι κάνει η Κυβέρνηση σε όλους αυτούς τους τομείς. Θα φθάσουμε, βέβαια και στη μικρομεσαία επιχείρηση. Εάν, πράγματι, είχε ρίξει το βάρος στον αγροτικό τομέα και υπήρχε μία φανερή πράγματι εκδήλωση βελτίωσης των συνθηκών στον αγροτικό τομέα, θα έλεγε κανείς ότι υπάρχει ένα ελαφρυντικό. Αντίθετα, οι γεωργοί βρίσκονται στους δρόμους, η Κυβέρνηση δείχνει μια αλαζονεία απέναντι στην αντιμετώπιση του προβλήματος. Χρησιμοποιεί τις κοινωνικές ομάδες σε ρόλο ΜΑΤ και οι κοινωνικές συνέπειες στην υπόλοιπη οικονομία είναι απρόβλεπτες.

Στο δεύτερο τομέα, στον τουρισμό, αντί να δημιουργήσει κίνητρα και υποδομές,είτε μέσω των κοινοτικών προγραμμάτων, είτε με μια πολιτική προσέλκυσης ξένων τουριστών στην Ελλάδα, δεν κάνει απολύτως τίποτα. Προβαίνει στη φορολόγηση της περιουσίας των τουριστικών επιχειρήσεων με τους υψηλούς συντελεστές και μάλιστα, με μια σταδιακότητα ανά τρία χρόνια και δεν λογαριάζει, φυσικά, τις συνέπειες της μη εισδοχής συναλλάγματος στην Πατρίδα μας.

Στον τομέα των υπηρεσιών δεν γίνεται κανένα έργο υποδομής για να δημιουργηθούν οι προϋποθέσεις, ακριβώς σ'αυτές τις υπηρεσίες. Και ειδικότερα, δεν εκμεταλλεύεται η Κυβέρνηση το γεωφυσικό πλούτο που έχει η Ελλάδα για να μπορέσει ακριβώς να εκμεταλλευτεί αυτόν τον τομέα.

'Ερχομαι στον τομέα των μικρομεσαίων επιχειρήσεων. Να ακτινογραφήσουμε τα πράγματα στις μικρομεσαίες επιχειρήσεις, γιατί για να λειτουργήσει μια επιχείρηση πρέπει να δούμε τις συνθήκες που επικρατούν για να έχει προοπτική. Το κόστος της παραγωγής αυξάνει, αφού το κόστος εργασίας συνεχώς αυξάνει. Και φυσικά, μια δεύτερη παρενέργεια του κόστους εργασίας είναι ότι αυξάνει ταυτόχρονα και η ανεργία. Η ενέργεια, με την συνεχή αύξηση των τελών που υπάρχουν στην υποδομή, δηλαδή στην ΔΕΗ,στον ΟΤΕ κ.λπ., επιβαρύνει το κόστος παραγωγής.

'Οσον αφορά τον ανταγωνισμό, υπάρχουν τα πολυκαταστήματα που δημιουργούν τεράστια προβλήματα στη μικρομεσαία επιχείρηση. Επίσης, το αποτρεπτικό κόστος παραγωγής των 

Σελίδα 3404 

εγχωρίων προϊόντων δημιουργεί ευνοϊκές προϋποθέσεις για τα εισαγόμενα προϊόντα και αποτροπή παραγωγής ελληνικών προϊόντων. Ταυτόχρονα, όμως, δημιουργούν και προβλήματα δημοσιονομικά, αλλά και συναλλαγματικά.

Η μείωση της ζήτησης, που είναι μία προσπάθεια, πραγματικά για να χτυπηθεί ο πληθωρισμός, χτυπάει ακριβώς στην καρδιά της μικρομεσαίας επιχείρησης, γιατί δημιουργεί αυτόματα πτώση του κύκλου εργασιών. Φυσικά, αν αυτή η πρόσκαιρη μέθοδος είχε έναν τελειωμό -έτσι, τουλάχιστον, επιστημονικά πρέπει να γίνεται- τότε θα έλεγε κανείς ότι θα υπήρχαν και ανοχές. Εδώ βρισκόμαστε επί δεκαπέντε περίπου χρόνια σε μια συνεχή πορεία, χωρίς καμία διέξοδο.

Αναφέρθηκα στις υποδομές. 'Οσον αφορά τις κοινωνικές αναστατώσεις, μέχρι τώρα η Κυβέρνηση υπερηφανευόταν ότι δημιουργεί το περιβάλλον εργασιακής ειρήνης, που θα έλεγε κανείς ότι είναι ευνοϊκό για την ανάπτυξη. Αυτό το έχει χάσει τώρα. Φυσικά, οι προοπτικές που υπάρχουν από τις διαφαινόμενες κοινωνικές εκρήξεις δεν οδηγούν σε συμπεράσματα αισιοδοξίας.

Σε ό,τι αφορά τους κανόνες, κυρίες και κύριοι συνάδελφοι, αν δεν είναι πρώτα απ'όλα οι κανόνες του παιχνιδιού καθαροί και σταθεροί, δεν μπορεί να υπάρξει ανάπτυξη στην οικονομία. Οι κανόνες αυτοί έχουν να κάνουν ασφαλώς με το φορολογικό σύστημα, που όχι μόνο δεν είναι συγκεκριμένο,, αλλά υπάρχουν παρενέργειες από τη φοροδιαφυγή και το φορολογικό σύστημα, με τα πλαστά και εικονικά τιμολόγια, που δημιουργούν συνθήκες αθέμιτου ανταγωνισμού μέσα στις επιχειρήσεις. 'Οσον αφορά τα τεκμήρια φορολόγησης, αντί να οδηγηθεί η Κυβέρνηση στο συνετισμό και να προχωρήσει στην άμεση κατάργηση των τεκμηρίων παραμένει στον αυθαίρετο τρόπο προσδιορισμού των εσόδων των επιχειρήσεων αντί να προχωρήσει στα τεκμήρια των δαπανών, η κυβέρνηση επιβάλει νέους φόρους, αυξάνει τους συντελεστές προσδιορισμού των τεκμηρίων, επιβάλει νέους φόρους στην περιουσία των επιχειρήσεων και όχι μόνο των ιδιωτών και φυσικά παραμένει αγκυλωμένη σε μια πολιτική που εμείς, ως παράταξη, έχουμε ομολογήσει ότι ήταν λαθεμένη εννοώ το 35%, και αυτό ασφαλώς είναι ριζοσπαστισμός.

Η Κυβέρνηση, παρ'ότι το μέτρο αυτό ήταν αποτυχημενο και είχε μπει από τη δική μας παράταξη, ενώ εμείς σήμερα σας λέμε "καταργείστε το", δεν το καταργεί.

Τι να πούμε για την ανάπτυξη; Κανένα κίνητρο ανάπτυξης δεν υπάρχει για τη μικρομεσαία επιχείρηση και η Κυβέρνηση θα πρέπει να υπερηφανεύεται πραγματικά, γιατί εδώ και πολλά χρόνια έχει να φέρει έναν αναπτυξιακό νόμο ουσίας στο Ελληνικό Κοινοβούλιο που θα απαλλάξει την μικρομεσαία επιχείρηση, θα της δώσει κίνητρα για εισροή κεφαλαίων στην πατρίδα μας, για επενδύσεις. Δεν κάνει τίποτε να ενισχύσει τους συντελεστές παραγωγής, που είναι η εργασία, το κεφάλαιο και η επιχειρηματικότητα.

Η κρατική μηχανή παραμένει διαλυμένη, οι κοινοτικοί πόροι ασφαλώς ανεκμετάλλευτοι, όπως είπαν και άλλοι συνάδελφοι, τα κίνητρα για τις νέες αγορές, κυρίως προς τα Βαλκάνια, παραμένουν μόνο στα λόγια και η Κυβέρνηση είναι υπερήφανη με ένα ποσοστό ανεργίας υψηλό και φυσικά δυσανάλογο με τον πληθωρισμό και ίσως να είναι ευχαριστημένη τελικά -και πράγματι πρέπει να τους το αναγνωρίσουμε- ότι οδηγεί τη Χώρα σε ένα δρόμο ανάπτυξης μέσω καζίνων, που ουσιαστικά και αυτά δημιουργούν τεράστια προβλήματα στην οικονομία και ειδικότερα στη μικρομεσαία επιχείρηση.

Είναι καιρός, κυρία Υφυπουργός να συνέλθετε και να καταλάβετε πως χωρίς πολιτική ανάπτυξης, δεν οδηγείται πουθενά ο τόπος. Με φερολογίες και με λογιστικές λογικές, δεν διορθώνονται τα δημοσιονομικά και προ παντός η πορεία της ανάπτυξης και η πορεία εξόδου από την κρίση, δεν πρόκειται να έρθει.

(Χειροκροτήματα από την Πτέρυγα της Νέας Δημοκρατίας)

ΠΡΟΕΔΡΕΥΩΝ (Νικόλαος Κατσαρός): Ο κ. Τζωάννος έχει το λόγο.

ΙΩΑΝΝΗΣ ΤΖΩΑΝΝΟΣ: Κύριε Πρόεδρε, "οι μικρομεσαίες επιχειρήσεις στην χώρα μας αντιμετωπίζουν πάρα πολλά προβλήματα. Τα προβλήματα αναφέρονται στην ίδια την επιχείρηση όσο και στο περιβάλλον μέσα στο οποίο λειτουργεί η επιχείρηση. Τα ενδοεπιχειρησιακά προβλήματα είναι οι διαρθρωτικές αδυναμίες, έλλειψη εξειδίκευσης, διάρθρωση παραγωγής,όχι ορθολογική, έλλειψη συνεργασίας, δυσχέρεια συγχώνευσης μεταξύ των επιχειρήσεων, αδυναμία στην αναζήτηση και εφαρμογή νέας τεχνολογίας, αδυναμία στην εφαρμογή μεθόδων οργάνωσης και διοίκησης."

Αυτό που διάβασα, προέρχεται από ομιλία της σημερινής Υπουργού Ανάπτυξης της κας Βάσω Παπανδρέου πριν από δεκατρία χρόνια σε συνέδριο από την ΑΣΟΕ. 'Ετυχε να είμαι και εγώ παρών. Αλλά δυστυχώς, αυτά τα προβλήματα εξακολουθούν και υφίστανται σήμερα και θα περίμενα τουλάχιστον στο έτος που πέρασε από την κυρία Υπουργό -απουσιάζει σήμερα δυστυχώς- να έχει αναπτύξει, δεδομένης αυτής της ευαισθησίας, έντονη δραστηριότητα για την αντιμετώπιση των προβλημάτων των μικρομεσαίων επιχειρήσεων.

Επίσης, θα ήθελα να υπενθυμίσω στην κυρία Υφυπουργό που παρίσταται σήμερα, το τι είχε πει για τις μικρομεσαίες επιχειρήσεις το Ευρωπαϊκό Συμβούλιο των Καννών του Ιουνίου του 1995 όπου συμμετείχε ο τότε Πρωθυπουργός Ανδρέας Παπανδρέου. Το Συμβούλιο αυτό είχε τονίσει τις ανάγκες ενίσχυσης των θέσεων των μικρομεσαίων επιχειρήσεων στο οικονομικό γίγνεσθαι, δεδομένου ότι αυτές διαδραματίζουν πρωτεύοντα ρόλο στη δημιουργία θέσεων εργασίας και αποτελούν συντελεστή κοινωνικής σταθερότητας σε όλες τις οικονομίες της Ενωμένης Ευρώπης.

Επίσης, θα ήθελα να υπενθυμίσω τα πορίσματα της συμβουλευτικής ομάδας για την ανταγωνιστικότητα που έχει δημιουργηθεί από το Ευρωπαϊκό Συμβούλιο του ΕΣΣΕΝ, και η οποία τονίζει επίσης την ανάγκη στήριξης των μικρομεσαίων επιχειρήσεων σε ευρωπαϊκό επίπεδο. Και πράγματι οι Κυβερνήσεις όλων των άλλων χωρών-μελών, εξαιρούμενης της Ελλάδος και η Ευρωπαϊκή Επιτροπή, έχουν αναπτύξει έντονη δραστηριότητα για τη στήριξη όλου του τομέα των μικρομεσαίων επιχειρήσεων.

Εδώ κάνετε τα τελείως αντίθετα, δυστυχώς. Κανένα μέτρο δεν εχει ληφθεί από τη θετική πλευρά. Υπάρχουν βέβαια πολλά κοινοτικά προγράμματα, αλλά εδώ έχουμε το γνωστό πρόβλημα της έλλειψης απορροφητικότητας σε ό,τι αφορά τους πόρους που έρχονται στην Ελλάδα, αλλά και της συμμετοχής στα διακρατικά προγράμματα.

Βεβαίως υπάρχουν πάρα πολλές μελέτες κι έχει δημιουργηθεί και μία βιομηχανία μελετών. 'Ομως το πρόβλημα των μικρομεσαίων επιχειρήσεων δεν λύνεται απλώς με τις μελέτες. Με την πρακτική αξιοποίηση των μελετών θα έχουμε τα θετικά αποτελέσματα. Ενώ απουσιάζουν τα θετικά μέτρα, έχουμε όμως μια σειρά μέτρων, που επιβαρύνουν τις μικρομεσαίες επιχειρήσεις οριζόντιας μορφής. Εδώ αναφέρομαι κυρίως στις αρνητικές συνέπειες της ασκούμενης οικονομικής πολιτικής, η οποία με το μίγμα μέτρων πολιτικής, που αναπτύξαμε κατά τη συζήτηση του Προϋπολογισμού, οδηγούν σε ύφεση την οικονομία και επιβαρύνουν δυσανάλογα τις μικρομεσαίες επιχειρήσεις. Ιδιαίτερα τα νέα φορολογικά μέτρα επιβαρύνουν δυσανάλογα τις μικρομεσαίες επιχειρήσεις σε ό,τι αφορά στο κεφάλαιο κίνησης, στη ρευστότητάς τους, που αποτελεί την αχίλλειο πτέρνα τους.

'Εχει παρατηρηθεί ότι η ανάπτυξη στις μικρομεσαίες επιχειρήσεις προέρχεται κυρίως από την επανεπένδυση των κερδών μέσω των αποθεματικών. Εάν όμως δεν υπάρχουν κέρδη, δεν μπορεί η μικρομεσαία επιχείρηση να οδηγηθεί σε ανάπτυξη, δεδομένου του προβλήματος που έχει σε σχέση με τον ευρύτερο τραπεζικό τομέα, όπου τελικά η μόνη πηγή χρηματοδότησης είναι τα κεφάλαια βραχείας διάρκειας μέσω αλληλόχρεων λογιαριασμών. Και έτσι έχουμε τα γνωστά προβλήματα του ανατοκισμού των δανείων ή της έλλειψης γενικότερα χρηματοδότησης, που οδηγούν πολλές μικρομεσαίες επιχειρήσεις στον παράνομο δανεισμό. Με αυτόν τον τρόπο έχουμε τα φαινόμενα των παρατραπεζών και των πτωχεύσεων αλυσίδων επιχειρήσεων, τα φαινόμενα του Γούκου.

Σελίδα 3405 

Συνεπώς, θα πρέπει να αναθεωρήσετε ριζικά την ασκούμενη πολιτική σας στο φορολογικό τομέα. Θα πρέπει επιτέλους το Υπουργείο Ανάπτυξης να συζητήσει με το Υπουργείο Οικονομικών, ώστε να διαπιστωθούν οι αρνητικές παρενέργειες της ασκούμενης φορολογικής πολιτικής. Επίσης, πρέπει να αξιοποιήσετε τη δουλειά, που έχει κάνει η Νέα Δημοκρατία. Η Νέα Δημοκρατία πριν από τις εκλογές είχε έτοιμο πρόγραμμα για τον τομέα των μικρομεσαίων επιχειρήσεων. Θα σας συνιστούσα -αυτό δεν το λέμε αντιπολιτευτικά, αλλά ακριβώς για να βρούμε κάποια λύση- να ξαναδιαβάσετε το πρόγραμμα της Νέας Δημοκρατίας και το νομοσχέδιο που είχε καταθέσει, ώστε να αξιοποιήσετε αυτό το έργο, το οποίο είναι προϊόν δουλειάς ειδικών επιστημόνων, για το καλό του τομέα των μικρομεσαίων επιχειρήσεων.

Σας ευχαριστώ.

(Χειροκροτήματα από την Πτέρυγα της Νέας Δημοκρατίας)

ΠΡΟΕΔΡΕΥΩΝ (Νικόλαος Κατσαρός): Ο Πρόεδρος της Νέας Δημοκρατίας κ. Μιλτιάδης 'Εβερτ έχει το λόγο.

ΜΙΛΤΙΑΔΗΣ ΕΒΕΡΤ (Πρόεδρος της Νέας Δημοκρατίας): Κυρίες και κύριοι συνάδελφοι, τη δεκαετία του 1950, αλλά και στη δεκαετία του 1960 σε παγκόσμιο επίπεδο αναπτύχθηκε η αντίληψη ότι θα επιβιώσουν στον οικονομικό ορίζοντα οι μεγάλες επιχειρήσεις, οι πολυεθνικές επιχειρήσεις της μεγάλης κλίμακος, που απασχολούν πάνω από τέσσερις έως πέντε χιλιάδες εργαζόμενους. 'Ομως η οικονομική συγκυρία από το 1960, που χαρακτηρίζεται από έντονες οικονομικές διακυμάνσεις, φάσεις υφέσεως και φάσεις αναπτύξεως, απέδειξε ότι οι μεγάλες επιχειρήσεις δεν διαθέτουν την αναγκαία προσαρμοστικότητα σ' αυτούς τους οικονομικούς κύκλους, με συνέπεια να έχουν πολλαπλάσια προβλήματα και να μην αντέχουν, όπως άντεξαν σ' αυτές τις κρίσεις οι μικρομεσαίες επιχειρήσεις.

Θα φέρω ένα παράδειγμα, το οποίο ισχύει όχι μόνο στην Ελλάδα και στην Ευρώπη, αλλά ίσχυσε και στις Ηνωμένες Πολιτείες της Αμερικής και στην Ιαπωνία και στις αναπτυσσόμενες στη συνέχεια χώρες.

Απέδειξε η μικρομεσαία επιχείρηση τη μεγάλη της ευρωστία και τη δυνατότητα στις οικονομικές διακυμάνσεις με την ευελιξία που την διακατέχει. Δεν έχει προσανατολισμένα πολλά κεφάλαια, δεν είναι μονάδες εντάσεως κεφαλαίου και συνεπώς οι πάγιες δαπάνες και το πάγιο κόστος το οποίο διαθέτει, οι σταθερές δαπάνες, όπως λέμε οικονομικά δεν επηρεάζουν έντονα τις κυκλικές διακυμάνσεις. 

Γι' αυτό το λόγο η Ευρωπαϊκή 'Ενωση, η ΕΟΚ στην αρχή και στη συνέχεια η Ευρωπαϊκή 'Ενωση, έδωσε πολύ μεγάλη σημασία στη μικρομεσαία επιχείρηση και πολύ μεγάλη βοήθεια. Βεβαίως η μικρομεσαία επιχείρηση έχει μειονεκτήματα. Ποιά είναι; Πρώτο είναι η αδυναμία να μπορέσει να αγοράσει έγκαιρα φθηνή πρώτη ύλη. Δεύτερον, είναι η αδυναμία της παραγωγής και θα έλεγα της καθετοποίησης της παραγωγής. Τρίτο, είναι η αδυναμία της γνώσεως για την εμπορία, να μπορεί να επικοινωνεί και να έχει πληροφόρηση που ζητείται, ποιο προϊόν. Από κει και πέρα υπάρχουν αδυναμίες όσον αφορά τις δυνατότητές της να χρηματοδοτηθεί άνετα με χαμηλό κόστος και επίσης να έχει προσωπικό που συνεχώς να εκπαιδεύεται και να μετεκπαιδεύεται, ούτως ώστε να μπορεί να ανταποκρίνεται στις σύγχρονες ανάγκες που απαιτεί η τεχνολογική εξέλιξη. 

Αυτές τις αδυναμίες η Ευρώπη και παλαιά η Χώρα μας με τους διάφορους οργανισμούς που είχε, όπως τον ΕΛΟΤ, τον ΕΟΜΜΕΧ και άλλους, προσπάθησε να τις καλύψει, άλλοτε περισσότερο επιτυχώς και άλλοτε λιγότερο. Χαρακτηριστικό παράδειγμα είναι, ότι τη δεκαετία του 1970 υπό την Πρωθυπουργία του Κωνσταντίνου Καραμανλή, η ΕΤΒΑ, προχώρησε σε όλη την Ελλάδα στη δημιουργία βιομηχανικών περιοχών, στις οποίες δημιουργήθηκαν τα βιοτεχνικά πάρκα. Είχε πολύ μεγάλη σημασία η δημιουργία των βιοτεχνικών πάρκων, γιατί εκεί μπορούν άνετα να δημιουργηθούν κοινοί αποθηκευτικοί χώροι, να δημιουργηθούν κοινοί χωροι για το προσωπικό, κοινοί χώροι μετακίνησης του προσωπικού, αλλά ακόμα να λειτουργήσουν εκεί πολύ πιο εύκολα οι εταιρείες λίζιγκ, είναι οι εταιρείες που νοικιάζουν το μηχάνημα, στις μικρές επιχειρήσεις που δεν μπορούν να το αποκτήσουν σε μια συνεταιριστική μορφή. Συγκεντρώνονται τρεις τέσσερις μαζί ομοειδείς βιοτεχνικές μονάδες και αγοράζουν ένα μηχάνημα που εκ των πραγμάτων δεν μπορεί να το αγοράσει μια απ' αυτές και έτσι γίνεται συνεκμετάλλευση από τρεις τέσσερις όπως είπα ομοειδείς επιχειρήσεις.

Αυτές λοιπόν οι μορφές αναπτύχθηκαν όπως είπα τη δεκαετία του 1970. Στη συνέχεια τη δεκαετία του 1980 εγκαταλείφθηκαν όλες αυτές οι σκέψεις και θα έλεγε κανείς, ότι είναι ντροπή την ώρα που βλέπουμε ότι η Ευρώπη φεύγει από τη μεγάλη επιχείρηση και πηγαίνει στη μικρή, εμείς να προσπαθούμε να κάνουμε άλματα προς τα πίσω και εγκαταλείφθηκε η μικρομεσαία επιχείρηση στην τύχη της και άρχισε να έχει τεράστια προβλήματα.

Η Ευρώπη αναπτύσσει μια φιλοσοφία για τη μικρομεσαία επιχείρηση αυτή του φασόν. Δηλαδή στις σύγχρονες επιχειρήσεις η μεγαλύτερη επιχείρηση έχει μια στεφάνη γύρω της μικροτέρων επιχειρήσεων και αυτό που κάνει είναι στο τέλος συναρμολόγηση από εξαρτήματα και υποπροϊόντα τα οποία παράγουν οι μικρές επιχειρήσεις. Αυτή η σχέση μικρών και μεγάλων επιχειρήσεων δε λειτούργησε μέσα σε μια μια χώρα, αλλά λειτούργησε και σε ευρωπαϊκό επίπεδο. Αυτή είναι η νέα μορφή του εμπορίου και της βιομηχανίας μέσα σήμερα στην Κοινή Ευρωπαϊκή Αγορά.

Εμείς κυρία Υπουργέ -είσαστε νέα μέσα στη Βουλή- έχουμε καταθέσει ένα πρόγραμμα δράσης καθώς και ένα σχέδιο νόμου που βοηθάει τη μικρομεσαία επιχείρηση.

Το φέραμε προς ψήφιση στη Βουλή και καταψηφίστηκε. Και θα το επαναφέρουμε και πάλι, με την πεποίθηση ότι είναι δυνατόν η Κυβέρνηση να καταλάβει ότι σήμερα η μικρομεσαία επιχείρηση απασχολεί το 70% του ενεργού πληθυσμού της Χώρας, βάζοντας τον αγροτικό τομέα στην άκρη. Δηλαδή, αν πάρετε το δευτερογενή τομέα και τον τριτογενή τομέα, το 70% των απασχολουμένων βρίσκεται στη μικρομεσαία επιχείρηση.

Συνεπώς, αντιλαμβάνεσθε ότι δεν είναι απλώς και μόνο θέμα επιβίωσης της μικρομεσαίας επιχείρησης για την ανάπτυξη, αλλά είναι και τεράστιο θέμα, όσον αφορά την απασχόληση, κυρίως στην περιφέρεια, εκεί που δεν μπορεί να αναπτυχθεί μεγάλη επιχείρηση.

Το πρώτο πράγμα που πιστεύουμε ότι πρέπει να γίνει, είναι η θέσπιση και η λειτουργία ενός εμπορικού μητρώου. Δεν υπάρχει εμπορικό μητρώο και είναι απαραίτητο να γίνει. Γιατί; Διότι, με αυτό θα μπορέσουμε στη συνέχεια να καθορίσουμε νομοθετικά το τι εννοούμε μικρομεσαία επιχείρηση. Σήμερα δεν υπάρχει θεσμικό πλαίσιο, νομικό πλαίσιο μεγέθους της νομικής επιχείρησης. Εαν δε, πάρουμε αυτό το οποίο στην Ευρώπη αποκαλούν μικρομεσαία επιχείρηση, θα δείτε ότι θα περιλάβουμε το 95% του βιομηχανικού τομέα. Διότι, οι επιχειρήσεις που είναι μεγάλες για μας, στα ευρωπαϊκά μέτρα είναι μικρές επιχειρήσεις.

Συνεπώς, πρέπει να αποφασίσουμε ως χώρα, τι εννοούμε μικρομεσαία επιχείρηση. Αυτό δεν έχει θεωρητική σημασία, αλλά έχει πρακτική σημασία. Διότι, στη συνέχεια, όταν θα ακολουθείται μια χρηματοδοτική φορολογική πολτιτική, δημοσιονομική πολιτική, θα πρέπει να ξέρουμε για τι μεγέθους επιχειρήσεις μιλούμε, όταν τις χαρακτηρίζουμε ως μικρομεσαίες.

'Ενα άλλο σημείο στο οποίο πρέπει να βοηθηθεί η μικρομεσαία επιχείρηση, κυρίως η εμπορική, είναι ο έλεγχος του υπαιθρίου εμπορίου. Η ανάπτυξη του υπαιθρίου εμπορίου, καταστρέφει κυριολεκτικά τη μικρομεσαία επιχείρηση. Και εδώ, δεν είναι απλώς και μόνο να βοηθηθεί ο πλανόδιος πωλητής, εδώ υπάρχει μια ασυδοσία, η οποία κλείνει συνεχώς όλες τις μικρομεσαίες επιχειρήσεις, οι οποίες, από την μια πλευρά, αντιμετωπίζουν τον ελεύθερο σκοπευτή, τον αρμόδιο μικροπωλητή στη λαϊκή αγορά, τον παράνομο και από την άλλη πλευρά, αντιμετωπίζουν το σούπερ μάρκετ. Θα σβήσουν οι μικρομεσαίες επιχειρήσεις, οι εμπορικές, κάτω από αυτήν τη διπλή πίεση. 'Οταν ένα μεγάλο σούπερ μάρκετ εγκατασταθεί σε μια περιοχή, έχει μετρηθεί ότι σε απόσταση τουλάχιστο 

Σελίδα 3406 

είκοσι πέντε χιλιομέτρων δεν επιβιώνει τίποτα.

Υπάρχουν λοιπόν, οι συνθήκες του ελεύθερου ανταγωνισμού. Δεν μπορούμε να παρεμποδίσουμε την ύπαρξη του σούπερ μάρκετ, άλλα ταυτόχρονα και στη Γαλλία και σε άλλες χώρες βρήκαν προϋποθέσεις και όρους, έτσι ώστε να υπάρχει μια τάξη, για να μπορέσουν να επιβιώνουν και τα σούπερ - μάρκετ και οι μικρομεσαίες επιχειρήσεις. Είναι αδιανόητο στις παραμεθόριες περιοχές να αφήνουμε να δημιουργείται ένα σούπερ μάρκετ το οποίο θα λειτουργήσει, θα κλείσει αυτόματα όλες τις μικρομεσαίες επιχειρήσεις με αποτέλεσμα την ανεργία και στη συνέχεια, αν αποφασίσει και αυτό να κλείσει, θα εξαφανιστεί η παραγωγική και η εμπορική δραστηριότητα από την παραμεθόρια περιοχή.

Αυτά τα έχετε αφήσει εδώ και τρία χρόνια ανεξέλεγκτα. Τι προγράμματα χρειάζονται να αναπτυχθούν; Προγράμματα συνεργασίας των επιχειρήσεων, προγράμματα κατάρτισης και επιμόρφωσης των μικρομεσαίων επιχειρήσεων, προγράμματα εξειδίκευσης των επιχειρήσεων. Δεν γνωρίζει σήμερα ο μικρομεσαίος επιχειρηματίας τα μεγάλα οφέλη τα οποία έχει από την εξειδίκευση και την καθετοποίηση. Και αυτό, ως φιλοσοφία, δεν του περνάει, διότι δεν υπάρχει πληροφόρηση, για να καταλάβει ότι περιορίζοντας την παραγωγή του θα έχει τη δυνατότητα να συνεργαστεί με μια άλλη μικρομεσαία επιχείρηση, η οποία θα τον επικαλύψει στη δραστηριότητά του.

Δημιουργία κέντρου επιχειρηματικότητας και καινοτομιών στους νέους επιχειρηματίες. Χιλιάδες είναι οι προτάσεις οι οποίες παρουσιάζονται για νέες καινοτομίες από νέους μικροεπιχειρηματίες, οι οποίοι ψάχνουν ένα περιορισμένο κεφάλαιο για να την αναπτύξουν. 

Στο εξωτερικό υπάρχει ολόκληρο σύστημα, το οποίο επιχειρεί να δώσει ζωντάνια σ' αυτούς, οι οποίοι πράγματι έχουν μία έμπνευση για νέες καινοτομίες κι εδώ εγκαταλείπονται. Και το αποτέλεσμα: 'Ολες αυτές οι νέες καινοτομίες βρίσκουν λύση στο εξωτερικό.

Ο ΕΟΜΜΕΧ χρειάζεται εκσυγχρονισμό. Ο ΕΛΟΤ χρειάζεται αναδιάρθρωση. Αναδιάρθρωση και διεύρυνση των αρμοδιοτήτων χρειάζεται ο ΟΠΕ. 'Εχουμε σήμερα τον Οργανισμό Προωθήσεως Εξαγωγών, τον ΟΠΕ, έχουμε τον ΕΛΟΤ για την τυποποίηση και έχουμε και τον ΕΟΜΜΕΧ. Και δεν υπάρχει ένα συντονιστικό όργανο, το οποίο ως ομπρέλα να λειτουργεί για τις δραστηριότητες και την προγραμματισμένη κατεύθυνση αυτών των τριών βασικών φορέων. 

Και έρχομαι τώρα στα μέτρα τα οποία πρέπει να ληφθούν, τα φορολογικά, τα χρηματοδοτικά, τα αναπτυξιακά, για να μπορέσει να επιβιώσει η μικρομεσαία επιχείρηση. 

Πρώτα απ' όλα, πάγιο φορολογικό σύστημα. Σας είπαν οι συνάδελφοι της Νέας Δημοκρατίας, ότι πράγματι εμείς φέραμε αυτόν το νόμο, που προέβλεπε το 35% της φορολόγησης της προσωπικής επιχειρήσεως. Απεδείχθη, όμως, ότι αυτός ο νόμος, ενώ εισπρακτικά λειτουργούσε -και αυτός είναι πάντοτε ο τρόπος με τον οποίο αντιμετωπίζει τα προβλήματα το Υπουργείο Οικονομικών-οδήγησε στην πολυδιάσπαση των επιχειρήσεων και τις έκανε ακόμα μικρότερες.

Τα αντικειμενικά κριτήρια απεδέχθη προεκλογικά η Κυβέρνηση ότι είναι άδικα, και είπε ότι δεν έχω το μηχανισμό, για να πιάσω τη φοροδιαφυγή. Και επειδή το Υπουργείο Οικονομικών ποτέ δε θα έχει το μηχανισμό, θα παραμένουν εσαεί τα αντικειμενικά κριτήρια, όταν ξέρουμε όλοι ότι αυτά είναι άδικα και αντιοικονομικά. Σε κανένα μέρος του κόσμου -είναι πρωτόγνωρη αυτή η εφεύρεση των αντικειμενικών κριτηρίων- δεν έρχεται να προσδιορίσει ο έφορος την απόδοση της επιχειρήσεως βάσει των τετραγωνικών.

Υπάρχει ένα χαρακτηριστικό παράδειγμα, κυρίες και κύριοι συνάδελφοι, εδώ στην Αθήνα. Υπάρχουν δύο κέντρα -το έχω πει επανειλημμένα αυτό- εστιατόρια, το ένα είναι το Je reviens και το άλλο είναι "Apres voir" που πηγαίνουμε συχνά όλοι να φάμε. 'Εχουν ακριβώς τα ίδια τετραγωνικά και ως κατάστημα και ως περιβάλλων χώρος. Το ένα έκλεισε και το άλλο θησαυρίζει. Και αυτό που έκλεισε, επειδή είναι γωνιαίο, πληρώνει περισσότερο φόρο απ' αυτό που θησαυρίζει. Αλίμονο, εάν προσδιορίζονται τα κέρδη των επιχειρήσεων βάσει των τετραγωνικών που έχουν ενοικιάσει.

Λυπούμαι που μπαίνω σε τέτοιες λεπτομέρειες, αλλά είναι ανάγκη να καταλάβετε, ότι όχι απλώς και μόνο τα αντικειμενικά κριτήρια είναι άδικα, αλλά ταυτόχρονα ότι είναι αντιπαραγωγικά και έχουν οδηγήσει χιλιάδες επιχειρήσεις στον αφανισμό.

Υποβοήθηση της ίδρυσης των νέων επιχειρήσεων. Κλείνουν οι παλιές επιχειρήσεις, διότι απέτυχαν, αν θέλετε. Δεν πρέπει να υπάρχει ένα σύστημα που να υποβοηθεί τις νέες επιχειρήσεις φορολογικά; Θα έπρεπε, πιστεύω, κάθε νέος επιχειρηματίας και κάθε νέα επιχείρηση να έχει μία μείωση για δύο χρόνια 40% μειωμένο το φορολογικό συντελεστή απ' αυτόν που θα πληρώνει μετά την πάροδο της διετίας, έτσι ώστε να βοηθηθεί ο νέος επιχειρηματίας στην πρώτη φάση της δραστηριότητός του. 

Υποβοήθηση της συγχώνευσης των μικρομεσαίων επιχειρήσεων. 'Οχι ως νομικά πρόσωπα να συγχωνευθούν, αλλά να συγχωνευθούν σε διάφορες μορφές δραστηριότητος. Να συναποφασίσουν, δηλαδή, ότι παραδείγματος χάριν η προμήθεια της πρώτης ύλης θα γίνεται από κοινού και να μη φορολογείται αυτή η διαδικασία που προστίθεται για να δώσει τις δυνατότητες της παραγωγής και της μειώσεως του κόστους ή της αγοράς ή της ενοικιάσεως ενός μηχανήματος από κοινού, ή της δημιουργίας μιας κοινής αποθήκης για την εναπόθεση των προϊόντων. 

Την περίφημη, όπως σας είπα, δημιουργία βιοτεχνικών και εμπορικών πάρκων. Μεγάλη υπόθεση για τη μικρομεσαία επιχείρηση και για το περιβάλλον. Εδώ, στο κέντρο της Αθήνας, έχουμε περίπου είκοσι πέντε βυρσοδεψεία και κάπου τριάντα επτά μεταλλουργικές μικρές μονάδες, οι οποίες μολύνουν το περιβάλλον. Δεν μπορούν να μετακινηθούν αυτές μόνες τους. Ενώ δημιουργώντας ένα βιοτεχνικό πάρκο κάπου μέσα στο λεκανοπέδιο της Αττικής ή εκτός του λεκανοπεδίου, με ορισμένες κοινές μονάδες, για την προστασία του περιβάλλοντος και το πρόβλημα αυτών των επιχειρήσεων θα έλυε κανείς, αλλά ταυτόχρονα θα έλυε και το περιβαλλοντικό πρόβλημα.

Η εύκολη πρόσβαση στην Ευρωπαϊκή Τράπεζα Επενδύσεων: Δεν θα έπρεπε να υπάρχει ένα γραφείο στην Αθήνα ή στην Ελλάδα γενικότερα το οποίο να δίνει τη δυνατότητα να αναπτυχθεί η δραστηριότητα στις μικρομεσαίες επιχειρήσεις όταν υπάρχουν οι πόροι στην Ευρωπαϊκή Τράπεζα Επενδύσεων; Αλλά γιατί μιλάμε όταν δεν μπορείτε να απορροφήσετε τα είκοσι πέντε δισεκατομμύρια δραχμές που έχει διαθέσει η Κοινότητα εδώ και τόσο καιρό. Επίσης, πιστεύω ότι δραστικά έπρεπε να προχωρήσει κάτω από ορισμένες βέβαια συνθήκες στην επιδότηση του κόστους της χρηματοδοτήσεως για το μηχανολογικό εξοπλισμό.

Αυτά είναι μία ενδεικτική απαρρίθμηση μέτρων, τα οποία οδηγούν σ' ένα κοινό παρονομαστή, που λέγεται ενίσχυση της μικρομεσαίας επιχειρήσεως. Δόρι της οικονομικής προσπάθειας στην Ελλάδα, είναι η μικρομεσαία επιχείρηση. Επαναλαμβάνω ότι πάνω από 70% του ενεργού πληθυσμού της Χώρας, εξαιρουμένου του πρωτογενούς τομέα δουλεύει στις μικρομεσαίες επιχειρήσεις. Αλίμονο αν συνεχιστεί αυτό το έγκλημα το οποίο γίνεται από το 1980 και πέρα, όσον αφορά τη μικρομεσαία επιχείρηση. Ευχαριστώ.

(Χειροκροτήματα από την Πτέρυγα της Νέας Δημοκρατίας)

ΠΡΟΕΔΡΕΥΩΝ (Νικόλαος Κατσαρός): Η Υφυπουργός Ανάπτυξης κα Διαμαντοπούλου έχει το λόγο.

ΙΩΑΝΝΗΣ ΔΡΑΓΑΣΑΚΗΣ: Κύριε Πρόεδρε, μήπως πρέπει να προηγηθούμε;

ΠΡΟΕΔΡΕΥΩΝ (Νικόλαος Κατσαρός): Οι Κοινοβουλευτικοί Εκπρόσωποι λαμβάνουν το λόγο μετά τον Υπουργό πάντοτε.

Ορίστε, κυρία Διαμαντοπούλου, έχετε το λόγο.

ΑΝΝΑ ΔΙΑΜΑΝΤΟΠΟΥΛΟΥ (Υφυπ.Ανάπτυξης): Κύριε Πρόεδρε, όπως καταλαβαίνετε όλοι οι συνάδελφοι έχουν θέσει τόσο πολλά και πολύπλοκα θέματα και τόσο διαφορετικά μεταξύ τους, που είναι εξαιρετικά δύσκολο να απαντηθούν ένα-ένα. Θα προσπαθήσω όμως μέσα από το πολύ κατατοπιστικό κείμενο που έχουν κάνει οι Βουλευτές της Νέας 

Σελίδα 3407 

Δημοκρατίας και ακολουθώντας τη δική του πορεία να απαντήσω στα περισσότερα από αυτά που ετέθησαν.

Θα ξεκινήσω με δεδομένη τη λογική ενός καλόπιστου διαλόγου και θα πω ότι ναι πράγματι τα πράγματα είναι δύσκολα, ναι πράγματι υπήρξαν καθυστερήσεις, αλλά σε μία χώρα που πέρα από τα όποια προβλήματά της έχει δώσει πολλά δείγματα δημιουργίας στον επιχειρηματικό τομέα, δεν είναι ούτε τόσο καταστροφικά, ούτε τόσο μαύρα.

Τέθηκε από τον κ.Μεϊμαράκη το κεντρικό ερώτημα αν υπάρχει πολιτική για τις μικρομεσαίες επιχειρήσεις και ότι επειδή δεν υπάρχει πολιτική, γι'αυτό ακριβώς το λόγο είναι όλοι στον αέρα και κανείς δεν ξέρει τι πρόκειται να του ξημερώσει την επόμενη μέρα.

Η πολιτική διαμορφώθηκε και διαμορφώθηκε με πάρα πολύ μεγάλη επιμέλεια μέσα από ένα μακρύ διάλογο με όλους τους φορείς και με τη χρησιμοποίηση πολλών και έμπειρων επιστημόνων.

Σήμερα οι μικρομεσαίες επιχειρήσεις ζουν ένα νέο κύκλο της οικονομίας, όπως πολύ σωστά είπε και ο Αρχηγός της Αξιωματικής Αντιπολίτευσης, ένα νέο κύκλο που δημιουργεί τεράστια προβλήματα, γιατί ζούμε ορισμένα πρωτοφανή οικονομικά γεγονότα, όπως τη μη ύπαρξη πλέον των οικονομικών συνόρων, την κυκλοφορία, σε παγκόσμιο επίπεδο, των κεφαλαίων πολλές φορές την ίδια μέρα σ' όλο τον κόσμο, ουσιαστικά δηλαδή την πλήρη διεθνοποίηση της οικονομίας, τον υψηλότατο ανταγωνισμό -ο οποίος δεν έρχεται μόνο φυσικά από τις κοινοτικές χώρες από όλα τα σημεία του πλανήτη όπου δεν είναι ίδιοι οι συντελεστές που διαμορφώνουν το κόστος των προϊόντων, όπως είναι οι νομοθεσίες, όπως είναι το εργατικό κόστος και όλα τα άλλα που ειπώθηκαν από τους συναδέλφους.

Θα πρέπει, λοιπόν, με βάση αυτά τα νέα δεδομένα, όπως επίσης και με το ότι σε κάθε περίοδο υπάρχουν κλάδοι οι οποίοι είναι σε άνοδο και κλάδοι οι οποίοι είναι σε κάθοδο -το θέμα της κλωστοϋφαντουργίας που τέθηκε δεν είναι κάτι που αφορά μόνο την Ελλάδα, η κλωστοϋφαντουργία έχει μία κρίση σε παγκόσμιο επίπεδο και είναι πολύ γνωστοί οι λόγοι που υπάρχει αυτή η κρίση, καθώς και η μεταφορά των επιχειρήσεων εκεί που το κόστος εργασίας είναι χαμηλό, μιά και μιλάμε για επιχειρήσεις με ένταση εργασίας- και για να διαμορφώσουμε την πολιτική πρέπει να απαντήσουμε στο ερώτημα, τι επιχειρήσεις θέλουμε. Μετά από την εφαρμογή μίας πολιτικής και με τη δυνατότητα της συνεχούς αναπροσαρμογής τους, μια και όλα κινούνται καθημερινά, ποια είναι η πολιτική μας που απαντάει στο τι επιχειρήσεις θέλουμε.

Σήμερα στην Ελλάδα το ενενήντα εννέα και έξι δέκατα επί τοις εκατόν (99,6%) των επιχειρήσεων απασχολούν κάτω από εκατό (100) άτομα και το ενενήντα δύο επί τοις εκατόν (92%) των επιχειρήσεων απασχολούν κάτω από πέντε άτομα. Τα νούμερα είναι εξαιρετικά μικρά και είναι αδύνατον επιχειρήσεις με τέτοια μεγέθη να είναι ανταγωνιστικές.

'Ενα πρώτο, λοιπόν, ζητούμενο είναι στο τέλος της εφαρμογής ενός προγράμματος να έχουμε μεγαλύτερες επιχειρήσεις.

ΕΥΑΓΓΕΛΟΣ ΜΕΙΜΑΡΑΚΗΣ: Είπατε ότι το ενενήντα δύο επί τοις εκατόν είναι κάτω από....

ΑΝΝΑ ΔΙΑΜΑΝΤΟΠΟΥΛΟΥ ( Υφυπ. Ανάπτυξης): Το ενενήντα δύο επί τοις εκατόν (92%) των επιχειρήσεων είναι κάτω από δέκα άτομα. Είμαστε η μοναδική χώρα εμείς και η Ιρλανδία που έχουμε τόσο μικρό αριθμό εργαζομένων ανά επιχείρηση.

ΕΥΑΓΓΕΛΟΣ ΜΕΙΜΑΡΑΚΗΣ: Γιατί είπατε ότι είναι κάτω από πέντε άτομα.

ΑΝΝΑ ΔΙΑΜΑΝΤΟΠΟΥΛΟΥ ( Υφυπ. Ανάπτυξης): 'Οχι, είναι κάτω από δέκα άτομα.

Το πρώτο μεγάλο ζητούμενο είναι η αλλαγή του μεγέθους της επιχείρησης και γι'αυτό θα πρέπει να υπάρχει μία συγκεκριμένη πολιτική, που εκφράζεται μέσα από μέτρα.

Το δεύτερο σημείο είναι το ανταγωνιστικό προϊόν. Νομίζω ότι όλοι μπορούμε να κατανοήσουμε ότι τα προϊόντα τα οποία θέλουμε να παράγουμε σαν Χώρα, δεν μπορούν να είναι ανταγωνιστικά από πλευράς κόστους και να είναι χαμηλής ποιότητας. Σ' αυτό τον ανταγωνισμό κόστους οι χώρες της Νοτιαανατολικής Ασίας, σ' αυτό τον οικονομικό κύκλο, δεν είναι ανταγωνίσιμες από κανένα. Χρειαζόμαστε, λοιπόν, προϊόντα με εξαιρετική ποιότητα, χρειαζόμαστε προϊόντα τα οποία να μπορούν να σταθούν στην αγορά και να μπορούν να ανταγωνιστούν και τα προϊόντα της Ευρωπαϊκής 'Ενωσης.

Ο ανταγωνισμός που έχει σαν κύριο στοιχείο την ποιότητα, απαιτεί πάρα πολλές υποδομές και ένα περιβάλλον που διαμορφώνεται από τη χάραξη μιας κυβερνητικής πολιτικής. Και εκεί, λοιπόν, χρειάζεται απάντηση και χάραξη πολιτικής.

Το τρίτο σημείο είναι το χρηματοοικονομικό περιβάλλον, εκεί που διαμορφώνεται η μικρομεσαία επιχείρηση και που εκεί σαν Χώρα είχαμε και έχουμε πολλά προβλήματα. 

Επιγραμματικά -και πριν μπω να απαντήσω σ' ένα προς ένα τα σημεία της επερώτησης- θα πω το εξής. 'Οσον αφορά το μέγεθος, υπήρξαν καθ' όλη την προηγούμενη δεκαετία, αλλά υπάρχουν και σήμερα και είναι σε εξέλιξη, προγράμματα που ενισχύουν τις κοινοπρακτικές συσπειρώσεις με σοβαρά κονδύλια και με σοβαρές επιδοτήσεις. Είναι το πρόγραμμα των clasters -θα πω μόνο ότι ίσως να είναι από τα πιο καινοτόμα προγράμματα, έχει γίνει μια πολύ σοβαρή δουλειά- δηλαδή των δεσμών επιχειρήσεων οι οποίες συνεργάζονται χωρίς υποχρεωτική συγχώνευση. Είναι αυτό στο οποίο αναφέρθηκε προηγουμένως ο Αρχηγός της Αξιωματικής Αντιπολιτεύσεως. Αυτό το πρόγραμμα είναι ήδη σε εξέλιξη. Eδώ και ενάμισυ χρόνο σε συνεργασία με τη ΓΣΕΕ, με το ΣΕΒ, δηλαδή με τους κοινωνικούς εταίρους και με πανεπιστήμια, δημιουργήσαμε σε δεκαεννέα σημεία της Ελλάδας δίκτυα πολλών επιχειρήσεων, οι οποίες έχουν μεταξύ τους σχέση όχι υποχρεωτικά κάθετη αλλά και οριζόντια πολλές φορές, επιχειρήσεις του πρωτογενούς τομέα, στη μεταποίηση πάντα, προμεταποίηση προϊόντων του πρωτογενούς τομέα, στην κλωστοϋφαντουργία, στο μάρμαρο, στο κρασί σε προϊόντα της Κρήτης, στη softwar. Σε δεκαεννιά σημεία έγιναν τέτοιες προσπάθειες που πάνω από τριακόσιες επιχειρήσεις πήραν μέρος.

Προκηρύχθηκε το πρόγραμμα των claster's, είναι ήδη σε εξέλιξη και έχουμε συμμετοχή για πάνω από χίλιες διακόσιες επιχειρήσεις. Το πρόγραμμα αυτό θα συνεχίσει και σε δεύτερη και σε τρίτη φάση.

Θέλω όμως να τονίσω το χρονικό διάστημα που χρειάζεται από τη σύλληψη ενός σχεδίου, τη μελέτη του, την προκήρυξή του, την επιλογή και τελικά την χρηματοδότησή του. 

Στο θέμα του ανταγωνισμού υπάρχει ένας πολύ σοβαρός σχεδιασμός και έργα σε εξέλιξη που αφορούν την ποιότητα. Σήμερα μπορούμε να πούμε ότι υπάρχει σύστημα ποιότητας στη Χώρα. Υπάρχει Εθνικό Συμβούλιο Διαπίστευσης, που διαπιστεύει και έχει ήδη διαπιστεύσει οργανισμούς, υπάρχει σύστημα πιστοποίησης, τυποποίησης ελέγχου προδιαγραφών. Αυτά έγιναν με θεσμικό πλαίσιο το 1995. Δεν υπήρχαν πριν από το 1995. Και αυτό το θεσμικό πλαίσιο έχει αρχίσει πλέον να παίρνει σάρκα και οστά με τη δημιουργία του Εθνικού Ιδρύματος Μετρολογίας, με τη λειτουργία του Εθνικού Συμβουλίου Διαπίστευσης και με Χρηματοδότηση πολλών ιδιωτικών και δημοσίων εργαστηρίων στο χώρο της ποιότητας που μέχρι στιγμής είναι γύρω στα οκτώ δισεκατομμύρια.

Θα μιλήσω για τις υποδομές των βιοτεχνικών πάρκων και των βιομηχανικών περιοχών στο τέλος, όπως το έχετε διατυπώσει στην επερώτησή σας. 

Θα πω ότι στο θέμα του ανταγωνισμού ήδη υπάρχουν μέτρα για την υψηλή τεχνολογία.

Προκηρύχθηκε και είναι σε εξέλιξη το πρόγραμμα του ΕDΙ. 'Ετσι για πρώτη φορά στην Ελλάδα και είμαστε η τρίτη Χώρα στην Ευρώπη, δεν έχει γίνει σε άλλη Χώρα της Ευρώπη...

(Θόρυβος, ομιλίες στην Αίθουσα, κωδωνοκρουσίες)

ΠΡΟΕΔΡΕΥΩΝ (Νικόλαος Κατσαρός): Μπορείτε κύριοι να συνεχίσετε τη συζήτησή σας έξω. Μιλάει, η κυρία Υπουργός. Σας παρακαλώ πολύ!

ΓΕΡΑΣΙΜΟΣ ΓΙΑΚΟΥΜΑΤΟΣ: Το ξέρουμε, κύριε Πρόεδρε.

ΠΡΟΕΔΡΕΥΩΝ (Νικόλαος Κατσαρός): Αν το ξέρετε, να μην μιλάτε.

Σελίδα 3408 

ΓΕΡΑΣΙΜΟΣ ΓΙΑΚΟΥΜΑΤΟΣ: Δε μιλάμε, συνομιλούμε σιγά.

ΠΡΟΕΔΡΕΥΩΝ (Νικόλαος Κατσαρός): Δε μιλάτε, συνομιλείτε. Εντάξει!

ΑΝΝΑ ΔΙΑΜΑΝΤΟΠΟΥΛΟΥ (Υφυπ. Ανάπτυξης): Πάντως, επειδή κύριε Γιακουμάτο, ειπώθηκαν πολλά μέσα στην Αίθουσα, ανακριβέστατα, ίσως να έχουμε ένα πρόβλημα επικοινωνίας και πληροφορίας. Γι'αυτό νομίζω, ότι πολλά απ'αυτά τα πράγματα έχουν αξία και σαν πληροφορία.

ΓΕΡΑΣΙΜΟΣ ΓΙΑΚΟΥΜΑΤΟΣ: Εγώ είμαι το πρόβλημα που δεν μπορείτε να επικοινωνήσετε; 

ΠΡΟΕΔΡΕΥΩΝ (Νικόλαος Κατσαρός): Πρόβλημα είναι όταν μιλάτε. Σας παρακαλώ.

ΑΝΝΑ ΔΙΑΜΑΝΤΟΠΟΥΛΟΥ (Υφυπ. Ανάπτυξης): Ναι. Φαίνεται ότι δεν μπορούμε να επικοινωνήσουμε, γιατί ομιλείτε την ώρα που μιλώ. Είναι προφανές.

ΠΡΟΕΔΡΕΥΩΝ (Νικόλαος Κατσαρός): Κύριοι συνάδελφοι, ακούστε σας παρακαλώ και οι λοιποί τρεις, που είναι στις πίσω θέσεις. Μπορείτε να συνεχίσετε έξω τη συζήτησή σας.

ΑΝΝΑ ΔΙΑΜΑΝΤΟΠΟΥΛΟΥ (Υφυπ. Ανάπτυξης): Επανέρχομαι στο θέμα του ΕΔΙ, που είναι πραγματικά ένα καινοτόμο πρόγραμμα και αφορά την ηλεκτρονική διακίνηση των εντύπων των επιχειρήσεων από τα τιμολόγια μέχρι και τις παραγγελίες τους. Θα επαναλάβω ότι είμαστε η τρίτη Χώρα και ότι ήδη υπάρχει ζωηρό ενδιαφέρον από πάρα πολλές επιχειρήσεις.

Ιδιαίτερα στο χώρο των εξαγωγών και τη στήριξη των μικρομεσαίων επιχειρήσεων για τις εξαγωγές και τις εκθέσεις τους, μόνο από το επιχειρησιακό πρόγραμμα βιομηχανίας έχουν απορροφηθεί μέχρι σήμερα εξίμισι δισεκατομμύρια για εκθέσεις μέσω του ΟΠΕΚ. 

Ακολουθώντας τη λογική της επερώτησης, έτσι όπως την έχετε διατυπώσει, θα ξεκινήσω από τα στοιχεία που δίνετε, ότι το διάστημα αυτό, το 1996,έχουμε απλήρωτες και ακάλυπτες συναλλαγματικές και επιταγές που έφθασαν τα διακόσια εξήντα πέντε δισεκατομμύρια. Είναι αληθές το νούμερο, αλλά για να μιλήσουμε για καταστροφική αλλαγή των δεδομένων θα πρέπει να κάνουμε μια σύγκριση με τα προηγούμενα χρόνια. 'Ετσι ακούστε τις αντίστοιχες περιόδους, στα προηγούμενα χρόνια:

Το 1990, εκατόν είκοσι ένα δισεκατομμύρια. Το 1991, εκατόν πενήντα οκτώ δισεκατομμύρια. Το 1992, εκατόν εννενήντα επτά δισεκατομμύρια. Το 1993, διακόσια εβδομήντα δύο δισεκατομμύρια. Το 1994, διακόσια εννενήντα ένα κόμα πέντε δισεκατομμύρια. Και το 1995, διακόσια ογδόντα πέντε δισεκατομμύρια.

Δεν υπάρχει, λοιπόν, κάτι που ειδικά φέτος φαίνεται να δημιουργεί πολύ διαφορετικό πρόβλημα από τις προηγούμενες χρονιές.

Θα πάρω τα θέματα που αφορούν τις μικρομεσαίες επιχειρήσεις, ιδιαίτερα στον παραγωγικό χώρο, με τη σειρά. Το θέμα της φορολόγησής τους: Υπάρχουν δύο ζητήματα για τα οποία γίνεται συνεχώς συζήτηση. Το ένα είναι το θέμα των αντικειμενικών κριτηρίων και το άλλο είναι το 35% της φορολογίας.

Η καθιέρωση των αντικειμενικών κριτηρίων θα έλεγα, ότι επιβλήθηκε λόγω των συγκεκριμένων δομών του Υπουργείου Οικονομικών στη Χώρα μας. Οι υφιστάμενες δομές οδηγούσαν επί πολλά χρόνια επιχειρήσεις με βιβλία Α και Β κατηγορίας και τους ελεύθερους επαγγελματίες κατά κανόνα, να δηλώνουν φορολογητέο εισόδημα χαμηλότερο και απ'αυτό του ανειδίκευτου εργάτη.

Θα θυμάστε -εγώ δεν ήμουν στη Βουλή, αλλά θυμάμαι τη συζήτηση πολύ καλά- τα παραδείγματα που είχε φέρει ο τότε Υπουργός Οικονομικών για το ποιά ήταν τα στοιχεία που έδιναν οι μικρομεσαίες επιχειρήσεις που είχαν αυτής της τάξης τα βιβλία και τι εισοδήματα δήλωναν. Τα κριτήρια που θεσπίστηκαν επικράτησαν μετά από ένα μακρύ διάλογο με τις παραγωγικές τάξεις. Στην εφαρμογή τους υπήρξαν αδικίες και ουδέποτε ο Πρωθυπουργός είπε ότι θα αλλάξουν τα αντικειμενικά κριτήρια. Είπε ότι, όπου υπάρχουν προβλήματα και αδικίες εκεί θα υπάρξουν παρεμβάσεις. 

Πάντως είναι σαφές και έχει διατυπωθεί ότι είναι πρόθεση του Υπουργείου Οικονομικών να σταματήσει η εφαρμογή των αντικειμενικών κριτηρίων με την εγκατάσταση και την ολοκλήρωση του μηχανογραφικού συστήματος των εφοριών. Επειδή αυτό είναι κάτι που ακούμε πολλά χρόνια και δεν το βλέπουμε, πρέπει να πούμε ότι στη σύμβαση το πρόβλημα που υπήρχε με το Υπουργείο Οικονομικών έχει λυθεί. 'Οπως έχει ανακοινωθεί, το σύστημα ΤΑΧΙS παίρνει τις πρώτες εφαρμογές του σε δύο μήνες και σε δέκα οκτώ μήνες πρόκειται να γίνει η ολοκλήρωσή του.

Για το 35% θα πω πολύ απλά, ότι αφορά τα κέρδη και ότι απ'αυτά αφαιρούνται και οι επιχειρηματικές αμοιβές στελεχών, μέχρι τρεις, απ'αυτούς που συμμετέχουν στην επιχείρηση.

Αν καταργηθεί το τριάντα πέντε τοις εκατό, θα έχουμε μία συνολική αλλαγή, όπου όλες οι επιχειρήσεις θα γίνουν Ο.Ε. και Ε.Ε. για αποφυγή των φόρων. Και έχει γίνει εδώ συζήτηση πολλή, και απλά, επιγραμματικά λέω πως υπολογίζω ότι θα χαθούν εξήντα έως εβδομήντα δισεκατομμύρια. Είναι αλήθεια ότι όταν επιβλήθηκε το τριάντα πέντε τοις εκατό, υπήρξαν πολλές προσωπικές εταιρείες, με μορφή ΟΕ και ΕΕ οι οποίες διαλύθηκαν. 'Ομως, στην πορεία φάνηκε ότι τα πράγματα δεν ήταν έτσι και ότι είναι πολύ διαφορετικά τα νούμερα σήμερα απ'ό,τι ήταν τον πρώτο καιρό, αμέσως μετά την εφαρμογή του νόμου.

Το δεύτερο ερώτημα αφορά το θέμα ενός ενιαίου ενδιάμεσου φορέα. Εδώ θα ήθελα πραγματικά να δώσω μερικά ενημερωτικά στοιχεία. Επειδή γίνεται πολλή συζήτηση για τις απορροφήσεις στο πρόγραμμα βιομηχανίας, θέλω να σας θυμίσω ότι τον Απρίλιο του 1994, η Ευρωπαϊκή 'Ενωση απέρριψε το επιχειρησιακό πρόγραμμα βιομηχανίας, το οποίο είχε υποβάλει η Κυβέρνηση της Νέας Δημοκρατίας και ότι ήταν το μόνο Υπουργείο, που δεν είχε πρόγραμμα εκείνη την εποχή. Ξαναέγινε από την αρχή νέο επιχειρησιακό πρόγραμμα, το οποίο υποβλήθηκε και την έγκριση του οποίου την πήραμε στα τέλη του 1994. Ξενίνησε, λοιπόν, η εφαρμογή του από 1.1.95. 

Το επιχειρησιακό πρόγραμμα βιομηχανίας είναι ίσως το περισσότερο καινοτόμο πρόγραμμα, το οποίο μέχρι στιγμής, για την ολοκλήρωση του θεσμικού του πλαισίου, έχει περισσότερες από δεκαεπτά θεσμικές παρεμβάσεις, που είναι νόμοι, προεδρικά διατάγματα, ειδικές υπουργικές αποφάσεις, γιατί είναι σε όλα τα επίπεδά του καινοτόμο, δηλαδή στον τρόπο που δίνει τις επενδύσεις, είναι τελείως διαφορετική η λογική των επενδύσεών του, στον τρόπο που παρεμβαίνει στο χρηματοπιστωτικό σύστημα με τους νέους θεσμούς. Τους νέους θεσμούς τους έχει κάνει στη Βόρειο Ελλάδα για ιδιωτικές επενδύσεις, τις μικτές επενδύσεις. Υπάρχουν πάρα πολλά καινοτόμα στοιχεία, που έπρεπε να γίνουν από την αρχή.

'Επρεπε, λοιπόν, να ολοκληρωθεί το θεσμικό πλαίσιο, να αναδιαρθρωθεί το Υπουργείο Βιομηχανίας -το οποίο, όπως ξέρετε, μέχρι τότε ουσιαστικά εξέδιδε άδειες, δεν είχε ποτέ ξανά υλοποιήσει ευρωπαϊκά προγράμματα και αναδιαρθρώθηκε πλήρως με καινούριες διευθύνσεις και με εκπαίδευση όλου του προσωπικού του- να προκηρυχθούν αυτά τα μέτρα, να επιλεγούν αυτοί οι οποίοι έπρεπε να τα υλοποιήσουν, να ξεκινήσουν την υλοποίησή τους, γιατί κανένα μέτρο του προγράμματος δεν έχει προκαταβολές και μετά από τον έλεγχο, να δοθεί η πρώτη προκαταβολή, δηλαδή, ένα χρονικό διάστημα, το οποίο δεν μπορεί να είναι κάτω από ενάμιση χρόνο. Αυτή είναι η ουσιαστική και, με λίγα λόγια, η αιτιολόγηση της πορείας απορροφήσεων του επιχειρησιακού προγράμματος.

Αλλά βέβαια, η απορροφητικότητα δεν είναι καθόλου δύσκολη, αν θέλει κανείς να σκορπίσει λεφτά. Θα ήθελα να πω ότι το 1993, που ήταν η τελευταία χρονιά του πρώτου επιχειρησιακού προγράμματος, του πρώτου πακέτου Ντελόρ, αγοράστηκαν -και δε θα πω το όνομα του οργανισμού- πάνω από έξι δισεκατομμύρια κτίρια για να απορροφηθούν λεφτά. Είναι πάρα πολύ εύκολο και να δίνεις χρήματα σε επιδοτήσεις και να αγοράζεις και να κάνεις υποδομές, οι οποίες δεν έχουν κανένα περιεχόμενο. Το ζητούμενο είναι πως θα απορροφή-

Σελίδα 3409 

σεις και πώς θα αποδώσουν αυτά τα χρήματα.

'Ερχομαι τώρα στο θέμα των μικρομεσαίων. Τι είναι αυτό το θέμα των ενδιάμεσων φορέων, γιατί δεν πρόκειται για ένα ενδιάμεσο φορέα, ούτε για το μέτρο τέσσερα. Το μέτρο τέσσερα είναι ένα από τα μέτρα του επιχειρησιακού προγράμματος, υλοποιείται από τον ΕΟΜΜΕΧ εδώ και ενάμιση χρόνο -θα αναφερθώ και πιο αναλυτικά στο μέτρο τέσσερα- και οι ενδιάμεσοι φορείς δεν έχουν να κάνουν με το μέτρο τέσσερα.

Το 1995, μέσα από επιχειρησιακά προγράμματα και πρωτοβουλίες και μέσα από ένα συντονισμό που έγινε ανάμεσα σε όλα τα υπουργεία, είδαμε ότι υπήρχαν είκοσι πέντε διαφορετικά προγράμματα και πρωτοβουλίες, που αφορούσαν τις μικρομεσαίες επιχειρήσεις, οι οποίες είχαν πάνω από τριακόσια μέτρα. Τα περισσότερα ήταν κοινοτικά προγράμματα, που με μορφή πρωτοβουλιών ή επιχειρησιακά σε κάθε υπουργείο δημιουργούσαν πραγματικά έναν τεράστιο αριθμό.

'Επρεπε, λοιπόν, να γίνει μια σοβαρή δουλειά, όπου θα υπήρχε ενιαιοποίηση αυτών των μέτρων, για να μπορεί να υπάρξει πολιτική. 'Επρεπε, λοιπόν, να υπάρχουν μέτρα για την ποιότητα, μέτρα για τις νέες επιχειρήσεις, μέτρα για την καινοτομία, μέτρα για τις υποδομές, μέτρα για τα χρηματοπιστωτικά καινούργια εργαλεία. 

Κάναμε μία συνολική ομαδοποίηση όλων αυτών των προγραμμάτων. Είναι μία δουλειά, που κράτησε περίπου δέκα μήνες, ώστε να μπορέσει η υλοποίηση αυτών των μέτρων να μη μπερδέψει τους μικρομεσαίους επιχειρηματίες, να μην υπάρχουν μικρομεσαίοι επιχειρηματίες, που χρηματοδοτούνται δύο ή τρεις φορές απο διαφορετικούς φορείς για το ίδιο πρόγραμμα και στο κάτω-κάτω της γραφής, να πιάσουν τόπο οι χρηματοδοτήσεις και να μπορεί να υπάρξει μία αξιολόγηση αυτών των προγραμμάτων.

Το δεύτερο στοιχείο της πολιτικής είναι ότι πέρα από αυτή την ομαδοποίηση αυτών των μέτρων, έπρεπε να υπάρξει επιτόπου περιφερειακά η υλοποίησή τους, να μη γίνει από τα κεντρικά Υπουργεία. Οι δομές, όμως, της Χώρας δεν είχαν περιφερειακούς φορείς. 'Ηταν οι περισσότερες διαρθρωμένες στο κέντρο με κάποια παραρτήματα στην περιφέρεια. 'Ετσι έγινε πάλι μία δουλειά υποδομής δουλεύοντας με όλες τις περιφέρειες, με τους τοπικούς φορείς, με τα επιμελητήρια, με τις αναπτυξιακές εταιρείες. Προκηρύχθηκαν επτα ενδιάμεσοι φορείς σε επτά διαφορετικά σημεία της Χώρας και αυτοί είναι οι ενδιάμεσοι φορείς, οι οποίοι ανακοινώθηκαν και οι οποίοι προκηρύσσουν το σύνολο των μέτρων για κάθε περιφέρεια όπου γίνεται τοπικά η επιλογή αυτών, οι οποίοι πρόκειται να επιδοτηθούν. Γίνεται τοπικά ο έλεγχος, ώστε να μπορέσουμε σε περιφερειακό επίπεδο να διαχειρισθούμε τα τόσα πολλά χρήματα που αφορούν τις μικρομεσαίες επιχειρήσεις.

Ουσιαστικά, η καθυστέρηση αυτή, η οποία είναι πραγματικά γύρω στον ένα χρόνο, έγινε για το λόγο που εξήγησα, διαφορετικά θα οδηγούσε σε κατασπατάληση του δημοσίου χρήματος.

Το τρίτο σημείο είναι για το μέτρο τέσσερα, του επιχειρησιακού προγράμματος βιομηχανίας. Το τέταρτο μέτρο του επιχειρησιακού προγράμματος έχει όλες αυτές τις δράσεις στις οποίες αναφέρθηκαν και οι συνάδελφοι και ο Αρχηγός της Αξιωματικής Αντιπολίτευσης. 'Εχει το μέτρο που αφορά την στήριξη των κοινοπραξιών, τη στήριξη των υπεργολαβιών, αυτό που πολύ σωστά αναλύθηκε ότι απο τη βαριά μορφή λειτουργίας της βιομηχανίας πάμε σε νέες ελαφρές μορφές όπου υπάρχει μία κεντρική μονάδα και συνεργάζεται με άλλες ανεξάρτητες εταιρείες. Είναι ένα κατ' εξοχήν μέτρο που είναι μέσα στο μετρο τέσσερα. Είναι μία δράση στην οποία έχουμε ήδη αρκετές προτάσεις απο επιχειρηματίες, όχι βέβαια στο βαθμό που θα θέλαμε, γιατί ξέρετε ότι η υπεργολαβία πολλές φορές έχει επιχειρηθεί στην Ελλάδα. 'Υπαρχει μία δυσκολία και στη λογική και στη νοοτροπία του 'Ελληνα επιχειρηματία.

Υπάρχει το μέτρο με τους νέους επιχειρηματίες, όπου έχουμε δέκα φορές περισσότερες αιτήσεις από αυτές που περιμέναμε. Να πούμε ότι είναι ένα μέτρο με πάρα πολύ μεγάλη επιτυχία και μελετάμε την μεταφορά χρημάτων στο μέτρο αυτό. Είναι μέτρο που αφορά τις μικρομπίζνες, δηλαδή τις χειροτεχνικές επιχειρήσεις, γιατί και αυτές παίζουν ένα πολύ σοβαρό ρόλο και είναι και τα μέτρα και η δράση που αφορά τη στήριξη των φορέων των μικρομεσαίων επιχειρήσεων, που είναι Επιμελητήρια, Ομοσπονδίες κ.λπ.

Επίσης, από τον ΕΟΜΜΕΧ, όπως ξέρετε, γίνεται η εφαρμογή της επιδότησης των επενδύσεων (Ν.1892) των μικρομεσαίων επιχειρήσεων, όπου πρέπει να πούμε ότι από το 1993 μέχρι σήμερα, έχουμε επιχορηγήσεις της τάξεως των δεκαεπτά δισεκατομμυρίων από τα οποία εκταμιεύθηκαν 7,3, και αφορούν χίλιες επτακόσιες δέκα επιχειρήσεις και δύο χιλιάδες τριακόσιες νέες θέσεις εργασίας. Στη δε απορρόφηση των εξειδικευμένων μέτρων του τέσσερα, αυτές που προανέφερα, πρέπει να σας πω, κύριοι συνάδελφοι, ότι έχει γίνει τέσσερις φορές προκήρυξη του μέτρου, έχουν υποβάλει προτάσεις, έχουν επιλεγεί. Οι εκταμιεύσεις έχουν προχωρήσει. Δεν είναι σε υψηλά νούμερα. Είναι γύρω στα τρία δισεκατομμύρια. Αλλά, επαναλαμβάνω, ότι οι χρηματοδοτήσεις δε δίδονται με μορφή προκαταβολών. Δίδονται αφού υλοποιηθεί το έργο και γι' αυτό το λόγο, από τη στιγμή που εγκρίνεται η υπαγωγή μίας επιχείρησης μέχρι τη στιγμή που εκταμιεύεται η επιχορήγηση είναι δική της ευθύνη, το χρονικό διάστημα που θα πάρει την πρώτη εκταμίευση.

ΘΕΟΔΩΡΟΣ ΣΚΡΕΚΑΣ: Μηχανισμός ελέγχου, κυρία Υπουργέ, υπάρχει για την πιστοποίηση και στη συνέχεια για την πληρωμή χρημάτων;

ΑΝΝΑ ΔΙΑΜΑΝΤΟΠΟΥΛΟΥ (Υφυπ. Ανάπτυξης): Βεβαίως. Να σας πω ότι υπάρχουν δύο κατηγορίες ελέγχων.

ΘΕΟΔΩΡΟΣ ΣΚΡΕΚΑΣ: Γιατι από εμπειρία μου, θέλω να σας πω ότι εκεί υπάρχει το μέγα πρόβλημα στον τόπο.

ΑΝΝΑ ΔΙΑΜΑΝΤΟΠΟΥΛΟΥ (Υφυπ. Ανάπτυξης): Συμφωνώ απόλυτα μαζί σας και πρέπει να πούμε ότι κατά την εφαρμογή του 1262, που είχαν δοθεί παρά πολλά χρήματα στις μικρομεσαίες επιχειρήσεις, εντοπίστηκε μετά από μελέτες ένα σοβαρό πρόβλημα . Υπάρχουν σε δύο επίπεδα έλεγχοι. Το ένα αφορά τις μικρές επιχειρήσεις και γίνεται από τον ΕΟΜΜΕΧ. Υπάρχουν τριμελείς ομάδες ελεγκτών, όχι μόνο από υπαλλήλους του Οργανισμού που εγκρίνει, αλλά και από το Τεχνικό Επιμελητήριο και από το Οικονομικό Επιμελητήριο. Το ίδιο συμβαίνει και στις μεγαλύτερες επενδύσεις που είναι στο Υπουργείο Βιομηχανίας, όπου έχουμε κάνει και εκεί τριμελείς επιτροπές που συμμετέχει το Εθνικής Οικονομίας, το Ανάπτυξης, το Τεχνικό Επιμελητήριο και ο Σύλλογος Μηχανολόγων. Και υπάρχει ένα δελτίο παρακολούθησης , το οποίο συμπληρώνεται κάθε τρεις μήνες. Δηλαδή, η Επιτροπή είναι υποχρεωμένη να παρακολουθεί την επένδυση και αυτός είναι ο λόγος που δεν δίνουμε προκαταβολές.

Υπήρχε ένα πολύ μεγάλο πρόβλημα. Δίνονταν οι προκαταβολές, μετά γίνονταν οι έλεγχοι, αποδεικνυόταν ότι δεν είχε γίνει έργο και δεν μπορούσαμε να πάρουμε πίσω τις προκαταβολές. Αυτό είναι το ελεγκτικό κομμάτι, ένα από τα πιο σοβαρά και τα πιο σημαντικά. 

'Ερχομαι στο επόμενο ερώτημα για τις δυσκολίες που αντιμετωπίζουν οι μικρομεσαίες επιχειρήσεις στο τραπεζικό σύστημα. Αυτό είναι πράγματι έτσι και θα ήταν αδύνατον να υποστηρίξει κανείς το αντίθετο. Είναι δεδομένο ότι η ελληνική επιχείρηση έχει πολύ μεγαλύτερα προβλήματα πρόσβασης στο χρηματοπιστωτικό σύστημα απ' όλες τις άλλες χώρες της Ευρώπης.

Να δώσουμε όμως ακόμη κάποια στοιχεία. Δεν είναι αλήθεια ότι η 197 καταργήθηκε. Η 197 έχει μειώσει από 10% στο 7%, με απόφαση του Διοικητή της Τράπεζας της Ελλάδας, το ποσοστό των υποχρεωτικών τοποθετήσεων των κεφαλαίων των εμπορικών τραπεζών σε δάνεια.

Να δούμε ακόμα λίγο τη σύγκριση των δανείων που δόθηκαν τα τελευταία χρόνια, μέσα από την 197. Το 1992, με επιτόκιο 22,5% διακόσια ενενήντα δισεκατομμύρια, το 1994 με επιτόκιο 17,5% τριακόσια ένα δισεκατομμύρια, το 1995 με επιτόκιο 13,9% τριακόσια τριάντα τέσσερα δισεκατομμύρια και το 1996 με επιτόκιο 11,2% δόθηκαν τριακόσια είκοσι δισεκατομμύρια.

Εδώ θα πρέπει να κάνουμε την εξής παρατήρηση. Το δάνειο που παίρνει η επιχείρηση, το αποπληρώνει πολύ πιο φθηνά, 

Σελίδα 3410 

λόγω της συνολικής βελτίωσης των οικονομικών μεγεθών. 'Ετσι αξίζει να πούμε ότι ο ίδιος βιοτέχνης, για το δάνειο που έπαιρνε το 1993 πλήρωνε τόκο στα εκατό εκατομμύρια, είκοσι δυόμισι εκατομμύρια, ενώ για το δάνειο που παίρνει το 1996, στα εκατό εκατομμύρια πληρώνει τόκο 11,2 εκατομμύρια.

ΙΩΑΝΝΗΣ ΤΖΩΑΝΝΟΣ:Δεν τα αποπληθωρήσατε όμως. Είναι ονομαστικές τιμές.

ΑΝΝΑ ΔΙΑΜΑΝΤΟΠΟΥΛΟΥ (Υφυπ. Ανάπτυξης):Γι'αυτό λέω τα συνολικά οικονομικά δεδομένα.

ΙΩΑΝΝΗΣ ΤΖΩΑΝΝΟΣ:Αποπληθωρήστε τα. 

ΠΡΟΕΔΡΕΥΩΝ (Νικόλαος Κατσαρός):Παρακαλώ μη διακόπτετε.

ΑΝΝΑ ΔΙΑΜΑΝΤΟΠΟΥΛΟΥ (Υφυπ. Ανάπτυξης):Μα, είναι και ο πληθωρισμός διαφορετικός. 'Εχουμε πολύ μεγάλη διαφορά. Το επιτόκιο δεν έχει σχέση με τη συνολικότερη πτώση του πληθωρισμού;

ΠΡΟΕΔΡΕΥΩΝ (Νικόλαος Κατσαρός):Τα σχόλιά σας στη δευτερολογία σας. Παρακαλώ μη διακόπτετε.

ΦΟΙΒΟΣ ΙΩΑΝΝΙΔΗΣ:Δηλαδή, επειδή ανεβάσατε τον πληθωρισμό θα σας δικαιολογήσουμε τα επιτόκια;

ΠΡΟΕΔΡΕΥΩΝ (Νικόλαος Κατσαρός):Κύριε Κοινοβουλευτικέ Εκπρόσωπε του ΠΑ.ΣΟ.Κ., επιτρέπετε στην κυρία Υπουργό να τελειώσει; Σας παρακαλώ.

ΑΝΝΑ ΔΙΑΜΑΝΤΟΠΟΥΛΟΥ (Υφυπ. Ανάπτυξης):Επειδή, λοιπόν, λειτούργησε η ΑΝΕ, η 197 -αυτό επαναλαμβάνω ότι δεν σημαίνει ότι έχει εύκολη πρόσβαση ο βιοτέχνης- υπολειτούργησε μια δράση του μέτρου τέσσερα πάλι, που αφορά την επιδότηση επιτοκίου. Την επιδότηση επιτοκίου την εγκρίναμε το 1995. Με τη συνεχή πτώση των επιτοκίων, δεν έχει ιδιαίτερο πια ενδιαφέρον αυτό το μέτρο. Είχε πραγματικά μεγάλο ενδιαφέρον παλαιότερα, γιατί έπαιρνε κάποιος επιδότηση επί του επιτοκίου του μέχρι 20%. Με την πτώση των επιτοκίων δεν έχουμε ενδιαφέρον από τις επιχειρήσεις, αλλά μέχρι σήμερα έχουμε διακόσιες πενήντα πέντε επιχειρήσεις που έχουν ευνοηθεί απ' αυτό το μέτρο, με συνολικό ύψος δανείων γύρω στα τεσσεράμισι δισεκατομμύρια.

Ανάμεσα στις ερωτήσεις υπάρχει και αυτή που αναφέρεται στο γιατί δεν έχουν προκηρυχθεί ειδικότερα προγράμματα για τη χρηματοδότηση των μικρομεσαίων επιχειρήσεων. Εκτός απ' αυτά που ανέφερα, δηλαδή τις προκηρύξεις που έχουν γίνει για τα κλάστερς, για τα EDI, για τη στήριξη των μικρομεσαίων επιχειρήσεων σε προγράμματα πληροφορικής, για τα έξι μέτρα του ΕΟΜΜΕΧ, για τις επιδοτήσεις που δίνονται μέσα από το 1892, θα πρέπει να αναφερθώ και σε μέτρα που ήδη λειτουργούν από το 1995 μέχρι σήμερα και είναι η καινούργια προσέγγιση των επενδύσεων που γίνεται μέσα από το άρθρο 23Β' του 234. Γιατί ειπώθηκε από κάποιο συνάδελφο ότι αυτά τα τρία χρόνια ουδεμία αναπτυξιακή θεσμική παρέμβαση έγινε.

Ο ν. 2234 με τα δύο άρθρα του, το 23Α' και το 23Β' αλλάζει ουσιαστικά τη λογική των επενδύσεων. Γιατί με το μεν 23Α', για πρώτη φορά αξιολογείται ένα επιχειρησιακό σχέδιο σε μια επιχείρηση, δηλαδή δε χρηματοδοτεί μόνο τα κτίρια και τα μηχανήματα, αλλά αξιολογεί και τις επιδόσεις της επιχείρησης, για τις οποίες δεσμεύεται από την αρχή και είναι οι εξαγωγικοί στόχοι, είναι η κερδοφορία της και άλλοι στόχοι οι οποίοι μπαίνουν.

Δεύτερον, είναι το άρθρο 23Β', το οποίο αφορά τις μικρομεσαίες επιχειρήσεις και αφορά ποιοτικό έλεγχο -δηλαδή μπορούν οι ίδιες να κάνουν ποιοτικά εργαστήρια- καινοτόμες δράσεις, ευελιξία, παραγωγή περιβαλλοντικών προϊόντων, χρησιμοποίηση περιβαλλοντικών μεθόδων Φιλικών προς το περιβάλλον και μια σειρά από πραγματικά καινοτόμες προσεγγίσεις που είχαν και μεγάλη ανταπόκριση.

Πρέπει να πούμε ότι το ύψος των επενδύσεων, οι οποίες έχουν εγκριθεί είναι ογδόντα επτάμισι δισεκατομμύρια και οι εκταμιεύσεις σ' αυτό το μέτρο είναι δεκαπέντε δισεκατομμύρια.

Νομίζω ότι προσπάθησα -σίγουρα σε μια προφορική ομιλία πάρα πολλά στοιχεία και νούμερα δεν είναι εύκολο να συγκρατηθούν- με πάρα πολύ σύντομο τρόπο και επιγραμματικά να δώσω όλη αυτή τη πολύ μεγάλη προσπάθεια, η οποία βασίστηκε σε μία συγκεκριμένη πολιτική και η οποία υλοποιείται σταδιακά. Τα αποτελέσματα της αφ' ενός η απορροφητικότητά της που είναι κάτι το μετρήσιμο-και αφ' ετέρου το πιο σημαντικό, οι αποδόσεις στους μικρομεσαίους επιχειρηματίες που θα φανεί από σήμερα μέχρι την επόμενη πενταετία.

Πρέπει να αναφερθώ στο τελευταίο ερώτημα που είναι το θέμα των βιοτεχνικών πάρκων.

Ο κ.'Εβερτ αναφέρθηκε στη νομοθεσία επί Καραμανλή, που ήταν η παρέμβαση για τις βιομηχανικές περιοχές σ' όλη τη χώρα. Πράγματι μετά από το φωτισμένο νόμο που έγινε από τον Ζίγδη και ήταν η πρώτη φορά που μπήκε στη Χώρα μας ο θεσμός της βιομηχανικής περιοχής, η δεύτερη παρέμβαση ήταν επί Καραμανλή και ήταν να επεκταθούν οι βιομηχανικές περιοχές σ' όλη την Ελλάδα.

Το πώς έγιναν και με ποια κριτήρια φάνηκε αργότερα όσονα φορά την επιτυχία τους, γιατί οι επιτυχημένες βιομηχανικές περιοχές στην Ελλάδα δεν είναι πολλές, δεν είναι περισσότερες από πέντε ή έξι. Διότι μία βιομηχανική περιοχή δεν αρκεί να έχει υποδομές, βιολογικό καθαρισμό ή δρόμους και τεμάχια, αλλά πρέπει να έχουν λυθεί τα θέματα των μεταφορικών, της τηλεπικοινωνίας, των ειδικών κριτηρίων κλπ.

Τα βιοτεχνικά πάρκα, η καινούρια τελείως διαφορετική λογική που μπαίνει στις βιομηχανικές υποδομές από το νόμο που πρόκειται να καταθέσει το Υπουργείο Ανάπτυξης, είναι μια μικρή επανάσταση συνολικά στο χώρο των υποδομών. Πρώτον, γιατί εγκαινιάζει τη λογική του επιχειρηματικού πάρκου, γιατί σήμερα δεν είναι πάντοτε σαφής απόλυτα ο διαχωρισμός της μεταποίησης και της παροχής υπηρεσιών, γιατί βάζει καινούριες μορφές, όπως είναι τα βιοτεχνικά πάρκα, τα κλαδικά βιοτεχνικά πάρκα, τις θερμοκητίδες, τα διαμετακομιστικά κέντρα, τις τεχνοπόλεις και όλη την γκάμα των υποδομών που υπάρχει σ' όλο τον κόσμο. Το νομοσχέδιο αυτό πολύ σύντομα θα ψηφισθεί. 'Εκανε περισσότερο από ένα με ενάμιση χρόνο η κατάρτισή του, γιατί έγινε ένας μακρύς και ευρύτατος διάλογος με όλους τους εμπλεκόμενους φορείς από την Αυτοδιοίκηση, τα Επιμελητήρια, τα Τεχνικά, τα Οικονομικά, τα Εμπορικά. 'Ηταν πραγματικά ένας πλούσιος διάλογος, είχαμε πάρα πολλές παρατηρήσεις και φθάσαμε στο τελικό σχέδιο νόμου.

Ενώ όμως υπήρχε όλη αυτή η διαδικασία για το νόμο, ταυτόχρονα με το υπάρχον θεσμικό πλαίσιο και μέσω της ΕΤΒΑ, είναι σε εξέλιξη πολλά έργα. Ολοκληρώθηκε το βιοτεχνικό πάρκο Χανίων. Είναι σε εξέλιξη το ΚΕΠΑΒΙ, που είναι ένα κέντρο για την εγκατάσταση των ειδικών μικρομεσαίων επιχειρήσεων στα Γιάννενα που είναι οι Ασημουργοί. Ξεκίνησε η δεύτερη φάση στα Χανιά, που είναι το καλλιτεχνικό χωριό, η μικρή χειροτεχνία. Ολοκληρώνεται -είναι στην τελευταία του φάση- το βιοτεχνικό πάρκο για τους γουνοποιούς στη Σιάτιστα. Είναι σε εξέλιξη της Θεσπρωτίας και λειτουργεί της Καλαμάτας. 'Εχουν εγκριθεί της 'Αμφισσας, του Βόλου, του 'Εβρου, της Οεστιάδας, της Κοζάνης και της Χαλκίδας. Υπεγράφη ήδη η προγραμματική σύμβαση και είναι σε εξέλιξη τα έργα του ΒΙΟΠΑ στα 'Ανω Λιόσια.

Να κάνω μία παρατήρηση για το θέμα των βυρσοδεψών. Είπε ο Αρχηγός της Αξιωματικής Αντιπολίτευσης ότι έχουμε τριάντα πέντε βυρσοδεψία στο κέντρο της Αθήνας. Είναι ενενήντα οκτώ βυρσοδεψία στην ευρύτερη περιοχή των Αθηνών με πάρα πολλά προβλήματα. Είκοσι χρόνια τώρα γίνεται προσπάθεια να επιλυθεί το θέμα των βυρσοδεψίων και εστάθη αδύνατον. Εστάθη αδύνατο κυρίως γιατί όπως και σε πολλά άλλα θέματα δεν υπήρχε περιοχή να υποδεχθεί τα βυρσοδεψία. 'Εγινε μια συντονισμένη και συστηματική προσπάθεια και σήμερα έχει εξευρεθεί ο χώρος και έχει γίνει αποδεκτός απολύτως από τις τοπικές κοινωνίες, αφού δημιουργήσαμε γκρούπ από ανθρώπους της Αυτοδιοίκησης, από επιχειρηματίες. Τους πήγαμε στην Ιταλία, στη Γαλλία, είδαν πως λειτουργούν εκεί τα βιοτεχνικά πάρκα, τα βυρσοδεψία, οριοθετήθηκε η περιοχή, ολοκληρώνεται η απαλλοτρίωση, έχουν ολοκληρωθεί οι περιβαλλοντικές μελέτες από την ΕΤΒΑ, έχουν περάσει από το αντίστοιχο Νομαρχιακό Συμβούλιο, έχει ολοκληρωθεί το θεσμικό πλαίσιο για τη μετεγκατάσταση των βυρσοδεψίων. Είναι ένα έργο συνολικού ύψους 4,6

Σελίδα 3411 

δισεκατομμύρια. Για πρώτη φορά μπορούμε να μιλάμε πράγματι για την μετεγκατάσταση των βυρσοδεψών που σημαίνει απελευθέρωση της Αθήνας και διάσωση ενός πάρα πολύ σοβαρού κλάδου.

Αγαπητοί συνάδελφοι, σίγουρα και από τις τοποθετήσεις, αλλά και από αυτά που γράφονται στις εφημερίδες πρέπει να διαπιστώσω ένα σοβαρό πρόβλημα που έχουμε στην πληροφόρηση και στη διάχυση του τι γίνεται, το πώς γίνεται, το πώς προχωράει το θεσμικό πλαίσιο και σε τι εξέλιξη βρίσκονται όλα αυτά τα μέτρα.

Θα ήθελα να σας πω ότι είμαι στη διάθεσή σας ανά πάσα στιγμή και φυσικά και όλες οι υπηρεσίες του Υπουργείου,για να σας ενημερώσουν καλύτερα για όλα αυτά τα θέματα, γιατί ακούστηκαν εξαιρετικές ανακρίβειες.

Θέλω, όμως, να τελειώσω. Ο συνάδελφος ξεκίνησε με τον στίχο του Σεφέρη ότι "όπου γυρίζω η Ελλάδα με πληγώνει", υπάρχει, όμως, ένας στίχος πάλι του Σεφέρη που λέει "Ελλάδα σπόρος δημιουργίας, ο πιο μαγικός στον κόσμο". Ευχαριστώ.

(Χειροκροτήματα από την Πτέρυγα του ΠΑ.ΣΟ.Κ).

ΠΡΟΕΔΡΕΥΩΝ (Νικόλαος Κατσαρός): Κύριοι συναδελφοι, ο Πρόεδρος του Δημοκρατικού Κοινωνικού Κινήματος ορίζει ως Κοινοβουλευτικό Εκπρόσωπο το Βουλευτή κ. Αναστάσιο Ιντζέ.

Ο κ. Κόρακας έχει το λόγο.

ΣΤΡΑΤΗΣ ΚΟΡΑΚΑΣ: Συζητάμε σήμερα μια επερώτηση της Αξιωματικής Αντιπολίτευσης για ένα χώρο που έχει ιδιαίτερη αναμφισβήτητα σημασία για την οικονομία της Χώρας και για τη Χώρα μας γενικότερα. Πρόκειται για την μικρομεσαία επιχείρηση, μια επιχείρηση που συμβάλλει σημαντικότατα στην παραγωγική διαδικασία της Χώρας. 'Ενα σημαντικό μέρος των προϊόντων μας διακινεί, συμμετέχει σημαντικά στο εθνικό εισόδημα και βεβαίως είναι μεγάλη η σημασία της και για το κρίσιμο ζήτημα της απασχόλησης. Αυτό που διαπιστώνουμε τα τελευταία χρόνια είναι ότι κάθε μήνα έχουμε χιλιάδες μικρομεσαίες επιχειρήσεις που βάζουν "λουκέτο", όπως λέμε απλολαϊκά. Κλείνουν και βεβαίως αυτό δεν είναι εκ Θεού. Τώρα βεβαια υπάρχει το επιχείρημα ότι κλείνουν ορισμένες και ανοίγουν άλλες. Αυτό οφείλεται στην ίδια την πολιτικη που ακολουθείται και έχει κοινό παρανομαστή το χτύπημα της μικρομεσαίας επιχείρησης και γενικότερα των εργαζομένων στη Χώρα μας. Οι μικρομεσαίες επιχειρήσεις οι καινούριες που ανοίγουν είναι επιχειρήσεις που προέρχονται απο ανέργους, οι οποίοι πετάχτηκαν στο δρόμο και με κάποιο κομπόδεμα που μπόρεσαν να εξασφαλίσουν, άνοιξαν μια επιχείρηση, ένα μικρό μαγαζάκι, μια μικρή βιοτεχνία η οποία συνήθως κρατάει ένα-δύο χρόνια και μετά κλείνει. Αυτή η πολιτική που οδηγεί στο κλείσιμο της επιχείρησης, εκφράστηκε με διάφορα μέτρα που πάρθηκαν και κυρίως με μια κατεύθυνση που δίνει η Ευρωπαϊκή 'Ενωση, αυτή της απελευθέρωσης της αγοράς, της ενίσχυσης με κάθε μέσον του μεγάλου κεφαλαίου και βεβαίως όλα αυτά στα πλαίσια, όπως λέγεται, της προσπάθειας της σύγκλισης.

Είναι γεγονός ότι η κριτική που κάνει σήμερα η Νέα Δημοκρατία στο ΠΑ.ΣΟ.Κ. είναι μία κριτική, επιτρέψτε μου, κύριοι συνάδελφοι, την έκφραση, άσφαιρη και πολλές φορές δημιουργεί και κακή εντύπωση. Για παράδειγμα κάνετε κριτική στη σημερινή Κυβέρνηση για το 35% φορολόγησης της μικρομεσαίας επιχείρησης, όταν αυτό είναι ένα μέτρο που πήρε η Νέα Δημοκρατία. 'Ερχεται σήμερα η Κυβέρνηση και λέει ότι το μέτρο αυτό είναι σωστό, όταν το 1992 που ψηφίστηκε αυτό το μέτρο από τη Νέα Δημοκρατία, το ΠΑ.ΣΟ.Κ. είχε δεσμευτεί ότι όταν έρθει στην Κυβέρνηση θα το καταργήσει. Και δεν το κατάργησε, για να δείτε πώς συμπληρώνει ο ένας τον άλλο στην επίθεση ενάντια στην μικρομεσαία επιχείρηση.

Και όχι μόνο δεν το κατάργησε, αλλά συμπλήρωσε το μέτρο αυτό με τα γνωστά αντικειμενικά κριτήρια την 'Ανοιξη του 1994, που αυτά τα αντικειμενικά κριτήρια ο κ. 'Εβερτ δεν τα τοποθέτησε κατά τη γνώμη μου στη σωστή βάση, που δε χτυπούν τη φοροδιαφυγή, που την καλλιεργούν, αφού ο καθένας συμμορφώνει τις εισπράξεις του και τα βιβλία του ανάλογα με τον τζίρο που του εξασφαλίζουν τα αντικειμενικά κριτήρια. Αν μεν έχει μεγάλο τζίρο φοροδιαφεύγει και αν έχει μικρότερο καταστρέφεται και κλείνει.

Επίσης είναι γεγονός ότι η τροποποίηση που έγινε τώρα με τον νέο φορολογικό νόμο, για τα αντικειμενικά κριτήρια, ήταν μία τροποποίηση προς το χειρότερο. 'Ενα χαρακτηριστικό παράδειγμα θα σας πω με τη διάταξη που λέγει ότι υποβάλλονται στα αντικειμενικά κριτήρια και οι επιχειρήσεις που προαιρετικά κρατούν βιβλία γ' κατηγορίας. Ενώ οι ανώνυμες εταιρείες, που υποχρεωτικά κρατούν βιβλία γ' κατηγορίας δεν υπόκεινται. Αυτός που προαιρετικά κρατά βιβλία υπόκειται ενώ όταν πέρναγαν τα αντικειμενικά κριτήρια, η πρόταση που έκαναν στη Βουλή οι κυβερνώντες ήταν να πάνε αυτές οι επιχειρήσεις στα βιβλία γ' κατηγορίας.

'Ετσι, λοιπόν, με όλα αυτά επιδεινώθηκε η κατάσταση στις μικρομεσαίες επιχειρήσεις. Και έχουμε όλα αυτά τα χρόνια μία συνεχή ενίσχυση της μεγάλης επιχείρησης εις βάρος της μικρομεσαίας, δηλαδή με το φορολογικό σύστημα, με το σύστημα της χρηματοδότησης με τα κίνητρα κ.λπ.

Τώρα η πρόταση που γίνεται από τη Νέα Δημοκρατία, αλλά και από την Κυβέρνηση, είναι ότι θα πρέπει στα πλαίσια της αγοράς και του ανταγωνισμού να προσαρμοστούν οι διάφορες επιχειρήσεις, να εκσυγχρονιστούν κ.λπ.

Η αλήθεια είναι ότι όλες αυτές οι θεωρίες περί λειτουργικού ανταγωνισμού κ.λπ. αποβλέπουν στο να χρυσώσουν περισσότερο το χάπι, να γλυκάνουν το πόνο της μικρομεσαίας επιχείρησης, μέχρι που να έρθει το τέλος τους. Και οι ενισχύσεις και τα κίνητρα δίνονται κυρίως σε ένα πολύ μικρό μέρος των επιχειρήσεων. 

Επίσης πρέπει να διευκρινίσουμε ότι όταν μιλάμε στην Ελλάδα για μικρομεσαία επιχείρηση εννοούμε κυρίως την επιχείρηση όπου υπάρχει αυτοαπασχόληση του ίδιου του ιδιοκτήτη και απασχολεί τρεις-τέσσερις εργαζόμενους.

'Εχουμε ταυτόχρονα το τραπεζικό σύστημα, που με τον τρόπο, τον οποίο αντιμετωπίζει την επιχείρηση, γίνεται ένας δεινός τοκογλύφος. Εμείς νομίζουμε ότι θα μπορούσε, αντί να έχει κλειστές τις στρόφιγγες, για την μικρομεσαία επιχείρηση, των υψηλών επιτοκίων, να υπάρξει μία χρηματοδότηση προς τους επαγγελματοβιοτέχνες και εμπόρους, που να λειτουργήσει ως ένας βασικός μοχλός για τη συνεργασία, τη συνένωση των επιχειρήσεων και βεβαίως απαιτείται ένα ειδικό καθεστώς χρηματοδότησης εγγυημένο από το Κράτος, με χαμηλό επιτόκιο και με δέσμευση κεφαλαίων για τη μικρομεσαία επιχείρηση, με εγγύηση από το Δημόσιο με συμμετοχή και έλεγχο από τους ενδιαφερόμενους φορείς για τον προσανατολισμό και την αποτελεσματικότητα των κεφαλαίων που διατίθενται, καθώς επίσης και των προγραμμάτων που αποβλέπουν ή που απευθύνονται προς τη μικρομεσαία επιχείρηση.

Επιβάλλεται βέβαια να υπάρξει και ένα αντιμονοπωλιακό πλαίσιο.

Για να μη μακρυγορήσω, θα αναφερθώ σε ορισμένα από τα βασικά προβλήματα, που αντιμετωπίζουν αυτήν τη στιγμή οι επιχειρήσεις και που προωθείται μέσω αυτών των προβλημάτων η εξόντωσή τους. 

'Εχουμε το ωράριο, το οποίο, όπως βλέπουμε, σταδιακά, ΠΑ.ΣΟ.Κ. και Νέα Δημοκρατία συμπληρώνοντας ο ένας τον άλλο, το κάνουν όλο και πιο εξοντωτικό για τη μικρομεσαία επιχείρηση. Βαίνουμε, παρά τις αντίθετες διαβεβαιώσεις, σταδιακά προς την κατάργηση και αυτής ακόμα της κυριακάτικης αργίας. Εμείς επιμένουμε ότι θα έπρεπε να υπάρξει μια δέσμευση σαφής για κατοχύρωση της αργίας του απογεύματος του Σαββάτου, συν δύο απογεύματα την υπόλοιπη εβδομάδα και φυσικά της κυριακάτικης αργίας. Επίσης, πρέπει να υπάρξει συγκεκριμένη ώρα έναρξης και λήξης του ωραρίου σε τέτοια πλαίσια, που να μπορεί η μικρομεσαία επιχείρηση να αντέξει.

Σε ό,τι αφορά την επαγγελματική στέγη. Να αλλάξει το σημερινό καθεστώς. Η διάρκεια των συμβολαίων να είναι οκταετής, συνεχής ανανέωση ανά τριετία -εκτός όταν πρόκειται για ιδιόχρηση- αναπροσαρμογή του επιτοκίου -να γίνεται ετήσια στο 75% του τιμάριθμου- να καταργηθούν οι διατάξεις, που απελευθερώνουν τις παλιές μισθώσεις.

Σελίδα 3412 

Επίσης, σε ό,τι αφορά τα προγράμματα, είναι γεγονός ότι τα προγράμματα αυτά δεν αφορούν το 90% των μικρομεσαίων επιχειρήσεων, αλλά ένα πολύ μικρό αριθμό επιχειρήσεων. Και επίσης διατίθενται με τέτοιον τρόπο, που πραγματικά δε βοηθούν στη διατήρηση, τη συντήρηση της μικρομεσαίας επιχείρησης.

ΠΡΟΕΔΡΕΥΩΝ (Νικόλαος Κατσαρός): Παρακαλώ, κύριε Κόρακα, τελειώνετε.

ΣΤΡΑΤΗΣ ΚΟΡΑΚΑΣ: Τελειώνω, κύριε Πρόεδρε.

Τα όσα κονδύλια έχουν αξιοποιηθεί μέχρι σήμερα, θα ήταν ενδιαφέρον να μάθουμε ποιοι τα πήραν και με τι αποτέλεσμα.

'Ολοι στην Αίθουσα αυτή, εκτός από το ΚΚΕ, κάνουν κριτική ο ένας στον άλλο ή δίνουν τη σημασία που δίνουν στα προγράμματα αυτά για τον εκσυγρονισμό της μικρομεσαίας επιχείρησης μέσω των προγραμμάτων αυτών. 'Ομως δεν απαντούν σ' αυτό το συγκεκριμένο ερώτημα, που θέσαμε, ποιοι και πώς τα πήραν και τι αποτέλεσμα είχαν μέχρι σήμερα.

Τελειώνοντας, κύριε Πρόεδρε, θα ήθελα να πω μια κουβέντα για τον ΕΟΜΜΕΧ, ότι αντί ο ΕΟΜΜΕΧ να διαχειριστεί τα όποια αυτά προγράμματα, αντί να διαχειριστεί συγκεκριμένα κεφάλαια, που θα διατεθούν για τη μικρομεσαία επιχείρηση, με συμμετοχή βεβαίως και των εκπροσώπων των εργαζομένων των φορέων, για να υπάρχει διαχειριστικός έλεγχος, ουσιαστικά αυτήν τη στιγμή αξιοποιείται ως ένας ενδιάμεσος φορέας ανάμεσα στους επαγγελματοβιοτέχνες και τις ιδιωτικές εταιρίες, στις οποίες έχει ανατεθεί η διαχείριση αυτών των προγραμμάτων.

Κατά τη γνώμη μας, αυτό που επιβάλλεται, είναι να υπάρξει μια άλλη πολιτική αντιμονοπωλιακή, σε όφελος της μικρομεσαίας επιχείρησης, που θα βοηθάει στη συνένωση και τη συνεταιριστικοποίηση της επιχείρησης με τα συγκεκριμένα μέτρα, που έχουμε προτείνει, μια πολιτική η οποία βεβαίως θα στηρίζει τη μικρομεσαία επιχείρηση και την παραγωγική βάση της Χώρας και όχι το μεγάλο κεφάλαιο και κυρίως το ξεπούλημα αυτής της βάσης στο ξένο κεφάλαιο.

ΠΡΟΕΔΡΕΥΩΝ (Νικόλαος Κατσαρός): Τελειώσατε, κύριε Κόρακα.

ΣΤΡΑΤΗΣ ΚΟΡΑΚΑΣ: Πιστεύουμε ότι τα συμφέροντα των επαγγελματοβιοτεχνών και εμπόρων της μικρομεσαίας επιχείρησης είναι συνδεδεμένα με τα συμφέροντα των εργαζομένων, των οποίων το εισόδημα βεβαίως παίζει ένα σημαντικό ρόλο για το τζίρο τους, την επιβίωσή τους, όπως είναι συνδεδεμένα με τα συμφέροντα των αγροτών και γι' αυτό σ' αυτήν την περίοδο, που όλοι αυτοί οι χώροι είναι σε κινητοποίηση, πιστεύουμε ότι πρέπει να γίνει συνείδηση όλων ότι δεν είναι η αντιπαράθεση μεταξύ τους, το διαίρει και βασίλευε δεν πρέπει να περάσει, αλλά η δημιουργία ενός πλατιού, κοινωνικού, αντιμονοπωλιακού μετώπου, που θα αντιπαλέψει την προωθούμενη πολιτική...

ΠΡΟΕΔΡΕΥΩΝ (Νικόλαος Κατσαρός): Κύριε Κόρακα, σας παρακαλώ, τελειώσατε.

ΣΤΡΑΤΗΣ ΚΟΡΑΚΑΣ: Με συγχωρείτε, κύριε Πρόεδρε, βλέπετε ότι κλείνω.

ΠΡΟΕΔΡΕΥΩΝ (Νικόλαος Κατσαρός): Κλείνετε, αλλά ανοίγετε όμως ένα σωρό άλλα θέματα. Σας παρακαλώ!

ΣΤΡΑΤΗΣ ΚΟΡΑΚΑΣ: ...που θα αντιπαλέψει, επαναλαμβάνω, τη συγκεκριμένη πολιτική, που γίνεται προσπάθεια να προωθηθεί.

ΠΡΟΕΔΡΕΥΩΝ (Νικόλαος Κατσαρός): Ο Κοινοβουλευτικός εκπρόσωπος του Συναπισμού της Αριστεράς και της Προόδου κ. Ιωάννης Δραγασάκης έχει το λόγο.

ΙΩΑΝΝΗΣ ΔΡΑΓΑΣΑΚΗΣ: Κύριε Πρόεδρε, θεωρούμε θετικό, που ειδικά από τη Νέα Δημοκρατία προήλθε η σημερινή επερώτηση και η σημερινή συζήτηση, διότι θεωρούμε ότι και η Νέα Δημοκρατία -όχι τόσο ως Κυβέρνηση, δε μας απασχολεί αυτό- είχε μια συμβολή σε ορισμένα θέματα, να μη συνειδητοποιηθεί έγκαιρα το πρόβλημα των μικρομεσαίων επιχειρήσεων.

Αυτή η αντίληψη ότι η ελεύθερη αγορά τα λύνει όλα, αυτή η αντίληψη ότι οι μικρομεσαίοι δε χρειάζονται το Κράτος -και σήμερα ακούστηκε εδώ-είναι σε αντίθεση βεβαίως μ' αυτά τα ίδια, τα οποία και η Νέα Δημοκρατία και όλοι λέμε εδώ. Ο μικρομεσαίος, το μόνο που δε γνωρίζει είναι η ελεύθερη αγορά. Γνωρίζει μια αγορά άνισου ανταγωνισμού με μεγάλες δυσκολίες και προβλήματα και αυτό το φάντασμα της ελεύθερης αγοράς είναι το μόνο το οποίο δε βλέπει.

Επίσης, δεν μπορούμε στα σοβαρά να μιλάμε για πολιτικές υπέρ των μικρομεσαίων επιχειρήσεων, όταν φορέας υλοποίησης αυτών των πολιτικών, μάλλον, οι πολιτικές αυτές, περνάνε με τον ένα ή τον άλλο τρόπο είτε μέσω του Κράτους είτε μέσω θεσμών και φορέων που θα πρέπει το Κράτος να δει πώς θα δημιουργηθούν και να λειτουργούν αυτόνομα.

Μ' αυτήν την έννοια, λοιπόν, θεωρούμε σημαντικό που έρχεται εδώ και θεωρούμε και θετικό το κλίμα διαλόγου, το οποίο διαμορφώνεται πάνω σ' αυτό το σοβαρό θέμα.

Η δεύτερη εισαγωγική παρατήρηση είναι προς την κυρία Υπουργό. Συμφωνώ με ότι όλα αυτά τα οποία σχεδιάζει το ΥΒΕΤ είναι σημαντικά και πάρα πολλά αποτελούν και μια πρόοδο, με την έννοια ότι αφορούν θεσμούς και προγράμματα, τα οποία στη Χώρα μας δεν είχαν εφαρμοστεί ενώ αλλού έχουν εφαρμοστεί από δεκαετίες.

Οι παρατηρήσεις που μπορούν να γίνουν αφορούν το χρόνο. Τα πάντα αργούν. Και δεύτερον, ότι ακόμα και πλήρως και με ιδανικό τρόπο να υλοποιηθούν, θα καλύψουν ανάγκες εντελώς συγκεκριμένες, εντελώς ορισμένες. Τα γκλάστερς βεβαίως είναι ωραία ιδέα. Πληροφούμαι ότι σας υποβλήθηκαν περί τις εκατόν πενήντα ενδεχομένως προτάσεις. Θετικό αυτό. Οι πόροι που απαιτούνται για να ικανοποιηθούν υπερβαίνουν τα εκατό δισ., οι διαθέσιμοι πόροι είναι εφτά δισ. Με τον καλύτερο τρόπο, λοιπόν, να λειτουργήσετε, που και εκεί υπάρχουν παρατηρήσεις να γίνουν, βλέπουμε ότι υπάρχει ένα κενό.

Εγώ θα ήθελα, λοιπόν, επειδή και μια πιθανή πηγή διαφωνίας μας και με την Κυβέρνηση και με τη Νέα Δημοκρατία ίσως, είναι μια αφετηριακή θέση. Το ερώτημα που έθεσε η κυρία Υπουργός είναι τι επιχειρήσεις θέλουμε. Εγώ θα έθετα το ερώτημα, γιατί τις θέλουμε τις μικρομεσαίες επιχειρήσεις και πώς κρίνουμε τη σημασία τους. Εάν τα κριτήριά μας είναι στενά οικονομικά και μόνο, ανταγωνιστικότητα, παραγωγικότητα, που η σημασία τους είναι δεδομένη, μπορούμε να καταλήξουμε σε κάποια συμπεράσματα και σε κάποιες πολιτικές. Εμείς πιστεύουμε ότι ο ρόλος των μικρομεσαίων επιχειρήσεων σήμερα αποκτά μια ευρύτερη σημασία. Και θα ήθελα να τονίσω δυο στοιχεία. Πρώτον, είναι η συμβολή τους στην απασχόληση. Πάντα υπήρχε και πάντα το λέγαμε. Στο ορατό όμως μέλλον, όλες οι αναλύσεις και οι μελέτες και η έκθεση της κομισιόν η σχετική με τις μικρομεσαίες, διαπιστώνουν ότι οι μικρές και οι μεσαίες επιχειρήσεις θα είναι ίσως και η μόνη πηγή ή η κύρια πηγή νέων θέσεων εργασίας. Αυτό επομένως σημαίνει ότι χρειάζεται η πολιτική μας για τις μικρομεσαίες επιχειρήσεις, να πάρει υπόψη της αυτό το στοιχείο.

Δεύτερη διάσταση είναι ο ρόλος της μικρής και μεσαίας επιχείρησης στη στήριξη των τοπικών αγορών και των τοπικών οικονομιών. Πολλοί διαπιστώνουν και μας προειδοποιούν ότι αυτό το φαινόμενο που λέγεται παγκοσμιοποίηση, η μεγέθυνση των αλυσίδων καταστημάτων ή επιχειρήσεων, η ανάπτυξη των πολυεθνικών, εν πάση περιπτώσει μπορεί να λειτουργήσει και λειτουργεί αποσυνθετικά για την τοπική αγορά, την τοπική οικονομία. Ο Νομός Κοζάνης που είναι η περιοχή της κυρίας Υπουργού στηρίζεται σε ένα πλέγμα τέτοιων μικρών επιχειρήσεων και βιομηχανικών και εμπορικών και υπηρεσιών. Εάν δεν υπάρξουν πολιτικές στήριξης γενικώς αυτών των επιχειρήσεων κατ' αρχήν, αν δεν υπάρξει τώρα ένα ευνοικό πλαίσιο, ακόμα και αν με τα προγράμματα του ΥΒΕΤ που μας είπε, ορισμένες επιχειρήσεις στηριχθούν και τους δοθεί και μια δυναμική ώθηση, νομίζουμε ότι αυτή η διάσταση της τοπικής αγοράς, της τοπικής οικονομίας, της περιφερειακής οικονομίας δε θα μπορέσει να στηριχθεί.

(Στο σημείο από την Προεδρική 'Εδρα καταλαμβάνει ο Α' Αντιπρόεδρος της Βουλής κ. ΠΑΝΑΓΙΩΤΗΣ Ν. ΚΡΗΤΙΚΟΣ).

Ακριβώς γι' αυτούς τους λόγους, νομίζουμε ότι χρειάζεται ένας νέος σχεδιασμός της πολιτικής για τις μικρομεσαίες 

Σελίδα 3413 

επιχειρήσεις, που να πάρει υπόψη της αυτά τα στοιχεία. 

Και επειδή ακούστηκε με έμφαση, ότι "έχουμε πολιτική", ποια είναι η πολιτική, για τη χρηματοδότηση των μικρομεσαίων; Δεν είναι δυνατόν να παραβλέπουμε το τι γίνεται. Το τραπεζικό σύστημα είναι απρόσιτο για τη μικρομεσαία επιχείρηση, σε πάρα πολλές περιπτώσεις.

Δεύτερον, είναι άνισοι οι όροι ανταγωνισμού. Πάει η μεγάλη επιχείρηση και διαπραγματεύεται το επιτόκιο π.χ. από 15% σε 12%. Και πάει η μικρομεσαία επιχείρηση και είναι 20% ή 18%.

Εάν έχουμε πολιτική για το φορολογικό σύστημα, ποια είναι αυτή. Για τις δυσκολίες του Υπουργείου Οικονομικών εντάξει, αλλά εδώ έχουμε μια πραγματικότητα. 

Τρίτον, νομίζω ότι δεν είναι δευτερεύον το ερώτημα. Την όποια πολιτική έχουμε, ποιος τη χαράσσει και ποιος τη διαμορφώνει;

Νομίζω ότι το Υπουργείο Οικονομικών κυρία Υπουργέ, δε σας ρώτησε όταν καθιέρωσε τα αντικειμενικά κριτήρια. Να είμαστε ειλικρινείς. Και εγώ θα ήθελα το όποιο Υπουργείο Ανάπτυξης, να είναι το κέντρο σχεδιασμού της πολιτικής για τις μικρομεσαίες επιχειρήσεις. Γιατί αυτήν τη στιγμή έχουμε και μια διάσπαση της κρατικής ευθύνης. Το Υπουργείο Οικονομικών ερήμην σχεδιάζει, για να εισπράξει έσοδα, το άλλο Υπουργείο κάνει άλλα και έτσι έχουμε διάσπαση και δεν έχουμε μια συνολική ευθύνη και μια συνολική κατεύθυνση.

Μια ακόμη παρατήρηση, που θα ήθελα να κάνω, είναι ότι καλά αυτά με τα κοινοτικά προγράμματα, εννοώ ότι καλό είναι που υπάρχουν, παρά τις παρατηρήσεις και τις ενστάσεις που έχουμε. Δεν αρκούν. Και θεωρώ ότι θα είναι επικίνδυνο και θα το πάθουμε, όπως με τους αγρότες και την αγροτική πολιτική. Και δεν ξέρω καμιά ευρωπαϊκή χώρα, που πλάι στην αξιοποίηση ευρωπαϊκών προγραμμάτων δεν έχει και εθνική πολιτική και εθνικά μέσα, για τη στήριξη της πολιτικής για τις μικρομεσαίες επιχειρήσεις.

Δηλαδή η Γερμανία π.χ. περιμένει από τα ευρωπαϊκά προγράμματα, για να κάνει πολιτική για τις μικρομεσαίες επιχειρήσεις; Νομίζω έχετε πλάι σας συμβούλους ειδικούς και μπορούν να δώσουν συγκεκριμένα στοιχεία, γύρω απ' αυτό το θέμα.

Επομένως μας ανησυχεί το ότι έχουμε κρεμάσει, να το πω απλά, τη "γούνα" μας και τα πάντα μας στα ευρωπαϊκά προγράμματα. Αυτό θα αφήσει κενά και θα δημιουργήσει και μια μονομερή εξάρτηση από χρηματοδοτήσεις εξωτερικές, οι οποίες θα είναι αιτίες προβλημάτων του μέλλοντος.

Τέλος δεν ξέρω από που προκύπτει αυτή η συσχέτιση, ότι η αποτελεσματικότητα της επιχείρησης συνδέεται με το μέγεθός της. 'Οσα ξέρω για το θέμα είναι αμφιλεγόμενο ζήτημα και στην επιστήμη και στην πρακτική, το μεγάλο θέμα είναι με τι θεσμούς θα μπορέσει η μικρή επιχείρηση να υπερβεί τα κενά, που τις δημιουργεί το μικρό της μέγεθος και ακριβώς η πρόκληση για την πολιτική είναι να διαμορφώσει τέτοιους θεσμούς, σε ό,τι αφορά την πληροφόρηση, σε ό,τι αφορά την εξωστρέφειά της, σε ό,τι αφορά την ανανέωση του τεχνολογικού της εξοπλισμού κ.ο.κ.

Φοβάμαι ότι αυτό που είπε η κυρία Υπουργός, έτσι τουλάχιστον ακούστηκε είναι ότι μέσω του μηχανισμού των αγορών θα αφήσουμε να γίνει μια εκκαθάριση ή μια αναδιαμόρφωση του μεγέθους και από μικρές να πάμε σε μεγαλύτερες επιχειρήσεις.

Θα κλείσω με ορισμένα πιο συγκεκριμένα θέματα. 

Πρώτον, με τη χρηματοδότηση έκανα ορισμένες νύξεις. Πιστεύω ότι πρέπει να δούμε το θέμα ειδικών χρηματοδοτικών σχημάτων για μικρομεσαίες επιχειρήσεις. Θυμάμαι ότι πριν από μερικά χρόνια δεν τολμούσαμε να το πούμε και εθεωρείτο δογματισμός. Και ήρθε ο Ντελόρ και η Ευρωπαϊκή Ενωση και καθιέρωσε επιδότηση επιτοκίου, για τη μικρομεσαία επιχείρηση. Εστω μια μικρή επιδότηση.

Δεύτερον, υπάρχει το factoring, που δίνει κάποια βοήθεια σε ό,τι αφορά τις απαιτήσεις κ.λπ. Αυτό καλύπτει μόνο μεγάλες επιχειρήσεις. Πρέπει να υπάρξει θεσμός και για τη μικρομεσαία επιχείριση.

Τρίτον, έγινε ο νόμος το Δεκέμβρη του 1995 για τις εταιρείες αμοιβαίων εγγυήσεων και δεν υπάρχει ακόμη υπουργική απόφαση και η Pράξη του διοικητή της Τραπέζης Ελλάδος. Πρέπει να επιταχυνθούν, ούτως ώστε αυτός ο θεσμός να αρχίσει να έχει πρακτικό νόημα.

Ενισχύσεις 1892. 'Εχουμε ένα γενικότερο ερώτημα για την αποτελεσματικότητα αυτού του τρόπου στήριξης των επενδύσεων. Ας γίνει ένας έλεγχος για το τι αποτελέσματα είχαν.

(Στο σημείο αυτό ακούγεται ο προειδοποιητικός ήχος λήξης του χρόνου ομιλίας του κυρίου Βουλευτή)

Επειδή δε θέλω να υπερβώ το χρόνο, θα κάνω ακόμα μόνο μία παρατήρηση.

Η ιδέα ότι ορισμένες επιχειρήσεις με ιδιομορφίες -όπως ακούστηκε ότι είναι τα βυρσοδεψεία- πρέπει να πάνε σε κάποια πάρκα, είναι σωστή. Δεν πρέπει να υποτιμήσουμε όμως και τη διαπίστωση που γίνεται από επιστήμονες -και πρόσφατα έγινε μία ημερίδα, ένα συνέδριο από το ΒΕΑ και το Πολυτεχνείο- που λένε ότι υπό όρους και προϋποθέσεις η μικρή επιχείρηση -και η βιοτεχνική ακόμα, εκτός από εξαιρέσεις- μπορεί να υπάρξει και να συνυπάρξει μέσα στον ιστό των πόλεων. Και αυτό είναι πάρα πολύ σημαντικό και για τις επιχειρήσεις, αλλά και για τη ζωή, γενικά, των πόλεων.

Με αυτές τις παρατηρήσεις, τελειώνω και ευχαριστώ.

ΠΡΟΕΔΡΕΥΩΝ (Παναγιώτης Ν. Κρητικός): Ο Κοινοβουλευτικός Εκπρόσωπος του Δημοκρατικού Κοινωνικού Κινήματος κ. Ιντζές έχει το λόγο.

ΑΝΑΣΤΑΣΙΟΣ ΙΝΤΖΕΣ: Κυρίες και κύριοι συνάδελφοι, η έννοια της μικρομεσαίας επιχείρησης στην Ελλάδα, είναι ασαφής. Και η ασάφεια αυτή είναι εσκεμμένη. Μέχρι τώρα δεν υπάρχει στην Ελλάδα κάποια ρύθμιση νομοθετική, να καθορίζει ποια είναι η μικρή και ποια η μεσαία επιχείρηση. Συνήθως, εθιμικά, εμπειρικά, αλλά μεταβλητά, η μικρή επιχείρηση ορίζεται στην Ελλάδα ως αυτή που απασχολεί έως εννέα ή δέκα άτομα, όταν το κριτήριο είναι ο αριθμός των απασχολουμένων και μεσαία είναι αυτή που απασχολεί έως και πενήντα άτομα. Και από εκεί και πέρα είναι η μεγάλη που χαρακτηρίζεται από βιοτεχνία σε βιομηχανία.

Τα αντίστοιχα νούμερα στην Ευρωπαϊκή 'Ενωση είναι μέχρι πενήντα άτομα η μικρή επιχείρηση, μέχρι πεντακόσια η μεσαία και από εκεί και πέρα η μεγάλη.

Είπα στην αρχή, ξεκινώντας την ομιλία μου, ότι αυτή η μη ρύθμιση είναι εσκεμμένη. Γιατί; Διότι όσες φορές έλαβε η Ελληνική Πολιτεία ορισμένα μέτρα δήθεν στήριξης της μικρής και μεσαίας επιχείρησης, η ελαστικότητα των κριτηρίων ήταν τέτοια που οδηγούσε τις ωφέλειες να τις έχουν οι μεγάλες επιχειρήσεις.

Θα ήθελα να ρωτήσω την κυρία Υπουργό -μπορεί να μας δώσει στοιχεία- με την εγκύκλιο 197 που καθιερώθηκε αν θυμάμαι καλά το 1975 ή το 1976 -δε θυμάμαι πολύ καλά- οι επιδοτήσεις των επιτοκίων που δόθηκαν στις βιοτεχνίες και στις βιομηχανίες, πόσο τοις εκατό απορροφήθηκαν από τις μεγάλες βιομηχανίες και πόσο από τις μικρές, για να δείτε το εσκεμμένο του μη ορισμού των κριτηρίων της μεγάλης ή μικρής επιχείρησης.

Είναι γεγονός ότι πράγματι η μικρομεσαία επιχείρηση καλύπτει το 95% έως 98% της ελληνικής μεταποίησης. Είναι γεγονός ότι η μικρή και μεσαία επιχείρηση είναι κατ'εξοχήν ελληνική επιχείρηση. Τα κεφάλαια των μικρών και μεσαίων επιχειρήσεων είναι έως και 100% ελληνικά, είναι η εθνική επιχείρηση.

Η μικρή και μεσαία επιχείρηση, είναι αυτή που απασχολεί στην Ελλάδα γύρω στο 80% των απασχολούμενων με εξαρτημένη εργασία ή με αυτοαπασχόληση. Είναι η επιχείρηση, η ευέλικτη που έχει μεγάλη προσαρμοστικότητα, απασχολεί σχετικώς μικρά κεφάλαια και με τις νέες συνθήκες της τεχνολογίας είναι και η επιχείρηση του μέλλοντος γιατί και η πληροφορική και η βιοτεχνολογία, όλες αυτές οι νέες μορφές παραγωγής και νέων προϊόντων, δεν έχουν ανάγκη μεγάλης κλίμακας επιχειρήσεις. Και επομένως, η μικρή και μεσαία επιχείρηση έχει και μέλλον.

Και εδώ, μπορούμε να πούμε ότι -σε κράτη μεγάλα, όπως οι ΗΠΑ, όπου έχουν ιδρυθεί γιγαντιαίες επιχειρήσεις, που 

Σελίδα 3414 

βάσει της αρχής της συγκέντρωσης και της συγκεντροποίησης του κεφαλαίου και από μαρξιστές οικονομολόγους και από φιλελεύθερους, που προέβλεπαν, οι μεν την εξαφάνιση των μικρών επιχειρήσεων και των μεσαίων και οι δε, βάσει του ελεύθερου ανταγωνισμού, πάλι τα ίδια- η εμπειρία του εικοστού αιώνα αποδεικνύει ότι και στις πιο ανεπτυγμένες καπιταλιστικές χώρες η μικρή και η μεσαία επιχείρηση δεν εξαφανίζεται. Και υπάρχουν μερικές δραστηριότητες και σε καθαρά κατευθυνόμενες οικονομίες κεντρικού σχεδιασμού, όπως αυτές της τέως Σοβιετικής 'Ενωσης, που προσέφευγαν, παραβιάζοντας το δογματισμό τους, στο να επιτρέπουν να λειτουργούν μικρές επιχειρήσεις. Αυτά εισαγωγικά.

Παρήλασαν από εδώ πολλοί Αγορητές από τα τέσσερα Κόμματα, πλην του ΠΑΣΟΚ. Θα ακούσω τη γνώμη του.

Το Δημοκρατικό Κοινωνικό Κίνημα πιστεύει ότι η αρμόζουσα μονάδα παραγωγής, μεταποίησης, αλλά και υπηρεσιών είναι η μικρή και μεσαία επιχείρηση. 'Αλλωστε, σ' αυτή βασίσθηκε και η όποια οικονομική ανάπτυξη έγινε από το 1950 και εντεύθεν.

Είναι πολλά τα συγκριτικά πλειονεκτήματα της μικρής και μεσαίας επιχείρησης στην Ελλάδα και είναι και η μόνη λύση, που μπορεί να οδηγήσει σε διέξοδο από την οικονομική κάμψη, που υφίσταται η ελληνική οικονομία, αλλά και οι κατ' ιδίαν οικονομικές μονάδες.

'Ομως, χρειάζεται μία πολιτική. Και πολιτική συγκεκριμένη το ΠΑΣΟΚ δεν έχει. Το έχω τονίσει επανειλημμένως και στις προγραμματικές δηλώσεις και στον Προϋπολογισμό και στο τελευταίο φορολογικό νομοσχέδιο, που ψηφίσαμε, ότι μπορεί, ενδεχομένως, όσα μέτρα εηξήγγειλε η Κυβέρνηση να ήταν σωστά, αλλά ήταν πυροβολισμοί στον αέρα τυχαία, χωρίς στόχο. Γιατί, διαμορφώνεις μία πολιτική, όταν ξέρεις, τι ζητάς. Και πράγματι, δεν υπάρχει συγκεκριμένη πολιτική για τους μικρούς και μεσαίους. Γιατί, πώς θα υπάρξει και τι μέτρα θα λάβει, όταν δεν ξέρει, ποιους τομείς παραγωγής ή διακίνησης ή υπηρεσιών και ποιές περιφέρειες θέλει ν' αναπτύξει κάποια παραγωγικότητα; Και εφόσον δεν έχει ένα συνολικό, γενικό κατευθυντήριο, όχι αυστηρό πρόγραμμα ανάπτυξης, δεν μπορεί να έχει και πολιτική. Και εγώ το βρίσκω φυσιολογικό. Γι' αυτό, τα όποια μέτρα παίρνει είναι σπασμωδικά, συγκυριακά. Λύνουν, ενδεχομένως, ένα πρόβλημα κάποιου τομέα ή μιας περιφέρειας. Και το πρόβλημα τελείωσε. Και μετά από ένα ή δύο ή τρία χρόνια, πάλι ερχόμαστε με το ίδιο πρόβλημα σε άλλον τομέα της οικονομίας και σε άλλη περιφέρεια.

Θα πω μερικά παραδείγματα αυτής της αλλοπρόσαλλης πολιτικής ή, για να είμαι πιό επιεικής, αυτής της πολιτικής, που δε στοχεύει πουθενά.

Αντικειμενικά κριτήρια. Εδώ και πέντε χρόνια ισχύουν. Και ακούστε: Είπε η κυρία Υφυπουργός -και συμφωνώ απόλυτα μαζί της- ότι πρέπει να έχει ένα μέγεθος η μικρή επιχείρηση. Μάλιστα.

Καθιέρωσε το 35% της φορολογίας η Νέα Δημοκρατία. Υπεσχέθη το ΠΑΣΟΚ ότι θα το καταργήσει. Δεν ξέρω γιατί. Προφανώς -πιστεύω- θα το ενέτασσε σ' ένα δικό της πρόγραμμα ανάπτυξης. 'Ερχεται σαν Κυβέρνηση και το διατηρεί. Και ταυτόχρονα, εξαγγέλλει και επιμένει ότι: "Ναι, θέλιυμε ν' αναπτύξουμε τις επιχειρήσεις. Να κάνουμε συγχωνεύσεις".

Αποτέλεσμα αυτού του μέτρου ήταν η διάσπαση των επιχειρήσεων, να γίνουν προσωπικές, για ν' αποφύγουν τη βαριά φορολογία.

Είναι γεγονός ότι, την τελευταία εξαετία, έχουν κλείσει περίπου εκατόν πέντε χιλιάδε μικρομεσαίες επιχειρήσεις. Και βεβαίως, σ' ένα σύστημα καπιταλιστικό, είναι λογικό να κλείνουν και επιχειρήσεις. 'Αλλωστε, αυτή είναι και η τιμή και η δόξα του επιχειρηματία σε μία ελεύθερη οικονομία, αλλά είναι και ο κίνδυνος 'Εκλεισαν εκατόν πέντε χιλιάδες. Θα μπορούσε να μας πεί η κυρία Υφυπουργός, πόσες άνοιξαν, για να δούμε, εάν, όσα μέτρα εξήγγειλε ή είναι υπό υλοποίηση, συμβάλουν στην ανάπτυξη και την εξυγίανση του τομέα της μεταποίησης και των υπηρεσιών στη μικρή και μεσαία επιχείρηση;

Το άλλο μέτρο είναι η σκληρή δραχμή. 

(Στο σημείο αυτό ακούγεται ο προειδοποιητικός ήχος λήξης του χρόνου ομιλίας του κυρίου Βουλευτή)

Θα συνοψίσω, κύριε Πρόεδρε. Τι να κάνουμε; Θα είναι όμως ελλιπής η ανάπτυξη που κάνω.

Ο Διοικητής της Τράπεζας της Ελλάδας έχει πει, ότι η αντοχή της σκληρής δραχμής έχει φθάσει στα όρια, που από εκεί και πέρα πρέπει κάτι να γίνει. Διότι η σκληρή δραχμή μπορεί να επιτυγχάνει μακροοικονομικούς στόχους, όπως την πτώση του πληθωρισμού, αλλά δημιουργεί δυσμενείς συνθήκες στην ελληνική οικονομία, στον περίγυρο της, δηλαδή στις εξαγωγές. Από την άλλη, αυξάνει τις εισαγωγές, αφού τα ξένα προϊόντα είναι πολύ φθηνότερα από τα ελληνικά και έτσι, δημιουργείται πάλι ανεργία, με το να κλείνουν οι ελληνικές επιχειρήσεις και να εισάγονται έτοιμα.

Κύριε Πρόεδρε, πολύ γρήγορα πέρασε ο χρόνος. Είμαι σχεδόν στη μέση της ομιλίας μου από τα κεφάλαια που ήθελα να θίξω.

ΠΡΟΕΔΡΕΥΩΝ (Παναγιώτης Ν. Κρητικός): Κύριε συνάδελφε, εσείς είστε έμπειρος κοινοβουλευτικός, έπρεπε να έχετε υπολογίσει το λόγο σας στα πλαίσια του χρόνου που δίνει ο Κανονισμός και να τον έχετε προσαρμόσει σ' αυτόν.

ΑΝΑΣΤΑΣΙΟΣ ΙΝΤΖΕΣ: Είχατε πει ότι θα παίρνατε ορισμένα μέτρα. 'Εργα υποδομής δεν υπάρχουν. 

Η κυρία Υφυπουργός ομολόγησε, ότι τα βιομηχανικά πάρκα και οι βιομηχανικές ζώνες, που έχουν γίνει εδώ και τριάντα χρόνια, έγιναν σε μέρη που δεν έχουν γίνει έργα συγκοινωνίας, αποχέτευσης, ύδρευσης κ.λπ. Είναι αποκομμένες από τα δίκτυα συγκοινωνιών, ξηράς, θαλάσσης, σιδηροδρόμων, αέρος κ.λπ.

Οι εξαγωγές, η τυποποίηση προϊόντων, τα πιστοποιητικά ποιότητας και τα επώνυμα προϊόντα, δεν είναι απαραίτητο, κατ' ανάγκην, να προέρχονται από μια συγκεκριμένη παραγωγική μονάδα, αλλά πρέπει να γίνονται από ομάδες παραγωγών ή παραγωγικών μονάδων.

Υπάρχει ακόμα το μέγα θέμα της χρηματοδότησης, που δεν έχω καθόλου χρόνο να το αναπτύξω. Δεν έχει γίνει καμία συνεταιριστική προσπάθεια των μικρομεσαίων επιχειρήσεων, όχι σώνει και καλά με την έννοια της συγχώνευσης. Γιατί όπως ξέρετε ο συνεταιρισμός δίνει μεγάλη ευχέρεια ανεξάρτητων παραγωγών, καταμερίζοντας τις διάφορες παραγωγικές φάσεις να δρα οικονομικά ενιαία.

Λυπάμαι και πάλι γιατί δεν μπορώ να συνεχίσω την ανάπτυξη της σκέψεως μου. Αρκούμαι σ' αυτά. 

ΠΡΟΕΔΡΕΥΩΝ (Παναγιώτης Ν. Κρητικός): Ο Κοινοβουλευτικός Εκπρόσωπος του Πανελλήνιου Σοσιαλιστικού Κινήματος ο κ. Ιωαννίδης έχει το λόγο.

ΦΟΙΒΟΣ ΙΩΑΝΝΙΔΗΣ: Κύριε Πρόεδρε, ο αγαπητός συνάδελφος του ΔΗ.Κ.ΚΙ., ο μόλις κατελθών του Βήματος, κ. Ιντζές, είπε ότι έχασε το χρόνο. Ποιος από εμάς άραγε τον κέρδισε; 'Ολους μας ξεπερνά, δυστυχώς.

Εγώ βρίσκομαι στην ευτυχή θέση απόψε να μη χρειάζεται καν να εξαντλήσω το χρόνο που μου δίνει ο Κανονισμός, επειδή η Υπουργός η κα 'Αννα Διαμαντοπούλου απάντησε με πληρότητα και με σαφήνεια τέτοια, ώστε νομίζω ότι δεν υπάρχουν παρά μόνο ορισμένες αναφορές που θα μπορούσα να κάνω, πολύ σύντομες και αυτές.

Κύριε Πρόεδρε, κύριοι συνάδελφοι, πρέπει να υπενθυμίσω ότι στη Χώρα μας για τις μικρομεσαίες επιχειρήσεις ουσιαστικά μέχρι να γίνουν οι νομοθετικές και οι άλλες παρεμβάσεις που έκανε ο σημερινός Πρωθυπουργός ως Υπουργός Βιομηχανίας τότε, υπήρχε μόνο ο ΕΟΜΜΕΧ. 

Ο ΕΟΜΜΕΧ, εν πάση περιπτώσει με όλες τις αδυναμίες του είχε επιτελέσει κάποιο σημαντικό έργο. Αλλά η τελευταία κυβέρνηση της Νέας Δημοκρατίας, του '90-'93 είχε πρόθεση φαίνεται να καταργήσει τον ΕΟΜΜΕΧ και ανέθεσε σε ιδιωτικές εταιρείες την κατάρτιση των προγραμμάτων, εις ό,τι αφορά τις μικρομεσαίες επιχειρήσεις, με αποτέλεσμα τα προγράμματα αυτά να απορριφθούν από την Ευρωπαϊκή 'Ενωση και να βρεθεί η Κυβέρνηση πλέον του ΠΑ.ΣΟ.Κ. μπροστά σε μια κατάσταση ημιδιάλυσης του ΕΟΜΜΕΧ, όπως τον παρέλαβε τότε και από την άλλη μεριά, απόρριψης όλων αυτών των προγραμμάτων 

Σελίδα 3415 

που αφορούσαν τις δεκατρείς περιφέρειες της Χώρας.

Από αυτά τα έντεκα προγράμματα -αν θυμάμαι καλά τον αριθμό- τα εννέα BUSINESS PLANS απερρίφθησαν. Αυτό το λέω, όχι γιατί μου αρέσει η παρελθοντολογία, αλλά για να σημειώσω απλώς ότι πραγματικά από το 1993 και ύστερα γίνεται πολύ σοβαρή προσπάθεια. Βεβαίως, δεν έχει ολοκληρωθεί.

'Ακουσα, πρώτον, από τους επερωτώντες Βουλευτές της Νέας Δημοκρατίας "έχουμε και εμείς ευθύνες, αλλά να τις επιμερίσουμε. Δώδεκα χρόνια κυβερνάτε εσείς, τρία κυβερνήσαμε εμείς, άρα έχουμε λιγότερες". Δεν είναι έτσι. Η δημιουργία χρειάζεται πολλά χρόνια. Η καταστροφή μπορεί να γίνει πάρα πολύ σύντομα. Είναι πεποίθησή μου ότι η μεγάλη καταστροφή της ελληνικής οικονομίας συνετελέσθη επί Κυβερνήσεως Τζαννετάκη και εν συνεχεία επί Οικουμενικής Κυβερνήσεως. Δε χρειάζεται πολύς χρόνος για την καταστροφή.

Ο χρόνος χρειάζεται ουσιαστικά για τη δημιουργία. Και για να αποδώσουν όλα αυτά τα μέτρα χρειάζεται χρόνος. Πιστεύω, όμως, ότι μετά από κάποιο διάστημα που θα έχει φανεί και το αποτέλεσμα της απορρόφησης, το οποίο δεν είναι δυνατόν να γίνει από την πρώτη στιγμή, θα δείτε ότι η Κυβέρνηση κινείται προς τη σωστή κατεύθυνση.

Πρέπει να πω ότι όλη η συζήτηση σήμερα γίνεται σε καλό επίπεδο και θετικό κλίμα, παρά τις κάποιες ανακρίβειες ή υπερβολές που ελέχθησαν από επερωτώντες. 'Ακουσα με προσοχή τα όσα είπε ο αγαπητός συνάδελφος και συμπατριώτης, ο κ. Δραγασάκης. Μακάρι, ο χώρος, τον οποίο εκπροσώπησε ως Κοινοβουλευτικός Εκπρόσωπος να είχε αντίστοιχες τοποθετήσεις, μη υιοθετώντας, όπως φαίνεται να κάνει τον τελευταίο καιρό, η ηγεσία του, αβασανίστως όλα τα αιτήματα, τα οποία προβάλλονται από τις διάφορες τάξεις. Είναι σωστό αυτό που είπε ο κ. Δραγασάκης, ότι παράλληλα με τα ευρωπαϊκά προγράμματα και την όποια δυνατότητα έχουμε να απορροφήσουμε τα κονδύλια της Ευρωπαϊκής 'Ενωσης, πρέπει να υπάρχει και μια εθνική πολιτική σε ό,τι αφορά τους μικρομεσαίους. Για να υπάρξει όμως αυτή η πολιτική, καθώς και πολλές άλλες πολιτικές, πρέπει πρώτα να υπάρχουν και αντίστοιχα έσοδα και αντίστοιχες δυνατότητες του Κρατικού Προϋπολογισμού.

Ασφαλώς γνωρίζει ο κ. Δραγασάκης ότι αυτές οι δυνατότητες δεν μπορούν να υπάρξουν, αν δεν υπάρξει και φορολογία που να αποδίδει. Αν τα έσοδα του Κρατικού Προϋπολογισμού κατά το μέγιστο ποσοστό τους πρέπει να διατίθενται για την εξυπηρέτηση του δημόσιου χρέους, για τη μισθοδοσία και τις συντάξεις, δεν μπορούν να βρεθούν τα ποσά εκείνα που θα επέτρεπαν την άσκηση μιας πολιτικής σε όλους τους τομείς και όχι μόνο στις μικρομεσαίες επιχειρήσεις. Επειδή, όμως, οι μικρομεσαίες επιχειρήσεις απασχολούν πολύ μεγάλο ποσοστό εργαζομένων, όπως πολύ σωστά είπε ο κ. 'Εβερτ -ουσιαστικά είναι μικρομεσαίες οι επιχειρήσεις στην Ελλάδα- ο ρόλος τους είναι πολύ σημαντικός στη Χώρα μας, αλλά και σε παγκόσμια κλίμακα και σε ευρωπαϊκή κλίμακα.

Πρέπει, λοιπόν, να δούμε πώς θα μπορέσουμε να ενισχύσουμε περαιτέρω τις μικρομεσαίες επιχειρήσεις, αλλά από την άλλη μεριά, πρέπει και οι ίδιοι να δραστηριοποιηθούν καταλλήλως και να ενημερωθούν, διότι εδώ υπάρχουν προγράμματα και γίνονται προσπάθειες να ενημερωθούν οι μικρομεσαίοι επιχειρηματίες. 'Εγιναν και στην πατρίδα μου την Κρήτη. Δεν προσέρχονται, όμως, να ενημερωθούν για τα διάφορα προγράμματα και πώς μπορούν να συμμετάσχουν σε αυτά. Εν πάση περιπτώσει, δεν καταβάλουν και οι ίδιοι τις προσπάθειες που πρέπει να καταβάλουν, ώστε, στα πλαίσια της γενικότερης πολιτικής που ακολουθεί η Κυβέρνηση, να μπορέσουν να ωφεληθούν όλων των δυνατοτήτων που προσφέρουν τα ευρωπαϊκά προγράμματα.

'Ενα στοιχείο που θα ήθελα και να επισημάνω στην κυρία Υφυπουργό να το προσέξει -είναι όμως και θέμα γενικότερης πολιτικής- είναι πώς και με ποιους τρόπους θα μπορέσουν να ενισχυθούν οι μικρομεσαίες επιχειρήσεις, με εθνικά προγράμματα και με αποφάσεις εθνικού επιπέδου, που δεν έχουν σχέση με τα κονδύλια που δεν μπορούμε να απορροφήσουμε από την Ευρωπαϊκή 'Ενωση.

Και ίσως το θέμα των τραπεζών να είναι πράγματι καίριο όπως και ο τρόπος που αντιμετωπίζουν τις μικρομεσαίες επιχειρήσεις οι τράπεζες.

Κύριε Πρόεδρε, εσείς είσθε ένας ποιητής, που τώρα μόλις έτυχε να ανέβετε στην 'Εδρα. Είχαν αναφερθεί στην ποίηση τόσο ο συνάδελφος της Νέας Δημοκρατίας, ο πρώτος επερωτών άρχισε με Σεφέρη, όσο και η Υφυπουργός κα Διαμαντοπούλου, που κατέληξε με Σεφέρη. Χαίρομαι ότι διαπιστώνω που η ποίηση αρχίζει και μπαίνει σε τόσο πεζά θέματα όπως οι μικρομεσαίες επιχειρήσεις.

ΠΡΟΕΔΡΕΥΩΝ (Παναγιώτης Ν. Κρητικός): Είμαι βέβαιος ότι θα καταλήξετε και εσείς με Καβάφη.

ΦΟΙΒΟΣ ΙΩΑΝΝΙΔΗΣ: 'Οχι. Θα το αποφύγω, κύριε Πρόεδρε, διότι ένας τομέας στον οποίο εξακολουθούμε να είμαστε μεγάλοι, είναι η ποίηση. Και δε θέλω σε μία συζήτηση για τους μικρομεσαίους να επικαλεστώ και εγώ ποίηση που θα μπορούσε να είναι μία υπερβολή. Είμαστε μεγάλοι εκεί. Εδώ μιλάμε για τους μικρομεσαίους. Με αυτό καταλήγω, κύριε Πρόεδρε, γιατί ήμουν βέβαιος ότι με την ευαισθησία που σας κατέχει σε ό,τι αφορά την ποίηση και τη λογοτεχνία γενικότερα θα εκτιμούσατε αυτήν την αναφορά, όπως την εξετίμησα εγώ τόσο από την κυρία Υφυπουργό, όσο και από το συνάδελφο της Νέας Δημοκρατίας που άρχισε την αγόρευσή του με την επίκληση του Σεφέρη.

ΠΡΟΕΔΡΕΥΩΝ (Παναγιώτης Ν. Κρητικός): Ασφαλώς την εκτιμούμε.

Εισερχόμεθα στο στάδιο των δευτερολογιών.

Ο πρώτος επερωτών κ. Σαλαγκούδης έχει το λόγο.

ΓΕΩΡΓΙΟΣ ΣΑΛΑΓΚΟΥΔΗΣ: Κύριε Πρόεδρε, πράγματι η κυρία Υφυπουργός, κατέληξε με έναν αισιόδοξο στίχο του Σεφέρη. Και εγώ είμαι αισιόδοξος από τη φύση μου και πιστεύω ότι υπάρχει σπόρος δημιουργίας σε ολόκληρη την Ελλάδα. Μόνο κυρία Υφυπουργέ, με την ανυπαρξία πολιτικής στον τομέα των μικρομεσαίων επιχειρήσεων, δεν ποτίζετε το σπόρο. Ξεραίνεται το έδαφος. Και αν ο σπόρος δεν ποτίζεται, δεν μπορεί να φυτρώσει, δεν μπορεί να ανθίσει.

Γι' αυτό βλέπουμε σήμερα: Πετάει το έλλειμμα του εμπορικού ισοζυγίου. Το 10% των μικρομεσαίων επιχειρήσεων κλείνουν κάθε χρόνο. Βέβαια δημιουργούνται κάποιες νέες, αλλά δεν έχουν προοπτική οι περισσότερες από αυτές πέραν της τριετίας. Απαξιώνονται επενδύσεις στη Χώρα μας από τις επιχειρήσεις που κλείνουν, αλλά και από αυτές που υπάρχουν που δεν εκσυγχρονίζονται και με μαθηματική ακρίβεια θα κλείσουν.

Το 1980 το ποσοστό της μεταποίησης στο ΑΕΠ ήταν 15,7%. Μέσα σε μία δεκαετία έπεσε στο 13,20%. Η Ιονική Τράπεζα κυκλοφόρησε ένα πολύ ωραίο φυλλάδιο: Οι νομοί της Ελλάδος. Αν το διαβάσει κανείς -το διάβασα με πολύ σκεπτικισμό- φαίνεται ότι η μεταποίηση σαν ποσοστό στο ΑΕΠ κάθε νομού έχει πτώση. Σε κανέναν νομό δεν εμφανίζεται αύξηση. Είναι ένα θλιβερό μήνυμα.

Μας είπατε "όταν υλοποιηθούν αυτές οι επενδύσεις θα αποδώσουν μετά από μία πενταετία". Δεν αντιλέγω. Και εγώ τελείωσα αισιόδοξα. Δε θέλω να δίνω θλιβερά μηνύματα στο Λαό. 'Οπως είμαι και εγώ αισιόδοξος από τη φύση μου, θέλω ο Ελληνικός Λαός να ελπίζει, να μην απογοητεύεται. Είπα έστω και αργά ας ξεκινήσουν επιτέλους με γρήγορους ρυθμούς τα προγράμματα για να υλοποιηθούν. 'Ομως χρειάζονται και άμεσα μέτρα και γι' αυτά μιλούσαμε προηγουμένως. 'Οταν είπαμε για την κατάργηση των αντικειμενικών κριτηρίων -όπως είπαν και άλλοι συνάδελφοι- εννοούσαμε ότι είναι ένα πράγμα που καίει αυτήν τη στιγμή τη μικρομεσαία επιχείρηση, δώστε τους αυτήν τη στιγμή ανάσα. 'Οταν μετά από πέντε χρόνια υλοποιηθούν αυτά που είπατε, δυστυχώς θα έχουμε νεκρές επιχειρήσεις, δε θα μπορούμε να τους δώσουμε ζωή.

Αναφερθήκατε στον τομέα της κλωστοϋφαντουργίας. Επειδή ανήκω σ'αυτόν τον τομέα -είχα κλωστοϋφαντουργική επιχείρηση- ξέρω ότι υπάρχει πτώση σε παγκόσμιο επίπεδο. Πώς έγινε όμως παγκόσμιο φαινόμενο και πώς επηρέασε τόσο την

Σελίδα 3416 

Ελλάδα όσο αυτήν τη στιγμή; 'Οπως ξέρετε είναι ένας τομέας, αυτός του ετοίμου ενδύματος και της κλωστοϋφαντουργίας, που είναι εντάσεως εργασίας, απασχολεί πάρα πολύ προσωπικό, με άμεσο αποτέλεσμα να ενισχύει σήμερα το κλείσιμο αυτών των επιχειρήσεων πάρα πολύ την ανεργία.

'Οταν την πρώτη μεταβατική πενταετή περίοδο που ενταχθήκαμε στην Ε.Ο.Κ., το έτοιμο ένδυμα για τις εξαγωγες είχε τριάντα ένα και μισό επιδότηση, κανείς δεν ενημέρωσε αυτούς τους επιχειρηματίες. Το ΠΑ.ΣΟ.Κ. μέχρι τότε έλεγε, ότι θα φύγουμε από την Ε.Ο.Κ. και ότι θα κάνουμε μία ενδιάμεση συμφωνία. Μετά μας είπε, ότι το κόστος της εξόδου είναι μεγαλύτερο από το κόστος της παραμονής. Τότε δεν ενημέρωνε τους επιχειρηματίες, ότι αυτό δεν πρόκειται να κρατήσει αιωνίως και ότι θα έχουμε μείωση και τελικά κατάργηση των επιδοτήσεων και ότι γι' αυτόν το λόγο ένα μέρος από αυτές θα πρέπει να επενδυθούν παραγωγικά και να γίνει εκσυγχρονισμός, να γίνουν μονάδες μόδας, να ανεβούμε ποιοτικά και σήμερα να έχουμε ρούχο επώνυμο για να μπορούμε να κρατήσουμε επιχειρήσεις έτοιμου ενδύματος.

Επίσης, για τις κλωστοϋφαντουργίες γενικότερα, όταν απελευθερώθηκε η αγορα για τα κλωστοϋφαντουργικά προϊόντα και παραδώσαμε το ελεύθερο στην Τουρκία να φύγει από τις ποσοστώσεις -η Τουρκία είναι ο μεγαλύτερος ανταγωνιστής μας από τους γείτονές μας στα κλωστοϋφαντουργικά- παρά το ότι τότε είχαμε το πρόβλημα των ευκαιριακών χωρών εργασίας εδώ δίπλα μας, δε ζητήσαμε τίποτα σαν αντάλλαγμα, τη στιγμή που η Πορτογαλία πήρε τριακόσια εκατομμύρια ECU για να ενισχύσει τη δική της κλωστοϋφαντουργία.

Και εμείς παρά το ότι είχαμε και λόγο και αντιδρούσαμε και κρατούσαμε το πρωτόκολλο με την Τουρκία να μην υπογραφεί, δε ζητήσαμε κανένα αντάλλαγμα. Γι' αυτό σήμερα αντιμετωπίζει αυτά τα δεινά η κλωστοϋφαντουργία.

Είπατε ακόμη, ότι ελέχθησαν ανακρίβειες. Δεν ξέρω πού αναφερθήκατε, διότι δεν το συγκεκριμενοποιήσατε. Αν, όμως, εννοείτε τα προγράμματα, εσείς μας είπατε ορισμένα πράγματα για κάποια προγράμματα χωρίς να μας αναλύσετε λεπτομερώς εάν υλοποιούνται και πόσο, από αυτά που αναφέρατε όπως το ΚΛΑΣΤΕΡ ή τα υπόλοιπα, όπως το ΛΙΝΤΕΡ και το ΙΝΤΕΡΕΚΤ, που έχουν πολύ σημαντική καθυστέρηση.

Εγώ αναφέρθηκα μόνο στο επιχειρησιακό πρόγραμμα βιομηχανίας και απο εκεί περιορίστηκα στο μέτρο τέσσερα, που αφορά τις μικρομεσαίες ειδικότερα επιχειρήσεις. 'Ομως, αφού θέλετε, θα σας διαβάσω τα δικά σας στοιχεία, για να δείτε τις απορροφήσεις και τις καθυστερήσεις. Λέει, λοιπόν: "Πορεία υλοποίησης προγράμματος τρία κόμμα ένα (3,1). Ενώ η συνολική απορρόφηση του προγράμματος ανέρχεται σε εννέα τοις εκατό (9%) επί των συνολικών δεσμεύσεων των ετών 1994 έως 1996". Παρακάτω αναφέρει τα συγκεκριμένα προγράμματα. "Υποπρόγραμμα δύο. Προώθηση ιδιωτικών επενδύσεων. Τα ποσοστά απορρόφησης του υποπρογράμματος επί των συνολικών δεσμεύσεων για τα έτη 1994-1995, ήταν δύο τοις εκατό (2%) ενώ για το 1996 είναι τέσσερα τοις εκατό (4%) με βάση τις μέχρι σήμερα δαπάνες". Φυσικά μιλάω για μέχρι τον Απρίλιο του 1996. Δε διαθέτω άλλα στοιχεία.

"Υποπρόγραμμα τρία. Εκσυχρονισμός επιχειρήσεων. Το ποσοστό απορρόφησης του υποπρογράμματος επί των συνολικών δεσμεύσεων για τα έτη 1994-1995 ήταν μηδέν κόμμα τέσσερα τοις εκατό (0,4%) ενώ για το 1996 είναι ένα κόμμα τρία τοις εκατό (1,3%) με βάση τις μέχρι σήμερα δαπάνες. Υποπρόγραμμα τέσσερα. Μικρομεσαίες επιχειρήσεις. 'Εχουν ενταχθεί είκοσι έξι έργα συνολικού προϋπολογισμού είκοσι εννέα δισεκατομμυρίων διακοσίων εξήντα τεσσάρων εκατομμυρίων ή ποσοστό κάλυψης του συνολικού εγκεκριμένου προϋπολογισμού του υποπρογράμματος περίπου εβδομήντα ένα τοις εκατό. Το ποσοστό, όμως, απορρόφησης του υποπρογράμματος επί των συνολικών δεσμεύσεων για τα έτη 1994-1995 ήταν εννέα τοις εκατό (9%), ενώ για το 1996 είναι έξι τοις εκατό (6%), μέ βαση τς μέχρι σήμερα δαπάνες". Δε νομίζω ότι αξίζει να προχωρήσω και να σας κουράσω περισσότερο.

Διαμαρτυρημένες επιταγές. Δεν είναι το νούμερο που αναγράψαμε. Το νούμερο αυτό ήταν τον Οκτώβριο. Δεν το διορθώσαμε. Είναι πολύ μεγαλύτερο και το ξέρετε πολύ καλά. Συγκρίνατε ετήσια νούμερα με δεκάμηνο νούμερο, που σας αναφέραμε εμείς. 

ΑΝΝΑ ΔΙΑΜΑΝΤΟΠΟΥΛΟΥ (Υφυπ. Ανάπτυξης): Σας είπα ότι είναι τριακόσια δώδεκα το δωδεκάμηνο.

ΓΕΩΡΓΙΟΣ ΣΑΛΑΓΚΟΥΔΗΣ: Μας είπατε ακόμη, ότι οι εκταμιεύσεις δε γίνονται, επειδή δε θέλουν οι επιχειρήσεις να πάρουν τα χρήματα. Αν είναι δυνατόν να μη θέλουν οι επιχειρήσεις να πάρουν τα χρήματα! Αλλά αφού δεν υπήρχαν οι ενδιάμεσοι φορείς για πάρα πολλά από αυτά τα περιφερειακά προγράμματα που αναφέρατε, πώς θα έπαιρναν οι επιχειρήσεις τα χρήματα;

Μας είπατε ότι δεν ήθελαν να τα παίρνουν. Πώς θα τα πάρουν οι επιχειρήσεις, αφού δεν ξεκίνησαν οι ενδιάμενοι φορείς για να εκτελεστούν τα έργα και να λειτουργήσουν οι επιτροπές. 'Οσο για τους ενδιάμεσους φορείς -μου επιτρέπετε να έχω αποκόμματα εφημερίδων γιατί είναι πρόσφατες οι ανακοινώσεις σας - αναφέρεται, ότι για όλα τα προγράμματα θα δημιουργηθεί ενιαίο μηχανογραφικό σύστημα παρακολούθησης, που θα εξυπηρετεί τη συνεχή επικοινωνία on line των Υπουργείων Ανάπτυξης και Εθνικης Οικονομίας με τους ενδιάμεσους φορείς, τη συστηματική καταγραφή των χρηματοδοτούμενων, ώστε να αποφεύγεται η πολλαπλή επιδότηση για το ίδιο έργο, τον αυτόματο έλεγχο επιλεξιμότητας, την αυτόματη αξιολόγηση, την ενιαία καταγραφή των αποτελεσμάτων, την παρακολούθηση των έργων και τη συμβατότητα με τομείς.

'Ολα αυτά χρειάζονται και απαιτούν χρόνο. Δυστυχώς θα αργήσει και η υλοποίηση αυτού του προγράμματος, δεν ήταν ανάγκη να αργήσουν τόσο πολύ οι ενδιάμεσοι φορείς, που η ανακοίνωση γίνεται πριν ακόμα διεξαχθούν οι εκλογές.

'Επειτα το ελεγκτικό κομμάτι όλων αυτών των μελετών και των προγραμμάτων το αναθέτετε σε ιδιωτικές επιχειρήσεις. 

ANNA ΔΙΑΜΑΝΤΟΠΟΥΛΟΥ (Υφυπ. Ανάπτυξης):Βεβαίως όχι. Της αξιολόγησης μόνο.

ΓΕΩΡΓΙΟΣ ΣΑΛΑΓΚΟΥΔΗΣ:'Εχω πληροφόρηση, ότι οι ιδιωτικές επιχειρήσεις κάνουν την αξιολόγηση μελετών για την ένταξη στα προγράμματα. Νομίζω ότι αυτό ενέχει πάρα πολλές υποψίες για το πώς αυτές οι επιχειρήσεις μπορούν να κάνουν τέτοιο έλεγχο, όταν υπάρχει έλεγχος του δημόσιου φορέα ταυτόχρονα απ'αυτές τις επιχειρήσεις. Πρέπει να το δούμε γιατί πολλά ακούγονται γύρω από το πώς εγκρίνονται όλες οι μελέτες αυτές. Νομίζω ότι θα πρέπει να δώσετε μεγάλη βαρύτητα και διαφάνεια και να σπάσετε πολλά κυκλώματα, που λειτουργούν και προωθούν προγράμματα ημετέρων, που συνήθως αυτά γίνονται με παρεμβάσεις ή με συναλλαγές κάτω από το τραπέζι και δεν οδηγούν σε ανάπτυξη, αλλά στο να μπουν κάποια χρήματα στις τσέπες ορισμένων επιτηδείων. 

Τώρα μας είπατε για κάποια πάρκα που ολοκληρώνονται. Αυτά ξεκίνησαν από τη Νέα Δημοκρατία. Σεις δεν ξεκινήσατε ακόμα, καθυστερείτε το νομοθετικό πλαίσιο γι'αυτά. Στο έγγραφο που διάβασα λέτε, ότι επιτέλους πρέπει να ξεκινήσουν, γιατί υπάρχει ανάγκη να γίνουν όλα αυτά μια και υπάρχουν τα εικοσιπέντε δισεκατομμύρια του προγράμματος, που πρέπει να χρησιμοποιηθούν.

'Οσο για την πληροφόρηση στα προγράμματα, θα πρέπει να αναπτύξετε ένα σύστημα πληροφόρησης των μικρομεσαίων επιχειρήσεων. Πρέπει αυτοί να πληροφορούνται ευρύτερα για τα προγράμματα για να υπάρχει και αντίστοιχη συμμετοχή υγειών επιχειρηματιών, που θέλουν να επενδύσουν.

'Οταν ξεκίνησαν από την Ε.Ο.Κ. τα προγράμματα του Υπουργείου Εργασίας για την εκπαίδευση των εργαζομένων στις επιχειρήσεις, εμείς στη Θεσσαλονίκη τα αντιληφθήκαμε το 1989. Αυτά λειτουργούσαν πριν από πέντε-έξι χρόνια και τα έκαναν κάποιοι επιτήδειοι περί το Υπουργείο στην Αθήνα και μόνο. Μετά το 1989 άρχισαν να λειτουργούν κάποια γραφεία μελετών και άρχισαν οι επιχειρήσεις στη Θεσσαλονίκη να παίρνουν αυτά τα προγράμματα. Συνεπώς η ευρύτερη 

Σελίδα 3417 

πληροφόρηση ενέχει, δε λέω από την κυρία Υπουργό, και μία έννοια ιδιοτέλειας, γιατί όσο πιο λίγοι τα ξέρουν τα προγράμματα τόσο καλύτερα θα γίνεται η δουλειά τους. Γι'αυτό πρέπει να δοθεί ιδιαίτερη έμφαση στην πληροφόρηση όχι μόνο του Κοινοβουλίου και των Βουλευτών, και πρέπει να ξέρετε ότι εμείς πασχίζουμε, όσοι θέλουμε και μπορούμε, αλλά ιδιαίτερα των ενδιαφερομένων μικρομεσαίων. Σας ευχαριστώ.

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Ρεγκούζας έχει το λόγο.

ΑΔΑΜ ΡΕΓΚΟΥΖΑΣ: Κύριε Πρόεδρε, κυρίες και κύριοι συνάδελφοι, είναι γεγονός, ότι η κυρία Υπουργός με το ήπιο ύφος της, μας έχει αποδυναμώσει τη διάθεση έντονης κριτικής. Ωστόσο, όμως, θα πρέπει να πω, ότι η Κυβέρνηση, δια της κυρίας Υπουργού ασφαλώς, προβαίνει σε διαπιστωτικές πράξεις, προθέσεων κυρίως, χωρίς να μας προτείνει θεραπευτικές επεμβάσεις και χωρίς να μας δίνει φαρμακολογική δοσολογία, όπως λένε οι γιατροί.

Σημείωσα ορισμένες φράσεις από την αγόρευσή της. Είπε πολλές φορές τη λέξη "καινοτόμες λύσεις". Πέστε μας μία από αυτές τις καινοτόμες λύσεις.

Επίσης, άκουσα τον Κοινοβουλευτικό Εκπρόσωπο του ΠΑ.ΣΟ.Κ. να προσθέτει και εκείνος τις δικές του απόψεις, απόψεις προφάσεων, για να δικαιολογήσει την καθυστέρηση στα προγράμματα, που, όπως είπε και ο προηγούμενος ομιλητής, δεν είναι συγκεκριμένες και είναι απογοητευτικά χαμηλές.

'Ακουσα επίσης από τον Κοινοβουλευτικό Εκπρόσωπο του ΠΑ.ΣΟ.Κ. για τη "φορολογία που να αποδίδει". Μα, το λάθος της πολιτικής της Κυβέρνησης είναι ακριβώς σ' αυτήν την αντίληψη. Η φορολογία δεν είναι για να αποδίδει, αλλά είναι για να δημιουργεί αφ' ενός προϋποθέσεις αναδιανομής του εισοδήματος ασφαλώς στους πολίτες και αφ' ετέρου, κατανομής των πόρων σε αναπτυξιακές πρωτοβουλίες του Κράτους. 'Οχι να αποδίδει αυτή καθεαυτή. Και η αντίληψη ακριβώς αυτής της Κυβέρνησης, νομίζω ότι είναι εκείνη που την οδηγεί στη συνεχή φορολόγηση, στον περιορισμό της φορολογικής βάσης, στην όχι διεύρυνσή της, στην όξυνση της φοροδιαφυγής και ακριβώς αυτή η πολιτική, εμείς λέμε ότι είναι αδιέξοδη.

Εκείνο που δεν έχει καταλάβει η Κυβέρνηση, που έχει βέβαια σχέση με τη μικρομεσαία επιχείρηση, είναι ότι θα πρέπει η μικρομεσαία επιχείρηση να ενισχυθεί αφ' ενός και αφ' ετέρου να προστατευθεί. Και η προστασία της είναι και η φορολογική επιδρομή της Κυβέρνησης, όπως εκφράζεται με τα αντικειμενικά κριτήρια ή και με το 35%, που γίνεται η προσπάθεια εδώ και μέρες από την Κυβέρνηση να εμφανισθεί σαν να είναι ένας συντελεστής ουσιαστικά προστασίας του φορολογικού συστήματος και αφ' ετέρου απονομής φορολογικής δικαιοσύνης.

Αυτά είναι πρωτόγνωρα πράγματα. Το 35%, παρά την επιχειρηματική αμοιβή, παρά τη διάσπαση σε τρεις επιχειρηματικές αμοιβές, ευνοεί κυρίως τους μεγάλους επιχειρηματίες. Γιατί αν πούμε ότι το 35% επιβάλλεται σε μεγάλες επιχειρήσεις, εξαντλείται μεν η φορολογική υποχρέωση της επιχείρησης με το 35% για τη μεγάλη επιχείρηση, που θα πήγαινε στο 40%, ταυτόχρονα, όμως, επιβαρύνεται ο μικρός επιχειρηματίας. Και αυτό θα πρέπει να γίνει τελικά αντιληπτό, ότι εκείνος που καλείται να πληρώσει το "πάπλωμα" είναι ο μικρομεσαίος, είναι ο φτωχός, ο ανήμπορος πολίτης.

Επίσης θα πρέπει να πω, κυρία Υπουργέ, ότι οι δείκτες ασφυξίας, όπως ονομάζονται, το Νοέμβριο του 1996 ήταν στο χειρότερο σημείο. Τουλάχιστον, μην επαίρεται η Κυβέρνηση, ότι ασκεί πολιτική συγκεκριμένη, που μπορεί να οδηγήσει και τη μικρομεσαία επιχείρηση στην άνθισή της, αλλά και την οικονομία στην έξοδο από την κρίση. Το αντίθετο συμβαίνει.

Εμείς αν ελέγχουμε την Κυβέρνηση, δεν την ελέγχουμε από αντιπολιτευτική και μόνο διάθεση, αλλά την ελέγχουμε μήπως τελικά αφυπνισθεί η Κυβέρνηση και πάρει εκείνες τις πρωτοβουλίες, ασκήσει, χαράξει εκείνη την πολιτική, που μπορεί να βοηθήσει τον Τόπο. Δεν το κάνουμε από μικροκομματικό συμφέρον. Πασχίζουμε, πονάμε τη μικρομεσαία επιχείρηση. 'Εχουμε επαφή με το περιβάλλον και πιστεύω ότι και εσείς έχετε, αλλά δε θέλετε να το ομολογήσετε. Γνωρίζετε τις επιταγές τις ακάλυπτες στην αγορά και τη συχνότητα εμφάνισής τους καθημερινά. Γνωρίζετε πού οδηγούνται και με τι ρυθμό αναπτύσσονται, αυξάνονται οι πτωχεύσεις. Και φυσικά, το χειρότερο, γνωρίζετε την ανεργία, που αντί να μειώνεται, να φθίνει, αυξάνει, με αποτέλεσμα να δημιουργεί τεράστια κοινωνικά προβλήματα. Και κυρίως οι απολύσεις αυτές γίνονται από μεγάλες επιχειρήσεις, που βρίσκουν διεξόδους σε άλλες αγορές με μικρότερα κόστη λειτουργίας και επιβαρύνεται η μικρή επιχείρηση, η μικρομεσαία επιχείρηση, η οικοτεχνία, γιατί είναι ένας τομέας, όπως είπα και στην πρωτολογία μου, που πρέπει τελικά να τον προσέξει η Ελληνική Πολιτεία.

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Τζωάννος έχει το λόγο.

ΙΩΑΝΝΗΣ ΤΖΩΑΝΝΟΣ: Κύριε Πρόεδρε, άκουσα με ιδιαίτερη προσοχή την ανάλυση της κυρίας Υπουργού. Θα ήθελα, όμως, να επισημάνω ότι απ'αυτή την ανάλυση σε ό,τι αφορά την οικονομική πολιτική της Κυβέρνησης και τις αρνητικές επιπτώσεις που έχει αυτή η πολιτική στις μικρομεσαίες επιχειρήσεις, προκύπτει ότι δυστυχώς ομιλούσε ως εκπρόσωπος του Υπουργείου Οικονομικών με φοροεισπρακτική τάση, παρά ως Υφυπουργός Ανάπτυξης δίνοντας τη δέουσα βαρύτητα στον αναπτυξιακό χαρακτήρα που πρέπει να έχει η ευρύτερη οικονομική πολιτική.

Το λέω αυτό, διότι τα αντικειμενικά κριτήρια και το 35%, ουσιαστικά έχουν οδηγήσει σε υπερφορολόγηση των μικρομεσαίων επιχειρήσεων και όπως επεσήμανα και στην πρωτολογία μου, έχουν δημιουργήσει σοβαρά προβλήματα ρευστότητας. Γι' αυτό το θέμα δεν πήρα καμία απάντηση.

Το πρόβλημα της ρευστότητας, τόνισα, είναι η αχίλλειος πτέρνα όλων των μικρομεσαίων επιχειρήσεων, που τους οδηγεί στον αφανισμό και στην εξάρτηση, αν θέλετε, από τοκογλυφικά κυκλώματα.

Υπάρχει ένα άλλο στοιχείο, που ανέφερε η κυρία Υφυπουργός για τους αναπτυξιακούς νόμους και τις εκταμιεύσεις. Η εμπειρία έχει δείξει, ότι οι καθυστερήσεις του Κράτους στην εκταμίευση των ποσών, από τους αναπτυξιακούς νόμους, που δικαιούνται οι επιχειρήσεις, οδηγεί τις επιχειρήσεις με μαθηματική ακρίβεια πάλι στο δανεισμό και δη σε εξωτραπεζικό δανεισμό και στην καταστροφή πολλών επιχειρήσεων. Πολλές φορές οι διαδικασίες οδηγούν και σε συναλλαγές ύποπτες. Αυτό, λοιπόν, το θέμα, ότι δε θα προκαταβάλετε τα ποσά που δικαιούνται οι επιχειρήσεις, θα πρέπει να το δείτε με ιδιαίτερη προσοχή. Υπάρχουν δύο πτυχές στο νόμισμα.

Η τρίτη διάσταση αφορά τον ανθρώπινο παράγοντα. Δεν είπατε πολλά πράγματα για την επαγγελματική κατάρτιση που αποτελεί -και όπως γνωρίζουμε, δεν είναι δικό σας θέμα μόνο, είναι και του Υπουργείου Εργασίας- βασικό στοιχείο για την αναβάθμιση των μικρομεσαίων επιχειρήσεων. Δεν είναι μόνο ο ΕΟΜΜΕΧ. Είναι παραδείγματος χάριν και το ΕΛΚΕΠΑ,είναι και ο ΟΠΕ. Και μάλιστα το θέμα του ΕΛΚΕΠΑ -βέβαια δεν είναι δικό σας θέμα άμεσο, αλλά μια Κυβέρνηση έχουμε και θα έπρεπε να υπάρχει η συνεργασία των Υπουργείων, που δυστυχώς λείπει- απ'ό,τι γνωρίζω, είναι πάρα πολύ κρίσιμο. Το ΕΛΚΕΠΑ έχει αφεθεί στην τύχη του, ενώ θα μπορούσε να αξιοποιηθεί τουλάχιστον ως προσωρινό υποκατάστατο των ΚΕΚ σ'αυτήν τη φάση, που έχουν προβλήματα.

Και τέλος για τα ειδικά μέτρα που αναφέρατε, τα καινοτομικά για τα κλάστερς, όπως σας είπα και στην πρωτολογία μου, πολλές καινοτομικές πρωτοβουλίες χρήσιμες είναι, αλλά να μην οδηγούνται μόνο σε μελέτες,αλλά και σε εφαρμογές. Αυτά βέβαια, αν θέλετε, είναι ασπιρίνες σε σχέση με το γενικότερο πρόβλημα των μικρομεσαίων επιχειρήσεων, το οποίο αναπτύξαμε στις πρωτολογίες.

Σας ευχαριστώ.

ΠΡΟΕΔΡΕΥΩΝ (Παναγιώτης Ν.Κρητικός): Η κυρία Υφυπουργός έχει το λόγο.

ΑΝΝΑ ΔΙΑΜΑΝΤΟΠΟΥΛΟΥ(Υφυπ.Ανάπτυξης): Θα ήθελα να κάνω τρεις παρατηρήσεις.

Σελίδα 3418 

Επειδή πολλά είπαμε για φάρμακα, δεν μπορούμε να μιλάμε ούτε για ασπιρίνες ούτε για αντιβιοτικά. Πρέπει να μιλήσουμε για βιταμίνες, να κάνουμε πρωταθλητές, είτε μεγάλους είτε μικρούς.

ΙΩΑΝΝΗΣ ΤΖΩΑΝΝΟΣ: Ντόπινγκ!

ΑΝΝΑ ΔΙΑΜΑΝΤΟΠΟΥΛΟΥ (Υφυπ.Ανάπτυξης): Δεύτερον, αλίμονο αν ο Υπουργός Ανάπτυξης δεν παίρνει υπόψη του τα οικονομικά και αλίμονο αν ο Υπουργός Οικονομικών δεν παίρνει υπόψη του την ανάπτυξη. Αυτά, υπάρχει συνεχής ανάγκη να πάνε παράλληλα.

Και τρίτη παρατήρηση είναι, ότι πιστεύω, κύριε Ρεγκούζα, πως θα συμφωνείτε, ότι μόνο με το ήπιο κλίμα μπορεί να γίνει δημιουργική συζήτηση. Και σίγουρα σήμερα όλοι κερδίσαμε πολλά.

ΑΔΑΜ ΡΕΓΚΟΥΖΑΣ: Συμφωνώ απόλυτα.

ΑΝΝΑ ΔΙΑΜΑΝΤΟΠΟΥΛΟΥ (Υφυπ.Ανάπτυξης): Θα απαντήσω πρώτα στα εξειδικευμένα ερωτήματα που μπήκαν από τον κύριο συνάδελφο που είχε μελετήσει πολύ και είχε και πολλά στοιχεία.

Οι απορροφήσεις στις οποίες αναφερθήκατε -και είναι τα στοιχεία του Απριλίου- όπως εξήγησα, μήνα με το μήνα οι διαφορές είναι πάρα πολύ μεγάλες και είναι για τον εξής λόγο και πραγματικά θα ήθελα με κάθε ειλικρίνεια να με προσέξετε: 'Οταν γίνεται μια προκήρυξη ενός μέτρου, πρέπει να επιλεγούν πενήντα επιχειρήσεις. Υπάρχει ένα συγκεκριμένο χρονικό διάστημα μέχρι να βγει η προκήρυξη στον αέρα. Είναι συνήθως πενήντα μέρες. Μετά πρέπει να γίνει η επιλογή που κρατάει ένα αρκετά μεγάλο διάστημα. Ξέρετε ότι στο 23α' και στο 23β' το διάστημα είναι έξι μήνες για να επιλεγούν από πάρα πολλούς, αυτοί οι οποίοι τελικά θα επιδοτηθούν. Γίνεται μετά η έγκριση και περνάει ένα διάστημα, που εξαρτάται από τον επιχειρηματία μέχρι να αρχίσουν οι εκταμιεύσεις.

Σας δίνω ένα παράδειγμα: Τον Ιούλιο επι εξήντα πέντε επιχειρηματικών σχεδίων του 1995 είχαμε δύο αιτήσεις για εκταμίευση. Τον Δεκέμβριο είχαμε σαράντα οκτώ. Πέρασε ο κρίσιμος χρόνος για να ζητηθούν οι εκταμιεύσεις και γι'αυτό τα στοιχεία του Απριλίου που έχετε έχουν σοβαρή διαφορά, από τα τελικά. Δεν σημαίνει ότι έχουν κάνει άλμα οι εκταμιεύσεις. Θα το κάνουν μετά το πρώτο εξάμηνο του 1997 για τους λόγους που εξήγησα στην αρχή.

ΓΕΩΡΓΙΟΣ ΣΑΛΑΓΚΟΥΔΗΣ: Η πλειοψηφία μέχρι τώρα δεν σας δικαιώνει.

ΑΝΝΑ ΔΙΑΜΑΝΤΟΠΟΥΛΟΥ (Υφυπ. Ανάπτυξης): Σας είπα τα στοιχεία του Δεκεμβρίου για να δείτε τη διαφορά από Ιούλιο μέχρι Δεκέμβριο.

Το θέμα των ενδιάμεσων φορέων: Επειδή ειπώθηκαν πολλά, ότι ο ΕΟΜΜΕΧ δε χρησιμοποιείται σωστά και ότι χρησιμοποιούμε ιδιωτικές εταιρείες για να γίνει η διαχείριση των προγραμμάτων -λείπει ο εκπρόσωπος του Κ.Κ.Ε.-θέλω να πω ότι εκτός από το αμιγώς κρατικό και από το αμιγώς ιδιωτικό υπάρχει και ένας κοινωνικός τομέας, τον οποίο αγνοούν. Οι ενδιάμεσοι, λοιπόν, φορείς είναι φορείς που έχουν δημιουργηθεί από επιμελητήρια και αναπτυξιακές εταιρείες, με προδιαγραφές, οι οποίες έχουν τεθεί εκ των προτέρων, τα μέτρα όλα έχουν εξειδικευθεί από τα αντίστοιχα Υπουργεία- γιατί πολλά Υπουργεία έχουν αυτά τα προγράμματα -και οι ενδιάμεσοι φορείς θα προκηρύξουν έτοιμα εξειδικευμένα μέτρα. Γι'αυτό είναι επτά και έχουν γίνει από τις τοπικές κοινωνικές δυνάμεις.

Το θέμα τώρα των αξιολογήσεων από ιδιωτικές επιχειρήσεις: Ο έλεγχος δε γίνεται επ'ουδενί από ιδιωτικές επιχειρήσεις, αν και συμβαίνει σε πολλές χώρες της Ευρώπης. Ο έλεγχος γίνεται, όπως εξήγησα, από τριμελείς ομάδες, που συμμετέχουν και υπάλληλοι των Υπουργείων και των μεγάλων επιμελητηρίων.

Οι αξιολογήσεις τώρα: Για τις αξιολογήσεις φυσικά στις μικρές επιχειρήσεις, στα μικρά προγράμματα, χρησιμοποιούνται οι υπάλληλοι των Υπουργείων και τώρα στους ενδιάμεσους φορείς, σώμα αξιολογητών, οι οποίοι θα προέρχονται από ΕΤΒΑ και από τα τοπικά επιμελητήρια, τεχνικά και οικονομικά. Θα είναι ένα σώμα αξιολογητών, οι οποίοι θα πιστοποιούνται κατά κάποιο τρόπο. 'Ομως, ιδιαίτερα τα μεγάλα business plan, αυτά τα οποία είναι πενταετή, είναι εξαιρετικά δύσκολα επιχειρησιακά σχέδια με πάρα πολλές ειδικότητες, που αφορούν εξειδικευμένους κλάδους.

Δεν είναι δυνατόν, επομένως, να ζητούμε από έναν ή δύο υπαλλήλους να αξιολογήσουν αυτά τα επιχειρησιακά σχέδια. Μετά από πάρα πολύ συζήτηση και με την Κοινότητα, επελέγη ο εξής τρόπος:

Γίνεται μία φορά το χρόνο προκήρυξη και δημιουργείται μητρώο αξιολογητών, δηλαδή, καταγράφονται όλες εκείνες οι επιχειρήσεις παροχής υπηρεσιών οι οποίες έχουν εξειδίκευση στην αξιολόγηση και έχουν και στο βιογραφικό τους αντίστοιχη εμπειρία. Από αυτούς, με έναν τρόπο ο οποίος έχει μέσα και το στοιχείο του τυχαίου, δηλαδή, με κλήρωση και από μία επιτροπή, στην οποία συμμετέχει το Οικονομικό Επιμελητήριο, η 'Ενωση Τραπεζών Ελλάδος και ένας εκπρόσωπος του Υπουργείου, επιλέγουν ποιός αξιολογητής θα αξιολογήσει ποιά επιχείρηση. Το κάθε επιχειρησιακό πρόγραμμα αξιολογείται από δύο αξιολογητές και μετά γίνεται τρίτη συγκριτική από το Υπουργείο, ώστε να γίνει η τελική εισήγηση.

Δε διαφωνώ ότι μπορεί να υπάρξουν προβλήματα και μπορεί να υπάρξουν αμφισβητήσεις, όπως αμφισβητήσεις υπάρχουν και στους μεμονωμένους αξιολογητές και των Υπουργείων και του δημόσιου φορέα. Η προσπάθεια είναι από τρεις μεριές να γίνει η δυνατόν καλύτερη αξιολόγηση.

Τα Βιοτεχνικά Πάρκα, τα ΒΙΟΠΑ: Το ΒΙΟΠΑ των Χανίων ολοκληρώθηκε το 1994 και ήδη τώρα μπαίνουν επιχειρήσεις. Ξεκίνησε και ολοκληρώνεται από το 1993 και μετά το ΒΙΟΠΑ Σιάτιστας. Για το ΒΙΟΠΑ Λιοσίων ξεκίνησαν οι υποδομές, όπως και το αντίστοιχο των Χανίων που σας είπα, δηλαδή το καλλιτεχνικό χωριό. Αυτές είναι υποδομές που ξεκίνησαν.

Τωρα να πούμε κάτι ακόμα για τις απορροφήσεις: Από τη στιγμή που εντάσσεται ένα Βιοτεχνικό Πάρκο -για παράδειγμα εντάσσεται το Βιοτεχνικό Πάρκο Ορεστιάδος -μετά από πρόταση των τοπικών φορέων, σημαίνει ότι θα πρέπει να ολοκληρωθεί το θέμα της γης, που πολλές φορές είναι αναγκαστική απαλλοτρίωση, να γίνει οριοθέτηση, πολεοδόμηση, να μπουν μέσα οι μπουλντόζες για να γίνουν υποδομές, οπότε νομίζω ότι κατανοείτε -είσθε από το χώρο των επιχειρήσεων- πόσο χρόνο θέλει αυτή η διαδικασία, μέχρι την στιγμή που θα εκταμιευθεί η πρώτη δραχμή.

ΓΕΩΡΓΙΟΣ ΣΑΛΑΓΚΟΥΔΗΣ: Ναι, αλλά δεν υπάρχει ούτε νομοθετικό πλαίσιο.

ΑΝΝΑ ΔΙΑΜΑΝΤΟΠΟΥΛΟΥ (Υφυπ. Ανάπτυξης): Στη Χώρα υπάρχει νομοθετικο πλαίσιο. Σήμερα γίνεται μέσω ΕΤΒΑ. Δεν περιμένουμε να γίνει το καινούργιο πλαίσιο και μετά να ξεκινήσουμε. Γίνεται με το υπάρχον νομοθετικό πλαίσιο και από την στιγμή που θα υπάρξει το καινούργιο θα κάνουμε τα υπόλοιπα.

ΓΕΩΡΓΙΟΣ ΣΑΛΑΓΚΟΥΔΗΣ: Ξεκίνησε τίποτε με το υπάρχον;

ΑΝΝΑ ΔΙΑΜΑΝΤΟΠΟΥΛΟΥ (Υφυπ. Ανάπτυξης): Βέβαια, αυτά που σας είπα τώρα. Το Βιοτεχνικό Πάρκο Σιάτιστας δεν ξεκίνησε επί Νέας Δημοκρατίας, ξεκίνησε επί ΠΑΣΟΚ, όπως και αυτό στα Λιόσια. Και νομοθετικό πλαίσιο -γιατί το έχω διαβάσει και αλλού αυτό- σαφώς υπάρχει.

Υπάρχει το νομοθετικό πλαίσιο της χώρας για τις βιομηχανικές υποδομές, που γίνεται όμως με το μονοπώλιο της ΕΤΒΑ. Δηλαδή σήμερα μόνο η ΕΤΒΑ και μερικώς ο ΕΟΜΜΕΧ μπορούν να κάνουν υποδομές στη χώρα κι αυτό γίνεται σήμερα.

ΓΕΩΡΓΙΟΣ ΣΑΛΑΓΚΟΥΔΗΣ: Από το επιχειρησιακό πρόγραμμα της βιομηχανίας απορροφήσατε κανένα ποσό για τις ήδη υπάρχουσες ΒΙΠΕ και του ΒΙΟΠΑ.

ΑΝΝΑ ΔΙΑΜΑΝΤΟΠΟΥΛΟΥ (Υφυπ. Ανάπτυξης): Δεν έχω στοιχεία να σας πω, αλλά βεβαίως. Και αυτό που λέω, έχει απορροφήσει επτακόσια εκατομμύρια μέχρι σήμερα.

Για το θέμα της πληροφόρησης, θα επαναλάβω ότι δεν είναι εύκολο πράγμα. 'Εχουν γίνει ημερίδες σε όλη την Ελλάδα με τα Εμπορικά Επιμελητήρια. Υπάρχει ένα σύστημα του ΕΟΜΜΕΧ, που δίνει πληροφόρηση μέσω και Η/Υ, έχει γίνει

Σελίδα 3419 

ένα σύστημα, ένα δίκτυο, αλλά εκεί θα παραδεχθώ ότι υπάρχει μία αδυναμία, είναι δύσκολο να φτάσει η πληροφορία σε όλους τους μικρομεσαίους.

Από τον κ. Ιντζέ τέθηκε το θέμα του τί είναι μικρομεσαία επιχείρηση και θεώρησε ότι είναι εκ του πονηρού, διότι δεν υπάρχει με νομοθετική ρύθμιση ο ορισμός, τί σημαίνει μικρομεσαία επιχείρηση.

'Οσον αφορά τον ορισμό της μικρομεσαίας επιχείρησης, έχει γίνει ειδική επιτροπή στην Κοινότητα, η οποία εδώ και τρισήμισυ χρόνια, που ξέρω εγώ, προσπαθεί να ορίσει τη μικρομεσαία επιχείρηση. Είναι αδύνατο να γίνει με νομοθετική ρύθμιση, γιατί είναι μία έννοια, που αλλάζει. Είναι μικρή μία επιχείρηση στο software που έχει δεκαπέντε ανθρώπους; 'Οχι, είναι πολύ μεγάλη. 'Ομως, είναι μικρή μία επιχείρηση με δεκαπέντε ανθρώπους στην κλωστοϋφαντουργία. 'Οταν μιλάμε για μικρομεσαία επιχείρηση σήμερα, εννοούμε τα πάντα, εννοούμε από την επιχείρηση που έχει τους πενήντα και τους εξήντα ανθρώπους και παράγει εξαρτήματα υψηλής τεχνολογίας, μέχρι το καφενείο και την μπουτίκ στη γειτονιά μας. Είναι εξαιρετικά μεγάλη η γκάμα και φυσικά δεν μπορούν να ομαδοποιηθούν τα μέτρα για τις μικρομεσαίες επιχειρήσεις. Αυτό, όμως, που κάνουμε και που έχει γίνει, για να προστατευτεί η μικρή επιχείρηση, που είναι κατ' εξοχήν η επιχείρηση στην Ελλάδα, γιατί, επαναλαμβάνω, το 92% απασχολεί κάτω από δέκα άτομα, είναι ότι σε όλα τα μέτρα και σε όλες τις πρωτοβουλίες, να μην υπάρχει κάτω όριο στα ελληνικά προγράμματα. Σας διαβεβαιώ ότι στην Κοινότητα δώσαμε μάχη, ιδιαίτερα για την πρωτοβουλία, για τις μικρομεσαίες που είναι ύψους σαράντα επτά δισεκατομμυρίων, όπου σε όλες τις υπόλοιπες χώρες υπάρχει ένα κατώτατο όριο δέκα ατόμων για τα ΜΜΕ. Δηλαδή γίνεται από δέκα άτομα κι επάνω. Στην Ελλάδα είναι από ένα έως εκατό και έχει μπει αυτό το όριο για να μην εξαιρεθεί καμία επιχείρηση.

Νομίζω ότι είναι κατανοητό, ότι δεν μπορούν να επιδοτηθούν οι πάντες, ούτε είναι δυνατόν να επιδοτούμε και να στηρίζουμε γενικώς όλες τις επιχειρήσεις. Γίνονται συγκεκριμένα προγράμματα και η προκήρυξη γίνεται με συγκεκριμένο προϋπολογισμό, έτσι ώστε να επιλεγούν κάθε φορά αυτοί που πληρούν τα κριτήρια. Είναι αδύνατον να έχουμε έναν προϋπολογισμό, ο οποίος να μπορέσει να ανταποκριθεί σε όλες τις αιτήσεις. Πολύ σωστά είπε ο κ. Δραγασάκης, ότι έχουμε πάρα πολλές αιτήσεις για τα ΚΛΑΣΤΕΡΣ κι έχουμε προϋπολογισμό μικρό σχετικά με τις αιτήσεις. Μα, είναι δυνατόν να μπορούμε να καλύπτουμε όλους όσους θέλουν να επιδοτηθούν; Θα επιλεγούν αυτοί που είναι οι καλύτεροι.

'Οσον αφορά τους εθνικούς πόρους, φυσικά δεν είμαστε σε θέση αυτήν τη στιγμή και με τα οικονομικά δεδομένα της Χώρας, να διαθέσουμε περισσότερους πόρους για τις μικρομεσαίες επιχειρήσεις. Να λάβουμε υπόψη μας, ότι ο ν.1892 είναι από εθνικούς πόρους κατ' εξοχήν, ένα μικρό ποσοστό από την Κοινότητα, και σε όλα τα κοινοτικά προγράμματα υπάρχει μέσα και εθνική δαπάνη, δεν υπάρχουν καθαρά λεφτά της Κοινότητας, είναι χρήματα από την Κοινότητα, εθνικοί πόροι και ίδια συμμετοχή.

Τώρα, για την πραγματικότητα των επιχειρήσεων, ότι κλείνουν, ότι είναι καταστροφική η πορεία τους, υπάρχει η μελέτη σε ευρωπαϊκό επίπεδο, που λέει ότι τα τρία πέμπτα των επιχειρήσεων που ανοίγουν, κλείνουν στα τρία πρώτα χρόνια. Αυτή η νεκρανάσταση των επιχειρήσεων είναι κάτι, που είναι πολύ γνωστό και νομίζω ότι για όλους που ασχολούνται με το θέμα των επιχειρήσεων, είναι δεδομένο. Δεν υπάρχει μία σταθερό δεδομένο ότι όλες οι επιχειρήσεις, που ανοίγουν, παραμένουν. Αυτό που σας λέω, είναι από μελέτη που έγινε στη Γαλλία και ανατέθηκε από την Ευρωπαϊκή 'Ενωση.

Να πούμε για τις πτωχεύσεις. Το 1993 είχαμε τρεις χιλιάδες επτακόσιες εξήντα, το 1994 τρεις χιλιάδες επτακόσιες εβδομήντα, το 1995 τέσσερις χιλιάδες οκτακόσιες και το 1996 τέσσερις χιλιάδες τετρακόσιες, που έχουμε για πρώτη φορά μία ανάκαμψη.

ΓΕΩΡΓΙΟΣ ΣΑΛΑΓΚΟΥΔΗΣ: Υπάρχουν πολλές επιχειρήσεις που κλείνουν χωρίς να το δηλώσουν και χωρίς να διαγραφούν από την εφορία για να τις καταγράψουν στη Στατιστική Υπηρεσία.

ΑΝΝΑ ΔΙΑΜΑΝΤΟΠΟΥΛΟΥ (Υφυπ.Ανάπτυξης): Υπάρχει ένα Κράτος, το οποίο δουλεύει με τα στοιχεία αυτών που το σέβονται και δηλώνουν. Εάν δε δηλώνουν, δεν μπορούμε να μιλήσουμε γι' αυτούς. Θα πω, όμως, από γενικά στοιχεία...

ΑΝΑΣΤΑΣΙΟΣ ΙΝΤΖΕΣ: Αυτά αφορούν επιχειρήσεις που κλείνουν χωρίς να πτωχεύουν.

ΑΝΝΑ ΔΙΑΜΑΝΤΟΠΟΥΛΟΥ (Υφυπ.Ανάπτυξης): Ναι, αφορούν το κλείσιμο. Αυτά είναι από τη Στατιστική Υπηρεσία, που αναφέρουν το κλείσιμο. Δεν είναι μόνο πτωχεύσεις, είναι από επιχειρήσεις που δηλώνουν ότι έκλεισαν.

Μπορούμε, όμως, να δώσουμε ένα στοιχείο γενικώς δεκαετίας, που είναι επεξεργασμένο και να πούμε ότι από τη δεκαετία 1980-1990 -που όπως αναλύθηκε από κάποιους ομιλητές, δεν έγινε τίποτε, χτυπήθηκε η μικρομεσαία επιχείρηση, δεν υπήρξε κανένα πρόγραμμα και ποτέ δεν ασχοληθήκαμε-αυξήθηκαν οι μικρομεσαίες επιχειρήσεις στην Ελλάδα κατά δεκαπέντε χιλιάδες. 'Αλλες άνοιξαν, άλλες έκλεισαν, υπήρξε αυτή η λογική, αλλά αυξήθηκαν κατά δεκαπέντε χιλιάδες και αντίστοιχα οι θέσεις εργασίας αυξήθηκαν κατά πενήντα χιλιάδες. Είναι πραγματικότητα, ότι η μικρομεσαία...

ΙΩΑΝΝΗΣ ΤΖΩΑΝΝΟΣ: Μου επιτρέπετε μια διακοπή;

ΑΝΝΑ ΔΙΑΜΑΝΤΟΠΟΥΛΟΥ (Υφυπ.Ανάπτυξης): Παρακαλώ.

ΙΩΑΝΝΗΣ ΤΖΩΑΝΝΟΣ: Το κύριο θέμα δεν είναι η γέννηση και ο θάνατος μιας νέας επιχείρησης. Το θέμα είναι η περαιτέρω τους ανάπτυξη. Και εκεί είναι που πάσχουμε. Δηλαδή η επιχείρηση των δέκα ατόμων, να γίνει των πενήντα ατόμων και να αξιοποιήσει καινοτομίες ή να προχωρήσει σε συγχωνεύσεις κ.ο.κ., ώστε να έχουμε ανανέωση του φάσματος μεταξύ πενήντα ή διακοσίων υπαλλήλων. Εκεί πάσχουμε στην Ελλάδα και εκεί είναι η έλλειψη πολιτικής. Να σταθούν στα πόδια τους και να αναπτυχθούν σε μεγέθη με τα οποία μπορούν να ανταγωνιστούν.

ΠΡΟΕΔΡΕΥΩΝ (Παναγιώτης Ν. Κρητικός): Κύριε συνάδελφε, είπατε ότι θα κάνετε μια ερώτηση και κάνατε ολόκληρη ανάλυση. Παρακαλώ.

ΑΝΝΑ ΔΙΑΜΑΝΤΟΠΟΥΛΟΥ (Υφυπ.Ανάπτυξης): Θα συμφωνήσω απολύτως μαζί σας, κύριε Τζωάννο. Σας παρακολουθώ εξάλλου χρόνια.

Είναι αλήθεια, ότι δεν είναι αυτό το σημείο και το πρόβλημα, ότι κλείνουν και ανοίγουν, αλλά θα είδατε πόσες φορές μέσα στην Αίθουσα μπήκε αυτό το στοιχείο, οι επιχειρήσεις που κλείνουν κατά χιλιάδες. Αυτό δεν είναι το πρόβλημα, είναι μια πραγματικότητα της οικονομίας. 

Το μέγεθος της επιχείρησης, επειδή στάθηκε και ο κ. Δραγασάκης, επ' ουδενί δεν ήταν στην πρόθεσή μου και λυπάμαι αν έτσι προσελήφθη, ότι θα πρέπει να διαλύσουμε τις μικρές επιχειρήσεις ή να τις συγχωνεύσουμε με το ζόρι. Είπα ότι το ζητούμενο είναι να δημιουργηθεί εκείνο το κρίσιμο μέγεθος της επιχειρήσης, το οποίο θα μπορέσει να λειτουργήσει ανταγωνιστικά. Και το μέγεθος της επιχείρησης στη μεταποίηση με δύο τρεις υπαλλήλους, είναι κατανοητό ότι δεν μπορεί να σταθεί στη σημερινή αγορά, που τα προϊόντα μπαίνουν από παντού και που το φθηνό προϊόν δεν μπορεί να είναι ανταγωνιστικό από μας, γιατί μπαίνει από αλλού φθηνότερα, όπου η εργασία έχει πάρα πολύ χαμηλό κόστος.

Για να ολοκληρώσω, θα πω μια κουβέντα μόνο για το θέμα του φορολογικού, που έχει αναφερθεί πάρα πολλές φορές. Υπάρχει μια γενική αρχή και επ' ουδενί δε μιλάω σαν Υφυπουργός Οικονομικών, αλλα σ' αυτήν τη Χώρα πρέπει να πληρώνουν όλοι. Δεν μπορεί να πληρώνουν μόνο οι μισθωτοί και οι συνταξιούχοι. Και ξέρουμε πολύ καλά, ότι πάρα πολλά χρόνια τα εισοδήματα που δηλώνονταν από αυτά τα βιβλία, τα εισοδήματα που δηλώνονταν από τους επαγγελματίες, ήταν πάρα πολύ χαμηλά και μάλιστα πολλές φορές -είχαν δίκιο με τον τρόπο που αντιδρούσαν οι μισθωτοί- δε συνεισφέραν στο φορολογικό έσοδο της Χώρας.

'Αρα έπρεπε να υπάρξει ένας τέτοιος τρόπος, που να μπορέσει να υπάρχει μια αντικειμενική προσέγγιση. Τις όποιες 

Σελίδα 3420 

αδυναμίες τις έχουμε δει και υπάρχουν κάποιες διορθώσεις και θα υπάρξουν και άλλες στο μέλλον, όμως, αυτό το σύστημα, που δεν είναι το καλύτερο, που δεν είναι το ζητούμενο και που δεν είναι και το πιο αναπτυξιακό, θα σταματήσει να υπάρχει από τη στιγμή που θα υπάρχει η δυνατότητα στην ελληνική δομή, στο Ελληνικό Υπουργείο Οικονομικών, να κάνει την αντιπαράθεση στοιχείων. Ξέρετε ότι αν δε γίνει η μηχανοργάνωση, ποτέ δεν μπορούμε να μιλάμε με συγκεκριμένα στοιχεία. Αυτό έχει ένα χρόνο ολοκλήρωσης, ο οποίος δεν είναι τόσο μακρύς. Τον είπα πριν, είναι δεκαοκτώ μήνες. Ας είναι και κάτι παραπάνω, όμως, έχει ένα τέλος. 'Εχει ξεκινήσει και έχει ένα τέλος.

ΑΔΑΜ ΡΕΓΚΟΥΖΑΣ: Ξέρετε από πότε έχει αρχίσει;

ΑΝΝΑ ΔΙΑΜΑΝΤΟΠΟΥΛΟΥ (Yφυπ.Ανάπτυξης): 'Εχετε δίκιο, γι' αυτό και είπα ότι το έχουμε ξανακούσει. 'Ομως, τώρα υπογράφθηκε, παίρνουμε 28 Φεβρουαρίου την πρώτη εφαρμογή και περιμένουμε τους επόμενους δεκαοκτώ μήνες να ολοκληρωθεί.

Τελευταίο σημείο είναι η περιφερειακή διάσταση που μπήκε, ότι δεν μπορούν να γίνονται όλα από την Αθήνα. Προφανώς. Γι' αυτό και γίνονται οι ενδιάμεσοι φορείς στην περιφέρεια, γι' αυτό και γίνονται όλες πια οι εγκρίσεις και οι αξιολογήσεις και των προγραμμάτων του ν. 1892 του ΕΟΜΜΕΧ στην περιφέρεια και έχουμε κάνει και τα γραφεία βιομηχανικής αλλαγής στους φθίνοντες νομούς, για να στηρίξουν τη μικρομεσαία επιχείρηση σ' εκείνο το σημείο.

Κύριοι συνάδελφοι, απαιτείται για τις μικρομεσαίες επιχειρήσεις μεγάλη προσπάθεια σε μικρό χρόνο.

Προσπαθούμε και καταβάλλουμε το μέγιστο των δυνάμεών μας. Νομίζω ότι και αυτή η ομιλία ήταν επιβοηθητική γι' αυτήν την προσπάθεια.

ΠΡΟΕΔΡΕΥΩΝ(Παναγιώτης Ν. Κρητικός): Κηρύσσεται περαιωμένη η συζήτηση επί της υπ' αριθμ. 26/7-1-97 επερωτήσεως των συναδέλφων της Νέας Δημοκρατίας κυρίων Γεωργίου Σαλαγκούδη, Ευάγγελου Μεϊμαράκη, Αδάμ Ρεγκούζα, Τριαντάφυλλου Μπέλλου, Νικόλαου Νικολόπουλου, Κωνσταντίνου Καραμανλή, Ιωάννη Τζωάννου, Δημητρίου Κωστόπουλου, Θεόδωρου Πασσαλίδη, Σπύρου Παπαδόπουλου και Παναγιώτη Ψωμιάδη, κατά των Υπουργών Εθνικής Οικονομίας, Οικονομικών και Ανάπτυξης, σχετικά με την πολιτική της Κυβέρνησης στις μικρομεσαίες μεταποιητικές επιχειρήσεις κ.λπ.

Μη υπάρχοντος άλλου θέματος για συζήτηση, κύριοι συνάδελφοι, δέχεσθε στο σημείο αυτό να λύσουμε τη συνεδρίαση;

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.

Με τη συναίνεση του Σώματος και ώρα 10.45' λύεται η συνεδρίαση για αύριο Τρίτη, 4 Φεβρουαρίου 1996 και ώρα 18.00', με αντικείμενο εργασιών του Σώματος κοινοβουλευτικός έλεγχος, συζήτηση αναφορών και ερωτήσεων και εν συνεχεία νομοθετική εργασία, σύμφωνα με την ημερήσια διάταξη που έχει διανεμηθεί.

Ο ΠΡΟΕΔΡΟΣ ΟΙ ΓΡΑΜΜΑΤΕΙΣ
