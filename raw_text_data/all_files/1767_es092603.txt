
ΠΙΝΑΚΑΣ ΠΕΡΙΕΧΟΜΕΝΩΝ
ΣΥΝΟΔΟΣ Γ΄
ΤΜΗΜΑ ΔΙΑΚΟΠΗΣ ΕΡΓΑΣΙΩΝ ΤΗΣ ΒΟΥΛΗΣ
ΘΕΡΟΥΣ 2003
ΣΥΝΕΔΡΙΑΣΗ ΛΗ΄
Παρασκευή 26 Σεπτεμβρίου 2003
ΘΕΜΑΤΑ
Α. ΕΙΔΙΚΑ ΘΕΜΑΤΑ
1. Επικύρωση Πρακτικών, σελ.
2. Ανακοινώνεται ότι τη συνεδρίαση παρακολουθούν μαθητές από το 19ο Δημοτικό Σχολείο Νίκαιας Πειραιά, σελ.
Β. ΚΟΙΝΟΒΟΥΛΕΥΤΙΚΟΣ ΕΛΕΓΧΟΣ
1. Κατάθεση αναφορών, σελ.
2. Απαντήσεις Υπουργών σε ερωτήσεις Βουλευτών, σελ.
3. Ανακοίνωση του δελτίου επικαίρων ερωτήσεων της Τρίτης 30 Σεπτεμβρίου 2003, σελ.
4. Συζήτηση επίκαιρης επερώτησης προς τον Υπουργό Οικονομίας και Οικονομικών, σχετικά με την πολιτική της Κυβέρνησης στον οικονομικό και κοινωνικό τομέα, σελ.
ΟΜΙΛΗΤΕΣ
Επί της επίκαιρης επερώτησης:
ΚΑΝΕΛΛΟΠΟΥΛΟΣ Λ., σελ.
ΚΟΣΙΩΝΗΣ Π., σελ.
ΠΑΠΑΡΗΓΑ Α., σελ.
ΠΑΥΛΟΠΟΥΛΟΣ Π., σελ.
ΣΚΟΠΕΛΙΤΗΣ Σ., σελ.
ΣΚΥΛΛΑΚΟΣ Α., σελ.
ΤΖΕΚΗΣ Α., σελ.
ΤΣΙΟΓΚΑΣ Δ., σελ.
ΦΩΤΙΑΔΗΣ Α., σελ.
ΧΟΥΡΜΟΥΖΙΑΔΗΣ Γ., σελ.

ΠΡΑΚΤΙΚΑ ΒΟΥΛΗΣ
Ι? ΠΕΡΙΟΔΟΣ (ΠΡΟΕΔΡΕΥΟΜΕΝΗΣ ΔΗΜΟΚΡΑΤΙΑΣ)
ΣΥΝΟΔΟΣ Γ?
ΤΜΗΜΑ ΔΙΑΚΟΠΗΣ ΕΡΓΑΣΙΩΝ ΤΗΣ ΒΟΥΛΗΣ
ΘΕΡΟΥΣ 2003
ΣΥΝΕΔΡΙΑΣΗ ΛΗ? 
Παρασκευή 26 Σεπτεμβρίου 2003
Αθήνα, σήμερα στις 26 Σεπτεμβρίου 2003, ημέρα Παρασκευή και ώρα 10.59? συνήλθε στην Αίθουσα των συνεδριάσεων του Βουλευτηρίου το Τμήμα Διακοπής Εργασιών της Βουλής (Γ? σύνθεση) για να συνεδριάσει υπό την προεδρία του Προέδρου αυτής κ. ΑΠΟΣΤΟΛΟΥ ΚΑΚΛΑΜΑΝΗ.

ΠΡΟΕΔΡΟΣ (Απόστολος Κακλαμάνης): Κυρία και κύριοι συνάδελφοι, αρχίζει η συνεδρίαση.
Παρακαλείται ο κύριος Γραμματέας να ανακοινώσει τις αναφορές προς το Τμήμα.
(Ανακοινώνονται προς το Τμήμα από το Γραμματέα της Βουλής, κ. ?γγελο Τζέκη, Βουλευτή Β΄ Θεσσαλονίκης, τα ακόλουθα:
Α. ΚΑΤΑΘΕΣΗ ΑΝΑΦΟΡΩΝ

1) Ο Βουλευτής Αθηνών κ. ΦΩΤΗΣ ΚΟΥΒΕΛΗΣ, κατέθεσε αναφορά με την οποία το Ειρηνοδικείο Ρόδου, ζητεί την επίλυση προβλημάτων για τη εύρυθμη λειτουργία του Ειρηνοδικείου Ρόδου.
2) Οι Βουλευτές κύριοι ΑΝΤΩΝΙΟΣ ΣΚΥΛΛΑΚΟΣ και ΑΓΓΕΛΟΣ ΤΖΕΚΗΣ, κατέθεσαν αναφορά με την οποία ο Σύλλογος Υπαλλήλων Έμμισθων Υποθηκοφυλακείων και Κτηματολογικών Γραφείων περιφέρειας Εφετείου Αθηνών ζητεί την επίλυση θεμάτων που σχετίζονται με την υπηρεσιακή κατάσταση και εξέλιξη των υπαλλήλων.
3) Οι Βουλευτές κύριοι ΝΙΚΟΛΑΟΣ ΓΚΑΤΖΗΣ και ΔΗΜΗΤΡΙΟΣ ΤΣΙΟΓΚΑΣ, κατέθεσαν αναφορά με την οποία ο Σύνδεσμος Οδηγών Υπαλλήλων Ταξί και Αγοραίων Νομού Μαγνησίας « ΑΡΓΩ», αναφέρεται στην 1051922/552/0015/ΠΟΛ1084/3-6-03 κοινή Υπουργική Απόφαση που δε διαχωρίζει του οδηγούς υπαλλήλους από τους οδηγούς ιδιοκτήτες και κατ? επέκταση δεν εξαιρεί τους πρώτους από τις επιβαλλόμενες υποχρεώσεις.
4) Οι Βουλευτές κύριοι ΔΗΜΗΤΡΙΟΣ ΤΣΙΟΓΚΑΣ και ΛΙΑΝΑ ΚΑΝΕΛΛΗ, κατέθεσαν αναφορά με την οποία το Σωματείο Εργαζομένων στον Κλάδο Τροφίμων και Ποτών Κοινοπραξίας ΚΛΑΜΠ ΟΤΕΛ. ΚΑΖΙΝΟ ΑΤΕ Λουτρακίου, ζητεί να επαναπροσληφθεί ο εργαζόμενος και μέλος της προσωρινής Διοίκησης του Σωματείου Γ. Ζερβάκης, που απολύθηκε, επειδή ζήτησε τη σύσταση επιτροπής υγιεινής και ασφάλειας στο χώρο εργασίας.
5) Ο Βουλευτής Λάρισας κ. ΧΡΗΣΤΟΣ ΖΩΗΣ, κατέθεσε αναφορά με την οποία ο Δήμος Σαρανταπόρου Λάρισας, ζητεί να ενταχθεί η ευρύτερη περιοχή του στις σεισμόπληκτες περιοχές.
6) Ο Βουλευτής Λάρισας κ. ΧΡΗΣΤΟΣ ΖΩΗΣ, κατέθεσε αναφορά με την οποία ο Σύνδεσμος Θεσσαλικών Βιομηχανιών, αναφέρεται στα προβλήματα των εξαγωγικών επιχειρήσεων από τη συνεχιζόμενη απεργία των γεωτεχικών υπαλλήλων.
7) Ο Βουλευτής Ευβοίας κ. ΓΕΩΡΓΙΟΣ ΠΑΠΑΓΕΩΡΓΙΟΥ, κατέθεσε αναφορά με την οποία ο Νομάρχης Ευβοίας, ζητεί την κατασκευή οδικών έργων στο Νομό Ευβοίας.
8) Ο Βουλευτής Κέρκυρας κ. ΕΥΤΥΧΙΟΣ ΚΟΝΤΟΜΑΡΗΣ, κατέθεσε αναφορά με την οποία ο Δήμος Κασσωπαίων Κέρκυρας, δηλώνει την αντίθεσή του για την πώληση ακινήτου της ΚΕΔ της περιοχής Ερημίτη.
9) Η Βουλευτής Κυκλάδων κα ΕΛΙΣΑΒΕΤ ΠΑΠΑΖΩΗ, κατέθεσε αναφορά με την οποία ο Έπαρχος Θήρας, ζητεί τη στελέχωση του αστυνομικού τμήματος Θήρας και την ίδρυση τουριστικής αστυνομίας.
10) Ο Βουλευτής Καρδίτσας κ. ΣΠΥΡΙΔΩΝ ΤΑΛΙΑΔΟΥΡΟΣ, κατέθεσε αναφορά με την οποία ο Δήμος Αργιθέας Καρδίτσας, ζητεί την εκτέλεση οδικών έργων για τη βελτίωση της οδικής πρόσβασης, τόσο μεταξύ των Δημοτικών Διαμερισμάτων του, όσο και με τα αστικά κέντρα της περιοχής.
11) Ο Βουλευτής Πειραιώς κ. ΓΡΗΓΟΡΙΟΣ ΝΙΩΤΗΣ, κατέθεσε αναφορά με την οποία το Εθνικό Αθλητικό Κέντρο Κορυδαλλού, ζητεί την πρόσληψη προσωπικού.
12) Βουλευτής Πειραιώς κ. ΓΡΗΓΟΡΙΟΣ ΝΙΩΤΗΣ, κατέθεσε αναφορά με την οποία το Βιοτεχνικό Επιμελητήριο Πειραιά, ζητεί την επίλυση ασφαλιστικού προβλήματος των μελών του
13) Ο Βουλευτής Λασιθίου κ. ΦΟΙΒΟΣ ΙΩΑΝΝΙΔΗΣ, κατέθεσε αναφορά με την οποία ο Οργανισμός Ανάπτυξης Σητείας Α.Ε., ζητεί νομοθετική ρύθμιση θεμάτων ασφάλισης κατηγορίας εργαζομένων στις δομές του προγράμματος « Συνεχιζόμενη κατάρτιση και προώθηση της απασχόλησης».
14) Ο Βουλευτής Λασιθίου κ. ΦΟΙΒΟΣ ΙΩΑΝΝΙΔΗΣ, κατέθεσε αναφορά με την οποία ο Δικηγορικός Σύλλογος Λασιθίου, ζητεί την άμεση πλήρωση θέσεων Ειρηνοδικών, των Ειρηνοδικείων Ιεράπετρας και Σητείας Κρήτης.
15) Ο Βουλευτής Λάρισας κ. ΓΕΩΡΓΙΟΣ ΓΑΡΟΥΦΑΛΙΑΣ, κατέθεσε αναφορά με την οποία η Ένωση Αστυνομικών Υπαλλήλων Νομού Μεσσηνίας διαμαρτύρεται, για τη μη απασχόληση του αστυνομικού προσωπικού που τελεί σε κατάσταση υπηρεσίας γραφείου, το Σάββατο η την Κυριακή. 
ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ
1. Στην με αριθμό 633/9-7-03 ερώτηση των Βουλευτών κυρίων Νίκου Γκατζή και Τάκη Τσιόγκα δόθηκε με το υπ? αριθμ. ΥΠΠΟ/Γ.Υ/Κ.Ε/5/21-7-03 έγγραφο από τον Υπουργό Πολιτισμού η ακόλουθη απάντηση:
«Σχετικά με την υπ' αριθμ. 633/09.07.2003 ερώτηση των Βουλευτών κυρίων Νίκου Γκατζή και Τάκη Τσιόγκα, σας γνωρίζουμε τα εξής:
Σε αυτοψία που πραγματοποιήθηκε από υπηρεσιακό κλιμάκιο του ΥΠ.ΠΟ. στο κάστρο της Σκοπέλου μετά την καταστροφική πλημμύρα διαπιστώθηκε ότι με την άμεση σωστική παρέμβαση της αρμόδιας Εφορείας Βυζαντινών Αρχαιοτήτων έχουν αντιμετωπισθεί οι σοβαρές επικινδυνότητες του μνημείου.
Η στερέωση των βραχωδών πρανών είναι ιδιαίτερα σοβαρό και σύνθετο θέμα που ξεπερνά την αρμοδιότητα και την δυνατότητα του ΥΠ.ΠΟ. Η Νομαρχιακή Αυτοδιοίκηση ή η Περιφέρεια δια των τεχνικών Υπηρεσιών τους θα μπορούσαν να αναθέσουν την εκπόνηση μιας εξειδικευμένης γεωλογικής, γεωτεχνικής και βραχομηχανικής έρευνας.
Στην περίπτωση αυτή οι Υπηρεσίες του ΥΠ.ΠΟ. μπορούν να συμβάλλουν.
Ο Υπουργός
ΕΥΑΓΓΕΛΟΣ ΒΕΝΙΖΕΛΟΣ»
2. Στην με αριθμό 627/9-7-03 ερώτηση του Βουλευτή κ. Γιάννη Παπαθανασίου δόθηκε με το υπ? αριθμ. Β-4016/24-7-03 έγγραφο από τον Υπουργό Μεταφορών και Επικοινωνιών η ακόλουθη απάντηση:
«Σε απάντηση της ερώτησης με αριθμό 627/9-7-2003 που κατέθεσε στη Βουλή ο Βουλευτής κ. Γιάννης Παπαθανασίου, σας πληροφορούμε τα παρακάτω:
1 .Ο Κανονισμός 140012002 αναφέρεται σε θέματα καθέτων συμφωνιών και εναρμονισμένων πρακτικών στο τομέα της αυτοκινητοβιομηχανίας (θέματα ανταγωνισμού) και δεν αποτελεί αρμοδιότητα του Υπ.Μ.Ε
2. Σύμφωνα με τις ισχύουσες διατάξεις αρμοδιότητας του Υπ.ΜΕ , οι Υπηρεσίες Μεταφορών και Επικοινωνιών της Νομαρχιακής Αυτοδιοίκησης, χορηγούν άδειες λειτουργίας συνεργείων επισκευής και συντήρησης αυτοκινήτων, χωρίς διάκριση, ποσοτικό περιορισμό ή χαρακτηρισμό εξουσιοδοτημένου ή μη συνεργείου.
Ο Υπουργός
ΧΡΙΣΤΟΣ ΒΕΡΕΛΗΣ»
3. Στην με αριθμό 608/9-7-03 ερώτηση του Βουλευτή κ. Κωνσταντίνου Τσιπλάκη δόθηκε με το υπ? αριθμ. Β-4024/29-7-03 έγγραφο από τον Υπουργό Μεταφορών και Επικοινωνιών η ακόλουθη απάντηση:
«Σε απάντηση της ερώτησης με αριθμό 608/9-7-2003, που κατέθεσε στη Βουλή ο Boυλευτής κ. Kων/νoς Τσιπλάκης, σχετικά με την αναβάθμιση του Σιδ/κού Σταθμού Σερρών, σας διαβιβάζοuμε το αριθμ. 153205/195/Α/23-7-03 έγγραφο του Οργανισμού Σιδηροδρόμων Ελλάδος (Ο.Σ.Ε.)
Ο Υπουργός
ΧΡΙΣΤΟΣ ΒΕΡΕΛΗΣ»
Σημ.: Τα συνημμένα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).
4. Στην με αριθμό 580/8-7-03 ερώτηση του Βουλευτή κ. Λευτέρη Παπανικολάου δόθηκε με το υπ? αριθμ. ΥΠΠΟ/Γ.Υ/Κ.Ε./48/21-7-03 έγγραφο από τον Υπουργό Πολιτισμού η ακόλουθη απάντηση:
« Σχετικά με την υπ' αριθμ. 580/08.07.2003 ερώτηση του Βουλευτή κ. Λευτέρη Παπανικολάου, σας γνωρίζουμε τα εξής:
Η Δημοτική Αγορά Καλαμάτας παραχωρήθηκε από τον Δήμο στο ΥΠ.ΠΟ. προκειμένου να λειτουργήσει ως Μουσείο και ως Πολιτιστικό κέντρο της πόλης. Το μεγαλύτερο μέρος του κτιρίου έχει ολοκληρωθεί, απομένουν μόνον ορισμένες κατασκευαστικές λεπτομέρειες και ατέλειες που πρέπει να τελειώσουν και να παραδοθεί το κτίριο στην Εφορεία από τον ανάδοχο του έργου.
Η Εφορεία από την πλευρά της έχει προχωρήσει στην εκπόνηση του εκθεσιακού προγράμματος του μουσείου και σύντομα πρόκειται να το υποβάλλει για έγκριση στο αρμόδιο Αρχαιολογικό Συμβούλιο.
Ο Υπουργός
ΕΥΑΓΓΕΛΟΣ ΒΕΝΙΖΕΛΟΣ»
5. Στην με αριθμό 558/8-7-03 ερώτηση των Βουλευτών κυρίων Ευαγγελίας Σχοιναράκη - Ηλιάκη και Στυλιανού Ματζαπετάκη δόθηκε με το υπ? αριθμ. Β-4029/29-7-03 έγγραφο από τον Υπουργό Μεταφορών η ακόλουθη απάντηση:
«Σε απάντηση της ερώτησης και αναφοράς με αριθμό 558/8-7-2003 και ΠΑΒ 225/10-7-2003, που κατέθεσαν στη Βουλή οι Βουλευτές κύριοι Ευαγγελία Σχοιναράκη - Ηλιάκη και Στ. Ματζαπετάκης, αντίστοιχα, σχετικά με τις διακοπές ηλεκτροδότησης του Αερολιμένα Ηρακλείου, σύμφωνα και με το έγγραφο αριθμ. Δ13/Α/29038/1357/24-7-2003 της Υπηρεσίας Πολιτικής Αεροπορίας (Υ.Π.Α), σας πληροφορούμε τα παρακάτω:
Ο Αερολιμένας Ηρακλείου μέχρι το 1996 ηλεκτροδοτείτο από την Δ.Ε.Η. με δύο (2) παροχές από το ενιαίο δίκτυο της Δ.Ε.Η. περιοχή Αλικαρνασσού. Το 1996 η Υ.Π.Α. ζήτησε από τη Δ.Ε.Η. να προβεί σε απευθείας ηλεκτροδότηση του Αερολιμένα με δύο (2) νέες παροχές απευθείας από τον Υποσταθμό Δ.Ε.Η. ΚΑΤΣΑΜΠΑ Το κόστος της εγκατάστασης των δύο (2) παροχών Δ.Ε.Η. ανήλθε στο ποσό των 120.000.000 δρχ. Έκτοτε ο Αερολιμένας λειτουργούσε κανονικά αντιμετωπίζοντας άμεσα κάθε λειτουργικό πρόβλημα των εγκαταστάσεών του.
Τον Ιανουάριο του 2003 η Δ.Ε.Η. προέβη σε εκτέλεση εργασιών συντήρησης των παροχών της αλλά κυρίως στην υπογείωση του εναέριου δικτύου στην περιοχή παιδικής χαράς του ΚΑΤΣΑΜΠΑ. Το πρόβλημα έχει εστιασθεί στο συγκεκριμένο τμήμα καλωδίου που εγκατέστησε η Δ.Ε.Η. για την πλήρη υπογείωση των παροχών του Αερολιμένα, και το οποίο παρουσιάσθηκε από τις 27.6.2003 και εντεύθεν.
Η Υ.Π.Α. απέστειλε επιστολή στη Δ.Ε.Η. με την οποία ζήτησε να γίνουν εξειδικευμένες μετρήσεις στο δίκτυο της τάσης λειτουργίας 20.000V. Η Δ/νση Ηλεκτρομηχανολογικών εγκαταστάσεων Δ8 της Υ.Π.Α. ασχολήθηκε αμέσως με το θέμα και όρισε υπεύθυνο μηχανικό ο οποίος έχει έλθει σε επαφή με τον καθηγητή Ε.Μ.Π. Ε. Διαλυνά του τομέα ηλεκτρικής ενέργειας - αξιοπιστίας συστημάτων ηλεκτρικής ενέργειας και με τους υπεύθυνους της Δ.Ε.Η. ώστε να μελετηθούν και αξιολογηθούν οι ειδικές αυτές μετρήσεις και να ληφθούν τα απαιτούμενα μέτρα.
Μετά δε την βλάβη του δικτύου της Δ.Ε.Η. στις 18 και 19 Ιουλίου 2003, ο υπεύθυνος μηχανικός Υ.Π.Α. ήλθε σε επαφή και με τον καθηγητή Δ. Τσανάκα του Πανεπιστημίου Πατρών. Η διαδικασία ελέγχου και μετρήσεων είναι σε εξέλιξη.
Η μέχρι σήμερα πορεία του προβλήματος δείχνει ότι όλες οι βλάβες έχουν γίνει στο συγκεκριμένο τμήμα καλωδίου και για το λόγο αυτό η Δ.Ε.Η. σε συνεργασία με την Υ.Π.Α. προέβη στην αντικατάσταση του.
Οι εγκαταστάσεις της Υ.Π.Α. εκτός των παροχών Δ.Ε.Η. διαθέτουν δύο (2) ηλεκτροπαραγωγά ζεύγη καθώς και συστήματα αδιάλειπτου λειτουργίας (UPS) για την ηλεκτροδότηση των ευαίσθητων ηλεκτρονικών εγκαταστάσεων του.
- Στόχος είναι η άριστη κατάσταση των Η/Μ εγκαταστάσεων της.
Για το σκοπό αυτό τον Μάρτιο του 2003 η Υ.Π.Α. ανέθεσε τη συντήρηση του υποσταθμού υψηλής τάσης του Αερολιμένα στην κατασκευάστρια εταιρεία του Υποσταθμού ΑΒΒ.
Ο Υπουργός
ΧΡΙΣΤΟΣ ΒΕΡΕΛΗΣ»
6. Στην με αριθμό 525/8-7-03 ερώτηση της Βουλευτού κ. Ασημίνας Ξηροτύρη - Αικατερινάρη δόθηκε με το υπ? αριθμ. ΥΠΠΟ/Γ.Υ/Κ.Ε/40/21-7-03 έγγραφο από τον Υπουργό Πολιτισμού η ακόλουθη απάντηση:
«Σχετικά με την υπ' αριθμ. 525/08.07.2003 ερώτηση της Βουλευτού κας Ασημίνας Ξηροτύρη - Αικατερινάρη, σας γνωρίζουμε τα εξής:
Η Υ.Α. ΥΠΠΟ/ΔΙΛΑΠ/Γ/829/18311/7.4.2003 προσδιορίζει με σαφήνεια το καθεστώς προστασίας του συγκροτήματος FIX, βάση των διατάξεων του Ν. 3028/02 «Περί προστασίας των αρχαιοτήτων και εν γένει της Πολιτιστικής Κληρονομιάς» κατόπιν σχετικής γνωμοδοτήσεως του Κεντρικού Συμβουλίου Νεωτέρων Μνημείων.
Η απόφαση, εκτός από την δημοσίευσή της στο ΦΕΚ 421/τ.Β/10.4.2003, έχει κοινοποιηθεί από την Διεύθυνση Λαϊκού Πολιτισμού του Υπουργείου Πολιτισμού προς όλους τους αρμοδίους φορείς και τους ενδιαφερόμενους.
Σύμφωνα με την ως άνω απόφαση χαρακτηρίσθηκε ως διατηρητέο μνημείο το κτήριο 2, όπως τούτο εμφαίνεται στο τοπογραφικό διάγραμμα, που αποτελεί αναπόσπαστο τμήμα της εν λόγω απόφασης, μαζί με το μηχανολογικό εξοπλισμό του.
Τα κτήρια που φέρουν τους αριθμούς 2Α, 2Β, 2Γ, 3, 4, 5, 6, 7, 11, 14, 15, 15Α και 19 στο ανωτέρω τοπογραφικό διάγραμμα έχουν χαρακτηρισθεί ως προς τα κελύφη τους.
Επίσης, ορίζεται ζώνη προστασίας όπως αυτή σημειώνεται με τα στοιχεία Α, Β, Γ, Δ, Ε, Ζ, Α στο συνημμένο τοπογραφικό διάγραμμα.
Μετά τον ανωτέρω χαρακτηρισμό και βάσει των διατάξεων του Ν. 3028/02 καμία ενέργεια δεν μπορεί να εκτελεστεί στον χώρο του Βιομηχανικού συγκροτήματος FIX χωρίς την έγκριση των αρμόδιων υπηρεσιών του Υπουργείου Πολιτισμού.
Σημειώνουμε ότι το σχόλιο «ο αποχαρακτηρισμός κτηρίων του συγκροτήματος έγινε εν αγνοία της αρμοδίας Εφορείας» δεν ευσταθεί, καθώς οι απόψεις της αρμόδιας Εφορείας αποτελούν μέρος της όλης διαδικασίας εισαγωγής τους θέματος στο. Κεντρικό Συμβούλιο Νεωτέρων Μνημείων για την έκδοση της προαναφερθείσας Υπουργικής Απόφασης.
Τέλος επισημαίνουμε ότι σε καμία περίπτωση ο εκπρόσωπος της Εφορείας δεν έχει καταθέσει «μήνυση κατά παντός υπευθύνου» όπως αναφέρει το δελτίο τύπου ΤΕΕ/Τμήμα Κεντρικής Μακεδονίας το οποίο επικαλείται η κ. Βουλευτής.
Ο Υπουργός
ΕΥΑΓΓΕΛΟΣ ΒΕΝΙΖΕΛΟΣ»
Σημ.: Τα συνημμένα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).
7. Στην με αριθμό 506/8-7-03 ερώτηση του Βουλευτή κ. Ευριπίδη Στυλιανίδη δόθηκε με το υπ? αριθμ. ΥΠΠΟ/Γ.Υ/Κ.Ε./39/21-7-03 έγγραφο από τον Υπουργό Πολιτισμού η ακόλουθη απάντηση:
«Σχετικά με την υπ' αριθμ. 506/08.07.2003 ερώτηση του Βουλευτή κ. Ευριπίδη Στυλιανίδη, σας γνωρίζουμε τα εξής:
Ο Κόμβος «Οδυσσέας» του Υπουργείου Πολιτισμού δημιουργήθηκε το 1995 και σταδιακά απέκτησε τη μορφή που έχει ως σήμερα. Από τεχνική άποψη, ο κόμβος υπήρξε πρωτοποριακός και έχει αποσπάσει πολύ θετικά σχόλια και διακρίσεις για την ολοκληρωμένη και φιλική προς το χρήστη πληροφόρηση που παρέχει. Ενδεικτικά, αναφέρουμε τη πρόσφατη και τη θετικότατη για τον κόμβο αναφορά της Επιτρόπου της Ε.Ε. για θέματα Πολιτισμού και Εκπαίδευσης, κας Β. Ρέντινγκ, η οποία χαρακτήρισε τον «Οδυσσέα» υπόδειγμα δικτυακής πύλης (portal) για πολιτιστικά θέματα. Η υψηλή επισκεψιμότητα του κόμβου αποτελεί απόδειξη για την επιτυχία του: την τελευταία εβδομάδα (14-21 Ιουλίου), ο κόμβος δέχθηκε κατά μέσο όρο 33.000 επισκέψεις χρηστών ημερησίως και 42.440 αιτήσεις για επίσκεψη σε συγκεκριμένες ιστοσελίδες του, ενώ καθ' όλη τη διάρκεια της εβδομάδας δέχθηκε 230.660 αιτήσεις για πλοήγηση σε ιστοσελίδες του. Πρέπει να σημειωθεί ότι κατά τους μήνες των θερινών διακοπών (Ιούλιο και Αύγουστο) οι επισκέπτες του κόμβου είναι σημαντικά λιγότεροι απ' ό,τι τον υπόλοιπο χρόνο.
Προκειμένου ο κόμβος να καταστεί περισσότερο φιλικός προς το χρήστη, την περίοδο αυτή βρίσκεται σε εξέλιξη η αναμόρφωσή του, με εμπλουτισμό και επικαιροποίηση των πληροφοριών που παρέχει για το σύνολο των δραστηριοτήτων του ΥΠΠΟ, καθώς και για τα μνημεία και αρχαιολογικούς χώρους σε όλη την επικράτεια. Ήδη ετοιμάζεται η νέα μορφή του κόμβου από το πρόγραμμα της Κοινωνίας της Πληροφορίας του Γ΄ ΚΠΣ με την διαχειριστική ευθύνη του Οργανισμού Προβολής Ελληνικού Πολιτισμού Α.Ε. (ΟΠΕΠ ΑΕ), ο οποίος εποπτεύεται από το ΥΠΠΟ, αποστολή του οποίου είναι η προβολή και ψηφιοποίηση του ελληνικού πολιτιστικού αποθέματος.
Στην υπάρχουσα μορφή του κόμβου προβάλλονται εκατοντάδες μνημεία, αρχαιολογικοί χώροι και μουσεία σε ολόκληρη την ελληνική επικράτεια και παρέχονται σύντομες πληροφορίες για την αρχαιολογική και ιστορική σημασία τους, τα σημαντικότερα εκθέματα, καθώς και για τις δυνατότητες επίσκεψής τους από το κοινό. Ο χρήστης διευκολύνεται στην αναζήτησή του, καθώς μπορεί να βρει πληροφορίες για το μνημείο, αρχαιολογικό χώρο ή μουσείο που τον ενδιαφέρει με δύο τρόπους: είτε μέσα από τους Αλφαβητικούς Καταλόγους Μνημείων, Αρχαιολογικών Χώρων και Μουσείων, είτε από το διαδραστικό «Πολιτιστικό Χάρτη της Ελλάδας», όπου ανά νομό εμφανίζονται όσα μνημεία ή μουσεία έχουν μέχρι στιγμής ενταχθεί στον κόμβο (πρόσβαση -liηk- και στους δύο τρόπους παρέχεται από την αρχική σελίδα του κόμβου). Σε ό,τι αφορά το βυζαντινό τείχος και το Λαογραφικό Μουσείο της Κομοτηνής, πράγματι μέχρι στιγμής δεν εμφανίζονται στο κόμβο, αλλά αυτό δεν συνιστά κανενός είδους «εξαίρεση». Ο κόμβος θα παρέχει σύντομα πληροφορίες γι' αυτά, όπως και για πολλά άλλα μνημεία και μουσεία που δεν υπάρχουν στην παρούσα μορφή του (είναι γνωστό ότι ο μνημειακός και μουσειακός πλούτος της Ελλάδας είναι τεράστιος, ακόμη και η απλή καταλογογράφησή του σε ψηφιακή μορφή είναι έργο που εκ των πραγμάτων απαιτεί πολύ χρόνο).
Ήδη ο κόμβος δίνει πληροφορίες για τα εξής μνημεία, αρχαιολογικούς χώρους και μουσεία του νομού Ροδόπης: τη βυζαντινή Αναστασιούπολη, το Παπίκιον Όρος, την αρχαία και τη βυζαντινή Μαρώνεια, την αρχαία Στρύμη, το μακεδονικό τάφο στα Σύμβολα, το Ιμαρέτ Κομοτηνής, το Αρχαιολογικό Μουσείο Κομοτηνής, το Μουσείο του Ιδρύματος Νικ. Παπανικολάου και το Μουσείο Καλαθοπλεκτικής των Ρομά. Σύντομα, θα προστεθούν καταχωρίσεις για τα ακόλουθα: Αρχοντικό Στάλιου, Μέγαρο Ελληνικής Αστικής Σχολής (Τσανάκλειος Σχολή), Κτήρια Παλαιάς Μεραρχίας, Δημοτική Βιβλιοθήκη Κομοτηνής, «Κέντρο Λαϊκών Δρωμένωv» (κτήριο επί των οδών Κούλογλου και Σεφέρη), Καπναποθήκη, Ξενοδοχείο «Αστόρια», Δικαστικό Μέγαρο, Αρχοντικό Ηλιάδου, διατηρητέα κτήρια στην οδό Κούλογολου 6 και 8, το κάστρο της Κομοτηνής, το Λαογραφικό Μουσείο Κομοτηνής και την Παραδοσιακή Αγορά της Κομοτηνής.
Ο Υπουργός
ΕΥΑΓΓΕΛΟΣ ΒΕΝΙΖΕΛΟΣ»
8. Στις με αριθμό 329/2-7-03 και 500/7-7-03 ερωτήσεις των Βουλευτών κυρίων Ασημίνας Ξηροτύρη ? Αικατερινάρη και Αναστάσιου Σπηλιόπουλου δόθηκε με το υπ? αριθμ. 740/24-7-03 έγγραφο από τον Υπουργό Δικαιοσύνης η ακόλουθη απάντηση:
«Απαντώντας στις υπ' αριθ. 329/2-7-2003 και 500/7-7-2003 ερωτήσεις που κατέθεσαν στη Βουλή των Ελλήνων οι Βουλευτές κύριοι Α. Σπηλιόπουλος και Α. Ξηροτύρη-Αικατερινάρη, σας γνωρίζουμε τα εξής:
- Το Υπουργείο Δικαιοσύνης δεν επιχορηγεί τα εργαστήρια Ιατροδικαστικής των Πανεπιστημίων Αθηνών και Θεσσαλονίκης διότι δεν υπάρχει σχετική διάταξη νόμου και δεν αποτελούν υπηρεσίες της αρμοδιότητας του.
Κατά το παρελθόν χρηματοδοτήθηκε μόνο το εργαστήριο του Πανεπιστήμιου Θεσσαλονίκης με 35.000.000 δραχμές για την αντιμετώπιση έκτακτων και επειγουσών αναγκών που είχαν προκύψει (κατεπείγουσα εξέταση 250 κρατουμένων στην φυλακή Διαβατών και κάλυψη των αναγκών της Ιατροδικαστικής Υπηρεσίας Αθηνών μέχρι την έναρξη λειτουργίας του εργαστηρίου της).
Το εργαστήριο Ιατροδικαστικής του Πανεπιστημίου Αθηνών όπως και του Πανεπιστημίου Θεσσαλονίκης αμείβονται αποκλειστικά για τις ιατροδικαστικές πράξεις τις οποίες εκτελούν σύμφωνα με το άρθρο 23 του νόμου 2071/92 (ΦΕΚ Α 123).
Οι ανωτέρω ιατροδικαστικές πράξεις εκκαθαρίζονται σύμφωνα με το Π.Δ.157/91 (ΦΕΚ. Α 67) ως ιατροδικαστικά δικαιώματα.
- Αναφορικά με την Ιατροδικαστική Υπηρεσία Θεσσαλονίκης, σας γνωρίζουμε ότι κατόπιν έκδοσης σχετικής απόφασης της Τριμελούς Υπουργικής Επιτροπής εγκρίθηκε η πλήρωση 10 θέσεων Ιατροδικαστών, οι οποίες θα κατανεμηθούν με σκοπό την πληρέστερη στελέχωση των περιφερειακών υπηρεσιών της χώρας και την άμεση έναρξη λειτουργίας της Ιατροδικαστικής Υπηρεσίας Θεσσαλονίκης
Τέλος, διαβιβάζουμε αντίγραφα των ερωτήσεων στο Υπ. Παιδείας προκειμένου να σας απαντήσει κατά το μέρος της αρμοδιότητάς του.
Ο Υπουργός
ΦΙΛΙΠΠΟΣ ΠΕΤΣΑΛΝΙΚΟΣ»
9. Στην με αριθμό 494/7-7-03 ερώτηση της Βουλευτού κ. Έλσας Παπαδημητρίου δόθηκε με το υπ? αριθμ. 748/24-7-03 έγγραφο από τον Υπουργό Δικαιοσύνης η ακόλουθη απάντηση:
«Απαντώντας στην υπ' αριθ. 494/7-7-2 ερώτηση που κατέθεσε στη Βουλή των Ελλήνων η Βουλευτής κ. Έλσα Παπαδημητρίου, σας γνωρίζουμε τα εξής:
- Με το Ν. 3038/2002 (ΦΕΚ 180 Α') συστάθηκαν 1500 νέες οργανικές θέσεις του κλάδου ΔΕ Προσωπικού Εξωτερικής Φρούρησης, οι οποίες έχουν κατανεμηθεί με βασικό γνώμονα τις ανάγκες των Καταστημάτων κράτησης και ήδη τελεί υπό δημοσίευση η σχετική απόφαση του Υπ. Δικαιοσύνης περί κατανομής των θέσεων όλων των κλάδων και ειδικοτήτων του προσωπικού των καταστημάτων κράτησης.
- Γενικά στα Αγροτικά Καταστήματα Κράτησης δεν κατανέμονται θέσεις του προσωπικού εξωτερικής φρούρησης λόγω ακριβώς του ιδιαίτερου καθεστώτος ημιελεύθερης διαβίωσης για τους εκεί εκτίοvτες στερητικές της ελευθερίας ποινές. Οι μοναδικές υφιστάμενες υπηρεσιακές ανάγκες που καλείται να καλύψει το προσωπικό αυτό στα συγκεκριμένου τύπου καταστήματα είναι αυτές των μεταγωγών των κρατουμένων. Καθώς όμως τα υπάρχοντα αμιγή Αγροτικά Καταστήματα Κράτησης Τίρυνθας και Αγιάς (Χανίων) γειτνιάζουν άμεσα με τις Δικαστικές Φυλακές Ναυπλίου και Χανίων, οι ανάγκες μεταγωγών καλύπτονται ευχερώς από το εκεί υπηρετούν προσωπικό του κλάδου Εξωτερικής Φρούρησης. Αντίθετα, στο Αγροτικό Κατάστημα Κράτησης Κασσάνδρας Χαλκιδικής κρίνεται επιβεβλημένη η κατανομή θέσεων του παραπάνω κλάδου (26 υπαλλήλων) για τη διενέργεια των αναγκαίων μεταγωγών, λόγω ακριβώς της μη άμεσης γεωγραφικής εγγύτητάς του με άλλα Καταστήματα Κράτησης.
- Τέλος, το Υπ. Δικαιοσύνης έχει υποβάλει, στο πλαίσιο του τριετούς προγραμματισμού προσλήψεωv 2002-2004, αίτημα πλήρωσης των κενών οργανικών θέσεων του κλάδου, συμπεριλαμβανομένων και των 1500 νεοσυσταθεισών θέσεων.
Ο Υπουργός
ΦΙΛΙΠΠΟΣ ΠΕΤΣΑΛΝΙΚΟΣ»
10. Στην με αριθμό 339/3-7-03 ερώτηση του Βουλευτή κ. Ηλία Καλλιώρα δόθηκε με το υπ? αριθμ. 13689/24-7-03 έγγραφο από τον Υφυπουργό Ανάπτυξης η ακόλουθη απάντηση:
«Σε απάντηση της παραπάνω ερώτησης που κατέθεσε ο Βουλευτής κ. Ηλίας Καλλιώρας, σας πληροφορούμε τα εξής:
Η αλλαγή του καθεστώτος διαχείρισης και λειτουργίας της ΒΙΠΕ μπορεί να γίνει σύμφωνα με τις διατάξεις του Ν. 2545/97 και συγκεκριμένα με το άρθρο 19 παρ. 2. Μέχρι σήμερα δεν έχει τεθεί στην αρμόδια Υπηρεσία του ΥΠΑΝ τέτοιο αίτημα.
Η χρηματοδότηση των έργων υποδομής στη ΒΙΠΕ Λαμίας μπορεί να επιτευχθεί μέσα από τις χρηματοδοτικές δυνατότητες των Περιφερειακών Επιχειρησιακών Προγραμμάτων για την περίοδο 2000-2006, στα πλαίσια του Γ΄ ΚΠΣ και με βάση το θεσμικό πλαίσιο του Ν. 2545/97 (ΦΕΚ 254/Α/97). Η Ευρωπαϊκή Ένωση έχει εγκρίνει την τροποποίηση του ανωτέρω νόμου, προσαρμοσμένη στο καθεστώς ενίσχυσης του Χάρτη περιφερειακών ενισχύσεων.
Η νεοσυσταθείσα ανώνυμη εταιρεία «ΕΤΒΑ-ΒΙΠΕ ΑΕ» στην οποία εισφέρεται το σύνολο των υφισταμένων ΒΙΠΕ της ΕΤΒΑ και η οποία είναι ο τελικός δικαιούχος, έχει την αρμοδιότητα υποβολής των επενδυτικών προτάσεων για ένταξη στο αντίστοιχο πρόγραμμα.
Ο Υφυπουργός
ΑΛΕΞΑΝΔΡΟΣ ΚΑΛΑΦΑΤΗΣ»
11. Στην με αριθμό 202/1-7-03 ερώτηση του Βουλευτή κ. Μάριο Σαλμά δόθηκε με το υπ΄ αριθμ. 2069/26-7-03 έγγραφο από τον Υφυπουργό Πολιτισμού η ακόλουθη απάντηση:
«Σε απάντηση της από 1/7/03 ερώτησης με αριθμό 202 του Βουλευτή Μ. Σαλμά, σχετικά με την επισκευή και συντήρηση των Αθλητικών Εγκαταστάσεων του Δήμου Αντιρρίου, σας γνωρίζουμε τα εξής:
Οι αθλητικές εγκαταστάσεις του Αντιρρίου ανήκουν στον Δήμο. Η Γενική Γραμματεία Αθλητισμού σε ετήσια βάση προγραμματίζει τα έργα που έχουν προτεραιότητα ανάλογα με τις δυνατότητες του προγράμματος δημοσίων επενδύσεων και τις πιστώσεις που εγκρίνονται κατ' έτος με τον προϋπολογισμό που ψηφίζει η Βουλή.
Έτσι για το Δήμο Αντιρρίου, στο Πρόγραμμα «ΕΛΛΑΔΑ 2004-Δίκτυο Προποvητηρίων» έχει ενταχθεί η κατασκευή ενός κλειστού Γυμναστηρίου με προϋπολογισμό 733.675 ?.
Οι όποιες άλλες μικρές παρεμβάσεις απαιτούνται, θα πρέπει να αντιμετωπίζονται με συμμετοχή στις δαπάνες λειτουργίας και συντήρησης και των αντίστοιχων Δήμων και όχι μόνο με προσφυγή στην οικονομική κάλυψή τους από τη ΓΓΑ.
Ο Υφυπουργός
ΓΙΩΡΓΟΣ ΛΙΑΝΗΣ
12. Στην με αριθμό 431/4-7-03 ερώτηση του Βουλευτή κ. Σπήλιου Σπηλιωτόπουλου δόθηκε με το υπ΄ αριθμ. ΥΠΠΟ/Γ.Υ./Κ.Ε./32/21-7-03 έγγραφο από τον Υπουργό Πολιτισμού η ακόλουθη απάντηση:
« Σχετικά με την υπ' αριθμ. 431/04.07.2003 ερώτηση του Βουλευτή κ. Σπήλιου Σπηλιωτόπουλoυ, σας γνωρίζουμε τα εξής:
Ο Χορευτικός Όμιλος Αιγίου δεν έχει υποβάλει αίτημα οικονομικής ενίσχυσης στην αρμόδια Υπηρεσία του ΥΠ.ΠΟ. Εφόσον υποβληθεί τέτοιο αίτημα θα εξετασθεί στο πλαίσιο του Γενικού Κανονισμού Χρηματοδοτήσεων και του Προϋπολογισμού του Υπουργείου.
Ο Υπουργός
ΕΥΑΓΓΕΛΟΣ ΒΕΝΙΙΖΕΛΟΣ»
13. Στην με αριθμό 395/3-7-03 ερώτηση του Βουλευτή κ. Σωτήρη Χατζηγάκη δόθηκε με το υπ΄ αριθμ. 745/24-7-03 έγγραφο από τον Υπουργό Δικαιοσύνης η ακόλουθη απάντηση:
«Απαντώντας στην υπ΄ αριθ. 395/3-7-2003 ερώτηση που κατέθεσε στη Βουλή των Ελλήνων ο Βουλευτής κ. Σ. Χατζηγάκης, σας γνωρίζουμε τα εξής:
- Σχετικά με την καταβολή του συσσιτίου στους υπαλλήλους της Κλειστής Φυλακής Τρικάλων σας γνωρίζουμε ότι, σύμφωνα με το ν. 2470/97, όλα τα χορηγούμενα επιδόματα έχουν ενοποιηθεί σε 1 ενιαίο επίδομα με την ονομασία «Ειδικό Επίδομα Προσωπικού Σωφρονιστικών και Αναμορφωτικών Καταστημάτων Κράτησης».
- Με το άρθρο 13 του Ν.3090/2002(ΦΕΚ 329/Α΄) το ειδικό επίδομα προσωπικού σωφρονιστικών και αναμορφωτικών καταστημάτων κράτησης του Υπουργείου Δικαιοσύνης που προβλεπόταν από το άρθρο 10 παρ.1 εδάφιο ζ΄ του ν. 2470/1997 αυξήθηκε κατά 118 ΕΥΡΩ, διαμορφούμενου έτσι στο συνολικό μηνιαίο ποσό των 250 ΕΥΡΩ.
- Με την αριθ.2/29869/0022/10.6.2003(ΦΕΚ802/Β/20.6.2003) κοινή απόφαση του Υφυπουργού Οικονομίας και Οικονομικών και του Υπουργού Δικαιοσύνης η ειδική αποζημίωση που καταβάλλεται στο προσωπικό των Καταστημάτων Κράτησης για κάθε ημέρα απασχόλησης πέραν του 5νθημέρου την εβδομάδα αυξήθηκε από 1.5.2003 σε 41 ΕΥΡΩ.
Ο Υπουργός
ΦΙΛΙΠΠΟΣ ΠΕΤΣΑΛΝΙΚΟΣ»
14. Στην με αριθμό 445/4-7-03 ερώτηση του Βουλευτή κ. Αθανασίου Μπούρα δόθηκε με το υπ΄ αριθμ. 746/24-7-03 έγγραφο από τον Υπουργό Δικαιοσύνης η ακόλουθη απάντηση:
«Απαντώντας στην υπ΄ αριθ. 445/4-7-2000 ερώτηση που κατέθεσε στη Βουλή των Ελλήνων ο Βουλευτής κ. Θ. Μπούρας, σας γνωρίζουμε ότι συγκροτήθηκε Επιτροπή αποτελούμενη από ανώτατους Δικαστικούς, Καθηγητές Νομικών Σχολών και Πανεπιστημίων, εκπροσώπους Δικηγορικών Συλλόγων και εκπροσώπους των Υπουργείων Δικαιοσύνης και Εσωτερικών Δ.Δ.Α., για την εκπόνηση Πανελλαδικού σχεδίου χωροταξικής κατανομής των Δικαστηρίων παντός βαθμού και δικαιοδοσίας, τακτικών ή μεταβατικών, η οποία αξιολογεί όλα τα στοιχεία και τις προτάσεις που έχουν κατατεθεί, πριν καταλήξει σε εισηγήσεις για τα ως άνω θέματα.
Ο Υπουργός
ΦΙΛΙΠΠΟΣ ΠΕΤΣΑΛΝΙΚΟΣ»
15. Στην με αριθμό 448/4-7-03 ερώτηση του Βουλευτή κ. Πέτρου Μαντούβαλου δόθηκε με το υπ΄ αριθμ. Β-3914/29-7-03 έγγραφο από τον Υπουργό Μεταφορών και Επικοινωνιών η ακόλουθη απάντηση:
«Σε απάντηση της ερώτησης με αριθμό 448/4-7-2003 που κατέθεσε στη Βουλή ο Βουλευτής κ. Πέτρος Μαντoύβαλος, σχετικά με τα δρομολόγια της Ο.Α στα Κύθηρα, και συνολικότερα αναφορικά με την διαμόρφωση ευνοϊκών συνθηκών για την ανάπτυξη της νήσου, επισημαίνονται τα ακόλουθα:
1. Ήδη από την 01/04/2003 τα δρομολόγια Αθήνα - Κύθηρα-Αθήνα έχουν ενταχθεί στο Πρόγραμμα Υποχρεώσεων Παροχής Δημόσιας Υπηρεσίας («?γονες γραμμές») στον τομέα των αεροπορικών μεταφορών. Τα δρομολόγια που εκτελούνται είναι πέντε εβδομαδιαίως κατά τη χειμερινή περίοδο και επτά (7) κατά την θερινή περίοδο, με εξαιρετικά χαμηλό ναύλο ο οποίος ανέρχεται σε 37 Ευρώ. Επιπλέον, στις αεροπορικές γραμμές οι οποίες εκτελούνται υπό το καθεστώς των άγονων γραμμών» δεν επιβάλλεται «Τέλος εκσυγχρονισμού και Ανάπτυξης Αεροδρομίων» (Σπατόσημο ).
2. Ο νέος τερματικός σταθμός του Αεροδρομίου των Κυθήρων έκτασης 1700 τετραγ. μέτρων περίπου, εγκαινιάστηκε τον Ιούνιο του 2003.
3. Τέλος, ειδικότερα αναφορικά με τα επιχειρησιακά δεδομένα των δρομολογίων της Ο.Α από/πρoς τα Κύθηρα, σύμφωνα και με το α.π. ΠΔΣ 1/1470/11-3-2003 έγγραφο της Ολυμπιακής Αεροπλοΐας , επισημαίνεται ότι από τις επτά πτήσεις εβδομαδιαίως που έχει προγραμματίσει η Ολυμπιακή Αεροπλοΐα για τη γραμμή Αθήνα - Κύθηρα - Αθήνα, μόνο τρεις εκτελούνται με αεροσκάφος τύπου Bombardier aerospace 37 θέσεων. Τις υπόλοιπες ημέρες εκτελούνται με ATR-42 50 θέσεων και ATR -72 68 θέσεων.
Ο Υπουργός
ΧΡΙΣΤΟΣ ΒΕΡΕΛΗΣ»
16. Στην με αριθμό 482/7-7-03 ερώτηση του Βουλευτή κ. Εμμανουήλ Κεφαλογιάννη δόθηκε με το υπ΄ αριθμ. ΥΠΠΟ/Γ.Υ./Κ.Ε./36/7-03 έγγραφο από τον Υπουργό Πολιτισμού η ακόλουθη απάντηση:
«Σχετικά με την υπ΄ αριθμ. 482/07.07.2003 ερώτηση του Βουλευτή κ. Εμμ. Κεφαλογιάννη, και με βάση τα στοιχεία που έθεσε υπόψη μας η ΟΕΟΑ «Αθήνα 2004», σας γνωρίζουμε τα εξής:
1. Ο Διαγωνισμός για την Προμήθεια των Λευκών Ειδών δεν έχει ακόμη διενεργηθεί. Ο Διαγωνισμός θα διενεργηθεί κατά τα οριζόμενα στο άρθρο 6, παράγραφος 2.Β του Κανονισμού της Εταιρείας για την Προμήθεια, Παράδοση και Παραλαβή Αγαθών, Υλικών και Προϊόντων και για τη Σύναψη και Εκτέλεση των σχετικών Συμβάσεων (ΦΕΚ 123Β/7.2.200l) καθώς επίσης και στο άρθρο 11 της οδηγίας 96/36/Ε0Κ, όπως τροποποιηθείσα ισχύει.
Η προκήρυξη της Α΄ Φάσης του εν λόγω Διαγωνισμού θα πραγματοποιηθεί στις προσεχείς ημέρες ως αποτέλεσμα της έγκρισης από το Διοικητικό Συμβούλιο της ΟΕΟΑ ΑΘΗΝΑ 2004, της σχετικής με την διενέργεια Διαγωνισμού εισήγησης της αρμόδιας Διεύθυνσης.
2. Η προκήρυξη του Διαγωνισμού συνάσσεται από τη Διεύθυνση Διενέργειας Διαγωνισμών της ΟΕΟΑ ΑΘΗΝΑ 2004 και το περιεχόμενο της προκηρύξεως βασίζεται στην εγκεκριμένη εισήγηση της αρμόδιας για τη λειτουργία των Ολυμπιακών Χωριών & Καταλυμάτων Γενική Διεύθυνση.
3. Δεδομένου ότι ο Διαγωνισμός δεν έχει ακόμη προκηρυχθεί, κανένα ελληνικό ή αλλοδαπό νομικό πρόσωπο δεν έχει υποβάλλει υποψηφιότητα.
4. Οι όροι της Προκήρυξης του Διαγωνισμού είναι προϊόν της έρευνας αγοράς που διενήργησε η αρμόδια Διεύθυνση της ΑΘΗΝΑ 2004 τόσο στον βιομηχανικό όσο και στον εμπορικό χώρο της ελληνικής κλωστoϋφαvτoυργικής αγοράς και η κατασκευή ξενοδοχειακού ιματισμού με βάση τις ποιοτικές προδιαγραφές των όρων αυτών είναι απόλυτα εφικτή από οποιαδήποτε κλωστοϋφαντουργική βιομηχανία.
Οι ποιοτικοί και οι οικονομικοί όροι του Διαγωνισμού καθορίστηκαν με στόχο την προμήθεια ξενοδοχειακού ιματισμού σε χαμηλό κόστος αγοράς (αλλά και σε χαμηλό κόστος ανά κιλό πλυσίματος λόγω του χαμηλού βάρους) χωρίς ωστόσο αυτός να απoκλίνει από την, απαιτούμενη για την ικανοποίηση των πελατών, ποιότητα.
Οι περιληπτικές Διακηρύξεις των σχετικών διαγωνισμών γνωστοποιούνται στα κατά τόπους Επιμελητήρια (ΣΕΒ, ΕΒΕΑ, ΕΒΕΘ κλπ), δημοσιεύονται σε δύο τουλάχιστον αθηναϊκές εφημερίδες πανελλαδικής κυκλοφορίας και υπάρχει καθημερινή ενημέρωση / επίσκεψη στην ιστοσελίδα, στο www.athens2004.com της Εταιρίας. Σε περίπτωση δε διαδικασιών με αντικείμενο μεγαλύτερο των 250.000 ?, δημοσιεύονται επιπλέον στην Επίσημη Εφημερίδα των Ευρωπαϊκών Κοινοτήτων.
Ο Υπουργός
ΕΥΑΓΓΕΛΟΣ ΒΕΝΙΖΕΛΟΣ»
17. Στην με αριθμό 481/7-7-03 ερώτηση του Βουλευτή κ. Γεωργίου Καρατζαφέρη δόθηκε με το υπ΄ αριθμ. 55/30-7-03 έγγραφο από την Υπουργό Περιβάλλοντος, Χωροταξίας και Δημοσίων Έργων η ακόλουθη απάντηση:
«Παρακαλούμε να πληροφορήσετε τον κύριο Βουλευτή σύμφωνα με τα στοιχεία της Δ/νσης Νομοθετικού Συντονισμού και Κωδικοποίησης (Δ17) του ΥΠΕΧΩΔΕ και της Περιφέρειας Ηπείρου τα εξής:
1. Ο προγραμματισμός και η εκτέλεση των Δημοσίων Έργων δεν γίνεται με βάση τον προϋπολογισμό τους αλλά με τις υπάρχουσες ανάγκες και το δημόσιο συμφέρον.
Από τα ανωτέρω και δεδομένου ότι η κατάτμηση των έργων απαγορεύεται και από την κοινοτική νομοθεσία, γίνεται αντιληπτό ότι τα δημόσια έργα, ιδίως δε αυτά που εκτελεί η Γενική Γραμματεία Δημοσίων Έργων του ΥΠΕΧΩΔΕ δεν είναι δυνατόν να προγραμματίζονται με γνώμονα το χαμηλό κόστους τους, ώστε να έχουν δυνατότητα ανάληψής τους και οι μικρότερες εργοληπτικές επιχειρήσεις.
2. Όσον αφορά τα έργα της Περιφέρειας αυτά προγραμματίζονται και εκτελούνται κυρίως με βάση τα εγκεκριμένα περιφερειακά προγράμματα.
3. Το όριο του ανεκτέλεστου για τις εργοληπτικές επιχειρήσεις 7ης τάξης του ΜΕΕΠ προσδιορίζεται, σύμφωνα με την παρ. 45 του άρθρου 16 του Ν.1418/84, με βάση το μέγεθος του κύκλου εργασιών της κάθε εργοληπτικής επιχείρησης 7ης τάξης.
4. Τέλος πληροφορούμε τον κύριο Βουλευτή ότι στην Περιφέρεια Ηπείρου αναπτύσονται έργα, μικρά και μεγάλα, με προϋπολογισμούς από 30.000 Ευρώ μέχρι και 10.000.000 Ευρώ.
Συγκεκριμένα το 2002 από τη Δ/νση Δημοσίων Έργων της Περιφέρειας Ηπείρου δημοπρατήθηκαν είκοσι δύο (22) μικρά έργα, με προϋπολογισμούς από 30.000 Ευρώ μέχρι 1.500.000 Ευρώ και τρία (3) μεγάλα έργα με προϋπολογισμούς από 2.000.000 Ευρώ μέχρι 10.000.000 Ευρώ.
Το τρέχον έτος δημοπρατήθηκαν και προβλέπονται να δημοπρατηθούν είκοσι (20) μικρά έργα και έξι (6) μεγάλα.
Στα έργα που αναφέρονται παραπάνω δεν συμπεριλαμβάνονται τα έργα των Τεχνικών Υπηρεσιών των Νομαρχιακών Αυτοδιοικήσεων της ?ρτας, Πρέβεζας, Θεσπρωτίας και Ιωαννίνων. 
Η Υπουργός
ΒΑΣΩ ΠΑΠΑΝΔΡΕΟΥ»
18. Στην με αριθμό 337/3-7-03 ερώτηση του Βουλευτή κ. Αναστάσιου Σπηλιόπουλου δόθηκε με το υπ΄ αριθμ. 743/24-7-03 έγγραφο από τον Υπουργό Δικαιοσύνης η ακόλουθη απάντηση:
«Απαντώντας στην υπ΄ αριθ. 337/3-7-2003 ερώτηση που κατέθεσε στη Βουλή των Ελλήνων ο Βουλευτής κ. Τ. Σπηλιόπουλος, σας γνωρίζουμε τα εξής:
Ως προς το θέμα της εγκατάστασης κλιματισμού στο Δικαστικό Μέγαρο Θεσσαλονίκης, σας γνωρίζουμε ότι τον Απρίλιο του 2003 δημοπρατήθηκε το έργο της επισκευής των εγκαταστάσεων του κλιματισμού. Ο διαγωνισμός απέβη άγονος και θα επαναληφθεί εντός του Ιουλίου 2003.
Σχετικά με τις μετατάξεις των Επιμελητών Δικαστηρίων σε θέσεις δικαστικών γραμματέων, το θέμα θα εξετασθεί όταν προσληφθούν νέοι Δικαστικοί Επιμελητές.
Το Υπ. Δικαιοσύνης έχει ήδη προβεί στην πλήρωση 680 γραμματέων σε όλες τις δικαστικές υπηρεσίες της χώρας, ενώ εκκρεμεί ο διορισμός 50 ακόμη νέων γραμματέων.
Επίσης, σύμφωνα με τον «Τριετή προγραμματισμό προσλήψεων προσωπικού ετών 2002 - 2004», το Υπουργείο Δικαιοσύνης έχει ζητήσει έως το 2004 την πλήρωση θέσεων γραμματέων, δακτυλογράφων-χειριστών Η/Υ, επιμελητών δικαστηρίων, ΠΕ Πληροφορικής και ΤΕ Πληροφορικής.
Όσον αφορά στα οικονομικά αιτήματα της Ομοσπονδίας Δικαστικών Υπαλλήλων, μέρος των οποίων έχει ήδη ικανοποιηθεί, σας γνωρίζουμε ότι το Υπ. Δικαιοσύνης τα εξετάζει σε συνεργασία με το συναρμόδιο Υπ. Οικονομίας και Οικονομικών προκειμένου να εξευρεθεί λύση.

Ο Υπουργός
ΦΙΛΙΠΠΟΣ ΠΕΣΤΑΛΝΙΚΟΣ»
19. Στην με αριθμό 274/2-7-03 ερώτηση του Βουλευτή κ. Ηλία Καλλιώρα δόθηκε με το υπ΄ αριθμ. 13687/24-7-03 έγγραφο από τον Υφυπουργό Ανάπτυξης η ακόλουθη απάντηση:
«Σε απάντηση της παραπάνω ερώτησης που κατέθεσε ο Βουλευτής κ. Ηλίας Καλλιώρας, σας πληροφορούμε τα εξής:
Σύμφωνα με το νόμο 2545/97 (ΦΕΚ 254/Α/97) περί Βιομηχανικών και Επιχειρηματικών Περιοχών (ΒΙ,ΠΕ,, ΒΙ.ΠΑ., ΒΙΟ.ΠΑ) η πρωτοβουλία για τον καθορισμό των ΒΕΠΕ ανήκει σε φορείς ΒΕΠΕ, του ιδιωτικού ή δημόσιου Τομέα, που πρέπει να έχουν την μορφή της ανώνυμης εταιρείας. Στους φορείς αυτούς επιτρέπεται να συμμετέχουν φυσικά ή νομικά πρόσωπα του ιδιωτικού τομέα καθώς και Ο.Τ.Α., δημοτικές ή κοινοτικές επιχειρήσεις, νομαρχιακές αυτοδιοικήσεις κλπ (παράγραφος 1 άρθρου 3 του ν. 2545/97). Για το σκοπό αυτό υποβάλλεται στο Υπουργείο Ανάπτυξης αίτηση μετά των απαιτούμενων δικαιολογητικών είτε από τους ιδρυτές του φορέα ΒΕΠΕ που πρόκειται να συσταθεί, είτε από τον ίδιο τον Φορέα εφόσον έχει ήδη συσταθεί. Στο πλαίσιο των διατάξεων του προαναφερόμενου νόμου προβλέπεται και η χρηματοδότηση των παραπάνω έργων.
Μέχρι σήμερα δεν έχει υποβληθεί φάκελος για τη δημιουργία νέων ΒΙΟΠΑ στην Αταλάντη, στην Αμφίκλεια, στη Μακρακώμη και στο Δομοκό.
Ο Υφυπουργός
ΑΛΕΞΑΝΔΡΟΣ ΚΑΛΑΦΑΤΗΣ»
20. Στην με αριθμό 473/4-7-03 ερώτηση του Βουλευτή κ. Εμμανουήλ Φραγκιαδουλάκη δόθηκε με το υπ΄ αριθμ. 72/29-7-03 έγγραφο από τον Υφυπουργό Γεωργίας η ακόλουθη απάντηση:
«Απαντώντας στην παραπάνω ερώτηση που κατέθεσε ο Βουλευτής Ε. Φραγκιαδουλάκης, για τα θέματα της αρμοδιότητάς μας, σας πληροφορούμε τα εξής:
Όλα τα Δημοτικά Διαμερίσματα του Δήμου Αρκαλοχωρίου συμπεριλαμβάνονται στην περιοχή παρέμβασης του Επιχειρησιακού Προγράμματος της Κοινοτικής Πρωτοβουλίας (Ε.Π. Κ.Π.) LEADER PLUS της Ομάδας Τοπικής Δράσης (Ο.Τ.Δ.) Αναπτυξιακή Ηρακλείου Α. Ε.
Στα πλαίσια της Κοινοτικής Πρωτοβουλίας LEADER PLUS περιλαμβάνονται κυρίως δράσεις καινοτόμου χαρακτήρα που στοχεύουν στην καλύτερη ενσωμάτωση των αγροτικών περιοχών στα νέα δεδομένα που διαμορφώνονται για τη συγκρότηση του αγροτικού χώρου. Οι δράσεις του Ε.Π. Πρωτοβουλία LEADER PLUS αποβλέπουν στην συγκράτηση του πληθυσμού στις αγροτικές περιοχές παρέχοντάς του κίνητρα για την ενασχόλησή του και με δράσεις πέραν αυτών που αφορούν την παραγωγή γεωργικών προϊόντων.
Επιπλέον, στο πλαίσιο του Ε.Π. Κ.Π. LEADER PLUS δύναται να υλοποιηθούν μικρά δημόσια έργα υποδομής με προτεραιότητα στις περιοχές που δεν συμπεριλαμβάνονται στα Ο.Π.Α.Α.Χ.
Ωστόσο, τα Δημοτικά Διαμερίσματα Δεματίου, Καραβάδου, Κασάνου, Νιπιδιτού, Παναγίας και Σκινιά του Δήμου Αρκαλοχωρίου αλλά και ο Δήμος Βιάνου ανήκουν και σε μία από τις περιοχές παρέμβασης των Ολοκληρωμένων Προγραμμάτων Ανάπτυξης Αγροτικού Χώρου (Ο.Π.Α.Α.Χ.) ,του Περιφερειακού Επιχειρησιακού Προγράμματος (ΠΕΠ) 2000-2006 της Περιφέρειας Κρήτης στο πλαίσιο του οποίου χρηματοδοτούνται παρεμφερείς δράσεις με τα Ο.Π.Α.Α.Χ. του Υπουργείου Γεωργίας.
Επίσης ο Δήμος Αγίας Βαρβάρας συμπεριλαμβάνεται στην περιοχή παρέμβασης της Επαρχίας Μαλεβυζίου Ν. Ηρακλείου των Ο.Π.Α.Α.Χ. του Υπουργείου Γεωργίας.
Οι δυνατότητες και οι προοπτικές των Προγραμμάτων των Ο.Π.Α.Α.Χ. και του Ε.Π. Κ.Π. LEADER PLUS είναι παρεμφερείς με τις ίδιες δυνατότητες και προϋποθέσεις και ότι στις περιπτώσεις που οι περιοχές επικαλύπτονται και από τα δύο προγράμματα δεν επιτρέπεται η υλοποίηση όμοιων δράσεων.
Σημειώνεται ότι ολόκληρο το νότιο τμήμα της Κρήτης, εκτός των πεδινών περιοχών, όπως και το βόρειο τμήμα της, εκτός των αστικών κέντρων και περιαστικών περιοχών, καλύπτονται από προγράμματα ανάπτυξης αγροτικού χώρου του Υπουργείου Γεωργίας (Ε.Π. Κ.Π. LEADER + και Ο.Π.Α.Α.Χ).
Επιπλέον, σας γνωρίζουμε ότι, για το Νομό Ηρακλείου στον οποίο και ανήκουν οι Δήμοι Αρκαλοχωρίου, 8ιάνου και Αγίας 8αρβάρας όπως και στους υπόλοιπους Νομούς της χώρας υλοποιούνται οι εξής δράσεις μέσω των προγραμμάτων που το Υπουργείο Γεωργjας έχει τη συνολική ευθύνη υλοποίησης:
Χρηματοδότηση από το Ευρωπαϊκό Γεωργικό Ταμείο Προσανατολισμού και Εγγυήσεων-Προσανατολισμός (EΓΤΠE-Π).
* Ολοκληρωμένες παρεμβάσεις σε επίπεδο γεωργικής εκμετάλλευσης
* Παρεμβάσεις σε επίπεδο μεταποίησης και εμπορίας του πρωτογενούς γεωργικού και δασικού προϊόντος
* Εγκατάσταση Νέων Γεωργών 
* Παρεμβάσεις στο γεωργικό προϊόν
* Ανάπτυξη και προστασία φυσικών πόρων και περιβάλλοντος
Επίσης από το EΓΤΠE- Εγγυήσεις θα χρηματοδοτηθούν τα εξής Μέτρα:
* Πρόωρη συνταξιοδότηση των Αγροτών
* Εξισωτική Αποζημίωση
* Γεωργοπεριβαλλοντικά Μέτρα
* Δάσωση Γεωργικών Γαιών
Τα ανωτέρω μέτρα αφορούν ολόκληρη τη χώρα με προτεραιότητα όμως σε περιοχές που αντιμετωπίζουν προβλήματα και παρουσιάζουν μειονεκτήματα σε σχέση με κάποιες άλλες (π.χ. ορεινές, μειονεκτικές, παραμεθόριες, νησιωτικές, οικολογικά ευαίσθητες περιοχές κλπ.).

Ο Υπουργός
Γ.ΔΡΥΣ»
21. Στην με αριθμό 177/1.7.03 ερώτηση των Βουλευτών κυρίων Σταύρου Βρέντζος και Ευαγγελίας Σχοιναράκη-Ηλιάκη δόθηκε με το υπ? αριθμ. 34/25.7.03 έγγραφο από τον Υπουργό Γεωργίας η ακόλουθη απάντηση:
«Απαντώντας στα παραπάνω που κατέθεσαν οι Βουλευτές κύριοι Σ. Βρέντζος και Ε. Σχοιναράκη-Ηλιάκη, σας πληροφορούμε τα εξής:
Όλα τα Δημοτικά Διαμερίσματα του Δήμου Αρκαλοχωρίου συμπεριλαμβάνονται στην περιοχή παρέμβασης του Επιχειρησιακού Προγράμματος της Κοινοτικής Πρωτοβουλίας(Ε.Π. Κ.Π.) LEADER PLUS της Ομάδας Τοπικής Δράσης (Ο.Τ.Δ.) Αναπτυξιακή Ηρακλείου Α.Ε.
Στο πλαίσιο του Ε.Π. Κ.Π. LEADER PLUS υλοποιούνται κυρίως δράσεις καινοτόμου χαρακτήρα που στοχεύουν στην καλύτερη ενσωμάτωση των αγροτικών περιοχών στα νέα δεδομένα που διαμορφώνονται για τη συγκρότηση του αγροτικού χώρου στα πλαίσια της Ευρωπαϊκής Ένωσης (Ε.Ε).
Χρηματοδοτούνται δράσεις που σχετίζονται με τη δικτύωση τους στο τοπικό επίπεδο των αγροτικών περιοχών, την προστασία, ανάδειξη και αξιοποίηση της φυσικής και πολιτιστικής κληρονομιάς, την υιοθέτηση δράσεων ηλεκτρονικού εμπορίου, τη χρηματοδότηση επενδύσεων για εξωγεωργικές δραστηριότητες (παρεμβάσεις αγροτικού τουρισμού ολοκληρωμένης προσέγγισης, μικρές επιχειρήσεις του αγροτικού και των λοιπών τομέων της οικονομίας, επενδύσεις που ενισχύουν τη συλλογική, τομεακή και διατομεακή δράση με τη χρήση σύγχρονης τεχνολογίας, τεχνογνωσίας και νέων τεχνικών) κλπ.
Πιο συγκεκριμένα οι δράσεις του LEADER PLUS αποβλέπουν στην συγκράτηση του πληθυσμού των περιοχών αυτών και τους δίνει κίνητρα για την ενασχόλησή τους και με δράσεις επιπλέον αυτών που αφορούν την παραγωγή γεωργικών προϊόντων.
Επιπλέον, στο πλαίσιο του Ε.Π. Κ.Π. LEADER PLUS δύναται να υλοποιηθούν μικρά δημόσια έργα υποδομής με προτεραιότητα στις περιοχές που δεν συμπεριλαμβάνονται στα Ο.Π.Α.Α.Χ.
Ωστόσο, τα Δημοτικά Διαμερίσματα Δεματίου, Καραβάδου: Κασάνου, Νιπιδιτού, Παναγίας και Σκινιά ανήκουν και σε μία από τις περιοχές παρέμβασης των Ολοκληρωμένων Προγραμμάτων Ανάπτυξης Αγροτικού Χώρου (Ο.Π.Α.Α.Χ.) του Περιφερειακού Επιχειρησιακού Προγράμματος (ΠΕΠ) 2000-2006 της Περιφέρειας Κρήτης στο πλαίσιο του οποίου χρηματοδοτούνται παρεμφερείς δράσεις με τα Ο.Π.Α.Α.Χ. του Υπουργείου Γεωργίας.
Σημειώνουμε, ότι οι δυνατότητες και οι προοπτικές των Προγραμμάτων των Ο.Π.Α.Α.Χ. και του Ε.Π. Κ.Π. LEADER PLUS είναι παρεμφερείς με τις ίδιες δυνατότητες και προϋποθέσεις και ότι Ο'Γlς περιπτώσεις που οι περιοχές επικαλύπτονται και από τα δύο προγράμματα δεν επιτρέπεται η υλοποίηση όμοιων δράσεων.
Επιπλέον, σας γνωρίζουμε ότι για το Νομό Ηρακλείου στον οποίο και ανήκει ο Δήμος Αρκαλοχωρίου όπως και στους υπόλοιπους Νομούς της Χώρας υλοποιούνται οι εξής δράσεις μέσω των προγραμμάτων που το Υπουργείο Γεωργίας έχει τη συνολική ευθύνη υλοποίησης:
Χρηματοδότηση από το Ευρωπαϊκό Γεωργικό Ταμείο Προσανατολισμού και Εγγυήσεων - Προσανατολισμός (ΕΓΤΠΕ-Π).
Ολοκληρωμένες παρεμβάσεις σε επίπεδο γεωργικής εκμετάλλευσης.
Παρεμβάσεις σε επίπεδο μεταποίησης και εμπορίας του πρωτογενούς γεωργικού και δασικού προϊόντος.
Εγκατάσταση Νέων Γεωργών.
Παρεμβάσεις στο γεωργικό προϊόν.
Ανάπτυξη και προστασία φυσικών πόρων και περιβάλλοντος.
Επίσης από το ΕΓΤΠΕ- Εγγυήσεις χρηματοδοτούνται τα εξής Μέτρα:
Πρόωρη συνταξιοδότηση των Αγροτών.
Εξισωτική Αποζημίωση.
Γεωργοπεριβαλλοντικά Μέτρα.
Δάσωση Γεωργικών Γαιών.
Τα ανωτέρω μέτρα αφορούν ολόκληρη τη χώρα με προτεραιότητα όμως σε περιοχές που αντιμετωπίζουν προβλήματα και παρουσιάζουν μειονεκτήματα σε σχέση με κάποιες άλλες (π.χ. ορεινές, μειονεκτικές, παραμεθόριες, νησιωτικές, οικολογικά ευαίσθητες περιοχές κλπ.).

Ο Υπουργός
Γ. ΔΡΥΣ»
22. Στην με αριθμό 62/1.7.03 ερώτηση του Βουλευτή κ. Νικολάου Κατσαρού δόθηκε με το υπ? αριθμ. 736/24.7.03 έγγραφο από τον Υπουργό Δικαιοσύνης η ακόλουθη απάντηση:
«Απαντώντας στην υπ? αριθ. 62/1-7-2003 ερώτηση που κατέθεσε στη Βουλή των Ελλήνων ο Βουλευτής κ. Ν. Κατσαρός, σας γνωρίζουμε ότι το θιγόμενο στην ερώτηση ζήτημα έχει "περιέλθει σε γνώση του Υπουργείου Δικαιοσύνης, πρόθεση του οποίου είναι να λάβει τα κατάλληλα μέτρα για την αντιμετώπιση του προβλήματος, αφού διερευνήσει τους τρόπους δράσεως των προσώπων εκείνων που με αθέμιτο τρόπο επηρεάζουν την ομαλή διεξαγωγή των πλειστηριασμών ακινήτων.
Προς τον σκοπό αυτό, το Υπ. Δικαιοσύνης θα ζητήσει τη συνεργασία των Φορέων που είναι σε θέση να συμβάλλουν στη διερεύνηση και επίλυση του εν λόγω προβλήματος, όπως είναι οι δικηγορικοί και συμβολαιογραφικοί σύλλογοι.
Ο Υπουργός
ΦΙΛΙΠΠΟΣ ΠΕΤΣΑΛΝΙΚΟΣ»
23. Στην με αριθμό 10/1.7.03 ερώτηση του Βουλευτή κ. Ελευθερίου Παπαγεωργόπουλου δόθηκε με το υπ? αριθμ. ΥΠΠΟ/ΓΥ/ΚΕ/1/22.7.03 έγγραφο από τον Υπουργό Πολιτισμού η ακόλουθη απάντηση:
«Σχετικά με την υπ' αριθμ. 10/01.07.2003. ερώτηση του Βουλευτή κ. Λευτέρη Παπαγεωργόπουλου, σας γνωρίζουμε τα εξής:
Το αρχοντικό Κριεζώτη στην Τριάδα Εύβοιας έχει χαρακτηρισθεί διατηρητέο (ΥΠ.ΠΟ./ΔΙΛΑΠ/Γ/1O6/8980/13-2-81 ΦΕΚ 114/Β/26-2-81). Η πρόταση για την επισκευή και αποκατάστασή του έχει υποβληθεί στο ΠΕΠ Στερεάς Ελλάδας, από το Δήμο Μεσσαπίων, για ένταξη στο Μέτρο 2.3 «Δράσεις Ανάπτυξης Πολιτισμού Τουρισμού».
Ο Υπουργός
ΕΥΑΓΓΕΛΟΣ ΒΕΝΙΖΕΛΟΣ»
24. Στην με αριθμό 268/2.7.03 ερώτηση της Βουλευτού κ. Ελισάβετ Παπαζώη δόθηκε με το υπ? αριθμ. ΥΠΠΟ/ΓΥ/ΚΕ/18/17.7.03 έγγραφο από τον Υπουργό Πολιτισμού η ακόλουθη απάντηση:
«Σχετικά με την υπ' αριθμ. 268/02.07.2003 ερώτηση της Βουλευτού κ. Eλισάβετ Παπαζώη, σας γνωρίζουμε τα εξής:
Στην Περιφέρεια Νοτίου Αιγαίου έχουν ενταχθεί στο Ε.Π. «ΠΟΛΙΤΙΣΜΟΣ» τα παρακάτω έργα:
1.«Ανάδειξη-διαμόρφωση και αντικατάσταση στεγάστρου στον αρχαιολογικό χώρο Ακρωτηρίου Θήρας- Β΄ φάση», με φορέα υλοποίησης την Αρχαιολογική Εταιρεία, προϋπολογισμό 10,271,460 ? και προβλεπόμενη ολοκλήρωση 31.12.2003. 
2. «Συντήρηση-στερέωση μνημείων Δήλου», με φορέα υλοποίησης το Τ.Δ.Π.Ε.Α.Ε., προϋπολογισμό 2,934,702 ? και προβλεπόμενη ολοκλήρωση 31.12.2004.
3. «Στερέωση, αναστήλωση μνημείων ακροπόλεως Λίνδου», με φορέα υλοποίησης το Τ.Δ.Π.Ε.Α.Ε., προϋπολογισμό 2,532,648 ? και προβλεπόμενη ολοκλήρωση 31.12.2004. 
4. «Συντήρηση και ανάδειξη αρχαίας Καρθαίας Κέας», με φορέα υλοποίησης το Τ.Δ.Π.Ε.Α.Ε., προϋπολογισμό 2,347,762 ? και προβλεπόμενη ολοκλήρωση 31.12.2006.
5. «Διαμόρφωση και ανάδειξη αρχ/κού χώρου Σκάρκου Ίου», με φορέα υλοποίησης την ΚΑ΄ ΕΠΚΑ, προϋπολογισμό 1,760,821 ? και προβλεπόμενη oλoκλήρωση 31.12.2005.
6. «Διαμόρφωση και ανάδειξη ακρόπολης Αγίου Ανδρέα Σίφνου», με φορέα υλοποίησης την ΚΑ' ΕΠΚΑ, προϋπολογισμό 1,173,881 ? και προβλεπόμενη ολοκλήρωση 31.12.2005.
7. «Αποκατάσταση μεσαιωvικών μνημείων της πόλης Ρόδου», με φορέα υλοποίησης το Τ.Δ.Π.Ε.Α.Ε., προϋπολογισμό 5,869,405 ? και προβλεπόμενη ολοκλήρωση 31.12.2004.
8. «Αποκατάσταση-ανάδειξη των μεσαιωνικών οχυρώσεων της πόλης Ρόδου», με φορέα υλοποίησης το Τ.Δ.Π.Ε.Α.Ε., προϋπολογισμό 5,869,405 ? και προβλεπόμενη ολοκλήρωση 31.12.2006.
9. «Μουσείο Γαϊτη-Σίμωση Νήσου Ίου», με φορέα υλοποίησης τον Δήμο Ιητών και προϋπολογισμό 4,275,000 ?.
Ο συνολικός προϋπολογισμός των έργων που έχουν ενταχθεί μέχρι τώρα στο Πρόγραμμα και ανήκουν χωροταξικά στην Περιφέρεια Νοτίου Αιγαίου είναι 32,760,084 ? (Σύνολο Νομού Κυκλάδων: 22,763,626 ?).
Επίσης, από την Περιφέρεια Νοτίου Αιγαίου έχουν ενταχθεί στο ΠΕΠ ΝΟΤΙΟΥ ΑΙΓΑΙΟΥ τα παρακάτω έργα:
1. «Βελτίωση Αρχαιολογικού Μουσείου Ρόδου (Προϊστορική και Επιγραφική Συλλογή, αναβάθμιση έκθεσης Παλαιού Μουσείου και ανάδειξη ιστορικού κήπου), με φορέα υλοποίησης την ΚΒ΄ ΕΠΚΑ, προϋπολογισμό 1,781,360 ? και προβλεπόμενη ολοκλήρωσή 30.9.2005.
2. «Αρχαιολογικό Μουσείο Καλύμνου», με φορέα υλοποίησης την ΚΒ΄ ΕΠΚΑ, προϋπολογισμό 898,000 ? και προβλεπόμενη ολοκλήρωση 31.12.2006.
3. «Αρχαιολογικό Μουσείο Νισύρου», με φορέα υλοποίησης την ΚΒ΄ ΕΠΚΑ, προϋπολογισμό 696,900 ? και προβλεπόμενη ολοκλήρωση 31.12.2005.
4. «Έκθεση Ιστορικής Συλλογής Καστελλορίζου στο Οθωμανικό Τέμενος», με φορέα υλοποίησης την 4η ΕΒΑ, προϋπολογισμό 528,000 ? και προβλεπόμενη ολοκλήρωση 31.10.2004.
5. «Έκθεση Αρχαιολογικής Συλλογής Καρπάθου», με φορέα υλοποίησης την ΚΒ΄ ΕΠΚΑ, προϋπολογισμό 440,205 ? και πρoβλεπόμενη ολοκλήρωση 30.9.2004.
6. «Αρχαιoλoγικό Μουσείο Kιμώλου», με φορέα υλοποίησης την ΚΑ΄ ΕΠΚΑ, προϋπολογισμό 402,252 ? και προβλεπομένη ολοκλήρωση 31.12.2004.
7. «Συντήρηση-αποκατάσταση αναστηλωμένης Ρωμαϊκής Οικίας Κω», με φορείς υλοποίησης τις ΔΑΑΜ-ΔΣΑ και το Αρχ/κό & Ιστορικό Ίδρυμα Ρόδου, προϋπολογισμό 2,723,000 ? και πρoβλεπομένη ολοκλήρωση 30.10.2004.
8. «Διαμόρφωση και ανάδειξη αρχ/κού χώρου αρχαίας Θήρας», με φορέα υλοποίησης την ΚΑ΄ ΕΠΚΑ, πρoϋπολογισμό 1,760,000 ? και προβλεπόμενη ολοκλήρωση 31.12.2005.
9. «Ενοποίηση αρχ/κών χώρων πόλεως Κω (ανάδειξη αρχ/κού χώρου Συνοικίας του Λιμένος και ανάδειξη περιβάλλοντος χώρου Ωδείου Κω-φωτογραφική έκθεση), με φορέα υλοποίησης το Αρχ/κό και Ιστορικό Ίδρυμα Ρόδου, προϋπολογισμό 968,452 ? και προβλεπόμενη ολοκλήρωση 30.6.2005.
10. «Διαμόρφωση και ανάδειξη αρχ/κού χώρου Φυλακωπής Μήλου», με φορέα υλοποίησης την ΚΑ' ΕΠΚΑ, προϋπολογισμό 880,411 ? και προβλεπόμενη ολοκλήρωση 30.6.2006.
11. «Διαμόρφωση και ανάδειξη του αρχαιολογικού χώρου Υψηλής ?νδρου», με φορέα υλοποίησης την ΚΑ΄ ΕΠΚΑ, προϋπολογισμό 880,410 ? και προβλεπόμενη ολοκλήρωση 31.12.2006.
12. «Στερέωση, αναστήλωση και ανάδειξη αρχαίου τείχους Νισύρου», με φορέα υλοποίησης την ΚΒ' ΕΠΚΑ, προϋπολογισμό 730,000 ? και προβλεπόμενη ολοκλήρωση 30.6.2006.
13. «Ανάδειξη πύργου Αγ. Τριάδας Αμοργού και περιβάλλοντος χώρου», με φορέα υλοποίησης την ΚΒ΄ ΕΠΚΑ, προϋπολογισμό 646,000 ? και προβλεπόμενη ολοκλήρωση 30.9.2006.
14. .«Επισκευή και αναστήλωση του πυργομονάστηρου του Χριστού Φωτοδότη στο Δανακό Νάξου», με φορείς υλοποίησης τις ΔΑΒΜΜ-2η ΕΒΑ, προϋπολογισμό 1,321,500 ? και προβλεπόμενη ολοκλήρωση 30.6.2007.
15. «Δίκτυο Μνημείων Νήσου Τήλου», με φορέα υλοποίησης την 4η ΕΒΑ, προϋπολογισμό 1,115,000 και προβλεπομένη ολοκλήρωση 31.12.2006.
16. «Αποκατάσταση Ι. Μ. Ζωοδόχου Πηγής Πάτμου», με φορέα υλοποίησης την 4η ΕΒΑ, προϋπολογισμό 857,OOO?καιπρoβλεπόμενη ολοκλήρωση 31.12.2006.
17. «Αποκατάσταση-στερέωση ιπποτικής οικίας Τζεμ στη Μεσαιωνική πόλη της Ρόδου», με φορέα υλοποίησης την 4η ΕΒΑ, προϋπολογισμό 743,000 ? και προβλεπόμενη ολοκλήρωση 31.12.2004.
18. «Αποκατάσταση, συντήρηση 1α/Ι ανάδειξη Ι. Μ. Χοζοβιωτίσσης Αμοργού», με φορέα υλοποίησης την 4η ΕΒΑ, προϋπολογισμό 586,941 ? και προβλεπόμενη ολοκλήρωση 31.12.2006.
19. «Αποκατάσταση-ανάδειξη Παλαιού Πυλίου στην Κω», με φορέα υλοποίησης την 4η ΕΒΑ, προϋπολογισμό 586,941 ? και προβλεπόμενη ολοκλήρωση 30.9.2005. 20.
20. «Αποκατάσταση Αρχοντικού Νικολαϊδη στην Πάτμο», με φορέα υλοποίησης την 4η ΕΒΑ, προϋπολογισμό 470,000 ? και προβλεπόμενη ολοκλήρωση 30.11.2004.
21. «Αποκατάσταση Ι. Ν. Αγ. Ιωάννη Θεολόγου στο Λακκί της Λέρου», με φορέα , υλοποίησης την 4η ΕΒΑ, προϋπολογισμό 410,858 ? και προβλεπόμενη ολοκλήρωση 31.12.2004.
22. «Στερέωση-συντήρηση Βυζαντινών Μνημείων ?νδρου», με φορέα υλοποίησης την 2η ΕΒΑ, προϋπολογισμό 303,469 ? και προβλεπόμενη ολοκλήρωση 31.5.2005.
Το Μέτρο 3.4 «Πoλιτιστική Ανάπτυξη και Πολιτιστικός Τουρισμός» του ΠΕΠ Νοτίου Αιγαίου, έχει συνολικό προϋπολογισμό 31,100,000 ?.
Ο συνολικός προϋπολογισμός των μέχρι τώρα ενταγμένων έργων του ΥΠ.ΠΟ. στην Περιφέρεια Νοτίου Αιγαίου είναι 19.729.698 ? (Σύνολο Νομού Κυκλάδων: 6,378,731 ?)
Προτάσεις έργων που υπέβαλλε το ΥΠ.ΠΟ. αλλά δεν εντάχθηκαν, επειδή εξαντλήθηκαν οι διαθέσιμοι πόροι του Μέτρου, στο ΠΕΠ Νοτίου Αιγαίου:
1. «Έκθεση Μουσείου Προϊστορικής Θήρας», με φορέα υλοποίησης την ΚΑ΄ ΕΠΚΑ, και προϋπολογισμό 880,411 ?.
2. «Ανάπλαση-ανάδειξη-απoκατάσταση αρχ/κού χώρου και μνημείων ακρόπολης Ρόδου», με φορέα υλοποίησης την ΚΒ΄ ΕΠΚΑ και προϋπολογισμό 1,500,000 ?.
3. «Διαμόρφωση και ανάδειξη του αρχ/κού χώρου του πύργου Αγ. Ανδρέου ?νδρου»,με φορέα υλοποίησης την ΚΑ' ΕΠΚΑ και προϋπολογισμό 1,175,000 ?.
4. «Εργασίες αποκατάστασης πύργου Αγ. Μαρίνας Κέας», με φορέα υλοποίησης την Α΄ ΕΠΚΑ και προϋπολογισμό 880,411 ?.
5. «Προστασία και ανάδειξη του πύργου Χειμάρρου Φιλωτίου Νάξου και διαμόρφωση του περιβάλλοντος χώρου», με φορέα υλοποίησης την ΚΑ' ΕΠΚΑ και προϋπολογισμό 836,000 ?.
6. «Ανάδειξη-διαμόρφωση αρx/κού χώρου του προϊστορικού οικισμού Αγ. Ειρήνης Κέας», με φορέα υλοποίησης την Α΄ ΕΠΚΑ και προϋπολογισμό 446,570?.
7. «Ανάδειξη αρχ/κού χώρου Ερεθιμίου Απόλλωνος στο Θεολόγο Λέρου», με φορέα υλοποίησης την ΚΒ΄ ΕΠΚΑ και προϋπολογισμό 318,650 ?.
8. «Αποκατάσταση Ι. Μ. Αγ. Ιωάννη Θεολόγου Πάτμου», με φορέα υλοποίησης την ΔΑΒΜM και προϋπολογισμό 1,760,000 ?.
9. «Λειτουργική αναβάθμιση Παλατιού Μεγάλου Μαγίστρου και χώρων υποστήριξής του», με φορέα υλοποίησης την ΔΕΕΜ και προϋπολογισμό 985,000 ?.
10. «Ανάδειξη παλαιοχριστιανικών μνημείων και μεσοβυζαντινού ναού Περίσσας Θήρας», με φορέα υλοποίησης την 2η ΕΒΑ και προϋπολογισμό 880,411 ?.
11. «Εργασίες αποκατάστασης και ανάδειξης Κάστρου Νεραντζιάς στην Κω», με φορέα υλοποίησης την 4 η ΕΒΑ και προϋπολογισμό 794,000 ?.
12. «Κατακόμβες Μήλου. Επεμβάσεις στερέωσης, προστασίας και βελτίωσης επισκεψιμότητας», με φορείς υλοποίησης τις ΔΑΒΜΜ-2η ΕΒΑ και προϋπολογισμό 590,000 ?. 
13. «Αποκατάσταση και λειτουργική αναβάθμιση Ι. Μ. Αποκαλύψεως Πάτμου», με φορέα υλοποίησης την 4η ΕΒΑ και προϋπολογισμό 586,941 ?.
14. «Στερέωση-ανάδειξη παλαιoχριστιανικού βαπτιστηρίου Αγ. Ιωάννη στην Κω», με φορείς υλοποίησης τις ΔΑΒΜΜ-ΔΣΑ και προϋπολογισμό 586,941 ?.
15. «Συντήρηση τοιχογραφιών βυζαντινών μνημείων Θήρας», με φορέα υλοποίησης την 2η ΕΒΑ και προϋπολογισμό 472,194 ?. 
Το ΥΠ.ΠΟ. θα καταβάλει προσπάθεια, ώστε σε συνεργασία με την Περιφέρεια Νοτίου Αιγαίου, να εξευρεθούν σε επόμενη φάση του Προγράμματος, οι απαραίτητοι πόροι για τη χρηματοδότηση των παραπάνω έργων.
Σημειώνεται ότι στο σύνολο της χρηματοδότησης των ήδη ενταγμένων έργων της Περιφέρειας Νοτίου Αιγαίου από το Ε.Π. Πολιτισμός και το ΠΕΠ Νοτίου Αιγαίου η χρηματοδότηση που αφορά σε έργα του Νομού Κυκλάδων ανέρχεται στ( 55,5 %.
Ο Υπουργός
ΕΥΑΓΓΕΛΟΣ ΒΕΝΙΖΕΛΟΣ»
25. Στην με αριθμό 464/4.7.03 ερώτηση του Βουλευτή κ. Πέτρου Μαντούβαλου δόθηκε με το υπ? αριθμ. Τ/7343/29.7.03 έγγραφο από τον Υφυπουργό Ανάπτυξης η ακόλουθη απάντηση:
«Σε απάντηση της παραπάνω ερώτησης που κατατέθηκε στη Βουλή από τον ως άνω Βουλευτή, σας γνωρίζουμε τα ακόλουθα:
Η Ε.Τ.Α ΑΕ. προκήρυξε ανοικτό δημόσιο διαγωνισμό, για την συνολική αξιοποίηση των Σπηλαίων Δυρού Μάνης μέσω εκμίσθωσης των εγκαταστάσεων σε ιδιώτες επιχειρηματίες. Σκοπός του διαγωνισμού, είναι η ανάδειξη και συντήρηση του επισκέψιμου Σπηλαίου, η πλήρης και ολοκληρωμένη προσφορά υπηρεσιών ξενάγησης στο Σπήλαιο, η αναμόρφωση των εξωτερικών χώρων, η προσφορά υπηρεσιών πολύ υψηλού επιπέδου στο Εστιατόριο και το Αναψυκτήριο, ο καθαρισμός και η οργάνωση των ακτών και η παροχή συμπληρωματικών υπηρεσιών (φωτογράφηση, πώληση αναμνηστικών κ.ο.κ).
Οι επενδύσεις που θα γίνουν, πρόκειται να αναβαθμίσουν ριζικά όλη την περιοχή των Σπηλαίων. Απαραίτητη προϋπόθεση για την υλοποίηση του προγράμματος αυτού, είναι ο σεβασμός στο φυσικό περιβάλλον και την ιδιαιτερότητα του φυσικού αυτού μνημείου. Οι όποιες λοιπόν παρεμβάσεις, θα γίνουν με την έγκριση και υπό την επίβλεψη του Υπουργείου Πoλιτισμoύ.
Σημειώνουμε, ότι με τον Δήμο Οιτύλου, στη διοικητική περιοχή του οποίου βρίσκονται τα Σπήλαια, επετεύχθη τελικά συμφωνία, παρ? όλες τις αρχικές αντιδράσεις του. Έτσι, υπογράφηκε μνημόνιο αυτό, μεταξύ της Ε.Τ.Α. Α.Ε. και του Δήμου, μέσω του οποίου καθορίζεται ο ρόλος του Δήμου στην προσπάθεια ανάπτυξης των Σπηλαίων και η συμμετοχή του στα οικονομικά οφέλη, που θα προκύψουν. Επίσης, με το μνημόνιο αυτό, διασφαλίζονται και οι θέσεις εργασίας. Ο Δήμος κατανοώντας ότι η ιδιωτική πρωτοβουλία ασκεί αποτελεσματικότερη διοίκηση επιχειρηματικών μονάδων και ότι η τοπική κοινωνία θα γίνει αποδέκτης των ευεργετημάτων της ανάπτυξης χωρίς να επιβαρυνθεί με το κόστος των επενδύσεων, προχώρησε στην κίνηση αυτή, επιλέγοντας πιο επιτελικό ρόλο από την καθημερινή άσκηση των διοικητικών καθηκόντων. Εκτός από τα έμμεσα οφέλη, τα έσοδα του Δήμου θα είναι πολύ μεγαλύτερα από τα προβλεπόμενα. σε προγενέστερες συμφωνίες, δεδομένου ότι εκτός από ποσοστό ύψους 12% επί των εσόδων, θα λαμβάνει και όλα τα δημοτικά τέλη και εισφορές, από τις εκμεταλλεύσεις των ιδιωτών στα Σπήλαια.
Ο Υφυπουργός
ΔΗΜΗΤΡΙΟΣ ΓΕΩΡΓΑΚΟΠΟΥΛΟΣ»
26. Στην με αριθμό 1006/21.7.03 ερώτηση του Βουλευτή κ. Αναστασίου Λιάσκου δόθηκε με το υπ? αριθμ.Δ6/Φ.38/οικ.13765/1.8.03 έγγραφο από τον Υπουργό Ανάπτυξης η ακόλουθη απάντηση:
«Απαντώντας στην παραπάνω ερώτηση που αναφέρεται στην καθυστέρηση καταβολής στο Δήμο Μαρμαρίου Ευβοίας του ανταποδοτικού τέλους 2% επί της αξίας της παραγόμενης από την ΔΕΗ ανανεώσιμης ενέργειας σύμφωνα με την κοινή υπουργική απόφαση Δ6/Φ1/ 11444/22.6.2001 «Καθορισμός ύψους και διαδικασίας απόδοσης ανταποδοτικού τέλους υπέρ ΟΤΑ από παραγωγούς ηλεκτρικής ενέργειας με χρήση ανανεώσιμων πηγών ενέργειας» (ΦΕΚ Β 826) που εκδόθηκε σύμφωνα με τις διατάξεις του άρθρου 38 παρ. 7 του ν. 2773/1999 «Απελευθέρωση της αγοράς ηλεκτρικής ενέργειας- Ρύθμιση θεμάτων ενεργειακής πολιτικής και λοιπές διατάξεις» (ΦΕΚ Α 286), θέτουμε υπόψη σας ότι η ΔΕΗ πρόκειται να προβεί στο αμέσως προσεχές διάστημα στην καταβολή στους δικαιούχους ΟΤΑ των ποσών που αντιστοιχούν στο εν λόγω τέλος.
Ο Υπουργός
Α. ΤΣΟΧΑΤΖΟΠΟΥΛΟΣ»
27. Στην με αριθμό 617/9-7-03 ερώτηση του Βουλευτή κ. Γεωργίου Καρατζαφέρη δόθηκε με το υπ? αριθμ. 90/31-7-2003 έγγραφο από τον Υφυπουργό Γεωργίας η ακόλουθη απάντηση:
«Απαντώντας στην παραπάνω αναφορά που κατέθεσε ο Βουλευτής, κ. Γ. Καρατζαφέρης, σας πληροφορούμε τα εξής:
Η ενίσχυση στην παραγωγή του ελαιολάδου υπόκειται βάσει των διατάξεων του υπ' αριθμ. 136/66 Καν. ( ΕΟΚ) του Συμβουλίου (αρθ 5, παρ. 9 και 20δ) στις παρακάτω κρατήσεις:
Ποσοστού 1,4%, για τη βελτίωση της ποιότητας του ελαιολάδου (ενέργειες δακοκτονίας) και
Ποσοστό 0,8%, για τη χρηματοδότηση των εξόδων, που προκύπτουν από τις δραστηριότητες των Οργανώσεων Παραγωγών στον τομέα του ελαιολάδου.
?λλη κράτηση δεν προβλέπεται από την κοινοτική ακόμη και την εθνική νομοθεσία.
Το θέμα των κρατήσεων που επιβάλλουν οι Οργανώσεις παραγωγών αφορά τις σχέσεις τους με τους παραγωγούς- μέλη τους.
Ο Υφυπουργός
Ε. ΑΡΓΥΡΗΣ»
28. Στην με αριθμό 623/9-7-03 ερώτηση του Βουλευτή κ. Νικολάου Νικολόπουλου δόθηκε με το υπ? αριθμ. 1070957/88/1-8-2003 έγγραφο από τον Υφυπουργό Οικονομικών η ακόλουθη απάντηση:
«Σε απάντηση της με αριθμ. 623/9-7-03 ερώτησης που κατέθεσε ο Βουλευτής κ. Νικ. Νικολόπουλος, σχετικά με το ανωτέρω θέμα, σας γνωρίζουμε τα εξής:
Α. Η εισαγωγή του ευρώ, σύμφωνα με εκτιμήσεις της ευρωπαϊκής επιτροπής, είχε επίπτωση στον πληθωρισμό όλων των χωρών ? μελών λόγω στρογγυλοποιήσεων. Σε μία οικονομία ελεύθερου ανταγωνισμού οι τιμές δεν καθορίζονται από την κυβέρνηση. Οι έλεγχοι όμως για την αντιμετώπιση φαινομένων αισχροκέρδειας έχουν ενταθεί.
Τη διετία 2001-2002 η αύξηση του μέσου μισθού ανήλθε στο 3,0%. Για το 2003 ο μέσος ακαθάριστος μισθός εκτιμάται ότι θα αυξηθεί κατά 5,6% σε τρέχουσες τιμές και κατά 2,2% σε σταθερές. Η αύξηση αυτή υπερβαίνει την πραγματική αύξηση του συνόλου της ευρωζώνης που προβλέπεται να αυξηθεί κατά 0,8%.
Το 2002 η κατά κεφαλή πραγματική μέση σύνταξη αυξήθηκε κατά 5,2%, ενώ για το 2003 η αύξηση είναι 2,3%. Επιπλέον, σημειώνεται ότι από 1/1/2003 αυξήθηκε η βασική σύνταξη του ΟΓΑ και του ΕΚΑΣ κατά 14,67 ευρώ το μήνα.
Β. Το Σ.Δ.Ο.Ε., στα πλαίσια των αρμοδιοτήτων του, διενεργεί προληπτικούς και προσωρινούς ελέγχους σε κάθε μορφή επιχειρηματικής δράσης, ελεύθερους επαγγελματίες, σε εκτέλεση ετησίων προγραμμάτων ελέγχου, για την διαπίστωση της ορθής εφαρμογής της φορολογικής και τελωνειακής νομοθεσίας, ως προς την τήρηση των φορολογικών βιβλίων, την έκδοση των φορολογικών στοιχείων και την ακριβή απόδοση των αναλογούντων φόρων και ειδικών φόρων κατανάλωσης αντίστοιχα.
Παράλληλα με τους ελέγχους αυτούς, το Σ.Δ.Ο.Ε. ως ευέλικτος ελεγκτικός μηχανισμός συνδράμει και συμβάλλει αποτελεσματικά στην καταπολέμηση φαινομένων αδικαιoλόγητων ανατιμήσεων και αισχροκέρδειας, με συνέπεια την προστασία του εισοδήματος του Έλληνα καταναλωτή.
Ειδικότερα, από τις αρχές του τρέχοντος έτους έχουν συγκροτηθεί σε όλες τις Περιφερειακές Διευθύνσεις του Σ.Δ.Ο.Ε, ειδικά κλιμάκια ελέγχου, που σε μόνιμη βάση είναι επιφορτισμένα με τη διενέργεια τιμοληψιών σε βασικά καταναλωτικά αγαθά και υπηρεσίες, καταγράφοντας τις διακυμάνσεις τιμών και ποσοστών μικτού κέρδους σε επιχειρήσεις χονδρικού και λιανικού εμπορίου, με στόχο την παρακολούθηση και τον έλεγχο φαινομένων κερδοσκοπίας και αδικαιολογήτων ανατιμήσεων, που αποτελούν αιτίες πληθωριστικών πιέσεων.
Σε όσες περιπτώσεις παρατηρούνται φαινόμενα αδικαιολόγητων αυξήσεων, τα σχετικά στοιχεία διαβιβάζονται στην αρμόδια Διεύθυνση του Υπουργείου Ανάπυξης Τομέας Εμπορίου, για την επιβολή κυρώσεων αγορανομικού χαρακτήρα καθώς και στη Δ/νση Φορολογικών Ελέγχων του Υπουργείου Οικονομίας και Οικονομικών, προκειμένου αυτά να αξιοποιηθούν στα πλαίσια του τακτικού Φορολογικού Eλέγxoυ.
Επίσης, βάσει Κοινού επιχειρηματικού Σχεδίου, οι υπηρεσίες του Σ.Δ.Ο.Ε: και του Υπουργείου Ανάπτυξης, συγκρότησαν μικτά συνεργεία ελέγχου της αγοράς οπωροκηπευτικών (Κεντρική Λαχαναγορά, Σούπερ Μάρκετ, Καταστήματα Οπωρολαχανικών κλπ.) από τις 12-3-2003 και για διάστημα έξι (6) εβδομάδων καθ? όλο το 24ωρο, με σκοπό τη διενέργεια παράλληλα με τους φορολογικούς ελέγχους και ελέγχων εφαρμογής του Αγορανομικού Κώδικα και άλλων Αγορανομικών Διατάξεων, όπως διαπιστώσεων αισχροκέρδειας (ελλιποβάρεια, τιμή πώλησης μεγαλύτερη της αναγραφόμενης), ύπαρξης τιμοκαταλόγου (πινακίδας τιμών) σε εμφανές μέρος, υπέρβασης ποσοστού μικτού κέρδους, υπερβολικού κέρδους, καθώς επίσης και ελέγχων διαπίστωσης χώρας προέλευσης εμπορευμάτων (εγχωρίως παραγόμενα - εισαγόμενα κλπ.).
Οι ανωτέρω έλεγχοι συνεχίζονται και στην τρέχουσα περίοδο. Για το λόγο αυτό, είναι διαθέσιμα σε εικοσιτετράωρη βάση συνεργεία του Σ.Δ.Ο.Ε. ώστε από κοινού με το Υπουργείο Ανάπτυξης να διενεργούν αιφνιδιαστικούς ελέγχους στην αγορά.
Ο Υφυπουργός
ΑΠΟΣΤΟΛΟΣ ΦΩΤΙΑΔΗΣ»
29. Στην με αριθμό 437/4-7-03 ερώτηση του Βουλευτή κ. Αθανάσιου Δαβάκη δόθηκε με το υπ? αριθμ. 70/29-7-03 έγγραφο από τον Υπουργό Γεωργίας η ακόλουθη απάντηση:
«Απαντώντας στην παραπάνω ερώτηση που κατέθεσε ο Βουλευτής κ. Α. Δαβάκης, για τα θέματα της αρμοδιότητάς μας, σας πληροφορούμε τα εξής:
1. Μέσω των οριζοντίων προγραμμάτων που εφαρμόζονται .σε όλη την Ελλάδα και που το Υπουργείο Γεωργίας έχει τη συνολική ευθύνη υλοποίησης (Χρηματοδότηση από το Ευρωπαϊκό Γεωργικό Ταμείο Προσανατολισμού και Εγγυήσεων - Προσανατολισμός (ΕΓΤΠΕ - Π), το Επιχειρησιακό πρόγραμμα «Αγροτική Ανάπτυξη ? Ανασυγκρότηση της Υπαίθρου» 2000-2006 (ΑΕ-ΑΑ-ΑΥ) περιλαμβάνει δράσεις όπως:
Ολοκληρωμένες -παρεμβάσεις σε επίπεδο γεωργικής εκμετάλλευσης.
Παρεμβάσεις σε επίπεδο μεταποίησης και εμπορίας του πρωτογενούς γεωργικού και δασικού προϊόντος.
Εγκατάσταση Νέων Γεωργών.
Παρεμβάσεις στο γεωργικό προϊόν.
Ανάπτυξη και, προστασία φυσικών πόρων και περιβάλλοντος.
Ειδικότερα για την Πελοπόννησο εφαρμόζονται τα ακόλουθα:
Στα πλαίσια του προγράμματος για επενδύσεις στις γεωργικές εκμεταλλεύσεις (Μέτρο 1.1 του Ε.Π.Α.Α.-Α.Υ. 2000-2006), στις δύο πρώτες δημοσιοποιήσεις του προγράμματος κατά το έτος 2002 στην Περιφέρεια Πελοποννήσου, κρίθηκαν δικαιούχοι 92 γεωργοί για επενδύσεις στις γεωργικές τους εκμεταλλεύσεις με συνολική δημόσια δαπάνη 4,10 εκατ. ? (Φυτική και Ζωϊκή παραγωγή). Κατά την δημοσιοποίηση του προγράμματος για το τρέχον έτος προβλέπεται η διάθεση ποσού δημόσιας δαπάνης 22,00 εκατ.? για το Μέτρο 1.1.
Στα πλαίσια του προγράμματος πριμοδότησης πρώτης εγκατάστασης Νέων Αγροτών (Μέτρο 3.1 του Ε.Π.Α.Α.-Α.Υ. 2000-2006). Κατά το έτος 2001 εντάχθηκαν στην Περιφέρεια Πελοποννήσου 459 νέοι αγρότες με δικαιούμενο ποσό 7,32 εκατ. ?, ενώ κατά το έτος 2002 εντάχθηκαν 439 νέοι αγρότες με δικαιούμενο ποσό 6,80.,εκατ. ?. Κατά το τρέχον έτος στην δημοσιοποίηση του προγράμματος νέων αγροτών προβλέπεται η διάθεση ποσού 5,50 εκατ. ?.
Στα πλαίσια του προγράμματος πρώτης μεταποίησης και εμπορίας του γεωργικού προϊόντος (Μέτρο 2.1 του Ε.Π.Α.Α.-Α.Υ. 2000-2006) κατά την 1η προκήρυξη (έτους 2001) στην Περιφέρεια Πελοποννήσου υπoβλήθηκαν 84 προτάσεις επενδυτικών σχεδίων συνολικού προϋπολογισμού 125,31 εκατ. ?, εκ των οποίων τελικά εγκρίθηκαν 55 σχέδια, συνολικού προϋπολογισμού 65,67 εκατ. ?, για τα οποία η οικονομική ενίσχυση ανέρχεται σε 31 ,82 εκατ. ? (Δημόσια Δαπάνη). Τα επενδυτικά σχέδια τα οποία υποβλήθηκαν στα πλαίσια της 2ης προκήρυξης (έτους 2002) βρίσκονται σε φάση αξιολόγησης.
2. Στα πλαίσια των Ολυμπιακών Προγραμμάτων Ανάπτυξης του Αγροτικού Χώρου (ΟΠΑΑΧ) του Υπουργείου Γεωργίας (?ξονα 7 του ΕΠ ΑΑ-ΑΥ), τα οποία έχουν περιφερειακή διάσταση και εφαρμόζονται ειδικά σε ορεινές και μειονεκτικές περιοχές, υλοποιούνται δράσεις όπως:
-δημιουργία υποδομών (αντιπλημμυρικά, μικρά αρδευτικά διευθετήσεις χειμάρρων, αγροτική οδοποιία κλπ.)
-ιδιωτικές επενδύσεις (αγροτουρισμού, μικρομεσαίες επιχειρήσεις, εναλλακτικές μορφές τουρισμού κλπ).
-βελτίωση της παροχής υπηρεσιών σε εκμεταλλεύσεις, στον αγροτικό πληθυσμό και στην ύπαιθρο
-αξιοποίηση ενδογενούς δυναμικού κάθε περιοχής
-προστασία και ανάδειξη του φυσικού και πολιτισμικού περιβάλλοντος
-βελτίωση του επιπέδου ποιότητας ζωής
αύξηση της παραγωγικότητας της γεωργίας κλπ.
Στα ολοκληρωμένα Προγράμματα Ανάπτυξης του Αγροτικού Χώρου (ΟΠΑΑΧ) του Υπουργείου Γεωργίας (?ξονας 7 του ΕΠ ΑΑ-ΑΥ), έχουν ενταχθεί πέντε (5) περιοχές παρέμβασης της Περιφέρειας Πελοποννήσου, με συνολικό προϋπολογισμό Δημόσιας Δαπάνης ύψους 29,56 εκατ. ευρώ. Ο προϋπολογισμός αυτός εκτιμάται ότι θα κατευθυνθεί κατά 40% σε Δημόσια έργα και κατά 60% σε ιδιωτικές επενδύσεις. Οι περιοχές παρέμβασης των ΟΠΑΑΧ του Υπουργείου Γεωργίας στην Περιφέρεια Πελοποννήσου είναι:
-Το «Νότιο Τμήμα του Νομού Αρκαδίας», το οποίο περιλαμβάνει τους Δήμους Απόλλωνος, Λεωνιδίου και την Κοινότητα Κοσμά με προϋπολογισμό Δημόσιας Δαπάνης 4,64 εκατ. ευρώ.
- Η «Ορεινή περιοχή Δυτικής Κορινθίας» η οποία περιλαμβάνει τους Δήμους Ξυλοκάστρου, Στυμφαλίας και Φενεού με προϋπολογισμό Δημόσιας Δαπάνης 6,26 εκατ. ευρώ.
- Η «Ορεινή περιοχή Δήμου Τροπαίων του Νομού Αρκαδίας», η οποία περιλαμβάνει τους Δήμους Κλείτορος, Κοντοβαζαίνης, Τροπαίων, Ηραίας και Λαγκαδίων με προϋπολογισμό Δημόσιας Δαπάνης 4,82 εκατ. ?.
- Η «περιοχή του Ταϋγέτου», η οποία περιλαμβάνει και τους Δήμους Πελλάνας, Μυστρά και Φαριδός από τη Λακωνία και τους Δήμους Αβίας και Λεύκτρου από τη Μεσσηνίας, με προϋπολογισμό Δημόσιας Δαπάνης 7,92 εκατ. ?.
- Η «περιοχή Αργολίδας-Αττικής», η οποία εκτός από τους Δήμους Τροιζηνίας και Μεθάνων που ανήκουν στην Αττική, περιλαμβάνει και τους Δήμους Κρανιδίου και Ερμιόνης Αργολίδος, με συνολικό προϋπολογισμό Δημόσιας Δαπάνης 5,92 εκατ. ?.
3. Επίσης, μέσω του Περιφερειακού Επιχειρησιακού Προγράμματος (ΠΕΠ) Πελοποννήσου 2000-2006 υλοποιούνται δράσεις που συγχρηματοδοτούνται από το ΕΓΤΠΕ - Προσανατολισμός για την ενίσχυση επενδύσεων στις αγροτικές εκμεταλλεύσεις, τη χρηματοδότηση αρδευτικών έργων υποδομής, τον αγροτουρισμό, την αναδιάρθρωση καλλιεργειών, αναδασμούς και παράλληλα έργα, μετεγκαταστάσεις κτηνοτροφικών μονάδων, -την προστασία - διατήρηση -διαφύλαξη των δασών κλπ., Την ευθύνη υλοποίησης αυτών των δράσεων έχει η Περιφέρεια, ενώ το Υπουργείο Γεωργίας για τις δράσεις αυτές έχει ένα ρόλο συντονισμό - υποβοηθητικό που αφορά κατά κύριο λόγο τη χάραξη των «πολιτικών» αγροτικής ανάπτυξης.
Σημειώνουμε επίσης ότι στις περιοχές παρέμβασης των ΟΠΑΑΧ του Περιφερειακού Επιχειρησιακού Προγράμματος (ΠΕΠ) Πελοποννήσου, έχουν ενταχθεί πολλοί ακόμη Δήμοι της Πελοποννήσου, με αποτέλεσμα συνολικά, ειδικά η Νότια Πελοπόννησος και ειδικότερα οι περισσότεροι Δήμοι των Νομών Αρκαδίας (στο Νότιο τμήμα της), Λακωνίας (στο Βόρειο τμήμα της) και Μεσσηνίας (κυρίως στο Ανατολικό τμήμα της) να είναι ενταγμένοι σε. Ολοκληρωμένα Προγράμματα Ανάπτυξης του Αγροτικού Χώρου.
4. Aπό το ΕΓΤΠΕ- Εγγυήσεις χρηματοδοτούνται τα παρακάτω Μέτρα στα πλαίσια του Εγγράφου Προγραμματισμού Αγροτικής Ανάπτυξης:
Πρόωρη συνταξιοδότηση των Αγροτών
Εξισωτική Αποζημίωση
Γεωργοπεριβαλλοντικά Μέτρα
Δάσωση Γεωργικών Γαιών
Τα ανωτέρω μέτρα αφορούν ολόκληρη τη χώρα με προτεραιότητα όμως σε περιοχές που αντιμετωπίζουν προβλήματα και παρουσιάζουν μειονεκτήματα σε σχέση με κάποιες άλλες (π.χ. ορεινές, μειονεκτικές, παραμεθόριες, νησιωτικές, οικολογικά ευαίσθητες περιοχές κλπ.).

Ειδικότερα στο Πρόγραμμα Πρόωρης Συνταξιοδότησης Αγροτών για την Περιφέρεια Πελοποννήσου από το 1994 μέχρι και σήμερα έχουν ενταχθεί και πληρώνονται 5.773 δικαιούχοι (3.864 με τον Καν. 2079/92 και 1.909 με τον Καν. 1257/99). Τα χρήματα που έχουν καταβληθεί συνολικά στους δικαιούχους του προγράμματος από το 1994 μέχρι και τον lούνιο 2003 ανέρχονται σε 80.793.330,00 ?.
5. Η κοινοτική πρωτοβουλία LEADER + αποτελεί πρόγραμμα αγροτικής ανάπτυξης ίου Υπουργείου Γεωργίας και .εφαρμόζεται στις ορεινές -περιοχές της χώρας και υπό προϋποθέσειςqε μικρό αριθμό μειονεκτικών περιοχών αυτής. Στα πλαίσια της Κοινοτικής Πρωτοβουλίας. LEADER PLUS περιλαμβάvοvται κυρίως δράσεις καινοτόμου χαρακτήρα που στοχεύουν στην καλύτερη ενσωμάτωση των αγροτικών περιοχών στα νέα δεδομένα που διαμορφώνονται για τη συγκρότηση Ίου αγροτικού χώρου.
0ι δράσεις του.Ε.Π. Κοινοτικής Πρωτοβουλίας LEADER PLUS αποβλέπουν στην συγκράτηση του πληθυσμού στις αγροτικές περιοχές και τους δίνει κίνητρα για την ενασχόλησή τους και με δράσεις πέραν αυτών που αφορούν την παραγωγή γεωργικών προϊόντων.
Το Ε.Π. Κ.Π. LEADER PLUS υλοποιείται στην Πελοπόννησο από τις αναπτυξιακές εταιρείες:
Αναπτυξιακή Εταιρεία Βόρειας Πελοποννήσου (ΑΝ.ΒΟ.ΠΕ.Α.Ε.) με περιοχή παρέμβασης του τοπικού προγράμματός της ορεινές και μειονεκτικές περιοχές των Νομών Αργολίδας, Κορινθίας και Αρκαδίας.
Αναπτυξιακή Εταιρεία Πάρνωνα (ΠΑΡΝΩΝΑΣ Α.Ε.) με περιοχή παρέμβασης του τοπικού προγράμματός της, ορεινές και μειονεκτικές περιοχές των Νομών Αρκαδίας και Λακωνίας.
6. Το Επιχειρησιακό Πρόγραμμα «Αλιεία 2000-2006» (Ε.Π.ΑΛ.) είναι ένα πολυταμειακό Πρόγραμμα Εθνικού σκέλους του Γ΄ ΚΠΣ, με συνολικό κόστος 499,292 εκατ. ?, το οποίο διαρθρώνεται σε 6 ?ξονες προτεραιότητας,18 μέτρα και 42 δράσεις.
Τα έργα / επενδυτικά σχέδια που έχουν ενταχθεί ανά Νομό και στο σύνολο της γεωγραφικής περιοχής της Πελοποννήσου είναι:
ΝΟΜΟΣ ΑΡΓΟΛΙΔΑΣ:
Μέτρο 1.1 Διάλυση Αλιευτικών Σκαφών
24 επενδυτικά σχέδια, συνολικού κόστους 2.013,6χlλ ?.
Μέτρο 2.2 Εκσυγχρονισμός Αλιευτικών Σκαφών
8 επενδυτικά σχέδια, συνολικού κόστους 172,6χιλ ?, -δημόσιας δαπάνης 69 χιλ. ?.
Μέτρο3.2Υδατοκαλλιέργεια
5 επενδυτικά σχέδια, συνολικού κόστους 1.381,7χιλ ?, δημ. δαπάνης 621,5 χιλ.?
Μέτρο 3.4 Μεταποίηση & Εμπορία αλιευτικών προϊόντων 3 επενδ. σχέδια, συνολικού κόστους 2.452,2 χιλ. ? δημ. δαπάνης 1.212,6 χιλ. ?.
Μέτρο 6.1 Υποδομές Αλιείας
Αλιευτικό καταφύγιο Ερμιόνης συνολικού κόστους 320 χιλ. ?.
ΝΟΜΟΣ ΑΡΚΑΔΙΑΣ:
Μέτρο 1.1. Διάλυση Αλιευτικών Σκαφών 
24 επενδυτικά σχέδια, συνολικού κόστους 322,7 χιλ. ? (και δημ. δαπάνης).
Μέτρο 2.2. Εκσυγχρονισμός Αλιευτικών Σκαφών
1 επενδυτικό σχέδιο, σχέδιο συνολικού κόστους 25,8 χιλ. ? δημόσιας δαπάνης 10,3 χιλ. ?.
Μέτρο 3.4 Μεταποίηση και Εμπορία αλιευτικών προϊόντων
1 επενδυτικό σχέδιο, συνολικού κόστους 926,7 χιλ. ?, δημόσιας δαπάνης 556 χιλ. ?.
ΝΟΜΟΣ ΑΧΑΪΑΣ:
Μέτρο 1.1. Διάλυση Αλιευτικών Σκαφών
20 επενδυτικά σχέδια, συνολικού κόστους 3.506,3 χιλ. ?.
Μέτρο 2.2. εκσυγχρονισμός Αλιευτικών Σκαφών
2 επενδυτικά σχέδια συνολικού κόστους 183 χιλ. ? 
Μέτρο 3.4. Μεταποίηση και Εμπορία αλιευτικών προϊόντων 1 επενδυτικό σχέδιο, συνολικού κόστους 544,9 χιλ. ?, δημ. δαπάνης 73,2 χιλ. ?.
Μέτρο 6.1 Υποδομές Αλιείας
Υποδομές. Λιμνοθάλασσας Πρόκοπου συν. κόστους 702,5 χιλ. ?.
ΝΟΜΟΣ ΗΛΕΙΑΣ:
Μέτρο 1.1. Διάλυση Αλιευτικών Σκαφών
20 επενδυτικά σχέδια, συνολικού κόστους 574,8 χιλ. ? (και δημ. Δαπάνης).
Μέτρο 6.1 Υποδομές Αλιείας
Αλιευτικός λιμένας Κυλλήνης συνολικού κόστους 2.800 χιλ. ? ,(και δημ. Δαπάνης).
ΝΟΜΟΣ. ΚΟΡΙΝΘΙΑΣ:
Mέτρo 1.1 Διάλυση Αλιευτικών Σκαφών
20 επενδυτικά σχέδια, συνολικού κόστους 593,2 χιλ..?.
Mέτρo 2.2 Εκσυγχρονισμός Αλιευτικών Σκαφών
1 επενδυτικό σχέδιο, συνολικού κόστους 8,3χιλ ?, δημόσιας δαπάνης 3,3 χιλ. ?.
Μέτρο 3.2 Υδατοκαλλιέργεια
2 επενδυτικά σχέδια, συνολικού κόστους 612,8 χιλ. ?, δημ. δαπάνης 257, 7χιλ. ?.
Μέτρο 3.4 Μεταποίηση & Εμπορία αλιευτικών προϊόντων
2 επενδυτικά σχέδια, συνολικού κόστους 1.914,7 χιλ. ?, δημ. δαπάνης 957,3 χιλ. ?.
Μέτρο 6.1 Υποδομές Αλιείας
Αλιευτικό καταφύγιο Κιάτου συνολικού κόστους 4.000 Xιλ.?.
ΝΟΜΟΣ ΛΑΚΩΝΙΑΣ:
Μέτρο 1.1 Διάλυση Αλιευτικών Σκαφών 
33 επενδυτικά σχέδια, συνολικού κόστους 762,9 χιλ. ?.
NOMOΣ ΜΕΣΣΗΝIΑΣ:
Μέτρο 1.1 Διάλυση Αλιευτικών Σκαφών
25 επενδυτικά σχέδια, συνολικού κόστoυς 763,3 Xιλ.?.
Μέτρο2.2 ,Εκσυγχρονισμός Aλιευτικών Σκαφών
10 επενδ. σχέδια, συνολικού κόστους 204,4 χιλ.?, δημόσιας δαπάνης 81,7 xιλ.?.
Μέτρο 3.4 Μεταποίηση. & Eμπoρία αλιευτικών προϊόντων
1 επενδυτικό σχέδιο, συνολικού κόαστους 299,3 χιλ. ? δημ. δαπάνης 149,6 χιλ. ?.
Συνολικά στη γεωγραφική περιοχή της Πελοποννήσου έχουν ενταxθεί 203 επενδυτικά. σχέδια, συνολικού κόστους 25.058,7 χιλ. ? εκ των. οποίων 20.641,9 χιλ. ? αφορούν δημόσια δαπάνη.
Ο Υπουργός
ΓΕΩΡΓΙΟΣ ΔΡΥΣ»
30. Στην με αριθμό 612/9-7-03 ερώτηση του Βουλευτή κ. Κωνσταντίνου Τσιπλάκη δόθηκε με το υπ? αριθμ. 89/31-7-03 έγγραφο από τον Υφυπουργό Γεωργίας η ακόλουθη απάντηση:
«Απαντώντας στην παραπάνω ερώτηση που κατέθεσε ο Βουλευτής, κ. Κ. Τσιπλάκης, σας πληροφορούμε τα εξής:
Στο Μέτρο 4.3 του Γ΄ ΚΠΣ (Δράσεις για την προώθηση εξαγωγών και συλλογικοί φορείς), έχουν κατατεθεί και αξιολογηθεί 265 φάκελοι εκ των οποίων 156 αφορούν την προώθηση των εξαγωγών, στα πλαίσια της 1ης προκήρυξης συνολικής Δ.Δ. 8.000.000.00?.
Τα παραπάνω κονδύλια έχουν δεσμευθεί και η απορρόφησή τους θα αρχίσει σταδιακά μετά την ένταξη των προτάσεων και την αποδοχή από τους ενδιαφερόμενους.
Το Υπ. Γεωργίας ήδη έχει αρχίσει την προετοιμασία για την 2η προκήρυξη του υπόλοιπου ποσού της Δ.Δ. που ανέρχεται σε 12 εκ.?.
Σχετικά με τους καν. 2702/99 και 2826/00, που αφορούν ενέργειες ενημέρωσης και προώθησης γεωργικών προϊόντων σε τρίτες χώρες και στην εσωτερική αγορά αντίστοιχα το Υπ. Γεωργίας έχει προβεί στην ενεργοποίηση των κανονισμών.
Συγκεκριμένα, έχει ολοκληρωθεί διακρατικό πρόγραμμα ενημέρωσης και προώθησης σε τρίτες χώρες για το πορτοκάλι και τις κλημεντίνες με συμμετοχή της ΠΑΣΕΓΕΣ και είναι σε εξέλιξη πρόγραμμα από την Ένωση Βιοκαλλιεργητών Αρκαδίας για τα βιολογικά προϊόντα.
Επίσης, στα πλαίσια του καν. 497/2003 για την τροποποίηση του καν. (ΕΚ) 94/02 για τη θέσπιση λεπτομερών κανόνων εφαρμογής του Καν. (ΕΚ) 2826/2000 του Συμβουλίου σχετικά με ενέργειες ενημέρωσης και προώθησης των γεωργικών προϊόντων στην εσωτερική αγορά, έχουν υποβληθεί προτάσεις για ελαιόλαδο και ελιές.
Οι παραπάνω προτάσεις οι οποίες έχουν υποβληθεί από το ΣΕΒΙΕΛ και την ΠΕΜΕΤΕ, έχουν ήδη αξιολογηθεί και έχουν σταλεί στην Ε.Ε. για έγκρισή τους.
Επίσης το Υπ. Γεωργίας ενημέρωσε για τις προθεσμίες υποβολής προτάσεων του επόμενου εξαμήνου τους ενδιαφερόμενους φορείς (επαγγελματικές και διεπαγγελματικές οργανώσεις), για προώθηση αγροτικών προϊόντων στην εσωτερική αγορά και στις τρίτες χώρες.
Ο Υφυπουργός
Ε. ΑΡΓΥΡΗΣ»
31. Στην με αριθμό 626/9-7-03 ερώτηση του Βουλευτή κ. Μανώλη Κεφαλογιάννη δόθηκε με το υπ? αριθμ. Δ5/ΗΛ/Β/Φ6/οικ. 125/13747/31-7-03 έγγραφο από τον Υπουργό Ανάπτυξης η ακόλουθη απάντηση:
«Σε απάντηση της υπ? αριθμ 626/9.7.03 ερώτησης που κατατέθηκε στη Βουλή από τον ως άνω Βουλευτή, σας διαβιβάζουμε συνημμένα, το υπ? αριθ. Γ.ΔΝΣ/2565/29.7.2003 έγγραφο της ΔΕΗ, το οποίο καλύπτει το θέμα.
Ο Υπουργός
Α. ΤΣΟΧΑΤΖΟΠΟΥΛΟΣ»
Σημ.: Τα συνημμένα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).
32. Στην με αριθμό 633/9-7-03 ερώτηση των Βουλευτών κυρίων Νίκου Γκατζή και Τάκη Τσιόγκα δόθηκε με το υπ? αριθμ. 66/1-8-03 έγγραφο από την Υπουργό Περιβάλλοντος, Χωροταξίας και Δημοσίων Έργων η ακόλουθη απάντηση:
«Παρακαλούμε να πληροφορήσετε τους κυρίους Βουλευτές, σε θέματα της αρμοδιότητάς μας και σύμφωνα με τα στοιχεία της Υπηρεσίας Αποκατάστασης Σεισμοπλήκτων (ΥΑΣ) του ΥΠΕΧΩΔΕ, τα εξής:
Η ανωτέρω Υπηρεσία είναι αρμόδια αποκλειστικά, για την αποκατάσταση των ζημιών σε κτίρια μετά από θεομηνίες (σεισμό, πλημμύρες, πυρκαγιές, κατολισθήσεις), στις περιπτώσεις, που η περιοχή που επλήγη, έχει ενταχθεί με Κοινή Υπουργική Απόφαση στα προγράμματα του ΥΠΕΧΩΔΕ.
Προκειμένου η ανωτέρω Υπηρεσία να συντάξει τις απαιτούμενες Υπουργικές Αποφάσεις, για την ένταξη περιοχών στα προγράμματα αποκατάστασης ζημιών του ΥΠΕΧΩΔΕ που έχουν πληγεί από τις θεομηνίες σύμφωνα με το άρθρο 10 του Ν. 2576/98 και την εγκύκλιο 938/ΑΖ11/15.4.98 του Υφυπουργού ΠΕΧΩΔΕ, απαιτείται η υποβολή σχετικού αιτήματος από τη Νομαρχιακή Αυτοδιοίκηση, με συγκεντρωτικό πίνακα των πορισμάτων των αυτοψιών στην πληγείσα περιοχή και ονομαστική κατάσταση των κατoίκων, τα κτίρια των οποίων υπέστησαν ζημιές.
Επισημαίνεται ότι, τα μέτρα αποκατάστασης για ζημιές από σεισμούς, πλημμύρες, κατολισθήσεις και πυρκαγιές λαμβάνονται εφόσον οι καταστροφές που προκαλούνται έχουν το χαρακτήρα θεομηνίας και πλήττουν ευρύτερες περιοχές και όχι μεμονωμένες οικοδομές και χορηγείται στεγαστική συνδρομή για την αποκατάσταση των ζημιών σε κτίρια και κτιριακές εγκαταστάσεις.
Στην προκειμένη περίπτωση δεν υπάρχει αίτημα στην Υπηρεσία Αποκατάστασης Σεισμοπλήκτων από τη Νομαρχιακή Αυτοδιοίκηση Μαγνησίας, που να αναφέρει συγκεκριμένα τις ζημιές που προκλήθηκαν σε κτίρια από θεομηνία στη Σκόπελο, προκειμένου να εξετασθεί η δυνατότητα οριοθέτησης της περιοχής και κατά συνέπεια η χρηματοδότηση των έργων αποκατάστασης της «Παναγιάς του Πύργου».
Η Υπουργός
ΒΑΣΩ ΠΑΠΑΝΔΡΕΟΥ»
33. Στην με αριθμό 643/9-7-03 ερώτηση του Βουλευτή κ. Γεωργίου Γαρουφαλιά δόθηκε με το υπ? αριθμ. 95/31-7-03 έγγραφο από τον Υφυπουργό Γεωργίας η ακόλουθη απάντηση:
«Απαντώντας στην παραπάνω ερώτηση που κατέθεσε ο Βουλευτής κ. Γ. Γαρουφαλιάς, σας πληροφορούμε τα εξής:
Το Υπ. Γεωργίας είναι αρμόδιο για τη χορήγηση εγκρίσεων κυκλοφορίας φυτοπροστατευτικών προϊόντων και βιοκτόνων. Μεταξύ αυτών περιλαμβάνονται και τα βιοκτόνα σκευάσματα για την καταπολέμηση των κουνουπιών.
Για το έτος 2003, ύστερα από γνωμοδότηση του Α.ΣΥ.ΓΕ.Φ., χορηγείται κατ? εξαίρεση άδεια εφαρμογής 6 σκευασμάτων σε υδάτινες επιφάνειες με καλλιέργειες ρυζιού για το έτος 2003 για την καταπολέμηση των κουνουπιών.
Το Υπ. Γεωργίας δεν έχει αρμοδιότητα για την οργάνωση και την οικονομική κάλυψη της καταπολέμησης των κουνουπιών.
Ο Υφυπουργός
Ε. ΑΡΓΥΡΗΣ»
34. Στην με αριθμό 650/9-7-03 ερώτηση του Βουλευτή κ. Αναστάσιου Σπηλιόπουλου δόθηκε με το υπ? αριθμ. Β13-335/1-7-03 έγγραφο από τον Υπουργό Ανάπτυξης η ακόλουθη απάντηση:
«Απαντώντας στην ερώτηση 650/9-07-03, που κατέθεσε στη Βουλή των Ελλήνων ο Βουλευτής κ. ΑΝΑΣΤΑΣΙΟΣ ΣΠΗΛΙΟΠΟΥΛΟΣ, με θέμα «Γραφειοκρατία και έλλειψη συντονισμού μεταξύ των υπηρεσιών ελέγχου γονατίζουν τις βιομηχανίες τροφίμων», σας επισυνάπτουμε την απάντηση της Προέδρου του ΕΦΕΤ κας Χριστίνας Παπανικολάου.
Ο Υπουργός
Α. ΤΣΟΧΑΤΖΟΠΟΥΛΟΣ»
Σημ.: Τα συνημμένα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).
35. Στην με αριθμό 657/9-7-03 ερώτηση του Βουλευτή κ. Γεωργίου Γαρουφαλιά δόθηκε με το υπ? αριθμ. 98/31-7-03 έγγραφο από τον Υφυπουργό Γεωργίας η ακόλουθη απάντηση:
«Απαντώντας στην παραπάνω ερώτηση που κατέθεσε ο Βουλευτής κ. Γ. Γαρουφαλιάς, σας πληροφορούμε τα εξής:
- Το Υπουργείο Γεωργίας, Δ/νση Προστασίας Φυτικής Παραγωγής, είναι αρμόδιο για τη χορήγηση των εγκρίσεων κυκλοφορίας των γεωργικών φαρμάκων και τον καθορισμό των ανώτατων ορίων υπολειμμάτων στα φυτικά και ζωικά προϊόντα.
- Η έγκριση κυκλοφορίας στα γεωργικά φάρμακα χορηγείται μετά από έλεγχο που γίνεται σύμφωνα με τις αρχές της οδηγίας 91/414/ΕΟΚ, που εφαρμόζονται από όλα τα κράτη της Ε.Ε., και αφού διασφαλισθεί ότι εκτός από κατάλληλα για το σκοπό που προορίζονται είναι ακίνδυνα για το περιβάλλον και τον καταναλωτή.
- Τα ανώτατα όρια υπολειμμάτων (MRLs), ορίζονται στα επίπεδα που αναμένονται από την ορθή και εντελώς απαραίτητη χρήση κάθε γεωργικού φαρμάκου, υπό την προϋπόθεση ότι είναι αποδεκτά από τοξικολογικής άποψης.
- Όλες οι δραστικές ουσίες των φυτοφαρμάκων που χρησιμοποιούνται στις χώρες της Ευρωπαϊκής Ένωσης ελέγχονται και αξιολογούνται από ανωτάτου επιστημονικού επιπέδου όργανά της. Για όσες από αυτές υπάρχουν ακόμη και ενδείξεις για επικινδυνότητα στο περιβάλλον ή στην υγεία των ανθρώπων ή των ζώων αποφασίζεται η απαγόρευση της συνέχισης της χρήσης τους.
Το ίδιο ισχύει και για τα νέα φυτοφάρμακα που πριν την έγκρισή τους πρέπει να αποδειχθεί ότι είναι ακίνδυνα.
- Για τον έλεγχο των υπολειμμάτων γεωργικών φαρμάκων στα φυτικά προϊόντα η Διεύθυνση Προστασίας Φυτικής Παραγωγής του Υπ. Γεωργίας, σε εφαρμογή Κοινοτικής Νομοθεσίας, καταρτίζει κάθε χρόνο ένα ετήσιο πρόγραμμα ελέγχου των υπολειμμάτων σε όλα τα φυτικά προϊόντα που κυκλοφορούν στη χώρα μας. Τα αποτελέσματα των ελέγχων κάθε χρόνο διαβιβάζονται σε αρμόδιο γραφείο της Ε.Ε. το οποίο συγκεντρώνει τα αποτελέσματα από όλα τα Κ-Μ τα επεξεργάζεται και τα δίνει στη δημοσιότητα μέσω του διαδικτύου.
- Οι εργαστηριακοί έλεγχοι διενεργούνται στα ειδικά για τον έλεγχο των υπολειμμάτων εργαστήρια του ΜΦΙ και των ΠΚΠΦ και Π.Ε.
- Σε όσες περιπτώσεις ανιχνεύονται υπολείμματα ανώτερα από τα επιτρεπτά, κινείται η διαδικασία για την επιβολή των αυστηρότατων κυρώσεων που προβλέπονται από τον Ν. 721/77 και την ενημέρωση των παραγωγών για την μελλοντική τους συμμόρφωση.
- Το Υπ. Γεωργίας κάθε χρόνο αυξάνει τον έλεγχο των δειγμάτων των φυτικών προϊόντων που παράγονται ή εισάγονται στη χώρα μας ώστε να διασφαλιστεί ότι θα κυκλοφορούν τρόφιμα τα οποία δεν θα φέρουν υπολείμματα ανώτερα από αυτά που έχουν ορισθεί και είναι ακίνδυνα για τον καταναλωτή.
- Σε ό,τι αφορά τα στοιχεία των μελετών που αναφέρονται στα επικαλούμενα δημοσιεύματα, σας γνωρίζουμε ότι έχουμε ήδη ζητήσει από τους φορείς που τις διενήργησαν να μας υποβάλουν όλα τα διαθέσιμα στοιχεία για την αξιολόγησή τους.
Ο Ο.Γ.Ε.Ε.Κ.Α. «ΔΗΜΗΤΡΑ» στο πλαίσιο του Προγράμματος «Συνεχιζόμενη Επαγγελματική Κατάρτιση» υπόχρεων αγροτών του πρωτογενούς τομέα (ενταγμένο στο Ε.Π. του Υπ. Εργασίας Γ΄ ΚΠΣ) υλοποιεί Προγράμματα 150 ωρών στα ΚΕΝΤΡΑ «ΔΗΜΗΤΡΑ», με θέματα εκτός των άλλων και φυτικής παραγωγής. Σε αυτά περιλαμβάνονται αφ? ενός θέματα γενικού οικονομογεωργικού περιεχομένου με γενική αναφορά στην προστασία - αναβάθμιση του περιβάλλοντος καθώς και στις προϋποθέσεις διατήρησης του περιβάλλοντος και αφ? ετέρου, ειδικά θέματα εκπαίδευσης ανάλογα με την καλλιέργεια, με εκτενή αναφορά στην ορθολογική χρήση φυτοπροστατευτικών προϊόντων, υπολειμμάτων φυτοπροστατευτικών προϊόντων, προγραμμάτων φυτοπροστασίας κλπ.
Ενδεικτικά σας αναφέρουμε θέματα που υπάρχουν στο πρόγραμμα Κατάρτισης Αγροτών σε δύο Προγράμματα:
α) Πρόγραμμα της καλλιέργειας βαμβακιού:
Λίπανση βαμβακιού, είδος λιπάσματος, ποσότητα, χρόνος, τρόπος λίπανσης, διαφυλλικές λιπάνσεις, απαραίτητος χειρισμός, αντιμετώπιση και σημασία της εδαφοανάλυσης, ορθολογική χρήση φυτοπροστατευτικών προϊόντων στο βαμβάκι, προστασία περιβάλλοντος και ζιζανιοκτονία βαμβακιού.
β) Πρόγραμμα της καλλιέργειας καπνού:
Αντιμετώπιση ζιζανίων με ήπιε ς τεχνικές, έλεγχος των ζιζανίων με ζιζανιοκτόνα, είδος, τρόπος και χρόνος εφαρμογής των ζιζανιοκτόνων, ορθολογική χρήση και επίδραση ζιζανιοκτόνων στην επόμενη καλλιέργεια, φυτοπροστασία στους καπναγρούς, γεωργικά φάρμακα, νέα φυτοφάρμακα, υπολείμματα φυτοφαρμάκων και φιλικά προς το περιβάλλον σκευάσματα.
Ο Υφυπουργός
Ε. ΑΡΓΥΡΗΣ»
36. Στην με αριθμό 664/10-7-03 ερώτηση του Βουλευτή κ. Νικολάου Κατσαρού δόθηκε με το υπ? αριθμ. Β13-330/1-7-03 έγγραφο από τον Υπουργό Ανάπτυξης η ακόλουθη απάντηση:
«Απαντώντας στην ερώτηση με αριθμό 664/010-07-03, που κατέθεσε στη Βουλή των Ελλήνων ο Βουλευτής κ. Νικόλαος Κατσαρός, με θέμα: «Η περιπέτεια της ελληνικής φέτας» κατά το μέρος που εμπίπτει στις αρμοδιότητές μας, σας επισυνάπτουμε την απάντηση της Προέδρου του ΕΦΕΤ κας Χριστίνας Παπανικολάου.
Ο Υπουργός
Α. ΤΣΟΧΑΤΖΟΠΟΥΛΟΣ»
Σημ.: Τα συνημμένα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).
37. Στην με αριθμό 673/10-7-03 ερώτηση του Βουλευτή κ. Φώτη Κουβέλη δόθηκε με το υπ? αριθμ. 103/31-7-03 έγγραφο από τον Υφυπουργό Γεωργίας η ακόλουθη απάντηση:
«Απαντώντας στην παραπάνω ερώτηση που κατέθεσε ο Βουλευτής, κ. Φ. Κουβέλης, σας πληροφορούμε τα εξής:
Στην Αγία Παρασκευή μέσα σε έκταση 170 στρεμμάτων λειτουργεί το Κέντρο Κτηνιατρικών Ιδρυμάτων Αθηνών, το οποίο απαρτίζεται από 5 Ινστιτούτα. Διαθέτει 54 Εργαστήρια εκ των οποίων τα 18 είναι Εθνικά Εργαστήρια Αναφοράς ορισμένα από την Ευρωπαϊκή Ένωση.
Τα Εργαστήρια αυτά επιθεωρούνται σε τακτά χρονικά διαστήματα από επιθεωρητές της Ε. Ε. για τον έλεγχο της καλής λειτουργίας των σύμφωνα με τα οριζόμενα από την Κοινοτική Νομοθεσία.
Στο χώρο έχουν γίνει τα τελευταία χρόνια επενδύσεις ύψους 2,5 δισ. δρχ. για έργα υποδομής και εξοπλισμού και ιδιαιτέρως για χώρους υψηλής ασφάλειας.
Η ανωτέρω Υπηρεσία διαθέτει και χρησιμοποιεί ανελλιπώς τόσο αποτεφρωτικό κλίβανο, για την καταστροφή στερεών μολυσματικών απορριμμάτων, όσο και εγκατάσταση βιολογικού καθαρισμού για την επεξεργασία υγρών λυμάτων. Και οι δύο παραπάνω εγκαταστάσεις εκπληρώνουν τις σχετικές προδιαγραφές και τυγχάνουν όλων των απαραίτητων εργασιών συντήρησης ώστε να εξασφαλίζεται η αποτελεσματική λειτουργία τους.
Ωστόσο, είναι πιθανόν να δημιουργείται πρόβλημα δυσοσμίας από κοινά απορρίμματα της Υπηρεσίας λόγω κακής οργάνωσης της αποθήκευσης και αποκομιδής τους. Για το λόγο αυτό έχει γίνει αίτημα στο Δήμο Αγίας Παρασκευής να διαθέσει 4-5 κλειστούς κάδους συλλογής απορριμμάτων για την εξυπηρέτηση όλων των διάσπαρτων Ινστιτούτων και επιπλέον, να καθορίσει τακτικό πρόγραμμα αποκομιδής με ειδικό δρομολόγιο του απορριμματοφόρου οχήματος εντός του χώρου της Υπηρεσίας.
Ήδη το Υπουργείο Γεωργίας έχει παραχωρήσει αρκετά στρέμματα για την ανέγερση σχολικού κτιρίου και παιδικής χαράς στο Δήμο Αγίας Παρασκευής.
Πέραν τούτου είναι αδύνατη η παραχώρηση της έκτασης των Εργαστηρίων τα οποία αποτελούν τον κατ? εξοχήν ελεγκτικό μηχανισμό προϊόντων ζωικής προέλευσης του Υπουργείου Γεωργίας και εξυπηρετούν ακόμη Υπηρεσίες άλλων Υπουργείων και αναλύσεις άλλων κρατών. Επίσης πραγματοποιούν παροχή υπηρεσιών προς τρίτους από απλούς πολίτες έως εταιρείες εξαγωγών.
Ο Υφυπουργός
Φ. ΧΑΤΖΗΜΙΧΑΛΗΣ»)
ΠΡΟΕΔΡΟΣ (Απόστολος Κακλαμάνης): Κυρίες και κύριοι συνάδελφοι, έχω την τιμή να ανακοινώσω στο Τμήμα το δελτίο επικαίρων ερωτήσεων της Τρίτης 30 Σεπτεμβρίου 2003 και ώρα 18.30?.
ΕΠΙΚΑΙΡΕΣ ΕΡΩΤΗΣΕΙΣ (?ρθρα 29 παρ. 1, 130 παρ. 8 Καν. Βουλής)
1. Η με αριθμό 86/25-9-2003 επίκαιρη ερώτηση του Βουλευτή του Πανελλήνιου Σοσιαλιστικού Κινήματος κ. Παναγιώτη Κουρουμπλή προς τον Υπουργό Πολιτισμού, σχετικώς με τη μετασκευή των πρώην καπναποθηκών των αδελφών Παπαπέτρου στο Αγρίνιο, σε πολυδύναμο πολιτιστικό κέντρο κλπ.
2. Η με αριθμό 85/25-9-2003 επίκαιρη ερώτηση του Βουλευτή της Νέας Δημοκρατίας κ. Αθανασίου Γιαννόπουλου προς τους Υπουργούς Εθνικής Παιδείας και Θρησκευμάτων, Οικονομίας και Οικονομικών, σχετικώς με την επίλυση οικονομικών αιτημάτων των Πανεπιστημιακών κλπ.
3. Η με αριθμό 84/25-9-2003 επίκαιρη ερώτηση του Βουλευτή του Κομμουνιστικού Κόμματος Ελλάδας κ. Δημητρίου Τσιόγκα προς τον Υπουργό Εργασίας και Κοινωνικών Ασφαλίσεων, σχετικώς με το πρόσφατο ατύχημα στα μεταλλεία της επιχείρησης «Αργυρομεταλλευμάτων και Βαρυτίνης» στη Φωκίδα, τον καταλογισμό των ευθυνών κλπ.
ΠΡΟΕΔΡΟΣ (Απόστολος Κακλαμάνης): Κυρίες και κύριοι συνάδελφοι, εισερχόμεθα στην ημερήσια διάταξη των 
ΕΠΕΡΩΤΗΣΕΩΝ
Θα συζητηθεί η υπ? αριθμ. 15/14/17-9-03 επίκαιρη επερώτηση των Βουλευτών του Κομμουνιστικού Κόμματος Ελλάδας κυρίων Ορέστη Κολοζώφ, Νικολάου Γκατζή, Λιάνας Κανέλλη, Παναγιώτη Κοσιώνη, Σταύρου Σκοπελίτη, Αντώνη Σκυλλάκου, Σπυρίδωνος Στριφτάρη, ?γγελου Τζέκη, Δημητρίου Τσιόγκα και Γεωργίου Χουρμουζιάδη προς τους Υπουργούς Οικονομίας και Οικονομικών, Εργασίας και Κοινωνικών Ασφαλίσεων, σχετικώς με την πολιτική της Κυβέρνησης στον οικονομικό και κοινωνικό τομέα.
Το λόγο έχει ο πρώτος επερωτών κ. Δημήτριος Τσιόγκας.
ΔΗΜΗΤΡΙΟΣ ΤΣΙΟΓΚΑΣ: Κύριε Πρόεδρε, τα πολυδιαφημισμένα λεγόμενα κοινωνικά μέτρα που εξήγγειλε ο κύριος Πρωθυπουργός είναι στάχτη στα μάτια του ελληνικού λαού και δεν αλλάζουν την άσχημη κατάσταση των εργαζομένων. Η Κυβέρνηση του ΠΑΣΟΚ γνωρίζει πολύ καλά ότι η πολιτική της έχει προκαλέσει έντονη δυσαρέσκεια, αφού την τελευταία τριετία με την πολιτική που εφαρμόζει λεηλάτησε το εισόδημα των εργαζόμενων, των συνταξιούχων και των άλλων λαϊκών στρωμάτων. Είναι σίγουρο ότι πολύ γρήγορα οι λεγόμενες παροχές θα εξανεμιστούν από την ακρίβεια, από τις καθημερινές ανατιμήσεις. Η πολιτική της Κυβέρνησης έχει οδηγήσει πάνω από δύο εκατομμύρια Έλληνες να ζουν κάτω από το όριο της φτώχειας, αφού έχετε καθηλώσει μισθούς, συντάξεις και κοινωνικές παροχές. Τώρα προεκλογικά βαφτίζετε τα ψίχουλα κοινωνικές παροχές. 
Την ίδια ώρα αποκρύπτετε από τον ελληνικό λαό παροχές και επιδοτήσεις που δίνετε στο μεγάλο κεφάλαιο, καθώς και τα τεράστια κέρδη που συσσώρευσαν οι βιομήχανοι με την πολιτική σας τα τελευταία χρόνια. Η Κυβέρνηση έφτασε στο σημείο να υπόσχεται στους βιομήχανους τους άνεργους που παίρνουν ταμείο ανεργίας να τους παραχωρήσουν ως σύγχρονοι δουλέμποροι, για να δουλεύουν τσάμπα για τους βιομήχανους.
Η Κυβέρνηση ελπίζει ότι εν όψει των εκλογών πετώντας ένα ξεροκόμματο στους χιλιάδες χαμηλοσυνταξιούχους του ΤΕΒΕ, του ΙΚΑ, του ΟΓΑ, στους άνεργους, θα αντιστρέψει το αρνητικό γι? αυτήν κλίμα και θα μπορέσει να υφαρπάξει για ακόμα μια φορά την ψήφο τους. 
Στο ίδιο μήκος κύματος κινείται και η Νέα Δημοκρατία, η οποία δημαγωγεί ασύστολα για τους ίδιους ψηφοθηρικούς λόγους ενώ η ίδια όλα τα προηγούμενα χρόνια από τη θέση της Αντιπολίτευσης στήριξε και στηρίζει την αντιλαϊκή πολιτική της Κυβέρνησης. Σήμερα η ίδια μιλάει για ένα παρόμοιο πακέτο μέτρων. 
Και τα δύο κόμματα του δικομματισμού μιλούν για κοινωνική χάρτα σύγκλισης και προσπαθούν να καλλιεργήσουν στο λαό ψεύτικες προσδοκίες, ενώ βρίσκεται σε εξέλιξη μια μεγάλη καλά οργανωμένη επιχείρηση εξαπάτησης του ελληνικού λαού για τις πενταροδεκάρες του κυβερνητικού πακέτου, το οποίο κάθε μέρα που περνά αποδεικνύεται όλο και πιο φτωχό, παρά τη στήριξη που έχει όλες αυτές τις μέρες και την προπαγάνδα από τα Μέσα Μαζικής Ενημέρωσης αλλά και από τη διακριτική υποστήριξη από εκπροσώπους του κεφαλαίου, οι οποίοι προχώρησαν το προηγούμενο διάστημα σε ανατιμήσεις εκατοντάδων προϊόντων και τώρα μιλούν για πάγωμα τιμών. Με τέτοια κόλπα προσπαθούν να στήσουν ένα άθλιο προεκλογικό σκηνικό με στόχο την κλοπή της λαϊκής ψήφου. 
Στα μέτρα που ανακοινώθηκαν είναι και η αύξηση του ΕΚΑΣ στα 30 ευρώ το μήνα, δηλαδή ένα ευρώ την ημέρα, τα οποία είναι ψίχουλα σε σχέση με αυτά που αφαίρεσε η Κυβέρνηση όλα τα προηγούμενα χρόνια. Βεβαίως ακόμη και αυτά τα 30 ευρώ η συντριπτική πλειοψηφία των συνταξιούχων δεν θα τα πάρει. 
Είναι, λοιπόν, εμπαιγμός και κοροϊδία σε βάρος χιλιάδων χαμηλοσυνταξιούχων. Είναι μια προεκλογική απάτη που χρησιμοποιεί η Κυβέρνηση για να κλέψει την ψήφο των συνταξιούχων, αφού τους κρύβει επιμελώς την αλήθεια ότι από το 1991 μέχρι το 2002 αξιοποιώντας τους νόμους της Νέας Δημοκρατίας με την αποσύνδεση της σύνταξης από τα είκοσι ημερομίσθια του ανειδίκευτου εργάτη, κάθε συνταξιούχος του ΙΚΑ που παίρνει την κατώτερη σύνταξη έχει απώλειες που φθάνουν τα 2.650.000 δραχμές. Αυτό είναι το αποτέλεσμα της αντεργατικής πολιτικής, της σκληρής μονόπλευρης λιτότητας που εφαρμόζουν επί δεκαετίες και το ΠΑΣΟΚ και η Νέα Δημοκρατία σε βάρος των συνταξιούχων, οι οποίοι έχουν βασική σύνταξη οι μεν του ΟΓΑ 200 ευρώ το μήνα, οι μεν του ΙΚΑ 392 ευρώ το μήνα, οι μεν του ΤΕΒΕ 330 ευρώ το μήνα, ενώ απ? αυτούς το 56,2% παίρνει σύνταξη μικρότερη από 400 ευρώ ή 136.000 δραχμές το μήνα. Το 81% παίρνει μικρότερη σύνταξη από 650 ευρώ ή 221.000 δραχμές το μήνα. 
Αυτά τα χάλια που εσείς δημιουργήσατε δεν μπορείτε να τα καλύψετε με τα προεκλογικά ψίχουλα που ανακοινώσατε. Τι να πρωτοπληρώσει ο συνταξιούχος αγρότης με 60.000 δραχμές το μήνα και όλοι οι συνταξιούχοι με τις συντάξεις πείνας; 
Δυστυχώς, κύριοι της Κυβέρνησης, δεν χορταίνει ο κόσμος με παχιά λόγια και υποσχέσεις. Ούτε βεβαίως μπορείτε να πείσετε τους εργαζόμενους για την ισχυρή Ελλάδα του 2003 όταν το κατώτερο μεροκάματο είναι 23 ευρώ μεικτά και ο κατώτερος μισθός 518 ευρώ μεικτά για τον άγαμο, ενώ ο παντρεμένος με δύο τριετίες παίρνει 28 ευρώ μεροκάματο ή 675 ευρώ μισθό. 
Σας ρωτάμε: Είναι μισθοί αυτοί για να ζήσει μία οικογένεια, όταν η ακρίβεια τσακίζει κόκαλα ιδιαίτερα μετά τη χρήση του ευρώ, όπου ο λαός δέχεται αλλεπάλληλα κύματα ακρίβειας; Τι να πληρώσει ο εργαζόμενος; Φαγητό, ντύσιμο, φως, νερό, τηλέφωνο, ενοίκιο, φροντιστήρια; Και αν αρρωστήσει τι θα κάνει; 
Δυστυχώς αυτή είναι η κατάσταση. Βέβαια τα κόλπα της σύγκλισης σήμερα δεν περνάνε σε κανένα και δεν σας πιστεύει κανένας. Σε κανέναν δεν φτάνουν τα λεφτά όλο το μήνα. Αδειάζουν οι τσέπες από την πρώτη εβδομάδα. Και αυτό γιατί φροντίζετε με την πολιτική σας να τα δίνετε όλα στους βιομήχανους, στους τραπεζίτες και στους εφοπλιστές. 
Στα άτομα με ειδικές ανάγκες υποσχεθήκατε 17 ευρώ το μήνα αύξηση, δηλαδή 0,5 ευρώ την ημέρα.
Αυτό δεν είναι αύξηση, αυτό είναι σαν το αντίδωρο που δίνουν στην εκκλησία. Ενώ τα μέτρα που ανακοινώσατε για ειδικές κατηγορίες μέσω προγραμμάτων, είναι λεφτά των ίδιων των εργαζομένων είτε από τον ΟΑΕΔ είτε από τον ΟΕΚ είτε από τον Οργανισμό Εργατικής Εστίας. Δηλαδή, είστε και πονηροί. Κάνετε πολιτική με ξένα κόλλυβα. Με τα λεφτά των εργαζομένων ανακοινώνετε προγράμματα.
Το ίδιο κάνετε και στην στεγαστική πολιτική. Ανακοινώσατε ξανά τα σπίτια του Ολυμπιακού Χωριού για το οποίο εσείς ως Κυβέρνηση δεν βάλατε δεκάρα τσακιστή. Όλα γίνονται με λεφτά των εργαζομένων, ακόμα και τα οικόπεδα του Ολυμπιακού Χωριού αγοράστηκαν με λεφτά των εργαζομένων. Και, βέβαια, μέχρι τώρα το έχετε ανακοινώσει πολλές φορές και δεν ξέρουμε ακόμη πόσες κορδέλες θα κόψετε. Για τους άνεργους ανακοινώσατε αύξηση του επιδόματος ανεργίας 10%. Ό,τι και να υποσχεθείτε στους άνεργους, δεν πρόκειται να πάρετε συγχωροχάρτι, γιατί έχετε πολλά κρίματα στο λαιμό σας, γιατί πάνω από πεντακόσιες χιλιάδες ανέργους τους έχετε πετάξει σαν στημένες λεμονόκουπες στην ανεργία. Το 54% των ανέργων είναι μακροχρόνιοι, το 70% των ανέργων δεν παίρνουν επίδομα ανεργίας, ενώ το υπόλοιπο 30% παίρνει επίδομα 11 ευρώ την ημέρα. Και τώρα, υπόσχεστε να κάνετε 12 ευρώ την ημέρα το επίδομα. Αυτό δεν είναι επίδομα ανεργίας, είναι επίδομα εξαθλίωσης.
Την ίδια ώρα μέσα από διάφορα προγράμματα της λεγόμενης επιδότησης της εργασίας, δίνετε δισεκατομμύρια στους βιομηχάνους και ταυτόχρονα προωθείτε βάρβαρες μορφές εκμετάλλευσης, αφού πρώτα έχετε καταργήσει το οκτάωρο, έχετε νομιμοποιήσει τη μερική απασχόληση, αυξήσατε το όριο των απολύσεων, αυξήσατε το όριο συνταξιοδότησης, απαλλάσσετε τους εργοδότες από το ένσημο, νομιμοποιείτε τα δουλεμπορικά γραφεία ευρέσεως εργασίας, για να νοικιάζουν εργάτες. Εκεί οδηγήσατε την Ελλάδα του 21ου αιώνα, την ισχυρή Ελλάδα όπως λέτε, να νοικιάζουν οι εργολάβοι τους εργάτες. 
Τώρα αποφασίζετε να μπείτε κι εσείς οι ίδιοι στο παιχνίδι, να παίξετε δηλαδή εσείς το ρόλο του δουλέμπορα, αφού μέσω του ΟΑΕΔ, όσους παίρνουν επίδομα ανεργίας, τους προσφέρετε στους βιομήχανους αλλά και στο δημόσιο ως τσάμπα εργατική δύναμη. Οι άνεργοι εκβιάζονται με το νέο τερατούργημα και με την απειλή ότι θα τους κόψετε το επίδομα ανεργίας, τους παραδίνετε στους επιχειρηματίες για να δουλεύουν μόνο με το επίδομα, βάζοντας οι εργοδότες μόνο το ένσημο ή το πολύ-πολύ να συμπληρώνουν τη διαφορά μέχρι να φθάσουν στο βασικό ημερομίσθιο. Για τις γυναίκες έχετε ανακοινώσει ξεχωριστό πρόγραμμα στο όνομα δήθεν της ισότητας, δείχνετε το ενδιαφέρον σας για να τις αναγκάζετε σε πιο σκληρή, άγρια εκμετάλλευση. Όλα αυτά συνδέονται με την υποκατάσταση της πλήρους εργασίας με όλα τα εργασιακά ασφαλιστικά δικαιώματα, με τη μερική απασχόληση που τη νομιμοποιήσατε και στον ιδιωτικό τομέα αλλά και στο δημόσιο. 
Βεβαίως σε αυτήν την πολιτική που εφαρμόζετε έχετε τη στήριξη της Νέας Δημοκρατίας, γιατί συμφωνεί και η ίδια σε αυτήν την πολιτική, είτε είναι ωρομίσθια είτε δίωρα και τρίωρα είτε είναι συμβάσεις ορισμένου χρόνου και έργου. Στην πραγματικότητα, με αυτή την πολιτική, έχουμε ανακύκλωση της ανεργίας, μοίρασμα της εργασίας, μοίρασμα του μισθού, μοίρασμα της φτώχειας, μοίρασμα της σύνταξης, μοίρασμα της ζωής. Όλα αυτά αξιοποιούνται για την κατάργηση των δικαιωμάτων των εργαζομένων. Η πολιτική σας είναι βαθιά αντιλαϊκή, έχετε χορτάσει τον κόσμο ψέματα. Κάθε χρόνο και ιδιαίτερα όταν πάμε σε εκλογές, δίνετε ρεσιτάλ και οι δύο, και το ΠΑΣΟΚ και η Νέα Δημοκρατία. 
Αν είχατε δώσει όλα όσα τους έχετε υποσχεθεί τόσα χρόνια, οι εργαζόμενοι θα έτρωγαν με χρυσά κουτάλια και δεν θα υπήρχαν άνεργοι. Αντί όμως γι? αυτά, τα προβλήματα οξύνονται καθημερινά, γιατί οι καπιταλιστικοί νόμοι είναι σκληροί και αδυσώπητοι, το σύστημα που εσείς υποστηρίζετε, στηρίζεται στην καπιταλιστική ιδιοκτησία στα μέσα παραγωγής, στην εκμετάλλευση της εργατικής τάξης και των άλλων λαϊκών στρωμάτων. Σκοπός της ανάπτυξης που λέτε εσείς κάθε μέρα είναι τα κέρδη της πλουτοκρατίας. Γι? αυτούς δουλεύετε, αυτούς υπηρετείτε.
(Στο σημείο αυτό την Προεδρική Έδρα καταλαμβάνει ο Α΄ Αντιπρόεδρος της Βουλής κ. ΚΩΝΣΤΑΝΤΙΝΟΣ ΓΕΙΤΟΝΑΣ)
Γι? αυτό η πολιτική σας είναι αντιλαϊκή, διότι την επιβάλλετε με στόχο να μειώσετε και άλλο την τιμή της εργατικής δύναμης για να έχετε πιο φτηνούς εργάτες. Επιδοτείτε τους βιομηχάνους και με το ν.2601/98, κλείνουν τα εργοστάσια και φεύγουν σε άλλες χώρες. Τους δίνετε δηλαδή ζεστό χρήμα για να έχουν πιο γρήγορα κέρδη αλλά και φτηνότερη εργατική δύναμη. Δηλαδή, να υποτάξουν και άλλους εργάτες σε γειτονικές χώρες. Η κατάσταση της εργατικής τάξης χειροτερεύει καθημερινά, γιατί οι ανάγκες αυξάνονται κάθε μέρα, ενώ η πολιτική που εσείς εφαρμόζετε μειώνει τα μέσα για να ικανοποιηθούν οι ανάγκες της εργατικής λαϊκής οικογένειας. 
Η Κυβέρνηση υποστηρίζει ότι έχουμε ανάπτυξη. Εμείς ρωτάμε, ανάπτυξη για ποιον; Βεβαίως τα κέρδη των βιομηχάνων αναπτύσσονται. Βεβαίως ο Πρωθυπουργός ανακοινώνοντας το πακέτο των μέτρων δήλωσε ότι αυτό είναι το μέρισμα από την ανάπτυξη. Για σκεφθείτε μέρισμα 1 ευρώ την ημέρα. Τι να πρωτοκαλύψει ο καθένας απ? αυτό το μέρισμα; Την αύξηση στα τιμολόγια της ΔΕΗ που έφτασε στο 7,7% το 2003, την αύξηση που επιβάλατε πριν από μερικές μέρες μια μέρα μετά την ανακοίνωση του πακέτου στην ΕΡΤ 10%, την αύξηση των άλλων τιμολογίων; Την αύξηση που έκαναν τα πολυκαταστήματα πριν να παγώσουν τις τιμές; Τις αυξήσεις 4% στα δίδακτρα και στην υγεία; 
Από την άλλη μεριά τα κέρδη των καπιταλιστών είναι ασύλληπτα. Με το νέο αναπτυξιακό νόμο και τα κίνητρα που δίνετε στους βιομήχανους είναι τεράστια αλλά και φοροαπαλλαγές έχουν και επιδοτούμενη απασχόληση με απαλλαγή από τα ένσημα, με απελευθέρωση του ωραρίου. Πρέπει να απαντήσετε στον ελληνικό λαό και στους άνεργους πού πήγαν τα δισεκατομμύρια που δώσατε από τον ΟΑΕΔ στους εργοδότες για επιδότηση της εργασίας. Πόσες σταθερές θέσεις εργασίας δημιούργησαν αυτοί που ξεκοκάλισαν τα δισεκατομμύρια που τους δώσατε; Βεβαίως την πολιτική σας την στηρίζει και η Νέα Δημοκρατία γιατί σας ενώνει η φιλοσοφία της ανταγωνιστικότητας και της αύξησης των καπιταλιστικών κερδών.
Η πραγματικότητα είναι ωμή. Μόνο στην περίοδο ?90-?98 δώσατε επιδοτήσεις στους βιομήχανους 118 δισ. Αλήθεια, εσείς που προσκυνάτε και οι δυο στις Βρυξέλλες, πέστε μας ποιος λέει την αλήθεια και ποιος λέει ψέματα. Ο Πρωθυπουργός ανακοίνωσε ότι το ποσοστό ανεργίας είναι στο 8,9% ενώ η EUROSTAT είπε ότι είναι στο 10,5%. Εμείς λέμε ότι και οι δυο λέτε ψέματα. Και οι δυο μαγειρεύετε τα στοιχεία. Η ανεργία είναι πολύ μεγαλύτερη και η κατάσταση πολύ χειρότερη, γιατί ο αριθμός των ανέργων που δεν συμπληρώνουν προϋποθέσεις για την επιδότηση της ανεργίας δεν γράφονται στον ΟΑΕΔ ή άλλοι μακροχρόνια άνεργοι που πάνε και έρχονται κάθε μήνα για να θεωρήσουν την κάρτα τους, απογοητευμένοι τα παρατάνε και τους σβήνουν από τα κομπιούτερ. 
Θέλουμε τώρα να καταθέσουμε την πρότασή μας γιατί συχνά μας κατηγορείτε ότι δεν κάνουμε προτάσεις. Χρειάζονται ριζικές αλλαγές για να δουν οι εργαζόμενοι άσπρη μέρα. Όσο και αν λυσσομανά η αντισοσιαλιστική προπαγάνδα, δεν μπορείτε να αποκρύψετε το αναμφισβήτητο γεγονός ότι στον σοσιαλισμό η ανεργία εξαλείφθηκε. Στη βάση αυτού του μεγάλου ιστορικού επιτεύγματος βρίσκεται η κατάκτηση της εξουσίας από την εργατική τάξη και από τους συμμάχους της, η κοινωνική ιδιοκτησία στα μέσα παραγωγής και η σχεδιασμένη ανάπτυξη της οικονομίας.
Το ΚΚΕ θα παλεύει για κάθε πρόβλημα, όπως παλεύει πάντα για το συμφέρον των εργαζομένων με όποιες μορφές πάλης και βεβαίως με όποια εμπόδια και αν υπάρξουν μπροστά μας. Εμείς διεκδικούμε για τους άνεργους και απαιτούμε για τους χαμηλοσυνταξιούχους και τα άλλα φτωχά λαϊκά στρώματα να υπάρχει επιδότηση στο 89% του βασικού μισθού για όλη τη διάρκεια της ανεργίας. Ο χρόνος της ανεργίας να μετράει στον υπολογισμό του συντάξιμου χρόνου. Η επιδότηση των νέων ανέργων να γίνεται χωρίς καμία προϋπόθεση. Να επεκταθεί η αποζημίωση της υπαλληλικής ιδιότητας με το ν.2112/20 και στους εργατοτεχνίτες.
Να συνταξιοδοτούνται οι γυναίκες στα πενήντα πέντε και οι άνδρες στα εξήντα και βεβαίως να παγώσουν τα δάνεια για τους ανέργους. Να υπάρχει κρατική επιχορήγηση κάθε μήνα για τις οικογένειες που σπουδάζουν παιδιά και όχι έτσι όπως το θέτετε εσείς και βεβαίως να υπάρχει η επιδότηση ενοικίου. Να υπάρχουν δωρεάν βρεφονηπιακοί σταθμοί για τα παιδιά των ανέργων αλλά και των εργαζομένων. Να υπάρχουν ειδικά μέτρα για τις άνεργες γυναίκες και τα άτομα με ειδικές ανάγκες. 
ΠΡΟΕΔΡΕΥΩΝ (Κωνσταντίνος Γείτονας): Το λόγο έχει η κ. Παπαρήγα Πρόεδρος της Κοινοβουλευτικής Ομάδας του Κομμουνιστικού Κόμματος Ελλάδας. 
ΑΛΕΞΑΝΔΡΑ ΠΑΠΑΡΗΓΑ (Γενική Γραμματέας της Κεντρικής Επιτροπής του Κ.Κ.Ε.): Κύριε Πρόεδρε, κύριοι Βουλευτές, κύριοι Υπουργοί, πιστεύω ότι όση κριτική και αν ασκήσει κανείς στα μέτρα, λίγα θα πει. Κατά τη γνώμη μας, αυτά τα μέτρα τα οποία εξαγγέλθηκαν αυτές τις μέρες, αλλά και αυτά τα οποία εξαγγέλλονται ως μέτρα μετά τις εκλογές, δεν έχουν ίχνος κοινωνικού χαρακτήρα. Μάλιστα, θα έλεγα ότι ίσως είναι πολύ «υψηλή» έκφραση να πει κανείς ότι πρόκειται για προεκλογικά μέτρα -βεβαίως έχουν και προεκλογικό χαρακτήρα ως προπαγάνδα- με την εξής έννοια. Όλα τα προηγούμενα χρόνια, λίγο πριν τις εκλογές η εκάστοτε κυβέρνηση υποσχόταν ένα πακέτο εξαγγελιών, μέτρων και υποσχέσεων που κατά κανόνα δεν τηρούνταν, για να διατηρήσει ή και να αυξήσει τον αριθμό των ψήφων. Το ίδιο έκανε και η Αξιωματική Αντιπολίτευση. 
Έχω την εντύπωση ότι όλα τα προεκλογικά μέτρα που έχουν εξαγγελθεί ?όσο θυμάμαι στη Μεταπολίτευση- περιείχαν κάποια θετικά στοιχεία ?ως υποσχέσεις και όχι ως πράξεις- με την έννοια ότι ενδεχομένως να βελτίωναν σχετικά ?όχι απόλυτα- τη ζωή μιας κατηγορίας εργαζομένων, ενός τμήματος του πληθυσμού. Εν πάση περιπτώσει, ήταν προεκλογικά μέτρα που καλλιεργούσαν κάποιες προσδοκίες. 
Πιστεύουμε ότι αυτά τα μέτρα, τα οποία εξαγγέλλετε, δεν έχουν ούτε αυτόν τον τυπικό προεκλογικό χαρακτήρα, με την έννοια ότι πρόκειται για μέτρα τα οποία σαφώς στοχεύουν όχι μόνο στην αύξηση της κερδοφορίας των επιχειρηματιών, των ισχυρών επιχειρηματικών ομίλων ?αυτό είναι το ένα σκέλος- αλλά πρόκειται για μέτρα που στοχεύουν να επιταχύνουν όλες τις αντιλαϊκές ρυθμίσεις, αναδιαρθρώσεις που προβλέπει η Ευρωπαϊκή Ένωση και σαφώς έχετε ενστερνιστεί ως Κυβέρνηση, όπως και τα κόμματα τα οποία υποστηρίζουν γενικά τη φιλοσοφία και την πρακτική του Μάαστριχτ. 
Δεν είναι καθόλου τυχαίο ?και σ? αυτό το σημείο είστε ειλικρινείς- ότι χρησιμοποιείτε ως προμετωπίδα τον τίτλο «ανταγωνιστικότητα», προσδοκώντας βεβαίως ότι οι Έλληνες εργαζόμενοι θα δεχθούν να υποβληθούν σε νέες θυσίες προκειμένου να γίνουν οι επιχειρηματίες, οι εργοδότες τους ανταγωνιστικοί. 
Δεν θα αναλύσω από τη σκοπιά της δική μας ιδεολογίας και φιλοσοφίας τι σημαίνει «ανταγωνιστικότητα» στον καπιταλισμό και στον παγκόσμιο καπιταλιστικό καταμερισμό εργασίας. Απλώς θα υπενθυμίσω ότι σε όλα τα κείμενα και ντοκουμέντα της Ευρωπαϊκής Ένωσης, σε όλη την αρθρογραφία που αναλύει υποστηρικτικά αυτήν τη λογική, αναφέρεται συγκεκριμένα ότι για να υπάρξει ανταγωνιστικότητα, είτε σε επιχειρηματική βάση είτε σε εθνική βάση με την έννοια του εγχώριου κεφαλαίου, απαιτούνται οι εξής προϋποθέσεις: Πλήρης απελευθέρωση της αγοράς εργασίας, γεγονός που σημαίνει ελαστικές εργασιακές σχέσεις, μερική απασχόληση, ωρομίσθιο, εναλλαγή-κινητικότητα ανάμεσα στην ανεργία και στην προσωρινή εργασία και κατάργηση αυτού που υπήρχε ως άποψη και σε ένα βαθμό ως πρακτική, του συλλογικού δικαιώματος, του δικαιώματος του κλάδου. 
Αυτό σημαίνει ότι οδεύουμε ?βεβαίως θα χρειαστεί και κάποιος χρόνος γιατί θα υπάρξουν και αντιστάσεις- στη λογική που υποστηρίζει ότι κυνηγάω την ευκαιρία, και δεν κυνηγάω να κατακτήσω το δικαίωμα. Δηλαδή, όταν δημιουργηθούν όλες οι προϋποθέσεις, αναδιαρθρώσεις, οδεύουμε σ? αυτό που αποκαλούμε «ατομική βάση σύναψη συμφωνίας εργασίας». Όλοι καταλαβαίνουμε πού οδηγεί αυτό. Δεν είναι εύκολο να εφαρμοστεί, γιατί και ο ίδιος ο καπιταλισμός έχει τις αντιφάσεις του και βεβαίως θα υπάρξει λαϊκή αντίδραση και στην Ελλάδα και στην Ευρώπη. Εν πάση περιπτώσει, εκεί οδεύουμε. 
Πρώτος λοιπόν όρος του ανταγωνισμού είναι η πλήρης απελευθέρωση της αγοράς εργασίας, που σημαίνει ότι ξετινάζουμε ό,τι κατάκτηση υπήρχε, ό,τι θετικό είχαν κατακτήσει οι εργαζόμενοι σε έναν πολύχρονο αγώνα. Και δεν είναι ότι καταργούμε το θετικό, δεν πάμε πίσω, αλλά πάμε μπροστά στη διαμόρφωση του πιο στυγνού και βάρβαρου εκμεταλλευτικού συστήματος. Αυτός είναι ο πρώτος όρος για τον ανταγωνισμό. 
Ο δεύτερος αναφέρεται στο κοινωνικό ασφαλιστικό σύστημα, στην πλήρη εμπορευματοποίησή του, στην είσοδο στο κεφαλαιοποιητικό σύστημα όχι μόνο της επικουρικής ασφάλισης που έχετε κάνει ως τώρα αλλά και της βασικής ασφάλισης. Αυτό είναι κάτι που τώρα το δουλεύετε και ευελπιστείτε ότι μετεκλογικά είτε εσείς είτε η Νέα Δημοκρατία θα το εφαρμόσετε. Μιλάμε δηλαδή για βασικούς όρους που καθορίζουν την έννοια της ανταγωνιστικότητας.
Ο τρίτος παράγοντας για την ανταγωνιστικότητα είναι ο φορολογικός παράδεισος για το μεγάλο κεφάλαιο. Και δεν είναι τυχαίο ότι προβάλλεται εδώ το παράδειγμα της Ιρλανδίας. Η Νέα Δημοκρατία εδώ έχει διαπρέψει σε αυτό. Το κατά κεφαλήν εισόδημα ανέβηκε, το Ακαθάριστο Εθνικό Προϊόν της Ιρλανδίας ανέβηκε, διότι λόγω του ότι έγινε φορολογικός παράδεισος για το μεγάλο κεφάλαιο, εγκαταστάθηκαν εκεί μια σειρά από επιχειρήσεις. Μάλιστα, σύμφωνα με ό,τι λέγεται για τις ως τώρα επιχειρήσεις υπάρχει παράθυρο για να ξαναγυρίσουμε στην προηγούμενη κατάσταση. Επομένως τρίτος παράγοντας της ανταγωνιστικότητας είναι οι φοροαπαλλαγές.
Τέταρτος παράγοντας είναι η αντιμετώπιση της γραφειοκρατίας που υπάρχει σήμερα στην Ελλάδα προκειμένου να γίνουν επενδύσεις. Όντως στην Ελλάδα υπάρχει μια γραφειοκρατία, θα την αντιμετωπίσετε. 
Όλοι λοιπόν οι όροι που συνδέονται με την ανταγωνιστικότητα στρέφονται κατά της εργασίας και των κοινωνικών δικαιωμάτων των εργαζομένων. Τα μέτρα που παίρνονται από εσάς έχουν πλήρη συνέπεια σε αυτό.
Θα πω ένα παράδειγμα που αναφέρθηκε και από τον εισηγητή. Λέτε ότι δεν επιδοτούμε την ανεργία αλλά επιδοτούμε την εργασία. Δηλαδή τι κάνετε; Παίρνετε τα λεφτά του ΟΑΕΔ, τα επιδόματα ανεργίας και τα χαρίζετε στην εργοδοσία. Μειώνετε ή απαλλάσσετε την εργοδοσία από τις ασφαλιστικές εισφορές. Δηλαδή, κινείσθε στην εξής λογική: ότι ο εργαζόμενος είναι βάρος για τον εργοδότη, ότι η εργασία κοστίζει στην Ελλάδα. Όμως ο εργοδότης, ο κεφαλαιούχος, δεν θα μπορούσε να έχει αποτέλεσμα εάν δεν είχε μισθώσει την εργατική δύναμη του εργαζομένου. Δεν μπορεί να παραχθεί πλούτος στην Ελλάδα χωρίς τον εργαζόμενο.
Ας πούμε ότι κάποιος απέκτησε ένα κεφάλαιο. Αν το βάλει σε ένα χώρο χωρίς να εκμεταλλευτεί την εργατική δύναμη, δεν μπορεί να έχει κέρδη. Παλιόχαρτο θα γίνει αυτό το κεφάλαιο. 
Επομένως η λογική μας είναι αυτή. Πρέπει να πέσει το κόστος εργασίας. Να πει κανείς ότι δίνετε κάποιες παροχές στην εργοδοσία ?εμείς είμαστε αντίθετοι- εν πάση περιπτώσει, αντισταθμίζετε με κοινωνικές παροχές. Ποιες είναι οι κοινωνικές παροχές που αντισταθμίζετε; Το ΕΚΑΣ; Η αύξηση 1 ευρώ την ημέρα;
Ας πάμε στο χώρο των μικρομεσαίων. Είπατε ότι τα τελευταία χρόνια φύγαμε από τα αντικειμενικά κριτήρια που αποδείχθηκαν και αναποτελεσματικά και αντιλαϊκά και στη θέση των αντικειμενικών κριτηρίων πήρατε υπόψη σας τις ανέλεγκτες υποθέσεις και είπατε ότι θα δώσει ο κάθε ΕΔΕ ένα ποσό με βάση πάλι αυθαίρετα κριτήρια και θα κλείσουν οι φορολογικές εκκρεμότητες. Μία κατηγορία ΕΔΕ πιθανόν να την βοηθούσε αυτό, αν πίστευε ότι θα έδινε τον αντίστοιχο φόρο που θα τον έδινε έτσι και αλλιώς ή ενδεχομένως κατά τι μικρότερο. Μία άλλη κατηγορία ήταν αντίθετη, διότι οπωσδήποτε λειτούργησε σαν κεφαλικός φόρος. Εν πάση περιπτώσει, θα δεχθώ προσωρινά ότι ήταν ένα μέτρο που ένα μέρος των ΕΔΕ κάτι το χάριζε. 
Σήμερα διαβάζουμε ότι η Κυβέρνηση προχωρά στη γενίκευση αυτού του μέτρου και προς τις μεγάλες καπιταλιστικές επιχειρήσεις. Κατ? αρχήν υπάρχει ένα θέμα, πόσες είναι οι μεγάλες επιχειρήσεις στην Ελλάδα; Γιατί είναι ανέλεγκτες αυτές φορολογικά; Τελικά ποιοι ελέγχονται στην Ελλάδα; Καταλαβαίνω το μικρομάγαζο να μην προλάβεις να το ελέγξεις, αλλά τις μεγάλες επιχειρήσεις; 
Επομένως ό,τι μέτρο παίρνεται που βαφτίζεται ή έχει μία χροιά φιλολαϊκή, την ίδια ώρα αυτό το μέτρο επεκτείνεται και στο μεγάλο κεφάλαιο και μάλιστα με σκανδαλώδη τρόπο. Όλα τα μέτρα που έχετε πάρει είναι τέτοια. 
Τέλος, λέτε ότι δίνετε επίδομα ενοικίου στους φοιτητές και στις φοιτήτριες που ανήκουν στις λαϊκές οικογένειες. 
Πέραν του ότι θα είναι πολύ λιγότεροι αυτοί που θα το πάρουν απ? αυτούς που φαίνεται, θα σας θέσω το εξής απλό ζήτημα: Γιατί επιδοτείτε αυτούς; Στην ουσία επιδοτείτε τους ιδιώτες οι οποίοι θα διαχειρίζονται τις φοιτητικές εστίες. 
Όπως ξέρετε, οι φοιτητικές εστίες περνούν στον ιδιωτικό τομέα. Τα δωμάτια θα νοικιάζονται. Αυτό σημαίνει ιδιωτικός τομέας. Γιατί θα πάρει ο ιδιώτης τη φοιτητική εστία; Για να τη δίνει δωρεάν; Επομένως με αυτόν τον τρόπο συμβάλλετε στο να έχει πελατεία ο ιδιώτης που θα εκμεταλλευτεί τις φοιτητικές εστίες. Γιατί δεν κάνετε τις φοιτητικές εστίες παντού καλής ποιότητας και δωρεάν για όλους; Να μη χρειάζεται επίδομα ενοικίου. Γιατί να χρειάζεται επίδομα ενοικίου; ?λλο πράγμα αν χρειάζεται να βοηθηθεί μια οικογένεια η οποία είναι φτωχή και έχει παιδιά που σπουδάζουν. Γιατί να δίνουμε επίδομα ενοικίου; Να είναι δωρεάν το ενοίκιο και δωρεάν η τροφή για όλους και ιδιαίτερα γι? αυτά τα παιδιά. 
Επομένως τα μέτρα που παίρνετε είναι μέτρα για να τονώσουν και πάλι τους επιχειρηματίες με τον έναν ή τον άλλον τρόπο. Κατά τη γνώμη μας ο όρος «βαρβαρότητα» στα μέτρα που έχουν παρθεί, στα μέτρα που υποστηρίζει η Ευρωπαϊκή Ένωση και που θα παρθούν στην πορεία, αν δεν υπάρξει ρήγμα σε αυτήν την πολιτική με αλλαγή συσχετισμού δύναμης, τα μέτρα αυτά μόνο βάρβαρα μπορούν να ειπωθούν. Από εκεί και πέρα μπορεί να τα πει κανείς «προεκλογικά», μπορεί να τα πει «ψίχουλα», μπορεί να τα πει «κοροϊδία». Πάνω απ? όλα, όμως, εκφράζουν τη σύγχρονη ταξική βαρβαρότητα και αναμφισβήτητα, αν δεν υπάρξουν ρήγματα σε αυτήν την πολιτική, σε αυτόν το συσχετισμό, θα έρθουν πολύ χειρότερες μέρες για τους εργαζόμενους. 
Η αισιοδοξία μας πηγάζει από το εξής: Ότι τελικά οι εργαζόμενοι έχουν συγκεντρώσει πείρα μέσα από την ίδια τους τη ζωή και τα επόμενα χρόνια θα συγκεντρώσουν ακόμη περισσότερη. Επομένως προσδοκούμε ότι ήδη η πείρα των εργαζομένων ?ιδιαίτερα των πιο φτωχών λαϊκών στρωμάτων- θα τους οδηγήσει στο δρόμο που πρέπει, στο δρόμο της συνολικής αμφισβήτησης αυτής της πολιτικής. Ξεκαθαρίζουμε το εξής πράγμα: Τα συνθήματα τα οποία χρησιμοποιούνται από το ίδιο το μεγάλο κεφάλαιο είναι αδύνατο να είναι συνθήματα και για τους ίδιους τους εργαζόμενους. 
ΠΡΟΕΔΡΕΥΩΝ (Κωνσταντίνος Γείτονας): Κυρία και κύριοι συνάδελφοι, έχω την τιμή να ανακοινώσω στο Τμήμα ότι ορίζεται ως Κοινοβουλευτικός Εκπρόσωπος του ΠΑΣΟΚ ο Βουλευτής Β΄ Αθηνών κ. Λάμπρος Κανελλόπουλος για τη συζήτηση της σημερινής επερώτησης. 
Το λόγο τώρα έχει ο κ. Σκοπελίτης. 
ΣΤΑΥΡΟΣ ΣΚΟΠΕΛΙΤΗΣ: Η Γενική Γραμματέας του κόμματός μας και ο εισηγητής μας, ο συνάδελφος Τάκης Τσιόγκας, αναφέρθηκαν διεξοδικά στις εξαγγελίες της Κυβέρνησης, απέδειξαν την ποιότητα αυτών των εξαγγελιών και ανέδειξαν τη στόχευσή τους. Εγώ στο σύντομο χρόνο που έχω στη διάθεσή μου, μαζί και με αυτόν της δευτερολογίας μου, κύριε Πρόεδρε, θα αναφερθώ στο μέρος εκείνο των εξαγγελιών που αφορά τους αγρότες, απόμαχους και εν ενεργεία. 
Θέλω δε εξαρχής να τονίσω, κύριε Πρόεδρε, ότι τα μέτρα που ανακοινώθηκαν εκτός ότι είναι ουσιαστικά, κυριολεκτικά, ψίχουλα, δεν πρόκειται να βελτιώσουν το επίπεδο ΕΔΕ της μικρής και μεσαίας αγροτιάς της χώρας μας ούτε να ανακόψουν την πορεία ξεκληρίσματός της που προωθείται με την ΚΑΠ και με τις άλλες αποφάσεις της Ευρωπαϊκής Ένωσης, αποφάσεις με τις οποίες, βέβαια, συμφωνείτε και εσείς -η Κυβέρνηση δηλαδή- όπως συμφωνεί και το κόμμα της Αξιωματικής Αντιπολίτευσης. 
Όμως ας δούμε, κύριοι συνάδελφοι, της εξαγγελίες αυτές και ας ξεκινήσουμε από εκείνη της αύξησης κατά 30 ευρώ το μήνα στις συντάξεις του ΟΓΑ. Αλήθεια, σας ερωτώ, κύριοι, τι θα αλλάξει με αυτήν την αύξηση στη ζωή του απόμαχου της αγροτιάς. Τι θα αντιμετωπίσει με το ένα ευρώ που του δίνεται αύξηση την ημέρα; Την ακρίβεια της ζωής; Τις αυξήσεις των τιμολογίων, των υπηρεσιών ΔΕΚΟ κ.τ.λ., που έγιναν ή πρόκειται να γίνουν; Την αύξηση των φαρμάκων; Την αύξηση των εισφορών για την ασφάλεια των αγροτών, αυτή που προετοιμάζεστε, όπως έχει αναγραφεί στον Τύπο, να κάνετε από τις αρχές του ερχόμενου χρόνου; 
Και το ερώτημα είναι: ζείτε εσείς, κύριοι της Κυβέρνησης, με τις 60.000 δραχμές το μήνα και έχετε την απαίτηση να ζήσει ο απόμαχος της αγροτιάς; Και μάλιστα θέλετε και να σας χειροκροτεί και να σας ευγνωμονεί. 
Ξεχάσατε βέβαια ότι πριν γίνετε Κυβέρνηση εσείς οι ίδιοι χαρακτηρίζατε τη σύνταξη αυτή σαν σύνταξη πείνας και λέγατε ότι πρέπει να είναι στα επίπεδα του 80% της κατώτερης σύνταξης του ΙΚΑ. Τώρα βέβαια τα ξεχάσατε. Όμως μη μας μιλάτε για κοινωνικές ευαισθησίες και άλλα παρόμοια πράγματα όταν ξεχειλίζει η κοινωνική αναλγησία από την πολιτική σας. 
Όσον αφορά τη μείωση της τιμής του πετρελαίου που διατυμπανίζει η Κυβέρνηση, αφού επισημάνω πρώτα, κύριε Πρόεδρε, ότι αυτή η μείωση αποτελούσε αίτημα της πάλης των αγροτών μας από τις αρχές της προηγούμενης δεκαετίας, θα ήθελα να τονίσω ότι και παρά τη μείωση που κάνετε και με τις νέες τιμές το αγροτικό πετρέλαιο θα είναι κατά 62% ακριβότερο από το πετρέλαιο που προμηθεύονται οι εφοπλιστές. Και μετά μας λέτε ότι είστε, το κόμμα της μικρομεσαίας αγροτιάς. Το κόμμα των εφοπλιστών είστε κύριοι συνάδελφοι του ΠΑΣΟΚ. Αυτή είναι η αλήθεια, όσο και αν πικραίνει και κακιώνει τη Νέα Δημοκρατία που διεκδικεί και αυτή τον ίδιο ρόλο. 
Θα ήθελα επίσης να επισημάνω ότι η μείωση αυτή πάρα πολύ λίγο θα επηρεάσει το κόστος παραγωγής των αγροτικών προϊόντων, αφού το πετρέλαιο συμμετέχει σε αυτό μόνο με ένα 4%. Το κόστος παραγωγής επιβαρύνεται από άλλους παράγοντες και κύρια από την ακρίβεια των ειδών και μέσων καλλιέργειας. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Σας παρακαλώ, κύριε Πρόεδρε, να μου δώσετε και τη δευτερολογία μου. 
ΠΡΟΕΔΡΕΥΩΝ (Κωνσταντίνος Γείτονας): Προχωρήστε και θα δούμε αν θα σας χρειαστεί. 
ΣΤΑΥΡΟΣ ΣΚΟΠΕΛΙΤΗΣ: Σε σχέση με την μείωση του ΦΠΑ στα αγροτικά μηχανήματα θα ήθελα να επισημάνω και εδώ ότι δίνετε ελάχιστα στον αγρότη σε σχέση με εκείνα που του παίρνετε. Και εννοώ αυτά που του παίρνετε ή καλύτερα του κλέβετε μη υπολογίζοντας στην επιστροφή του ΦΠΑ την επιδότηση, αλλά μόνο την εμπορική τιμή του προϊόντος. Και τα χρήματα αυτά είναι πάρα πολλά, κύριε Πρόεδρε, αφού η επιδότηση αντιστοιχεί στο 40% της αξίας της αγροτικής παραγωγής. Εδώ, λοιπόν, του δίνετε ένα και του παίρνετε δέκα και ο αγρότης βέβαια το γνωρίζει, αφού κάθε άλλο παρά αρέσκεται στο κουτόχορτο όπως εσείς νομίζετε. 
Τέλος, όσον αφορά τις φοροαπαλλαγές, έχω να πω ότι για μεν τους μικροκαταστηματάρχες των χωριών κάτω από χίλιους κατοίκους είναι ουσιαστικά δώρο άδωρο αυτό το μέτρο, ενώ εκείνο που αναφέρεται στις φοροαπαλλαγές για τη μεταβίβαση αγροτικής γης αποτελεί δώρο για τους μεγαλοκτηματίες. Ποιος αγρότης, κύριε Υπουργέ, έχει έκταση στην κατοχή του που να στοιχίζει πάνω από 150.000.000 δραχμές όταν το μεγαλύτερο μέρος της αγροτικής γης έχει αντικειμενική αξία 200.000, 300.000 το πολύ το στρέμμα; Μετρημένοι είναι, λοιπόν, αυτοί που θέλετε να εξυπηρετήσετε οι μεγαλοαγρότες δηλαδή και βέβαια και εκείνοι που θέλουν να συγκεντρώσουν μεγάλες εκτάσεις γης στην κατοχή τους. 
Κύριοι συνάδελφοι, είπα προηγούμενα ότι τα μέτρα αυτά δεν πρόκειται να ανακόψουν το ξεκλήρισμα της μικρομεσαίας αγροτιάς της χώρας μας. Αυτό γιατί; Την ίδια στιγμή που δίνετε ένα ευρώ με το αριστερό χέρι στον αγρότη του παίρνετε 100 ευρώ με το δεξί. Αυτό κάνετε. Με την αύξηση ενός ευρώ την ημέρα που δίνετε στις αγροτικές συντάξεις και την ίδια στιγμή αρπάζετε την παραγωγή του και την ίδια τη γη του. Πώς την αρπάζετε; Με την έλλειψη κάθε μέτρου στήριξης της τιμής των αγροτικών του προϊόντων. 
Κύριε Υπουργέ, ένα ευρώ πούλησε φέτος το λάδι του ο ελαιοπαραγωγός της Μυτιλήνης για να το αγοράσει πέντε φορές επάνω ο καταναλωτής των αστικών κέντρων και εσάς ούτε ίδρωσε το αυτί σας. Τώρα βέβαια βάζετε χέρι και στις επιδοτήσεις, έρχεται η σειρά των επιδοτήσεων. Με την ενδιάμεση αναθεώρηση της ΚΑΠ που έγινε επί της Προεδρίας σας και την αναθεώρηση των ΚΟΑ των μεσογειακών προϊόντων που θα γίνει άμεσα αποδεσμεύετε την επιδότηση από την παραγωγή και αυτή η επιδότηση που θα δίνεται θα δίνεται κάτω από τη δαμόκλεια σπάθη περιβαλλοντολογικών κριτηρίων που πρέπει να τηρούνται από τους αγρότες. 
Εύκολα δηλαδή μπορούμε να κόβουμε αυτό το μέρος της επιδότησης.
Τι σημαίνουν όλα αυτά, κύριε Υπουργέ: Τη βίαιη απομάκρυνση του φτωχού και μεσαίου αγρότη από τη γη του και τη συγκέντρωση γης και παραγωγής σε λίγα χέρια. Και αυτή η πρόθεσή σας δεν κρύβεται ούτε είναι δυνατόν να κρυφτεί από τους αγρότες σας με τα ψευτομέτρα και τις ψευτοπαροχές που ανακοινώσατε. Έτσι δεν είναι εύκολο να τον ξεγελάσετε και να υφαρπάξετε για άλλη μία φορά την ψήφο του που είναι ο απώτερος στόχος σας. Το ίδιο πρέπει να ισχύσει και για το κόμμα της Αξιωματικής Αντιπολίτευσης που παριστάνει σήμερα τον υπερασπιστή των συμφερόντων της μικρομεσαίας αγροτιάς μας, ενώ είναι ένθερμος θιασώτης της βαθιάς αντιαγροτικής πολιτικής που εφαρμόζει η Ευρωπαϊκή Ένωση. 
Κλείνοντας θέλω να πω ότι ο μικρομεσαίος αγρότης έχει καταλάβει πού τον οδηγούν με την πολιτική τους και τα δύο κόμματα και θα δώσει την απάντηση σ? αυτά. Και αυτή η απάντηση θα καταγραφεί και στο αποτέλεσμα των προσεχών εκλογών. 
Ευχαριστώ.
ΠΡΟΕΔΡΕΥΩΝ (Κωνσταντίνος Γείτονας): Ο κ. Τζέκης έχει το λόγο.
ΑΓΓΕΛΟΣ ΤΖΕΚΗΣ: Ευχαριστώ, κύριε Πρόεδρε.
Ένα από τα θέματα που περιλαμβάνονται μέσα στις εξαγγελίες της Κυβέρνησης είναι και οι εξελίξεις στο δημόσιο τομέα, εξελίξεις που έχουν να κάνουν με το νέο μισθολόγιο και οι αυξήσεις που περιλαμβάνονται μέσα σ? αυτό είναι οι προσλήψεις είκοσι πέντε χιλιάδων εργαζομένων με το καθεστώς της μερικής απασχόλησης μέσα από τα ιδιωτικά γραφεία εργασίας, αλλά και γενικότερες θέσεις που παρουσίασε ο κ. Σημίτης για τη Δημόσια Διοίκηση και την αυτοδιοίκηση.
Εμείς πιστεύουμε, κύριε Πρόεδρε, ότι αυτά εντάσσονται σ΄ ένα γενικότερο σχέδιο που έχει και το εφαρμόζει άλλωστε η Κυβέρνηση. Και είναι γνωστό το κυβερνητικό πρόγραμμα «ΠΟΛΙΤΕΙΑ» που ισχύει για το δημόσιο τομέα. 
Η Κυβέρνηση επιδιώκει μία επιτελική Δημόσια Διοίκηση που θα είναι προσανατολισμένη στους εξής στόχους: 
Από τη μια μεριά θα είναι φιλική και αποτελεσματική στους επιχειρηματίες για να αυξήσουν τα κέρδη τους, θα είναι προσαρμοσμένη μέσα στα πλαίσια της Ευρωπαϊκής Ένωσης, αλλά και άλλων ιμπεριαλιστικών οργανισμών στα δεδομένα όπως έχουν πλέον εξελιχθεί και ως εκ τούτου από την άλλη πλευρά θα είναι εχθρική, αυταρχική και συγκεντρωτική ως προς τον εργαζόμενο λαό και βέβαια στους ίδιους στους δημόσιους υπάλληλους.
Η Κυβέρνηση έχει κάνει καθαρό ?το έχει πει και ο ίδιος ο κύριος Πρωθυπουργός- ότι θα συνδέσει στο νέο μισθολόγιο τις αποδοχές του υπαλλήλου με την απόδοσή του και όχι με τις πραγματικές σύγχρονες ανάγκες που έχει να καλύψει και η οικογένεια του υπαλλήλου. Επίσης συνδέει την ιεραρχική του εξέλιξη με την απόδοσή του, που θα ελέγχεται βέβαια από ένα πρόσωπο, τον προϊστάμενο. Γι? αυτό, αυτόν τον προϊστάμενο, τον αμείβει όπως πρέπει να τον αμείψει. Και βέβαια οι στόχοι της υπηρεσίας θα βγαίνουν από την ιεραρχία και δεν θα έχει καμία συμμετοχή ο ίδιος ο εργαζόμενος στους στόχους της υπηρεσίας του. Έτσι παρά τα όσα λέει η Κυβέρνηση για μεγάλες αυξήσεις που δίνει με το νέο μισθολόγιο, αυτές είναι μικρότερες και από την εισοδηματική πολιτική και αυτό γιατί δεν ενσωματώνει όλα τα επιδόματα όπως είναι οι προτάσεις του ταξικού συνδικαλιστικού κινήματος στη Δημόσια Διοίκηση. Βέβαια ενσωματώνει μέσα το επίδομα εξομάλυνσης, κάτι που γνωρίζετε, κύριε Υπουργέ και εσείς καλά, ότι αυτό το επίδομα απομειώνεται και μηδενίζεται στα συντάξιμα χρόνια. Καταργεί παράλληλα την ενιαία κλίμακα μισθών επιδιώκοντας να καταργήσει τον ενιαίο χαρακτήρα του μισθολογίου. Και βέβαια στο δημόσιο δεν εφαρμόζονται ακόμη τα βαριά και ανθυγιεινά. 
Με το νέο μισθολόγιο η Κυβέρνηση επιδιώκει το χτύπημα των συντάξεων. Είναι γνωστό, κύριε Πρόεδρε, ότι το σχετικό νομοσχέδιο που έφερε μέσα στη Βουλή η Κυβέρνηση, το Ελεγκτικό Συνέδριο έβαλε τη σφραγίδα του. Ήθελε η Κυβέρνηση να αποσυνδέσει τις συντάξεις του δημόσιου τομέα από την αύξηση των μισθών και να δώσει το δικαίωμα ώστε τις αυξήσεις των συντάξεων να τις δίνει ο Υπουργός και καταλαβαίνουμε τις προθέσεις της Κυβέρνησης. Ήταν μειωμένες συντάξεις προκειμένου ο δημόσιος υπάλληλος να μη φεύγει στη σύνταξη, αφού συμπληρώσει τα τριάντα πέντε χρόνια υπηρεσίας, αλλά με τις μειωμένες συντάξεις να τον πειθαναγκάζει να μένει μέχρι εξήντα πέντε και εβδομήντα ετών.
Και εδώ βλέπουμε πώς υλοποιούνται οι διάφορες αλλαγές στο κοινωνικοασφαλιστικό σύστημα. Αυτές, λοιπόν, τις κατευθύνσεις μεθοδεύει η Κυβέρνηση με την ουσιαστική στήριξη των ηγεσιών της ΑΔΕΔΥ, όπου ανήκουν βέβαια και η ΠΑΣΚ, η ΚΕΔΑ και ο Συνασπισμός και συμμετέχουν σε αυτόν τον κοινωνικό διάλογο.
Τι επιδιώκει η Κυβέρνηση με όλα αυτά τα μέτρα, κύριε Πρόεδρε; Επιδιώκει τον πειθαναγκασμό και τη χειραγώγηση, για να θωρακίσει τις αναδιαρθρώσεις στη Δημόσια Διοίκηση. Και αυτές οι ρυθμίσεις γνωρίζουμε πολύ καλά ότι θίγουν οικονομικά, εργασιακά και κοινωνικοασφαλιστικά ζητήματα για όλους τους δημόσιους υπαλλήλους και συνταξιούχους.
Και ως μέσον πίεσης, κύριε Πρόεδρε, χρησιμοποιεί τους υπαλλήλους με μερική απασχόληση ?είναι η γνωστή εξαγγελία- αλλά και τους ήδη εργαζόμενους με τα προγράμματα ΣΤΕΪΤΖ που έχουν κατακλύσει το δημόσιο τομέα, στα οποία αμείβονται μέχρι 100.000 και χωρίς ένσημα. Και είναι εμφανές το γεγονός ότι σε αυτήν την προσπάθεια έχει την πλήρη στήριξη τόσο της Νέας Δημοκρατίας όσο και του Συνασπισμού.
Χτες μάλιστα είχαμε τις εξαγγελίες της Νέας Δημοκρατίας για τη Δημόσια Διοίκηση, που δεν έχουν να ζηλέψουν τίποτα από τις θέσεις της Κυβέρνησης. Δίνει μεγάλες υποσχέσεις προς τους επιχειρηματίες, ότι θα παραδώσει, όπως η Κυβέρνηση, και υπηρεσίες του στενού δημόσιου τομέα προς το ιδιωτικό κεφάλαιο.
Εμείς πιστεύουμε, κύριε Πρόεδρε, ότι οι εργαζόμενοι βγάζουν τα συμπεράσματά τους. Λέμε ότι θα πρέπει να πορευτούν με εκείνο το τμήμα που στέκεται στις επάλξεις του αγώνα. Να αντισταθεί γι? αυτά τα μέτρα. Παράλληλα πρέπει να βγάλουν και ουσιαστικά πολιτικά συμπεράσματα, για το αν αυτή η Δημόσια Διοίκηση είναι προς όφελος του λαού και προς όφελος των ίδιων. Γιατί πιστεύουμε ?και έχουμε τη γνωστή θέση μας για τη Δημόσια Διοίκηση- ότι η Δημόσια Διοίκηση μέσα σε αυτό το κοινωνικοπολιτικό πλαίσιο προς όφελος του λαού δεν μπορεί να υπάρξει. Για να παίξει η Δημόσια Διοίκηση βασικό ρόλο στην ανάπτυξη προς όφελος του λαού, μέσα από μια άλλη οικονομία ?λαϊκή οικονομία την ονομάζουμε εμείς και λαϊκή εξουσία- πρέπει πραγματικά και οι δημόσιοι υπάλληλοι να παίξουν το δικό τους ρόλο.
Γιατί πιστεύουμε τελικά ότι και αυτό το οποίο λέγεται από τις υπόλοιπες πτέρυγες για τη διαπλοκή του δημόσιου τομέα με τα συμφέροντα?
ΠΡΟΕΔΡΕΥΩΝ (Κωνσταντίνος Γείτονας): Ολοκληρώστε παρακαλώ.
ΑΓΓΕΛΟΣ ΤΖΕΚΗΣ: Κλείνω, κύριε Πρόεδρε.
Είναι συνυφασμένα αυτά τα δύο. Και ο δημόσιος τομέας είναι το γενικότερο κοινωνικοπολιτικό σύστημα. Επομένως η διαπλοκή είναι η ίδια η πολιτική της Κυβέρνησης και των άλλων κομμάτων, που ξεπουλάνε βασικές υπηρεσίες και του ευρύτερου και του δημόσιου τομέα.
Κύριε Πρόεδρε, κλείνω με την αναφορά της Γενικής Γραμματέως μας στο φορολογικό. Πραγματικά, εδώ έχουμε ?και θα το πούμε και στη δευτερολογία μας- όχι φοροαπαλλαγές προς το λαό, αλλά φοροαπαλλαγές προς το μεγάλο κεφάλαιο.
ΠΡΟΕΔΡΕΥΩΝ (Κωνσταντίνος Γείτονας): Το λόγο έχει ο κ. Χουρμουζιάδης.
ΓΕΩΡΓΙΟΣ ΧΟΥΡΜΟΥΖΙΑΔΗΣ: Ευχαριστώ, κύριε Πρόεδρε.
Το ότι οι όροι «σύγκλιση» και «κοινωνικό πακέτο» αποτελούν ασαφή ιδεολογήματα προεκλογικού χαρακτήρα δεν χρειάζεται κανείς ιδιαίτερη προσπάθεια να το αποδείξει. Όπως δεν χρειάζεται ιδιαίτερη προσπάθεια για να πειστεί ο Έλληνας εργαζόμενος για τον κίνδυνο που εμπεριέχουν αυτά. Και ο κίνδυνος αυτός αφορά τις αυταπάτες που καλλιεργούν γύρω από το σαθρό όραμα μιας ισχυρής Ελλάδας, το σαθρό όραμα ενός ευτυχισμένου λαού, που ανταγωνίζεται με επιτυχία το βιοτικό επίπεδο του μέσου Ευρωπαίου. Ένα όραμα με άλλα λόγια, κύριε Υπουργέ, που θεμελιώνεται σε μια άλλη πραγματικότητα, εικονική, όπως λέγεται στην τηλεοπτική γλώσσα.
Πρώτα-πρώτα, ο ίδιος ο όρος της σύγκλισης έχει μέσα του μια σχεδόν εφιαλτική αντίφαση, την αντίφαση εκείνη που προκύπτει από το γεγονός ότι μέσα σε ένα περιβάλλον ακραίου ανταγωνισμού, που αποτελεί τη μόνιμη απειλητική συνθήκη μιας παγκοσμιοποιημένης ελεύθερης αγοράς, η οποιαδήποτε σύγκλιση αποκλείεται. Γιατί, ας μην ξεχνάμε ότι ο ανταγωνισμός, όσο ευγενής και αν είναι αυτός, είναι στην ουσία του ένας αγώνας δρόμου, που προκαλεί αποκλίσεις και όχι συγκλίσεις. Είναι ένας αγώνας δρόμου, όπου κάποιος, τέλος πάντων, πρέπει να είναι πρώτος και οι άλλοι να ακολουθούν. Επομένως αποκλείεται η σύγκλιση.
Η σύγκλιση, λοιπόν, είναι ένας κοινωνικοοικονομικός όρος χωρίς περιεχόμενο. Είναι, κύριε Πρόεδρε, ένα επιχείρημα χωρίς λογική. Είναι ακόμα ένα σύνθημα που προαναγγέλλει ευδαιμονία για ένα μέλλον που προοιωνίζεται ζοφερό. Και είναι τόσο ζοφερό όσο τα μέτρα, με τα οποία επιδιώκεται η σύγκλιση, δεν μπορούν να αντιμετωπίσουν και να λύσουν τα καθημερινά προβλήματα, όχι μόνο σε βάθος, αλλά ούτε καν σ΄ ένα εφήμερο πλάτος.
Βέβαια, δεν έχω στο μυαλό μου μόνο τα προβλήματα που προκύπτουν από την ανεργία, τις χαμηλές αμοιβές, τις ανύπαρκτες συντάξεις. Όλοι έχουμε στο μυαλό μας τις δομές εκείνες που συνιστούν την ελληνική κοινωνία και η οποία προέρχεται από μία άλλη παράδοση, κάθε άλλο παρά δυτικο-ευρωπαϊκού χαρακτήρα, μια κοινωνία που καλλιεργεί και βιώνει άλλες αξίες σχετικές με την ελευθερία, τη δημοκρατία, την ειρήνη, τη συνύπαρξη, την αποδοχή του διωγμένου και καταπιεσμένου ξένου, μία κοινωνία που η σύγκλισή της με τις άλλες ευρωπαϊκές κοινωνίες θα είναι αναγκαστική και δυστυχώς προκρούστεια. Και ο Προκρούστης σε αυτήν την περίπτωση είναι τα μέτρα της Κυβέρνησης. 
?ρα, και στα θέματα του πολιτισμού και της εκπαίδευσης, η σύγκλιση με την βοήθεια των μέτρων και της Χάρτας φαίνεται και είναι στην ουσία μία τραγική ειρωνεία. Η φροντίδα για τον πολιτισμό έχει παγιδευτεί αμετάκλητα στο ψευδοόραμα των Ολυμπιακών Αγώνων, στα μεγάλα έργα του Λεκανοπεδίου, κάτω από τα αφύσικα πέλματα του Φοίβου και της Αθηνάς.
Ο πολιτισμός της περιφέρειας, κύριε Πρόεδρε, παραμένει επαρχιακός, με την παλιά έννοια της λέξης. Περιορίζεται στις περίφημες πολιτιστικές εκδηλώσεις του θέρους για ένα μήνα μόνο. Τους υπόλοιπους μήνες ο πολιτισμός της περιφέρειας πέφτει σε μια απελπιστική χειμερία νάρκη και φυσικά ούτε η Χάρτα προβλέπει την αλλαγή αυτής της κατάστασης ούτε το κοινωνικό πακέτο των μέτρων. 
Οι έφηβοι, η νεολαία της περιφέρειας ασφυκτιά στις πληκτικές καφετέριες και στα θορυβώδη μπαρ, μακριά από το Μέγαρο Μουσικής, το Φεστιβάλ των Αθηνών, τα θέατρα και τους κινηματογράφους του κέντρου. Πώς να συγκλίνει, κύριε Πρόεδρε, λοιπόν, με την ευρωπαϊκή νεολαία, παρά μόνο μέσω της ποδοσφαιρικής κουλτούρας και του τζόγου που την συνοδεύει. 
Όσο για το χώρο της εκπαίδευσης εκεί είναι που η Χάρτα και το πακέτο παίζουν εν ου παικτοίς. Καμία συγκεκριμένη παροχή, έστω και προεκλογική, για την έρευνα, για την εκπαιδευτική στέγη, για την προστασία του μαθητή και του φοιτητή, για την περίφημη -μακαρία τη λήξει- δωρεάν παιδεία. 
Πώς να συγκλίνει η εκπαίδευσή μας με εκείνη της Ευρώπης, Ανατολικής και Δυτικής, με ετοιμόρροπα σπίτια και σχολεία, σχολική στέγη?
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Θα πάρω, κύριε Πρόεδρε, και το χρόνο της δευτερολογίας μου. 
ΠΡΟΕΔΡΕΥΩΝ (Κωνσταντίνος Γείτονας): Προχωρήστε, κύριε Χουρμουζιάδη.
ΓΕΩΡΓΙΟΣ ΧΟΥΡΜΟΥΖΙΑΔΗΣ: ?με διπλοβάρδιες, με δωμάτια κατάλληλα για φοιτητές όπως λένε οι αγγελίες, με δασκάλους και καθηγητές που διεκδικούν την αξιοπρεπή διαβίωσή τους, την αυτοσχέδια επιμόρφωσή τους, τη θεσμική και την οικονομική υποστήριξη της δουλειάς τους; Θα δοθούν δάνεια, λένε τα μέτρα, και επιδόματα στους φοιτητές, στους σπουδαστές. Σε πόσους όμως, σε ποιους και σε τι ύψος; 
Οι σπουδές δεν γίνονται, κύριε Πρόεδρε, με μπουρμπουάρ, αλλά με γερές τολμηρές χρηματοδοτήσεις. Δεν γίνονται με αυτοσχέδιες και συγκυριακές παροχές, αλλά με την άσκηση μιας συγκεκριμένης και αποτελεσματικής πολιτικής. Και είναι βέβαιο πως ούτε τα μέτρα ούτε η Χάρτα προμηνύουν μία άλλη πολιτική. Αντίθετα μάλιστα προεξαγγέλλουν την εποχή των μεγάλων ρίσκων, όπως δηλώνουν επανειλημμένα ο κύριος Πρωθυπουργός και ο κύριος Υπουργός της Εθνικής Οικονομίας, την εποχή δηλαδή των μεγάλων κινδύνων. 
Το ερώτημα, λοιπόν, είναι: Ποιος θα κινδυνέψει και γιατί; Ποιος θα χάσει και τι; Οι εργαζόμενοι; Μα, έτσι και αλλιώς αυτοί κάθε μέρα που περνά όλο και κάτι χάνουν, κάτι από την περίθαλψη της υγείας τους, κάτι από την φροντίδα για την εκπαίδευσή τους, τις αμοιβές τους, τα ασφαλιστικά τους δικαιώματα. 
?ρα η φροντίδα και ο φόβος για τα μεγάλα ρίσκα αφορά τις μεγάλες επιχειρήσεις, τα υπερκέρδη των επιχειρήσεων. Ο κίνδυνος, λοιπόν, είναι μην τύχει και αυτά τα υπερκέρδη χαθούν. Αυτό είναι το οδυνηρό συμπέρασμα που βγαίνει από μία προσεκτική ανάλυση του πακέτου των μέτρων και της Χάρτας. 
Οι Έλληνες εργαζόμενοι έτσι κι αλλιώς βιώνουν καθημερινά γογγύζοντας τις συνέπειες μιας οδυνηρής απόκλισης. Ο σκοπός είναι, όπως μας αποκαλύπτουν τα μέτρα, να μην αποκλίνει το μεγάλο κεφάλαιο, προπαντός το μεγάλο κεφάλαιο!
ΠΡΟΕΔΡΕΥΩΝ (Κωνσταντίνος Γείτονας): Ο κ. Κοσιώνης έχει το λόγο.
ΠΑΝΑΓΙΩΤΗΣ ΚΟΣΙΩΝΗΣ (Ε? Αντιπρόεδρος της Βουλής): Ευχαριστώ, κύριε Πρόεδρε.
Κύριοι συνάδελφοι, εγώ θα ήθελα να αναφερθώ σε δύο κατηγορίες του κοινωνικού συνόλου. Η μία συγκεκριμένη κατηγορία είναι αυτή που έχει ανάγκη της προνοιακής προστασίας και η άλλη είναι αυτοί που έχουν ανάγκη των υπηρεσιών υγείας. Γιατί και εδώ έγιναν εξαγγελίες βαρύγδουπες, ανακοινώθηκαν νούμερα μεγάλα και τρανταχτά και έχει μια σημασία να τα αναλύσει κανείς για να δούμε ποια είναι η πραγματικότητα, δηλαδή τι μέρισμα έχουν και οι άνθρωποι οι οποίοι έχουν ανάγκη αυτής της προστασίας.
Ένα από τα νούμερα που λέχθηκαν ήταν ότι θα διατεθούν από την πλευρά του κοινωνικού κράτους για κοινωνική πολιτική 29,5 δισεκατομμύρια ευρώ, περίπου δηλαδή το 21% του Ακαθάριστου Εθνικού Προϊόντος. Ποια είναι η πραγματικότητα; Αποκρύπτεται και αγγίζει τα όρια και της πολιτικής εξαπάτησης αυτό το πράγμα, ότι δηλαδή το 76,87% αυτών, δηλαδή των 29,5 δισεκατομμυρίων δραχμών, είναι δαπάνες στον Οργανισμό Κοινωνικής Ασφάλισης, δηλαδή λεφτά των ασφαλισμένων και μόνο το 23,13% είναι του κράτους. Αυτή είναι η μία αλήθεια. 
Η άλλη αλήθεια είναι ότι οι κοινωνικές δαπάνες ελαττώνονται συνεχώς. Το 1997 η συμμετοχή ήταν 27%, το 2002 έπεσε στο 23% και δεν είναι ο μοναδικός τομέας. 
Ας δούμε τώρα η υπάρχουσα πολιτική πώς αντανακλά σ? αυτές τις κατηγορίες, παραδείγματος χάρη σ? αυτά τα άτομα που έχουν μια προνοιακή ανάγκη, δηλαδή κάλυψης από πλευράς πρόνοιας εκ μέρους του κράτους. Κατ? αρχήν στα δύο τελευταία νομοσχέδια έχει διαγραφεί τελείως η λέξη «πρόνοια» κι έχει αντικατασταθεί με τη λέξη «φροντίδα». Δεν είναι καθόλου τυχαίο αυτό και έχει και ιδεολογική βάση. Όπως, παραδείγματος χάρη, ο νόμος του 1983 περί του ΕΣΥ που στην εισηγητική έκθεση έλεγε ότι «το κράτος έχει την αποκλειστική ευθύνη της παροχής περίθαλψης στον ελληνικό λαό» και το ίδιο το νομοσχέδιο έλεγε ότι «έχει την ευθύνη». Δεν είναι τυχαίες παραλείψεις. Και βέβαια και με άλλες κυβερνήσεις που άλλαξαν εντατικοποιήθηκε περισσότερο αυτό το πράγμα. 
Ας δούμε τώρα τι γίνεται στην περίπτωση της προνοιακής πολιτικής. Εμείς την λέμε «προνοιακή πολιτική», είναι πολιτική «φροντίδας», όπως λέγεται. Τι έχει γίνει το τελευταίο χρονικό διάστημα; Δημιουργείται ένας υδροκέφαλος οργανισμός με προηγούμενο νομοσχέδιο, το οποίο καταργείται με το πρόσφατο νομοσχέδιο, κατακερματίζεται και πηγαίνει στα ΠεΣΥ, τα οποία είχαν λύσει το πρόβλημα της παροχής περίθαλψης, λύνουν τώρα και το πρόβλημα της παροχής προνοιακής πολιτικής και λέγονται και ΠΕΣΥΠ. Μέσα σ? αυτό τώρα ενσωματώνεται και η περιουσία του ΠΙΚΠΑ, -λέει το νομοσχέδιο, ο νόμος που ψηφίστηκε: «αξιοποίηση της περιουσίας του ΠΙΚΠΑ»- που, σύμφωνα με αυτά που έχουν λεχθεί και δεν έχουν διαψευστεί από κανέναν, φθάνει το ύψος των 7 τρισεκατομμυρίων δραχμών. 
Πώς αντιμετωπίζονται τώρα αυτά τα άτομα; Ας πάρουμε για παράδειγμα τα άτομα με ειδικές ανάγκες. Προαναγγελία οικονομική: από το 2004 μέχρι το 2008 θα δοθούν 110 εκατομμύρια ευρώ. Σε ποιους; Στις 145.000 από το ένα εκατομμύριο. Και πόσο θα αντιστοιχεί, κύριε Πρόεδρε; Θα αντιστοιχούν στην πενταετία και κάθε μήνα 17 ευρώ στον καθένα από τα άτομα με ειδικές ανάγκες, δηλαδή μισό ευρώ, όταν το κόστος ζωής έχει ακριβύνει 30% και 40% και 50% το τελευταίο χρονικό διάστημα. ?ρα, λοιπόν, αυτό το βγάζει τελείως απέξω. Μάλιστα ο νόμος προβλέπει ?που έχει και αυτό ιδεολογικά χαρακτηριστικά- ότι οικονομικούς πόρους θα έχουμε μέσω εράνων που θα γίνονται από την TV. Θα βγάλουν το ανάπηρο παιδάκι, θα καταξεφτιλίζεται η προσωπικότητά του και θα έρχονται κάποιοι απέξω και θα δίνουν κάποιες δεκάρες ή και περισσότερα λεφτά, για να καλυφθούν οι ανάγκες αυτών των ατόμων. 
Ας πάμε τώρα στην άλλη περίπτωση που έχει σχέση με την παροχή περίθαλψης. Σας κοιτάζω, κύριε Πρόεδρε, γιατί ξέρετε το αντικείμενο, όχι ότι θα συμφωνήσετε μαζί μου.
Λένε ότι και εκεί δίνονται χρήματα. Τι δίνονται; Η κατάσταση στο δημόσιο τομέα της υγείας είναι πασίγνωστη. Επίσης είναι γνωστό ότι γι? αυτά τα νούμερα που είπαμε παραπάνω έχουν γίνει έρευνες που έχουν αποδείξει ότι αυτό που λέμε είναι αλήθεια και θέλουμε να το καταλάβει και ο ελληνικός λαός. Δηλαδή το 46% αυτών που δίνονται για υπηρεσίες υγείας πληρώνεται από τον ιδιώτη, πληρώνεται δηλαδή από την τσέπη αυτού που ζητά τις υπηρεσίες.
Έγινε -παραδείγματος χάρη- αυτό που έλεγαν «ολοήμερο νοσοκομείο» και ολοήμερο νοσοκομείο εννοούσαν τα απογευματινά ιατρεία.
(Στο σημείο αυτό κτυπάει το κουδούνι λήξεως του χρόνου ομιλίας του κ. Παναγιώτη Κοσιώνη Ε΄ Αντιπροέδρου της Βουλής)
Κύριε Πρόεδρε, θα πάρω χρόνο και από τη δευτερολογία μου.
Αυτό που λέω έχει σχέση και με το προτεινόμενο ολοήμερο σχολείο, το οποίο πάρα πολύ γρήγορα οι γονείς θα καταλάβουν τι σημαίνει και αυτό. Τι σήμαινε, λοιπόν, αυτό το ολοήμερο νοσοκομείο, το οποίο ήταν τα απογευματινά ιατρεία; 
Μέσα στο 2000 επισκέφθηκαν αυτά τα απογευματινά εξωτερικά ιατρεία διακόσιες χιλιάδες ενδιαφερόμενοι-χρήστες υπηρεσιών υγείας και πλήρωσαν από την τσέπη τους 4,7 δισεκατομμύρια δραχμές.
Ένα άλλο στοιχείο το οποίο τεκμηριώνει ακριβώς αυτό που λέμε, είναι η ανάπτυξη του ιδιωτικού τομέα. Ξέρετε πάρα πολύ καλά όλοι σας εδώ μέσα, όσοι ασχολείστε με αυτά τα θέματα, ότι στον τομέα ?παραδείγματος χάρη- των αξονικών ή μαγνητικών τομογράφων η υπεροπλία του ιδιωτικού τομέα είναι φοβερή. Τι είναι; Φιλανθρωπικά ιδρύματα; Απλώς η τακτική που ακολουθείται μέσα στα δημόσια νοσοκομεία είναι τέτοια που διώχνει τον κόσμο για να πάει αναγκαστικά στα ιδιωτικά.
Πέραν του ότι δεν έχουν γίνει προσλήψεις, υπάρχουν είκοσι πέντε χιλιάδες κενές οργανικές θέσεις. Δεν έχει γίνει καμία πρόσληψη. Η πρωτοβάθμια φροντίδα υγείας και η πρόληψη έχουν παρατηθεί τελείως. Τα περισσότερα κέντρα υγείας υπολειτουργούν. Η υγεία, δηλαδή, παρά το ότι ?όπως λέγεται- είναι το πολυτιμότερο αγαθό καθώς και η ζωή του άλλου έχουν μπει στη ζυγαριά του κέρδους στο ιδεολογικό προπέτασμα που προβάλλεται της ελεύθερης αγοράς. 
Επίσης ένα άλλο θέμα που έχει σημασία καθώς και μια λεπτότητα, επειδή προβάλλεται κατά διαστήματα ότι έχουμε ένα τεράστιο εθνικό πρόβλημα που πρέπει να το λύσουμε, είναι το δημογραφικό θέμα. Τι έχουμε κάνει για το δημογραφικό; Έχουμε αναλύσει τις αιτίες να δούμε γιατί έχουμε δημογραφικό πρόβλημα και γιατί έχουμε υπογεννητικότητα; 
Σας υπενθυμίζω, κύριοι συνάδελφοι, ένα νομοσχέδιο που ψηφίστηκε πριν από λίγους μήνες που έλεγε για την ιατρική στήριξη της τεχνητής γονιμοποίησης. Είναι κάτι, το οποίο πρέπει να γίνεται. Υπάρχει ένα τέτοιο δημόσιο κέντρο; Τα ζευγάρια που έχουν κάποια προβλήματα ?και φθάσαμε μέχρι τη δανειζόμενη μήτρα, εν πάση περιπτώσει, έστω και με αυτόν τον τρόπο- πώς θα τα βγάλουν πέρα, όταν θέλουν να κάνουν ένα παιδί; Πρέπει να πληρώσουν από τρία έως δεκαπέντε εκατομμύρια δραχμές! Αυτό είναι το δημόσιο σύστημα υγείας;

(Στο σημείο αυτό κτυπάει ξανά το κουδούνι λήξεως του χρόνου ομιλίας του κ. Παναγιώτη Κοσιώνη Ε? Αντιπροέδρου της Βουλής)
Τελειώνω με το εξής, κύριε Πρόεδρε. Η Κυβέρνηση με διάφορους τρόπους προσπαθεί να περάσει στον κόσμο και -κατά μία έννοια- στα κόμματα μια παράξενη αντίληψη περί αναλογικότητας. Και όταν λέμε «αναλογικότητα», έχει και αυτό μέσα κάποια ιδεολογικά και πολιτικά κίνητρα. Παραδείγματος χάρη κάποιος για τον εκλογικό νόμο λέει στα ?λεγόμενα- μικρότερα κόμματα: «Πάρτε μια-δύο έδρες και βουλώστε το για τις τριάντα έξι ή σαράντα έξι που υποκλέπτω εγώ από τον ελληνικό λαό για να κάνω την αυτοδυναμία».
ΠΡΟΕΔΡΕΥΩΝ (Κωνσταντίνος Γείτονας): Κύριε συνάδελφε, μην επεκτείνεσθε τώρα στον εκλογικό νόμο!
ΠΑΝΑΓΙΩΤΗΣ ΚΟΣΙΩΝΗΣ (Ε΄ Αντιπρόεδρος της Βουλής): Όχι, όχι, κύριε Πρόεδρε.
Η ίδια «αναλογία» υπάρχει και στον ανάπηρο ή σε κάποιον άλλον, όταν του λένε «πάρε μερικές δεκάρες για να μη μιλάς ούτε για τις δεκάρες που παίρνεις και κυρίως να μη λες γι? αυτά που κερδίζουν κάποιοι άλλοι και πώς συγκεντρώνεται το 3,8 του Ακαθάριστου Εθνικού Προϊόντος. Να μη λες ότι δέκα ελληνικές επιχειρήσεις ήταν από εκείνες που είχαν τα μεγαλύτερα κέρδη στην Ευρωπαϊκή Ένωση. Να μη βλέπεις ούτε πολιτικά ούτε ιδεολογικά πού οδηγεί η πολιτική της Κυβέρνησης και όλων των άλλων κομμάτων που στηρίζουν αυτήν την πολιτική».
Ευχαριστώ.
ΠΡΟΕΔΡΕΥΩΝ (Κωνσταντίνος Γείτονας): Ο κ. Απόστολος Φωτιάδης, Υφυπουργός Οικονομικών, έχει το λόγο.
ΑΠΟΣΤΟΛΟΣ ΦΩΤΙΑΔΗΣ (Υφυπουργός Οικονομικών): Κύριε Πρόεδρε, κύριοι συνάδελφοι, θα πρέπει κατ? αρχήν να ευχαριστήσω τους συναδέλφους του Κ.Κ.Ε. για τη δυνατότητα που μας δίδουν για μια ακόμα φορά από ένα θεσμικό βήμα να αναπτύξουμε και να αναλύσουμε το χάρτη σύγκλισης και τα μέτρα κοινωνικής και αναπτυξιακής πολιτικής, μέτρα τα οποία απευθύνονται σε μια συντριπτική πλειοψηφία Ελλήνων πολιτών, μέτρα τα οποία έχουν γίνει αποδεκτά ?θα έλεγα- με ιδιαίτερη ανακούφιση έως ενθουσιασμό από το σύνολο του ελληνικού λαού.
Θα πρέπει να θυμίσω, αγαπητοί συνάδελφοι ότι η χώρα μας πριν ελάχιστα χρόνια έθεσε τον πήχη των προσδοκιών και των στόχων της ιδιαίτερα ψηλά. ΄Εθεσε το στόχο της επιτυχίας της οικονομικής και νομισματικής ένωσης, ένα στόχο ο οποίος και δύσκολος ήταν αλλά και αμφισβητήθηκε από πολλούς μέσα στη Βουλή. Δεν ήταν λίγοι οι συνάδελφοι και τα Κόμματα εδώ στη Βουλή που δεν πίστευαν στην επιτυχία αυτού του συγκεκριμένου στόχου. Και θα έλεγα, αν ήταν καλόβουλη η κριτική τους, δικαιολογημένα αφού η απόσταση που μας χώριζε από τους άλλους Ευρωπαίους για τον τελικό στόχο ήταν πενταπλάσια από των άλλων εταίρων μας. Και όμως χάρη στις προσπάθειες του ελληνικού λαού αλλά και την αποτελεσματικότητα των ασκηθεισών οικονομικών πολιτικών καταφέραμε να πετύχουμε αυτούς τους μεγαλεπίβολους στόχους μας, καταφέραμε τελικώς να πετύχουμε τους στόχους της ονομαστικής σύγκλισης.
Τα τελευταία χρόνια από το 1996 και μετά η χώρα μας είχε πάντοτε, όλες τις χρονιές ρυθμούς ανάπτυξης υψηλότερους του μέσου όρου της Ευρωπαϊκής ΄Ενωσης. Ενδεικτικά και μόνο θα αναφερθώ στην τελευταία χρονιά, στο 2002, κατά την οποία ο ρυθμός ανάπτυξης της Ευρωπαϊκής ΄Ενωσης ήταν κάτω από το 1%, ενώ στη χώρα μας είχαμε ρυθμούς ανάπτυξης της τάξης του 4%, δηλαδή πέντε φορές περίπου υψηλότερους ρυθμούς ανάπτυξης του μέσου όρου της Ευρωπαϊκής ΄Ενωσης. Κάτι τέτοιο τα προηγούμενα χρόνια θα φάνταζε παντελώς αδύνατο, ακατανόητο και όμως η Ελλάδα πέτυχε αυτό που πολλοί νόμιζαν ότι ήταν αδύνατο. Έτσι, λοιπόν, η απόσταση που μας χώριζε από την Ευρωπαϊκή ?Ενωση μίκρυνε αισθητά και μικραίνει κάθε μέρα ακόμα περισσότερο.
Ρωτήσατε, κύριοι συνάδελφοι: και τι έχει να κερδίσει ο εργαζόμενος ή ο απλός ΄Ελληνας με τα χαμηλά εισοδήματα από την αύξηση του ΑΕΠ, από το ότι έχουμε συγκλίνει σε επίπεδο ανάπτυξης με την Ευρώπη; Θα σας αναφέρω μερικά και μόνο παραδείγματα και πιστεύω ότι θα σας πείσω. 
Θα σας πω ότι ως προς την πραγματική κατά κεφαλήν αύξηση των κοινωνικών δαπανών τα τελευταία χρόνια από το 1995 και μετά η χώρα μας έχει πολλαπλάσια αύξηση των κοινωνικών δαπανών από το μέσο όρο της Ευρωπαϊκής ?Ενωσης. Θα καταθέσω τα σχετικά στοιχεία στα Πρακτικά. 
Να δούμε τώρα το ίδιο στοιχείο από άλλη πλευρά στατιστικά. Ως προς τις δαπάνες κοινωνικής προστασίας ως ποσοστό του ΑΕΠ έχω να πω τα εξής: Στον πίνακα που σας δείχνω με μπλε χρώμα είναι η Ελλάδα και με το καφέ χρώμα η Ευρώπη και βλέπετε πόσο μεγάλη απόκλιση υπήρχε πριν από λίγα μόλις χρόνια. Το 2002 καταφέραμε να φτάσουμε το μέσο όρο κοινωνικών δαπανών με την Ευρώπη, το 2003 να είμαστε ελαφρώς υψηλότερα και το 2004 να είμαστε πολύ υψηλότερα από το μέσο όρο δαπανών κοινωνικής προστασίας σαν ποσοστό του ΑΕΠ. 
Η ανεργία το δεύτερο τρίμηνο του 2003 για πρώτη φορά έφτασε στα κατώτατα όρια των τελευταίων δέκα χρόνων και για πρώτη φορά συνέκλινε με το μέσο όρο της Ευρωπαϊκής ΄Ενωσης αγγίζοντας το 8,9%. Έχουμε πετύχει στο δεύτερο τρίμηνο του 2003 το μέσο όρο της Ευρωπαϊκής ?Ενωσης. Ασφαλώς βέβαια όσο θα υπάρχει έστω και ένας άνεργος για μια κυβέρνηση σαν την Κυβέρνηση του ΠΑΣΟΚ, δεν θα μας αφήνει να κοιμόμαστε ήσυχοι. Επιδιώκουμε την παραπέρα μείωση της ανεργίας στο 5% στο τέλος της επόμενης τετραετίας. 
(Στο σημείο αυτό ο Υφυπουργός Οικονομικών κ. Απόστολος Φωτιάδης καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Τι κέρδισε ο μισθωτός, αγαπητοί συνάδελφοι, από την προσπάθειά μας των τελευταίων χρόνων; Στοιχεία της Eurostat, της Ευρωπαϊκής Στατιστικής Υπηρεσίας, δείχνουν ότι η χώρα μας, την τετραετία 1991-1993, είχε μία μείωση των πραγματικών αμοιβών των εργαζομένων της τάξης του 7,5%, όταν οι αμοιβές των Ευρωπαίων εργαζομένων αυξήθηκαν κατά 4,5%. Την περίοδο 1994-2003, οι πραγματικοί μισθοί των Ελλήνων εργαζομένων αυξήθηκαν κατά 21,2%, έναντι μηδενικής περίπου αύξησης των μισθών των εργαζομένων στην Ευρωπαϊκή Ένωση. 
Η αύξηση στην Ευρωπαϊκή Ένωση στη δεκαετία ήταν 0,7%, πράγμα που σημαίνει ότι σε μία περίοδο που η χώρα μας έδινε τη μάχη για τη σύγκλιση, σε μία περίοδο που οι άλλες χώρες είχαν το πλεονέκτημα να βρίσκονται πιο κοντά στη σύγκλιση από εμάς ?αλλά παρ? όλα αυτά σταθεροποίησαν ή σε ορισμένες χώρες και μείωσαν τα πραγματικά εισοδήματα των εργαζομένων- εμείς συνδυάσαμε τη σύγκλιση με την αύξηση των πραγματικών εισοδημάτων κατά 21%.
Η μεταβολή της μέσης σύνταξης 1991-1993 συνίσταται σε μείωση της τάξεως του 11% και αντίστοιχα την περίοδο 1994-2003, η αύξηση της πραγματικής σύνταξης ανέρχεται σε 27%.
Ο μέσος ακαθάριστος μισθός στη χώρα μας από 68% το 1993 έχει φθάσει το 81% του μέσου όρου της Ευρωπαϊκής Ένωσης το έτος 2002, αλλά σημασία έχει ότι το κατά κεφαλήν διαθέσιμο εισόδημα σε μονάδες αγοραστικής δύναμης, σύμφωνα με στοιχεία της Eurostat, το 2002 ανέρχεται στο 97% του μέσου ευρωπαϊκού όρου.
Μιλήσατε για φορολογία. Έτσι, λοιπόν, για να συνεχίσω με τα στατιστικά στοιχεία, θα πρέπει να σας πω ότι με στοιχεία του 2001, η μέση φορολογία του μισθωτού ήταν αισθητά χαμηλότερη από τη μέση φορολογία όλης της Ευρώπης, ήταν στο 2% έναντι περίπου 35% που ήταν η φορολογία σε χώρες όπως η Δανία και λίγο λιγότερη στο Βέλγιο. 
Αυτά είναι στοιχεία του 2001, ενώ με τα σημερινά στοιχεία διαβεβαιώνουμε ότι η φορολόγηση του μισθωτού βρίσκεται σε μηδενικά περίπου επίπεδα, αφού το σύνολο των εργαζομένων στον ιδιωτικό τομέα δεν πληρώνει ούτε μία δραχμή φόρο εισοδήματος, η συντριπτική πλειοψηφία στο δημόσιο τομέα δεν πληρώνει φόρους, το σύνολο των αγροτών απαλλάσσεται από τη φορολογία και η συντριπτική πλειοψηφία των συνταξιούχων δεν πληρώνει φορολογία.
(Στο σημείο αυτό ο Υφυπουργός Οικονομικών κ. Απόστολος Φωτιάδης καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
ΠΡΟΕΔΡΕΥΩΝ (Κωνσταντίνος Γείτονας): Κύριε Υπουργέ, θα μου επιτρέψετε, σας παρακαλώ, να σας διακόψω, για να κάνω στο Τμήμα μία ανακοίνωση, η οποία είναι βεβαίως ευχάριστη.
Τη συνεδρίασή μας, λοιπόν, παρακολουθούν από τα άνω δυτικά θεωρεία της Βουλής, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ», με θέμα: «Η Ελλάδα των Βαλκανικών Πολέμων 1912-1913», μαθητές και συνοδοί-δάσκαλοι από το 19ο Δημοτικό Σχολείο Νίκαιας Πειραιά. 
Η Βουλή τους καλωσορίζει.
(Χειροκροτήματα από όλες τις πτέρυγες)
Κύριε Υπουργέ, πιστεύω ότι ήταν ευχάριστη νότα η διακοπή και έγινε για να μην κουράσουμε τα παιδιά και βγουν από το πρόγραμμά τους. Ορίστε, μπορείτε να συνεχίσετε.
ΑΠΟΣΤΟΛΟΣ ΦΩΤΙΑΔΗΣ (Υφυπουργός Οικονομικών): Κύριε Πρόεδρε, ο τριπλασιασμός του αφορολογήτου ορίου για όλους τους Έλληνες βοήθησε τους μισθωτούς, κυρίως τους συνταξιούχους, αλλά και τους μικροεπαγγελματίες, αυτούς που έχουν χαμηλά εισοδήματα. Αυτό το μέτρο οδήγησε στην απαλλαγή του 75% των Ελλήνων από τη φορολογία εισοδήματος. Τρεις στους τέσσερις Έλληνες δεν πληρώνουν ούτε μία δραχμή φόρο εισοδήματος, εξαιτίας των φορολογικών μέτρων που έχουμε πάρει, με άμεσο αποτέλεσμα την ενίσχυση του διαθέσιμου εισοδήματός τους.
Η φορολογία μειώθηκε για όλες τις τάξεις των Ελλήνων και έτσι, λοιπόν, σήμερα μπορούμε να ισχυριστούμε ότι η φορολογία σε όλα τα επίπεδα, τόσο σε επίπεδο άμεσης φορολογίας ή έμμεσης, όσο και σε επίπεδο φορολογίας φυσικών ή νομικών προσώπων, βρίσκεται χαμηλότερα του μέσου όρου της Ευρωπαϊκής Ένωσης και στην περίπτωση της φορολογίας φυσικών προσώπων βρίσκεται στα κατώτατα όρια της Ευρωπαϊκής Ένωσης.
Θα ήθελα να αναφέρω τη μείωση του καταληκτικού συντελεστή φορολόγησης φυσικών προσώπων από το 45% στο 40% κατ? αρχάς και με δέσμευσή μας στην επόμενη τετραετία να φθάσει το 35%, τη μείωση του συντελεστή φορολόγησης των μικρομεσαίων επιχειρήσεων, των μη εισηγμένων στο χρηματιστήριο ανωνύμων εταιρειών κατά 5 μονάδες, τη μείωση κατά 10 μονάδες του συντελεστή φορολόγησης των προσωπικών εταιρειών από το 35% στο 25%, που ουσιαστικά πρόκειται για 12,5%, αφού το 50% των κερδών πηγαίνει ως επιχειρηματική αμοιβή, δηλαδή είναι αφορολόγητο για τη μεγάλη πλειοψηφία των ανθρώπων της αγοράς.
Ταυτόχρονα δώσαμε τη δυνατότητα πλήρους απαλλαγής για τους πολύτεκνους, αφού μια πολύτεκνη οικογένεια εργαζομένων απαλλάσσεται τουλάχιστον για 30.000 ευρώ. Απαλλάσσουμε με το πακέτο των κοινωνικών παροχών τους μικροκαταστηματάρχες των χωριών μέχρι χίλιους κατοίκους παντελώς από τη φορολογία.
Ταυτόχρονα έχουμε πάρει ισχυρά μέτρα προστασίας των εργαζομένων. Αυξάνουμε το ΕΚΑΣ κατά 30 ευρώ. Θα πρέπει να πούμε ότι το ΕΚΑΣ, το επίδομα κοινωνικής αλληλεγγύης, είναι ένα επίδομα που η Κυβέρνηση Σημίτη καθιέρωσε για την ενίσχυση των χαμηλών συντάξεων. Επί πολλά χρόνια αυξάνεται κάθε τόσο. Έτσι, λοιπόν, θα πρέπει να πούμε ότι η σύνταξη του ΙΚΑ από 1-1-2004 μαζί με το πλήρες ΕΚΑΣ διαμορφώνεται στο ύψος των 552 ευρώ, με στόχο να φθάσει το ποσό αυτό τα 700 ευρώ την επόμενη τετραετία.
Η αύξηση των δαπανών για τα ΑΜΕΑ -και όχι το σύνολο των δαπανών- για το 2004 ανέρχεται σε 30 εκατομμύρια ευρώ και στο σύνολο της τετραετίας η αύξηση αυτή ανέρχεται σε 110 εκατομμύρια ευρώ, δηλαδή επιπλέον των όσων μέχρι σήμερα διατίθενται γι? αυτήν την κατηγορία των αναπήρων.
Όσον αφορά το θέμα των οικογενειακών επιδομάτων, πρέπει να θυμίσουμε ότι αυτά αυξήθηκαν κατά 38,5% τα τελευταία χρόνια, το δε επίδομα ανεργίας κατά 82%. Δεσμευόμαστε μέσα από τη Χάρτα Σύγκλισης ότι οι μισθοί θα αυξάνονται κάθε χρόνο στο ύψος του πληθωρισμού συν την αύξηση της παραγωγικότητας, δηλαδή συν το 50% της αύξησης του ΑΕΠ, ώστε και οι εργαζόμενοι να συμμετέχουν στο βαθμό που συμβάλλουν και οι ίδιοι στην αύξηση του ρυθμού ανάπτυξης της χώρας μας. Οι κατώτατες συντάξεις θα αυξάνονται με ρυθμό της τάξης του 5% στα επόμενα χρόνια.
Χορηγούμε επίδομα 1000 ευρώ για όλους τους Έλληνες που έχουν σπουδάζοντα παιδιά εκτός του τόπου κατοικίας τους. Το συγκεκριμένο μέτρο αφορά το σύνολο των κατοίκων της υπαίθρου και αποτελεί μία ανακούφιση η ενίσχυση με 1000 ευρώ ανά σπουδαστή και ανά έτος, μια και απευθύνεται σε ανθρώπους οι οποίοι έχουν χαμηλά εισοδήματα.
Φαίνεται, κύριοι συνάδελφοι, ότι έχετε αποκοπεί από το λαό, γιατί μιλήσατε για ψίχουλα σχετικά με τα 1000 ευρώ, αλλά θέλω να σας θυμίσω σα Βουλευτής της επαρχίας ότι τα 1000 ευρώ για μία οικογένεια αγροτών είναι ιδιαίτερα σημαντικό ποσό. Μάλιστα αν έχει δύο σπουδάζοντα παιδιά, τα 2000 ευρώ είναι ιδιαίτερα σημαντικό ποσό. Σε αυτό μπορούμε να προσθέσουμε τα μέτρα που πήραμε για την ενίσχυση της αγροτιάς, τα οποία ξεκινούν από την αύξηση της σύνταξης κατά 30 ευρώ από 1-1-2004, μια αύξηση η οποία έρχεται σα συνέχεια της αύξησης των 75 ευρώ τα προηγούμενα χρόνια από αυτήν την Κυβέρνηση, μία αύξηση η οποία τελικά οδηγεί στα 200 ευρώ την κατώτατη σύνταξη του Έλληνα αγρότη.
Αναφέρομαι στην κατώτατη σύνταξη, γιατί αυτή η Κυβέρνηση είναι που, για πρώτη φορά στην ιστορία της χώρας μας, ίδρυσε το νέο ΟΓΑ. Για πρώτη φορά, από συστάσεως του ελληνικού κράτους, οι αγρότες απέκτησαν ασφαλιστικό φορέα το 1997, γιατί μέχρι τότε ο ΟΓΑ διαχειριζόταν επιδόματα κοινωνικής αλληλεγγύης για τους αγρότες.
Έτσι, λοιπόν, ένας αγρότης που θα βγει στη σύνταξη την 1-1-2004 θα λάβει στην πρώτη κλάση της ασφάλισης περίπου 140.000 δραχμές, το δε ανδρόγυνο θα λάβει 280.000 δραχμές σύνταξη ΟΓΑ. Επαναλαμβάνω ότι αναφέρομαι σε όσους αγρότες βγουν στη σύνταξη από την 1-1-2004.
Ασφαλώς, δεσμευθήκαμε να αυξηθεί η σύνταξη του αγρότη στα όρια της σύνταξης του ΙΚΑ. Αυτό θα συμβεί με την ολοκλήρωση του συστήματος, αφού η σύσταση του νέου ΟΓΑ, του ασφαλιστικού φορέα των αγροτών που ιδρύθηκε το 1997 έχει, μία χρονική αναδρομή στο 1987. Ήδη, δηλαδή, οι αγρότες, οι οποίοι εξέρχονται στη σύνταξη, μετρούν δεκαέξι χρόνια ασφάλισης και κάθε χρόνο που περνά η σύνταξη τους, εξαιτίας της κανονικής τους ασφαλιστικής κάλυψης, αυξάνεται.
Πρέπει να πούμε ότι η κατάργηση ουσιαστικά του ειδικού φόρου κατανάλωσης στα πετρέλαια, αφού ο φόρος αυτός μειώνεται από τα 245 ευρώ στα 21 ευρώ, όση είναι δηλαδή η φορολογία του πετρελαίου θέρμανσης, είναι πραγματικά ένα μέτρο πολύ ευεργετικό για τον Έλληνα αγρότη.
Θα το πω πολύ απλά, για να γίνει κατανοητό. Κύριοι συνάδελφοι του ΚΚΕ, στις 15 Οκτωβρίου ο αγρότης θα πληρώνει το πετρέλαιο, που χρησιμοποιεί για όλες τις αγροτικές χρήσεις, κατά 76 δραχμές το λίτρο φθηνότερα απ? ό,τι θα το αγόραζε την προηγούμενη ημέρα, στις 14 Οκτωβρίου.
Θα το κάνω ακόμη πιο απλό. Ο κάθε αγρότης που έχει ένα τρακτέρ, όταν θα πηγαίνει και γεμίζει στο ρεζερβουάρ του τρακτέρ τουλάχιστον μία μέρα με διακόσια λίτρα, θα κερδίζει 15.000 δραχμές την ημέρα. Αυτό ισχύει για κάθε μέρα που θα χρειάζεται να πηγαίνει στο χωράφι του, είτε για να οργώσει είτε για να χρησιμοποιεί το πετρέλαιο για οποιαδήποτε αγροτική του απασχόληση.
Αν αυτή η ενίσχυση των 15.000 δραχμών ημερησίως που αποτελεί τη μείωση του ειδικού φόρου κατανάλωσης των πετρελαιοειδών, για εσάς του Κ.Κ.Ε. αποτελούν ψίχουλα, τότε σημαίνει ότι τελικώς δεν έχετε καμία σχέση με τον αγροτικό τομέα, γιατί έχετε ξεχάσει να πάτε στα χωριά για να δείτε ότι αυτή η ενίσχυση είναι ιδιαίτερα σημαντική. Αυτός είναι και ο λόγος που με μεγάλο ενθουσιασμό αντιμετώπισαν οι αγρότες αυτό το μέτρο και υποθέτω ότι δεν θα μπορείτε στα καφενεία των χωριών να ισχυριστείτε ότι το μέτρο της μείωσης, της κατάργησης ουσιαστικά του φόρου για το πετρέλαιο, δεν είναι ενισχυτικό του εισοδήματος των αγροτών.
Κάποιος θα ρωτήσει «αφού από τα 245 ευρώ το μειώσατε στα 21, γιατί δεν καταργούσατε και τα 21, για να τελειώνει απόλυτα η φορολογία;». 
Πρέπει να ξεκαθαρίσω ότι πρόθεσή μας δεν είναι να εισπράξουμε τα 21 ευρώ φόρο για τους αγρότες, αλλά ήταν στο κατώτερο όριο που επιτρέπεται από την Ευρωπαϊκή Ένωση για τη μείωση του πετρελαίου.
ΑΓΓΕΛΟΣ ΤΖΕΚΗΣ: Οι εφοπλιστές γιατί το παίρνουν με μηδέν; Δώστε μία εξήγηση σε αυτό.
ΑΠΟΣΤΟΛΟΣ ΦΩΤΙΑΔΗΣ (Υφυπουργός Οικονομικών): Κύριοι συνάδελφοι, έχει αποδειχθεί περίτρανα στο διάβα των τελευταίων χρόνων ότι έχετε απομονωθεί από το λαό. Αυτός είναι ο λόγος που έχετε μείνει στο περιθώριο της πολιτικής και που ένα μικρό ποσοστό πια Ελλήνων πολιτών σας εμπιστεύεται.
Γι? αυτό, θα έλεγα ότι είναι καλό για ορισμένα μέτρα, τα οποία είναι θετικά, τουλάχιστον να μην προκαλείτε, να μην δίνετε εσείς την ευκαιρία σε εμάς να τα θυμίζουμε στον ελληνικό λαό. Γι? αυτόν το λόγο, μάλιστα, σας ευχαρίστησα προκαταβολικά, γιατί μας δίνετε την ευκαιρία σήμερα να επαναλάβουμε αυτά τα συγκεκριμένα μέτρα, μέτρα τα οποία πραγματικά οδηγούν στην ελάφρυνση των αγροτών και στην ενίσχυση του εισοδήματός τους.
(Στο σημείο αυτό την Προεδρική Έδρα καταλαμβάνει ο Γ΄ Αντιπρόεδρος της Βουλής κ. ΚΩΝΣΤΑΝΤΙΝΟΣ ΒΡΕΤΤΟΣ) 
Καταργούμε παντελώς τη φορολογία για τη μεταβίβαση αγρών σε αγρότες. Είτε αγοράσει ο αγρότης χωράφι είτε κληρονομήσει είτε το πάρει από γονική παροχή ή δωρεά, άσχετα από τα στρέμματα τα οποία θα φέρει στο όνομά του, δεν θα πληρώνει, ούτε μία δραχμή φόρο.
Αναφερθήκατε, κύριοι συνάδελφοι, ότι ήδη τα αφορολόγητα για τους αγρότες είναι υψηλά. Ξεχάσατε, όμως, να αναφέρετε ότι αυτά τα υψηλά αφορολόγητα για τη μεταβίβαση των αγροτών που ίσχυαν μέχρι και φέτος, ήταν πάλι αυτή η Κυβέρνηση η οποία τα θέσπισε με τον προηγούμενο φορολογικό νόμο. Εμείς ασκούμε την πολιτική μας σταδιακά. Δεν είναι προεκλογικά μέτρα, είναι μέτρα ώριμα, είναι μέτρα τα οποία αποτελούν συνέχεια μιας πολιτικής, η οποία είναι προδιαγεγραμμένη και έχει συγκεκριμένους στόχους. Είναι μέτρα τα οποία έχουν τιμολογηθεί, έχουν αξιολογηθεί και γνωρίζουμε τις πηγές των εσόδων από τις οποίες θα καλύψουμε όλες αυτές τις τεράστιες δαπάνες. Γιατί ασφαλώς το ύψος των 2,4 δισεκατομμυρίων ευρώ για το 2004, στην πραγματικότητα αν προσθέσει κανείς και τα 500 εκατομμύρια δραχμές που είναι οι φοροελαφρύνσεις, πλησιάζει το πακέτο των 3 δισεκατομμυρίων δραχμών. Είναι ένα σημαντικότατο πακέτο ενίσχυσης εισοδηματικής των οικονομικά ασθενέστερων τάξεων. Βέβαια, κατανοώ την αγωνία τη δική σας και ακόμη περισσότερο κατανοώ την αγωνία, το άγχος και τον πανικό από την πλευρά της Αξιωματικής Αντιπολίτευσης. Είναι δικαιολογημένο, γιατί όταν ο λαός είναι ικανοποιημένος, όταν ελλείπουν πια τα επιχειρήματα λαϊκισμού ή τα επιχειρήματα της μεμψιμοιρίας και της μιζέριας, τότε η δυνατότητα παρέμβασης πολιτικής στον ελληνικό λαό, περιορίζεται σημαντικότατα. Έτσι, λοιπόν, τα επιχειρήματα που ξεκινούν από τα ψίχουλα για τα οποία άρχισαν να μιλούν ορισμένοι από όλα τα κόμματα έως τα επιχειρήματα ότι το μεγάλο ύψος των παροχών τελικά καταστρέφει τη χώρα μας και την προσπάθεια της σύγκλισης, καθώς και τα φαιδρά επιχειρήματα ότι τα συγκεκριμένα μέτρα αποτελούν κλοπή ή αντιγραφή προγράμματος της Νέας Δημοκρατίας, έχουν μία και μόνο κατάληξη. Την ομολογία ότι ούτως ή άλλως είναι μέτρα ιδιαίτερα σημαντικά. Είναι μέτρα τα οποία θορύβησαν την Αντιπολίτευση, αλλά είναι μέτρα τα οποία ανακούφισαν την συντριπτική πλειοψηφία του ελληνικού λαού.
Θα ήθελα να πω τελειώνοντας για τα θέματα της φορολογίας. Είναι γνωστό ότι τα τελευταία χρόνια έχουμε συνεχή μείωση της φορολογίας όλων των Ελλήνων. Έχουμε, όπως είπα προηγούμενα, τριπλασιασμό του αφορολογήτου, έχουμε μείωση της φορολογίας για τους ανθρώπους της αγοράς, έχουμε μείωση της φορολογίας σε όλα τα επίπεδά της. Ταυτόχρονα, έχουμε ολοκληρώσει τη φορολογική μεταρρύθμιση. Προχωρήσαμε στην αντικειμενικοποίηση των κριτηρίων ελέγχου και προχωρούμε σε συνεργασία με πρόταση όλων των φορέων της αγοράς στην ψήφιση ενός νέου συστήματος ελέγχου, του point system, με το οποίο καταργούνται τα πρόστιμα για τους Έλληνες φορολογουμένους, αλλά ταυτόχρονα αντιμετωπίζεται με έναν τρόπο δίκαιο ο πολίτης. 
Εισάγουμε τη διαδικασία του αυτοελέγχου, με τον οποίο ο κάθε πολίτης μπορεί μόνος του να βγάζει το φόρο που του αντιστοιχεί και δέκα άλλα ανεξάρτητα ελεγκτικά συνεργεία πρέπει να καταλήγουν στο ίδιο αποτέλεσμα. Αυτός είναι ο λόγος που χειροκροτήθηκαν αυτά τα μέτρα και έτυχαν της στήριξης των μικρομεσαίων επιχειρήσεων, όπως αυτές εκπροσωπούνται από τα συνδικαλιστικά τους όργανα.
Πολλά λέχθηκαν εδώ τα οποία και σήμερα ακόμα κρίθηκαν αντιφατικά. Το κλείσιμο της εξαετίας που αποτέλεσε ένα πάνδημο αίτημα όλων, χωρίς καμία εξαίρεση, των φορέων των μικρομεσαίων επιχειρήσεων, ιδιαίτερα σε επίπεδο τριτοβάθμιας εκπροσώπησης, δηλαδή σε επίπεδο Εθνικής Συνομοσπονδίας Ελληνικού Εμπορίου, της Γενικής Συνομοσπονδίας Επαγγελματιών Βιοτεχνών Ελλάδος, της Κεντρικής Ένωσης Επιμελητηρίων Ελλάδος. Μόλις χθες στη συνεδρίαση της Διαρκούς Επιτροπής για μία ακόμα φορά επιβεβαιώθηκε από δεκαοκτώ τριτοβάθμιους και δευτεροβάθμιους φορείς που συμμετέχουν στη διαρκή επιτροπή διαβούλευσης, συζητώντας το νομοσχέδιο για το point system, η μεγάλη σημασία αυτής της ρύθμισης και ζητήθηκε ομόφωνα από όλους τους φορείς να επεκταθεί το μέτρο αυτό και για τις επιχειρήσεις πάνω από 75 εκατομμύρια δραχμές. Αποδεχθήκαμε μέχρι το όριο των 250 εκατομμυρίων δραχμών, όχι αυθαίρετα, αλλά γιατί είναι το όριο τήρησης των βιβλίων Β΄ κατηγορίας. Δεν είναι τυχαίο το ποσό, θυμηθήκαμε ξαφνικά ένα νούμερο, είναι το όριο τήρησης βιβλίων Β΄ κατηγορίας. 
Έτσι, λοιπόν, το σύνολο των μέτρων σύγκλισης, η Χάρτα Σύγκλισης 2004-2008 δίνει το νέο όραμά μας. Ο ελληνικός λαός γνωρίζει ότι όχι μόνο πραγματοποιήσαμε αυτά τα οποία υποσχεθήκαμε, αλλά ότι πετύχαμε ακόμα περισσότερα από αυτά τα είχαμε δεσμευτεί την προηγούμενη τετραετία, γιατί ο ελληνικός λαός γνωρίζει ότι αυτή η Κυβέρνηση είναι η Κυβέρνηση η οποία έχει φέρει την Ελλάδα της μιζέριας, τη ψωροκώσταινα των προηγούμενων δεκαετιών σ? ένα αξιοσέβαστο επίπεδο όπου η χώρα μας έχει και βαρύνοντα πολιτικό λόγο, αλλά και η οικονομική της θέση έχει ενισχυθεί σημαντικά.
Έχουμε, λοιπόν, κύριοι συνάδελφοι, μία πρόταση στον ελληνικό λαό, μία πρόταση για διάλογο, τη Χάρτα Σύγκλισης, μία πρόταση η οποία αντιμετωπίστηκε ιδιαίτερα θετικά από το σύνολο του ελληνικού λαού. Η προσπάθειά σας να απομειώσετε τη σημασία που έχει αυτή για τον ελληνικό λαό θα πέσει στο κενό, γιατί όλοι στη χώρα μας γνωρίζουν ότι αυτά τα οποία δεσμευτήκαμε δεν αποτελούν απλές υποσχέσεις, αλλά το μεν πρώτο μέρος ήδη άρχισε να εφαρμόζεται και θα εφαρμοσθεί πλήρως από την 1-1-2004. Τα μέτρα αποτελούν συνέχεια μια συνεπούς και αποτελεσματικής πολιτικής.
(Χειροκροτήματα από την πτέρυγα του ΠΑΣΟΚ)
ΠΡΟΕΔΡΕΥΩΝ (Κωνσταντίνος Βρεττός): Ο Κοινοβουλευτικός Εκπρόσωπος του Κομμουνιστικού Κόμματος Ελλάδας κ. Αντώνης Σκυλλάκος έχει το λόγο. 
ΑΝΤΩΝΗΣ ΣΚΥΛΛΑΚΟΣ: Εάν είναι αληθινά τα όσα είπε ο κύριος Υπουργός για το τι έκανε στο παρελθόν μέχρι σήμερα το ΠΑΣΟΚ, δηλαδή αν είναι παράδεισος η χώρα μας και από άποψη οικονομίας και από άποψη κοινωνικών δικαιωμάτων και δασών και αυθαιρέτων, αν είναι έτσι, θέτω το εξής ερώτημα: Γιατί φοβάστε ότι θα χάσετε τις εκλογές; Δεν σας καταλαβαίνει ο ελληνικός λαός; Τόσα χρόνια δίνατε συνέχεια.
ΛΑΜΠΡΟΣ ΚΑΝΕΛΛΟΠΟΥΛΟΣ: Ποιος σας είπε ότι θα χάσουμε τις εκλογές; Ποιος το λέει αυτό; 
ΑΝΤΩΝΗΣ ΣΚΥΛΛΑΚΟΣ: Μα, ανησυχείτε, υπάρχει αναβρασμός. Το λένε οι σφυγμομετρήσεις, το γράφουν οι φιλοκυβερνητικές εφημερίδες. Δεν είπα ότι θα τις χάσετε, είπα ότι ανησυχείτε ότι θα τις χάσετε. Αυτό, λοιπόν, είναι το ένα ερώτημα. 
Δεύτερο ζήτημα. Η λανθάνουσα γλώσσα λέει την αλήθεια. Κύριε Υπουργέ, είπατε δύο φορές στην ομιλία σας ότι το πακέτο μέτρων το δέχθηκε ο ελληνικός λαός με ανακούφιση και ενθουσιασμό. Αν ήταν παράδεισος, γιατί να ανακουφισθεί; Τι σημαίνει ανακούφιση; Ήταν ανακούφιση το ότι υπήρχαν σκληρά μέτρα; Αφαιρούσατε από το λαό και τώρα κάτι δίνετε και τον ανακουφίζετε. Ας είμαστε, λοιπόν, λίγο πιο σοβαροί όταν αξιολογούμε το παρελθόν.
Βεβαίως, καταλαβαίνω τις προεκλογικές ανάγκες του ΠΑΣΟΚ, αλλά πρέπει σ? αυτήν την Αίθουσα να μιλάμε με βάση τα πραγματικά στοιχεία.
Θα αναφέρω ορισμένα ζητήματα. Πρώτο θέμα: Λέτε ότι αυξήθηκε ο πραγματικός μισθός. Στην ΑΔΕΔΥ δεν έχετε την πλειοψηφία; Στη ΓΣΕΕ δεν υπάρχει πλειοψηφία του ΠΑΣΟΚ; Γιατί μιλάνε για απώλειες της τάξης του 20% ή του 30% τα τελευταία χρόνια, όπου κυρίως κυβερνούσε το ΠΑΣΟΚ;
Δεύτερο ζήτημα: Λέτε ότι μειώθηκε η ανεργία. Βάζετε ή δε βάζετε μέσα στους ενεργούς πολίτες και αυτούς που απασχολούνται μερικώς ή αυτούς που απασχολούνται σε προγράμματα;
Κάτι ακόμα: Αυξομειώνετε κατά το δοκούν το πόσος είναι ο ενεργός πληθυσμός για να βγαίνουν τα νούμερα όπως θέλετε ή όχι; Τα «μαγειρεύετε» τα νούμερα, για να μειώνετε την ανεργία. Με ποια στοιχεία έγιναν οι τελευταίες μετρήσεις; Με τα στοιχεία της απογραφής του 2001 ή του 1991; Είναι, λοιπόν, σοβαρό το «μαγείρεμα» που κάνετε σε σχέση με την ανεργία. Το ίδιο, βεβαίως, γίνεται και στην υπόλοιπη Ευρώπη, δεν το κάνετε μόνο εσείς.
Τρίτο ζήτημα: Αυξήσατε, λέει, τις κοινωνικές δαπάνες σε σχέση με το μέσο όρο της Ευρωπαϊκής Ένωσης. Μας δείχνετε και την κάρτα. Έτσι είναι η κάρτα, συμφωνούμε, αλλά πού οφείλεται αυτό; Στο ότι οι κοινωνικές δαπάνες στις ισχυρότερες και στις μεγαλύτερες χώρες της Ευρώπης ήταν εδώ και πολλά χρόνια πολύ μεγαλύτερες και τώρα κάνουν σημαντικές μειώσεις και «χτυπούν» το κοινωνικό κράτος και στη Γερμανία και στη Γαλλία και αλλού. Η δική σας στασιμότητα και μείωση, όταν μειώνεται το ποσοστό στην Ευρώπη, δείχνει αριθμητικά ότι πλησιάσατε στο μέσο όρο. Αυτά είναι τα παιχνίδια που κάνετε με τα νούμερα.
Επίσης, τι άλλα παιχνίδια κάνετε εν όψει της προπαγάνδας για τη Χάρτα Σύγκλισης και για το κοινωνικό «πακέτο»; Στο κοινωνικό «πακέτο», μέσα στο συνολικό ποσό, βάλατε και ποσά που είναι από πολιτικές που έτσι κι αλλιώς δεν τις εφαρμόζετε. Δε θα δίνατε αύξηση στους δημοσίους υπαλλήλους; Δε θα ενισχύατε το ΙΚΑ και άλλα ασφαλιστικά ταμεία με το 1% που επιβάλατε διά νόμου και από τον κρατικό προϋπολογισμό; Όταν προσθέτετε συνεχώς τέτοια κονδύλια, βεβαίως θα εμφανίζεται ότι είναι μεγάλο το κοινωνικό «πακέτο».
Θα ήθελα να προσθέσω και το εξής: Εξαγγείλατε μέτρα που αφορούν τα λαϊκά στρώματα και εξαγγείλατε και μέτρα που αφορούν τους επιχειρηματίες. Πώς είναι δυνατόν να είναι όλοι ευχαριστημένοι; Μόνο εσείς το καταφέρνετε αυτό. Εμείς ξέρουμε ότι, για να πάρουν οι εργαζόμενοι, κάποιοι πρέπει να χάσουν, δηλαδή να πάρετε περισσότερα από τους μεγαλοεπιχειρηματίες για να δώσετε στον κόσμο. Πώς συμβιβάζονται αυτά τα δύο; Δίνετε και στους μεν, δίνετε και στους δε. Κάπου δε λέτε την αλήθεια. Όλη η πολιτική σας στηρίζεται στο ψέμα. Το ψέμα είναι πολύ έντονο και πολύ προκλητικό με τη Χάρτα Σύγκλισης και με το «πακέτο», όπως είπαν όλοι οι συνάδελφοι που μίλησαν.
Ποια είναι τα πραγματικά στοιχεία; Από τότε που έγινε Πρωθυπουργός ο κ. Σημίτης, το Ακαθάριστο Εγχώριο Προϊόν αυξήθηκε. Έχουμε μία αύξηση κατά 71% και στα μεροκάματα κατά 38%. Αν πάρουμε, μάλιστα, το τι λέει το Ινστιτούτο της ΓΣΕΕ και το τι λέει η ΑΔΕΔΥ, οι αυξήσεις δεν παίρνουν μόνο μέρος της παραγωγικότητας από το Ακαθάριστο Εγχώριο Προϊόν που αυξάνεται, αλλά δε φτάνουν ούτε τον πληθωρισμό. Υπάρχουν κέρδη βιομηχάνων, κέρδη μεγαλεμπόρων, κέρδη στις υπηρεσίες κατά 62% για την ίδια χρονική περίοδο. Ο βασικός μισθός είχε αύξηση μόνο κατά 17%.
Θα μπορούσα να απαριθμήσω πολλά στοιχεία, αλλά δεν έχουν τόση σημασία. Η κατάσταση είναι ως εξής: Στο παρελθόν είχαμε ανακατανομή του παραγόμενου πλούτου υπέρ του μεγάλου κεφαλαίου σε βάρος των λαϊκών στρωμάτων. Αυτό έχει δημιουργήσει δυσαρέσκεια, σας εγκαταλείπει ένα μέρος του πληθυσμού και ανησυχείτε για το αποτέλεσμα των εκλογών κι έρχεστε και μας εμφανίζετε «πακέτα» και χάρτες για να παραπλανήσετε τον κόσμο. Αυτό είναι συμπυκνωμένο το πολιτικό συμπέρασμα γι? αυτό το θέμα που συζητάμε σήμερα.
Έρχομαι τώρα σε κάποια πιο συγκεκριμένα ζητήματα σε σχέση με τη Χάρτα. Δίνετε υποσχέσεις ότι η κατάσταση θα αλλάξει ριζικά μέχρι το 2008 και από άποψη εισοδήματος και από άποψη συντάξεων. Λέτε ότι και στην υγεία και στην παιδεία θα είναι κατά 50% πάνω τα κονδύλια που θα δίνονται σε σχέση με το ΑΕΠ. Λέτε ότι θα μειωθεί η ανεργία και πολλά άλλα τέτοια πράγματα.
Και εδώ μπαίνει το ερώτημα. Υπάρχει τόση διαφορά στην οικονομική κατάσταση στα τελευταία τέσσερα χρόνια με τα προσεχή τέσσερα χρόνια, ώστε να κάνετε αυτό το άλμα; 
Δεύτερον, πού θα βρείτε αυτά τα χρήματα, γιατί θέλω να αποδείξω ότι λέτε ψέματα και δεν θα εφαρμοστούν τα περισσότερα απ? αυτά τα οποία λέτε. 
Λέτε ότι αν συνεχίσει να αυξάνεται το ΑΕΠ δύο με τρεις μονάδες από το μέσο ευρωπαϊκό ΑΕΠ, τότε θα έχει τη δυνατότητα η χάρτα αυτή να υλοποιηθεί στο σύνολό της. Θα υπάρχουν δηλαδή πόροι λόγω αύξησης του ΑΕΠ. Και εδώ τίθεται το εξής ζήτημα. Για να μη μιλάμε με νούμερα που δεν καταλαβαίνει ο κόσμος, η πρακτική λέει ότι για να κάνετε ανακατανομή του πλούτου θα πρέπει να γίνει μέσα από τον κρατικό προϋπολογισμό. Και ο κρατικός προϋπολογισμός έχει κάποια συγκεκριμένα έσοδα. Τα έσοδα αυτά στη μεγάλη τους πλειοψηφία συγκεντρώνονται από τη φορολογία. Από πού όμως θα μαζέψετε τα περισσότερα χρήματα για να υλοποιηθεί η χάρτα; Τους βιομηχάνους και τους μεγαλοεπιχειρηματίες τους απαλλάσσετε και τους δίνετε μεγάλα κίνητρα και απαλλαγές. Αυτά τα λέτε μέσα στη Χάρτα. Από πού, λοιπόν, θα μαζέψετε τα χρήματα;
?ρα, λοιπόν, αν θελήσετε να εφαρμόσετε κάτι απ? αυτά που λέτε, πάλι από τον κόσμο θα τα πάρετε και θα κάνετε ανακατανομή της φτώχειας δηλαδή η διαχείριση της φτώχειας για να πάρει κάτι παραπάνω αυτός που είναι στο κατώτερο του ΕΚΑΣ. Αυτή είναι η πολιτική σας.
Τρίτον, δεν υπάρχουν κάποιες αποφάσεις στην Ευρωπαϊκή Ένωση; Καταργήθηκε το πρόγραμμα σταθερότητας; Θα παραβιάσετε το πρόγραμμα σταθερότητας που σημαίνει μακρόχρονη λιτότητα και σταθεροποιητική πολιτική; Πέστε μας ότι εμείς θα το παραβιάσουμε. Δεν συμβιβάζεται πρόγραμμα σταθερότητας, αποφάσεις στις Βρυξέλλες με τη Χάρτα Σύγκλισης που μας λέτε. Είναι σε ευθεία αντίθεση. Γι? αυτό μας λέτε ψέματα.
Την προσεχή τετραετία και ακόμα παραπέρα θα έχει η Ελλάδα εισροές από ευρωπαϊκό χρήμα με τις ίδιες εισροές που είχε; Στον αγροτικό τομέα θα έχει; Συνεχίζονται κάποιες επιδοτήσεις αλλά είναι μειωμένες. Το σύνολο των χρημάτων θα είναι λιγότερο για τη στήριξη της ελληνικής οικονομίας και του αγρότη. Και κάθε χρόνο θα μειώνονται γιατί θα μοιράζονται σε περισσότερες χώρες. Το ίδιο θα γίνει και με τα διαρθρωτικά ποσά και με το Ταμείο Συνοχής κλπ. Δε λέμε ότι θα καταργηθούν εντελώς, αλλά λόγω της αύξησης των μελών-χωρών θα μειωθούν. Από πού, λοιπόν, θα έχετε την ευχέρεια να εφαρμόζετε τη χάρτα ?τη λεγόμενη- Σύγκλισης; Είναι όλα παραπλανητικά.
Λέτε ότι θα μειώσετε τις στρατιωτικές δαπάνες για να περισσέψουν χρήματα για την παιδεία και υγεία. Ποια είναι η τάση του ΝΑΤΟ, τι πιέζουν οι Αμερικάνοι και ακολουθούν και οι Ευρωπαίοι να μειώνονται οι στρατιωτικές δαπάνες ή να αυξάνονται; Αν μειώνονται οι στρατιωτικές δαπάνες πώς θα επεμβαίνουν στο Ιράκ ή στη Γιουγκοσλαβία ή στη διαχείριση κρίσεων και να επεμβαίνουμε και εμείς; Αυτά να τα λέτε αλλού. Και γιατί ως τώρα δεν μειώσατε τις στρατιωτικές δαπάνες; Και δεν φαίνονται όλες οι στρατιωτικές δαπάνες στο κονδύλι των ενόπλων δυνάμεων. Είναι και από αλλού. Δεν φαίνονται γιατί τα παίρνετε και με δάνεια και δεν βλέπουμε πόσα δάνεια είναι και πόσο είμαστε χρεωμένοι για πολλές δεκαετίες.
Πώς, λοιπόν, θα βρεθούν χρήματα γι? αυτές τις γενναίες αυξήσεις στην παιδεία και υγεία; 
Όλα αυτά συνηγορούν στο ότι και το κοινωνικό πακέτο και η Χάρτα Σύγκλισης έχουν ψηφοθηρικό χαρακτήρα. Είναι κάποια ψίχουλα, όπως είπαν οι συνάδελφοι, με στόχο να ξεγελάσουν τον κόσμο, να υφαρπάξουν την ψήφο και μετά να εφαρμοστούν οι πραγματικές πολιτικές που σήμερα προσπαθείτε να τις κρύψετε. Αν κοιτάξουμε βέβαια και στην Χάρτα Σύγκλισης θα δούμε αυτούς τους στόχους που φαίνονται και από το κείμενο οι διάφορες εκφράσεις για την άνοδο της ανταγωνιστικότητας ή για την καλύτερη προσαρμοστικότητα της αγοράς εργασίας. Όλα αυτά είναι στην κατεύθυνση αφαίρεσης κοινωνικών δικαιωμάτων και η χειροτέρευση της θέσης των εργαζομένων.
Λέτε παραδείγματος χάρη για τη μείωση της φορολογίας διάφορα. Πρώτα πρώτα να ξεκινήσω από τα χαμηλά εισοδήματα που λέτε ότι αυξήσαμε το αφορολόγητο όριο και βάζουμε και τιμαριθμική αναπροσαρμογή. Από το 1992 μέχρι το 1997 πόσα χρόνια κυβερνούσατε και σεις και η Νέα Δημοκρατία; Έξι με επτά χρόνια δεν κάνατε καμία τιμαριθμοποίηση. Οι κλίμακες πήγαν στην κορυφή. Μάλιστα πρόσφατα τις αλλάξατε και προς το χειρότερο και φτάσατε σ? ένα όριο που δεν μπορείτε να πάρετε άλλο από τους κατώτερους μισθούς. Και μας καμαρώνετε για το αφορολόγητο όριο και για το ότι κάνατε τιμαριθμοποίηση;
Να δούμε τώρα τι κάνατε με τους βιομήχανους και με τα μεγάλα εισοδήματα. Πριν από τη δικτατορία αν ανατρέξετε στα Πρακτικά η κλίμακα για τα μεγάλα εισοδήματα ήταν στο 60% και μας κυβερνούσε η ΕΡΕ, η επάρατη Δεξιά. Τώρα κάθε χρόνο λίγο η Νέα Δημοκρατία λίγο εσείς πήγαμε την ανώτερη φορολογική κλίμακα από το 40% στο 35%. Για ποιο λόγο; Τι κερδίζει ο μικρός από αυτήν την υπόθεση. Έχουν ανάγκη για παραπέρα μείωση αυτοί που έχουν τα μεγάλα εισοδήματα; 
Ας πάμε και στους επιχειρηματίες. Από το 35% που ήταν η κλίμακα το πάτε στο 30%, πέντε μονάδες κάτω. Αυτό αφορά όλους; Θα μου πείτε όλους και τους μικρομεσαίους. Όμως θα ωφεληθούν οι μικρομεσαίοι; Τυπικά ίσως πει κάποιος ότι θα ωφεληθούν. Στην πράξη όμως έτσι όπως λειτουργεί το σύστημα της εφορίας με την πίεση ότι όλα τα περασμένα χρόνια που δεν τους έγινε έλεγχος θα πρέπει να πάνε να κλείσουν τις υποθέσεις, με τη συνάφεια και όλα τα υπόλοιπα και τους εκβιασμούς που υφίστανται τελικά θα είναι δώρον άδωρον για τους μικρομεσαίους και τελικά θα ωφεληθούν μόνο οι μεγάλοι. Να η ταξική σας πολιτική.
?λλο ζήτημα. Θα αναφερθώ στο πετρέλαιο σε σχέση με τους αγρότες. Μας είπατε μάλιστα ότι δεν πάμε στα χωριά. Εμείς πάμε στα χωριά. Οι κυβερνητικοί Βουλευτές δεν τολμούν να πάνε στα περισσότερα χωριά. Είστε από επαρχία και γνωρίζετε πάρα πολύ καλά αν είναι εύκολο να πάει Βουλευτής του ΠΑΣΟΚ ιδιαίτερα στα χωριά που έχουν προϊόντα τα οποία χτυπιούνται.
Κατ? αρχάς το πετρέλαιο δεν απασχολεί όλους τους αγρότες. Μια μερίδα αγροτών απασχολεί το πετρέλαιο. Εκεί που λέτε ότι μειώνετε το φόρο στο πετρέλαιο πρέπει να σας πω ότι αρκετά απ? αυτά επιστρέφονταν στον αγρότη.
Επίσης οι αγρότες χρησιμοποιούσαν πετρέλαιο θέρμανσης ή δεν χρησιμοποιούσαν, παρανόμως, για να μειώσουν το κόστος τους οι άνθρωποι; Πάτε και νομιμοποιείτε ουσιαστικά αυτήν την κατάσταση. Και πάλι το κρατάτε πίσω σε σχέση με το πετρέλαιο των εφοπλιστών. Είναι πολύ πιο φτηνό το πετρέλαιο των εφοπλιστών. Αλλά εκεί είναι το πρόβλημα; Ακόμη και αυτή η μείωση της τιμής του πετρελαίου και ακόμη η μείωση του ΦΠΑ από το 18% στο 8% είναι μια επίδραση πολύ μικρή, ούτε μιας μονάδας στο κόστος. Το αποτέλεσμα είναι πολύ μικρό. 
Όταν, λοιπόν, έχουμε συνολικότερες αντιαγροτικές πολιτικές με βάση το τι λένε οι Βρυξέλλες, όταν έχουμε την ενδιάμεση αναθεώρηση της ΚΑΠ που χτυπάει κατακέφαλα το βαμβάκι, τον καπνό, το λάδι, τα μεσογειακά προϊόντα, όσες ασπιρίνες και αν δώσετε σαν αυτές που δώσατε τώρα που είναι προεκλογικού χαρακτήρα, δεν πρόκειται να έχουν καμία επίδραση στους αγρότες.
Θα μπορούσαμε να πάρουμε κάθε μέτρο που εξαγγείλατε και να το ξετινάξουμε αλλά δεν έχουμε χρόνο. Ως εκ τούτου πάμε στα πιο βασικά. 
Θέλω να πω ακόμη και το εξής. Αυτές τις πολιτικές τις οποίες υπερασπιζόσαστε δεν είστε οι μόνοι που τις υπερασπιζόσαστε. Τις υπερασπίζεται και η Νέα Δημοκρατία η οποία διαλέγει σε αυτές τις εκλογές μια διαφορετική τακτική. Από ό,τι κατάλαβα, προς το παρόν τουλάχιστον, δεν πρόκειται να εξαγγείλει δικό της κοινωνικό πακέτο και δική της Χάρτα Σύγκλισης. Αυτό είχε γίνει στις προηγούμενες εκλογές και υπήρχε μάλιστα αν θυμάστε ανταγωνισμός, σχετικά με την κατώτατη σύνταξη. Η Νέα Δημοκρατία στέκεται στη λογική ότι εμείς θα εφαρμόσουμε καλύτερα από σας αυτές τις πολιτικές που τις πήρατε από μας και που δεν μπορείτε να τις εφαρμόσετε σωστά.
?ρα, θα έχουμε μεγαλύτερη ανάπτυξη σα χώρα, θα πετύχουμε το στόχο της ανταγωνιστικότητας και, αν μεγαλώσει η πίτα, θα υπάρχει περιθώριο να δοθούν περισσότερα για κοινωνικούς στόχους. Αυτή είναι η βασική φιλοσοφία. Την ίδια όμως φιλοσοφία έχετε και εσείς, μόνο που τη διανθίζετε με μεθόδους «Χάρτας», «κοινωνικού πακέτου» και δεν ξέρω τι άλλες ονομασίες εφευρίσκετε, για να βάζετε συνθήματα που τα έχετε ανάγκη κατά την περίοδο των εκλογών.
Εν πάση περιπτώσει, η δική μας άποψη είναι ότι οι βασικές πολιτικές ?και δεν το κρύβετε- θα συνεχιστούν. Είναι ίδιες και στα δυο μεγάλα κόμματα. Υπάρχουν και επιμέρους διαφορές στο περιτύλιγμα της πολιτικής. ?λλος το λέει «Χάρτα», άλλος το λέει διαφορετικά. Διαφέρετε και στους ρυθμούς. Η Νέα Δημοκρατία θέλει επιτάχυνση των ρυθμών. Εσείς πάτε πιο σιγά, για να υπάρχει ευρύτερη κοινωνική συναίνεση και να μην αντιδρούν τα στελέχη και οι οπαδοί σας. Από άποψη κατεύθυνσης όμως, είτε με χάρτα είτε χωρίς χάρτα, είτε με ΠΑΣΟΚ είτε με Ν.Δ., είναι ίδιο το αποτέλεσμα, αν οι ψηφοφόροι δεν αλλάξουν κατεύθυνση.
Βεβαίως, για να τα πούμε εμείς αυτά, τα λέμε στη Βουλή που ακουγόμαστε δημόσια. Να υπενθυμίσω μόνο ότι με τη σημερινή συζήτηση μας δίνεται η δυνατότητα μόνο μισής ώρας από τα κρατικά κανάλια το πρωί της Κυριακής. Ένα τέταρτο το ΚΚΕ, που είναι το κόμμα που επερωτά, και ένα τέταρτο ο Υπουργός. Αν μετρήσουμε και τα κρατικά και τα ιδιωτικά κανάλια πόσο εμφανίζεται το ΚΚΕ και τα άλλα μικρά κόμματα και πόσο εμφανίζεται ιδιαίτερα το ΠΑΣΟΚ, αλλά και η Νέα Δημοκρατία, θα δείτε ότι όχι μόνο δε γίνεται αναλογική εμφάνιση των κομμάτων, που επιβάλλει το Ραδιοτηλεοπτικό Συμβούλιο και οι στοιχειώδεις κανόνες δημοκρατίας, αλλά τίποτε δεν παίρνουμε. Είναι ελάχιστος ο χρόνος.
Υπάρχουν, λοιπόν, πολλοί παράγοντες, μεταξύ των οποίων και τα ΜΜΕ, για το πώς παίζεται και με ποιες συνθήκες ο προεκλογικός αγώνας. Εμείς θα δώσουμε τη μάχη και πιστεύουμε ότι από την πείρα του ένα κομμάτι τουλάχιστον του κόσμου θα βγάλει κάποια συμπεράσματα.
ΠΡΟΕΔΡΕΥΩΝ (Κωνσταντίνος Βρεττός): Το λόγο έχει ο Κοινοβουλευτικός Εκπρόσωπος της Νέας Δημοκρατίας κ. Παυλόπουλος.
ΠΡΟΚΟΠΗΣ ΠΑΥΛΟΠΟΥΛΟΣ: Γι? αυτό, κύριε Σκυλλάκο, ξέρετε, εμείς αγωνιστήκαμε και αγωνιζόμαστε, για να δημιουργηθεί το κανάλι της Βουλής. Αν είχε δημιουργηθεί, δεν θα εξαρτώμεθα από όλα αυτά τα πράγματα. Αλλά βλέπετε, χωρίς ευθύνη του Προεδρείου, η Κυβέρνηση το καθυστέρησε τόσον καιρό, που θα φτάσουμε ως τις εκλογές, για να μεταδίδεται. Και αυτό το κάνει, γιατί θέλει το κανάλι της Βουλής, όταν θα είναι αντιπολίτευση η Κυβέρνηση κατά τα φαινόμενα. Αυτός είναι ο λόγος για τον οποίο ήταν ανάγκη να λειτουργεί αυτό το κανάλι. Όποιος θέλει να το βλέπει και να γνωρίζει ο Ελληνικός Λαός τι κάνουν οι αντιπρόσωποί του. Μην αιτιάσθε, όμως, τη Νέα Δημοκρατία. Ξέρετε ότι ήταν δική της πρόταση και δικός της αγώνας.
Σε ό,τι αφορά αυτά που είπατε, κύριε Υπουργέ, εγώ δεν καταλαβαίνω πού βρίσκεται την αισιοδοξία σας και την αισιοδοξία του Ελληνικού Λαού. Αν πάρετε τα αποτελέσματα των δημοσκοπήσεων, τραγωδία είναι. Αλλά δεν είναι εκεί το θέμα. Το θέμα είναι ποια είναι η αριθμητική του κ. Σημίτη. Δώσατε 820 δισεκατομμύρια δραχμές περίπου ως πακέτο παροχών. Την ίδια στιγμή είχατε για το Α΄ εξάμηνο του 2003 δανειστεί -και φορτώσατε τις πλάτες του ελληνικού λαού- 9,6 τρισεκατομμύρια δραχμές, δηλαδή κοντά 3,5 δισεκατομμύρια ευρώ. ?λλα τόσα σύμφωνα με στοιχεία διεθνών οργανισμών και παραπάνω τρώει η διαπλοκή και η παραοικονομία κάθε χρόνο και υπεξαιρέσατε από τους Οργανισμούς Τοπικής Αυτοδιοίκησης 1,3 τρισεκατομμύρια δραχμές σύμφωνα με τα στοιχεία της ίδιας της ΚΕΔΚΕ.
Ακούστε, κύριοι συνάδελφοι, ποια είναι η λογική της «κοινωνικής δικαιοσύνης» τύπου Σημίτη. Δίνει στους Έλληνες, στους χαμηλόμισθους και στους συνταξιούχους ιδίως, το ένα τέταρτο από αυτό που δίνει στη διαπλοκή, το ένα τρίτο από αυτό που δανείζεται και φορτώνει στις πλάτες του Ελληνικού Λαού και το ένα δεύτερο από αυτό που υπεξαιρεί από τους Οργανισμούς Τοπικής Αυτοδιοίκησης. Αυτό το λέτε «κοινωνική δικαιοσύνη». Γι? αυτό υπάρχει αυτή η απάντηση του Ελληνικού Λαού προς εσάς, μια απάντηση ηχηρή που βλέπετε καθημερινά.
Ύστερα μιλάτε για το πρόγραμμα της Νέας Δημοκρατίας. Ξέρετε τις θέσεις της Νέας Δημοκρατίας και μας κατηγορήσατε ότι σας λέμε πως αντιγράφετε ορισμένα πράγματα. Πώς να μη σας κατηγορήσουμε; Μακάρι να τα αντιγράφατε σωστά. Δεν τα αντιγράφετε σωστά, κύριε Υπουργέ. Παίρνετε ορισμένα πράγματα αποσπασματικά.
Και ύστερα γιατί κατηγορείτε; Δεν είναι αλήθεια; Δεν τα λέγαμε από το 1996 για τους αγρότες, μιας και οι επερωτώντες το ανέφεραν; Δεν λέγαμε ότι πρέπει να μειωθεί ο Φόρος Προστιθέμενης Αξίας σε ό,τι αφορά τα αγροτικά μηχανήματα; Τότε είχατε ξεσηκωθεί και μας λέγατε ότι αυτά δεν γίνονται. 
Έρχεται προχθές ο Πρωθυπουργός και λέει: «Πρέπει ο ΦΠΑ να πέσει από το 18% στο 8%, αλλά αυτό χρειάζεται διαπραγμάτευση στην Ευρωπαϊκή Ένωση». 
Τώρα το ανακαλύψατε κύριε Υπουργέ; Όταν προεδρεύατε στην Ευρωπαϊκή Ένωση, παραδείγματος χάρη ο κ. Δρυς αφού ήξερε ότι αυτό το μέτρο είναι αναγκαίο γιατί δεν το έβαζε στην ατζέντα; Δεν το κάνατε όταν προεδρεύατε και θα το κάνετε τώρα; Σε ποιο χρονικό διάστημα; Ως τις εκλογές; Αυτή είναι η ανειλικρίνειά σας. Και όταν παλαιότερα το λέγαμε το κατηγορούσατε. Και τώρα το λέτε, όταν έχει περάσει η Ελληνική Προεδρία, που δείχνει ότι είτε τότε δεν το ξέρατε και τώρα το ανακαλύψατε ή ότι το ξέρατε από τότε και δεν θέλατε να το κάνετε. 
Η αλήθεια είναι μία. Δεν έχετε καμία κοινωνική πολιτική. Δεν έχετε έγνοια για τους αγρότες. Δεν σας ενδιαφέρουν. Γαντζώνεστε στην εξουσία και σας ενδιαφέρει μονάχα πώς θα κερδίσουν εκείνοι οι οποίοι μπορούν να σας στηρίξουν για να παραμείνετε στην εξουσία. Όλα τα υπόλοιπα στρώματα του Ελληνικού Λαού σας είναι παγερά αδιάφορα. Και αυτά τα πακέτα που κάνετε και όλα αυτά τα οποία επιχειρείτε αυτήν την εποχή, μην ξεχνάτε ότι είναι απλές εικόνες. Ζωγραφιές στο νερό, όπως συνηθίζουν να λένε πολλοί. Αυτά κάνετε. Διότι το μεν πακέτο των 820 δισεκατομμυρίων δραχμών δικά σας στελέχη το αποκάλεσαν όπως το αποκάλεσαν. Η δε χάρτα σύγκλισης είναι ασκήσεις επί χάρτου, οι οποίες θα γίνουν πότε; Τόσα χρόνια γιατί δεν τα κάνατε; Γιατί οδηγήσατε την Ελλάδα εδώ που την οδηγήσατε; 
Και θα σας πω ορισμένα μεγέθη για να τα καταλάβετε, όχι με αυτά που λέμε εμείς, αλλά με αυτά που λέγατε εσείς, ποια είναι η ανακολουθία σας. Θα πάρω δηλώσεις μέσα σ? αυτήν την Αίθουσα του κυρίου Πρωθυπουργού στις 22 Απριλίου του 2000, δηλαδή προγραμματικές δηλώσεις της Κυβέρνησης μέσα σ? αυτήν την Αίθουσα. Τι έλεγε ο κ. Σημίτης και πού βρισκόμαστε τώρα.
Σας αναφέρω τα εξής μεγέθη: Από αυτό το Βήμα. Κώστας Σημίτης. Βιοτικό επίπεδο των Ελλήνων. Στο τέλος της τετραετίας το κατά κεφαλήν εισόδημα του Έλληνα σε σχέση με την Ευρωπαϊκή Ένωση θα είναι στο 80%. 
Αυτά έλεγε ο κ. Σημίτης. Είναι ή δεν είναι 67% αυτήν τη στιγμή; Και για να είμαι σαφέστερος, όχι εκείνο το εισόδημα δηλαδή το οποίο, υποτίθεται, ότι μπορεί να πάρει, αλλά εκείνο που είναι πραγματικό. Γιατί αυτά τα στοιχεία δίνετε κάθε φορά που βγαίνετε προς τα έξω. Μιλάτε για εκείνο που μπορείς παραδείγματος χάρη να πάρεις, τυπικά, ξεχνώντας ότι από αυτό το εισόδημα πρέπει να δώσεις για τα σχολεία, για οτιδήποτε άλλο π.χ. στη, δήθεν, δωρεάν παιδεία. Το πραγματικό, αυτήν τη στιγμή, κατά κεφαλήν εισόδημα του Έλληνα είναι στο 67% του αντίστοιχου Κοινοτικού Μέσου Όρου όταν είχατε δεσμευθεί μέσα απ? αυτήν την Αίθουσα ότι θα βρίσκετε στο 80%.
Και για να σας θυμίσω, μιας και αναφέρεσθε στη Νέα Δημοκρατία, πάλι με τα στοιχεία της EUROSTAT. Το 1981, όταν ανέβηκε η Κυβέρνηση του ΠΑΣΟΚ στην εξουσία, ξέρετε πόσο ήταν το αντίστοιχο ποσοστό, ποια ήταν η αντίστοιχη αναλογία την εποχή εκείνη, χωρίς να έχουν πάρει οι κυβερνήσεις της Νέας Δημοκρατίας ούτε μία δραχμή Κοινοτικού Πλαισίου Στήριξης, κύριε Υπουργέ; Ήταν 69%. Το κατά κεφαλήν εισόδημα του Έλληνα την εποχή εκείνη ήταν 69% του Κοινοτικού Μέσου Όρου. Και σήμερα είναι 67%. Αυτό ξέρετε τι σημαίνει; Ότι σε ποσοστιαία βάση κάναμε 2% πίσω μέσα στα είκοσι χρόνια διακυβέρνησης της χώρας από το ΠΑΣΟΚ. Με τρία, κοντά, Κοινοτικά Πλαίσια Στήριξης. 
Αυτή είναι η «κοινωνική δικαιοσύνη» του κ. Σημίτη. Πάει την Ελλάδα πίσω. Και ιδίως ποια Ελλάδα; Εκείνη η οποία έχει μεγαλύτερη ανάγκη. Είναι ή δεν είναι αλήθεια ότι επί των ημερών σας βιώνουμε την κοινωνία των 2/3; Ναι ή όχι επί των ημερών σας ο ένας στους πέντε Έλληνες έχει εισόδημα κάτω από 450 ευρώ το μήνα, κάτω από τα όρια της φτώχιας; Αυτές είναι οι επιδόσεις σας.
Σας ξαναλέω, λοιπόν, γι? αυτό το βασικό μέγεθος για το οποίο επαίρεσθε: Σε ό,τι αφορά αυτό το κατά κεφαλήν εισόδημα είμαστε τελευταίοι και ουραγοί στην Ευρώπη, ενώ δεν ήμασταν το 1981 και χωρίς Κοινοτικά Πλαίσια Στήριξης. Και είστε πλήρως ανακόλουθοι γιατί το 80% που ευαγγελιζόταν και επαγγελόταν εδώ ο κ. Σημίτης, σ? αυτήν την Αίθουσα, είναι μόλις 67%. Γι? αυτό γιατί δεν λέτε την αλήθεια;
Πληθωρισμός. Κώστας Σημίτης, 22 Απριλίου του 2000. Ο πληθωρισμός θα συμπιεσθεί στο τέλος της τετραετίας στο 2%.
Ναι ή όχι είμαστε κοντά στο διπλάσιο της ευρωζώνης, κύριε Υπουργέ; Κι αν έπεσε αυτές τις μέρες λιγάκι έπεσε συγκυριακά και το ξέρετε πολύ καλά αυτό. Κι έρχεστε και λέτε ?το ακούω από διάφορους- «μα επί Νέας Δημοκρατίας πόσος ήταν ο πληθωρισμός;». Έτσι οι οικονομολόγοι, εσείς ιδίως στο Υπουργείο Οικονομίας, μετράτε τον πληθωρισμό; Με απόλυτα μεγέθη; Δεν το ξέρετε ότι ο πληθωρισμός είναι πάντοτε ένα μέγεθος το οποίο μετράμε σε σύγκριση και με άλλες χώρες, κύριε Υπουργέ; Ναι ή όχι; Πότε ήταν διπλάσιο της ευρωζώνης ή διπλάσιο του κοινοτικού μέσου όρου το ποσοστό του πληθωρισμού; Μόνον επί των ημερών Σημίτη.
Τέλος, θα ήθελα να σας πω τα εξής: Ανεργία. Είχατε ή δεν είχατε πει ότι θα φτιάξετε τριακόσιες χιλιάδες νέες θέσεις εργασίας, τριακόσιες χιλιάδες θέσεις αμειβόμενης κατάρτισης και τριακόσιες χιλιάδες θέσεις κατάρτισης και επανακατάρτισης, σχεδόν δηλαδή εννιακόσιες χιλιάδες θέσεις εργασίας; Δεν φτιάξατε τίποτα και σύμφωνα με τα τελευταία στοιχεία μειώθηκε κατά δεκατρείς χιλιάδες ο αριθμός των θέσεων εργασίας στην Ελλάδα.
Ναι ή όχι είχατε πει ότι θα χτυπήσετε την ανισότητα των περιφερειών στην Ευρώπη και αυτήν τη στιγμή, στο τέλος της τετραετίας σας, οι έξι στις έντεκα περιφέρειες της Ευρώπης, οι πιο φτωχές, είναι ελληνικές; Φτάσατε στο σημείο να κάνετε την Πελοπόννησο την πιο φτωχή περιφέρεια της Ευρώπης. Και πήγε Υφυπουργός σας και επαιρόταν στην Ήπειρο ότι δεν είναι πια η πιο φτωχή, γιατί είναι η Πελοπόννησος βεβαίως η πιο φτωχή, ξεχνώντας να μας πει όχι ότι ανέβηκε η Ήπειρος, αλλά έπεσε τόσο πολύ η Πελοπόννησος που κατέβηκε στο τελευταίο σκαλοπάτι της Ευρώπης. 
Αυτές είναι οι επιδόσεις της Κυβέρνησης Σημίτη σύμφωνα με τα στοιχεία της ΕUROSTAT.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Ένα λεπτό, κύριε Πρόεδρε.
Και ύστερα, το δημόσιο χρέος. Εσείς δεν λέγατε από εκείνο το Βήμα, ο κ. Σημίτης δεν μας έλεγε και πάλι, ότι θα πέσει έξι με επτά μονάδες το δημόσιο χρέος στο τέλος της τετραετίας; Ναι ή όχι έχει ανέβει το αντίστοιχο; Ναι ή όχι σύμφωνα με τα στοιχεία σας, τα στοιχεία του Υπουργείου Οικονομίας και Οικονομικών, μόνο στο πρώτο εξάμηνο του 2003 ανέβηκε το δημόσιο χρέος κατά 9,6 δισεκατομμύρια ευρώ;
Πότε λέτε αλήθεια; Και δεν λέω για τις απερίγραπτες ανακρίβειες που είχατε πει απ? αυτό το Βήμα για τον προϋπολογισμό, που σας ξεμπρόστιασε η Ευρώπη και το Ελεγκτικό Συνέδριο και έφτασε ο Υπουργός Οικονομίας και Οικονομικών να καθυβρίζει το Ελεγκτικό Συνέδριο και να το απειλεί ακόμα και με αφαίρεση των αρμοδιοτήτων του.
Αυτές είναι οι πραγματικές σας επιδόσεις.
Και για να κρατήσω το τελευταίο, -γιατί είχα συνάδελφό σας εκεί, ο οποίος ηρνείτο να απαντήσει- μας λέγατε ότι η Ελλάδα θα πάει μπροστά στην ανταγωνιστικότητα. Ναι ή όχι τα τελευταία στοιχεία του IDM, του Διεθνούς Ινστιτούτου για την Ανάπτυξη, έδωσαν ότι η Ελλάδα μεταξύ σαράντα εννέα κρατών κατέχει την τριακοστή έκτη θέση και έπεσε από την τριακοστή στην τριακοστή έκτη μόνο μέσα στο 2002; Ναι ή όχι η Ελλάδα μεταξύ των εκατό χωρών που μετράνε σε ό,τι αφορά τις επενδύσεις είναι ογδοηκοστή πέμπτη; 
Αυτά πότε έγιναν; Επί των ημερών σας. Όλα τα λοιπά, ακόμα περισσότερο και οι κορδέλες που κόβετε, κύριε Υπουργέ, δεν πρόκειται να σας ωφελήσουν σε τίποτα. Αυτά είναι απλώς και μόνο στοιχεία που αποδεικνύουν την αναξιοπιστία σας. Το μόνο που καταφέρνετε, όπως πολλές φορές έχουμε πει, είναι να αποδεικνύετε ότι και ο κ. Σημίτης, ο πάλαι ποτέ σοβαρός πολιτικός, φτάνει στο σημείο να κόβει κορδέλες, των οποίων το μήκος είναι μεγαλύτερο από το μήκος των χιλιομέτρων που εγκαινιάζει.
Αυτό είναι το μέγεθος της αξιοπιστίας σας, αυτό είναι το μέγεθος της «προσφοράς» σας στον Τόπο. Γι? αυτό και βλέπετε την «ανταπόκριση» του Ελληνικού Λαού.
Και κάτι άλλο: Τα τελευταία «επιτεύγματά» σας σε ό,τι αφορά τα αυθαίρετα, τα δάση και τις δασικές εκτάσεις, αποδεικνύουν ότι δεν μάθατε τίποτα. Δεν υπάρχει «εκσυγχρονισμός». Υπάρχει για σας μια διαχρονική συνέχεια: Όταν έρχεται η ώρα του πανικού, όλα στο σφυρί. Κυβέρνηση φθινοπωρινών εκπτώσεων εν όψει πανικού ήττας. Αυτό είναι το βασικό στοιχείο, το οποίο χαρακτηρίζει την Κυβέρνησή σας. Και το χειρότερο είναι ότι αυτό το πληρώνει το κομμάτι εκείνο του Ελληνικού Λαού που είναι το οικονομικά ασθενέστερο.
Είστε η Κυβέρνηση της κοινωνίας των 2/3, είστε η Κυβέρνηση που θεσμοθετεί την αδικία, την αδιαφάνεια και τη διαπλοκή. Γι? αυτό και κανένας από σας δεν μπορεί να πει με αξιοπιστία ότι αυτά που έγιναν θα τα διορθώσετε στο μέλλον. Η αξιοπιστία σας εκρίθη. Δεν μπορεί να την κρίνει κανείς στο μέλλον για τον απλό λόγο ότι ουδέποτε φανήκατε αξιόπιστοι.
Ευχαριστώ, κύριε Πρόεδρε.
ΠΡΟΕΔΡΕΥΩΝ (Κωνσταντίνος Βρεττός): Ο Κοινοβουλευτικός Εκπρόσωπος του ΠΑΣΟΚ, ο κ. Λάμπρος Κανελλόπουλος, έχει το λόγο.
ΛΑΜΠΡΟΣ ΚΑΝΕΛΛΟΠΟΥΛΟΣ: Κύριε Πρόεδρε, κύριοι συνάδελφοι, η τοποθέτηση του κ. Παυλόπουλου δεν μου άφησε καμία μα καμία επιφύλαξη για το τι πρόκειται να συμβεί τους επόμενους μήνες στη χώρα μας. Ο τρόπος με τον οποίο έχει επιλέξει η Νέα Δημοκρατία να διεξάγει τον προεκλογικό της αγώνα, έχει επικίνδυνα χαρακτηριστικά. Η υποκρισία, ο φαρισαϊσμός, αλλά και η ισοπέδωση, η άρνηση του κάθε τι που σήμερα έχει συντελεστεί στη χώρα, θα κυριαρχήσουν στην πολιτική μας συζήτηση και στην πολιτική μας αντιπαράθεση.
Ωστόσο, πίστευα και συνεχίζω να πιστεύω, μιας και υπήρξα ένας από τους πρώτους που πίστεψα στη σημασία και στην αξία του κοινωνικού, αλλά και του πολιτικού διαλόγου, ότι ο πολιτικός διάλογος δεν πρέπει να χάσει τα θετικά του χαρακτηριστικά. Δεν πρέπει να γίνει ένα πεδίο τυφλών, ισοπεδωτικών αντιπαραθέσεων και συγκρούσεων. Δεν πρέπει να γίνει η χοάνη για την ανάδειξη καταστροφολογικών πολιτικών αντιλήψεων και αναχρονιστικών πρακτικών, που αφορούν στην πορεία της χώρας, αλλά και στον τρόπο αντιμετώπισης των σύγχρονων προβλημάτων.
Κύριοι συνάδελφοι, πιστεύω ότι σήμερα ο Έλληνας πολίτης έχει την απαίτηση πλέον από τους πολιτικούς του εκπροσώπους, από το πολιτικό προσωπικό της χώρας και όχι μόνο, μέσα σε ένα πλαίσιο ανοιχτής δημοκρατικής αντιπαράθεσης, συνεννόησης, συνεργασίας, δράσης και σύγκρουσης να αναδεικνύονται οι πραγματικές προτάσεις και τα πραγματικά εκείνα στοιχεία, που συγκροτούν σήμερα την αντιμετώπιση καίριων πολιτικών επιλογών, που αφορούν σύνθετα, περίπλοκα, δύσκολα, κοινωνικά και οικονομικά προβλήματα, τα οποία αφορούν στην πορεία της χώρας και βέβαια και στον ίδιο του τον εαυτό.
Όμως, σήμερα βρισκόμαστε μπροστά σε μια τέτοια πρόκληση, που το ΠΑΣΟΚ δεν μπορεί παρά να απαντήσει. Και θα απαντήσει όχι με δημαγωγία όχι με απελπισία και φαρισαϊσμούς, όχι με ισοπεδωτικές ακυρώσεις, πολύ δε περισσότερο με μια ανούσια, αναχρονιστική και παλαιοκομματική παρελθοντολογία σύγκλισης ανάμεσα σε αυτά τα οποία έκανε η Νέα Δημοκρατία την περίοδο 1990-1993, σε αυτά που έκανε η Νέα Δημοκρατία και εμπέδωσαν το πολιτικό κράτος σε πελατειακό κράτος στην Ελλάδα μετά τον εμφύλιο πόλεμο από το 1950 έως το 1981, αλλά με τα πραγματικά στοιχεία που επικρατούν σήμερα στη χώρα μας.
Κύριοι συνάδελφοι, θεωρώ ότι έχουμε μια υποχρέωση: Να μη στρεβλώσουμε την πραγματική κοινωνική και οικονομική πραγματικότητα στην οποία βρίσκεται σήμερα η χώρα. Εγώ αντιλαμβάνομαι και θεωρώ πάρα πολύ σημαντική την πρωτοβουλία του Κομμουνιστικού Κόμματος Ελλάδας. Είναι μια επερώτηση που φωτίζει κρίσιμες όψεις της σύγχρονης ελληνικής κοινωνίας, που για το Κομμουνιστικό Κόμμα Ελλάδας η απόρριψή τους έχει μια ιδιαίτερη σημασία για τη στρατηγική του, αλλά ταυτόχρονα θέτει το ΠΑΣΟΚ και την κυβερνητική πολιτική στο κέντρο ενός έντονου πολιτικού ενδιαφέροντος για συζήτηση, για περισσότερη διευθέτηση ή αποσαφήνιση προβλημάτων, τα οποία σχετίζονται με τη σημερινή οικονομική και κοινωνική πραγματικότητα της χώρας μας.
Εμείς δεν υποτιμήσαμε το γεγονός ότι η Ελλάδα βρίσκεται σε ένα κρίσιμο σταυροδρόμι. Σήμερα διερχόμαστε μια μεταβατική φάση μεγάλων προσαρμογών της ελληνικής οικονομίας, της ελληνικής κοινωνίας και του συνόλου της χώρας μας μέσα σε ένα ευρύτερο διεθνοποιημένο περιβάλλον, ένα αβέβαιο παγκοσμιοποιημένο περιβάλλον, όπου οι ανισότητες, οι συγκρούσεις, οι ανασφάλειες, οι συγχύσεις και η ρευστότητα κυριαρχούν. Αυτό δεν το υποτιμά κανείς!
Μέσα στην τελευταία δεκαετία οι ανισότητες προσέλαβαν έναν έντονο και οξύτερο χαρακτήρα, που ποτέ άλλοτε στην ιστορία της ανθρωπότητας δεν είχαν προσλάβει. Βρισκόμαστε μπροστά σε μια βασική εξέλιξη για την Ευρωπαϊκή Ένωση, μια Ευρωπαϊκή Ένωση η οποία βρίσκεται σήμερα μπροστά σε μεγάλα διλήμματα, που συνδέονται με την ολοκλήρωσή της, με την επούλωση των πληγών που άφησαν οι πολιτικές που ασκήθηκαν σε σχέση με τον πόλεμο του Ιράκ και βέβαια με την ίδια την προσπάθεια που κάνει σήμερα η ευρωπαϊκή οικονομία για να αποτρέψει τις απειλές μιας παρατεταμένης ύφεσης, που θα καθήλωνε κάθε προσπάθεια ολοκλήρωσης και κοινωνικής ανάπτυξης των λαών της ευρωπαϊκής αυτής προοπτικής.
Δεν υποτιμούμε και δεν πρέπει να υποτιμήσει κανείς το γεγονός ότι η χώρα μας βρίσκεται σε ένα γεωπολιτικό περιβάλλον, που σήμερα δοκιμάζεται. Η σταθερότητα, η ειρήνη, αλλά και ο εκδημοκρατισμός που θα οδηγήσουν σε μια ομαλή πορεία τις γειτονικές μας χώρες, αποτελούν πλέον αιτήματα αυτών των λαών και γενικότερα.
Μέσα, λοιπόν, σε αυτό το αβέβαιο και πολύ ρευστό γεωπολιτικό και στρατηγικό περιβάλλον της ευρύτερης περιοχής μας, η Ελλάδα σήμερα επιχειρεί με αποφασιστικούς βηματισμούς να ενισχύσει τη χώρα μας στη διεθνή σκηνή, να ισχυροποιήσει την ανταγωνιστικότητα της ελληνικής οικονομίας και ταυτόχρονα να διασφαλίσει την κοινωνική ισορροπία και την κοινωνική προστασία του Έλληνα πολίτη. 
Αυτό δεν πρέπει να το υποτιμάμε. Στο όνομα καμίας σκοπιμότητας δεν μπορούμε να ακυρώσουμε, να υποτιμήσουμε, να απαξιώσουμε σημαντικότατες κοινωνικές πρωτοβουλίες, που είχαν ως στόχο τη διασφάλιση της κοινωνικής συνοχής, αλλά και της κοινωνικής προστασίας του ελληνικού λαού.
Δεν υποτιμάμε τα ελλείμματα τα οποία υπάρχουν σήμερα γι? αυτά τα ζητήματα, όμως δεν είναι δυνατόν να λειτουργούμε μ? αυτόν τον ισοπεδωτικό τρόπο, που έρχεται να θέσει πολιτικά ζητήματα συνολικότερης αξιοπιστίας των πολιτικών δυνάμεων, οι οποίες εκπροσωπούν τον ελληνικό λαό μέσα σ? αυτήν την Αίθουσα του Κοινοβουλίου.
(Στο σημείο αυτό την Προεδρική Έδρα καταλαμβάνει ο Β΄ Αντιπρόεδρος της Βουλής κ. ΠΑΝΑΓΙΩΤΗΣ ΣΓΟΥΡΙΔΗΣ)
Δεν αποκρύψαμε από τον Έλληνα πολίτη και από τον ελληνικό λαό στο σύνολό του ότι το 1993, παίρνοντας την εξουσία, διαμορφώσαμε ένα εθνικό σχέδιο μιας οικονομικής, πολιτικής και κοινωνικής στρατηγικής, ο οποίος υπηρετούσε ένα και μοναδικό στόχο:
Το πώς θα εντάξει την ελληνική οικονομία στην ευρωζώνη, το πώς θα ξεφύγουμε από τις αγκυλωμένες, παραδοσιακές δομές μιας κοινωνίας και μιας οικονομίας που συντηρούσαν την ανασφάλεια, τον παλαιοκομματισμό, την εξάρτηση. Και βέβαια ευρύτερα στρώματα του ελληνικού λαού ζούσαν σε συνθήκες φτώχειας.
Δεν υποτιμήσαμε τις επιπτώσεις που θα είχε και δεν τις κρύψαμε από τον Έλληνα πολίτη, ότι αυτή η περιοριστική πολιτική θα έβαζε σε δοκιμασία το βιοτικό επίπεδο συγκεκριμένων κοινωνικών ομάδων του πληθυσμού. Επιδιώξαμε με έναν μοναδικό τρόπο, που διακρίνεται και ξεχωρίζει στα πλαίσια των άλλων προσπαθειών που έκαναν τα υπόλοιπα μέλη-κράτη της Ευρωπαϊκής Ένωσης, να αυξήσουμε τις κοινωνικές μας δαπάνες. 
Το ότι υπάρχουν ισχυροί θεσμοί κοινωνικής προστασίας σήμερα είναι ένδειξη ότι η πολιτική μας είχε ένα σαφέστατο κοινωνικοοικονομικό στόχο, να εντάξουμε την Ελλάδα στην ευρωζώνη, να ισχυροποιήσουμε την οικονομία της χώρας μας μέσα σ? αυτό το ανοιχτό, δημοκρατικό, ανταγωνιστικό περιβάλλον και ταυτόχρονα να ενισχύσουμε τους θεσμούς κοινωνικής προστασίας που θα έδιναν ένα πιο ουσιαστικό αίσθημα ασφάλειας, κοινωνικής συνοχής, αλλά και εθνικής συνοχής της χώρας μας τα επόμενα χρόνια.
Σήμερα βρισκόμαστε μέσα σ? αυτό το περιβάλλον. Του σήμερα τα προτάγματα είναι πολύ διαφορετικά από αυτά που ήσαν το 2000, σήμερα η ελληνική οικονομία επιχειρεί και προσπαθεί να διασφαλίσει τα πλεονεκτήματα που της δίνει μία ανάπτυξη μεγαλύτερη που σήμερα καταγράφεται στις χώρες-μέλη της Ευρωπαϊκής Ένωσης για να ενισχύσει την ανταγωνιστικότητά της, την παραγωγικότητά της. Είναι ένα ζήτημα το οποίο πρέπει να το ακυρώσουμε, να το μηδενίσουμε; Μπορεί αυτή η προσπάθεια που σήμερα κάνουμε, για να δημιουργηθεί πλέον ένα ευνοϊκό επενδυτικό περιβάλλον που θα μας δώσει τη δυνατότητα να ενισχυθεί η παρουσία μας στην ευρωπαϊκή οικονομία, αλλά και στις παγκόσμιες αγορές, να χαρακτηρίζεται ότι είναι μία αυταπάτη, μια εξαπάτηση, μια απάτη, ένα τέχνασμα, ένα σκαρίφημα της κυβερνητικής πολιτικής του ΠΑΣΟΚ;
Είναι δυνατόν σήμερα η ηγεσία της Νέας Δημοκρατίας να αντιμετωπίζει αυτά τα μεγάλα εθνικά επιτεύγματα μ΄ αυτόν τον αφοριστικό, τον υποκριτικό, τον ισοπεδωτικό τρόπο; Πιστεύουν πραγματικά ότι έτσι μπορούν να διοικήσουν τη χώρα; Πιστεύουν πραγματικά ότι έτσι μπορούν να προσανατολίσουν τον ελληνικό λαό, μέσα από την καταστροφολογία, μέσα από την κινδυνολογία που σήμερα αναπτύσσουν;
Κυρίες και κύριοι συνάδελφοι, η υπόθεση που λέγεται διεύθυνση και διαχείριση των προβλημάτων της σύγχρονης Ελλάδας, η αντιμετώπιση των μεγάλων διεθνών προκλήσεων που αντιμετωπίζουμε σαν χώρα, σαν κοινωνία, σαν λαός και σαν οικονομία απαιτούν μια υπεύθυνη, στιβαρή, σοβαρή, συνεκτική πολιτική συνέπεια πάνω στους εθνικούς στόχους.
Δεν δέχομαι και δεν μπορούμε να δεχθούμε μαθήματα ούτε πολύ περισσότερο παραινέσεις για τα ζητήματα που αφορούν την κοινωνική συνοχή και στην προστασία των ανθρώπων του μόχθου, της δουλειάς, των ανθρώπων που δοκιμάζονται. Όμως, για να δούμε τα μεγέθη τα οποία βγαίνουν. Ας πάρουμε τη δεκαετία αυτή -γιατί εκεί οδηγούμεθα- να κάνουμε τις συγκρίσεις αυτές, δηλαδή τη δεκαετία από το 1993 μέχρι σήμερα. Υπήρξε αύξηση του επιδόματος της ανεργίας στη χώρα και πόσο; Είναι πολύ γνωστά τα στοιχεία, δεν σας τα αναφέρω. Υπήρξε αύξηση των πραγματικών μισθών στη χώρα που κυμαίνονταν στο επίπεδο του πληθωρισμού; Ασφαλώς υπήρξε.
ΑΓΓΕΛΟΣ ΤΖΕΚΗΣ: Όχι. Το λέει και η ΓΣΕΕ και η ΑΔΕΔΥ. 
ΛΑΜΠΡΟΣ ΚΑΝΕΛΛΟΠΟΥΛΟΣ: Όταν τον Απρίλιο του 1997 σ? αυτήν την Αίθουσα συζητούσαμε τη θεσμοθέτηση του ΕΚΑΣ, η ηγεσία της Νέας Δημοκρατίας και η ηγεσία του Κομμουνιστικού Κόμματος λοιδορούσε, σάρκαζε, απαξίωνε και χαρακτήριζε αυτήν τη μεγάλη προσπάθεια που θέλαμε να κάνουμε τότε μέσα σ? αυτά τα περιοριστικά πλαίσια, για να καλύψουμε υπαρκτές κοινωνικές ανάγκες και ελλείμματα συγκεκριμένων κοινωνικών ομάδων του ελληνικού λαού, μια απόπειρα εξαπάτησης του ελληνικού λαού, μια λεοντή που ήθελε να παραπλανήσει τον Έλληνα πολίτη, ένα μανδύα ο οποίος ήθελε να συγκαλύψει την αναλγησία της Κυβέρνησης. Και έφτασε η ηγεσία της Νέας Δημοκρατίας και ο Αρχηγός της στις εκλογές του 2000, αφού κατεψήφισαν το 1997 το ΕΚΑΣ, να καλεί τον Πρωθυπουργό της χώρας να πάρει τα χέρια του από το ΕΚΑΣ.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Έσχατη πλέον χρεοκοπία μιας αντίληψης που δείχνει ότι δεν υπηρετεί τίποτε άλλο παρά ένα τυφλό ισοπεδωτικό τρόπο για το πώς θα πάρουν την εξουσία. Όμως η εξουσία δεν παίρνεται έτσι. Υπάρχει ο Έλληνας πολίτης, ο οποίος έχει κρίση, έχει μνήμη, γνωρίζει πολύ καλύτερα από όσο νομίζουν πολλοί από εμάς τις διεργασίες, τις ανακατατάξεις, τις προτεραιότητες, τα προβλήματα, τις ανάγκες του και θα κάνει τις επιλογές του, αυτές που πρέπει. Αυτή είναι η θέση σήμερα του ΠΑΣΟΚ απέναντι σ? αυτά τα προβλήματα. Και η χάρτα και η σύγκλιση αποτελούν μία πολύ μεγάλη, αν θέλετε, πρόταση.
(Στο σημείο αυτό κτυπάει επανειλημμένα το κουδούνι λήξεως του χρόνου ομιλίας του κυρίου Βουλευτή)
ΠΡΟΕΔΡΕΥΩΝ (Παναγιώτης Σγουρίδης): Καλώς. 
ΛΑΜΠΡΟΣ ΚΑΝΕΛΛΟΠΟΥΛΟΣ: Κύριε Πρόεδρε, δώστε μου και εμένα χρόνο. Δώσατε σε όλους τους άλλους. Ένα λεπτό για να ολοκληρώσω.
ΠΡΟΕΔΡΕΥΩΝ (Παναγιώτης Σγουρίδης): Εγώ δεν νομίζω ότι δώσαμε.
ΛΑΜΠΡΟΣ ΚΑΝΕΛΛΟΠΟΥΛΟΣ: Δώσατε στους άλλους Κοινοβουλευτικούς. Εμένα έχετε βάλει στο στόχο. Ο κ. Παυλόπουλος μονοπωλεί. Και ο κ. Σκυλλάκος πήρε χρόνο.
Η χάρτα, λοιπόν, δεν αποτελεί για εμάς κάποιο σκαρίφημα ή κάποιο ιδεολογικό ευφυολόγημα.
Είναι μια πολύ συγκεκριμένη κοινωνική πολιτική και οικονομική πρόταση. Είναι η πρώτη φορά που γίνεται στη χώρα και απευθύνεται στο μέλλον και που αφορά την ασφάλειά της, την ανάπτυξή της, τις εγγυήσεις, τις δεσμεύσεις της. Δεν είναι ζήτημα που πρέπει να το υλοποιήσουμε μονοδιάστατα. 
Γι? αυτό που δεσμευόμαστε και καλούμε σήμερα όλες τις παραγωγικές και συλλογικές δυνάμεις, είναι να συζητήσουμε. Δεν μπορούμε να ξέρουμε τι θα γίνει το 2006 στην Ελλάδα. Γιατί θα ήταν υπερβολή να λέγαμε ότι μέσα σ? αυτό το ταραγμένο κοινωνικοοικονομικό διεθνές περιβάλλον το 2008 τα μεγέθη της οικονομίας μας θα είναι εκεί. Επιδιώκουμε, προσδοκούμε, επιθυμούμε, τα μεγέθη μας να φτάσουν αυτό το επίπεδο για να υπάρξουν αυτές οι αναγκαίες και δίκαιες ανακατανομές του παραγόμενου πλούτου της χώρας. 
Αυτό που θέτουμε για συζήτηση είναι το πώς θα διασφαλίσουμε ευρύτερες κοινωνικές συναινέσεις που θα μας δώσουν τη δυνατότητα να εμπνεύσουμε, να ενεργοποιήσουμε, να κινητοποιήσουμε τις υγιείς παραγωγικές δυνάμεις της χώρας για μια συμβολή σ? αυτό το στόχο. Και δεν είναι για να βγάλει κάποια κέρδη το κεφάλαιο. 
Το κεφάλαιο θα βγάλει κάποια κέρδη, είτε μας αρέσει είτε δεν μας αρέσει. Αυτό όμως που έχει σημασία για μένα είναι το πώς μέσα απ? αυτήν τη μεγάλη προσπάθεια θα διασφαλιστεί ένα βιοτικό επίπεδο του συνόλου του ελληνικού λαού και ιδιαίτερα εκείνων των κοινωνικών ομάδων του πληθυσμού που δοκιμάζονται. 
Αυτό το χαρακτήρα έχει το πακέτο της κοινωνικής σύγκλισης που λοιδορήθηκε, σαρκάστηκε και μπήκε στη ζυγαριά των προεκλογικών συμβιβασμών ή συμψηφισμών. Δεν είναι έτσι. Όσοι γνωρίζουμε την κοινωνική ιστορία της χώρας από τη Μεταπολίτευση μέχρι σήμερα, θα δούμε ότι αυτή η παρέμβαση που έγινε, και αν της αφαιρέσουμε το ρητορικό περιτύλιγμα που θέλει να της δώσουν τα άλλα κόμματα, εκφράζει αν θέλετε μια κοινωνική βαθύτατα πολιτική αντίληψη για το πώς μπορούν μέσα σ? αυτό το αβέβαιο, το σκληρά ανταγωνιστικό και δοκιμαζόμενο περιβάλλον για την οικονομία μας και για την ευρωπαϊκή οικονομία, να διασφαλιστούν τα μίνιμουμ. Αν αυτό θεωρείται εμπαιγμός, εξαπάτηση ή απάτη του ελληνικού λαού, θα μας κρίνει ο ελληνικός λαός απ? αυτά που θα βάλει στην τσέπη του. Θα κρίνει ακόμη και την πολιτική μας βούληση και την πολιτική ευθύνη της ευπρέπειας, της αξιοπρέπειας του πολιτικού μας λόγου αλλά και της εντιμότητας που έχουμε λέγοντας τα πράγματα με το όνομά τους.
ΠΡΟΕΔΡΕΥΩΝ (Παναγιώτης Σγουρίδης): Ο κ. Τσιόγκας έχει το λόγο.
ΔΗΜΗΤΡΙΟΣ ΤΣΙΟΓΚΑΣ: Ακούσατε, κύριε Υπουργέ, τον Κοινοβουλευτικό Εκπρόσωπο του κόμματός σας ο οποίος προφανώς απευθυνόμενος σε σας, είπε ότι θέλετε δεν θέλετε, τα κέρδη θα τα έχουν οι βιομήχανοι. Εσείς άλλα μας λέγατε. 
ΛΑΜΠΡΟΣ ΚΑΝΕΛΛΟΠΟΥΛΟΣ: Δεν θα βγάλουν λεφτά; 
ΔΗΜΗΤΡΙΟΣ ΤΣΙΟΓΚΑΣ: Ο Υπουργός άλλα έλεγε.
ΠΡΟΕΔΡΕΥΩΝ (Παναγιώτης Σγουρίδης): Σας παρακαλώ, κύριε Κανελλόπουλε. 
Παρακαλώ να μη γράφεται στα Πρακτικά καμία διακοπή του κ. Κανελλόπουλου.
ΛΑΜΠΡΟΣ ΚΑΝΕΛΛΟΠΟΥΛΟΣ: ?
ΔΗΜΗΤΡΙΟΣ ΤΣΙΟΓΚΑΣ: Είναι κανόνας της λειτουργίας του καπιταλιστικού συστήματος τα κέρδη του κεφαλαίου. Και σεις αυτά στηρίζετε. Αυτή είναι η ουσία. Ο κύριος Υπουργός, όμως, προσπάθησε να παραπλανήσει τον ελληνικό λαό, λέγοντας ότι κάνουν μια φιλολαϊκή πολιτική η οποία θα έχει άλλα αποτελέσματα προς όφελος του ελληνικού λαού. 
ΛΑΜΠΡΟΣ ΚΑΝΕΛΛΟΠΟΥΛΟΣ: ?
ΑΠΟΣΤΟΛΟΣ ΦΩΤΙΑΔΗΣ (Υφυπουργός Οικονομικών): Κάνετε μεγάλο λάθος. Εγώ δεν ισχυρίστηκα κάτι τέτοιο. Το κέρδος ασφαλώς είναι στοιχείο κάθε δραστηριότητας. Χωρίς κέρδος, δεν μπορεί να υπάρχει καμία δραστηριότητα. Είπαμε ότι στηρίζουμε μια φιλολαϊκή πολιτική.

ΠΡΟΕΔΡΕΥΩΝ (Παναγιώτης Σγουρίδης): Κύριε Υπουργέ, παρακαλώ μη διακόπτετε.
ΔΗΜΗΤΡΙΟΣ ΤΣΙΟΓΚΑΣ: Αυτή τη φιλολαϊκή πολιτική τη βλέπετε στα όνειρά σας.
ΑΠΟΣΤΟΛΟΣ ΦΩΤΙΑΔΗΣ (Υφυπουργός Οικονομικών): Θα σας απαντήσω μετά.
ΔΗΜΗΤΡΙΟΣ ΤΣΙΟΓΚΑΣ: Καμία καπιταλιστική δραστηριότητα δεν μπορεί να πολλαπλασιάσει τα κέρδη της, να δημιουργήσει κεφάλαιο εάν δεν αξιοποιήσει αυτό που λέμε την εργασία, την εκμετάλλευση της εργατικής τάξης. Ας έχει όσα θέλει ένας καπιταλιστής. Αν τα έχει όμως μέσα στο μπαούλο του δεν πρόκειται ούτε να τα αυξήσει ούτε να τα μεγαλώσει. Πρέπει να τα βάλει στην παραγωγή, να εκμεταλλευθεί την εργατική τάξη, για να μεγαλώσει τα κέρδη του. 
Αυτήν την πολιτική εσείς στηρίζετε. Βεβαίως, το κάνετε έχοντας και έναν εφεδρικό στρατό, τους ανέργους, τους οποίους έχετε στύψει σαν λεμονόκουπα και για τους οποίους προσπαθείτε να παρουσιάσετε πλασματικά στοιχεία. Η ίδια η EUROSTAT που την επικαλείσθε όταν σας συμφέρει, σας διαψεύδει. Την ίδια μέρα που ο Πρωθυπουργός έδινε 8,9% το ποσοστό της ανεργίας στην Ελλάδα, η EUROSTAT έδωσε 10,5%. Και σας ρωτήσαμε ποιος λέει αλήθεια και ποιος ψέματα. Μάλιστα, προσπαθείτε να δείξετε μικρότερα ποσοστά ανεργίας, μεγαλώνοντας τον αριθμό των εργαζομένων με ανθρώπους οι οποίοι είναι αυτοαπασχολούμενοι, με ανθρώπους οι οποίοι πάνε στα σεμινάρια και τους παίρνετε την κάρτα ανεργίας, με ανθρώπους οι οποίοι δουλεύουν ωρομίσθια δίωρα, τρίωρα και τετράωρα, με ανθρώπους οι οποίοι δουλεύουν έστω και μια μέρα τη βδομάδα με τη νομιμοποίηση της μερικής απασχόλησης που έχετε ψηφίσει στον ιδιωτικό και δημόσιο τομέα εσείς και η Νέα Δημοκρατία.
Βεβαίως μπορείτε με αυτές τις πολιτικές αφού μας παρουσιάζετε και ως παράδειγμα την Ολλανδία η οποία έχει 35% του εργατικού δυναμικού στη μερική απασχόληση, να πάτε τους Έλληνες εργαζόμενους στο 35% της μερικής απασχόλησης, τότε εμείς δεν μπορούμε να συμφωνήσουμε και φυσικά δεν θα συμφωνήσουν και οι Έλληνες εργαζόμενοι. Έτσι, λοιπόν, και εσείς αλλά και η Νέα Δημοκρατία φοβάστε τις κοινωνικές εκρήξεις γι? αυτό και θέλετε να ελέγχετε τη φτώχια, γι? αυτό υπόσχεστε ψίχουλα, γι? αυτό προσπαθείτε να δημιουργείτε αυταπάτες στους εργαζόμενους. Η πολιτική σας όμως διευρύνει το χάσμα, διευρύνει τη φτώχια και την εξαθλίωση. Γι? αυτό κάθε μέρα κάνετε δηλώσεις για να ξεγελάσετε τους εργαζόμενους, να καλλιεργήσετε ψεύτικες ελπίδες ότι δήθεν θα λύσετε και το πρόβλημα της ανεργίας. Γι? αυτό κάθε μέρα βγαίνετε στο παζάρι και φωνάζετε ότι δημιουργείτε ευκαιρίες απασχόλησης. Τι εννοείτε ευκαιρίες απασχόλησης; Να δουλεύει μια μέρα τη βδομάδα; Είναι απασχόληση αυτό; Ή είναι άγρια εκμετάλλευση και ανατροπή των εργασιακών σχέσεων και των κατακτήσεων των εργαζομένων. Βεβαίως όλα αυτά τα κάνετε, για να αυξήσετε τα κέρδη των καπιταλιστών με την αύξηση του απλήρωτου χρόνου εργασίας των εργαζομένων.
Σ? αυτήν την παραπλάνηση των εργαζομένων έχετε και συνεργάτες, έχετε τους μαϊντανούς στη ΓΣΕΕ και στην ΑΔΕΔΥ οι οποίοι όλα αυτά τα χρόνια έβαλαν πλάτη για να περάσει αυτή η πολιτική, όλα αυτά τα χρόνια προσπάθησαν να εξαπατήσουν τους εργαζόμενους, ακούγανε απεργίες και βγάζανε σπυράκια και φυσικά πρέπει να πούμε ότι έκαναν γαργάρα τη νομιμοποίηση των δουλεμπορικών γραφείων που εσείς νομιμοποιήσατε, τη διευθέτηση του εργάσιμου χρόνου σε ετήσια βάση, δηλαδή συμφώνησαν οι εργάτες να γίνουν λάστιχο στα χέρια των καπιταλιστών.
Σε ό,τι αφορά τους μισθούς. Εμείς προτείνουμε ο κατώτερος βασικός μισθός να είναι 1100 ευρώ το μήνα για να μπορέσει να ζήσει ανθρώπινα ένας εργαζόμενος. Η κατώτερη σύνταξη να είναι στο 80% του μισθού, δηλαδή 880 ευρώ το μήνα. Το επίδομα ανεργίας να είναι στο 80% του βασικού μισθού, δηλαδή 880 ευρώ το μήνα. Την προηγούμενη τετραετία προεκλογικά είχατε βγάλει στη λοταρία τις συντάξεις και κάνατε δημοπρασία με τη Νέα Δημοκρατία ποιος θα υποσχεθεί περισσότερα, 150.000 ο ένας, 152.000 ο άλλος. Τι υλοποιήσατε απ? αυτά; Δεν τους κοροϊδέψατε, δεν τους είπατε ψέματα και επί μία τετραετία δεν δώσατε τίποτε και τώρα έρχεσθε να δώσετε 30 ευρώ , δηλαδή ένα ευρώ την ημέρα; Μπορείτε να ξεγελάσετε έτσι; Το ΕΚΑΣ το παίρνουν μόνο τριακόσιες χιλιάδες των συνταξιούχων. Η συντριπτική πλειοψηφία των συνταξιούχων, οι εννιακόσιες χιλιάδες δεν έχουν καμία σχέση. Δεν το παίρνουν. Γιατί; Γιατί βάζετε τη φορολογική δήλωση και έτσι κι έχουν πάνω από 2.000.000 δραχμές εισόδημα, δεν τους δίνετε το ΕΚΑΣ. Αυτή είναι η πολιτική σας. Γι? αυτό έχετε οδηγήσει πάνω από δύο εκατομμύρια του ελληνικού πληθυσμού κάτω από το όριο της φτώχειας. Αυτήν την πολιτική οι εργαζόμενοι, τα φτωχά λαϊκά στρώματα θα την κρίνουν σε αυτές τις εκλογές και πιστεύουμε ότι θα γυρίσουν την πλάτη και σε σας και στη Νέα Δημοκρατία και βεβαίως θα σας στείλουν ένα μήνυμα, υποστηρίζοντας και ενισχύοντας το Κομμουνιστικό Κόμμα Ελλάδος.
Μιλήσατε για τη ρύθμιση της εξαετίας με τη συνάφεια. Αυτό ήταν μία πραγματική ληστεία, κύριε Πρόεδρε, που έκανε τους επαγγελματίες και την αγορά να βογκάνε. Τα περισσότερα από αυτά που εξαγγείλατε, δεν θα εφαρμοστούν όπως και την προηγούμενη τετραετία. Στους στόχους δε για την απασχόληση, πρέπει να μας πείτε κατ? αρχήν τι σημαίνει απασχόληση. Μιλάτε για ευκαιρίες απασχόλησης, δεν λέτε για νέες θέσεις εργασίας. Λέτε «ευκαιρίες απασχόλησης» δηλαδή σεμινάρια, προγράμματα, ωρομίσθια, δίωρα, τρίωρα, συμβάσεις έργου, συμβάσεις ορισμένου χρόνου, δίμηνα, τρίμηνα κλπ, ενοικίαση εργαζομένων. Εκεί τους φθάσατε, να τους νοικιάζουν οι εργοδότες ο ένας στον άλλον, όπως οι δούλοι πριν πεντακόσια χρόνια. Αυτούς τους νόμους ψηφίζετε και θέλετε να σας ψηφίσουν κιόλας;
Και όταν μιλάτε για ποιότητα στην εργασία εννοείτε μεγαλύτερη εντατικοποίηση για να ωφεληθεί το κεφάλαιο. Αυτό σημαίνει και περισσότερα εργατικά ατυχήματα. Την προηγούμενη εβδομάδα σκοτώθηκαν επτά εργάτες και ακόμη δεν τους θάψανε. Στα ορυχεία του προέδρου των βιομηχάνων άφησαν τη ζωή τους δύο εργάτες. Μέχρι τώρα δεν είχε πατήσει ποτέ η Επιθεώρηση Εργασίας για να κάνει έλεγχο αν τηρούνται οι όροι ασφαλείας. Τώρα πήγε μετά από το θανατηφόρο έγκλημα αλλά χωρίς το εργατικό κέντρο με τη συνοδεία μόνο του βιομηχάνου.
Όσον αφορά αυτά που κάνετε για την κοινωνική συνοχή τα κάνετε γιατί θέλετε να ελέγξετε τη φτώχεια. Όσον αφορά τη μείωση του μη μισθολογικού κόστους έχετε στόχο να μην πληρώνουν οι εργοδότες τίποτε για την ασφάλιση. Σε σχέση με την προσαρμοστικότητα εννοείτε την προσαρμοστικότητα των εργαζομένων. Δηλαδή λέτε και εσείς και οι βιομήχανοι στους εργαζόμενους, «μη ζητάτε, μη διεκδικείτε, μην απεργείτε και κοιτάξτε πόσοι περιμένουν απ? έξω». Περιμένουν απ? έξω οι στρατιές των ανέργων, ο εφεδρικός στρατός που τον έχετε για να υπάρχει μεγαλύτερη εκμετάλλευση, για να μη ζητούν δικαιώματα και κατακτήσεις οι εργαζόμενοι. 
ΠΡΟΕΔΡΕΥΩΝ (Παναγιώτης Σγουρίδης): Ο κ. Τζέκης έχει το λόγο.
ΑΓΓΕΛΟΣ ΤΖΕΚΗΣ: Θα σταθώ στο θέμα των φορολογικών, διότι ο κύριος Υφυπουργός μας είπε ότι έχουμε φορολογικό παράδεισο. Ναι, έχουμε φορολογικό παράδεισο με τη διαφορά ότι αυτός ισχύει μόνο για τους μεγαλοεπιχειρηματίες και για το κεφάλαιο γενικότερα γιατί από την άλλη μεριά έχουμε αφαίμαξη του λαϊκού εισοδήματος και μέσα από το φόρο των προσωπικών εισοδημάτων, αλλά και από την έμμεση φορολογία. 
Ο κύριος Υπουργός μίλησε για μείωση του συντελεστού από το 40% στο 35%. Αυτό αφορά τα μεγάλα εισοδήματα πάνω από 17 εκατομμύρια δραχμές. Για τα μεσαία εισοδήματα όμως θα μειωθούν οι φορολογικοί συντελεστές; Όσον αφορά το γεγονός ότι υπάρχει φοροαπαλλαγή σε μεγάλο αριθμό συμπολιτών μας, θα επικαλεστώ την EUROSTAT ότι το 22% των Ελλήνων, δυόμισι εκατομμύρια πολίτες ζουν κάτω από το όριο της φτώχειας. Επομένως, απ? αυτούς που δεν έχουν τι να πάρει η Κυβέρνηση; ?ρα, ο μόνος τρόπος είναι τα μεσαία εισοδήματα εφόσον δίνει φοροαπαλλαγές στα ανώτερα.
Από το σύνολο των φορολογικών εισόδων με βάση την τελευταία έκθεση της Τράπεζας της Ελλάδας βγαίνει το συμπέρασμα ότι από τους μισθωτούς και τους συνταξιούχους εισπράττετε το 58,5%. Και ο κύριος Υπουργός αποσιώπησε σκόπιμα ότι μπορεί να μειώνει τον ανώτατο φορολογικό συντελεστή, αλλά παράλληλα μειώνει και καταργεί απαλλαγές που υπήρχαν, όπως οι τόκοι για την πρώτη κατοικία, τα έξοδα για την υγεία και τα ασφάλιστρα. Μόνο τα παιδιά αφήνει μέσα στις απαλλαγές. 
Έχετε κάνει «όργιο» φοροαπαλλαγών στις επιχειρήσεις. Ήδη σας είπε ο Κοινοβουλευτικός μας Εκπρόσωπος τι έχετε κάνει την τελευταία δεκαετία. Να σας πω τώρα και το τελευταίο, το πιο δραματικό για να καταλάβετε ποιον εκπροσωπεί αυτή η Κυβέρνηση. Την επόμενη εβδομάδα θα συζητήσουμε μία τροπολογία για τα φοροπρονόμοια που δίνονται στις εξωχώριες εταιρείες. Τις φορολόγησε πριν από λίγο καιρό με 3% και τώρα η Κυβέρνηση αυτό το 3% το παίρνει πίσω. Ποιον, λοιπόν, κοροϊδεύει η Κυβέρνηση; Τον ελληνικό λαό; Όχι, απεναντίας αποδεικνύει για μία ακόμη φορά ποιων τα συμφέροντα εξυπηρετεί μέσα από το φορολογικό σύστημα. Το ίδιο έκανε και με τις εισηγμένες εταιρείες στο χρηματιστήριο. Από τις 6% τοις χιλίοις της φορολογίας τις κατέβασε στο 3 τοις χιλίοις. 
Τέλος, η φορολογία των ακινήτων θα γίνεται με το ΦΠΑ 18%. Τώρα ο φόρος μεταβίβασης είναι 11%. 
Ευνοεί τα λαϊκά στρώματα η Κυβέρνηση; Όχι, γιατί ο μεγαλοκατασκευαστής και ο εργολάβος θα μετακυλήσει την όποια αξία προς την κατανάλωση. Επομένως, σκοπεύει να πάρει πολλά μέσα και από αυτήν την τροπολογία. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Κύριε Πρόεδρε, επιτρέψτε μου να ολοκληρώσω, σας παρακαλώ.
Ο κύριος Υπουργός μίλησε για το κατά κεφαλή εισόδημα ως προς το ΑΕΠ. Δεν είπε, όμως, για δύο βασικούς παράγοντες, δηλαδή για το γεγονός ότι έχουμε αύξηση και πλησιάσαμε το ποσοστό της Ευρωπαϊκής Ένωσης. 
Ο πρώτος παράγοντας είναι ότι μειώνεται το αντίστοιχο των άλλων χωρών, γιατί, όπως είπε και ο Κοινοβουλευτικός Εκπρόσωπος, η οικονομία βρίσκεται σε μία πορεία καθόδου, ύφεσης ή και στασιμότητας. 
Ο δεύτερος βασικός παράγοντας συνίσταται στο γεγονός ότι βάζει στο ίδιο σακί η Κυβέρνηση το εισόδημα του εργάτη, του ναυτεργάτη, του μικρομεσαίου αγρότη και του μικροεπαγγελματία με τα μεγάλα κέρδη και εισοδήματα των βιομηχάνων, των εφοπλιστών, των εμπόρων και των πολυεθνικών πολυκαταστημάτων. Με τον τρόπο αυτό, κύριε Πρόεδρε, με ένα επιχείρημα αλχημείας υποστηρίζει ότι υπάρχει αύξηση του κατά κεφαλήν εισοδήματος. 
Εμείς πιστεύουμε ότι ο ελληνικός λαός παρακολουθεί και βγάζει τα συμπεράσματά του και θα στείλει το μήνυμα στη δεξιά πολιτική που εφαρμόζει και αυτή η Κυβέρνηση, αλλά και την οποία υπόσχεται η Νέα Δημοκρατία και ότι θα στηρίξει την προοπτική των λαϊκών αγώνων, αλλά και την ισχυροποίηση του Κομμουνιστικού Κόμματος Ελλάδας. 
ΠΡΟΕΔΡΕΥΩΝ (Παναγιώτης Σγουρίδης): Το λόγο έχει ο κύριος Υπουργός. 
ΑΠΟΣΤΟΛΟΣ ΦΩΤΙΑΔΗΣ (Υφυπουργός Οικονομικών): Κύριε Πρόεδρε, αγαπητοί συνάδελφοι, η Νέα Δημοκρατία θριαμβολογεί με το αποτέλεσμα των δημοσκοπήσεων και για μία ακόμη φορά επανέλαβε αυτήν τη θριαμβολογία των. 
Ωστόσο, πρέπει να πω ότι πλανάται πλάνη οικτρά η Νέα Δημοκρατία και όσοι χαίρονται με τα αποτελέσματα των δημοσκοπήσεων, όταν ταυτίζουν αυτά με το αποτέλεσμα της κάλπης. Φαίνεται ότι η Νέα Δημοκρατία έχει βραχεία μνήμη, ώστε να μη θυμάται ότι τα τελευταία δέκα χρόνια σε όλες τις δημοσκοπήσεις αυτή προηγείται όμως, όλες τις εκλογές τις έχει κερδίσει το ΠΑΣΟΚ. Και αυτό είναι πάρα πολύ απλό εξηγήσιμο, γιατί είναι λογικό ο πολίτης να έχει παράπονα από την Κυβέρνηση και όχι από την Αντιπολίτευση. Είναι λογικό να στέλνει τα μηνύματά του για τις πράξεις μας ή τις παραλείψεις μας, μηνύματα τα οποία λαμβάνουμε σοβαρά υπόψη μας κάθε φορά και αυτός είναι ο λόγος για τον οποίο επί είκοσι και πλέον χρόνια σε όλες τις εκλογικές αναμετρήσεις εξακολουθεί να επαναλαμβάνει την εμπιστοσύνη του σ? ένα κόμμα το οποίο έφερε την Ελλάδα μας σε δρόμους ευημερίας και προόδου. 
Έτσι, λοιπόν, θα έλεγα ότι είναι καλό να θυμόμαστε και το παρελθόν και να βλέπουμε ότι άλλο είναι το γκάλοπ και άλλο η κάλπη. Η κάλπη είναι η ώρα της ευθύνης και όταν έρθει η ώρα της ευθύνης, η ώρα της επιλογής αυτού που θέλει να τον κυβερνήσει, ο ελληνικός λαός κάνει την επιλογή του. Ακόμα και τώρα, στη δεδομένη στιγμή, που είμαστε μακριά από τις εκλογές, ο λαός μέσα από τα γκάλοπ λέει ότι θέλει να τον κυβερνήσει ο Κώστας Σημίτης. 
ΑΓΓΕΛΟΣ ΤΖΕΚΗΣ: Τι Κώστας Σημίτης, τι Κώστας Καραμανλής!
ΑΠΟΣΤΟΛΟΣ ΦΩΤΙΑΔΗΣ (Υφυπουργός Οικονομικών): Κύριε συνάδελφε, κατανοώ ότι η Νέα Δημοκρατία έχει λόγους να θριαμβολογεί και να εκμεταλλεύεται τα γκάλοπς. Αυτό που δεν καταλαβαίνω είναι γιατί εσείς θριαμβολογείτε με τα γκάλοπς τα οποία δείχνουν το ΠΑΣΟΚ ως δεύτερο κόμμα. Ειλικρινά, δεν το κατανοώ! 
Αντί να σας προβληματίζει το γεγονός ότι τις τελευταίες δεκαετίες έχετε μείνει στο πολιτικό περιθώριο και ότι οι απόψεις σας δεν έχουν κανένα αντίκτυπο και απήχηση στον ελληνικό λαό, ασχολείστε για το εάν το ΠΑΣΟΚ δέχεται κριτική από τους δικούς του ψηφοφόρους. Και ορθά, γιατί εάν το ΠΑΣΟΚ σήμερα επί τόσα χρόνια χαίρει της εμπιστοσύνης του ελληνικού λαού, είναι γιατί ακριβώς αποδέχεται αυτή την κριτική, με αποτέλεσμα κάθε φορά να διορθώνεται. Όταν, λοιπόν, έρχεται η ώρα της ευθύνης, ο ελληνικός λαός πάλι επαναλαμβάνει την ψήφο εμπιστοσύνης του σ? αυτό. 
Κύριοι συνάδελφοι του ΚΚΕ, μιλήσατε για τις κοινωνικές δαπάνες. Όμως, απαντήσατε στον ένα πίνακα και ορθώς. Αυτός ο πίνακας που σας έδειξα δείχνει την τεράστια αύξηση των κατά κεφαλή δαπανών τα τελευταία χρόνια -το κίτρινο είναι η χώρα μας και το δεύτερο μικρό κίτρινο είναι ο μέσος όρος της Ευρωπαϊκής Ένωσης. Και ασφαλώς, ορισμένες χώρες είχαν αυξημένες κοινωνικές δαπάνες, γι? αυτό και εμείς φαίνεται ότι έχουμε τριάντα φορές μεγαλύτερη αύξηση από την πρώτη χώρα. 
Ο δεύτερος όμως πίνακας, τον οποίο αποσιωπήσατε, αφορά τις δαπάνες κοινωνικής προστασίας ως ποσοστό του ΑΕΠ.
Τι σημαίνει; Ότι ξεκινήσαμε με βάση τον προηγούμενο πίνακα πάρα πολύ χαμηλά σε σχέση με την Ευρώπη και εξαιτίας ακριβώς της τεράστιας αύξησης δυσανάλογα μεγαλύτερης του μέσου όρου φθάσαμε το 2002 στο μέσο όρο της Ευρωπαϊκής Ένωσης, ακολουθώντας μια κατακόρυφη πορεία και το 2003 βρισκόμαστε πάνω από το μέσο όρο, το δε 2004 προβλέπεται να είμαστε πολύ ψηλότερα του μέσου όρου.
Μίλησε η Νέα Δημοκρατία κάνοντας κριτική. Λέει μας χωρίζει πολύς δρόμος ακόμα -αυτό ήταν το ρεζουμέ της τοποθέτησης του κ. Παυλόπουλου- από την Ευρωπαϊκή Ένωση. Και εγώ θα πω ναι. Έτσι είναι. Σε ορισμένους τομείς έχουμε ακόμη να διανύσουμε δρόμο. Εμείς δεν το λέμε με τη χάρτα σύγκλισης ότι θα κάνουμε βήματα για να πλησιάσουμε τη σύγκλιση, να πλησιάσουμε το μέσο όρο της Ευρωπαϊκής Ένωσης; Όμως η Νέα Δημοκρατία δεν μας λέει από πιο σημείο ξεκινήσαμε για να φθάσουμε εκεί που βρισκόμαστε σήμερα.
Έτσι λοιπόν να υπενθυμίσω για μια ακόμη φορά από πού ξεκινήσαμε το 1993. Ξεκινήσαμε από μια χώρα η οποία είχε βάλει την όπισθεν ταχύτητα. Αρνητικός ρυθμός ανάπτυξης. Μείον 1,5% είχε ρυθμό ανάπτυξης η χώρα μας το 1993 όταν οι άλλες χώρες είχαν συν 2,5%. Μας χώριζε μια μεγάλη απόσταση από την Ευρώπη. Η Ευρώπη πήγε μπροστά και μεις κάναμε βήματα πίσω και μεγάλωνε η απόστασή μας.
Σας είπα, κύριοι συνάδελφοι, και το αποσιωπήσατε, ότι το 1993 οι μισθοί των εργαζομένων σε πραγματική βάση είχαν μία μείωση της τάξης του 7,5%. Μειώνονταν οι μισθοί των Ελλήνων εργαζομένων το 1993 όταν οι μισθοί των Ευρωπαίων εργαζομένων είχαν μια αύξηση της τάξης του 4,5%. Τι συνέβη τα επόμενα χρόνια; Οι μισθοί των Ευρωπαίων λόγω ακριβώς της ΟΝΕ καθηλώθηκαν στο 0,%. Επί δέκα χρόνια είχαμε μια αύξηση μικρότερη του 1% και στη χώρα μας που έπρεπε να διανύσει πέντε φορές μεγαλύτερη απόσταση, να κάνει πενταπλάσια προσπάθεια από την Ευρώπη οι πραγματικοί μισθοί των Ελλήνων εργαζομένων αυξήθηκαν κατά 21,2%. 
Σας μνημόνευσα και το θέμα των πραγματικών συντάξεων. Το 1991-1993 μείωση των πραγματικών συντάξεων κατά 11%. Αντίστοιχα την επόμενη περίοδο αύξηση των πραγματικών συντάξεων κατά 27%.
Αμφισβητείτε τα στατιστικά στοιχεία. Θα πρέπει να έχουμε μια κοινή γλώσσα συνομιλίας. Εμείς δεν αναφερόμαστε σε στοιχεία της Ελληνικής Στατιστικής Υπηρεσίας τα οποία πάρα πολύ ελαφρά την καρδία τα απορρίπτετε. Όμως, τα στοιχεία της Ευρωπαϊκής Στατιστικής Υπηρεσίας θέτουν συγκεκριμένους κανόνες που κρίνουν όλους τους λαούς και όλες τις επιδόσεις με τα ίδια ακριβώς κριτήρια. Δεν κρίνουν με διαφορετικό κριτήριο την Ελλάδα και διαφορετικό τη Γερμανία ή το σύνολο της Ευρώπης. 
Έτσι λοιπόν θα έλεγα ότι με βάση αυτά τα στοιχεία της Ευρωπαϊκής Στατιστικής Υπηρεσίας φαίνεται μια θεαματική πρόοδος σε πάρα πολλούς τομείς της ελληνικής οικονομίας. Δείχνουν την πρόοδο που αναφέραμε όσον αφορά τη σύγκλιση των πραγματικών μισθών των Ελλήνων εργαζομένων. Δείχνουν ότι σήμερα το ελληνικό νοικοκυριό, ο εργαζόμενος, με το εισόδημά του το οποίο σήμερα κερδίζει ότι έχει το 97% της καταναλωτικής δύναμης του Ευρωπαίου. Αν θέλουμε να αμφισβητήσουμε τα στοιχεία αυτά της EUROSTAT, τότε πρέπει να αμφισβητήσουμε τα πάντα.
Επανέρχομαι λοιπόν και λέω ότι οι επενδύσεις το 1993 με μια κυβέρνηση που έθετε την ιδιωτική πρωτοβουλία σαν πρώτο μέλημα οι ιδιωτικές επενδύσεις βάδιζαν με αρνητικό ρυθμό. Τα τελευταία χρόνια θα μνημονεύσω μόνο το 2002 είχαμε αύξηση των συνολικών επενδύσεων στην Ελλάδα της τάξης του 6,7% όταν στην Ευρώπη είχαμε μείωση 2,5%.
ΑΓΓΕΛΟΣ ΤΖΕΚΗΣ: Μπορείτε να μας πείτε σε ποιους τομείς;
ΑΠΟΣΤΟΛΟΣ ΦΩΤΙΑΔΗΣ (Υφυπουργός Οικονομικών): Για δε το 2003 προβλέπεται αύξηση των επενδύσεων στη χώρα μας 9,5% με μηδενική αύξηση του ρυθμού επενδύσεων στην Ευρωπαϊκή Ένωση. 
Μιλήσαμε για πολλά ζητήματα. 
Έτσι, λοιπόν, θα ήθελα να πω ότι το πετρέλαιο δεν αφορά μια μερίδα αγροτών. Είναι ένα μέτρο που αφορά το σύνολο σχεδόν των αγροτών, γιατί δεν υπάρχει αγρότης που να μη διαθέτει ένα μηχάνημα, δεν υπάρχει αγρότης που να μη χρησιμοποιεί πετρέλαιο για την άσκηση της αγροτικής του απασχόλησης. Να επαναλάβω, λοιπόν, ότι με τη μείωση του φόρου για το αγροτικό πετρέλαιο από τα 245 ευρώ στα 21 ευρώ, το όφελος για τον αγρότη είναι ιδιαίτερα σημαντικό. Πολύ απλά θα πληρώσει 76 δραχμές το λίτρο φθηνότερα στις 15 Οκτωβρίου από ό,τι το πλήρωνε στις 14 Οκτωβρίου. Όπως είπα και στην πρωτολογία μου, για έναν αγρότη που έχει ένα μεσαίο τρακτέρ και πρέπει να βάλει διακόσια λίτρα την ημέρα πετρέλαιο, το όφελός του θα είναι 15.000 δραχμές ημερησίως και θα το καταλάβει όχι με τα δικά σας επιχειρήματα, αλλά στην τσέπη του?
ΑΓΓΕΛΟΣ ΤΖΕΚΗΣ: Κάθε μέρα δεν σπέρνει ο αγρότης! Δεν βρίσκεται κάθε μέρα στο χωράφι του. Φαίνεται ότι έχετε καιρό να πάτε σε αγροτική περιοχή. 
ΠΡΟΕΔΡΕΥΩΝ (Παναγιώτης Σγουρίδης): Γι? αυτό είμαι μάρτυρας. Ο Υπουργός επισκέπτεται τακτικά την περιοχή του που είναι αγροτική. 
ΑΠΟΣΤΟΛΟΣ ΦΩΤΙΑΔΗΣ (Υφυπουργός Οικονομικών): Κατανοώ, κύριε συνάδελφε, την ταραχή σας, όπως επίσης κατανοώ και το ότι τελικά έχετε μείνει σε μία κασέτα την οποία επαναλαμβάνετε και θα πρέπει αυτή η επιχειρηματολογία κάπου-κάπου να αλλάζει. Να κάνουμε νέα έκδοση της κασέτας, γιατί δεν μπορεί τα ίδια να λες σήμερα, τα ίδια χτες και τα ίδια πριν από δέκα χρόνια. Αλλάξτε, λοιπόν, λίγο τα επιχειρήματά σας και προσαρμοστείτε στα δεδομένα μιας σύγχρονης εποχής και μιας εποχής την οποία φαίνεται ότι δεν μπορείτε να ακολουθήσετε. 
Είπα ότι είστε έξω από την πραγματικότητα. Τελικώς αμφισβητείτε την τριτοβάθμια εκπροσώπηση του συνόλου της ελληνικής κοινωνίας και της οικονομίας. Το σύνολο των τριτοβάθμιων οργανώσεων και προηγουμένως και μόλις χτες χειροκρότησε το θέμα του κλεισίματος της εξαετίας, γιατί ήταν δικό της αίτημα. Το θεώρησε ως τη μεγαλύτερη επιτυχία του συνδικαλιστικού κινήματος των μικρομεσαίων των τελευταίων δεκαετιών. Πριν από δύο ημέρες υπέβαλαν το αίτημα ομόφωνα όλοι οι τριτοβάθμιοι φορείς σε συνεδρίασή τους. Υπέβαλαν το αίτημα της επέκτασης ενός ευνοϊκού προαιρετικού μέτρου και πάνω από τα 75 εκατομμύρια δραχμές, αίτημα το οποίο δεν μπορούσαμε να απορρίψουμε μια και ήταν ομόφωνο, επιτακτικό, επίμονο και δεδομένης της ψήφισης του αντικειμενικού συστήματος προσδιορισμού του φόρου του «point system», πιστεύουμε ότι συμβάλλει στο κλείσιμο μιας ιδιαίτερα σκληρής εξαετίας -της εξαετίας 1993-1998- όπου η τήρηση των φορολογικών βιβλίων δεν ήταν ιδιαίτερα συνεπής. 
Κύριοι συνάδελφοι, θα πρέπει να πω ότι τα μέτρα τα οποία εξαγγείλαμε δεν είναι μέτρα προεκλογικού χαρακτήρα. Αποτελούν συνέχεια μιας πολιτικής την οποία ασκήσαμε με συνέπεια όλα αυτά τα χρόνια. Να σας θυμίσω ?το είπατε και εσείς εξάλλου- ότι τα μέτρα για τους αγρότες δεν ήταν κεραυνός εν αιθρία. Το 1989 ?πρέπει να θυμάστε, αν έχετε λίγη μνήμη- το καλοκαίρι μέσα σε λίγες ημέρες τριπλασιάστηκε η τιμή του αγροτικού πετρελαίου. Σε λίγες ημέρες διπλασιάστηκε η τιμή των λιπασμάτων. Η Κυβέρνησή μας ήρθε και μείωσε κατ? αρχάς κατά 30% το φόρο του πετρελαίου για τους αγρότες, σε δεύτερη φάση τον μείωσε κατά 50%, σε τρίτη φάση για ορισμένες κατηγορίες, όπως θερμοκήπια, ξηραντήρια, ανεμομείκτες, κατά 80% και σήμερα έρχεται ουσιαστικά να καταργήσει τον ειδικό φόρο κατανάλωσης, γιατί πιστεύει ότι η αγροτική τάξη είναι αυτή που πρέπει να στηριχτεί.
Η Κυβέρνησή μας είναι αυτή που δημιούργησε τον ασφαλιστικό φορέα για πρώτη φορά στην ιστορία της χώρας μας για τους αγρότες. Είπα προηγουμένως ?και το επαναλαμβάνω- ότι μέχρι το 1997 η μόνη τάξη στη χώρα μας που δεν είχε ασφαλιστικό φορέα ήταν η αγροτική τάξη και εμείς ήμασταν που δημιουργήσαμε τον νέο ΟΓΑ, ώστε αξιοπρεπώς ο αγρότης, ο οποίος εντάσσεται στον νέο ΟΓΑ, να δικαιούται τη σύνταξη, την οποία διεκδικεί ο κάθε Έλληνας εργαζόμενος.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υφυπουργού)
Εμείς ήμασταν που αυξήσαμε τη σύνταξη του αγρότη. Λέτε ότι κάναμε 30 ευρώ αύξηση. Ξεχνάτε όμως ότι η σύνταξη του αγρότη το 1993 ήταν 30 ευρώ όλη η σύνταξη, όχι η αύξησή της. Και ξεχνάτε και κάτι άλλο: ένας αγρότης που βγαίνει στη σύνταξη από 1-1-2004 και είναι ασφαλισμένος στην πρώτη κλάση ασφάλισης?
ΑΝΤΩΝΗΣ ΣΚΥΛΛΑΚΟΣ: Στην τελευταία κλάση να μας πείτε!
ΑΠΟΣΤΟΛΟΣ ΦΩΤΙΑΔΗΣ (Υφυπουργός Οικονομικών): ? θα έχει σύνταξη της τάξης των 140.000 δραχμών, μαζί με τη σύζυγό του θα φτάνει τις 280.000 δραχμές, δηλαδή μια σύνταξη, η οποία είναι ασφαλώς ανώτερη από τη σύνταξη του ΙΚΑ, μια και οι ηλικίες που βγαίνουν στη σύνταξη του ΙΚΑ είναι ηλικίες αυτών που στα χρόνια τους, στην οικογένεια εργαζόταν ένας μόνο, γιατί πολύ αργότερα η Ελληνίδα μπήκε μαζικά στο χώρο της εργασίας.
ΠΡΟΕΔΡΕΥΩΝ (Παναγιώτης Σγουρίδης): Κύριε Υπουργέ, ολοκληρώστε παρακαλώ.
ΑΠΟΣΤΟΛΟΣ ΦΩΤΙΑΔΗΣ (Υφυπουργός Οικονομικών): Τελειώνω, κύριε Πρόεδρε, και θέλω να πω το εξής: η χάρτα σύγκλισης είναι μια πρόταση για συζήτηση στην ελληνική κοινωνία. Περιέχει προτάσεις ρεαλιστικές, προτάσεις οι οποίες ανακουφίζουν. Και το τονίζω αυτό, γιατί εμείς είμαστε μια Κυβέρνηση, η οποία πραγματικά θέλει να ενισχύσει το διαθέσιμο εισόδημα του κάθε Έλληνα που έχει χαμηλά ή μεσαία εισοδήματα. Είναι μια χάρτα που αποτελείται από προτάσεις που έχουν βάθος χρόνου, ένα βάθος χρόνου που αποδεικνύει και τη συνέπεια των λόγων και των έργων μας, αλλά και εγγυάται την υλοποίηση των συγκεκριμένων προτάσεών μας.
Και μην ανησυχείτε καθόλου, κύριοι συνάδελφοι του ΚΚΕ. Ο ελληνικός λαός και πάλι, για μια ακόμα φορά, με τις οποιεσδήποτε υστερήσεις μας, καθυστερήσεις μας ή τα οποιαδήποτε ελαττώματά μας, στο ΠΑΣΟΚ θα δώσει την ψήφο εμπιστοσύνης, όπως το έπραξε στις προηγούμενες εκλογικές αναμετρήσεις.
ΠΡΟΕΔΡΕΥΩΝ (Παναγιώτης Σγουρίδης): Κύριε Σκυλλάκο, δικαιούσθε πέντε λεπτά για τριτολογία. Θα σας δώσω επτά λεπτά, αλλά φροντίστε να μην τα υπερβείτε.
ΑΝΤΩΝΗΣ ΣΚΥΛΛΑΚΟΣ: Ο κύριος Υπουργός επανέλαβε τα βασικά επιχειρήματα και μας έδειξε ξανά τους πίνακες που έδειξε και στην πρωτολογία του. Δεν απάντησε όμως πώς αυξήθηκε το εισόδημα των εργαζομένων τα περασμένα χρόνια και γιατί η κυβερνητική πλειοψηφία στη ΓΣΕΕ και την ΑΔΕΔΥ έχει άλλη άποψη. Είναι διχασμένο το ΠΑΣΟΚ; ?λλο είναι ως Κυβέρνηση και άλλο στα συνδικάτα; Λένε ψέματα οι συνδικαλιστές στη ΓΣΕΕ και στην ΑΔΕΔΥ, που μιλάνε για απώλειες της τάξης του 20% και του 30%;
Το δεύτερο θέμα: με το ΕΚΑΣ παίζετε παιχνίδια. Δεν είναι μόνο ότι ένα μικρό κομμάτι των συνταξιούχων παίρνει το ΕΚΑΣ, αλλά λέτε το μεγαλύτερο μέγεθος του ΕΚΑΣ. Γιατί το ΕΚΑΣ έχει διαβαθμίσεις: υπάρχει κατώτερο ΕΚΑΣ, μεσαίο ΕΚΑΣ και μεγαλύτερο ΕΚΑΣ. Και μας τα μπερδεύετε.
Είναι πολιτική αντιπαράθεση αυτή; Με τεχνάσματα έρχεστε στη Βουλή. Εμείς προσπαθούμε να είμαστε αντικειμενικοί. Είπαμε ?και το δεχθήκατε- ότι σε επίπεδο κοινωνικών δαπανών συνολικά σε σύγκριση με τον ευρωπαϊκό μέσο όρο, οι κοινωνικές δαπάνες μειώθηκαν στις άλλες χώρες, γι? αυτό φαίνεται η Ελλάδα ανεβασμένη. Μας είπατε όμως ότι δεν απαντήσαμε στον άλλον πίνακα, που έχει αποκλειστικά συγκριτικά στοιχεία σ? όλη την Ελλάδα.
Ακόμη όμως και να είναι έτσι όπως τα λέτε εσείς, είναι ψέμα ότι αυξάνει συνεχώς το ποσοστό το οποίο δίνουν οι ίδιοι οι εργαζόμενοι στις κοινωνικές δαπάνες μέσα από τα ασφαλιστικά τους ταμεία και αύριο-μεθαύριο θα τους πείτε ότι δεν φτάνουν τα λεφτά από αυτά τα ταμεία να αυξηθούν οι ασφαλιστικές εισφορές και μειώνεται η κρατική επιχορήγηση από τις κοινωνικές δαπάνες;
Κάθε χρόνο και λιγότερα από τον κρατικό προϋπολογισμό. Αυτή είναι η πορεία. Με τα λεφτά των άλλων κάνετε κοινωνική πολιτική. Τα στοιχεία που σας λέμε είναι ακριβή. Αποκρούστε τα και μη μας επαναλαμβάνετε τα ίδια.
Για τους αγρότες: 
Θέλετε να πούμε ότι είναι θετικό, έστω και μετά από πολλά χρόνια, το ότι παίρνετε κάποια μέτρα για το πετρέλαιο ή για τις συντάξεις; Το ερώτημα είναι το εξής: Γιατί μειώνεται ο αγροτικός πληθυσμός; Με αυτά τα μέτρα θα σωθεί η αγροτιά στην Ελλάδα; Με τη συνολική πολιτική που εφαρμόζετε, η οποία προέρχεται από τις Βρυξέλλες, θα σωθεί η αγροτιά; Οι ασπιρίνες που δίνετε είναι προεκλογικού, ψηφοθηρικού χαρακτήρα και δεν θα φέρουν κανένα αποτέλεσμα. Θα συρρικνωθεί ακόμα παραπέρα και η γη θα αγοράζεται με φοροαπαλλαγή πλέον από τους μεγάλους που θέλουν να γίνουν μεγαλύτεροι στην αγροτική οικονομία. 
Ορισμένα ζητήματα τα οποία δεν θίξαμε. 
Φθηνά αυτοκίνητα:
Υπάρχει πίεση από τις αυτοκινητοβιομηχανίες και τους εισαγωγείς διότι πέρυσι στο πρώτο εξάμηνο και φέτος μειώθηκε η αγορά αυτοκινήτων, ήθελαν αναθέρμανση της αγοράς και αμέσως απαντάτε. Και τι κάνετε; Στο μικρό αυτοκίνητο 200 ευρώ κάτω τα τέλη. Στα μεγάλα αυτοκίνητα μέχρι 15.000 ευρώ. Από 1600 κυβικά και πάνω η έκπτωση είναι από 800 μέχρι 15.000 ευρώ. 
Ενιαίος φόρος για την Τοπική Αυτοδιοίκηση:
Τι σημαίνει αυτό; Αν το συνδέσουμε με την έκθεση της επιτροπής Γεωργακόπουλου το ενοποιείτε και σπρώχνετε την Τοπική Αυτοδιοίκηση για επιβολή φόρων, με αποτέλεσμα να δίνετε όλο και λιγότερα χρήματα από τον κρατικό προϋπολογισμό ενίσχυσης, στήριξης της Τοπικής Αυτοδιοίκησης. Αυτός είναι ο ενιαίος φόρος για την Τοπική Αυτοδιοίκηση. 
Θα κάνετε είκοσι πέντε χιλιάδες προσλήψεις στο δημόσιο με μερική απασχόληση. Κατ? αρχήν το ότι νομιμοποιείτε τη μερική απασχόληση και στο δημόσιο -το έχουμε πει κατά καιρούς- είναι απαράδεκτο. Θα είναι καινούργιοι εργαζόμενοι; Εμείς πολύ αμφιβάλλουμε. Αν είναι καινούργιοι αυτοί, τότε ορισμένοι σχολικοί φύλακες που είναι με σύμβαση ορισμένου χρόνου και είναι σε διάφορα προγράμματα θα τους πετάξετε στο δρόμο; Απαντήστε μας εδώ και τώρα τι θα κάνετε με αυτό τον κόσμο ο οποίος ζητά μονιμοποίηση. Έρχονται εκλογές, είναι όμηροι, τα προγράμματα τελείωσαν, μέχρι τέλος του χρόνου θα λήξουν οι συμβάσεις τους και τους υπόσχεστε ότι θα γίνει προκήρυξη και ότι θα πάρουν και κάποια μόρια για να υπερκεράσουν τους υπόλοιπους. Μία μερίδα από αυτούς θα έχει τα μόρια και μία δεν θα τα έχει. Αυτοί που θα έχουν κάποια μόρια παραπάνω θα καλύψουν θέσεις μερικής απασχόλησης από τις είκοσι πέντε χιλιάδες; Για τα ίδια πρόσωπα μιλάμε; Γιατί δημιουργείτε προσδοκίες στον υπόλοιπο πληθυσμό ότι θα βρει μία θέση εργασίας στο δημόσιο; Δεν θα βρουν και εκείνοι και αυτοί των οποίων είναι σήμερα λήγουν οι συμβάσεις τους. Πώς θα χωρέσουν όλοι μαζί; Πολλά θα μπορούσαμε να πούμε, αλλά δεν έχουμε το χρόνο. 
Εμείς έχουμε προτάσεις. Δεν είναι μόνο οι προτάσεις για τους ανέργους που είπε ο εισηγητής μας, είναι και οι προτάσεις για την εισοδηματική πολιτική, υπάρχουν προτάσεις για όλους τους τομείς. Αυτές τις προτάσεις τις έχουν υιοθετήσει πολλά από τα συνδικάτα, πολλά από τα κινήματα που φαίνεται ότι είναι ρεαλιστικές και άμεσες. 
Θεωρούμε ότι στον τομέα της υγείας και της παιδείας ό,τι και να κάνετε θα μεγεθύνεται η ιδιωτική πρωτοβουλία. Είναι συγκοινωνούντα δοχεία γι? αυτό μιλάμε καθαρά δωρεάν και τίποτα ιδιωτικό στην παιδεία και την υγεία. Αυτή είναι η δική μας πρόταση. 
Έχουμε προτάσεις που είναι έξω από τη λογική της αγοράς, που ο Κοινοβουλευτικός σας Εκπρόσωπος την ανέδειξε σαν κυρίαρχη πολιτική του ΠΑΣΟΚ. Είπε και για τα κέρδη. -μας κάκισε γιατί αμφισβητήσαμε ότι πρέπει να υποστηρίζονται τα κέρδη- αλλά ξεχάσατε και τους μη προνομιούχους. Κάποτε ως συνθήματα τα λέγατε αυτά τα πράγματα, αλλά τώρα είστε με την αγορά και με τους βιομήχανους και με τους προνομιούχους και δεν ντρέπεστε να τα λέτε ?επιτρέψτε μου την έκφραση- και δημόσια. Ένα κομμάτι σας καταλαβαίνω, ένα κομμάτι διαμαρτύρεται και όταν ψάχνει για εναλλακτική λύση λέει: «Καλό το ΚΚΕ, αγωνίζεται -σκεφθείτε να μην υπήρχε και το ΚΚΕ στην ελληνική κοινωνία- αλλά δεν μπορεί να γίνει κυβέρνηση». 
Πώς να δει προοπτική με τέτοιους εκλογικούς νόμους; Επανέρχομαι σ? αυτό το ζήτημα. Γι? αυτό έχετε θεσμοθετήσει, μαζί με τη Νέα Δημοκρατία, το δικομματικό σύστημα με πολλούς τρόπους: Δικομματισμός στην τηλεόραση, δικομματισμός στο εκλογικό σύστημα, δικομματισμός παντού, έτσι ώστε να βάζετε τα μικρότερα κόμματα ?όσο μπορείτε- στο περιθώριο. 
Το ΚΚΕ δεν μπορεί να μπει στο περιθώριο. Έχει δεσμούς με τον κόσμο, υποστηρίζει τα λαϊκά αιτήματα, η συμβολή του είναι αποφασιστική σε όποιες αντιδράσεις και κινητοποιήσεις γίνονται σ? αυτή τη χώρα, η επιρροή του είναι πολύ μεγαλύτερη από τον αριθμό των ψήφων που παίρνει και επιδίωξή μας είναι η εκλογική του δύναμη να προσεγγίσει την πραγματική δύναμη, που είναι πολύ μεγαλύτερη στην ελληνική κοινωνία. Θα μας έχετε πάντα μπροστά σας και κατά τη διάρκεια των εκλογών και μετά από αυτές.
ΠΡΟΕΔΡΕΥΩΝ (Παναγιώτης Σγουρίδης): Κύριε Υπουργέ, έχετε το λόγο για δύο λεπτά, ώστε να κλείσετε με θετικό τρόπο την επερώτηση. 
ΑΠΟΣΤΟΛΟΣ ΦΩΤΙΑΔΗΣ (Υφυπουργός Οικονομικών): Το ερώτημά σας, κύριοι συνάδελφοι, πού θα βρεθούν τα χρήματα για την κάλυψη αυτού του πακέτου, που διατυπώθηκε και εδώ στη Βουλή, θα πρέπει να απαντηθεί με έναν πολύ απλό τρόπο. 
Είπαμε ότι η αύξηση του Ακαθάριστου Εθνικού Προϊόντος, η οποία για το 2002 είναι πέντε φορές υψηλότερη του μέσου όρου της Ευρωπαϊκής Ένωσης, είναι μια από τις πηγές αύξησης του εθνικού πλούτου, επομένως και των εσόδων. Όσα στρώματα ωφελούνται από τα μέτρα κοινωνικής και αναπτυξιακής πολιτικής δεν πρόκειται να πληρώσουν επιπλέον φόρους. Ταυτόχρονα, θέλω να σας πω ότι τα εκουσίως δηλούμενα εισοδήματα κάθε χρόνο αυξάνονται με ρυθμούς ανώτερους της αύξησης του ονομαστικού ΑΕΠ, πράγμα που σημαίνει ότι υπάρχει ένας σημαντικός περιορισμός της φοροδιαφυγής κάθε χρόνο και επομένως προκύπτουν έσοδα και από αυτό.
Η πρότασή μας είναι σαφής. Η ενίσχυση των Ενόπλων Δυνάμεων που είναι απαραίτητη για την ασφάλεια της χώρας, έχει γίνει. Το εκσυγχρονιστικό και εξοπλιστικό πρόγραμμα των Ενόπλων Δυνάμεων ολοκληρώνεται. Έτσι λοιπόν η μείωση των αμυντικών δαπανών από το 4,5% στο 3%, μας δίνει τη δυνατότητα της διοχέτευσης του 1,5% στην αύξηση των δαπανών για την παιδεία.
Δεύτερον, η μείωση των ποσών που χρειάζεται η εξυπηρέτηση του δημοσίου χρέους, εξαιτίας της σημαντικής μείωσης των επιτοκίων -πράγμα που σημαίνει ότι έχουμε περισσότερα χρήματα γιατί πληρώνουμε λιγότερους τόκους για την εξυπηρέτηση των δανείων- θα μας οδηγήσει σε μια εξοικονόμηση πόρων της τάξης του 1,3% του ΑΕΠ, ποσοστό το οποίο θα πάει ολόκληρο για την αύξηση των κοινωνικών δαπανών, δηλαδή δαπανών υγείας και πρόνοιας. 
Θα πρέπει επίσης να σας πω ότι οι έλεγχοι και οι φόροι που προκύπτουν από αυτούς για τις μεγάλες επιχειρήσεις, τις τρεις χιλιάδες μεγάλες επιχειρήσεις της χώρας μας, έχουν αποδώσει για το 2003 ένα ποσό της τάξης των 3.000.000.000 ευρώ, δηλαδή 1000 δισεκατομμύρια δραχμές, για να κατανοούμε πιο εύκολα έναντι 100 δισεκατομμυρίων δραχμών πριν τέσσερα μόλις χρόνια.
Επομένως, δεν πρέπει να έχετε άγχος. Έχει γίνει αποτίμηση και του κόστους των συγκεκριμένων φιλολαϊκών μέτρων, αλλά ταυτόχρονα έχουν εξασφαλιστεί και οι πόροι για τη χρηματοδότηση του συγκεκριμένου πακέτου.
Μιλήσατε τέλος για τα αυτοκίνητα. Θα πρέπει να σας πω ότι υπάρχει μια μείωση της φορολογίας, του τέλους ταξινόμησης των αυτοκινήτων. Θα σας θυμίσω επίσης ότι τα μικρά και φτηνά αυτοκίνητα έχουν φορολογία 5%, ενώ τα μεγάλου κυβισμού και ακριβά αυτοκίνητα έχουν συντελεστή φορολογίας 50%. 
ΑΓΓΕΛΟΣ ΤΖΕΚΗΣ: Το καταργείτε και αυτό το τεκμήριο.
ΑΠΟΣΤΟΛΟΣ ΦΩΤΙΑΔΗΣ (Υφυπουργός Οικονομικών): Δέκα φορές μεγαλύτερο ποσοστό φορολογίας και ως ποσότητα φορολογητέας ύλης αλλά και φόρου. Είναι ασφαλώς πολύ μεγαλύτερη, δεκαπλάσια, όπως σας είπα προηγούμενα.
ΠΡΟΕΔΡΕΥΩΝ (Παναγιώτης Σγουρίδης): Δηλαδή αυτό είναι δέλεαρ, δόλωμα.
ΑΓΓΕΛΟΣ ΤΖΕΚΗΣ: Κύριε Πρόεδρε, τα καταργεί τα τεκμήρια? 
ΑΠΟΣΤΟΛΟΣ ΦΩΤΙΑΔΗΣ (Υφυπουργός Οικονομικών): Αυτό που θέλουμε εμείς είναι ο Έλληνας να αποκτήσει ασφαλέστερα αυτοκίνητα, κερδίζοντας από τη διαφορά του φόρου. Με τα ίδια χρήματα δηλαδή που χθες διέθετε, σήμερα μπορεί εξαιτίας της μείωσης του φόρου να πάρει αυτοκίνητα μεγαλύτερου κυλινδρισμού χωρίς να δαπανήσει επιπλέον χρήματα. 
ΑΓΓΕΛΟΣ ΤΖΕΚΗΣ: Για τις υπεράκτιες εταιρείες θα μας πείτε;
ΑΠΟΣΤΟΛΟΣ ΦΩΤΙΑΔΗΣ (Υφυπουργός Οικονομικών): Αλλά μια και είπαμε για τους αγρότες, θα πρέπει να τελειώσω με τους αγρότες και να πω το εξής: Ότι ξεχάσατε μια σειρά από προγράμματα για τους αγρότες. Να σας αναφέρω, για παράδειγμα, τα προγράμματα της Αγροτικής Τράπεζας με τη δυνατότητα δανεισμού εφάπαξ και να μην επιστρέφεται ποτέ το κεφάλαιο, απλώς και μόνο να πληρώνονται κάθε χρόνο οι τόκοι. Επίσης υπάρχουν τα προγράμματα για τους νέους αγρότες,?.
ΔΗΜΗΤΡΙΟΣ ΤΣΙΟΓΚΑΣ: Ποια προγράμματα; Αυτά που τους κατασχέθηκαν τα σπίτια και τα τρακτέρ; 
ΑΠΟΣΤΟΛΟΣ ΦΩΤΙΑΔΗΣ (Υφυπουργός Οικονομικών): ?αύξηση της εξισωτικής αποζημίωσης για εκατόν σαράντα χιλιάδες οικογένειες αγροτών ορεινών, ημι-ορεινών και μειονεκτικών περιοχών και μια σειρά από άλλες παρεμβάσεις μας ων ουκ έστιν αριθμός, εκ των οποίων μερικές μόνον ανέφερα στην πρωτολογία μου. 
ΠΡΟΕΔΡΕΥΩΝ (Παναγιώτης Σγουρίδης): Καλώς. 
ΑΓΓΕΛΟΣ ΤΖΕΚΗΣ: Για τις υπεράκτιες εταιρείες όμως δεν μας είπατε. 
ΠΡΟΕΔΡΕΥΩΝ (Παναγιώτης Σγουρίδης): Κύριοι συνάδελφοι, κηρύσσεται περαιωμένη η συζήτηση επί της υπ? αριθμόν 15/14/17-9-2003 επίκαιρης επερώτησης Βουλευτών του Κομμουνιστικού Κόμματος Ελλάδας προς τους Υπουργούς Οικονομίας και Οικονομικών και Εργασίας και Κοινωνικών Ασφαλίσεων, σχετικώς με την πολιτική της Κυβέρνησης στον οικονομικό-κοινωνικό τομέα. 
Έχουν διανεμηθεί τα Πρακτικά της Πέμπτης 11 Σεπτεμβρίου 2003 και της Τρίτης 16 Σεπτεμβρίου 2003 και ερωτάται το Τμήμα αν τα επικυρώνει.
ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.
ΠΡΟΕΔΡΕΥΩΝ (Παναγιώτης Σγουρίδης): Συνεπώς τα Πρακτικά της Πέμπτης 11 Σεπτεμβρίου 2003 και της Τρίτης 16 Σεπτεμβρίου 2003 επικυρώθηκαν.
Κύριοι συνάδελφοι, δέχεστε στο σημείο αυτό να λύσουμε τη συνεδρίαση;
ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.
Με τη συναίνεση του Τμήματος και ώρα 14.00΄, λύεται η συνεδρίαση για την Τρίτη 30 Σεπτεμβρίου 2003 και ώρα 18.30΄, με αντικείμενο εργασιών του Τμήματος: α) κοινοβουλευτικό έλεγχο, συζήτηση επικαίρων ερωτήσεων και β) νομοθετική εργασία, συνέχιση της συζήτησης επί των άρθρων και του συνόλου του σχεδίου νόμου του Υπουργείου Ανάπτυξης: «Τροποποίηση του ν. 2323/1995 «Υπαίθριο Εμπόριο και άλλες διατάξεις» και άλλες διατάξεις», σύμφωνα με την ημερήσια διάταξη που έχει διανεμηθεί.

Ο ΠΡΟΕΔΡΟΣ ΟΙ ΓΡΑΜΜΑΤΕΙΣ
Συνεδρίαση Θερ. Τμήματος 26-9-2003 σελ.2



