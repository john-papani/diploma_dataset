Σελίδα 345 

Π Ρ Α Κ Τ Ι Κ Α   Β Ο Υ Λ Η Σ

Θ' ΠΕΡΙΟΔΟΣ (ΠΡΟΕΔΡΕΥΟΜΕΝΗΣ ΔΗΜΟΚΡΑΤΙΑΣ)

Σ Υ Ν Ο Δ Ο Σ   Α'

ΤΜΗΜΑ ΔΙΑΚΟΠΗΣ ΕΡΓΑΣΙΩΝ ΒΟΥΛΗΣ
ΘΕΡΟΥΣ 1997

Σ Υ Ν Ε Δ Ρ Ι Α Σ Η ΙΒ'

Παρασκευή 18 Ιουλίου 1997

Αθήνα, σήμερα στις 18 Ιουλίου 1997, ημέρα Παρασκευή και ώρα 10.24' συνήλθε στην Αίθουσα των συνεδριάσεων του Βουλευτηρίου το Τμήμα Διακοπής Εργασιών της Βουλής (Α' σύνθεση), για να συνεδριάσει υπό την προεδρία του Προέδρου αυτής κ. ΑΠΟΣΤΟΛΟΥ ΚΑΚΛΑΜΑΝΗ .

ΠΡΟΕΔΡΟΣ (Απόστολος Κακλαμάνης): Κύριοι συνάδελφοι, αρχίζει η συνεδρίαση.

Εισερχόμαστε στην ημερήσια διάταξη

ΤΗΣ ΝΟΜΟΘΕΤΙΚΗΣ ΕΡΓΑΣΙΑΣ

Συνέχιση της συζήτησης επί των άρθρων και του συνόλου του σχεδίου νόμου του Υπουργείου Υγείας και Πρόνοιας "Ανάπτυξη και εκσυγχρονισμός του εθνικού συστήματος υγείας, οργάνωση των υγειονομικών υπηρεσιών, ρυθμίσεις για το φάρμακο και άλλες διατάξεις".

Σήμερα έχουμε την τελευταία ενότητα, από το άρθρο 45 μέχρι το τέλος. Και υπάρχουν και οι τροπολογίες. 

Μας είχατε πει, κύριε Υπουργέ, ότι θα καταθέσετε δύο τροπολογίες. Τώρα, μου έδωσαν μία τροπολογία που μεταφέρεται κάποια αρμοδιότητα των τμημάτων υγείας. 

ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Να ενημερώσω το Τμήμα, κύριε Πρόεδρε.

ΠΡΟΕΔΡΟΣ (Απόστολος Κακλαμάνης): Ορίστε, έχετε το λόγο.

ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Οι τροπολογίες που θα συζητήσουμε είναι: Μία που αφορά το φάρμακο, είναι από τα μέτρα που αποφάσισε το Υπουργικό Συμβούλιο εκείνα για τη μείωση των υπέρ τρίτων εισφορών. Είναι μία τροπολογία για το προνοιακό ίδρυμα "ΠΑΜΜΑΚΑΡΙΣΤΟΣ". Είναι μία για την διευκρίνηση αρμοδιοτήτων μεταξύ Υπουργείου και νομαρχίας σε σχέση με την περιουσία του Δημοσίου και ενδεχομένως μία της Υπουργού Ανάπτυξης, εάν κατατεθεί. Αυτή η διάταξη που είχατε αφήσει. Μόνο αυτές.

ΠΡΟΕΔΡΟΣ (Απόστολος Κακλαμάνης): Την μεν τελευταία που είπατε, την είδα τώρα, δεν νομίζω ότι χρειάζεται συζήτηση. Κάνετε μία διευκρίνηση ότι τα θέματα υγείας υπάγονται στην αντίστοιχη διεύθυνση.

ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Βεβαίως, επειδή αφορά ρύθμιση θεμάτων κοινωνικών ...

ΠΡΟΕΔΡΟΣ (Απόστολος Κακλαμάνης): Θα το δει η Βουλή.

Η άλλη τροπολογία για το φάρμακο, προφανώς θέλει κάποια συζήτηση.

ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Είναι από τα γνωστά μέτρα που έχει εξαγγείλει το Υπουργικό Συμβούλιο και αφορά η συγκεκριμένη τροπολογία μειώσεις των εισφορών υπέρ τρίτων.

ΠΡΟΕΔΡΟΣ (Απόστολος Κακλαμάνης): Είναι το γνωστό θέμα και θέλει συζήτηση.

ΓΕΩΡΓΙΟΣ ΣΟΥΡΛΑΣ: Κύριε Πρόεδρε, παρακαλώ το λόγο.

ΠΡΟΕΔΡΟΣ (Απόστολος Κακλαμάνης): Ορίστε, κύριε Σούρλα.

ΓΕΩΡΓΙΟΣ ΣΟΥΡΛΑΣ: Κύριε Πρόεδρε, οι τροπολογίες αυτές του κυρίου Υπουργού πότε κατατέθηκαν;

ΠΡΟΕΔΡΟΣ (Απόστολος Κακλαμάνης): Από τις τροπολογίες αυτές, οι δύο ήταν νωρίς στο γραφείο μου και μόλις ήρθα τις μονόγραψα.

ΓΕΩΡΓΙΟΣ ΣΟΥΡΛΑΣ: Κύριε Υπουργέ, αυτές οι τρεις τροπολογίες που λέτε, κατατέθηκαν σήμερα το πρωί;

ΠΡΟΕΔΡΟΣ (Απόστολος Κακλαμάνης): Κύριε Σούρλα, θα σας πω εγώ. Για μεν τις δύο ήταν ο φάκελος στο γραφείο, δόθηκαν και τώρα θα σας μοιρασθούν. Την τρίτη που αφορά το φάρμακο, δεν την είδα ακόμη.

ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): 'Εχει προωθηθεί, νομίζω, στις υπηρεσίες της Βουλής μέσω του γραφείου.

ΠΡΟΕΔΡΟΣ (Απόστολος Κακλαμάνης): Ας περιμένουμε να τη δούμε αυτή.

ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): 'Εχουν ανακοινωθεί. Είναι από αυτά τα μέτρα, οι μειώσεις εισφορών υπέρ τρίτων.

ΓΕΩΡΓΙΟΣ ΣΟΥΡΛΑΣ: Κύριε Πρόεδρε, μου επιτρέπετε;

ΠΡΟΕΔΡΟΣ (Απόστολος Κακλαμάνης): Ορίστε, κύριε Σούρλα, έχετε το λόγο.

ΓΕΩΡΓΙΟΣ ΣΟΥΡΛΑΣ: Χθες, προ της έναρξης της συνεδριάσεως της τρίτης ημέρας, διενεμήθησαν τροποποιήσεις άρθρων σε μεγάλο αριθμό και δεν αντιδράσαμε, για να μη δημιουργούμε εντάσεις. Σήμερα, όμως, στο παρά πέντε, ανακοινώνονται τροπολογίες, τις οποίες εσείς γνωρίζετε, κύριε Πρόεδρε, εμείς όμως και οι Βουλευτές, πιστεύω όλοι, δεν τις γνωρίζουμε.

Δεν δεχόμαστε αυτήν την τακτική, κύριε Υπουργέ. Αυτή η τακτική του αιφνιδιασμού και της περιφρόνησης της ορθόδοξης κοινοβουλευτικής διαδικασίας καταγγέλλεται από τη Νέα Δημοκρατία και δεν γίνεται αποδεκτή, κύριε Πρόεδρε.

ΠΡΟΕΔΡΟΣ (Απόστολος Κακλαμάνης): Κύριε Σούρλα, σας παρακαλώ!

ΓΕΩΡΓΙΟΣ ΣΟΥΡΛΑΣ: Επιτρέψτε μου, κύριε Πρόεδρε. 

Αυτήν τη στιγμή εδώ, που εμείς συμμετέχουμε με την όποια ιδιότητα, πρέπει να πάρουμε μέρος στην τελευταία ενότητα...

Σελίδα 346 

 

ΠΡΟΕΔΡΟΣ (Απόστολος Κακλαμάνης): Μη βιάζεσθε, αν θέλετε. 

ΓΕΩΡΓΙΟΣ ΣΟΥΡΛΑΣ: ... ταυτόχρονα, όμως, θα πρέπει να μελετήσουμε σε χρόνο πέντε λεπτών και να αποφανθούμε επί θεμάτων, όπως είναι τα φάρμακα...

ΠΡΟΕΔΡΟΣ (Απόστολος Κακλαμάνης): Θα το αντιμετωπίσουμε, κύριε Σούρλα. Θα το αντιμετωπίσουμε το πρόβλημα. Αλίμονο!

ΒΑΣΙΛΗΣ ΚΕΔΙΚΟΓΛΟΥ: Κύριε Πρόεδρε, μου επιτρέπετε;

ΠΡΟΕΔΡΟΣ (Απόστολος Κακλαμάνης): 'Οχι, κύριε συνάδελφε.

Κύριοι συνάδελφοι, έγινε το εξής από προχθές: Ρώτησα τον κύριο Υπουργό και μου είπε ότι έχει δύο τροπολογίες να καταθέσει.

Πράγματι, όμως από το προηγούμενο νομοσχέδιο είχαμε πει στην Υπουργό Ανάπτυξης να αποσύρει το άρθρο 29, που αφορά κάποια μέτρα κοινωνικά για απολυομένους από τη "SOFTEX". Αυτό το είπαμε -και πολύ ορθά- διότι η Νέα Δημοκρατία δεν είχε υπόψη της μία αναδιατύπωση την οποία έκανε η κυρία Υπουργός και η οποία είχε μία μεγάλη έκταση.

Τα άλλα κόμματα την εδέχοντο τη συζήτηση αυτή και την τροπολογία που έκανε η Υπουργός στο αρχικό άρθρο. Παρακαλέσαμε, λοιπόν, την Υπουργό -και συμφώνησε- να την αποσύρει και να τη φέρει στο επόμενο νομοσχέδιο, του Υπουργείου Υγείας και Πρόνοιας, κατ' οικονομία ως αντικείμενο ...

ΒΑΣΙΛΗΣ ΚΕΔΙΚΟΓΛΟΥ: Ως θέμα πρόνοιας.

ΠΡΟΕΔΡΟΣ (Απόστολος Κακλαμάνης): Σας παρακαλώ, κύριε συνάδελφε!

.... κοινωνικό, που έχει αυτή η τροπολογία. Αυτή η τροπολογία δεν έχει έλθει ακόμη και αυτό είναι το πιο ουσιαστικό, κατά τη γνώμη μου, διότι, αν δεν έλθει σε έναν εύλογο χρόνο, δεν μπορεί να έλθει την τελευταία στιγμή, όταν από την Τρίτη που απεσύρθη, έπρεπε να είχε ξανακατατεθεί.

'Ησασταν παρών, όταν το είπαμε αυτό. 

ΓΕΩΡΓΙΟΣ ΣΟΥΡΛΑΣ: Βεβαίως. 

ΠΡΟΕΔΡΟΣ (Απόστολος Κακλαμάνης): Σ' ό,τι αφορά τις άλλες τροπολογίες όμως -τις δύο αυτές- η Κυβέρνηση είναι εντάξει. Είπαμε και στον Υπουργό χθες, πριν από τη συζήτηση να μας τις καταθέσει. 

Η μεν τροπολογία για την "ΠΑΜΜΑΚΑΡΙΣΤΟ" δεν έχει πρόβλημα. Είναι κάποια επιδότηση ενός νοσοκομείου το οποίο χρησιμοποιείται για άτομα με χρόνιες παθήσεις. Μένει μόνο η τροπολογία για το φάρμακο. Η τροπολογία αυτή πρέπει να συζητηθεί και πρέπει, κύριε Υπουργέ, να έλθει τάχιστα, ώστε να δούν οι συνάδελφοι τι κάνετε με το φάρμακο. Αυτή είναι η μόνη τροπολογία που θέλει συζήτηση και για την οποία θα διαθέσουμε χωριστά χρόνο, διότι είναι ένα σοβαρό θέμα. Δεν έχουμε άλλο πρόβλημα αυτήν τη στιγμή σε ό,τι αφορά την συζήτησή μας.

ΓΕΩΡΓΙΟΣ ΣΟΥΡΛΑΣ: Κύριε Πρόεδρε, παρακαλώ το λόγο.

ΧΡΗΣΤΟΣ ΣΜΥΡΛΗΣ - ΛΙΑΚΑΤΑΣ: Οι τροπολογίες των Βουλευτών, κύριε Πρόεδρε;

ΠΡΟΕΔΡΟΣ (Απόστολος Κακλαμάνης): Μια στιγμή, θα έρθουμε στις τροπολογίες. Λέμε ό,τι αφορά την Κυβέρνηση.

Ορίστε, κύριε Σούρλα, έχετε το λόγο.

ΓΕΩΡΓΙΟΣ ΣΟΥΡΛΑΣ: Κύριε Πρόεδρε, παρακολουθούμε όλοι ότι καταβάλλετε εσείς προσωπικά και εμείς βοηθάμε...

ΠΡΟΕΔΡΟΣ (Απόστολος Κακλαμάνης): 'Ολοι βοηθάνε.

ΓΕΩΡΓΙΟΣ ΣΟΥΡΛΑΣ: ...μία προσπάθεια για την αναβάθμιση του Κοινοβουλίου και γενικότερα των διαδικασιών Νομοθετικής ή Κοινοβουλευτικής Εργασίας. 'Ερχεται, όμως, σε αντίθεση αυτό όταν μας λέτε ότι σε λίγο θα έλθει η τροπολογία και καλούμεθα να αποφανθούμε και να την ψηφίσουμε...

ΠΡΟΕΔΡΟΣ (Απόστολος Κακλαμάνης): 'Οχι, όχι, δεν θα αποφανθείτε, ούτε θα την ψηφίσετε. Θα την δείτε...

ΓΕΩΡΓΙΟΣ ΣΟΥΡΛΑΣ: Καλούμεθα...

ΠΡΟΕΔΡΟΣ (Απόστολος Κακλαμάνης): Μα, κύριε Σούρλα, μην χάνουμε άλλο χρόνο.

ΓΕΩΡΓΙΟΣ ΣΟΥΡΛΑΣ: Ακούστε με, σας παρακαλώ.

ΠΡΟΕΔΡΟΣ (Απόστολος Κακλαμάνης): Δεν σας είπα αυτό εγώ. Δεν είπα ότι καλείσθε να την ψηφίσετε.

ΓΕΩΡΓΙΟΣ ΣΟΥΡΛΑΣ: Τότε γιατί καλούμεθα;

ΠΡΟΕΔΡΟΣ (Απόστολος Κακλαμάνης): Αντιθέτως είπα ότι θα τη δούμε. Ο ίδιος λέω ότι θέλει συζήτηση, διότι αφορά το φάρμακο και επιφυλάσσομαι σε ό,τι αφορά τη συζήτηση, να δούμε τι χρόνο θα διαθέσουμε.

ΓΕΩΡΓΙΟΣ ΣΟΥΡΛΑΣ: Εντάξει, κύριε Πρόεδρε.

ΠΡΟΕΔΡΟΣ (Απόστολος Κακλαμάνης): Μην τρώμε λοιπόν, άλλο χρόνο.

Απλώς, εγώ θέλω να επισημάνω την ευθύνη της Κυβερνήσεως και καλά κάνετε και το λέτε, ότι δεν είναι δυνατόν να νομοθετούμε με την ψυχή στο στόμα. 'Εχετε κάποιες τροπολογίες. Υποτίθεται ότι οι Υπουργοί, οι υπηρεσίες σας, τις συζητούν και τις ετοιμάζετε. Φέρτε τις εγκαίρως.

Αυτό είναι κάτι για το οποίο δικαίως διαμαρτύρεται το Σώμα. Είμαι βέβαιος, ότι δεν είναι στις προθέσεις σας, αλλά πιστεύω, ότι έχει να κάνει με τη γραφειοκρατία και με τους διάφορους υπηρεσιακούς παράγοντες.

Είπαμε γι'αυτήν την τροπολογία της Υπουργού Ανάπτυξης, ότι ήταν έτοιμη από την Τρίτη, το άρθρο 29 όπως το αναδιατύπωσε. Είναι δυνατόν η Βουλή να περιμένει τέσσερις ημέρες για να έλθει η τροπολογία; Εάν δεν έλθει λοιπόν σύντομα, δεν θα συζητηθεί, παρά τη διάθεση που υπήρξε απ'όλες τις πλευρές να τη συζητήσουμε και να τη δεχθούμε.

Επαναλαμβάνω τώρα, η τροπολογία για το φάρμακο, μόλις έλθει θα την δείτε και θα μου πείτε τι χρόνο χρειάζεται.

ΓΕΩΡΓΙΟΣ ΣΟΥΡΛΑΣ: Κύριε Πρόεδρε, μπορώ να πω κάτι;

ΠΡΟΕΔΡΟΣ (Απόστολος Κακλαμάνης): Oρίστε, κύριε Σούρλα.

ΓΕΩΡΓΙΟΣ ΣΟΥΡΛΑΣ: Εγώ θα έλεγα, ότι όπως είπατε για την τροπολογία του Υπουργείου Ανάπτυξης και αποφασίσατε αφού δεν διενεμήθη να μην συζητηθεί, το ίδιο πρέπει να αποφασίσετε και για την τροπολογία του Υπουργείου Υγείας για το φάρμακο, διότι θα μας φέρετε σε δύσκολη θέση. 'Οταν δέχεστε τη συζήτηση της τροπολογίας και λέτε να εκτιμήσουμε το χρόνο, προφανώς μας δημιουργείτε προβλήματα.

ΠΡΟΕΔΡΟΣ (Απόστολος Κακλαμάνης): 'Οχι, κύριε Σούρλα, δεν έχετε δίκιο εδώ. Από την αρχή της συζητήσεως δεσμευθήκαμε για δύο τροπολογίες.

ΓΕΩΡΓΙΟΣ ΣΟΥΡΛΑΣ: Κύριε Πρόεδρε, κατετέθη, αλλά δεν διενεμήθη ακόμα.

ΠΡΟΕΔΡΟΣ (Απόστολος Κακλαμάνης): Να μας δοθεί η τροπολογία και θα το δούμε. Ανέβηκα στην 'Εδρα και είπα να την καταθέσουν χωρίς να τη μονογράψω, ώστε να διανεμηθεί και να τη δούμε.

Παρακαλώ, λοιπόν, τώρα να μπούμε στη συζήτηση του νομοσχεδίου.

ΧΡΗΣΤΟΣ ΣΜΥΡΛΗΣ - ΛΙΑΚΑΤΑΣ: Τι θα γίνει με τις τροπολογίες των Βουλευτών, κύριε Πρόεδρε;

ΠΡΟΕΔΡΟΣ (Απόστολος Κακλαμάνης): Σε ό,τι αφορά τις τροπολογίες των Βουλευτών, αφού τελειώσουμε...

(Θόρυβος από την πτέρυγα της Νέας Δημοκρατίας)

Δεν μπορείτε να με ακούτε, διότι μιλάει ο κ. Μιχαλολιάκος.

ΣΤΕΦΑΝΟΣ ΜΑΝΟΣ: Σας παρακολουθούμε, κύριε Πρόεδρε.

ΠΡΟΕΔΡΟΣ (Απόστολος Κακλαμάνης): Ναι, αλλά ακούτε και τον κ. Μιχαλολιάκο. Εγώ γνωρίζω τα πολλά προσόντα που έχετε, αλλά ο Ωριγένης ένας υπήρξε.

ΣΤΕΦΑΝΟΣ ΜΑΝΟΣ: 'Εχουμε δύο αυτιά. 'Ενα για σας και ένα για τον κ. Μιχαλολιάκο.

ΠΡΟΕΔΡΟΣ (Απόστολος Κακλαμάνης): 'Αρα δεν με ακούει με κανένα, διότι εγώ ούτε από δεξιά ακούω ούτε από αριστερά.

Λοιπόν, κύριοι συνάδελφοι, παρακαλώ μετά τα άρθρα της τελευταίας ενότητας, να μιλήσουμε για τις τροπολογίες των συναδέλφων. Αυτές που ο Υπουργός θεωρεί ότι δεν έχουν πρόβλημα για το Υπουργείο, μπορεί να τις δεχθεί. Αυτές που δεν μπορεί να τις δεχθεί, θα συζητηθούν μόνο εάν δεν συνεπάγεται δαπάνη σε βάρος του κρατικού προϋπολογισμού, εάν δηλαδή μπορούν να εισαχθούν χωρίς πρόβλημα.

Τώρα πείτε μου, αν θέλετε, για να συμφωνήσουμε, μέχρι ποια ώρα θα συζητήσουμε την ενότητα αυτή των άρθρων.

Σελίδα 347 

 

ΧΡΗΣΤΟΣ ΣΜΥΡΛΗΣ-ΛΙΑΚΑΤΑΣ: Κύριε Πρόεδρε, μου επιτρέπετε;

ΠΡΟΕΔΡΟΣ (Απόστολος Κακλαμάνης):Ορίστε, κύριε Σμυρλή.

Ο λόγος που θα επικαλεσθείτε δεν μας ενδιαφέρει.

ΧΡΗΣΤΟΣ ΣΜΥΡΛΗΣ-ΛΙΑΚΑΤΑΣ: Νομίζω ότι μας ενδιαφέρει, γιατί και σε άλλες περιπτώσεις...

ΠΡΟΕΔΡΟΣ (Απόστολος Κακλαμάνης): Ενδιαφέρει το ΠΑ.ΣΟ.Κ.. Δεν ενδιαφέρει τη Βουλή.

ΧΡΗΣΤΟΣ ΣΜΥΡΛΗΣ-ΛΙΑΚΑΤΑΣ: Σε άλλες περιπτώσεις, το Κόμμα της Αξιωματικής Αντιπολίτευσης αιτήθηκε και πήρε μια θετική απάντηση από πλευράς σας.Γνωρίζω την ευαισθησία σας για τις δημοκρατικές διαδικασίες των κομμάτων.

ΠΡΟΕΔΡΟΣ (Απόστολος Κακλαμάνης):Το Κόμμα της Αντιπολιτεύσεως δεν νομοθετεί ουσιαστικώς και μπορεί να το ζητήσει αυτό. Το κόμμα της πλειοψηφίας που νομοθετεί, δεν μπορεί και να νομοθετεί και να ζητάει και ευχέρεια για να κάνει την Κεντρική του Επιτροπή. Πώς να το κάνουμε;

ΧΡΗΣΤΟΣ ΣΜΥΡΛΗΣ-ΛΙΑΚΑΤΑΣ:Νομίζω ότι θα κατανοήσετε αυτήν την ανάγκη και 13.00' η ώρα να έχουμε τελειώσει.

ΓΕΩΡΓΙΟΣ ΣΟΥΡΛΑΣ: Κύριε Πρόεδρε, μου επιτρέπετε;

ΠΡΟΕΔΡΟΣ (Απόστολος Κακλαμάνης):Πείτε μου, κύριε Σούρλα, τι ώρα θέλετε να τελειώσουμε;

ΓΕΩΡΓΙΟΣ ΣΟΥΡΛΑΣ:Να αφήσουμε το χρόνο ελεύθερο για την τελευταία ενότητα, γιατί εκτιμάται απ' όλους ότι δεν θα χρειασθεί πολλή ώρα.

ΠΡΟΕΔΡΟΣ (Απόστολος Κακλαμάνης):'Οταν τελειώσουμε, λοιπόν, την ενότητα, να διαθέσουμε μία ώρα για τις τροπολογίες, εκτός αν δούμε ότι η τροπολογία αυτή του φαρμάκου θέλει πολλή συζήτηση.Θα το δούμε τότε.

ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Κύριε Πρόεδρε, μου επιτρέπετε;

ΠΡΟΕΔΡΟΣ (Απόστολος Κακλαμάνης): 'Εχετε κάποιες τροποποιήσεις, κύριε Υπουργέ;

ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Ναι, κύριε Πρόεδρε.

ΠΡΟΕΔΡΟΣ (Απόστολος Κακλαμάνης):Μοιράστε τα και δώστε τα στα Πρακτικά.

ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Θα καταθέσω στα Πρακτικά διορθώσεις-αναδιατυπώσεις των άρθρων που συζητούμε και θα τις διανείμω.

ΠΡOΕΔΡΟΣ (Απόστολος Κακλαμάνης):Πάντως έχει δίκαιο ο κ. Σούρλας.

ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Μα, είναι διορθώσεις, κύριε Πρόεδρε.

ΠΡΟΕΔΡΟΣ (Απόστολος Κακλαμάνης): Απλώς χάνει το δίκαιο του, όπως το χάνω και εγώ, επειδή το διατυπώνουμε σε υψηλούς τόνους. Αυτό που βλέπω είναι ολόκληρο πακέτο.

ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): ' Οχι, δεν είναι.

Κύριε Πρόεδρε, είναι αναδιατυπώσεις- διορθώσεις στα άρθρα, οι οποίες προέκυψαν από τις μέχρι χθες το βράδυ συζητήσεις με τους αρμόδιους φορείς.

ΠΡΟΕΔΡΟΣ (Απόστολος Κακλαμάνης): Ωραία. Μονογράψτε τα και δώστε τα στα Πρακτικά.

ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Είναι μονογεγραμμένα και τα καταθέτω στα Πρακτικά.

(Στο σημείο αυτό ο Υπουργός Υγείας και Πρόνοιας κ. Γείτονας καταθέτει στα Πρακτικά τις προαναφερθείσες διορθώσεις-αναδιατυπώσεις, οι οποίες έχουν ως εξής:"

ΔΙΟΡΘΩΣΕΙΣ - ΑΝΑΔΙΑΤΥΠΩΣΕΙΣ

επί του Σχεδίου Νόμου "Ανάπτυξη και εκσυγχρονισμός του

Εθνικού Συστήματος Υγείας, οργάνωση των υγειονομικών

υπηρεσιών, ρυθμίσεις για το φάρμακο και άλλες διατάξεις"

30. Στο άρθρο 45

- Στην παράγραφο 2, στην 6η σειρά, η 3η λέξη από την αρχή από διαγράφεται

- Στην παράγραφο 4, στο τέλος της προτελευταίας σειράς μετά τη λέξη παρόντος προστίθεται η λέξη άρθρου 

- Στην παράγραφο 5, στο τέλος της 2ης σειράς, μετά τη λέξη γνωμάτευση, προστίθεται η φράση: του υπευθύνου για τον άρρωστο γιατρού και έγκριση

- Στην παράγραφο 5, στην αρχή της 3ης σειράς, οι λέξεις των Διευθυντών αντικαθίστανται με τις λέξεις: του Διευθυντή

31. Στο άρθρο 46

- Στην παράγραφο 2, το εδάφιο που προστίθεται στην περίπτωση (γ) της παραγράφου 3 αναδιατυπώνεται ως εξής: "Για τη διενέργεια επιθεωρήσεων και δειγματοληψιών προς έλεγχο της ποιότητας, γνησιότητας, νόμιμης παραγωγής και κυκλοφορίας των προϊόντων της αρμοδιότητάς του, καθώς και για την τήρηση των διατάξεων της κείμενης νομοθεσίας, ο ΕΟΦ δύναται, όταν παρίσταται ανάγκη, να ζητά συνδρομή των κατά περίπτωση αρμόδιων αρχών".

32. Στο άρθρο 47

- Στην παράγραφο 2, περίπτωση (γ) μετά τη φράση "Β. Επιτροπή Εθνικού Συνταγολογίου (ΕΕΣ)" προστίθεται: "Η επιτροπή αυτή έχει την ευθύνη της σύνταξης και συνεχούς ενημέρωσης του Εθνικού Συνταγολογίου και της πρότασης των αναγκαίων μέτρων για τη σωστή εφαρμογή του και υποβάλλει τις προτάσεις της στο Δ.Σ. του ΕΟΦ"

- Στην παράγραφο 2, στο τέλος της περίπτωσης (γ), προστίθεται εδάφιο ως εξής: Αντίστοιχη επιτροπή συγκροτείται και λειτουργεί για τα κτηνιατρικά φάρμακα.

- Στην παράγραφο 2, στην περίπτωση (δ), στην αρχή της προτελευταίας σειράς του τελευταίου εδαφίου μετά τη λέξη 5Α προστίθενται οι λέξεις: του άρθρου 19 και μετά από την αναφορά στο ν.δ. 96/1973 προστίθεται η φράση: που προστέθηκε με την παράγραφο 4 του άρθρου 33 του ν. 1316/1983.

33. Στο άρθρο 49

- Στην παράγραφο 1, στην 2η σειρά, μετά την πρώτη λέξη που, διαγράφονται οι λέξεις "χορηγούνται μόνο με" και αντικαθίστανται με τη φράση: "για τη χορήγησή τους απαιτείται, κατά την απόφαση άδειας κυκλοφορίας τους".

- Στην παράργαφο 1, το τελευταίο εδάφιο αναδιατυπώνεται ως εξής: "Με όμοια απόφαση ορίζεται ποιες δαπάνες αναγνωρίζονται ως δαπάνες προώθησης κατά τις διατάξεις της παραγράφου αυτής".

- Στην παράγραφο 3, από το τέλος της προτελευταίας σειράς και μετά τη λέξη λεπτομέρεια αναδιατυπώνεται ως εξής: "για την εφαρμογή του παρόντος άρθρου".

34. Στο άρθρο 50

- Στην παράγραφο 1, στο μέσο της 8ης σειράς μετά τη λέξη κυκλοφορίας προστίθεται εδάφιο ως εξής: "Με ανάκληση της άδειας κυκλοφορίας πέραν του προβλεπόμενου προστίμου, τιμωρείται σε περίπτωση υποτροπής, παραγωγός, αντιπρόσωπος, εισαγωγέας ή προμηθευτής προϊόντων αρμοδιότητας ΕΟΦ πλην των φαρμακευτικών για τα οποία ισχύουν οι κατ' ιδίαν διατάξεις, που παραβαίνει τις διατάξεις περί διαφήμισης του ν. 2251/94 και τιμωρείται με τις προβλεπόμενες σε αυτόν ποινές".

35. Στο άρθρο 52

- Στην παράγραφο 2, στο πρώτο εδάφιο της περίπτωσης, β) διαγράφονται οι τελευταίες λέξεις: χωρίς ιατρική συνταγή.

36. Στο άρθρο 53

- Η περίπτωση η αναδιατυπώνεται ως εξής: 

η. Εναν εκπρόσωπο των εθελοντών αιμοδοτών που ορίζεται από τον Υπουργό Υγείας και Πρόνοιας μεταξύ των προτεινομένων από τις αναγνωρισμένες οργανώσεις εθελοντών αιμοδοτών. Κάθε αναγνωρισμένη οργάνωση προτείνει έναν (1) εκπρόσωπο.

37. Στο άρθρο 57

- Η υπάρχουσα διάταξη αριθμείται ως παράγραφος 1 και προστίθεται παράγραφος 2 ως εξής: "2. Οι διατάξεις της παραγράφου 4 του άρθρου 9 του ν. 1397/83 εξακολουθούν να ισχύουν".

38. Στο άρθρο 58

Η υπάρχουσα διάταξη αριθμείται ως παράγραφος 1 και προστίθεται παράγραφος 2 ως εξής: 2. Οι γιατροί του ΕΚΑΒ προσφέρουν υπηρεσίες κατά τακτά χρονικά διαστήματα σε αντίστοιχα της ειδικότητάς τους τμήματα ή μονάδες νοσοκομείων του ΕΣΥ της περιοχής που υπηρετούν. Με απόφαση του Υπουργού Υγείας - Πρόνοιας ύστερα από πρόταση του
Σελίδα 348 

Δ.Σ. του ΕΚΑΒ καθορίζονται ο τρόπος, η διαδικασία και κάθε σχετική λεπτομέρεια για την εφαρμογή της διάταξης αυτής.

39. Στο άρθρο 59

- Παρεμβάλλεται νέα παράγραφος 2 ως εξής:

2. Η παράγραφος 1 του άρθρου 16 του ν. 1579/85 εφαρμόζεται και για τα Ν.Π.Δ.Δ. κοινωνικής πρόνοιας όπου λειτουργούν νοσηλευτικές μονάδες.

- Γίνεται αναρίθμηση της παραγράφου 2 σε παράγραφο 3.

40. Στο άρθρο 60

- Στην 1η σειρά, η τελευταία λέξη απόφαση διορθώνεται με τη σωστή λέξη πρόταση".

ΓΕΩΡΓΙΟΣ ΣΟΥΡΛΑΣ: Κύριε Πρόεδρε, μου επιτρέπετε;

ΠΡΟΕΔΡΟΣ (Απόστολος Κακλαμάνης): Ορίστε, κύριε Σούρλα.

ΓΕΩΡΓΙΟΣ ΣΟΥΡΛΑΣ: Κύριε Πρόεδρε, είναι δυνατόν να συνεχίσουμε έτσι; Δεν είναι στις προθέσεις μας να δημιουργούμε εντάσεις.

ΠΡΟΕΔΡΟΣ (Απόστολος Κακλαμάνης): Δεν είπα κάτι τέτοιο.

ΓΕΩΡΓΙΟΣ ΣΟΥΡΛΑΣ: Καλείται, όμως, τώρα ο εισηγητής της Νέας Δημοκρατίας σε ένα λεπτό να τοποθετηθεί.

ΠΡΟΕΔΡΟΣ (Απόστολος Κακλαμάνης): Κύριε Αναστασόπουλε, αν δεν πρόκειται για φραστικές και λογικές διορθώσεις, αλλά πρόκειται για νέες σημαντικές διατάξεις, να μας το πείτε. Ρίξτε μια ματιά.

ΓΕΩΡΓΙΟΣ ΣΟΥΡΛΑΣ: Μιλάμε για αναδιατυπώσεις, κύριε Πρόεδρε. Στο άρθρο 46 αναδιατυπώνεται η παράγραφος 2.

ΠΡΟΕΔΡΟΣ (Απόστολος Κακλαμάνης): Αφήστε να το δει. Δείτε το, όσο θα έχει το λόγο ο κ. Σμυρλής και αν υπάρχει θέμα σοβαρό, θα το κρατήσουμε στο τέλος.

O κ. Σμυρλής έχει το λόγο.

ΑΠΟΣΤΟΛΟΣ ΤΑΣΟΥΛΑΣ: Κύριε Πρόεδρε, ήθελα να εκφράσω την δυσαρέσκειά μου, γιατί ζήτησα το λόγο επί πολλή ώρα.

ΠΡΟΕΔΡΟΣ (Απόστολος Κακλαμάνης):' Εχετε δίκαιο, κύριε συνάδελφε. ' 'Εδωσα το λόγο στον κ. Σούρλα, διότι είναι Κοινοβουλευτικός Εκπρόσωπος. Θα σας δώσω το λόγο να μιλήσετε κανονικά. Δεν κάνω διακρίσεις.

Ο κ. Σμυρλής έχει το λόγο.

ΧΡΗΣΤΟΣ ΣΜΥΡΛΗΣ-ΛΙΑΚΑΤΑΣ: Κύριε Πρόεδρε, τα υπόλοιπα άρθρα, από το άρθρο 45 μέχρι και το άρθρο 61, είναι θα έλεγα το κλείσιμο αυτού του σημαντικού για μας σχεδίου νόμου και αναφέρεται, κατά κύριο λόγο, σε ρυθμίσεις θεμάτων, φαρμάκων και του Εθνικού Οργανισμού Φαρμάκου.

Θα ήθελα μόνο να σημειώσω από τα άρθρα αυτά, σαν κύριοι ζήτημα το άρθρο 45, με το οποίο εισάγεται ο θεσμός του νοσοκομειακού συνταγολογίου, ο οποίος κατά την άποψή μας εφαρμόζεται με επιτυχία σε πάρα πολλές χώρες της Ευρώπης και νομίζω ότι καιρός ήταν να εφαρμοσθεί και σε μας, γνωρίζοντας ότι με την εφαρμογή του νοσοκομειακού συνταγολογίου και ο αριθμός των φαρμάκων θα περιορισθεί και ένα οικονομικό όφελος θα υπάρχει και οπωσδήποτε η αλόγιστη χρήση και οι επιπτώσεις επί της υγείας από την αλόγιστη χρήση , σαφώς θα είναι προς όφελος των πολιτών.

Από τα υπόλοιπα άρθρα, δεν νομίζω ότι μπορώ να σημειώσω κάτι το ιδιαίτερο, παρά μόνο στο άρθρο 52 για τις μονάδες αδυνατίσματος, αυτά τα περιβόητα κέντρα, τα οποία πλέον έχουν κατακλύσει την Ελλάδα και που για πρώτη φορά με το συγκεκριμένο άρθρο δίνεται η δυνατότητα στο Υπουργείο Υγείας και Προνοιας να ελέγξει την λειτουργία των μονάδων αυτών.

ΠΡΟΕΔΡΟΣ (Απόστολος Κακλαμάνης):Ο κ. Αναστασόπουλος έχει το λόγο.

ΝΙΚΟΛΑΟΣ ΑΝΑΣΤΑΣΟΠΟΥΛΟΣ: Κύριε Πρόεδρε, σε καμιά περίπτωση δεν μπορεί κανείς να συζητήσει τις αναδιατυπώσεις του κυρίου Υπουργού την τελευταία στιγμή.

Μέσα σε διάστημα δύο λεπτών δεν μπορεί κανείς να έχει μια σοβαρή άποψη γι'αυτές τις αναδιατυπώσεις. Γι'αυτό, θα έπρεπε κύριε Υπουργέ, να έχετε δείξει μεγαλύτερη κατανόηση και πιο σωστή κοινοβουλευτική συμπεριφορά. Να τα αποσύρετε αυτά και φέρτε τα αν θέλετε σε κάποιο άλλο νομοσχέδιό σας.

Τώρα για τα συγκεκριμένα άρθρα, προσπαθείτε να μας πείσετε, ότι θα γίνει κάποια πιο σωστή πολιτική για το φάρμακο. Μα, η κακή πολιτική για το φάρμακο έγινε επί των ημερών σας. 'Οταν μοιράζατε τους κοινωνικούς μισθούς το '85 και το '86 σε ένα νομοσχέδιο του Υπουργείου Υγείας τότε είχατε υποσχεθεί φθηνό, καλό και ντόπιο φάρμακο. Φτιάξατε τα περίφημα εργοστάσια τότε, στα Τρίκαλα, εδώ, στα Καλάβρυτα, τα οποία είναι όλα κλειστά πλέον, δεν λειτουργούν. Με αποτέλεσμα ενώ η εγχώρια παραγωγή τότε φαρμάκων αντιπροσώπευε το 80% της κατανάλωσης σήμερα αντιπροσωπεύει το 35% της κατανάλωσης. Και ξέρετε γιατί; Τότε καμουφλαρίστηκαν τα εισαγόμενα φάρμακα σαν ξένα "Feiser Hellas", "Abot Hellas". 'Ολες οι πολυεθνικές είχαν έλθει, είχαν δημιουργήσει μονάδες παραγωγής εδώ και εμφανιζόταν το φάρμακο αυτό σαν ελληνικό. Κάποια στιγμή, όμως, με την παράλογη πολιτική που ασκήσατε πάνω στην πολιτική του φαρμάκου οι εταιρείες αυτές απέσυραν τα παρασκευαζόμενα εδώ σκευάσματά τους και τα έφεραν σαν εισαγόμενα, με αποτέλεσμα να παρατηρείται το θλιβερό φαινόμενο το σκεύασμα το οποίο εδώ είχε α' δραχμές εισαγόμενο το ίδιο από την πολυεθνική να έχει τρία α' δραχμές. Τριπλασιάστηκε η τιμή του. Η ευθύνη αυτή σας ανήκει εξ ολοκλήρου με την πολιτική την οποία εφαρμόσατε όλα αυτά τα χρόνια. Στην Ελλάδα υπάρχει μια πολυφαρμακεία, τεράστια πολυφαρμακία.

ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Και προώθηση.

ΝΙΚΟΛΑΟΣ ΑΝΑΣΤΑΣΟΠΟΥΛΟΣ: 'Ομως, κύριε Γείτονα, επειδή -ξανατονίζω- έχετε -είσθε μηχανικός- πρακτικό μυαλό, η αιτία δεν είναι η κακή χορήγηση μέσα στα νοσοκομεία. Αν θέλουμε να είμαστε σοβαροί και να λέμε σοβαρά πράγματα εδώ πρέπει να αποκαλύψουμε και την αιτία. Η αιτία είναι ότι υπάρχουν είκοσι πέντε χιλιάδες γιατροί περισσότεροι. 'Ετσι;

ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Γι'αυτό μίλησα για προώθηση.

ΝΙΚΟΛΑΟΣ ΑΝΑΣΤΑΣΟΠΟΥΛΟΣ: Εντάξει. Εικοσιπέντε χιλιάδες γιατροί περισσότεροι. Με τη μαεστρία των Ελλήνων να έχουν δημιουργήσει διακόσια ογδόντα ταμεία και να έχουν προσληφθεί χιλιάδες γιατροί γίνεται η συνταγογράφηση κάτω από το τραπέζι. Υπάρχει μία κατευθυνόμενη συνταγογραφία, με αποτέλεσμα ο 'Ελληνας να είναι δεύτερος στον κόσμο σε κατανάλωση κουτιών φαρμάκων ετησίως.

Σε μία πρόσφατη έκθεση του Ο.Α.Σ.Α. ο 'Ελληνας είναι μετά τους Γάλλους σε κατανάλωση κουτιών φαρμάκων ετησίως. Ο κάθε 'Ελληνας παίρνει είκοσι εξήμισυ κουτιά φάρμακα το χρόνο. Απ' αυτά χρησιμοποιεί ένα μέρος και έχει αποδειχτεί ότι το 30% των κουτιών αυτών δεν χρησιμοποιείται και σε ορισμένες κατηγορίες δεν χρησιμοποιείται το 50%. Απλώς πλημμυρίζει το σπίτι του με φάρμακα εκ των οποίων τα περισσότερα είναι πανάκριβα και φτάνουμε στο σημείο το φάρμακο από την παραγωγή στην κατανάλωση να διπλασιάζει την τιμή του.

'Εχουμε, λοιπόν, μια πολύ μεγάλη υπερκατανάλωση η οποία οφείλεται στην κατευθυνόμενη συνταγογράφηση. Οφείλεται δε επίσης και στη μεγάλη σπατάλη η οποία γίνεται μέσα στα νοσοκομεία. Δεν έχουμε καμία αντίρρηση να γίνει η λίστα φαρμάκων, αλλά θα πρέπει τα φάρμακα τα οποία θα μπουν στη λίστα να μην μπουν κατόπιν διαπραγμάτευσης. Να μπουν κατόπιν πραγματικών αναγκών.

Και κάποια στιγμή -σας το έχω ξαναπεί εδώ στην Αίθουσα- θα πρέπει να γίνει μία τυποποίηση των φαρμάκων στα φαρμακεία των νοσοκομείων και να περάσουν μέσα από κομπιούτερ ούτως ώστε να ξέρουμε από την παραγωγή στη διάθεση τι μεσολαβεί;

(Στο σημείο αυτό την Προεδρική 'Εδρα καταλαμβάνει ο Α' Αντιπρόεδρος της Βουλής κ. ΠΑΝΑΓΙΩΤΗΣ Ν. ΚΡΗΤΙΚΟΣ).

Εάν επιχειρήσετε μία καταγραφή των φαρμάκων με μηχανογράφηση, να είσαστε βέβαιοι ότι θα περιορισθεί κατά πολύ η κατανάλωση. Ως γιατρός σας μεταφέρω το εξής. Γίνεται μία εισαγωγή, εισάγομαι εγώ σε ένα νοσοκομείο για νοσηλεία, η προϊσταμένη του ορόφου λέει ότι ο Αναστασόπουλος π.χ. 

Σελίδα 349 

χρειάζεται αυτά τα φάρμακα, έρχεται το καλαθάκι με τα φάρμακα, ο Αναστασόπουλος φεύγει όμως σε δύο ώρες γιατί δεν έχει τίποτα, ή έχει κάτι το ασήμαντο, με αποτέλεσμα το μεν φαρμακείο να έχει στείλει τα φάρμακα για τον Αναστασόπουλο, να μην γίνεται διάθεση από τον Αναστασόπουλο διότι είχε ασήμαντο λόγο υγείας και να γίνεται ο φαύλος κύκλος, να γεμίζουν οι τσέπες με κουτιά φαρμάκων και να βγαίνουν από τα διάφορα νοσοκομεία.

Πρέπει λοιπόν να γίνει μια μηχανοργάνωση του φαρμακείου του νοσοκομείου, αν θέλουμε να περιορίσουμε τη σπατάλη. Χρειάζεται πολύ κουβέντα πάνω στο φάρμακο και χρειάζεται μεγάλη προσπάθεια από μέρους μας. Είμαστε δεύτερη χώρα στον κόσμο που έχουμε δαπάνες 1,9 του Α.Ε.Π. πάνω στο φάρμακο, και πρώτοι έρχονται οι Γερμανοί. Και ενώ οι χώρες του Ο.Ο.Σ.Α. αντιπροσωπεύουν στο εθνικό τους εισόδημα το 1,3 με 1,5, εμείς έχουμε 1,9 και η Γερμανία έχει 2,2, του ΑΕΠ. Πρέπει λοιπόν να χαραχθεί μια πιο σοβαρή πολιτική πάνω στο φάρμακο και να περιορισθεί η σπατάλη με την κατευθυνόμενη συνταγογράφηση, η οποία σπατάλη με τη συνταγογράφηση δεν θα περιορισθεί ποτέ, εάν δεν ελεχθεί ο αριθμός των παραγομένων γιατρών, εάν δεν γίνει ενοποίηση κλάδων υγείας ταμείων, εάν δεν γίνει εθνικός φορέας υγείας. 'Οσο βολεύουμε, για να μην φωνάζουν οι άνεργοι γιατροί, τόσο θα καταναλώνουμε περισσότερα φάρμακα.

'Ενα άλλο άρθρο αναφέρεται σε μια υπερδιεύθυνση η οποία δημιουργείται στο Υπουργείο και φαίνεται είναι δημιούργημα δικό σας σαν τεχνικός που είστε, υπερδιεύθυνση των τεχνικών υπηρεσιών, στην οποία εντάσσετε και ορισμένες άλλες διευθύνσεις του Υπουργείου. Νομίζω πως είναι σωστό να γίνει, αλλά δεν μπορεί το κράτος να γίνεται και κατασκευαστής.

ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Δεν έχει καμία σχέση, δεν παρεμβαίνουμε.

ΝΙΚΟΛΑΟΣ ΑΝΑΣΤΑΣΤΟΠΟΥΛΟΣ: Εάν αναπτύξετε αυτή την υπηρεσία θα προσφέρει θετικά αποτελέσματα. Αυτή τη στιγμή άναρχα κύριε Υπουργέ, σε πολλά σημεία της Ελλάδος δημιουργούνται διάφορες μονάδες νοσοκομειακές ή μονάδες πρωτοβάθμιας περίθαλψης. Θα πρέπει να ενεργοποιήσετε αυτήν την υπηρεσία σας, προκειμένου και να επιταχυνθούν τα έργα και να γίνεται καλύτερη επίβλεψη, ούτως ώστε να έχουμε πιο σωστά έργα παραδώσει στην ελληνική κοινωνία. Ευχαριστώ.

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Τασούλας έχει το λόγο.

ΑΠΟΣΤΟΛΟΣ ΤΑΣΟΥΛΑΣ: Κύριε Πρόεδρε, προηγουμένως δεν μας δόθηκε ο λόγος στη διαδικασία και είμαστε υποχρεωμένοι, όχι μόνο να επισημάνουμε αυτό το γεγονός, αλλά να πούμε ότι εάν η Κυβέρνηση έτσι θέλει να λειτουργεί η Βουλή και αισθάνεται άνετα, να μην περιμένει από το Κομμουνιστικό Κόμμα να κάνει περισσότερες προσπάθειες, για να αναβαθμίσει τη Βουλή. Εάν θέλει να φέρνει τις τροπολογίες μετά από συζήτηση, είναι δικό της θέμα. Εάν θέλει να ψηφίσουμε προτού καν φέρει τις τροπολογίες, να τις έχουμε ψηφίσει κιόλας, αυτό δεν θα το κάνουμε.

Εν πάση περιπτώσει για τα άρθρα που συζητάμε σήμερα είναι η συνέχεια, η συμπλήρωση των στόχων και των σκοπών που επιδιώκει η Κυβέρνηση με αυτό το νομοσχέδιο.

Το φάρμακο είναι μία πλευρά της πολιτικής υγείας και η Κυβέρνηση προσπαθεί να περιορίσει αυτό το αγαθό που λέγεται φάρμακο, όσον αφορά την παροχή του με τα συνταγολόγια, με τις λίστες κ.λπ. και το αναθέτει αυτό σε πολλούς μηχανισμούς και στο μάνατζερ και προσπαθεί τάχα να πείσει ότι όλα αυτά τα κάνει για το καλό του ελληνικού λαού και της οικονομίας φυσικά.

Αν όμως, ενδιαφερόταν γι'αυτά που λέγει, τότε θα έπρεπε να παρέμβει στην παραγωγή, την εμπορία και διακίνηση των φαρμάκων και να έχει και καλό φάρμακο και να μη μένουν περιθώρια να παίζει κανείς με αυτό, να μη μένουν περιθώρια, που ισχυρίζεται η Κυβέρνηση ότι υπάρχουν άλλοι λόγοι, για πολυφαρμακία. Θα μπορούσε να λειτουργήσει την κρατική φαρμακοποιϊα, τα εργοστάσια, θα μπορούσε να αξιοποιήσει τον Ε.Ο.Φ. και όχι να τον περιορίσει όπως κάνει τώρα, δίνοντας δικαιοδοσίες στις πολυεθνικές των φαρμάκων, ούτως ώστε να εξασφαλιστεί καλό και φθηνό φάρμακο.

Οι λίστες και τα συνταγολόγια, αν μη τι άλλο, έχουν ανάγκη από υποστήριξη με επιχειρήματα εκ μέρους της Κυβέρνησης. Το να λες ότι επιτρέπω να κυκλοφορούν στη χώρα επτάμισι χιλιάδες φάρμακα, αλλά μέσω των ταμείων και για τον ελληνικό λαό τον εργαζόμενο διατίθενται μόνο δυο χιλιάδες οκτακόσια φάρμακα, τι νόημα έχει; Οφείλει να εξηγηθεί. Τα άλλα τεσσερισήμισι χιλιάδες φάρμακα για ποιον είναι; Και για ποιον επιτρέπεται να κυκλοφορούν; Αν είναι χρήσιμα γιατί δεν θα είναι και για τον ασφαλισμένο του ΤΕΒΕ ή του Ι.Κ.Α. ή του Ο.Γ.Α. ή του Δημοσίου;

Τα παρακάτω άρθρα ρυθμίζουν μία σειρά ζητημάτων, όπως ειπώθηκε προηγουμένως για το αδυνάτισμα. Θα πρέπει όμως να ξέρει ο κύριος Υπουργός ότι τώρα τα ινστιτούτα αυτά θα περιοριστούν από μόνα τους, γιατί με την πολιτική της λιτότητας που εφαρμόζει η Κυβέρνηση, να είσθε βέβαιοι ότι ο κόσμος θα αδυνατίζει από μόνος του.

Τελειώνω με την εξής παράκληση προς την Κυβέρνηση.Χθες ήρθαν εδώ και κατέθεσαν ψήφισμα από τη συγκέντρωση των γιατρών και άλλων σωματείων και καλούν την Κυβέρνηση να αποσύρει την τελευταία στιγμή το νομοσχέδιο αυτό. Καλό θα ήταν να το κάνετε. Αν δεν το κάνετε δεν θα μπορέσετε να εφαρμόσετε ατιμώρητα αυτό το νόμο και θα με θυμηθείτε.

ΠΡΟΕΔΡΕΥΩΝ (Παναγιώτης Ν. Κρητικός): Ο κ.Μουσταφά, ειδικός αγορητής του Συνασπισμού της Αριστεράς και της Προόδου έχει το λόγο.

ΜΟΥΣΤΑΦΑ ΜΟΥΣΤΑΦΑ: Το ουσιαστικό σ'αυτήν την ενότητα των άρθρων είναι οι ρυθμίσεις που γίνονται με το φάρμακο. Θα κάνω μία γενική διαπίστωση, ότι η πολιτική τα τελευταία χρόνια για το φάρμακο υπήρξε συγκεχυμένη και αντιφατική. Και αν δεν δούμε αυτή τη σύγχυση και την αντιφατικότητα στις εφαρμοσθείσες πολιτικές, δύσκολα θα μπορέσουμε με τέτοιες παρεμβάσεις να λύσουμε αυτό το σοβαρό πρόβλημα.

Είναι κοινωνικό αγαθό το φάρμακο, δεν είναι κάποιο εμπορικό προϊόν, αν και οι φαρμακοβιομηχανίες είναι μεγαλύτερες νομίζω και από τις πολεμικές βιομηχανίες στον τζίρο και στην εμπορία των προϊόντων τους.

Και σ' αυτό το ζήτημα πραγματικά χρειαζόταν μία συνεπής πολιτική που θα υποστήριζε και την εθνική φαρμακοβιομηχανία, η οποία διαλύθηκε, και θα έδινε μεγάλες αρμοδιότητες πάνω σε αυτό το ζήτημα στον Ε.Ο.Φ. Αντί λοιπόν για μία μακρόχρονη πολιτική, έχουμε μία προσπάθεια επιβολής περιοριστικών μέτρων, αυτές δηλαδή οι πραγματικά μεγάλες δαπάνες για το φάρμακο, όπως αναφέρθηκε και από τους προηγούμενους συναδέλφους, να περικοπούν με διάφορες τέτοιες επεμβάσεις.

Επί της ουσίας των άρθρων τώρα. Στην επιτροπή του νοσοκομειακού συνταγολογίου, κύριε Υπουργέ, είναι δύο καθηγητές, ένας γιατρός διευθυντής του ΕΣΥ, ένας νοσοκομειακός φαρμακοποιός και ένας εκπρόσωπος του Ε.Ο.Φ. Θα ήθελα εδώ η συμμετοχή των μάχιμων γιατρών, αυτών που είναι στα νοσοκομεία, αυτών που γράφουν τα φάρμακα, να είναι πιο ουσιαστική. Αυτοί να αποφασίζουν για την διαμόρφωση του νοσοκομειακού συνταγολογίου.

Επίσης, από τις αναδιατυπώσεις βλέπω εδώ ότι στο άρθρο 5 λέτε "από ειδικά αιτιολογημένη γνωμάτευση των διευθυντών για το αναντικατάστατο, για το απαραίτητο". Ευτυχώς μπήκε κάποια διάταξη. Δεν ξέρω όμως αν θα αρκέσει αυτό. Να μην αφαιρούμε δηλαδή από τους γιατρούς να αποφασίζουν για τα αναντικατάστατα φάρμακα. Υπάρχει μία τροπολογία, που δείχνει έναν σεβασμό στην κρίση των γιατρών.

Τώρα με την εφαρμογή της λίστας, τι συνέπειες μπορεί να έχουμε. Αντί για το πρωτότυπο φάρμακο, μπορεί να αυξηθούν τα αντίγραφα. Και η ανυπαρξία ελέγχου στα φαρμακευτικά προϊόντα να γίνει αντικείμενο παζαρέματος με απώτερο σκοπό την είσοδο σκευασμάτων στην λίστα.

Εμείς νομίζουμε ότι πρέπει να αναβαθμιστεί ο Ε.Ο.Φ. Πρέπει οι αποφάσεις που παίρνονται να είναι με την συμμετοχή όλων των εμπλεκομένων φορέων και του Υπουργείου Υγείας. Θα έλεγα το Υπουργείο Εμπορίου να μη το βλέπει τόσο σαν 

Σελίδα 350 

εμπορικό προϊόν. Οπωσδήποτε περισσότερη αρμοδιότητα να έχει το Υπουργείο Υγείας και στο ζήτημα της κοστολόγησης. Να διαφυλαχθεί η σχέση κόστους -αποτελεσματικότητος ή η σχέση ωφέλειας-κινδύνων από την χρήση. Να υπάρχει διαφάνεια στην κοστολόγηση των φαρμακευτικών προϊόντων.

Υπάρχει μία τροπολογία για τον περιορισμό των δαπανών, των εταιρειών για διαφήμιση, διάθεση και διακίνηση. Θα πρέπει να εφαρμοστεί. Ακόμη θα πρέπει να είναι στο ενδιαφέρον του Υπουργείου, τι μέτρα πρέπει να παρθούν για την υποστήριξη της εγχώριας παραγωγής.

ΠΡΟΕΔΡΕΥΩΝ (Παναγιώτης Ν. Κρητικός): Ο Πρόεδρος του Δημοκρατικού Κοινωνικού Κινήματος, κ. Δημήτριος Τσοβόλας έχει το λόγο.

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Κύριε Πρόεδρε, πριν από δύο λεπτά μας μοιράστηκε και τρίτη τροπολογία, σε μία ημέρα που τελειώνει η συζήτηση του νομοσχεδίου, πέρα απο τις δύο άλλες -συνολικά τρεις- που κατατέθηκαν σήμερα.

Η Αντιπολίτευση από την πλευρά της έχει καταγγείλει πάρα πολλές φορές αυτόν τον πρόχειρο και ανεύθυνο τρόπο με τον οποίο η Κυβέρνηση νομοθετεί, με αποτέλεσμα μία από αυτές τις τρεις τροπολογίες που ήρθαν σήμερα να τροποποιεί διάταξη νόμου που ήρθε και ψηφίστηκε στη Βουλή πριν απο ένα ή δύο μήνες και συγκεκριμένα ο νόμος για την περιφερειακή συγκρότηση του Κράτους.

Διαμαρτυρόμαστε έντονα και παρακαλούμε, κύριε Πρόεδρε, να συστήσετε στην Κυβέρνηση να αποσύρει αυτές τις τροπολογίες. Διαφορετικά δεν είμαστε εμείς υπεύθυνοι για αυτήν την υποβάθμιση της Βουλής και για τη μη περαίωση της συζήτησης των νομοσχεδίων στις προθεσμίες που αποφασίζει η Διάσκεψη των Προέδρων και κυρίως η Ολομέλεια της Βουλής.

Είμαστε υποχρεωμένοι να το επισημάνουμε. Σε κάθε νομοσχέδιο ακολουθείται από την Κυβέρνηση αυτή η απαράδεκτη τακτική. Επιτέλους, θα καταλάβει η Κυβέρνηση ότι εδώ δεν είναι μία διοικητική αρχή, η οποία επικυρώνει τροπολογίες που τις φέρνει την τελευταία στιγμή η Κυβέρνηση, εκτός εάν οι συνάδελφοι του ΠΑ.ΣΟ.Κ. αποδέχονται αυτόν το ρόλο. Το ρόλο δηλαδή, του διεκπεραιωτή των αποφάσεων της Κυβέρνησης. Και νομοθετεί τελικά η Κυβέρνηση και όχι η Βουλή.

Καταγγέλουμε, λοιπόν, για πολλοστή φορά αυτήν την τακτική, κύριε Πρόεδρε και παρακαλούμε να αποσυρθούν οι τροπολογίες. Αλλιώς, είμαστε αναγκασμένοι να προσφύγουμε σε άσκηση δικαιωμάτων που δεν θα θέλουμε να προσφύγουμε, διότι αλλά δεν θα συμβάλλουμε άλλο σε αυτήν την υποβάθμιση του Κοινοβουλίου. Σεβόμαστε τον εαυτό μας και τους θεσμούς. Εάν η Κυβέρνηση δεν σέβεται τους θεσμούς, είναι δικό της πρόβλημα. Εμείς, τουλάχιστον, ως Αντιπολίτευση, θα αντιδράσουμε.

ΠΡΟΕΔΡΕΥΩΝ (Παναγιώτης Ν. Κρητικός): Κύριε Πρόεδρε, δεν ήσασταν εδώ στην αρχή της σημερινής συζητήσεως. Ο Πρόεδρος της Βουλής έκανε παρόμοιες επισημάνσεις. Υπενθύμισε όμως, ότι είχε ανακοινωθεί στην αρχή της συζητήσεως αυτού του νομοσχεδίου ότι αναμένονται δύο τροπολογίες καθώς και εκείνη η οποία είχε αποσυρθεί -για να μην επαναλαμβάνω εκείνα που ελέχθησαν προηγουμένως που απουσιάζατε από την Υπουργό Ανάπτυξης η οποία αναμένεται από στιγμή σε στιγμή.

Συζητήθηκε επίσης -και αποφασίστηκε μάλιστα- να διατεθεί ανάλογος χρόνος για την τροπολογία του φαρμάκου. Οι άλλες ήταν γνωστές και θα συζητηθούν και αυτές στα πλαίσια της σημερινής συνεδριάσεως. 

ΓΕΩΡΓΙΟΣ ΣΟΥΡΛΑΣ: Κύριε Πρόεδρε, μπορώ να έχω το λόγο; 

ΠΡΟΕΔΡΕΥΩΝ (Παναγιώτης Ν. Κρητικός): Να τελειώσω πρώτα και μετά μπορείτε να πάρετε το λόγο. 

Είπαμε ότι και για την τροπολογία του φαρμάκου θα διατεθεί ο ανάλογος χρόνος -αν χρειαστεί φυσικά- μετά το πέρας της συζητήσεως των άρθρων του νομοσχεδίου και των τροπολογιών. Υπήρξε μία συνεννόηση επ' αυτού και βεβαίως επισημάνθηκε και από τον Πρόεδρο αυτή η βραδεία και οψιγενής κατάθεση των τροπολογιών. 

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Κύριε Πρόεδρε, μπορώ να έχω το λόγο;

ΠΡΟΕΔΡΕΥΩΝ (Παναγιώτης Ν. Κρητικός): Ορίστε, κύριε Τσοβόλα, έχετε το λόγο.

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Κύριε Πρόεδρε, το ζήτημα είναι ότι την τελευταία στιγμή κατατίθενται οι όποιες τροπολογίες είτε προαναγγέλθηκαν είτε όχι. Οι Βουλευτές πρέπει να έχουν το χρόνο να μελετήσουν τις τροπολογίες. Είναι τέταρτη μέρα που συζητείται το νομοσχέδιο και ενώ είχε γίνει προαναγγελία των δύο τροπολογιών από την πρώτη ημέρα, έρχονται την τελευταία στιγμή. Είναι δυνατόν να υπάρξει η κατάλληλη προετοιμασία, ώστε να γίνει ουσιαστική συζήτηση;

Εμείς επιμένουμε ότι η Κυβέρνηση πρέπει να σταματήσει αυτήν την πρακτική της. Και ζητάμε από το Προεδρείο, που ξέρουμε πράγματι ότι καταβάλλει κάθε δυνατή προσπάθεια, να συστήσει στην Κυβέρνηση να σταματήσει αυτή την τακτική, διότι θα αναγκαστούμε, χωρίς να το θέλουμε, να ασκήσουμε δικαιώματα. Και μετά θα κατηγορούμαστε από το Προεδρείο, γιατί ασκούμε τα δικαιώματα που μας παρέχει ο Κανονισμός της Βουλής -και είναι τα ελάχιστα που μπορούμε- για να αμυνθούμε και να προστατεύσουμε το κύρος του θεσμού.

ΓΕΩΡΓΙΟΣ ΣΟΥΡΛΑΣ: Κύριε Πρόεδρε, μπορώ να έχω το λόγο;

ΠΡΟΕΔΡΕΥΩΝ (Παναγιώτης Ν. Κρητικός): Αμέσως, κύριε Σούρλα, θα σας δώσω το λόγο.

Για να μην επαναλάβω εκείνα, τα οποία είπα προηγουμένως, κύριε Πρόεδρε -είναι γνωστά στο Τμήμα- πρέπει να πω ότι σε ό,τι αφορά την τροπολογία της κυρίας Υπουργού Ανάπτυξης, για την οποία είχε πει ο κύριος Πρόεδρος πως εφόσον ερχόταν σε εύλογο χρόνο θα συζητείτο, πρέπει να γνωρίζετε ότι δεν θα γίνει δεκτή ακόμα και αν έρθει αυτήν τη στιγμή και κατά συνέπεια δεν θα συζητηθεί. Αυτή επομένως αποκλείεται. Για τις δύο τροπολογίες, όμως, που είχε ανακοινώσει ο κύριος Πρόεδρος από την αρχή ότι θα φέρει η Κυβέρνηση και τις έφερε, θα γίνει συζήτηση. Αν χρειαστεί θα διατεθεί χρόνος για εκείνη του φαρμάκου.

Σε ό,τι αφορά την τροπολογία περί μεταφοράς αρμοδιοτήτων, εάν υπάρχει αντίρρηση θα αποσυρθεί και αυτή.

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Ασφαλώς και υπάρχει. 

ΠΡΟΕΔΡΕΥΩΝ (Παναγιώτης Ν. Κρητικός): Οι δύο, όμως, τροπολογίες οι οποίες είχαν ανακοινωθεί από την αρχή της συζήτησης, θα συζητηθούν για να είμαστε σύμφωνοι και συνεπείς με εκείνα αποδεχθήκαμε από την αρχή.

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Κύριε Πρόεδρε, μπορώ να έχω το λόγο; 

ΠΡΟΕΔΡΕΥΩΝ (Παναγιώτης Ν. Κρητικός): Να μην γίνει μακρύτερος διάλογος για να μπορέσει να πάρει και ο κ. Σούρλας το λόγο.

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Κύριε Πρόεδρε, έγινε κατάθεση τροπολογίας στο νόμο για την περιφερειακή αποκέντρωση ή συγκρότηση. Αυτή πρέπει να αποσυρθεί.

ΠΡΟΕΔΡΕΥΩΝ (Παναγιώτης Ν. Κρητικός): Εφόσον υπάρχει αντίρρηση, θα αποσυρθεί αυτή. Θα μείνουμε, όμως, στις δύο για τις οποίες έχουμε δεσμευθεί.

Ορίστε, κύριε Σούρλα έχετε το λόγο.

ΣΤΕΦΑΝΟΣ ΜΑΝΟΣ: Κύριε Πρόεδρε, μία διευκρίνιση. Ειπατε ότι δεν θα έρθει η τροπολογία της κας Παπανδρέου;

ΠΡΟΕΔΡΕΥΩΝ (Παναγιώτης Ν. Κρητικός): Βεβαίως.

Ορίστε, κύριε Σούρλα, έχετε το λόγο.

ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Δεν υπάρχει θέμα, νομίζω κύριε Πρόεδρε.

ΓΕΩΡΓΙΟΣ ΣΟΥΡΛΑΣ: Υπάρχει θέμα, κύριε Υπουργέ.

ΠΡΟΕΔΡΕΥΩΝ (Παναγιώτης Ν. Κρητικός): Παρακαλώ, κύριε Υπουργέ, να ακουστεί και ο κ. Σούρλας που ζήτησε το λόγο. Είναι Κοινοβουλευτικός Εκπρόσωπος.

ΓΕΩΡΓΙΟΣ ΣΟΥΡΛΑΣ: Υπάρχει θέμα,κύριε Υπουργέ, διότι δεν ήταν εδώ ο Προεδρεύων κ.Κρητικός, όταν με τον

Σελίδα 351 

κ.Κακλαμάνη, συζητώντας, επισημάναμε από την πλευρά της Νέας Δημοκρατίας, την απαράδεκτη αυτή μεθόδευση. Δεν πρόκειται περί απλής σύμπτωσης. Πρόκειται περί μεθόδευσης και αιφνιδιασμού και κατά την εκτίμησή μας, ευτελισμού της κοινοβουλευτικής διαδικασίας, που τον τελευταίο καιρό το έχουμε ζήσει έντονα αυτό το φαινόμενο. Είπε ο Πρόεδρος ότι θα δοθεί ανάλογος χρόνος.

Η δική μας η θέση είναι άλλη. Δεν μπορούμε να συζητήσουμε τροπολογίες που έρχονται την τελευταία στιγμή. Αυτή είναι η δική μας άποψη και επιμένουμε πάνω σ'αυτή.

ΠΡΟΕΔΡΕΥΩΝ (Παναγιώτης Ν. Κρητικός): Σύμφωνοι. Εγώ επανέλαβα εκείνο το οποίο είπε ο Πρόεδρος και θα δοθεί ο ανάλογος χρόνος, αφού έλθει η τροπολογία μέχρι το πέρας της συζητήσεως. 

ΓΕΩΡΓΙΟΣ ΣΟΥΡΛΑΣ: Κύριε Πρόεδρε, ασκείστε επιτέλους τα καθήκοντα του Προεδρείου της Βουλής. Είναι δυνατόν το Προεδρείο να δέχεται την κατάθεση τροπολογιών πέντε λεπτά πριν ψηφιστούν;

ΠΡΟΕΔΡΕΥΩΝ (Παναγιώτης Ν. Κρητικός): Είπε ο Πρόεδρος ότι θα καθορίσουμε το χρόνο που θα απαιτηθεί για τη συζήτηση της τροπολογίας του φαρμάκου και εκεί μείναμε σύμφωνοι. Να μη μακρηγορούμε περαιτέρω.

Ο κ. Βλασσόπουλος έχει το λόγο επί της ενότητας των άρθρων.

ΕΥΑΓΓΕΛΟΣ ΒΛΑΣΣΟΠΟΥΛΟΣ: Κύριε Πρόεδρε, κύριε Υπουργέ, οι δύο ενότητες των άρθρων, με τις οποίες τελειώνει το πολύ σημαντικό νομοσχέδιο, αναφέρονται, η μεν πρώτη σε θέματα που έχουν σχέση με το φάρμακο και τον Εθνικό Οργανισμό Φαρμάκων και το τελευταίο κεφάλαιο, η τελευταία ενότητα άρθρων, αναφέρεται σε μικτές διατάξεις.

Με τα άρθρα του κεφαλαίου 9 καθιερώνεται το νοσοκομειακό συνταγολόγιο, τροποποιούνται και συμπληρώνονται διατάξεις για ρύθμιση θεμάτων αρμοδιότητας Ε.Ο.Φ., διακινήσεις φαρμακευτικών σκευασμάτων, λειτουργία φαρμακαποθηκών από συνεταιρισμούς αδειούχων φαρμακοποιών κλπ. και ορίζονται οικονομικά όρια προώθησης φαρμακευτικών προϊόντων.

Στο κεφάλαιο 10 και στις λοιπές διατάξεις και με τα άρθρα 52 έως 62, επιλύονται νομοθετικές εκκρεμότητες, κωδικοποίηση της νομοθεσίας του Ε.Σ.Υ. κλπ.. Τα άρθρα αυτά -και ειδικά το άρθρο 52- αναφέρεται στις μονάδες αδυνατίσματος και στις διαιτολογικές μονάδες.

Για το νοσοκομειακό συνταγολόγιο έχω να πω, πως αποτελεί μια σημαντική προσπάθεια να μπει στις σωστές της βάσεις η χορήγηση φαρμάκων στον νοσοκομειακό άρρωστο. Με το νοσοκομειακό συνταγολόγιο γίνεται προσπάθεια να ελεγχθεί η πολυφαρμακία, η ακριβοφαρμακία και η αχρηστοφαρμακία. Υπάρχει το προηγούμενο του Εθνικού Συνταγολογίου, υπάρχει η λίστα των φαρμάκων του Ι.Κ.Α. και του Ο.Γ.Α., που αναφέρονται και λαμβάνονται υπόψη και θα ληφθούν υπόψη στη διαμόρφωση του νοσοκομειακού συνταγολογίου. Εξάλλου η επιτροπή του νοσοκομειακού συνταγολογίου, η οποία ορίζεται από το νομοσχέδιο, από τη σύνθεσή της, νομίζω παρέχει εχέγγυα αντικειμενικότητας. Είναι κάτι που έχει πολύ μεγάλη σημασία. Επίσης, το συνταγολόγιο αναθεωρείται μια φορά το χρόνο.

Εκείνο που πρέπει να λεχθεί είναι ότι δεν είμαστε αντίθετοι με τη χορήγηση των φαρμάκων που χρειάζεται ο νοσοκομειακός άρρωστος. Ο άρρωστος, που χρειάζεται φάρμακο, πρέπει να το πάρει όσο ακριβό και αν είναι και η Κυβέρνηση έχει δείξει δείγματα αυξημένης ευαισθησίας στην αντιμετώπιση των αρρώστων, που έχουν πραγματική ανάγκη λήψεως φαρμάκων.

Είμαστε αντίθετοι με την κατάχρηση, με την πολυφαρμακία και με τη χρησιμοποίηση ακριβών φαρμάκων, όταν είναι δυνατόν να αντιμετωπιστεί το πρόβλημα, το ίδιο καλά ή καλύτερα, μ'ένα φτηνότερο φάρμακο. Και εδώ, βεβαίως, μπαίνει και η διάσταση της δημιουργίας ανθεκτικών στελεχών μικροβίων, ένα τεράστιο πρόβλημα, το οποίο απασχολεί την παγκόσμια κοινότητα, και για την Ελλάδα έχει πάρει ανεξέλεγκτες διαστάσεις.

Θα ήθελα, όμως, να επιστήσω την προσοχή του Υπουργού στο εξής θέμα:

Με τις διατάξεις αυτές ρυθμίζονται...

(Στο σημείο αυτό ακούγεται ο ήχος κλήσης κινητού τηλεφώνου)

ΠΡΟΕΔΡΕΥΩΝ (Παναγιώτης Ν. Κρητικός): 'Ετσι που πάμε, θα αγορεύουν τα τηλέφωνα αντί για μας μέσα στη Βουλή. Παρακαλώ τα κινητά να εξοβελιστούν από την Αίθουσα.

ΕΥΑΓΓΕΛΟΣ ΒΛΑΣΣΟΠΟΥΛΟΣ: Συγγνώμη, κύριε Πρόεδρε, έχετε μεγάλο δίκιο.

Με τις διατάξεις αυτές ρυθμίζονται θέματα που έχουν σχέση με το φάρμακο. Υπάρχει, όμως, κι ένα άλλο μείζον πρόβλημα, που έχει σχέση με τις παρακλινικές παραϊατρικές συσκευές, με το υγειονομικό υλικό, με τα φίλτρα τεχνητού νεφρού, με τους βηματοδότες, με τα υλικά οστεοσυνθέσεων, με όλα αυτά που χαρακτηρίζουμε σαν ιατρομηχανολογικά προϊόντα.

Και σ' αυτόν τον τομέα πρέπει το Υπουργείο, ο Υπουργός, ο Υφυπουργός να θέσουν τον δάκτυλο επί τον τύπο των ήλων.

Πηγαίνοντας στην τελευταία ενότητα και αναφερόμενος στις μονάδες αδυνατίσματος και στις διαιτητικές μονάδες, επιτρέψτε μου να πω, ότι πραγματικά υπάρχει ένα τεράστιο πρόβλημα. Γιατί δεν είναι μόνο αυτές οι μονάδες, οι οποίες διαφημίζονται με μεγάλες φωτεινές ταμπέλες. Υπάρχουν μονάδες-κέντρα που φέρουν βαρύγδουπους τίτλους π.χ. φυτοθεραπείας και άλλες μονάδες που αποτείνονται στην ωραιοπάθεια και αυταρέσκεια του άνδρα και τη ματαιοδοξία της γυναίκας. Πρέπει και σ' αυτό το θέμα να εσκύψει το Υπουργείο και να το αντιμετωπίσει, γιατί εκτός από τη βλάβη της υγείας που υφίστανται οι αφελείς άνδρες ή γυναίκες που καταφεύγουν σ' αυτά, υπάρχει και αφαίμαξη οικονομική και μάλιστα μεγάλης εντάσες και εκτάσεως.

Ευχαριστώ πολύ.

ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Κύριε Πρόεδρε, το λόγο παρακαλώ. 

ΠΡΟΕΔΡΕΥΩΝ (Παναγιώτης Ν. Κρητικός): Ορίστε, κύριε Υπουργέ, αλλά να μη χάνουμε χρόνο.

ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Δεν θα χρειαστώ ούτε λίγα δευτερόλεπτα.

Είναι σωστή, ορθή η παρατήρησή σας, κύριε συνάδελφε, για τα ιατροτεχνολογικά προϊόντα κλπ. Σας πληροφορώ ότι ήδη ορίσθηκε κοινοποιημένος οργανισμός το ΕΚΕΒΙΛ, το οποίο θα καθορίσει και τις αντίστοιχες προδιαγραφές με επιτροπές. 'Εχουμε προχωρήσει προς αυτήν την κατεύθυνση.

Ευχαριστώ. 

ΕΥΑΓΓΕΛΟΣ ΒΛΑΣΣΟΠΟΥΛΟΣ: Ευχαριστώ, κύριε Υπουργέ.

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Τατούλης έχει το λόγο.

ΠΕΤΡΟΣ ΤΑΤΟΥΛΗΣ: Κύριε Πρόεδρε, και τις προηγούμενες ημέρες είχα τονίσει ότι κυρίαρχο στοιχείο αυτού του νομοσχεδίου είναι η προχειρότητα με την οποία έχει φτιαχτεί, έχει δημιουργηθεί και από την άλλη μεριά ότι είναι προϊόν της χειρότερης, κατά την άποψή μου, ομάδας μέσα στο ΠΑ.ΣΟ.Κ., όπου ο κρατικισμός κυριαρχεί και μόνο η αντίληψη του κομματικού οφέλους τους οδήγησε να φέρουν αυτό το νομοσχέδιο στη Βουλή.

Επιμένω σ' αυτήν ακριβώς τη διαπίστωση, γιατί σήμερα βλέπουμε, όλως περιέργως, η ηγεσία του Υπουργείου την τελευταία στιγμή να υποβάλει καινούρια τροπολογία πάνω σ' ένα θέμα, που είναι πάρα πολύ σημαντικό και που, αν θέλετε, στηρίχθηκε η μέχρι σήμερα νομοθετική πρωτοβουλία της Κυβερνήσεως. Αυτός ο χώρος είναι ο ευαίσθητος χώρος του φαρμάκου.

Θα ήθελα να επισημάνω, κύριε Πρόεδρε, ότι πριν δύο μέρες, στην αρχή του νομοσχεδίου, οι κύριοι Υπουργοί παρουσίασαν ως μεγάλο έργο τους, αφ' ενός μεν τη διαγραφή των χρεών των νοσοκομείων και αφ' ετέρου, ότι σήμερα οι ανάλογες επιτροπές ελέγχου της Ευρωπαϊκής 'Ενωσης κατατάσσουν τη χώρα μας στην τελευταία θέση από πλευράς ανάπτυξης, αντοχής των μικροβίων στα φάρμακα. Αυτά η Κυβέρνηση θεωρεί ότι είναι μεγάλες επιτυχίες. 

Σ' αυτούς τους δύο τομείς, λοιπόν, σήμερα προχωρεί με προχειρολόγο τρόπο, να δημιουργήσει την αντίληψη ότι λύνει 

Σελίδα 352 

και προσεγγίζει το πρόβλημα του φαρμάκου. 

Στο θέμα ακριβώς των άρθρων που σήμερα συζητάμε, θα ήθελα να σας πω, κύριε Πρόεδρε, ότι οι Υπουργοί προσπαθούν να παρουσιάσουν μία λαϊκίστικη αντίληψη ότι η Κυβέρνηση νομοθετώντας σοβαρά και παρεμβαίνοντας σοβαρά στο χώρο του φαρμάκου μειώνει τις τιμές των φαρμάκων. Θα σας εξηγήσω περί τίνος πρόκειται.

Η Κυβέρνηση σήμερα με αυτό το νομοσχέδιο δεν μπαίνει στον κορμό του προβλήματος, που λέγεται φάρμακο, που λέγεται πολυφαρμακία, που λέγεται διατύπωση μιας άλλης πολιτικής πρότασης για το φάρμακο. Απλώς με αλχημικό τρόπο προσπαθεί μέσα από τη μείωση των διαφόρων εισφορών ή των διαφόρων επιβαρύνσεων στην ίδια την παραγωγή και στη χρήση του φαρμάκου να δημιουργήσει την αντίληψη ότι μειώνει τις τιμές των φαρμάκων.

Θα ήθελα επίσης να σας επισημάνω, κύριε Πρόεδρε, ότι το κόστος των φαρμάκων για την ελληνική οικονομία προσεγγίζει περίπου τα εξακόσια δισεκατομμύρια (600.000.000.000) δραχμές.

Από τα εξακόσια δισεκατομμύρια, που είναι το κόστος των φαρμάκων, τα εκατόν τριάντα δισεκατομμύρια ξαναγυρίζουν πίσω στο κράτος. Η Κυβέρνηση με την επιχειρούμενη νομοθετική ρύθμιση δεν κάνει τίποτε άλλο, παρά να μειώνει αυτήν την επιστροφή στο κράτος. Αυτό έχει να κάνει με τη γενικότερη αντίληψη της πολιτικής που έχει επιλέξει η ηγεσία του Υπουργείου, προσπαθώντας να δημιουργήσει μία λαϊκίστικη αντίληψη, ότι παρεμβαίνει και μειώνει τις τιμές των φαρμάκων. Κατ'ουσίαν, όμως, επιδεινώνει το πρόβλημα του κρατικού προϋπολογισμού.

ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Είστε αντίθετος με τη μείωση των τιμών των φαρμάκων στην κατανάλωση;

ΠΕΤΡΟΣ ΤΑΤΟΥΛΗΣ: Κάνετε λάθος, κύριε Υπουργέ. Η δική μας πολιτική πρόταση είναι μείωση ουσιαστική των τιμών των φαρμάκων, χωρίς αλχημείες και λογιστικά τεχνάσματα, αλλά σαν αποτέλεσμα μίας ουσιαστικής πολιτικής παρέμβασης στο φάρμακο.

Επιβάλλετε το νοσοκομειακό συνταγολόγιο -είναι μία άποψη που εγώ την κρίνω ως θετική- αλλά μετά έρχεστε να το αποδυναμώσετε με το δεύτερο εδάφιο της παραγράφου 2. Η ΟΚΕ στην κριτική που σας κάνει, σας λέει ότι η ανάμειξη του νοσοκομειακού συνταγολογίου με το εθνικό συνταγολόγιο των φαρμακείων των ασφαλιστικών ταμείων αποδυναμώνει το νοσοκομειακό συνταγολόγιο. Το ξέρετε αυτό, αλλά φέρατε αυτήν τη ρύθμιση. Γι'αυτό σας έχω πει πολλές φορές, πως φαίνεται, ότι δεν είναι η σημερινή ηγεσία του Υπουργείου Υγείας που έφτιαξε αυτό το νομοσχέδιο. 'Αλλοι κομματικοί παράγοντες για ευνόητους λόγους που αναφέρθηκαν εδώ, δημιούργησαν αυτό το νομοσχέδιο.

Θα σας πω και για την προσωπική σας ευθύνη, κύριε Υπουργέ. Σήμερα στο Ωνάσειο συμβαίνει κάτι που τραυματίζει το κύρος του Υπουργείου Υγείας. Αφ'ενός μεν συγκαλύπτεται ένα τεράστιο πρόβλημα, στο οποίο η ευθύνη της ηγεσίας του Υπουργείου Υγείας είναι τεράστια και αφ'ετέρου η σημερινή ηγεσία του Υπουργείου Υγείας, υποκύπτοντας στις πιέσεις του πρώην Υπουργού Υγείας στη χρήση μεταχειρισμένων καθετήρων, (για να μειωθεί το κόστος ελαττώνοντας τις παρενέργειες που δημιουργούν οι προμήθειες), ευνοεί ένα τέτοιο σύστημα. Να μας ξεκαθαρίσετε, λοιπόν, τι ακριβώς θέλετε. Να δείτε τα πράγματα με λογικό τρόπο, για να καταλάβουμε και εμείς πού στοχεύετε.

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Μάνος έχει το λόγο.

ΣΤΕΦΑΝΟΣ ΜΑΝΟΣ: Φαντάζομαι, κύριε Πρόεδρε, ότι σκοπός του άρθρου 45 που εισάγει την έννοια του νοσοκομειακού συνταγολογίου είναι να επιδιωχθεί να μπει μία τάξη στη δαπάνη για φάρμακα, που γίνεται στα νοσοκομεία. Φαντάζομαι ότι όταν νομοθετεί η Κυβέρνηση , έχει συγκεκριμένους στόχους, τους οποίους μπορεί να εξωτερικεύσει, έτσι ώστε να τους καταλάβουμε και εμείς.

Είμαστε στη μέση του Ιουλίου και φαντάζομαι ότι τώρα πρέπει να υπάρχουν τα στοιχεία για τη δαπάνη του 1996. Ελπίζω ότι, είτε ο Υπουργός είτε ο Υφυπουργός, θα έχουν την καλωσύνη να ζητήσουν από τους συνεργάτες τους να μας πληροφορήσουν ποια ήταν η δαπάνη για φάρμακα το 1996 στον Ευαγγελισμό, στο ΚΑΤ, στο Γενικό Κρατικό Νοσοκομείο, στο Σωτηρία και στο Κρατικό Νικαίας. Αφού μας πείτε, λοιπόν, ποια ήταν η δαπάνη για φάρμακα το 1996, να μας πείτε τώρα που εισάγετε αυτόν το νέο θεσμό, ποια προβλέπεται να είναι η δαπάνη για φάρμακα το 1998. Σας ζητώ μία εκτίμηση. 'Ετσι θα μπορούμε να κρίνουμε στο μέλλον εάν αυτή η ρύθμιση, την οποία κάνετε, επέφερε μείωση της δαπάνης για φάρμακα, όση προσδοκάτε ή αντιθέτως θα οδηγήσει σε αύξηση της δαπάνης για φάρμακα.

Φαντάζομαι, λοιπόν, ότι θα είναι αυτονόητο σε σας που είσαστε επιμελείς -ή έτσι λέτε ότι είστε- ότι πρέπει να έχετε αυτά τα στοιχεία. Κανονικά, λοιπόν, γι'αυτό το στοιχείο που ζήτησα, ένα τηλεφώνημα αν κάνει ένας από τους συνεργάτες σας, θα το έχουμε σε πέντε λεπτά. Να μας πείτε, ποια ήταν η δαπάνη για φάρμακα σε ένα-ένα από αυτά τα νοσοκομεία, τα οποία ανέφερα. Νομίζω, ότι το περιμένουμε με πολύ μεγάλο ενδιαφέρον.

'Ενα δεύτερο σημείο, είναι αυτό που ανέφερε ο κ. Τατούλης. 'Εχουμε τη δαπάνη υπέρ του ΕΟΦ, που είναι ποσοστό επί της αξίας των φαρμάκων. Μα δεν είναι πλασιέ ο ΕΟΦ, για να παίρνει ποσοστό επί της αξίας των φαρμάκων. Αυτό το οποίο θα μπορούσαμε να πούμε, είναι ότι για τις δραστηριότητες που κάνει ο Οργανισμός Φάρμακου, πρέπει να έχει έναν προϋπολογισμό, ο οποίος καλύπτεται από το Δημόσιο. Τελεία και παύλα. Δεν δικαιολογείται να βάζετε ούτε 0,5% στη δαπάνη του φάρμακου υπέρ του Ε.Ο.Φ. Αυτό θα το κάνατε, επαναλαμβάνω, αν ο Ε.Ο.Φ. ήταν πλασιέ. Ακόμα και πλασιέ να ήταν, θα ήταν ερωτηματικό αν έπρεπε να αμείβεται ως ποσοστό επί της αξίας των φαρμάκων. Γιατί δημιουργείται εδώ ένα ιδιότυπο συμφέρον του Ε.Ο.Φ. να καταναλίσκονται ακριβά φάρμακα, για να έχει μεγαλύτερες εισπράξεις.

Αυτό, λοιπόν, το οποίο πρέπει να κάνετε, είναι να καταργήσετε τελείως το ποσοστό επί του Ε.Ο.Φ. και εφόσον θέλετε να έχετε Ε.Ο.Φ., να πείτε ότι αυτός είναι ο προϋπολογισμός του και να τον καλύψετε από τον προϋπολογισμό του κράτους. Αυτή η ρύθμιση, την οποία κάνετε...

ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Η τροπολογία μειώνει το ποσοστό.

ΣΤΕΦΑΝΟΣ ΜΑΝΟΣ: Δεν σας μιλώ, κύριε Υπουργέ, για τη μείωση του ποσοστού. Δεν καταλαβαίνετε φαίνεται τι σας λέω! Νομίζετε εσείς, ότι το 15 ή το 10 άλλαξε αυτό που σας περιέγραψα; Εγώ σας λέω ότι πρέπει να καταργηθεί τελείως. Δεν πρέπει να υπάρχει καμιά απολύτως ποσοστιαία επιβάρυνση του φάρμακου υπέρ του Ε.Ο.Φ., αλλά να αντικατασταθεί και να καλυφθεί η δαπάνη του Ε.Ο.Φ. από ένα σταθερό ποσό, το οποίο να σημαίνει ότι ξέρουμε εκ των προτέρων ποιός είναι ο προϋπολογισμός του Ε.Ο.Φ.

Αναρωτιέμαι δε -και ελπίζω να μας εξηγήσει- γιατί ο κύριος Υφυπουργός είναι τόσο χαρίεις όταν ακούει περί ποσοστών.

Θα μας πείτε, κύριε Σκουλάκη, γιατί χαμογελάτε στην έννοια της κατάργησης του ποσοστού επί του φαρμάκου;

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Μελάς έχει το λόγο.

ΠΑΝΑΓΙΩΤΗΣ ΜΕΛΑΣ: Κύριε Πρόεδρε, θα ήθελα να καταθέσω την ένστασή μου και την αντίρρησή μου στο άρθρο 45, που αναφέρεται στο νοσοκομειακό συνταγολόγιο, δηλαδή στη λίστα φαρμάκων. Πιστεύω, ότι με τον τρόπο αυτόν περιορίζεται το επιστημονικό έργο των γιατρών και θίγονται οι ιατροί ηθικά και επιστημονικά. Και το λέω αυτό, διότι εσείς με το πρόσχημα της καταπολέμησης της πολυφαρμακίας ή αν θέλετε των δαπανών για τα φάρμακα, εφαρμόζετε το Εθνικό Συνταγολόγιο χωρίς κριτήρια. Και σας ερωτώ, με ποια κριτήρια θα βάλετε κάποια φάρμακα στη λίστα και με ποια κριτήρια κάποια άλλα θα τα αποκλείσετε;

Δεύτερον, το εφαρμόζετε αυτό, διότι λέτε ότι υπάρχει κατευθυνόμενη συνταγογραφία εκ μέρους των γιατρών. Δηλαδή, με την παρανομία -αν θέλετε- κάποιων γιατρών, θίγεται 

Σελίδα 353 

ολόκληρο το Ιατρικό Σώμα. Εγώ προσωπικά, είμαι τελείως αντίθετος προς αυτήν τη λογική. Μπορεί να παρανομούν κάποιοι αστυνομικοί, μπορεί να παρανομούν κάποιοι τελωνειακοί, μπορεί να παρανομούν κάποιοι εφοριακοί. Αλλά να τιμωρήσετε αυτούς που παρανομούν και όχι στο όνομα κάποιων παρανομούντων, να σπιλώνεται ολόκληρο το Σώμα. Στην προκειμένη περίπτωση, λοιπόν, σπιλώνεται και θίγεται ολόκληρο το Ιατρικό Σώμα.

Μπορείτε, λοιπόν, να εφαρμόσετε τους μηχανισμούς εκείνους, ούτως ώστε να τιμωρήσετε εκείνους, οι οποίοι κάνουν κατάχρηση της κατευθυνόμενης συνταγογραφίας -και προς αυτήν την κατεύθυνση είμαι απόλυτα σύμφωνος- όσο πιο σκληρά γίνεται. Μπορείτε, όμως, αντί να εφαρμόσετε το Εθνικό Συνταγολόγιο, να εφαρμόσετε τη μηχανογράφηση μέσα στα νοσοκομεία, ώστε να τους βρίσκετε και να ενεργοποιήσετε γενικά όλους εκείνους τους ελεγκτικούς μηχανισμούς, που μπορεί να συλλάβουν τους παρανομούντες.

'Ετσι, λοιπόν, με κάποιο πρόσχημα δεν πρέπει να θίγεται το Ιατρικό Σώμα.

Θα ήθελα να πω ακόμη, ότι είμαι σύμφωνος με αυτά που ανέφερε ο Κοινοβουλευτικός μας Εκπρόσωπος, ότι έρχεσθε και νομοθετείτε χωρίς την ενημέρωση των Βουλευτών για θέματα πάρα πολύ σοβαρά. Το εφαρμόζει συνέχεια η Κυβέρνηση αυτό, θέλει να περάσει κάποια πολύ σοβαρά θέματα, επαναλαμβάνω, χωρίς την ενημέρωση του Σώματος και αν είναι δυνατόν και μεσάνυχτα.

ΠΡΟΕΔΡΕΥΩΝ (Παναγιώτης Ν. Κρητικός): Ορίστε, κύριε Σούρλα.

ΓΕΩΡΓΙΟΣ ΣΟΥΡΛΑΣ: Κύριε Πρόεδρε, άφησε η κυβέρνηση του ΠΑΣΟΚ να διαιωνίζεται μία άναρχη και ασύδοτη κατάσταση στο φάρμακο χρόνια ολόκληρα και οι δαπάνες, όπως είχα την ευκαιρία να επισημάνω προχθές, αυξήθηκαν από ογδόντα επτά δισεκατομμύρια το 1987 , έφθασαν το 1996 τα εξακόσια δισεκατομμύρια -υπάρχουν ευθύνες χωρίς να αποποιούμεθα και εμείς τις δικές μας για το σύντομο χρονικό διάστημα, που κυβερνήσαμε-και αντί να πάρετε μία απόφαση για τη χάραξη μιας αποτελεσματικής και τολμηρής πολιτικής για το φάρμακο , έρχεσθε κάθε τόσο, κύριε Υπουργέ, να εξαγγείλετε μέτρα. Είναι η τρίτη χρονιά που ακούμε από τον τότε Υπουργό και τώρα Πρωθυπουργό, ότι θα προχωρήσετε σε μια πολιτική περιστολής των δαπανών φαρμάκων κατά εκατό δισεκατομμύρια , εξαγγέλετε, αναβάλετε και έρχεσθε στη Βουλή με αποσπασματικά μέτρα . ' Ενα από αυτά τα μέτρα είναι και το νοσοκομειακό συνταγολόγιο.

Εγώ, κύριοι συνάδελφοι, δεν θα σχολιάσω το θέμα της λίστας. Υπάρχουν επιφυλάξεις σ' ό,τι αφορά το αδιάβλητο της σύνταξης της λίστας και μην ξεχνάμε και τα οικονομικά συμφέροντα που θα επιδράσουν γι' αυτούς που θα εντάξουν τα φάρμακά τους στη λίστα και για εκείνους που δεν θα εντάξουν.Ζούμε σε μια σκληρή πραγματικότητα σήψης και διαφθοράς και δεν πιστεύω να είναι απ' έξω όλοι όσοι θα συμμετέχουν στην επιτροπή.

Υπάρχουν επιφυλάξεις, εάν και κατά πόσον θα αποδώσει αυτή η πολιτική, γιατί είναι μια πολιτική που εισάγει τη διάκριση μεταξύ των πολιτών, που άλλοι θα μπορούν να παίρνουν τα φάρμακα επειδή έχουν οικονομικές δυνατότητες και άλλοι δεν μπορούν να τα προμηθεύονται.

Είναι σοβαρά ζητηματα και αν δεν ενταχθούν σε μια γενικότερη φαρμακευτική πολιτική δεν πρόκειται να αποδώσουν.Αν θέλετε να κάνετε νοσοκομειακή φαρμακευτική πολιτική αποτελεσματική, αυτό το μέτρο είναι ανεπαρκές γιατί θα πρέπει να ενταχθεί σε ένα γενικότερο σχεδιασμό.

Πάντως, κύριε Υπουργέ, αν δεν υπάρχει μηχανοργάνωση σε κάθε νοσοκομείο για να καταγράφει τα φάρμακα και τη διακίνησή τους, δεν μπορούμε να κάνουμε τίποτα. Από είκοσι πέντε νοσοκομεία, που εντάχθηκαν στο πρόγραμμα, σε κανένα δεν έχει προχωρήσει η μηχανοργάνωση. Αναφέρομαι σε προγράμματα που εντάσσονται στο δεύτερο Κοινοτικό Πλαίσιο Στήριξης. Διανύουμε τον τέταρτο χρόνο εφαρμογής του και ακόμα είμαστε στη διαδικασία των προκηρύξεων για ένα θέμα εξόχως ζωτικής σημασίας.

Δεν έχετε ακόμα εφαρμόσει το προεδρικό διάταγμα που εκδόθηκε επί των ημερών της Νέας Δημοκρατίας για την παρακολούθηση και χρήση των φαρμάκων σε ημερήσια βάση, να προμηθεύεται δηλαδή η κάθε κλινική για τον άρρωστο το φάρμακο και δεν προτίθεμαι να κάνω ανάλυση.

Τα είπα όλα αυτά, για να τεκμηριώσω την άποψή μου, κύριε Πρόεδρε.

Οι προτάσεις μας σαν Νέα Δημοκρατία έχουν κατ' επανάληψη κατατεθεί και θα ήθελα επιγραμματικά να αναφέρω μερικές εξ αυτών λέγοντας, ότι θα πρέπει να χαραχθεί μια πολιτική, να παρακολουθεί όλη τη διαδρομή από την αγορά του φαρμάκου σαν πρώτη ύλη που εισάγεται στην Ελλάδα.

Και είχα επισημάνει στο παρελθόν εδώ στη Βουλή, ότι ενώ σε χώρες της Ευρώπης αγοράσθηκε πρώτη ύλη δραστική για την παρασκευή των φαρμάκων εκατόν τριάντα δολάρια, στην Ελλάδα ήλθε με χίλια τριακόσια εξήντα δολάρια. Αλλά αυτό, όμως, έμεινε αναπάντητο.

Να δούμε εάν υπάρχει αντιστοιχία των παρασκευασμένων φαρμάκων σε σχέση με την πρώτη ύλη. Πού πάει αυτή η ιστορία;

Να καθιερωθεί το γραμμογραφικό σύστημα, το bar code, για να υπάρχει ταυτότητα στο κάθε φάρμακο. Εκείνες οι γραμμούλες που βλέπετε σε όλα τα κουτιά και τα εμπορεύματα που κυκλοφορούν στην Ελλάδα, θα δείτε να μην υπάρχουν μόνο στο φάρμακο. Γιατί δεν το κάνετε αυτό; Να δούμε πόσα φάρμακα διακινούνται χωρίς τιμολόγια. Να δούμε τι εικονική διακίνηση φαρμάκων γίνεται μόνο με ταινίες γνησιότητος.

Σας πληροφορώ, ότι εάν αθροίσετε, κύριε Υπουργέ, τις δαπάνες από τη διάθεση εισαγομένων παρασκευαζομένων και συσκευαζομένων φαρμάκων που κυκλοφορούν στην αγορά -και αυτά είναι ας πούμε ένα ποσό πεντακόσια δισεκατομμύρια μ'αυτά τα στοιχεία- τελικά βρίσκεται το κράτος, το Δημόσιο, οι ιδιώτες να πληρώνουν κατά τις μετριότερες εκτιμήσεις των ειδικών πάνω από εκατό δισεκατομμύρια. Πώς γίνεται δηλαδή η άθροιση αυτή να δίνει άλλο νούμερο και οι δαπάνες, που διατίθενται από τον ελληνικό λαό και από το Δημόσιο να έχουν τέτοιες υπερβάσεις;

Αυτά σας προτείναμε. 'Εχουμε προτάσεις τολμηρές, ρεαλιστικές, τις οποίες όμως δεν δεχτήκατε ποτέ να συζητήσετε και το μόνο το οποίο κάνατε -το αναφέρω και πάλι- ήταν μόλις αναλάβατε τη διακυβέρνηση της χώρας την τελευταία τετραετία, να ρυθμίσετε με νόμο να διαγράψετε τα χρέη των φαρμακοβιομηχάνων, παραμονές των Ευρωεκλογών. Και τι σημαίνει αυτό, κύριε Γείτονα, το αντιλαμβάνεσθε. Χαρίζετε δισεκατομμύρια, παραμονές ευρωεκλογών έχουμε και τα οφέλη μας!

ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Πότε λέτε;

ΓΕΩΡΓΙΟΣ ΣΟΥΡΛΑΣ:Παραμονές Ευρωεκλογών ρυθμίζετε και χαρίζετε έξι δισεκατομμύρια στους φαρμακοβιομηχάνους. Μη μου πείτε συμπτωματικό, παραμονές των εκλογών!

Δυο-τρία ακόμη πράγματα, κύριε Πρόεδρε, μια και βλέπω ότι είμαι τελευταίος ομιλητής.

Αυτά για το νοσοκομειακό συνταγολόγιο, για τη φαρμακευτική πολιτική που δεν υπάρχει.

Μερικές παρατηρήσεις, κύριε Υπουργέ, που έχει έχει κάνει ο Φαρμακευτικός Σύλλογος σχετικά με το άρθρο 51 του νομοσχεδίου. Λέει σε ένα σημείο: Παρακαλούμε να προστεθεί τροπολογία, με βάση την οποία σε κάθε Φαρμακευτικό Σύλλογο δύναται να συσταθεί ένα σωματείο διανεμητικού λογαριασμού. Διακίνηση συνταγών ασφαλιστικών ταμείων.

ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Το συζητούμε αυτό το θέμα. Δεν είμαστε ακόμη έτοιμοι.

ΓΕΩΡΓΙΟΣ ΣΟΥΡΛΑΣ: Θα μπορούσατε, όμως, να το έχετε συζητήσει και θα έπρεπε να προτείνετε μια ρύθμιση εσείς ως Υπουργείο σε μια περίοδο που υπάρχει αυτή η μεγάλη ένταση. Θα το περιμένουμε.

Επίσης, για τις περιβόητες αυτές μονάδες αδυνατίσματος διαιτολογικές μονάδες κάνει μια σωστή παρατήρηση στο άρθρο 52. Δεν ξέρω αν το έχετε τροποποιήσει και δεν το έχω διαβάσει: Να απαγορεύεται από τα κέντρα αδυνατίσματος η 

Σελίδα 354 

χορήγηση και προώθηση πάσης φύσεως διαιτητικών και άλλων φαρμάκων και η εμπορία γενικώς φαρμακευτικών προϊόντων.

'Εχει μια λογική αυτή η πρόταση του Πανελληνίου Φαρμακευτικού Συλλόγου.

Για τις τεχνικές υπηρεσίες τελευταία παρατήρηση και ευχαριστώ τον κύριο Πρόεδρο για την ανοχή του. Διάβασα, κύριε Υπουργέ, για τις τεχνικές υπηρεσίες στο άρθρο 54. Δεν εντάσσετε εκεί τη διεύθυνση υγειονομικής περιβάλλοντος, την παλιά διεύθυνση υγειονομικής μηχανικής. Απ' ό,τι παρακολουθώ και γνωρίζω στη διεύθυνση αυτή σήμερα που λέγεται υγειονομική περιβάλλοντος έχουν υπαχθεί και άλλες αρμοδιότητες φύσεως περιβάλλοντος γενικότερα για τις μελέτες βιομηχανικών δραστηριοτήτων και νομίζω ότι αυτή η διεύθυνση υγειονομικής μηχανικής δεν πρέπει να εντάσσεται και να λειτουργεί στα πλαίσια της Διεύθυνσης Δημόσιας Υγείας, αλλά στα πλαίσια όπως αυτή εδώ διατυπώνεται στο άρθρο 54.

ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Μας προβλημάτισε, κύριε συνάδελφε, αλλά επικράτησε η άποψη ότι πιο πολύ ταιριάζει....

ΠΡΟΕΔΡΕΥΩΝ (Παναγιώτης Ν. Κρητικός): Ας μη γίνεται διάλογος, κύριε Υπουργέ, κατ' αυτόν τον τρόπο για να κερδίσουμε χρόνο. 'Οταν ολοκληρώσει ο κύριος συνάδελφος, αν θέλετε μπορείτε να πάρετε το λόγο.

ΓΕΩΡΓΙΟΣ ΣΟΥΡΛΑΣ:'Εχω τελειώσει.

ΠΡΟΕΔΡΕΥΩΝ (Παναγιώτης Ν. Κρητικός): Ο Κοινοβουλευτικός Εκπρόσωπος του Συνασπισμού της Αριστεράς και της Προόδρου κ. Κουναλάκης έχει το λόγο.

ΠΕΤΡΟΣ ΚΟΥΝΑΛΑΚΗΣ: Κύριε Πρόεδρε, θα είμαι εξαιρετικά σύντομος.

Αυτό το οποίο θέλω να πω, όσον αφορά το Συνασπισμό, είναι ότι είμαστε τελείως αντίθετοι με την πολιτική της Κυβέρνησης και με την τροπολογία την οποία προτείνει τώρα. Θεωρούμε ότι η προσπάθεια που καταβάλλεται από την Κυβέρνηση να μειωθεί η λιανική τιμή των φαρμάκων μέσα από περιορισμούς των εισφορών στα ταμεία, δείχνει το δρόμο που διάλεξε για να περιορίσει το κόστος των φαρμάκων, ο οποίος θεωρούμε ότι είναι εντελώς λαθεμένος.

Κατά τη γνώμη μας αυτό, που όφειλε η Κυβέρνηση, ήταν να μελετήσει τα συμπεράσματα του ΟΟΣΑ σε σχέση με το θέμα αυτό και να προσπαθήσει να αναπτυχθεί η εθνική φαρμακοβιομηχανία και όχι να περιορίσει τα ασφαλιστικά δικαιώματα. 'Οσον αφορά το άλλο θέμα που θίγετε, το ΛΑΥΚΑ, δεν μπορούμε να καταλάβουμε γιατί επιμένετε σ' αυτό το οποίο πλέον δεν ισχύει. Με την έννοια αυτή είμαστε αντίθετοι.

ΠΡΟΕΔΡΕΥΩΝ (Παναγιώτης Ν. Κρητικός): Δεν υπάρχει άλλος κύριος συνάδελφος να πρωτολογήσει.

Ποιος εκ των κυρίων Υπουργών θέλει να μιλήσει;

ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Και οι δύο θα μιλήσουμε, κύριε Πρόεδρε.

ΠΡΟΕΔΡΕΥΩΝ (Παναγιώτης Ν. Κρητικός): Εντάξει, κύριε Υπουργέ, απλά ρωτάω ποιος από τους δύο θα μιλήσει τώρα μετά από απάντηση των συναδέλφων κοινοβουλευτικών εκπροσώπων, γιατί υπάρχει και το στάδιο των δευτερολογιών.

ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Θα μιλήσω εγώ κύριε Πρόεδρε.

ΠΡΟΕΔΡΕΥΩΝ (Παναγιώτης Ν. Κρητικός): Ορίστε, κύριε Σκουλάκη, έχετε το λόγο.

ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Κύριε Πρόεδρε, νομίζω ότι και αυτή η ενότητα έχει σημαντικές ρυθμίσεις με κυρίαρχη εκείνη του νοσοκομειακού συνταγολογίου. Νοσοκομειακό συνταγολόγιο έχουν όλες οι χώρες της Ευρώπης, οι περισσότερες χώρες του κόσμου και η Αφρική ακόμη. 'Ολες οι χώρες έχουν νοσοκομειακό συνταγολόγιο. Επιτέλους, ας εφαρμοσθεί και στην Ελλάδα. Είναι μία πάρα πολύ σημαντική ρύθμιση.

Επίσης, ο έλεγχος για τις δαπάνες προώθησης είναι μία σημαντική διάταξη.

Επίσης, σημαντική διάταξη είναι εκείνη που έχει να κάνει με τις μονάδες αδυνατίσματος, τις γνωστές διαιτολογικές μονάδες, με όλα τα προβλήματα που κατά καιρούς εμφανίζονται και στον Τύπο. Επιτέλους, να μπει ένας έλεγχος στην άδεια ίδρυσης και λειτουργίας τους.

Δεν θα αναφερθώ στα υπόλοιπα άρθρα. Νομίζω ότι υπάρχουν σημαντικές ρυθμίσεις, αλλά θέλω να ασχοληθώ λίγο με τα όσα ελέχθησαν σχετικά με το φάρμακο.

Η Κυβέρνηση, όπως είπα και προχθές επί της αρχής, ξεκίνησε και πήρε μία σειρά μέτρων με βασική σκέψη ότι πρέπει να προστατεύσει, επιτέλους, την υγεία του ελληνικού λαού. Απέδειξα με στοιχεία προχθές, ότι είμαστε η χώρα εκείνη η οποία έχει αχρηστεύσει τα αντιβιοτικά στην πραγματικότητα. Είμαστε η χώρα η οποία έχει το μεγαλύτερο ποσοστό ανθεκτικών μικροβίων στην Ευρώπη. Οι διαφορές είναι τεράστιες.

ΠΕΤΡΟΣ ΚΟΥΝΑΛΑΚΗΣ: Είμαστε η μόνη χώρα στην Ευρώπη που δίνουμε αντιβιοτικά χωρίς συνταγή γιατρού. 'Οποιος θέλει πηγαίνει και αγοράζει. Στο τέλος θα πουλιούνται και στα περίπτερα! 

ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Γι' αυτό παίρνουμε τα μέτρα, κύριε Κουναλάκη. Επαναλαμβάνω ότι είμαστε η χώρα εκείνη η οποία, δυστυχώς, έχει καταστρέψει τα αντιβιοτικά. Κατέθεσα προχθές τον πίνακα στον οποίο φαίνεται αυτό το στοιχείο.

Δεύτερον, ακούστηκε από τον κ. Μάνο, ότι είναι λάθος να μειώνουμε τις εισφορές αυτές τις οποίες μειώνουμε με την τροπολογία. Απορώ: Δεν θέλουμε να μειωθεί το φάρμακο στην κατανάλωση; Είναι σημαντικό.

ΠΕΤΡΟΣ ΤΑΤΟΥΛΗΣ: Ο κ. Μάνος δεν είπε τέτοιο πράγμα.

ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Είναι σημαντικό. Εάν αυτή είναι η επίσημη θέση της Αντιπολίτευσης, ας μάθει επιτέλους ο ελληνικός λαός, ότι η Νέα Δημοκρατία αντιτίθεται στη διάταξη εκείνη η οποία μαζί με άλλα μέτρα -προσέξτε, με άλλα μέτρα που δεν αναφέρονται ούτε στο νομοσχέδιο, ούτε στην τροπολογία- θα μειώσει τελικά το κόστος στην κατανάλωση γύρω στο 16%-17% που θα το ωφεληθεί ο καταναλωτής και οι ασφαλιστικοί οργανισμοί. Καλό είναι να το μάθει ο ελληνικός λαός, ότι η Νέα Δημοκρατία αντιτίθεται σ' αυτά τα μέτρα.

Ακούστηκε ότι εμείς έχουμε αυξήσει την κατανάλωση, έχουμε αυξήσει τις δαπάνες με την πολιτική μας. Κοιτάξτε, δυστυχώς τα στοιχεία είναι αδιάψευστα. Η μεγαλύτερη ετήσια μεταβολή φαρμακευτικών δαπανών δυστυχώς συνέβη τα έτη 1990, 1991 και 1992. 

Ενώ το 1989 η ετήσια μεταβολή ήταν 16,7%, το 1991 28,5%, το 1992 27,5%, το 1993 30,2%. Θέλετε να ακούσετε το 1994; Κατέβηκε στο 18,1%. Το 1995 15,5% και το 1996 16,7%. Τι δείχνει αυτό; 'Οτι αυτά είναι τα αποτελέσματα της δικής μας πολιτικής στο φάρμακο στην τριετία 1994-1996. Βεβαίως υπάρχει μια συνολική φαρμακευτική δαπάνη πάρα πολύ υψηλή. Το ύψος των δαπανών είναι ο τελευταίος λόγος για τον οποίο αναγκαστήκαμε να πάρουμε αυτά τα μέτρα.

Είπαμε, πρώτον, προστασία της δημόσιας υγείας του ελληνικού λαού και δεύτερον, όχι στην υπερσυνταγογράφηση, όχι στην πολυφαρμακία και όχι στην υπερκατανάλωση. Γιατί, επιτέλους, η Ελλάδα να είναι εκείνη η χώρα η οποία δαπανά στο φάρμακο το μεγαλύτερο ποσοστό σε σχέση με την υπόλοιπη υγεία;

Ακούστε να δείτε. Στην Ελλάδα οι δαπάνες για το φάρμακο είναι το 29,8% σε σχέση με τις υπόλοιπες δαπάνες, ενώ στη Δανία είναι το 10%, στη Γερμανία το 13%, στην Ολλανδία το 10%, στη Νότια Αφρική το 13,4%, στο Ενωμένο Βασίλειο το 11% και στις Ηνωμένες Πολιτείες μόνο το 5,6%.

Αυτοί είναι οι λόγοι, αγαπητοί συνάδελφοι, για τους οποίους η Κυβέρνηση ανακοίνωσε πρόσφατα όλα αυτά τα μέτρα τα οποία έχει ανακοινώσει. Εμείς πιστεύουμε ότι αυτά είναι και προς όφελος της υγείας του ελληνικού λαού και βεβαίως έχουν και οικονομικό όφελος.

Το είπαμε και προχθές το επαναλαμβάνουμε και σήμερα. Ουδεμία δραχμή περικοπή, αλλά και ουδεμία δραχμή σπατάλη. Αυτή είναι η πολιτική μας, αυτή θα συνεχίσουμε.

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Σούρλας έχει το λόγο.

Σελίδα 355 

 

ΓΕΩΡΓΙΟΣ ΣΟΥΡΛΑΣ: Κατάπληκτος άκουσα τον κ. Σκουλάκη να επικαλείται στοιχεία του παρελθόντος και να κάνει συγκρίσεις με τέτοιο περιττό πολιτικό θράσος. Είμαι υποχρεωμένος να φέρω κι εγώ νούμερα, όσα έχω καταγράψει στη μνήμη μου παρακολουθώντας το θέμα του φαρμάκου και ενδεχομένως αν αποκλείνουν λίγο δεν θα το κάνω εκ προθέσεως.

Πριν από αυτό, όμως, θέλω να πω στον κύριο Υφυπουργό, ο οποίος λέει ότι είμαστε η χώρα που σπαταλούμε πολλά χρήματα για τα φάρμακα, ότι είμαστε η χώρα που αχρηστεύσαμε τα αντιβιοτικά, ότι κύριε Υφυπουργέ είστε η Κυβέρνηση που οδηγήσατε σε αυτήν την σπατάλη, γιατί κυβερνάτε την Ελλάδα δέκατρία ολόκληρα χρόνια. Είστε η Κυβέρνηση που ανεχθήκατε μία πολιτική σπατάλης των χρημάτων και αχρήστευσης των αντιβιοτικών και μάλιστα παρακολουθείτε από μακριά σαν απλοί θεατές.

Τουλάχιστον εμείς και εγώ προσωπικά επιχείρησα να βάλω το νυστέρι βαθιά. Το πλήρωσα και είναι τιμή και καμάρι μου γιατί έφτασα εδώ που έφτασα. Εσείς ούτε αυτό δεν πράξατε. 'Εχετε μείνει απλοί θεατές με σοσιαλιστικά κηρύγματα μόνο, κοπτόμενοι υπέρ των λαϊκών τάξεων και συμφερόντων, όπως κάνετε σήμερα, αλλά δουλεύει υπόγεια το συμφέρον και η συναλλαγή. Η συναλλαγή του κόμματός σας με οικονομικά συμφέροντα. Ποια συναλλαγή; Το είπα προηγουμένως. Παραμονές Ευρωεκλογών χαρίσατε έξι δισεκατομμύρια στους φαρμακοβιομηχάνους. Γιατί το κάνατε αυτό; Από καλή πρόθεση; Εδώ μιλάμε καθαρά και σταράτα. Δεν είναι δυνατόν να ανέχεται άλλο αυτό τον εμπαιγμό ο ελληνικός λαός. 

Τώρα λέτε ότι έχει ευθύνες η κυβέρνηση της Νέας Δημοκρατίας, που έκανε αυξήσεις. Αν θυμάμαι καλά ήταν εκατόν πενήντα δισεκατομμύρια οι δαπάνες για τα φάρμακα το 1989-1990 και έφτασαν, όταν παρέδωσε η Νέα Δημοκρατία το τέλος του 1993, στα διακόσια εβδομήντα δισεκατομμύρια. Αύξηση δαπανών, εκατόν είκοσι δισεκατομμύρια. Το 1994 τετρακόσια δισεκατομμύρια. Το 1995 πεντακόσια δισεκατομμύρια. Το 1996 εξακόσια δισεκατομμύρια. Αν προσθέσετε όλα αυτά, συνεπάγονται αύξηση δαπανών για τα φάρμακα τα τρία τελευταία χρόνια -δεν βάζω το 1997, δεν το γνωρίζω ακόμη-τριακόσια τριάντα δισεκατομμύρια.

Αλλά, όμως, τι γίνεται; 'Ενα ξύπνιο πολιτικό τέχνασμα. Καθηλώνουμε τις τιμές, αλλά αυξάνονται οι δαπάνες. Και λέμε στον κόσμο, "εμείς τα έχουμε καθηλωμένα, η Νέα Δημοκρατία ήταν εκείνη που ασύδοτα ευνοούσε τα μεγάλα συμφέροντα".

Τι γινόταν όμως; Καθηλώναμε τις τιμές, αφήνουμε τους εισαγωγείς, τους βιομηχάνους, τους εμπόρους να εισάγουν φάρμακα σε άλλη συσκευασία με πολλαπλάσια τιμή. Και ενώ φαίνεται ότι ο όγκος των φαρμάκων αυξάνεται κατά 10% τα τελευταία χρόνια, οι δαπάνες για τα φάρμακα αυξάνονται κατά 30%. 'Αρα, είτε πρόκειται περί απάτης είτε πρόκειται περί μιας υπόγειας και απαράδεκτης τακτικής, να αυξάνονται δι'άλλης οδού.

Σημασία έχει, κύριε Σκουλάκη, ότι ο ελληνικός λαός από το 1993 μέχρι το 1996 πλήρωσε παραπάνω φάρμακα απ'ό,τι πλήρωνε επί Νέας Δημοκρατιας, εξακόσια δισεκατομμύρια. 'Εχετε αντίρρηση πάνω σ'αυτό; Το αμφισβητείτε; Δεν πιστεύω να το αμφισβητείτε. Είσθε ένας άνθρωπος ειλικρινής και έντιμος, άσχετα αν είσθε σε λάθος πολιτική εσείς και το Κόμμα σας και αμύνεσθε και μάχεσθε αυτήν τη στιγμή να περισώσετε ένα αποστεωμένο σύστημα υγείας, το οποίο έχει καταρρεύσει, το οποίο έχει χρεοκοπήσει και τώρα να ανασυντάσσεσθε μέσα απ'αυτό το νομοσχέδιο, για να πάτε σε ένα νέο κύκλο προπαγάνδας, παραπλάνησης και βεβαίως καλλιέργειας προσδοκιών στον ελληνικό λαό.

Τελείωσε η πρώτη ύλη που λεγόταν προπαγάνδα του σοσιαλισμού και του ΠΑ.ΣΟ.Κ. Δεν το έχετε καταλάβει; Σας τελείωσε αυτή η ύλη. Και εμείς μάθαμε καλά από σας κάποια τεχνάσματα και σας αποκαλύπτουμε, όπως σας αποκαλύψαμε χθες με έγγραφα, αλλά και σεις, όμως, έχετε εξαντληθεί στο προπαγανδιστικό υλικό και ο ελληνικός λαός ξύπνησε.

Αυτή είναι η σκληρή πραγματικότητα. Προσγειωθείτε. Τέρμα. Δεν υπάρχουν άλλα περιθώρια κομματικής εκμετάλλευσης και εμπαιγμού του ελληνικού λαού. Σοβαρευτείτε, προσγειωθείτε, ελάτε να συζητήσουμε, αφού είσθε Κυβέρνηση, να βοηθήσουμε στην περιστολή των δαπανών.

ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Θα μειωθούν οι δαπάνες.

ΓΕΩΡΓΙΟΣ ΣΟΥΡΛΑΣ:Βεβαίως, να μειωθούν οι δαπάνες. Πώς όμως; Με μία απλουστευμένη λογιστική μεθόδευση;

Ποιος εισπράττει λέει το φάρμακο; Ο φαρμακοποιός. Μείωσε το κέρδος. Ποιος εισπράττει; Ο φαρμακοαποθηκάριος. Μείωσε και αυτό.

Δεν είναι αυτό όμως πολιτική. Υπάρχουν κάτι άλλες υπόγειες διαβάσεις, που αυξάνεται η τιμή του φαρμάκου, που σας είπα προηγουμένως και κάποιες ισχυρές ομάδες, οι οποίες εκμεταλλεύονται τα χρήματα του ελληνικού λαού, όπως τα εκμεταλλεύονται οι αλυσίδες των σούπερ-μάρκετς όταν οι βιομήχανοι παραγωγοί τροφίμων λένε, "εμείς κάνουμε έκπτωση στους ιδιοκτήτες των μάρκετς, αλλά δεν φθάνουν στον ελληνικό λαό".

Και έρχεσθε οι σοσιαλιστές και λέτε, "εμείς κάνουμε πολιτική". Πού είναι η επιτροπή του ανταγωνισμού, πού είναι οι παρεμβάσεις; 'Εχουμε αφεθεί τώρα, κύριε Υπουργέ, μόνο στην ενδεχόμενη εμπλοκή, διαπλοκή ή στην ενδεχόμενη αντιπαράθεση μεταξύ των κοινωνικών ομάδων. Και αν δεν είχε γίνει αυτή η σύγκρουση μεταξύ των συμφερόντων των βιομηχάνων και των διακινητών των τροφίμων, ούτε καν θα είχατε παρέμβει. Και εκεί θεατές είσθε.

Και κατά τα άλλα, κόπτεσθε για το μεροκάματο και για τον τιμάριθμο και για την επιβίωση του ελληνικού λαού. Το ίδιο κάνετε και στο φάρμακο.

Εμείς σ'αυτήν τη λογική δεν μπορούμε να προσχωρήσουμε, δεν μπορούμε να συνηγορήσουμε, δεν μπορούμε να συνταχθούμε. Μπορούμε, όμως, να συζητήσουμε μαζί σας και με τα άλλα τα Κόμματα, για τη χάραξη μιας τολμηρής, αντικειμενικής, αποτελεσματικής φαρμακευτικής πολιτικής και γι'αυτό δεν μπορούμε να συζητούμε και να ψηφίζουμε τέτοιες διατάξεις.

ΠΡΟΕΔΡΕΥΩΝ (Παναγιώτης Ν. Κρητικός): Ο κ.Τασούλας έχει το λόγο.

ΑΠΟΣΤΟΛΟΣ ΤΑΣΟΥΛΑΣ: Κύριε Πρόεδρε, κύριε Υπουργέ, δεν σας θεωρούμε αφελείς ούτε ανίκανους. Είσθε πανέξυπνοι και ικανότατοι. Δεν περιμένετε καμιά ρύθμιση με το συνταγολόγιο στο νοσοκομείο, ότι, εν πάση περιπτώσει, θα μειώσετε τη φαρμακευτική δαπάνη ή θα προστατεύσετε τα αντιβιοτικά.

Μια απλή επισήμανση κάνω. Δεν θα βάλετε όλες τις κατηγορίες των φαρμάκων; Θα τις βάλετε. Πιστεύετε ότι από μονοπώλιο φαρμακευτικό σε άλλο, είναι τόσο μεγάλες οι διαφορές, που μπορείτε να παίξετε με τις τιμές; Δεν το πιστεύετε, δεν το περιμένετε.

'Αλλο πράγμα θα κάνετε. Εκεί θα παίξετε με ποια από τα μονοπώλια τα φαρμακευτικά θέλετε να έχετε καλύτερες σχέσεις, με ποια δεν θέλετε. Εν πάση περιπτώσει, αυτό είναι το επίπεδο εκεί.

Για τη μείωση των φαρμάκων, λέτε ότι θα τα μειώσετε κατά 10%, ενώ τα αυξήσατε στα σίγουρα κατά 500% στα τελευταία χρόνια. Ας το εκτιμήσουμε και το 500% και το 10%, το οποίο αν θέλετε το κάνετε και αυτό, και το οποίο πολύ σύντομα θα το υπερσκελίσετε.

Ξέρετε, όμως, πώς θα το κάνετε; Φαίνεται στην τροπολογία, αν συζητηθεί αργότερα, ότι θα μειώσετε, όπως λέτε για τον Ε.Ο.Φ. για το ΤΣΑΙ κ.λπ. Θα αυξήσετε και αυξάνετε, όμως, το υποτιθέμενο εργοστασιακό κόστος και έτσι συνολικά μπορεί να καταλήξετε -σαν το Χότζα δηλαδή- να έχετε 5% ή 10% παρακάτω. Θα έχετε, όμως, ωφελήσει αυτούς που ενδιαφέρεστε να ωφελήσετε κατά 5%,10%,15% ή δεν ξέρω πόσο και έτσι πάτε να κερδίσετε με ένα σμπάρο δυο τρυγόνια.

Δεν θα τα πετύχετε αυτά εύκολα πλέον. 

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Κουναλάκης ως Κοινοβουλευτικός Εκπρόσωπος του Συνασπισμού της Αριστεράς και της Προόδου έχει το λόγο.

ΠΕΤΡΟΣ ΚΟΥΝΑΛΑΚΗΣ: Κατ'αρχήν ήθελα να πω, ότι αυτή η προηγούμενη συζήτηση για εμένα ήταν θλιβερή. Τσακώνεστε μεταξύ σας για το πότε αυξήθηκε πολύ η κατανάλωση των

Σελίδα 356 

φαρμάκων. Είναι αστεία πράγματα αυτά για τον ελληνικό λαό.

Κύριε Σκουλάκη, για όνομα του Θεού, να λέτε τώρα ότι όταν ήταν η Νέα Δημοκρατία στην εξουσία είχε τριάντα κ.λπ. και ότι μόλις το ΠΑ.ΣΟ.Κ. ανέβηκε, ο ελληνικός λαός έπαψε να αγοράζει φάρμακα, είναι σοβαρή συζήτηση αυτή;

ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Αυτή είναι η πραγματικότητα της χώρας, για την οποία η Κυβέρνηση...

ΠΕΤΡΟΣ ΚΟΥΝΑΛΑΚΗΣ: Γελοιοποιείστε. Εγώ θα έλεγα να μιλήσουμε επί της ουσίας να δουμε τι μπορούμε να κάνουμε. Και αυτά που είπατε εδώ, κύριε Σκουλάκη, τα οποία είναι σωστά, όσον αφορά την υπερκατανάλωση αντιβιοτικών, γιατί δεν βγαίνατε να τα πείτε στον ελληνικό λαό, να κάνετε μία τεράστια καμπάνια; Ξέρετε τι συμβαίνει στην Ελλάδα; 'Οποιος θέλει πάει στο φαρμακείο και λέει, δώστε μου δεκαπέντε αντιβιοτικά και τα αγοράζει λες και είναι καραμέλες. 'Ολοι οι 'Ελληνες, όλη μέρα παίρνουν αντιβιοτικά, ό,τι και να έχουν, λίγο πυρετό, λίγη γριπούλα, ο,τιδήποτε έχουν, παίρνουν αντιβιοτικά.

Αυτά είναι τα προβλήματα και έχουν ευθύνη και η Νέα Δημοκρατία και το ΠΑ.ΣΟ.Κ. εξίσου.

Μήπως μειώθηκε η χρήση των αντιβιοτικών μόλις αναλάβατε εσείς την εξουσία. Ο ελληνικός λαός απέκτησε την επιφοίτηση του Αγίου Πνεύματος κ.λπ., ειλικρινά είναι γελοία αυτή η συζήτηση. Να κουβεντιάσουμε σοβαρά. Υπάρχουν ένα σωρό τροπολογίες εδώ από δεκάδες Βουλευτές.

Είπε ο κύριος Υπουργός κάτι πριν και το επεσήμανα. Προχθές μας έλεγε, τέσσερα χρόνια συζητάγαμε και μας είπε χθες, ότι φέρνει εδώ ένα σωρό αναδιατυπώσεις τροπολογίες, διότι χθες το βράδυ είχε με τους φοβερούς φορείς τις τελικές συζητήσεις. Αυτός ήταν ο φοβερός διάλογος.

Ας προχωρήσουμε τώρα λοιπόν να δούμε και τις τροπολογίες, γιατί ξεγελάμε το κόσμο. Ξέρετε ότι κυκλοφορούν στα γραφεία των Κομμάτων άνθρωποι, φορείς, πολίτες, που καταθέτουν τροπολογίες και μας δίνουν ιδέες, γιατί έχουν την αίσθηση όλοι αυτοί οι άνθρωποι, ότι εδώ θα γίνει μία ουσιαστική συζήτηση. Και στο τέλος όλα αυτά θα απορριφθούν, διότι θα πούμε ότι δεν έχουμε καιρό, γιατί πρέπει να σεβαστούμε και τις δημοκρατικές διαδικασίες του ΠΑ.ΣΟ.Κ. 'Εχετε να ταξιδέψετε και προς το Ναύπλιο. Και όλα τα θέματα που έχουν σχέση με την υγεία θα πάνε περίπατο. 'Ετσι δεν είπατε πριν ή το ξεχάσατε; Πριν μία ώρα δεν είπατε να σεβαστούμε τις δημοκρατικές διαδικασίες. Εγώ θεωρώ πιο σημαντικό το νομοσχέδιο για το Εθνικό Σύστημα Υγείας από την Κεντρική Επιτροπή του ΠΑ.ΣΟ.Κ. και πρέπει να εξαντλήσουμε εδώ τα προβλήματα.

ΠΡΟΕΔΡΕΥΩΝ (Παναγιώτης Ν. Κρητικός): Δεν έχει εκδηλώσει άλλος ενδιαφέρον να δευτερολογήσει εκ των δικαιουμένων. 

ΠΕΤΡΟΣ ΤΑΤΟΥΛΗΣ: Κύριε Πρόεδρε, το λόγο παρακαλώ.

ΠΡΟΕΔΡΕΥΩΝ (Παναγιώτης Ν. Κρητικός): Ορίστε, κύριε Τατούλη, έχετε το λόγο για να δευτερολογήσετε, επειδή...

ΑΘΑΝΑΣΙΟΣ ΜΑΤΗΣ: Και εγώ, κύριε Πρόεδρε, θέλω το λόγο.

ΠΡΟΕΔΡΕΥΩΝ (Παναγιώτης Ν. Κρητικός): Εσείς δεν δικαιούστε. Δεν πρωτολογήσατε, επομένως στερείστε και του δικαιώματος δευτερολογίας. Τι να κάνουμε, έτσι είναι ο Κανονισμός.

Ο κ. Τατούλης έχει το λόγο.

ΠΕΤΡΟΣ ΤΑΤΟΥΛΗΣ: Κύριε Πρόεδρε, ο κύριος Υφυπουργός επιχείρησε με διάφορα στοιχεία, τα οποία όμως, δεν είναι αντικειμενικά, να αποδείξει ότι η σημερινή πολιτική που επιχειρεί η Κυβέρνηση, μία πολιτική που όπως επεσήμανα και στην πρώτη μου εισήγηση έχει ως βασικό στόχο με αλχημικό τρόπο και με αυστηρά λογιστικό τρόπο για καθαρώς μία λαϊκιστική πολιτική κατεύθυνση- επιφέρει μείωση του φαρμάκου.

Δεν είναι εκεί το πρόβλημα. Σας είπε ο κ. Κουναλάκης, ότι το πρόβλημα είναι να μας πείτε ποιες πολιτικές παρεμβάσεις κάνετε στο θέμα που λέγεται φάρμακο. Το θέμα φάρμακο έχει τρεις παραμέτρους. 'Εχει την αλόγιστη χρήση του, έχει τη γενικότερη επιβάρυνση του συστήματος υγείας και έχει και το σύστημα λειτουργίας συνολικά του συστήματος υγείας.Αυτές είναι οι τρεις παράμετροι και σε αυτές τις τρεις παραμέτρους, κύριε Υπουργέ, δεν κάνετε τίποτα απολύτως.

Το πρώτο που θα ήθελα να σας πω, γιατί πριν λίγο μας φέρατε και κάποιο άλλο σενάριο για τη χρήση και την αύξηση της αντοχής στα αντιβιοτικά, είναι ότι οι επιτροπές λοιμώξεων που έχετε κάνει, δεν λειτουργούν. Στις επιτροπές λοιμώξεων θεσμικά δίνετε το δικαίωμα να προεδρεύουν όχι ανάλογοι λοιμωξιολόγοι, ούτε ανάλογοι μικροβιολόγοι, αλλά και ένας απλός ειδικευόμενους γιατρός μπορεί να είναι πρόεδρος μιας επιτροπής λοιμώξεων. Ποια είναι η πολιτική σας, λοιπόν, πάνω σ'αυτό το κρίσιμο θέμα; Ποια είναι η θέση σας πάνω στη θέσπιση του κλινικού φαρμακοποιού; Γιατί δεν αναβαθμίζετε ακριβώς αυτόν το στόχο; Οι δαπάνες στην Ελλάδα κατά κεφαλή στο Ακαθάριστο ΕΘνικό Προϊόν είναι από τις χαμηλότερες σε ολόκληρη την Ευρώπη. 'Αλλο είναι το πρόβλημα.Το πρόβλημα είναι η επιπλέον κοστολόγηση του φαρμάκου από τη στιγμή που εξέρχεται του εργοστασίου. Ποια είναι η πολιτική που πρέπει να κάνετε στον τρόπο που οι φαρμακοβιομηχανίες διαμορφώνουν τη δική τους πολιτική; Θα απαιτήσετε από τις φαρμοκοβιομηχανίες το πρόβλημα της διαφήμισης να μην το έχει το τμήμα marketing, αλλά το επιστημονικό τμήμα; Τι κάνατε για όλα αυτά, κύριοι Υπουργοί; Εδώ πρέπει να απαντήσετε.

ΠΡΟΕΔΡΕΥΩΝ (Παναγιώτης Ν. Κρητικός): Ο Εισηγητής της Νέας Δημοκρατίας κ. Αναστασόπουλος έχει το λόγο.

ΝΙΚΟΛΑΟΣ ΑΝΑΣΤΑΣΟΠΟΥΛΟΣ: Κύριε Υπουργέ, στην πρωτολογία μου, έθεσα το θέμα στην πραγματική του διάσταση και δεν πήρα καμία απάντηση και περιμένω από σας. Ο κ.Σκουλάκης μίλησε περί ανέμων και υδάτων, μόνο για το φάρμακο δεν μίλησε. Σας είπα ότι το 1997 η εγχώρια παραγωγή αντιπροσώπευε το 80% των καταναλισκομένων φαρμάκων και το '96 αντιπροσωπεύει το 35%.

Σας είπε ο κ.Σούρλας προηγουμένως, ότι από εκατόν πενήντα δισεκατομμύρια για το φάρμακο, φτάσαμε στα εξακόσια σήμερα και σας εξήγησε με ποιον τρόπο έγινε. Η εγχώρια παραγωγή που είχε μια άλφα τιμή, αν δηλαδή το "ΑΛΓΚΟΝ" κόστιζε εκατό δραχμές, εν συνεχεία σαν εισαγόμενη νέα "ΑΣΠΙΡΙΝΗ" που είχε την ίδια χημική σύνθεση, πολλαπλασιάστηκε κατά το πενταπλάσιο η τιμή του. Και φθάσαμε στο σημείο να πληρώνουμε για ένα κουτί ασπιρίνες περίπου ένα χιλιάρικο. Και αυτό έγινε, διότι όταν μοιράζατε τους κοινωνικούς μισθούς το '85 -είχα ξαναμιλήσει τότε- είχα πει ότι το χρήμα δεν έχει πατρίδα και ιδεολογία και θα βρει έναν τρόπο να βγει και να ξαναμπεί. Και τον τρόπο το φάρμακο τον βρήκε, κύριε Σκουλάκη. 'Εφυγε από παραγόμενο στην Ελλάδα και ήλθε το ίδιο σαν εισαγόμενο, με αποτέλεσμα να βγαίνει ο Υπουργός Εμπορίου και να μιλάει για μείωση τιμών φαρμάκων και το αστείο είναι, ότι τα γράφετε και στην τροπολογία που θα συζητήσουμε. Κύριε Γείτονα, ξέρετε λίγα μαθηματικά και μιλάμε εδώ μέσα κάπως υπεύθυνα. Λέτε ότι δεκαεννιά δισεκατομμύρια χάνει το κράτος, ενώ από τον τριπλασιασμό της τιμής των φαρμάκων σαν εισαγόμενα -έγιναν πανάκριβα πλέον τα φάρμακα, γιατί έχουν γίνει εισαγόμενα τα καλά φάρμακα-το κράτος κερδίζει πολλαπλάσια, κύριε Γείτονα. 'Οταν ένα φάρμακο παραγόμενο στην Ελλάδα κοστίζει εκατό δραχμές και εισαγόμενο κοστίζει πεντακόσιες, σκεφθείτε πόσα περισσότερα κερδίζει ο ΕΟΦ, πόσους φόρους επιπλέον παίρνετε από τις ατασθαλίες αυτές.

Αυτά αποτελούν μια ασπιρίνη σε θεραπεία καρκίνου.

Γι'αυτό ακριβώς, κύριε Γείτονα, τα μέτρα τα οποία παίρνετε, είναι ημίμετρα. Σας είπα στην πρωτολογία μου ότι το να κάνετε τη λίστα φαρμάκων, είναι σωστό, αλλά δεν αποτελεί τη λύση του προβλήματος. Η λύση του προβλήματος είναι να αλλάξετε την πολιτική που έχετε πάνω στο φάρμακο, πάνω στην παραγωγή, στη διακίνηση και στην εμπορία. Διότι από την παραγωγή μέχρι την εμπορία, διπλασιάζεται η τιμή και εκεί βρίσκεται το πρόβλημα.

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Μουσταφά έχει το λόγο.

Σελίδα 357 

 

ΜΟΥΣΤΑΦΑ ΜΟΥΣΤΑΦΑ: Μια επισήμανση θα ήθελα να κάνω, κύριε Πρόεδρε. Επειδή τις τελευταίες ημέρες ήλθαν αντιμέτωποι οι συνταξιούχοι, που ήθελαν ένα φάρμακο, με τους φαρμακοποιούς, επειδή κάθε τόσο γίνεται μία προσπάθεια για την κατευθυνόμενη συνταγογράφηση και σπιλώνονται συνειδήσεις λειτουργών της υγείας και είχαμε μία αντιπαράθεση, θα ήθελα να πω ότι ταιριάζει ακριβώς το ρητό "οι πέτρες δεμένες και τα σκυλιά ελεύθερα". Η παρέμβαση της πολιτείας ήταν ανύπαρκτη.

Για τη βελτίωση δε όλου αυτού του κυκλώματος που τονίσθηκε με τη διακίνηση, την εμπορία και με το κατά πόσο θα στηριχθεί η εγχώρια παραγωγή και πώς θα ελεγχθεί αυτό το κύκλωμα, αρχίζουμε να παίρνουμε μέτρα -και δραματοποιούμε και την κατάσταση- για τα αντιβιοτικά και την ανθεκτικότητα των μικροβίων σ' αυτά, χωρίς να βλέπουμε καθόλου τη ρίζα του προβλήματος, που είναι συνέπεια μιας πολιτικής και προσπαθούμε να τα μπαλώσουμε.

Εμείς λέμε ότι πρέπει να αντιμετωπισθεί ριζικά το πρόβλημα, να αρχίσει ένας διάλογος επιτέλους και να γίνονται παρεμβάσεις εκεί που πρέπει. Πραγματικά είναι καλό αυτό το νοσοκομειακό συνταγολόγιο που θα γίνει, αλλά κατά πόσο θα λειτουργήσει, ποιοι θα μείνουν έξω, τι παζάρια θα γίνουν για να μπουν μέσα, αυτό είναι ένα άλλο, μεγάλο κεφάλαιο.

ΠΡΟΕΔΡΕΥΩΝ (Παναγιώτης Ν. Κρητικός): Ολοκληρώθηκε η συζήτηση των δευτερολογιών.

Το λόγο έχει ο κύριος Υπουργός Υγείας και Πρόνοιας.

ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Κύριε Πρόεδρε, κυρίες και κύριοι συνάδελφοι, φθάσαμε στο τέλος της συζήτησης συνολικά αλλά και της ενότητος αυτής του νομοσχεδίου.

Θα ήθελα να κάνω ορισμένες επισημάνσεις για τα όσα συζητήθηκαν στην τελευταία ενότητα για το φάρμακο.

Η πρώτη επισήμανση είναι για τον κ. Σούρλα. Παρ' όλο που είχα την ευκαιρία αυτές τις μέρες να το πω σε όλους τους τόνους, επανέλαβε σήμερα πάλι τον εαυτό του, μιλώντας για πολιτικό θράσος -χθες είχε μιλήσει για σχιζοφρένεια- και ότι ξύπνησε επιτέλους ο ελληνικός λαός.

Δε θα σας πω τίποτε άλλο, παρά μόνο ότι εσείς είχατε την αίσθηση ότι κοιμόταν ο ελληνικός λαός. Ο ελληνικός λαός δεν κοιμάται ποτέ. 'Εχει και μνήμη και κρίση και γι' αυτό μην αιτιάσθε εμάς, γιατί είστε στα έδρανα συνήθως της Αξιωματικής Αντιπολίτευσης. 'Οπως σας είπα και χθες, θα το επαναλάβω και σήμερα, αν διατηρήσετε ορισμένες πολιτικές σας που είναι ξεπερασμένες και δεν προχωρήσετε σε κάτι το καινούριο, δεν ξέρω αν θα μείνετε και στα έδρανα της Αξιωματικής Αντιπολίτευσης.

Σας είπαμε από την αρχή και ο κ. Σκουλάκης κι εγώ, ότι θα συζητήσουμε για το νομοσχέδιο και δε θα κάνουμε σύγκριση πολιτικών. Αυτό το τηρήσαμε. Αν αναφέρθηκε σήμερα στα έτη διακυβέρνησης τα δικά σας, τα λίγα πραγματικά έτη, ο κ. Σκουλάκης, ήταν για να σας πει ότι δεν μπορεί να αιτιάσθε εμάς για την αύξηση της φαρμακευτικής δαπάνης, που είναι πράγματι μεγάλη, απαράδεκτη για την Ελλάδα. Γιατί, αν συγκρίνουμε τις περιόδους, η αύξηση της φαρμακευτικής δαπάνης επί των ημερών σας ήταν διπλάσια. Μόνο σ' αυτό στέκομαι.

Κατά τα άλλα δέχομαι την παρατήρηση του κ. Κουναλάκη. Εδώ υπάρχει ένα πρόβλημα και αυτό ενδιαφέρει τον ελληνικό λαό. Οι πολιτικές ελέγχου των φαρμακευτικών δαπανών και της πολυφαρμακίας, όπως εξελίχθηκαν τα τελευταία χρόνια, απέτυχαν, διότι έχει εκτιναχθεί στα ύψη η φαρμακευτική δαπάνη, είμαστε σε σχέση με το εισόδημα η πρώτη χώρα στην Ευρώπη σε φαρμακευτικές δαπάνες και συνεπώς, είναι ανάγκη να πάρουμε μέτρα, πρόσθετα και νέα. Και αυτό ξεκίνησε η Κυβέρνηση εδώ και δυόμισι (2,5) χρόνια.

Η Κυβέρνηση προωθεί ένα πρόγραμμα μέτρων πολιτικής, με τελευταία δέσμη μέτρων αυτά που εγκρίθηκαν πρόσφατα από το Υπουργικό Συμβούλιο για τον έλεγχο της πολυφαρμακίας και της αλόγιστης χρήσης των φαρμάκων.

Για μας τα μέτρα πρέπει πρώτα να στοχεύουν στην προστασία της δημόσιας υγείας, γιατί το φάρμακο είναι αγαθό. Ασφαλώς στο φάρμακο συναντιέται η υγεία με την οικονομία, συναντιέται εάν θέλετε η υπηρεσία με το αγαθό, αλλά πρώτα για μας η πάταξη της πολυφαρμακείας, είναι θέμα προστασίας της δημόσιας υγείας. Και επειδή είπατε για πολλά μέτρα, κύριε Σούρλα, δεν πήρατε επί των ημερών σας κανένα μέτρο, παρά τις εισηγήσεις τότε του ΕΟΦ για τα αντιβιοτικά για τις κονολόνες.

'Εχουμε, λοιπόν, σήμερα σε εξέλιξη μία δέσμη μέτρων. Οι ρυθμίσεις που έχει αυτό το κεφάλαιο του νομοσχεδίου, είναι ακριβώς μέρος αυτών των μέτρων, αυτής της συνολικής πολιτικής.

Τι μέτρα έχουμε πάρει; Να τα θυμίσουμε λίγο, γιατί λέτε ότι είναι αποσπασματικά, χωρίς φυσικά να προτείνετε κάτι άλλο.

Το εθνικό συνταγολόγιο, έγινε είναι μία πραγματικότητα. 'Εχουν ξεκινήσει και οι μελέτες για προγράμματα βιοϊσοδυναμίας που είναι υπόθεση μίας τετραετίας-από τον ΕΟΦ.

Πήραμα αποφάσεις, τις οποίες δεν είδα να στηρίξουν και πολλοί, για την χορήγηση των αντιβιοτικών, για τον έλεγχο της χορήγησης των αντιβιοτικών τρίτης γενιάς. Το είπαν οι συνάδελφοι, το είπε και ο κ. Κουναλάκης. Δίνονται τα αντιβιοτικά χωρίς συνταγή και μάλιστα χωρίς συνταγή και εκείνα της τρίτης γενιάς. Και επειδή ειπώθηκε ότι δεν έχουμε ενημερώσει το λαό, εγώ ο ίδιος, κύριε Κουναλάκη , σε αυτήν την Αίθουσα, από αυτό το Βήμα , έχω τονίσει και είπα: Επισημαίνω στον ελληνικό λαό ότι η πολυφαρμακία είναι σε βάρος της υγείας του. Και μάλιστα είπα, δεν μπορεί να παρασύρεστε να καταναλώνετε τα φάρμακα και ιδιαίτερα τα αντιβιοτικά σαν κουφέτα. Και επαναλαμβάνω αυτήν την έκκληση και σήμερα.

Προχωρούμε ακόμα σε νέους τύπους συνταγής. 'Εχουμε προχωρήσει στην ανάθεση, σε θυγατρικές εταιρείες του ΕΟΦ μελετών για υποστηρικτικούς μηχανισμούς ώστε να προχωρήσουμε τα κύτταρα και ασφάλιστρα σε μηχανοργανώσεις, και όλα αυτά που είπατε προηγουμένως. Και σας πληροφορώ ότι προχωρεί η μηχανοργάνωση. Σήμερα μάλιστα κατά σύμπτωση γίνεται στο "Τιτάνια" σεμινάριο για τη μηχανοργάνωση των φαρμακείων με το Ινστιτούτο Τεχνολογίας Υπολογιστών του Πανεπιστημίου της Πάτρας, με το οποίο έχουμε συμβληθεί ως σύμβουλο διαχείρησης. Προχωρεί η μηχανοργάνωση στα φαρμακεία του Νοσοκομείου. Και επειδή ο κ. Μάνος, ήθελε κάποια στοιχεία, να θυμίσω ότι στο Γενικό Κρατικό έγινε η μηχανοργάνωση, έγινε και η ατομική δόση, τα δε αποτελέσματα ήταν τα εξής.

Στο πρώτο χρόνο εφαρμογής, σε δαπάνες συνολικές φαρμάκων δύο δισεκατομμύρια εξακόσια εκατομμύρια υπήρξε εξοικονόμησαν οκτακοσίων εκατομμυρίων. 'Εχουμε, λοιπόν, μία σειρά μέτρων και είναι ολοκληρωμένη και συνολική η πολιτική μας για το φάρμακο με κύρια κατεύθυνση την προστασία της

δημόσιας υγείας, αλλά και τον έλεγχο της σπατάλης και της φαρμακευτικής δαπάνης η οποία έχει φθάσει στα ύψη. Γι'αυτό σας καλέσαμε και κατά τη συζήτηση αυτές τις μέρες, να στηρίξτε αυτήν την πολιτική.

'Οσον αφορά ιδιαίτερα τη προσπάθεια μείωσης των τιμών των φαρμάκων -γιατί ο 'Ελληνας πολίτης και το εγγυούμαστε αυτό, πρέπει να έχει το φάρμακο που χρειάζεται, το κατάλληλο και το απαραίτητο, αλλά να το έχει, εάν είναι δυνατόν και στη φθηνότερη τιμή. 'Οσον αφορά επαναλαμβάνω την προσπάθεια μείωσης των τιμών των φαρμάκων, που έχει σχέση και με την τροπολογία που θα συζητήσουμε μετά, για να πάρει ο 'Ελληνας πολίτης το φθηνότερο φάρμακο -και θα το πάρει- αυτή θα πρέπει να στηριχθεί απ'όλους.

Κύριε Πρόεδρε, κυρίες και κύριοι συνάδελφοι, επειδή κλείνω τη συζήτηση στο νομοσχέδιο, θέλω να ευχαριστήσω όλους τους συναδέλφους απ'όλες τις Πτέρυγες, γιατί για μένα η συζήτηση, παρά τις διαφωνίες, υπήρξε συνολική εποικοδομητική.

Παρόλο που μέσα από τη συζήτηση επαληθεύτηκε αυτό που είχα πεί στην πρωτομιλία μου, ότι θα αναδειχθούν οι συγκλίσεις σε απόψεις, φυσικά δεν επετεύχθη συναίνεση σε ψήφιση των διατάξεων. Είμαι, όμως, σίγουρος -και αυτό το μήνυμα θα 

Σελίδα 358 

πρέπει να βγει προς τον ελληνικό λαό από αυτήν την Αίθουσα- ότι και ανεξάρτητα από διαφωνίες, όλοι θα είμαστε ενωμένοι στην καθημερινό αγώνα και στη σημαντική προσπάθεια για την προστασία της υγείας του λαού μας και την αναβάθμιση των υπηρεσιών. Και αυτό το μήνυμα θα πρέπει να το στείλουμε προς τον ελληνικό λαό γιατί δικαιούται πραγματικά ...

(Στο σημείο αυτό χτυπάει το κουδούνι λήξεως του χρόνου ομιλίας του κυρίου Υπουργού)

Κύριε Πρόεδρε, θα τελειώσω σε δύο λεπτά.

ΠΡΟΕΔΡΕΥΩΝ (Παναγιώτης Ν. Κρητικός): Ορίστε, να τελειώσετε, αλλά να υποβοηθήσουμε και την ολοκλήρωση της συζήτησης του νομοσχεδίου.

ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Μα, μου είπατε ότι δεν υπάρχει άλλη ομιλία.

ΠΡΟΕΔΡΕΥΩΝ (Παναγιώτης Ν. Κρητικός): 'Εχουν δικαίωμα τριτολογίας οι κοινοβουλευτικοί εκπρόσωποι.

ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Τότε να σταματήσω και επιφυλάσσομαι να ολοκληρώσω απαντώντας και επί των τριτολογιών. 

Θέλω να πω, λοιπόν, ότι θα πρέπει να σταλεί το μήνυμα μέσα από αυτήν την Αίθουσα και μέσα από τις διαφωνίες μας, προς τον ελληνικό λαό, πως όλες οι Πτέρυγες της Βουλής στηρίζουν την πολιτική για την αναβάθμιση της υγείας, την προστασία, αν θέλετε, της υγείας του λαού μας.

Επιφυλάσσομαι, κύριε Πρόεδρε, για ορισμένες συμπληρωματικές παρατηρήσεις εφόσον θα υπάρξουν και τριτολογίες.

ΠΡΟΕΔΡΕΥΩΝ (Παναγιώτης Ν. Κρητικός): Ο Κοινοβουλευτικος Εκπρόσωπος της Νέας Δημοκρατίας κ. Σούρλας έχει το λόγο για να τριτολογήσει.

ΓΕΩΡΓΙΟΣ ΣΟΥΡΛΑΣ: Ειναι γεγονός ότι στην τετραήμερη συζήτηση ακούστηκαν σκληροί χαρακτηρισμοί. Κύριε Υπουργέ, σε σχέση, όμως, με την πραγματικότητα ήταν οι πιο ήπιοι και κόσμιοι που μπορούσαν εδώ στη Βουλή να ειπωθούν.

Δεν είναι ακριβές το ότι εσείς δεν επιδιώξατε συγκρίσεις. Από τη στιγμή που πήρατε το λόγο στο Βήμα της Βουλής, κάνατε ιστορική αναδρομή και μας πήγατε μάλιστα στο 1983 και αναφερθήκατε και συγκρίνατε την πολιτική σας με το έργο των ελαχίστων ετών της κυβέρνησης της Νέας Δημοκρατίας. Ο δε κ. Σκουλάκης επισταμένα αναφέρθηκε και έκανε συγκρίσεις με την κατάσταση που βρήκε ή με την κατάσταση που διαμορφώθηκε τα τρία χρόνια που παρενεβλήθη η Νέα Δημοκρατία στη διακυβέρνηση της χώρας.

Πιστεύω πως πέρα από το ότι ανεπιτυχώς προσπαθείτε -παρά την ικανότητα που έχετε- να μεταφέρετε όρους της ιατρικής και επιστημονικές μεθόδους όπως αυτές "περί απορρίψεων" και στα μαθηματικά δεν είχατε καλή απόδοση σήμερα. Γιατί τα νούμερα, τα οποία ανάλγυφα παρουσιάζουν την εικόνα και τα συγκριτικά στοιχεία που αναφέρατε, δεν ανταποκρίνονται στην πραγματικότητα με αυτά που είπατε.

Στο φάρμακο. Εκατόν πενήντα δισεκατομμύρια το 1990. 'Εφθασαν στα τρία χρόνια επί Νέας Δημοκρατίας στα διακόσια εβδομήντα δισεκατομμύρια. Τρία χρόνια εμείς στην εξουσία, τρία εσείς -για να το καταλάβει ο λαός αν μας ακούει μέσω της ΕΡΤ η οποία ίσως μας κάνει την τιμή σήμερα να μεταδώσει και μία κουβέντα από την Αξιωματική Αντιπολίτευση- εκατόν πενήντα δισεκατομμύρια παραλάβαμε, διακόσια εβδομήντα παραδώσαμε. Εκεί να πάμε στην ουσία. Από διακόσια εβδομήντα δισεκατομμύρια το 1993, φθάνουμε το 1996 σε εξακοσια δισεκατομμύρια. Επομένως, έχουμε αύξηση τα τρία χρόνια της Nέας Δημοκρατίας κατά εκατόν είκοσι δισεκατομμύρια και τα τρία χρόνια με ΠΑ.ΣΟ.Κ. αύξηση τριακόσια τριάντα δισεκατομμύρια.

Είναι δυνατόν εσείς έγκριτος μηχανικός και μαθητευόμενος στο Υπουργείο Υγείας, να κάνει τέτοια λάθη και να επιμένετε για θέματα τα οποία δεν γνωρίζετε; 'Οπως επίσης δε γνωρίζετε, για θέματα πολιτικής φαρμάκου, τι έκανε η Νέα Δημοκρατία. Και είναι λογικό να μην τα ξέρετε όλα. Μην το λέτε, όμως, αυτό.

Στα αντιβιοτικά για πρώτη φορά επί Νέας Δημοκρατίας εφαρμόστηκε το συνταγολόγιο περιορισμού φαρμάκων αντιβιοτικών. Για πρώτη φορά! Οι συνεργάτες σας το ξέρουν προφανώς, όπως και οι άλλοι οι γιατροί που μας ακούνε από τα Θεωρεία. Για πρώτη φορά εφαρμόστηκε με επιτυχία και μάλιστα, εάν θυμάμαι καλά, με την πρωτοβουλία της κας Γιαμαρέλου, της καθηγήτριας, για να μπορέσουμε να περιορίσουμε τη χρήση των φαρμάκων -να μην τα αχρηστεύσουμε- γιατί είχε διαπιστωθεί ότι τα μικρόβια ήταν ανθεκτικά με την αλόγιστη αυτή χρήση και το συνδυασμό των φαρμάκων.

ΠΕΤΡΟΣ ΤΑΤΟΥΛΗΣ: Το αντιβιόγραμμα εμείς το βάλαμε.

ΠΡΟΕΔΡΕΥΩΝ (Παναγιώτης Ν. Κρητικός): Σας παρακαλώ.

ΓΕΩΡΓΙΟΣ ΣΟΥΡΛΑΣ: Επίσης, επί Νέας Δημοκρατίας, κύριε Υπουργέ, εκδόθηκε προεδρικό διάταγμα για την οργάνωση των νοσοκομειακών φαρμακείων και τη διακίνηση των φαρμάκων μέσα στα νοσοκομεία.

'Εγινε και άλλη προσπάθεια, όπως είπα προηγουμένως, να χορηγούνται καθημερινά και να ελέγχεται η διακίνηση, η αποθήκευση, η αποταμίευση και οι προμήθειες και όλες οι διαδικασίες. 'Ηταν δύο πολύ σημαντικές αποφάσεις, τις οποίες, όμως, δεν προωθήσατε και θα παρακαλέσω πάρα πολύ, με αίσθημα ευθύνης και ο κ. Σκουλάκης και εσείς, να προχωρήσετε το θέμα της ολοκλήρωσης της προσπάθειας αντιμετώπισης των ενδονοσοκομειακών λοιμώξεων.

Δεν αναφερθήκαμε ούτε χθες στα περιστατικά του Λαϊκού Νοσοκομείου που κάνει καλά τη δουλειά του, ούτε τώρα το επικαλούμαστε για να ασκήσουμε αντιπολίτευση στην Κυβέρνηση, αλλά υπάρχουν σημαντικές παραλείψεις και επιτακτική προβάλλει η ανάγκη βελτίωσης της υποδομής και της επιστημονικής στήριξης για την αντιμετώπιση των ενδονοσοκομειακών λοιμώξεων. Είναι κρίμα, δηλαδή, οι άνθρωποι να μπαίνουν μέσα στο νοσοκομείο και τελικά να μην βγαίνουν ζωντανοί, γιατί εμείς δεν παίρνουμε τα μέτρα προστασίας από τις ενδονοσοκομειακές λοιμώξεις, που είναι η μεγαλύτερη απειλή, όχι μόνο σε μας, αλλά σε όλο τον κόσμο.

Κύριε Πρόεδρε, κλείνοντας την τελευταία μου ομιλία επί του νομοσχεδίου ήθελα να σας πω το εξής: 'Οσον αφορά τα περί συζήτησης, περί κατανόησης και συνεργασίας, ασκήσαμε μία κριτική κατά τη γνώμη μας πάρα πολύ υπεύθυνη. Επί τέσσερις μέρες πήραμε το λόγο σε όλα τα άρθρα στον περιορισμένο χρόνο που είχαμε, είπαμε απόψεις και κάναμε προτάσεις. 

Τώρα που ήλθε η τελευταία ώρα του απολογισμού, θα σας παρακαλούσα να πείτε σε μας και στην Εθνική Αντιπροσωπεία ποιά πρόταση Βουλευτού -όχι κοινοβουλευτικού εκπροσώπου ή εισηγητού- κάνατε δεκτή. Εγώ διακόπτω και σας παρακαλώ αυτήν τη στιγμή να πάρετε το λόγο. Κάναμε κριτική εδώ μέσα στη Βουλή -και βέβαια έχετε εσείς την ευθύνη- επί τέσσερις μέρες, παρά τις αντιθέσεις που έχουμε προς την κατεύθυνση και την πολιτική και αφού αυτό το αποσαφηνίσαμε επί της αρχής καταβάλαμε φιλότιμη, έντιμη και ξεκάθαρη προσπάθεια να βελτιώσουμε αυτά τα άρθρα, όπως είναι διατυπωμένα.

Η Κυβέρνηση και η παριστάμενη ηγεσία του Υπουργείου Υγείας δεν έκανε δεκτή απολύτως καμιά -ούτε λέξη- πρόταση της Νέας Δημοκρατίας. Νομίζω ότι το ίδιο ισχύει και για τα άλλα κόμματα της Αντιπολίτευσης. Αυτός είναι διάλογος; Αυτή είναι πρόθεση συνεργασίας; Αυτό είναι στοιχείο λειτουργικό της δημοκρατίας του Κοινοβουλίου;

'Οπως σας είπα, εδώ βαδίζουμε σε παράλληλες γραμμές, ο καθένας έχει τη δική του ρότα και προχωράει. Ετοιμάσατε κάποια πράγματα με τους συνεργάτες σας, εξαντλήσατε τον εσωκομματικό διάλογο, εξαντλήθηκαν τα περιθώρια παρεμβάσεως των κομματικών στελεχών Βουλευτών και άλλων μέσα στο Υπουργείο. Μας έρχεσθε κάθε μέρα με μια σειρά τροπολογίες, τροποποιήσεις. Επικαλείσθε ότι αυτά είναι μετά από προβληματισμούς που είχατε από τις ομιλίες των Βουλευτών και τελικά δεν κάνατε καμιά δεκτή.

Κύριοι Υπουργοί, έχετε ευθύνες. Και εμείς ήμασταν σ'αυτά τα έδρανα και κάναμε λάθη και παραλείψεις. Αλλά ο κ. Σκουλάκης που είναι παλαιότερος στο Υπουργείο Υγείας θα θυμάται πολύ καλά ότι εγώ στη θέση εκείνη, ο κ. Αναστασόπουλος και οι άλλοι Υπουργοί, κάναμε δεκτές πολλές προτάσεις. Συνεργαστήκαμε, κύριε Υπουργέ, απόλυτα σε θέματα μείζονος σημασίας. Για τα ναρκωτικά ήταν δική μας η 

Σελίδα 359 

πρωτοβουλία νομοθετικής ρύθμισης και κάναμε ένα νομοσχέδιο γενικώς αποδεκτό. Δεχτήκαμε τις προτάσεις του κ. Σκουλάκη και για τη μεθαδόνη και για άλλα θέματα και έγινε ένα νομοσχέδιο κοινή συναινέσει.

ΠΡΟΕΔΡΕΥΩΝ (Παναγιώτης Ν. Κρητικός): Παρακαλώ, τελειώστε.

ΓΕΩΡΓΙΟΣ ΣΟΥΡΛΑΣ: Τελείωσα. 

Εσείς, όμως, απ' όλα αυτά, δε δεχτήκατε τίποτα. Ούτε δεχτήκατε το διάλογο. Και όταν ο κοινοβουλευτικός εκπρόσωπος -προς τιμήν του- έκανε μια προσπάθεια να σας πείσει να δεχτείτε μια Διακομματική Κοινοβουλευτική Επιτροπή να συζητηθούν τα θέματα αυτό ευφυώς, εμμέσως πλην σαφώς, δεν το δεχτήκατε.

ΠΡΟΕΔΡΕΥΩΝ (Παναγιώτης Ν. Κρητικός): Παρακαλώ ολοκληρώστε. Εκτέθηκαν όλες οι απόψεις κατά τρόπο πλήρη.

ΓΕΩΡΓΙΟΣ ΣΟΥΡΛΑΣ: Τελείωσα, κύριε Πρόεδρε, μην οχλείσθε.

Εγώ πιστεύω ότι τα λειτουργικά στοιχεία της Δημοκρατίας είναι η κριτική, η αμφισβήτηση και ο διάλογος. Τίποτα απ' όλα αυτά δε δεχτήκατε και έχετε πολύ μεγάλη ευθύνη.

ΠΕΤΡΟΣ ΚΟΥΝΑΛΑΚΗΣ: Κύριε Πρόεδρε, παρακαλώ το λόγο.

ΠΡΟΕΔΡΕΥΩΝ (Παναγιώτης Ν. Κρητικός): Δε μας είχατε συνηθίσει, αλλά σήμερα σας διακρίνει καταρροή λόγου! Να εισηγηθώ τη χορήγηση αντιβιοτικών;

ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Χωρίς αντιβιόγραμμα!

ΠΡΟΕΔΡΕΥΩΝ (Παναγιώτης Ν. Κρητικός): Ορίστε, κύριε Κουναλάκη έχετε το λόγο.

ΠΕΤΡΟΣ ΚΟΥΝΑΛΑΚΗΣ: Θα πω δύο λόγια για τα αντιβιοτικά. Εγώ πιστεύω ότι αυτό το οποίο συμβαίνει οφείλεται στην έλλειψη θάρρους να αναλάβετε πολιτικό κόστος και να πείσετε τον πολίτη ότι δεν μπορεί να πάρει ούτε ένα αντιβιοτικό χωρίς συνταγή, γιατί είναι η εύκολη λύση.

Θα υπάρξουν αντιδράσεις. Αυτό το πολιτικό κόστος δεν αναλαμβάνετε. 'Οπως επίσης, να είσθε αυστηροί απέναντι στους φαρμακοποιούς ότι θα πέφτει δαμόκλειος σπάθη σε όποιον τολμά να δίνει χωρίς συνταγές αντιβιοτικά. Αυτό το θάρρος λείπει.

Αλλά θα ήθελα να πω δύο λόγια για το νομοσχέδιο συνολικά. Και ο συνάδελφος Μουσταφά και εγώ, είχαμε επισημάνει στις πρώτες ομιλίες μας ότι η τελική μας στάση θα εξαρτηθεί από την αποδοχή ορισμένων, κατά τη γνώμη μας, βασικών ιδεών και προτάσεων. Δεν έγιναν αυτές αποδεκτές. Κάποιες αναδιατυπώσεις και βελτιώσεις που έγιναν εδώ, έχουν ένα θετικό στοιχείο, αλλά δεν ανταποκρίνονται σ' αυτά τα οποία εμείς θέλαμε. Με την έννοια αυτή παραμένει αρνητική η ψήφος μας.

Νομίζουμε ότι το νομοσχέδιο εξακολουθεί να είναι ατελές, ασαφές, χωρίς όραμα και στρατηγική. Αυτό δε σημαίνει ότι δεν έχει θετικά στοιχεία. Το είπαμε και στην πρώτη ομιλία μας και επιμένουμε. Αλλά πιστεύουμε ότι η ιστορία δε θα σταματήσει εδώ. Θα διαπιστωθούν σύντομα οι αδυναμίες και κατά τη γνώμη μας, θα απαιτηθεί στο προσεχές μέλλον ένας μεγάλος διάλογος -όχι αυτός ο περίεργος διάλογος, που λέτε ότι έγινε, τον οποίο εμείς δεν αντιληφθήκαμε- και μία ευρύτατη πολιτική και κοινωνική συναίνεση για να αποκτήσει επιτέλους η Ελλάδα, όπως της αξίζει, μία σύγχρονη νομοθεσία για την υγεία.

ΠΡΟΕΔΡΕΥΩΝ (Παναγιώτης Ν. Κρητικός): Ο κύριος Υπουργός Υγείας και Πρόνοιας έχει το λόγο. Δι' ολίγον θα παρακαλέσω.

ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Δύο λόγια θα πω σε σχέση με τις τελευταίες παρατηρήσεις των κύριων κοινοβουλευτικών εκπροσώπων. Η Κυβέρνηση με αίσθημα ευθύνης εισήγαγε προς συζήτηση αυτό το νομοσχέδιο, αφού προηγουμένως είχε γίνει η επεξεργασία του με διάλογο και συνεργασία με όλους τους φορείς και αφού τα Κόμματα το είχαν στην πλήρη του επεξεργασία από το Μάρτιο.

'Οσον αφορά τις παρατηρήσεις ότι δεν έγιναν δεκτές προτάσεις, ιδιαίτερα σε σχέση με σας, κύριε Σούρλα, θυμίζω ότι η βασική σας επωδός ήταν η απόσυρση των διατάξεων.'Οπου υπήρχαν συγκεκριμένες παρατηρήσεις -και ιδιαίτερα αυτό ισχύει για τον Συνασπισμό- ελήφθησαν υπόψη στις αναδιατυπώσεις διορθώσεις, στις οποίες φέρναμε κάθε φορά την επόμενη μέρα για τη βελτίωση του νομοσχεδίου.

Κλείνοντας, κύριε Πρόεδρε, θέλω να πω κάτι: Δε μας διαφεύγει ότι εκείνο που έχει σημασία και εκεί το στοίχημα θα κερδηθεί, είναι η εφαρμογή του νομοσχεδίου. Με την εφαρμογή αυτού του νομοσχεδίου πιστεύουμε ότι ο κάθε πολίτης θα νοιώσει πιο ασφαλής για τα θέματα της υγείας του όπου και αν κατοικεί -εννοώ κέντρο η ύπαιθρο- θα νοιώσει πιο κοντά τις υπηρεσίες υγείας. Στην εφαρμογή αυτού του νομοσχεδίου πιστεύουμε ότι θα έχουμε τη συμπαράσταση όλων και ιδιαίτερα των φορέων και των λειτουργών της υγείας. Είναι ένα στοίχημα το να δώσουμε νέα πνοή και αναπνοή στο ΕΣΥ. Με βάση αυτές τις ρυθμίσεις μπορούμε να τα καταφέρουμε καλλίτερα. 

Καλώ όλους και απευθύνω έκκληση, ιδιαίτερα στους λειτουργούς της υγείας, να συμβάλουν στη σωστή και αποδοτικότερη εφαρμογή των διατάξεων αυτού του νομοσχεδίου. Είναι και για το καλό των ίδιων, αλλά προπάντων για το καλό του ελληνικού λαού.

Επειδή έγιναν και αναφορές εδώ επανειλημμένα για τους συνεργάτες, οφείλω να ευχαριστήσω και από το Βήμα αυτό τους συνεργάτες μας σ' όλη αυτήν την προσπάθεια.

ΠΡΟΕΔΡΕΥΩΝ (Παναγιώτης Ν. Κρητικός): Αυτά θα τα πούμε στο τέλος. Δεν τελειώσαμε ακόμη.

ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Να ευχαριστήσω τη Γενική Γραμματέα κο Γιαννόπουλο τους υπηρεσιακούς παράγοντες του Υπουργείου και τον κ. Γιάννη Ζιόγκο, πρώην γενικό γραμματέα, οι οποίοι συνέβαλαν ουσιαστικά αφιερώνοντας πολύ από το χρόνο τους, για να μπορέσει να διαμορφωθεί αυτό το νομοσχέδιο που γίνεται νόμος του κράτους.

ΠΡΟΕΔΡΕΥΩΝ (Παναγιώτης Ν. Κρητικός): Κηρύσσεται περαιωμένη η συζήτηση επί της ενότητας των άρθρων 45 έως 61 του σχεδίου νόμου και τίθενται τα άρθρα σε ψηφοφορία κεχωρισμένως.

Ερωτάται το Τμήμα: Γίνεται δεκτό το άρθρο 45, όπως τροποποιήθηκε από τον κύριο Υπουργό;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΝΙΚΟΛΑΟΣ ΑΝΑΣΤΑΣΟΠΟΥΛΟΣ: Κατά πλειοψηφία.

ΠΡΟΕΔΡΕΥΩΝ (Παναγιώτης Ν. Κρητικός): Συνεπώς, το άρθρο 45 έγινε δεκτό κατά πλειοψηφία, όπως τροποποιήθηκε από τον κύριο Υπουργό.

Ερωτάται το Τμήμα: Γίνεται δεκτό το άρθρο 46, όπως τροποποιήθηκε από τον κύριο Υπουργό;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΝΙΚΟΛΑΟΣ ΑΝΑΣΤΑΣΟΠΟΥΛΟΣ: Κατά πλειοψηφία.

ΠΡΟΕΔΡΕΥΩΝ (Παναγιώτης Ν. Κρητικός): Συνεπώς, το άρθρο 46 έγινε δεκτό κατά πλειοψηφία, όπως τροποποιήθηκε από τον κύριο Υπουργό.

Ερωτάται το Τμήμα: Γίνεται δεκτό το άρθρο 47, όπως τροποποιήθηκε από τον κύριο Υπουργό;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΝΙΚΟΛΑΟΣ ΑΝΑΣΤΑΣΟΠΟΥΛΟΣ: Κατά πλειοψηφία.

ΠΡΟΕΔΡΕΥΩΝ (Παναγιώτης Ν. Κρητικός): Συνεπώς, το άρθρο 47 έγινε δεκτό κατά πλειοψηφία, όπως τροποποιήθηκε από τον κύριο Υπουργό.

Ερωτάται το Τμήμα: Γίνεται δεκτό το άρθρο 48, ως έχει στο πρακτικό της Διαρκούς Επιτροπής;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΝΙΚΟΛΑΟΣ ΑΝΑΣΤΑΣΟΠΟΥΛΟΣ: Κατά πλειοψηφία.

ΠΡΟΕΔΡΕΥΩΝ (Παναγιώτης Ν. Κρητικός): Συνεπώς, το άρθρο 48 έγινε δεκτό κατά πλειοψηφία, ως έχει στο πρακτικό της Διαρκούς Επιτροπής.

Ερωτάται το Τμήμα: Γίνεται δεκτό το άρθρο 49, όπως τροποποιήθηκε 

Σελίδα 360 

από τον κύριο Υπουργό;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΝΙΚΟΛΑΟΣ ΑΝΑΣΤΑΣΟΠΟΥΛΟΣ: Κατά πλειοψηφία.

ΠΡΟΕΔΡΕΥΩΝ (Παναγιώτης Ν. Κρητικός): Συνεπώς, το άρθρο 49 έγινε δεκτό κατά πλειοψηφία, όπως τροποποιήθηκε από τον κύριο Υπουργό.

Ερωτάται το Τμήμα: Γίνεται δεκτό το άρθρο 50, όπως τροποποιήθηκε από τον κύριο Υπουργό;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΝΙΚΟΛΑΟΣ ΑΝΑΣΤΑΣΟΠΟΥΛΟΣ: Κατά πλειοψηφία.

ΠΡΟΕΔΡΕΥΩΝ (Παναγιώτης Ν. Κρητικός): Συνεπώς, το άρθρο 50 έγινε δεκτό κατά πλειοψηφία, όπως τροποποιήθηκε από τον κύριο Υπουργό.

Ερωτάται το Τμήμα: Γίνεται δεκτό το άρθρο 51, όπως έχει στο πρακτικό της Διαρκούς Επιτροπής;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΝΙΚΟΛΑΟΣ ΑΝΑΣΤΑΣΟΠΟΥΛΟΣ: Κατά πλειοψηφία.

ΠΡΟΕΔΡΕΥΩΝ (Παναγιώτης Ν. Κρητικός): Συνεπώς, το άρθρο 51 έγινε δεκτό κατά πλειοψηφία, όπως έχει στο πρακτικό της Διαρκούς Επιτροπής.

Ερωτάται το Τμήμα: Γίνεται δεκτό το άρθρο 52, όπως τροποποιήθηκε από τον κύριο Υπουργό;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΝΙΚΟΛΑΟΣ ΑΝΑΣΤΑΣΟΠΟΥΛΟΣ: Κατά πλειοψηφία.

ΠΡΟΕΔΡΕΥΩΝ (Παναγιώτης Ν. Κρητικός): Συνεπώς, το άρθρο 52 έγινε δεκτό κατά πλειοψηφία, όπως τροποποιήθηκε απο τον κύριο Υπουργό.

Ερωτάται το Τμήμα: Γίνεται δεκτό το άρθρο 53, όπως τροποποιήθηκε από τον κύριο Υπουργό;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΝΙΚΟΛΑΟΣ ΑΝΑΣΤΑΣΟΠΟΥΛΟΣ: Κατά πλειοψηφία.

ΠΡΟΕΔΡΕΥΩΝ (Παναγιώτης Ν. Κρητικός): Συνεπώς, το άρθρο 53 έγινε δεκτό κατά πλειοψηφία, όπως τροποποιήθηκε απο τον κύριο Υπουργό.

Ερωτάται το Τμήμα: Γίνεται δεκτό το άρθρο 54, όπως έχει στο πρακτικό της Διαρκούς Επιτροπής;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΝΙΚΟΛΑΟΣ ΑΝΑΣΤΑΣΟΠΟΥΛΟΣ: Κατά πλειοψηφία.

ΠΡΟΕΔΡΕΥΩΝ (Παναγιώτης Ν. Κρητικός): Συνεπώς, το άρθρο 54 έγινε δεκτό κατά πλειοψηφία, όπως έχει στο πρακτικό της Διαρκούς Επιτροπής.

Ερωτάται το Τμήμα: Γίνεται δεκτό το άρθρο 55, όπως έχει στο πρακτικό της Διαρκούς Επιτροπής;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΝΙΚΟΛΑΟΣ ΑΝΑΣΤΑΣΟΠΟΥΛΟΣ: Κατά πλειοψηφία.

ΠΡΟΕΔΡΕΥΩΝ (Παναγιώτης Ν. Κρητικός): Συνεπώς, το άρθρο 55 έγινε δεκτό κατά πλειοψηφία, όπως έχει στο πρακτικό της Διαρκούς Επιτροπής.

Ερωτάται το Τμήμα: Γίνεται δεκτό το άρθρο 56, όπως έχει στο Πρακτικό της Διαρκούς Επιτροπής;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΝΙΚΟΛΑΟΣ ΑΝΑΣΤΑΣΟΠΟΥΛΟΣ: Κατά πλειοψηφία.

ΠΡΟΕΔΡΕΥΩΝ (Παναγιώτης Ν. Κρητικός): Συνεπώς, το άρθρο 56 έγινε δεκτό κατά πλειοψηφία, όπως έχει στο πρακτικό της Διαρκούς Επιτροπής.

Ερωτάται το Τμήμα: Γίνεται δεκτό το άρθρο 57, όπως τροποποιήθηκε απο τον κύριο Υπουργό;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΝΙΚΟΛΑΟΣ ΑΝΑΣΤΑΣΟΠΟΥΛΟΣ: Κατά πλειοψηφία.

ΠΡΟΕΔΡΕΥΩΝ (Παναγιώτης Ν. Κρητικός): Συνεπώς, το άρθρο 57 έγινε δεκτό κατά πλειοψηφία, όπως τροποποιήθηκε από τον κύριο Υπουργό.

Ερωτάται το Τμήμα: Γίνεται δεκτό το άρθρο 58, όπως τροποποιήθηκε από τον κύριο Υπουργό;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΝΙΚΟΛΑΟΣ ΑΝΑΣΤΑΣΟΠΟΥΛΟΣ: Κατά πλειοψηφία.

ΠΡΟΕΔΡΕΥΩΝ (Παναγιώτης Ν. Κρητικός): Συνεπώς, το άρθρο 58 έγινε δεκτό κατά πλειοψηφία, όπως τροποποιήθηκε απο τον κύριο Υπουργό.

Ερωτάται το Τμήμα: Γίνεται δεκτό το άρθρο 59, όπως τροποποιήθηκε από τον κύριο Υπουργό;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΝΙΚΟΛΑΟΣ ΑΝΑΣΤΑΣΟΠΟΥΛΟΣ: Κατά πλειοψηφία.

ΠΡΟΕΔΡΕΥΩΝ (Παναγιώτης Ν. Κρητικός): Συνεπώς, το άρθρο 59 έγινε δεκτό κατά πλειοψηφία, όπως τροποποιήθηκε από τον κύριο Υπουργό.

Ερωτάται το Τμήμα: Γίνεται δεκτό το άρθρο 60, όπως τροποποιήθηκε από τον κύριο Υπουργό;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΝΙΚΟΛΑΟΣ ΑΝΑΣΤΑΣΟΠΟΥΛΟΣ: Κατά πλειοψηφία.

ΠΡΟΕΔΡΕΥΩΝ (Παναγιώτης Ν. Κρητικός): Συνεπώς, το άρθρο 60 έγινε δεκτό κατά πλειοψηφία, όπως τροποποιήθηκε απο τον κύριο Υπουργό.

Ερωτάται το Τμήμα: Γίνεται δεκτό το άρθρο 61, όπως έχει το πρακτικό της Διαρκούς Επιτροπής;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΝΙΚΟΛΑΟΣ ΑΝΑΣΤΑΣΟΠΟΥΛΟΣ: Κατά πλειοψηφία.

ΠΡΟΕΔΡΕΥΩΝ (Παναγιώτης Ν. Κρητικός): Συνεπώς, το άρθρο 61 έγινε δεκτό κατά πλειοψηφία, όπως έχει στο πρακτικό της Διαρκούς Επιτροπής.

Κύριοι συνάδελφοι, εισερχόμεθα στη συζήτηση των τροπολογιών, αρχής γενομένης από τις τροπολογίες των κυρίων Υπουργών.

ΓΕΩΡΓΙΟΣ ΣΟΥΡΛΑΣ: Κύριε Πρόεδρε, παρακαλώ το λόγο.

ΠΡΟΕΔΡΕΥΩΝ (Παναγιώτης Ν. Κρητικός): Επί ποίου θέματος, κύριε Σούρλα;

ΓΕΩΡΓΙΟΣ ΣΟΥΡΛΑΣ: Επί του θέματος των τροπολογιών και επί του θέματος λειτουργίας της Βουλής και της νομοθετικής διαδικασίας.

Η Νέα Δημοκρατία καταγγέλλει για μία ακόμη φορά αυτήν την απαράδεκτη μεθόδευση της Κυβέρνησης να καταθέτει αιφνιδιαστικά τροπολογίες, ελάχιστη ώρα προ της λήξεως των εργασιών της Βουλής. 'Ετσι, σε καμία περίπτωση δεν παρέχεται η δυνατότητα και μελέτης και ενημέρωσης, αλλά και υπεύθυνης τοποθέτησης, με ό,τι αυτό συνεπάγεται, για μια θετική ή αρνητική ψήφο.

Καταλογίζουμε ευθύνες στο Προεδρείο γενικότερα γιατι δέχεται και συναινεί εμμέσως, πλην σαφώς στην κατάθεση και στη συζήτηση αυτών των τροπολογιών, ερχόμενο κατ' αυτό τον τρόπο σε αντίθεση με τα όσα διακηρύσσει, για την προσπάθεια που εμείς θέλουμε να πιστεύουμε ότι υπάρχει κατά βάθος, αναβάθμισης του κύρους του Κοινοβουλίου.

Η Νεα Δημοκρατία δεν είναι δυνατόν σε καμία περίπτωση να μην αντιδράσει σ' αυτήν τη μεθόδευση, σ' αυτήν την απαράδεκτη τακτική. Εμείς σεβόμενοι πρώτον τον εαυτό μας και τη λειτουργία μας στο Κοινοβούλιο, δεν είναι δυνατόν να δεχθούμε αυτήν τη μεθόδευση. Προασπιζόμενοι τη λειτουργία του Κοινοβουλίου και το κύρος του και συμβάλλοντας σε μία προσπάθεια αναβάθμισης των νομοθετικών διαδικασιών, δε θα συμμετάσχουμε στη συζήτηση αυτών των τροπολογιών. Η Νεα Δημοκρατία δε θα αποχωρήσει, αλλά δε θα συμμετάσχει στη συζήτηση αυτών των τροπολογιών, όσο σοβαρές και αν είναι, όσο επιτακτική και αν προβάλλει η ανάγκη για κάποιες που έχουν προνοιακό χαρακτήρα. Και αυτό γιατί πάνω απ' όλα, κύριε Πρόεδρε, είναι θεμα αρχών, και όχι μιάς, δύο ή τριών τροπολογιών.

ΠΡΟΕΔΡΕΥΩΝ (Παναγιώτης Ν. Κρητικός): Κύριε Σούρλα, δε θέλω να γίνω επαναληπτικός, γιατί η επανάληψη κουράζει και είναι και ανιαρή.

Τονίσθηκε από την αρχή ότι αυτές οι δύο τροπολογίες είχαν αναγγελθεί από την αρχή των συζητήσεων αυτού του νομοσχεδίου. Επίσης υπήρξε η άποψη που εξέφρασε ο κύριος Πρόεδρος ότι θα συζητήσουμε και το χρόνο, ο οποίος θα απαιτηθεί για αυτές τις τροπολογίες, οι οποίες, επαναλαμβάνω, είχαν προαναγγελθεί.

Πέραν αυτού, πρέπει να πω ότι υπάρχει σχετικό δικαίωμα της Kυβέρνησης για την κατάθεση τροπολογιών. Βεβαίως, δεν πρέπει να αιφνιδιάζεται η Βουλή και δεν πρέπει οι τροπολογίες να έρχονται την τελευταία στιγμή. Το τόνισε αυτό ο κύριος Πρόεδρος. 'Ομως, το δικαίωμα της Κυβέρνησης να καταθέτει τροπολογίες σε οποιοδήποτε στάδιο της συζητήσεως, είναι συνταγματικό δικαίωμα. Υπάρχει η σχετική διάταξη στο Σύνταγμα, που δε θέλω να την επικαλεσθώ. Το δικαίωμα των Υπουργών λοιπόν να καταθέτουν τροπολογίες, χρονικά είναι απεριόριστο. Δεν μπορεί να στερήσει κανείς αυτό το δικαίωμα απο την Κυβέρνηση, εφόσον ασκείται βάσει του Συντάγματος.

Εν πάση περιπτώσει, υπάρχει και το στάδιο της συζήτησης 

Σελίδα 361 

των τροπολογιών, δηλαδή, να συζητήσουμε πόσος χρόνος θα απαιτηθεί για τις τροπολογίες που είχαν προαναγγελθεί.

ΓΕΩΡΓΙΟΣ ΣΟΥΡΛΑΣ: Δεν αμφισβητούμε το συνταγματικό δικαίωμα.

ΠΡΟΕΔΡΕΥΩΝ (Παναγιώτης Ν. Κρητικός): Το επεσήμανε ο κύριος Πρόεδρος, το επανέλαβα και εγώ. Καλό είναι η Κυβέρνηση να μην αιφνιδιάζει τη Βουλή.

ΓΕΩΡΓΙΟΣ ΣΟΥΡΛΑΣ: Υπαρχουν, όμως, και κανόνες ηθικής και πολιτικής δεοντολογίας, που είναι πολύ σημαντικοί, αλλά αυτούς δεν τους σέβεται η Κυβέρνηση. Δεν έχει δικαίωμα η Κυβέρνηση να κάνει αυτό που κάνει. 'Εχουμε και εμείς υποχρέωση να προασπίσουμε τα δικά μας δικαιώματα.

ΠΡΟΕΔΡΕΥΩΝ (Παναγιώτης Ν. Κρητικός): Εν ονόματι αυτών των κανόνων, είπα τα όσα είπα. Επεσήμανε και ο κύριος Πρόεδρος την ανάγκη να έρχονται εγκαίρως οι τροπολογίες, παρά το γεγονός ότι υπάρχει συνταγματικό δικαίωμα να φέρνουν τροπολογίες οι Υπουργοί όποτε θέλουν. Εμπράκτως απέδειξε ο κύριος Πρόεδρος προηγουμένως, ότι οι τροπολογίες που καθυστέρησαν να έρθουν, όπως η προμνημονευθείσα τροπολογία του Υπουργείου Ανάπτυξης και η άλλη που την επεσήμανε ο κύριος Πρόεδρος του ΔΗΚΚΙ και δήλωνε ότι αρνείται να τη συζητήσει, δεν θα συζητηθούν και απεσύρθησαν από το Προεδρείο.

Ο Υφυπουργός κ. Κοτσώνης έχει το λόγο επί την τροπολογίας με γενικό αριθμό 740 και ειδικό 88.

ΘΕΩΔΩΡΟΣ ΚΟΤΣΩΝΗΣ (Υφυπουργός Υγείας και Πρόνοιας): Κύριε Πρόεδρε, είναι γνωστό σε πολλούς συναδέλφους καθώς και σε ένα μεγάλο μέρος του ελληνικού λαού ότι στην Αττική λειτουργούν τέσσερα ιδρύματα τα οποία είναι Νομικά Πρόσωπα Ιδιωτικού Δικαίου μη κερδοσκοπικού χαρακτήρα η ΕΛΕΠΑΠ, το Συκιαρίδειο, η Θεοτόκος και η Παμμακάριστος.

Για τα τρία πρώτα έχουν γίνει όλες οι απαραίτητες νομοθετικές ρυθμίσεις, έτσι ώστε να μπορούν να χρηματοδοτηθούν από κονδύλια του προϋπολογισμού του κράτους από το Υπουργείο ή από τη νομαρχιακή αυτοδιοίκηση. 

(Στο σημείο αυτό την Προεδρική 'Εδρα καταλαμβάνει ο Γ' Αντιπρόεδρος της Βουλής κ. ΛΟΥΚΑΣ ΑΠΟΣΤΟΛΙΔΗΣ).

Δυστυχώς στο τέταρτο ίδρυμα, στην Παμμακάριστο, που προσφέρει υπηρεσίες σε παιδιά με βαριά νοητική στέρηση και που έχει ένα εξαιρετικό έργο να παρουσιάσει με επανένταξη στην κοινωνία αλλά και στην αγορά εργασίας πολλών παιδιών που στεγάστηκαν εκεί, δεν έχουν γίνει οι απαραίτητες ρυθμίσεις έτσι ώστε να μπορεί να πάρει χρήματα από τον κρατικό προϋπολογισμό. Αυτήν τη στιγμή έχουν διατεθεί εκατό εκατομμύρια που βρίσκονται στη Νομαρχία Αττικής και δυστυχώς, όμως, δεν μπορεί να τα πάρει το ίδρυμα με αποτέλεσμα επί τρίμηνο να είναι απλήρωτοι οι εργαζόμενοι και να καθυστερούν και οι ασφαλιστικές εισφορές στο ΙΚΑ.

Προτείνουμε την ψήφιση της τροπολογίας που αφορά το ίδρυμα Παμμακάριστος, έτσι ώστε να αποκατασταθεί η ροή των χρημάτων από τον κρατικό προϋπολογισμό προς το ίδρυμα και να καλυφθούν οι απαιτούμενες ανάγκες. 

Παρακαλώ όλες τις Πτέρυγες της Βουλής να συναινέσουν στην ψήφιση αυτής της τροπολογίας.

ΠΡΟΕΔΡΕΥΩΝ (Λουκάς Αποστολίδης): Ο κ. Δημαράς έχει το λόγο.

ΙΩΑΝΝΗΣ ΔΗΜΑΡΑΣ: Κύριε Πρόεδρε, το ΔΗΚΚΙ επί της τροπολογίας αυτής συμφωνεί. Θα την ψηφίσουμε και πρέπει να σας πω ότι γνωρίζω από πρώτο χέρι τις δραστηριότητες αυτού του ιδρύματος. 

'Ετυχε πριν από πολλά χρόνια να κάνω ρεπορτάζ και να διαπιστώσω πόσο ωφελεί αυτό το τμήμα του κοινωνικού στρώματος που αντιμετωπίζει ειδικά προβλήματα.

Επαναλαμβάνω πως συμφωνούμε με την τροπολογία και θα την ψηφίσουμε.

ΠΡΟΕΔΡΕΥΩΝ (Λουκάς Αποστολίδης): Επομένως ερωτάται το Τμήμα: Γίνεται δεκτή η τροπολογία με γενικό αριθμό 740 και ειδικό αριθμό 88;

ΠΟΛΛΟΙ ΒΟΥΛΕΥΤΕΣ: Δεκτή, δεκτή.

ΑΠΟΣΤΟΛΟΣ ΤΑΣΟΥΛΑΣ: Κατά πλειοψηφία.

ΠΡΟΕΔΡΕΥΩΝ (Λουκάς Αποστολίδης): Συνεπώς η τροπολογία με γενικό αριθμό 740 και ειδικό 88 έγινε δεκτή κατά πλειοψηφία.

Εισερχόμαστε στην επόμενη τροπολογία με γενικό αριθμό 742 και ειδικό 90 και το λόγο έχει ο κύριος Υπουργός.

ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Κύριε Πρόεδρε, με την παράγραφο 1 της τροπολογίας αυτής μειώνονται οι υφιστάμενοι υπέρ ΤΣΑΥ και ΤΕΑΥΦΕ και ΕΟΦ κοινωνικοί πόροι από 6,5%, 2% και 15%, σε 4,5%, 1,5% και 10% αντίστοιχα και ορίζεται ότι οι κοινωνικοί αυτοί πόροι θα υπολογίζονται σε σταθερή και ενιαία βάση, δηλαδή, επί της καθαρής τιμής των φαρμακευτικών ιδιοσκευασμάτων, όπως κάθε φορά ισχύει, αντίθετα με την ισχύουσα μέχρι σήμερα πρακτική, κατά την οποία η βάση υπολογισμού αυτή ποικίλει, με αποτέλεσμα τη νόθευση του ανταγωνισμού και τη δημιουργία ανισοτήτων σε βάρος μάλιστα των εγχωρίως παραγομένων ή συσκευαζομένων ιδιοσκευασμάτων. Ως παράδειγμα αναφέρεται η υπέρ του ΤΣΑΥ εισφορά, η οποία για μεν τα εγχωρίως παραγόμενα φάρμακα υπολογίζεται επί της χονδρικής τιμής πώλησής τους, για δε τα εισαγόμενα επί της τιμής CIF. Η ρύθμιση αυτή εντάσσεται στα πλαίσια των προσπαθειών της Κυβέρνησης για τη μείωση της τιμής των φαρμάκων καθώς και της συνολικής δαπάνης για το φάρμακο.

Είχα την ευκαιρία προηγουμένως να αναφερθώ στη συνολική πολιτική της Κυβέρνησης για το φάρμακο και πρέπει να επαναλάβω ότι αποσκοπούμε στην εκλογίκευση της υπάρχουσας κατάστασης προς όφελος του κοινωνικού συνόλου.

Στα πλαίσια της προσπάθειας αυτής είναι αυτονόητο ότι το σχετικό κόστος θα πρέπει να επιμερίζεται σε όλους τους εμπλεκόμενους φορείς. Το έχουμε τονίσει σε όλους τους τόνους και πρώτο το παράδειγμα το δίνει το δημόσιο όπου στερείται εσόδων στον κρατικό προϋπολογισμό με τη μείωση του ΕΟΦόσημου, ενώ με τη μείωση των υπερ ΤΣΑΥ και ΤΕΑΥΦΕ κοινωνικών πόρων επέρχεται μείωση των εσόδων του Λογαριασμού Αλληλεγγύης Φορέων Κοινωνικής Ασφάλισης (ΛΑΦΚΑ) στον οποίο αποδίδονται τα έσοδα ασφαλιστικών οργανισμών από κοινωνικούς πόρους που τυχόν υπερβαίνουν το όριο που καθιέρωσε ο ν. 2084/92 (άρθρα 59 και 67) και πάνω σε αυτό θα μιλήσει περισσότερο ο κ. Φαρμάκης.

Από την πλευρά τους οι ασφαλιστικοί οργανισμοί ΤΣΑΥ και ΤΕΑΥΦΕ πρέπει να προσαρμόσουν σταδιακά τις εισφορές και τις παροχές τους, χωρίς να υπολογίζουν στη διατήρηση στο διηνεκές υψηλών κοινωνικών πόρων.

Η παράγραφος 2 της τροπολογίας διευκρινίζει ότι το άρθρο 59 του ν. 2084/92 εξακολουθεί να ισχύει και μετά τη μείωση των υπέρ ΤΣΑΥ και ΤΕΑΥΦΕ εισφορών υπό την έννοια ότι αν τα έσοδά τους από τις παραπάνω εισφορές είναι ανώτερα του ορίου που θέτει ο νόμος, τα επιπλέον ποσά αποδίδονται στο ΛΑΦΚΑ ενώ αν είναι ίσα ή κατώτερα του ορίου αυτού παραμένουν εξ' ολοκλήρου ως έσοδα των ταμείων.

Τέλος, η παράγραφος 3 ορίζει, ότι οι νέες ρυθμίσεις εφαρμόζονται κατά την τιμολόγηση των φαρμακευτικών ιδιοσκευασμάτων, για τα οποία θα χορηγείται εφεξής άδεια κυκλοφορίας. Αλλά και αυτό έχει ιδιαίτερη σημασία και κατά την ανατιμολόγηση των φαρμακευτικών ιδιοσκευασμάτων, για τα οποία έχει χορηγηθεί άδεια κυκλοφορίας.

Η Κυβέρνηση, με αποφάσεις του Υπουργικού Συμβουλίου, έχει εξαγγείλει τη συνολική πολιτική της για το φάρμακο. Στόχος μας, επαναλαμβάνω, είναι ο 'Ελληνας πολίτης να έχει το αναγκαίο, το απαραίτητο φάρμακο στην πιο προσιτή τιμή. Πιστεύουμε, ότι όλα αυτά τα μέτρα της Κυβέρνησης έχουν τη στήριξη του ελληνικού λαού. 

ΠΡΟΕΔΡΕΥΩΝ (Λουκάς Αποστολίδης): Κύριε Φαρμάκη, θα θέλατε το λόγο;

ΝΙΚΟΛΑΟΣ ΦΑΡΜΑΚΗΣ (Υφυπουργός Εργασίας και Κοινωνικών Ασφαλίσεων): 'Οχι, κύριε Πρόεδρε. Αν υπάρξει παρατήρηση, θα απαντήσω.

ΠΡΟΕΔΡΕΥΩΝ (Λουκάς Αποστολίδης): Θέλει κάποιος συνάδελφος να πάρει το λόγο;

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Μου επιτρέπετε, κύριε Πρόεδρε;

ΠΡΟΕΔΡΕΥΩΝ (Λουκάς Αποστολίδης): Ο κ.Τσοβόλας έχει 

Σελίδα 362 

το λόγο.

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Μία ερώτηση να κάνω και να πάρω απάντηση.

Θα πληροφορήσω την ηγεσία του Υπουργείου, ότι πολλά λέγονται, τα οποία δε διανοούμαι να αποδεχτώ. Γι'αυτό τα λέω με την έννοια της προσοχής που πρέπει να επιδείξετε. Γιατί θυμάται ο κύριος Υφυπουργός την παρατήρηση που είχα κάνει όταν ψήφισε το ΔΗ.Κ.ΚΙ. τη διάταξη για τη λίστα φαρμάκων. Σας λέω απλά, ότι στην αγορά ακούγονται πολλά. Προσέξτε να είναι καθαρές, με κριτήρια που υπηρετούν τα ταμεία, την υγεία των πολιτών και τον κρατικό προϋπολογισμό, οι αποφάσεις για τη λίστα φαρμάκων. Γιατί ξέρετε, ότι το θέμα είναι τεράστιο.

Είχα την ευκαιρία προχθές και συναντήθηκα με φορείς φαρμάκου, θεσμοθετημένους και μου εξέφρασαν και αυτοί την αγωνία τους. Βάζουν ερωτηματικά και τα μεταφέρω ως ερωτηματικά, χωρίς να κάνω κανέναν υπαινιγμό, γιατί επαναλαμβάνω, δε διανοούμαι ότι μπορεί να υπάρξουν άλλα κριτήρια στην επιλογή της λίστας φαρμάκων.

Τέλος, η θέση μας είναι υπέρ της τροπολογίας. 'Ομως, επειδή βρίσκεται και ο Υπουργός εδώ, ήθελα να πω κάτι. Ο Εθνικός Οργανισμός Φαρμάκου ιδρύθηκε όταν Υπουργός ήταν ο αείμνηστος Γεννηματάς. Η κυβέρνηση τότε είχε κάνει το θεσμό αυτό, τον Οργανισμό αυτό, για να στηρίξει- όπως πράγματι λειτούργησε σωστά κατά την άποψή μας, επί αρκετά χρόνια- μια πολιτική προστασίας του πολίτη, του ασθενούς, αλλά και για να μπορεί το Κράτος να ελέγχει την ποιότητα και να παρεμβαίνει, με την καλή έννοια της παρέμβασης, για να μη γίνεται αξιοποίηση από κάποιες πολυεθνικές ή ιδιωτικές φαρμακοβιομηχανίες αυτού του κύκλου των φαρμάκων.

Βλέπουμε τα τελευταία χρόνια να αποδυναμώνεται συνεχώς ο ρόλος του Εθνικού Οργανισμού Φαρμάκου, που εμείς ως ΔΗ.Κ.ΚΙ. τον στηρίζουμε και η θέση μας είναι, ότι πρέπει να αναπτυχθεί και όχι να αποδυναμωθεί. Το βάζουμε σαν θέση, σχετικά με τον Εθνικό Οργανισμό Φαρμάκου.

'Ενα τελευταίο και κλείνω. Πρέπει, στα μέτρα που αποφάσισε η κυβέρνηση για το φάρμακο, να λάβει σοβαρά υπόψη μη τυχόν στην προσπάθειά της να βελτιώσει το κύκλωμα ή να αντιμετωπίσει κάποια προβλήματα, στηρίξει τις πολυεθνικές εταιρείες και διαμορφωθούν έτσι στην Ελλάδα ολιγοπωλιακές καταστάσεις, καταστρέφοντας την ελληνική παραγωγή φαρμάκου. Φαντάζομαι, ότι είναι κάτι το οποίο σας απασχολεί και σας και πρέπει να το προσέξετε, γιατί διαφορετικά οι επιπτώσεις στην οικονομία,στο χώρο της υγείας και οι επιπτώσεις για τον ασθενή και τα ασφαλιστικά ταμεία θα είναι πολύ δραματικές.

ΠΡΟΕΔΡΕΥΩΝ (Λουκάς Αποστολίδης): Ευχαριστούμε τον κ. Τσοβόλα.

Κύριε Σούρλα, θέλετε το λόγο;

ΓΕΩΡΓΙΟΣ ΣΟΥΡΛΑΣ: 'Οχι, κύριε Πρόεδρε.

ΠΡΟΕΔΡΕΥΩΝ (Λουκάς Αποστολίδης): Ο κ. Φαρμάκης έχει το λόγο.

ΝΙΚΟΛΑΟΣ ΦΑΡΜΑΚΗΣ (Υφυπουργός Εργασίας και Κοινωνικών Ασφαλίσεων): Επιτρέψτε μου, κύριε Πρόεδρε, να αναφερθώ στη λίστα των φαρμάκων για να απαντήσω με λίγα λόγια και στις παρατηρήσεις του Προέδρου του ΔΗ.Κ.ΚΙ. για τον κατάλογο των συνταγογραφημένων φαρμάκων, παρατηρήσεις για τις οποίες κατά τα άλλα τον ευχαριστούμε βεβαίως.

Θέλω, να διευκρινίσω και να ενημερώσω το Τμήμα και τον ελληνικό λαό, ότι απόφαση της Κυβέρνησης ανάμεσα στις άλλες για το φάρμακο, είναι και η θεσμοθέτηση, η εφαρμογή καταλόγου συνταγογραφημένων φαρμάκων, όπως ισχύει σε όλες τις προηγμένες υγειονομικά χώρες της Ευρωπαϊκής 'Ενωσης, αλλά και του κόσμου.

Απόφαση της κυβέρνησης είναι η εφαρμογή της λίστας. Το ποια θα είναι η λίστα, ποια θα είναι, δηλαδή, τα ιδιοσκευάσματα που θα συμπεριλαμβάνονται σε αυτή, όπως αντιλαμβάνεσθε, δεν είναι θέμα της Κυβέρνησης, αλλά είναι θέμα των επιστημόνων. Η λίστα καταρτίζεται με επιστημονικά και απολύτως διαφανή κριτήρια και υπακούει σε κάποιους συγκεκριμένους κανόνες.

Κατ'αρχήν, κύριε Πρόεδρε του ΔΗ.Κ.ΚΙ., έχουμε τη λίστα των δραστικών ουσιών, που προκύπτουν από το εθνικό μας συνταγολόγιο, από τη βιβλιογραφία των τελευταίων δέκα ετών -πρέπει, δηλαδή, να έχουν επαρκή βιβλιογραφική στήριξη- και πρέπει να κυκλοφορεί και σε τρεις από τις πλέον προηγμένες υγειονομικά χώρες. 'Οχι να συντρέχουν όλες μαζί αυτές οι προϋποθέσεις, αλλά μία εξ αυτών. 'Οταν, λοιπόν, έχουμε τη λίστα των δραστικών ουσιών, αυτόματα έχει αποκλεισθεί ένα μέρος ιδιοσκευασμάτων που δεν αντιστοιχούν σε δραστικές ουσίες που έχουν συμπεριληφθεί στη λίστα. Απο εκεί και πέρα υπάρχει το κόστος θεραπείας, το μέσο ημερήσιο κόστος θεραπείας, που έχει σχέση και ευθεία αναφορά με την ημερήσια δόση, που επίσης είναι ένας παράγοντας για να συμπεριληφθούν, τα ιδιοσκευάσματα.

Κατά συνέπεια, με όλα αυτά και με το γεγονός ότι ως τιμή αναφοράς λαμβάνεται ο μέσος όρος ημερήσιας θεραπείας των πρωτοτύπων, τα στην Ελλάδα παραγόμενα φάρμακα είναι σχεδόν όλα στην λίστα. Καταβάλλεται, δηλαδή προσπάθεια να μην θιγεί η "ελληνική" αν θέλετε φαρμακοβιομηχανία. Στην Ελλάδα δεν έχουμε βασική έρευνα και δεν παράγουμε φάρμακα πρωτότυπα, αλλά αντίγραφα. Πάντως καταβάλλεται προσπάθεια, και υπακούει και σε αυτόν τον κανόνα η κατάρτιση της λίστας, ώστε να μην θίγεται η ελληνική φαρμακοβιομηχανία.

Νομίζω ότι αυτά είναι αρκετά. 'Εχουμε ολοκληρώσει έναν κύκλο ενημέρωσης όλων των ενδιαφερομένων φορέων και θα συνεχίσουμε να το κάνουμε, πριν θέσουμε σε εφαρμογή την λίστα. 'Αλλωστε, περιμένουμε την αναπροσαρμογή για τα ιδιοσκευάσματα, αφού βρίσκεται σε εξέλιξη και ολοκληρώνεται εντός του προσεχούς δεκαημέρου η ανακοστολόγηση των φαρμάκων και οι νέες τιμές από το Υπουργείο Εμπορίου.

ΠΡΟΕΔΡΕΥΩΝ (Λουκάς Αποστολίδης): Ο κ. Τασούλας έχει το λόγο.

ΑΠΟΣΤΟΛΟΣ ΤΑΣΟΥΛΑΣ: Είναι βαρετό, κύριε Πρόεδρε, να λέει και να ξαναλέει κανείς τα ίδια, αλλά δε βγαίνει λάδι αυτή η πολιτική και με την τροπολογία που φέρατε εδώ να ψηφίσουμε.

Μειώνετε τις εισφορές για το ΤΕΑΥΦΕ, το ΤΣΑΥ και για τον ΕΟΦ. 'Ολα αυτά, εσείς είστε ικανοί να τα μειώσετε και να τα μηδενίσετε. Εκείνο που δε θα κάνετε, είναι να μειώσετε το εργοστασιακό κόστος, το οποίο το αυξήσατε και το αυξάνετε.

Επομένως, αυτήν την τροπολογία δεν πρόκειται να την ψηφίσουμε. Το πρόβλημα με τον ΕΟΦ είναι ότι τον διαλύετε.

Τώρα, μία κουβέντα για την λίστα και θα κλείσω. Δεν ξέρω αν πείσατε τον εαυτό σας. Το πώς θα την κάνετε την λίστα, θα το σκεφθείτε, θα το ψάξετε. 'Οπου έχετε δυσκολίες, θα σας βοηθήσουν οι πολυεθνικές. Να είστε βέβαιοι γι' αυτό.

ΠΡΟΕΔΡΕΥΩΝ (Λουκάς Αποστολίδης): Ο κ. Μουσταφά έχει το λόγο.

ΜΟΥΣΤΑΦΑ ΜΟΥΣΤΑΦΑ: Κύριε Πρόεδρε, απλώς μία παρέμβαση θα ήθελα να κάνω με μία παροιμία: "Δεν βαράμε το γαϊδούρι, βαράμε το σαμάρι τώρα". Δηλαδή, αυτή η περικοπή είναι ένα λογιστικό τέχνασμα για να πετύχουμε μία μείωση στις τιμές των φαρμάκων. Βέβαια, λέει ο κύριος Υπουργός ότι το Δημόσιο δίνει το παράδειγμα και έχει αυτές τις απώλειες. Αλλά αυτό δεν είναι ουσιαστική λύση του προβλήματος για τη μείωση των τιμών. Πρέπει να συνοδεύεται από άλλα μέτρα που θα εξυγιάνουν όλο το κύκλωμα. Να έχουμε το θάρρος και να πούμε ότι όλες αυτές οι εισφορές κόβονται πια και δε θα υπάρχει ούτε εισφορά υπέρ του ΕΟΦ και θα χρηματοδοτείται από το Δημόσιο, ούτε υπέρ του ΤΣΑΥ, ούτε υπέρ του ΤΕΑΥΦΕ. Στα πλαίσια μίας ασφαλιστικής μεταρρύθμισης, θα βγάζουν τα έξοδα τους από τις εισφορές των ασφαλισμένων τους.

Ευχαριστώ.

ΠΡΟΕΔΡΕΥΩΝ (Λουκάς Αποστολίδης): Κύριοι συνάδελφοι, δεν υπάρχει άλλος εγγεγραμμένος για να μιλήσει.

Κηρύσσεται περαιωμένη η συζήτηση επί της τροπολογίας με γενικό αριθμό 742 και ειδικό 90.

Ερωτάται το Τμήμα: Γίνεται δεκτή η τροπολογία με γενικό αριθμό 742 και ειδικό 90;

Σελίδα 363 

 

ΠΟΛΛΟΙ ΒΟΥΛΕΥΤΕΣ: Δεκτή, δεκτή.

ΑΠΟΣΤΟΛΟΣ ΤΑΣΙΟΥΛΑΣ: Κατά πλειοψηφία.

ΠΡΟΕΔΡΕΥΩΝ (Λουκάς Αποστολίδης): Συνεπώς, η τροπολογία με γενικό αριθμό 742 και ειδικό 90 έγινε δεκτή, κατά πλειοψηφία.

Κύριε Υπουργέ, πριν εισέλθουμε στην συζήτηση των εμπροθέσμων τροπολογιών των κυρίων συναδέλφων, θέλω να σας ρωτήσω αν υπάρχει περίπτωση να κάνετε δεκτή κάποια από αυτές τις τροπολογίες, ώστε να προταχθεί.

ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Κύριε Πρόεδρε, καταρχήν υπάρχει μία τροπολογία κατατεθειμένη από εμάς, την οποία αποσύρω. Είναι η τροπολογία με γενικό αριθμό 741 και ειδικό 89.

ΠΡΟΕΔΡΕΥΩΝ (Λουκάς Αποστολίδης): Επομένως, η τροπολογία με γενικό αριθμό 741 και ειδικό 89 δε συζητείται και αποσύρεται.

ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): 'Οσον αφορά τις τροπολογίες των Βουλευτών τις είδα και δεν πρόκειται να αποδεχθούμε καμία. θα εξηγήσω στη συζήτηση τους λόγους.

ΧΡΗΣΤΟΣ ΣΜΥΡΛΗΣ-ΛΙΑΚΑΤΑΣ: Κύριε Πρόεδρε...

ΠΡΟΕΔΡΕΥΩΝ (Λουκάς Αποστολίδης): Κύριε Σμυρλή, έχετε ζητήσει να συζητηθούν τρείς εμπρόθεσμες τροπολογίες και θα συζητηθούν.

ΧΡΗΣΤΟΣ ΣΜΥΡΛΗΣ-ΛΙΑΚΑΤΑΣ: Ωραία. 

ΑΘΑΝΑΣΙΟΣ ΜΑΤΗΣ: Κύριε Πρόεδρε, μία κουβέντα.

ΠΡΟΕΔΡΕΥΩΝ (Λουκάς Αποστολίδης): 'Οχι "μία κουβέντα". Εάν έχετε καταθέσει εμπρόθεσμη τροπολογία να μου το πείτε.

ΕΛΙΣΑΒΕΤ ΠΑΠΑΔΗΜΗΤΡΙΟΥ: Κύριε Πρόεδρε παρακαλώ το λόγο.

ΠΡΟΕΔΡΕΥΩΝ (Λουκάς Αποστολίδης): Ορίστε, κυρία Παπαδημητρίου.

ΕΛΙΣΑΒΕΤ ΠΑΠΑΔΗΜΗΤΡΙΟΥ: Κύριε Πρόεδρε, δεν έχω καταθέσει τροπολογία, αλλά επειδή συμφωνώ με την τροπολογία του Τμήματος του Συνασπισμού, θα ήθελα να πω δύο κουβέντες στον κύριο Υπουργό.

ΠΡΟΕΔΡΕΥΩΝ (Λουκάς Αποστολίδης): 'Οχι, κυρία Παπαδημητρίου. Δεν έχετε το λόγο επί της διαδικασίας. Υπάρχουν οι Κοινοβουλευτικοί Εκπρόσωποι υπάρχουν και οι Εισηγητές.

Ο κ. Σούρλας έχει το λόγο. 

ΓΕΩΡΓΙΟΣ ΣΟΥΡΛΑΣ: Το να δίνεται ο λόγος όμως και σε Βουλευτές που έρχονται να συμμετάσχουν, δεν είναι και κακό, αλλά αυτό είναι θέμα δικό σας.

ΠΡΟΕΔΡΕΥΩΝ (Λουκάς Αποστολίδης): Κύριε Σούρλα, βλέπετε ότι παραβαίνω τις διατάξεις του Κανονισμού. 'Εδωσα στην κα Παπαδημητρίου το λόγο χωρίς αυτό να προβλέπεται από τον Κανονισμό.

ΕΛΙΣΑΒΕΤ ΠΑΠΑΔΗΜΗΤΡΙΟΥ: Δε μου δώσατε το λόγο, κύριε Πρόεδρε.

ΓΕΩΡΓΙΟΣ ΣΟΥΡΛΑΣ: Κύριε Πρόεδρε, αυτό που λέω, το βλέπω από αυτή την θέση που βρίσκομαι τώρα. Αν ήμουν Πρόεδρος, θα το έβλεπα ενδεχομένως όπως εσείς.

Είπε ο κύριος Υπουργός ότι δε δέχεται καμία τροπολογία των Βουλευτών, προφανώς ούτε εμπρόθεσμη ούτε εκπρόθεσμη.

Κύριε Υπουργε, αυτά είναι αντιφατικά πράγματα. 'Οταν συζητάμε επί τέσσερις μέρες, δείχνετε μία διάθεση συζήτησης, κατανόησης συναίνεσης, συνεργασίας. Αυτό βέβαια δεν το επιβεβαιώνετε με την πρακτική σας, όπως είπα τελειώνοντας το ακροτελεύτιο άρθρο, όταν δεν κάνετε δεκτή καμία παρατήρηση, καμία πρόταση, ούτε ένα "και" από την πλευρά της Αντιπολίτευσης.

'Ομως εδώ έρχεστε σε αντίθεση με ολόκληρο το Σώμα των Βουλευτών.

'Εχει κατατεθεί σωρεία τροπολογιών. Πρώτον, κύριε Πρόεδρε, δεν είναι στη δικαιοδοσία του Υπουργού να αποφασίζει εκείνος αν δε θα συζητηθούν οι εμπρόθεσμες τροπολογίες.

ΚΩΣΤΑΣ ΓΕΙΤΟΝΑΣ(Υπουργός Υγείας και Πρόνοιας): Δεν είπα αυτό. Ρωτήθηκα αν κάνω δεκτές κάποιες τροπολογίες Βουλευτών.

ΠΡΟΕΔΡΕΥΩΝ (Λουκάς Αποστολίδης): Κοιτάξτε, κύριε Σούρλα, μη διαστρεβλώνουμε κάποια πράγματα.

ΓΕΩΡΓΙΟΣ ΣΟΥΡΛΑΣ: Αφήστε με να ολοκληρώσω.

ΠΡΟΕΔΡΕΥΩΝ (Λουκάς Αποστολίδης): Ναι, αλλά λέτε ότι παρεμβαίνει ο κύριος Υπουργός. Θέλω να σας πω ότι δεν παρεμβαίνει. Είπα ότι εάν ο κύριος Υπουργός δέχεται ή πιστεύει ότι μπορεί να δεχθεί κάποιες, να προταχθούν. Από κει και πέρα, αν κάποιοι συνάδελφοι έχουν καταθέσει εμπρόθεσμες τροπολογίες και θέλουν να συζητηθούν, θα συζητηθούν. Μη διαστρεβλώνουμε τα πράγματα.

ΓΕΩΡΓΙΟΣ ΣΟΥΡΛΑΣ: Επίσης, θα ήθελα να πω ότι γνωρίζει ο κ.Σκουλάκης καλύτερα από σας μια άλλη πρακτική που βοηθούσε πάρα πολύ στο παρελθόν. 'Οταν έρχονταν τροπολογίες συναδέλφων στη Βουλή, κύριε Υπουργέ, στο Υπουργείο Υγείας λίγες μέρες ή προς το τέλος της συζήτησης, συναντιόμασταν με τους Βουλευτές όλων των Κομμάτων και συζητούσαμε με άνεση χρόνου, το περιεχόμενο και τη σημασία αυτών των τροπολογιών. Μέσα απ'αυτήν τη συζήτηση βρίσκαμε πάρα πολύ σωστές προτάσεις και γίνονταν δεκτές εδώ. Εσείς δεν το ακολουθείτε εδώ. Βλέπω, λοιπόν, ότι υπάρχουν πάρα πολλά αρνητικά στοιχεία στην προσπάθεια που καταβάλλετε...

(Στο σημείο αυτό χτυπάει το κουδούνι λήξης του χρόνου ομιλίας του κυρίου Βουλευτή)

ΠΡΟΕΔΡΕΥΩΝ (Λουκάς Αποστολίδης): Αρκετά επί των διαδικαστικών, κύριε συνάδελφε.

ΓΕΩΡΓΙΟΣ ΣΟΥΡΛΑΣ: Τελείωσα, κύριε Πρόεδρε. Μια κουβέντα ακόμα. 

Θέλω, λοιπόν, να επισημάνω ότι αυτή η τακτική δεν είναι σωστή.

ΠΡΟΕΔΡΕΥΩΝ (Λουκάς Αποστολίδης): Κύριε Σμυρλή, έχετε το λόγο.

ΑΘΑΝΑΣΙΟΣ ΜΑΤΗΣ : 'Εχω καταθέσει τροπολογία, κύριε Πρόεδρε.

ΠΡΟΕΔΡΕΥΩΝ (Λουκάς Αποστολίδης): Ορίστε, πείτε ποια τροπολογία έχετε καταθέσει για να συζητηθεί.

Κύριε Κίρκο, έχετε καταθέσει εμπρόθεσμη τροπολογία. Να πείτε ποια είναι για να συζητηθεί.

ΑΠΟΣΤΟΛΟΣ ΤΑΣΟΥΛΑΣ: Εμείς έχουμε πολλές, κύριε Πρόεδρε.

ΠΡΟΕΔΡΕΥΩΝ (Λουκάς Αποστολίδης): 'Εχετε πολλές. Αν θέλετε κάποιες απ'αυτές να τις συζητήσετε, να τις συζητήσετε.

ΑΘΑΝΑΣΙΟΣ ΜΑΤΗΣ: Κύριε Πρόεδρε, είναι αλήθεια ότι κατατέθηκαν δεκάδες τροπολογιών. 

ΠΡΟΕΔΡΕΥΩΝ (Λουκάς Αποστολίδης): Κοιτάξτε...

ΑΘΑΝΑΣΙΟΣ ΜΑΤΗΣ: Επιτρέψτε μου.

ΠΡΟΕΔΡΕΥΩΝ (Λουκάς Αποστολίδης): Σας λέω, αν έχετε εμπρόθεσμες τροπολογίες, και είκοσι να έχετε, θα συζητηθούν.

ΑΘΑΝΑΣΙΟΣ ΜΑΤΗΣ: Δε θέλω να πω αυτό, κύριε Πρόεδρε. Αφήστε με να πω αυτό που θέλω εγώ.

Κατατέθηκαν πάρα πολλές τροπολογίες. Κάποιες εξ αυτών, είναι φωτογραφικές. Βεβαίως, μερίδα του Τύπου φρόντισε να προβάλει μόνο αυτές και άσκησε έτσι ψυχολογική πίεση στον Υπουργό για να κάνει τη δήλωση που έκανε. Θέλω να δηλώσω ότι στις τρεις τροπολογίες που υπέγραψα, αποσύρω την υπογραφή μου. Δε θέλω να συζητηθούν.

ΠΡΟΕΔΡΕΥΩΝ (Λουκάς Αποστολίδης): Δε θέλετε να συζητηθούν.

Κύριε Κίρκο, ποια τροπολογία έχετε καταθέσει και θέλετε να συζητηθεί; 

ΕΝΑΣ ΒΟΥΛΕΥΤΗΣ (Από την Πτέρυγα της Νέας Δημοκρατίας): Καμία.

ΓΕΩΡΓΙΟΣ ΚΙΡΚΟΣ: Κύριε Πρόεδρε, θα διαψεύσω το συνάδελφο που είπε καμία. 'Εβαλα την υπογραφή μου κάτω από τροπολογίες και θέλω να συζητηθούν. Δεν έβαλα τυχαία την υπογραφή μου, το μελέτησα πρώτα.

Δε μ'ενδιαφέρει να συζητηθεί μια απ'αυτές που έχω υπογράψει, η οποία αναφέρεται σε κάποιες ιδιωτικές κλινικές.

ΠΡΟΕΔΡΕΥΩΝ (Λουκάς Αποστολίδης): Θα μας πείτε ποια είναι;

ΓΕΩΡΓΙΟΣ ΚΙΡΚΟΣ: Θα σας πω, κύριε Πρόεδρε. Μου δώσατε δύο λεπτά, να τα εξαντλήσω.

Σελίδα 364 

 

Επειδή χθες ...

ΠΡΟΕΔΡΕΥΩΝ (Λουκάς Αποστολίδης): Κύριε Κίρκο, να σας διακόψω. Τα δύο λεπτά, δεν είναι επί του διαδικαστικού. Είναι για να αναπτύξετε την τροπολογία σας. Πείτε ποια είναι και θα έχετε το δικαίωμα να την αναπτύξετε μετά.

ΓΕΩΡΓΙΟΣ ΚΙΡΚΟΣ: Είναι οι τροπολογίες με γενικό αριθμό 735, 680, 623, 681, 683 και 684.

ΠΡΟΕΔΡΕΥΩΝ (Λουκάς Αποστολίδης): Θα αναπτύξετε όλες αυτές τις τροπολογίες;

ΓΕΩΡΓΙΟΣ ΚΙΡΚΟΣ: Βεβαίως.

ΠΡΟΕΔΡΕΥΩΝ (Λουκάς Αποστολίδης): Μάλιστα.

Κύριοι συνάδελφοι, θα συζητήσουμε τις δυο εμπρόθεσμες τροπολογίες του κ. Σμυρλή. Είναι οι με γενικό αριθμό 595 και ειδικό 1 και 671 και ειδικό 38.

Κύριε Σμυρλή, έχετε τέσσερα λεπτά να αναπτύξετε τις δύο τροπολογίες. Η παράκλησή σας να επισπευσθεί η διαδικασία, ώστε να κάνετε και σεις τα κομματικά σας καθήκοντα, δε νομίζω ότι εισακούστηκε.

ΧΡΗΣΤΟΣ ΣΜΥΡΛΗΣ-ΛΙΑΚΑΤΑΣ: Μετά από την παρατήρηση που έκανε ο κ. Κουναλάκης, τι να ασκήσουμε κομματικά καθήκοντα; Αισθανόμαστε άσχημα.

ΠΕΤΡΟΣ ΚΟΥΝΑΛΑΚΗΣ: Καθίστε να συζητήσουμε αναλυτικά. 

ΧΡΗΣΤΟΣ ΣΜΥΡΛΗΣ-ΛΙΑΚΑΤΑΣ: Θα ήθελα να αναφερθώ, παρ' όλο που δήλωσε ο κύριος Υπουργός ότι δε θα κάνει δεκτή καμία τροπολογία, σε δύο κατά την άποψή μου σημαντικές τροπολογίες, τις οποίες ο κύριος Υπουργός έπρεπε να κάνει δεκτές.

Η πρώτη τροπολογία είναι αυτή, για την οποία φρόντισαν συνάδελφοι οδοντίατροι να δημιουργήσουν ένα πολύ άσχημο κλίμα στις εφημερίδες -έτσι έχουν μάθει να μεταχειρίζονται δυστυχώς τις εφημερίδες κάποιοι πολίτες λέγοντας ότι είναι φωτογραφική τροπολογία.

Την τροπολογία αυτή καταθέσαμε τέσσερις οδοντίατροι Βουλευτές και αναφέρεται στους ορθοδοντικούς οδοντίατρους του Ι.Κ.Α. ή αν θέλετε στους οδοντίατρους που υπηρετούν στα Ορθοδοντικά Κέντρα του Ι.Κ.Α.. Εγώ θα αποδείξω ότι δεν είναι φωτογραφική τροπολογία, αλλά είναι ένα χρέος της πολιτείας, κόντρα σε ένα κλειστό κύκλωμα οδοντιάτρων -ορθοδοντικών, που δεν επιτρέπουν σε άλλους οδοντίατρους να πάρουν την ειδικότητα του ορθοδοντικού, κρατώντας ασφυκτικά κλειστό αυτόν το χώρο και επιτρέποντας μόνο σ' αυτούς που έχουν συρθεί πίσω τους και έχουν πληρώσει πολλά εκατομμύρια να πάρουν αυτήν την ειδικότητα.

Και το λέω εγώ, που είμαι δεκαεννέα χρόνια οδοντίατρος στο ελεύθερο επάγγελμα -όχι στο δημόσιο- και το λέω εγώ που το 1985 μέχρι το 1988 ήμουν υποδιοικητής στο Ι.Κ.Α. και είχα συμβάλει αποφασιστικά, για να δημιουργηθεί το Ορθοδοντικό Κέντρο του Ι.Κ.Α. της Αθήνας, του Πειραιά και του Ηρακλείου Κρήτης. 

Σ' αυτά, λοιπόν, τα Ορθοδοντικά Κέντρα του Ι.Κ.Α. υπηρετούν κάποιοι γιατροί οδοντίατροι. Αυτά τα Ορθοδοντικά Κέντρα του Ι.Κ.Α. από το 1985 έχουν δεχθεί χιλιάδες, εκατοντάδες επισκέψεις μικρών ασθενών, γιατί δυστυχώς οι ασφαλισμένοι στο Ι.Κ.Α. δεν έχουν πολλά λεφτά και δεν μπορούν να πάνε στον ιδιώτη ορθοδοντικό, ο οποίος θέλει ταρίφα επτακόσιες χιλιάδες (700.000) τουλάχιστον, για κάθε ορθοδοντική θεραπεία.

Προσπαθήσαμε μέσα από το Ι.Κ.Α. να δώσουμε αυτήν την ορθοδοντική περίθαλψη. 

'Ετσι, λοιπόν, τα τελευταία χρόνια έχουν περάσει από το Ι.Κ.Α. γύρω στις εξήντα χιλιάδες παιδιά, έχουν δεχθεί θεραπεία σαράντα πέντε χιλιάδες παιδιά και αυτό μεταφράζεται σε πολλά δισεκατομμύρια δραχμές για το ελληνικό δημόσιο δια του Ι.Κ.Α. και έχει αναγνωρίσει κατά κάποιο τρόπο η πολιτεία ότι η ορθοδοντική που παρέχεται μέσα από τα Ορθοδοντικά Κέντρα του Ι.Κ.Α. είναι ορθοδοντική, δεν είναι αλχημεία, δεν είναι κομπογιανιτισμός, όπως ισχυρίσθηκαν οι συνάδελφοι δια των εφημερίδων. 'Ετσι, λοιπόν, το 1988 έγινε ένα προεδρικό διάταγμα, το 235, το οποίο για πρώτη φορά έβαζε τις διαδικασίες που έπρεπε να ακολουθήσουν οι οδοντίατροι, προκειμένου να πάρουν την ειδικότητα του ορθοδοντικού στην Ελλάδα, γιατί μέχρι τότε δεν υπήρχε η ειδικότητα, παρά την είχαν μόνο αυτοί που έρχονταν από την Αμερική, τη Γερμανία, τη Σουηδία και αλλού.

Μέσα στο προεδρικό διάταγμα αναφερόταν ρητά ότι έπρεπε, για τους ορθοδοντικούς του Ι.Κ.Α., να δημιουργηθεί ένα εκπαιδευτικό κέντρο στο Ι.Κ.Α., προκειμένου να ακολουθήσουν ένα μεταπτυχιακό τμήμα δύο ετών, για να μπορέσουν να πάρουν τον τίτλο της ειδικότητας του ορθοδοντικού.

Αυτό, αγαπητέ κύριε Πρόεδρε και αγαπητοί κύριοι συνάδελφοι, κατά προκλητικό τρόπο, η Οδοντιατρική Σχολή του Πανεπιστημίου Αθήνας δεν το υιοθέτησε, παρ' όλο που έγινε νόμος του κράτους. Από το 1988 μέχρι σήμερα, το 1997, όσες προσπάθειες κι αν έγιναν π.χ. από τον κ. Χιώτη -προς τιμήν του- που ήταν διοικητής του Ι.Κ.Α. επί Νέας Δημοκρατίας, από τον κ. Φαρμάκη, σαν Υφυπουργό της Κυβέρνησης του ΠΑ.ΣΟ.Κ., δυστυχώς όχι από τον κ. Σολωμό, το διοικητή του Ι.Κ.Α. σήμερα -ο οποίος δεν τίμησε, ούτε το προεδρικό διάταγμα, το οποίο υπέγραψε το 1988 η Κυβέρνηση του ΠΑ.ΣΟ.Κ., ούτε τίμησε τους γιατρούς που υπηρετούν τώρα στο Ι.Κ.Α. και τους μεταχειρίζεται κατά απαράδεκτο τρόπο- δεν είχαν αποτέλεσμα.

Αυτά είπε στους γιατρούς και χθες και προχθές.

ΠΡΟΕΔΡΕΥΩΝ (Λουκάς Αποστολίδης): Ολοκληρώστε, σας παρακαλώ.

ΑΘΑΝΑΣΙΟΣ ΓΙΑΝΝΟΠΟΥΛΟΣ: Ακούτε τι έκανε ο Σολωμός;

ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Κύριε Πρόεδρε, το λόγο παρακαλώ.

ΠΡΟΕΔΡΕΥΩΝ (Λουκάς Αποστολίδης): Να ολοκληρώσει, κύριε Υπουργέ.

ΧΡΗΣΤΟΣ ΣΜΥΡΛΗΣ-ΛΙΑΚΑΤΑΣ: Και θα έπρεπε να έλθει η τροπολογία για να αποκαλυφθεί αυτό που γίνεται στο ΙΚΑ. Αναγκασθήκαμε να φέρουμε την τροπολογία, γιατί είναι απαράδεκτη η συμπεριφορά τόσο του Πανεπιστημίου δια του Οδοντιατρικού Τμήματος, όσο και του κ. Σολωμού, του Διοικητή που επί τέσσερα χρόνια θέλει να αγνοεί τους οδοντιάτρους στο ορθοδοντικό του Ι.Κ.Α.. Αυτά για την τροπολογία αυτή.

ΠΡΟΕΔΡΕΥΩΝ (Λουκάς Αποστολίδης): Ορίστε, κύριε Υπουργέ, έχετε το λόγο.

ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Εγώ κατανοώ και την ανησυχία και τον προβληματισμό του κυρίου συναδέλφου και μάλιστα Εισηγητού στο νομοσχέδιο, του κ. Σμυρλή, ο οποίος γνωρίζει πραγματικά το θέμα. Και ανέλυσε ορισμένες από τις πραγματικές του διαστάσεις. Υπάρχουν οδοντίατροι που στο Ι.Κ.Α. ασκούν ορθοδοντική και δεν έχουν τη δυνατότητα να αποκτήσουν τον τίτλο της ειδικότητας.

ΧΡΗΣΤΟΣ ΣΜΥΡΛΗΣ-ΛΙΑΚΑΤΑΣ: 'Εντεκα χρόνια, κύριε Υπουργέ.

ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Ακριβώς. Αλλά δεν είναι δυνατόν να απονείμουμε τον τίτλο, χωρίς εκπαίδευση. Γι'αυτό και δεν κάνουμε δεκτή την τροπολογία. Τι έχει κάνει η Κυβέρνηση.

Πρώτον, αναφερθήκατε στον κ. Σολωμό. Ο κ. Σολωμός και με επιστολή του με ενημερώνει ότι έχει έτοιμο το διετές εκπαιδευτικό πρόγραμμα για να μπορέσει να λειτουργήσει το εκπαιδευτικό κέντρο στο ΙΚΑ και να περάσουν αυτήν την εκπαίδευση.

ΧΡΗΣΤΟΣ ΣΜΥΡΛΗΣ-ΛΙΑΚΑΤΑΣ: Πότε; Τώρα, κύριε Υπουργέ;

ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Δεύτερον, σε συνεννόηση ...

ΠΕΤΡΟΣ ΤΑΤΟΥΛΗΣ: Μα, ο κ. Σολωμός...

ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Δεν σας έκανα ...

ΠΡΟΕΔΡΕΥΩΝ (Λουκάς Αποστολίδης): Κύριε Τατούλη, μπορεί να μη συμφωνείτε, αλλά μη διαμαρτύρεστε.

ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Κύριε συνάδελφε ...

ΠΕΤΡΟΣ ΤΑΤΟΥΛΗΣ: Μα, κύριε Υπουργέ...

ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας)

Σελίδα 365 

Κύριε συνάδελφε και μάλιστα με κοινή καταγωγή εξ Αρκαδίας καθ' όλην τη διάρκεια του νομοσχεδίου των συζητήσεων με διακόπτετε. Σας παρακαλώ.

ΠΕΤΡΟΣ ΤΑΤΟΥΛΗΣ: Εσείς με διακόπτετε.

ΠΡΟΕΔΡΕΥΩΝ (Λουκάς Αποστολίδης): Κύριε συνάδελφε, σας παρακαλώ.

ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Να, μην πω εκείνο που είχε πει ο Γεώργιος Παπανδρέου για διακοψία. Σας παρακαλώ.

Κύριε Πρόεδρε, για να ενημερωθούν και οι κύριοι συνάδελφοι, η Κυβέρνηση έχει προχωρήσει. 'Εχω συνεννοηθεί με το συνάδελφό μου Υπουργό Εργασίας, Κοινωνικών Ασφαλίσεων, τον κ. Παπαϊωάννου και με τον κ. Φαρμάκη και έχει δοθεί εντολή στο Ι.Κ.Α. με βάση και αυτήν την πρόταση του, να προχωρήσει στη λειτουργία του εκπαιδευτικού κέντρου με βάση το προεδρικό διάταγμα 235/88 για να λειτουργήσει σύντομα να, εκπαιδευτούν οι ενδιαφερόμενοι και να τους χορηγηθεί τότε από το Υπουργείο Υγείας η ειδικότητα. Αυτή είναι η απάντησή μας, κύριε Πρόεδρε.

ΓΕΩΡΓΙΟΣ ΣΟΥΡΛΑΣ: Κύριε Πρόεδρε, το λόγο παρακαλώ.

ΠΡΟΕΔΡΕΥΩΝ (Λουκάς Αποστολίδης): Ορίστε, κύριε Σούρλα, έχετε το λόγο.

ΓΕΩΡΓΙΟΣ ΣΟΥΡΛΑΣ: Εγώ δε θα μπω στην ουσία του θέματος, αλλά θα επισημάνω ότι είναι βαρύτατες οι καταγγελίες του συναδέλφου για την Πανελλήνια Οδοντιατρική Ομοσπονδία. Ούτε λίγο ούτε πολύ είπε, ότι αποτελεί μία συντεχνία, η οποία έρχεται σήμερα να δημιουργήσει προβλήματα σε είκοσι οκτώ οδοντιάτρους οι οποίοι διεκδικούν να πάρουν...

ΧΡΗΣΤΟΣ ΣΜΥΡΛΗΣ - ΛΙΑΚΑΤΑΣ: Δεν αναφέρθηκα στην Οδοντιατρική Ομοσπονδία.

ΓΕΩΡΓΙΟΣ ΣΟΥΡΛΑΣ: Στην Ομοσπονδία είπατε.

ΧΡΗΣΤΟΣ ΣΜΥΡΛΗΣ - ΛΙΑΚΑΤΑΣ: Δεν προσέξατε, δεν είπα στην Οδοντιατρική Ομοσπονδία.

ΓΕΩΡΓΙΟΣ ΣΟΥΡΛΑΣ: Τι να προσέξω; H Ομοσπονδία παίρνει σαφή θέση, αγαπητέ συνάδελφε. Η Ομοσπονδία Οδοντριάτρων παίρνει ξεκάθαρη θέση και διαφωνεί.

ΧΡΗΣΤΟΣ ΣΜΥΡΛΗΣ - ΛΙΑΚΑΤΑΣ: Δεν αναφέρθηκα...

ΠΡΟΕΔΡΕΥΩΝ (Λουκάς Αποστολίδης): Κύριε συνάδελφε, σταματήστε να κάνετε διάλογο μεταξύ σας.

ΓΕΩΡΓΙΟΣ ΣΟΥΡΛΑΣ: Η Ομοσπονδία Οδοντιάτρων διαφωνεί με την τροπολογία αυτή και επισημαίνει αυτό που είπε ο Υπουργός, ότι μέσα από ειδικό κέντρο μετά από μία άσκηση δύο χρόνια ...

ΧΡΗΣΤΟΣ ΣΜΥΡΛΗΣ - ΛΙΑΚΑΤΑΣ: Κύριε συνάδελφε...

ΓΕΩΡΓΙΟΣ ΣΟΥΡΛΑΣ: Τι λέτε;

ΠΡΟΕΔΡΕΥΩΝ (Λουκάς Αποστολίδης): Κύριε Σούρλα ...

ΓΕΩΡΓΙΟΣ ΣΟΥΡΛΑΣ: Mα, τι να κάνω;

ΠΡΟΕΔΡΕΥΩΝ (Λουκάς Αποστολίδης): Κύριε Σούρλα, διαφωνεί η Ομοσπονδία με αυτήν τη θέση. Νομίζω ότι γίνατε σαφής.

ΓΕΩΡΓΙΟΣ ΣΟΥΡΛΑΣ: Λέει δύο χρόνια, εκπαίδευση και χορήγηση ειδικότητας. Από εκεί και πέρα όμως, επειδή δε θα ξαναπάρω το λόγο, γιατί ο Υπουργός αποφάσισε την απόρριψη όλων των τροπολογιών, εκπροθέσμων και εμπροθέσμων, θέλω να πω ότι έπρεπε, κύριε Υπουργέ, να δείτε με κατανόηση ζητήματα τα οποία έχουν τεθεί δια μέσου των Βουλευτών με τροπολογίες και αφορούν ομάδες γιατρών ή γιατρούς που πιστεύουν ότι αδικήθηκαν και διεκδικούν μέσω από τη νομοθετική διαδικασία ρυθμίσεις για τα δικά τους δίκαια, όπως γιατρούς από την Κρήτη, που είχαμε επικοινωνία. Δεν έχει σημασία εάν λέγεται Χονδράκης ή εάν λέγεται Σούρλας. Σημασία έχει ότι έχει κάποιο αίτημα και πρέπει να το συζητήσουμε.

ΠΡΟΕΔΡΕΥΩΝ (Λουκάς Αποστολίδης): Ολοκληρώστε, κύριε συνάδελφε.

ΓΕΩΡΓΙΟΣ ΣΟΥΡΛΑΣ: Τελειώνω, δε θα μιλήσω ξανά, κύριε Πρόεδρε, τελευταία φορά.

Για το νοσηλευτικό προσωπικό, κύριε Υπουργέ, υπάρχει σωρεία θεμάτων, δεν ξέρω εάν πρόκειται στο μέλλον να τα συζητήσετε. Υπάρχουν πολλά ζητήματα τα οποία έχουν τεθεί. Για την Οδοντιατρική Ομοσπονδία που πέρα από αυτό το ζήτημα θέτει κι άλλο που έχει σχέση με τους ελεγκτές γιατρούς. Υπάρχουν ζητήματα ακόμη που έχουν σχέση με τους γιατρούς, με αιτήματα που υπηρετούν στο Υπουργείο στην κεντρική διοίκηση και δεν αισθάνονται δικαιωμένοι, γιατί δεν προβλέπεται ρύθμιση που τους επιτρέπει να ενταχθούν στη διεύθυνση δημόσιας υγείας.Υπάρχουν ζητήματα για τους παρασκευαστές στο Ι.Κ.Α. και στον ΕΟΦ για τον Πανελλήνιο Σύλλογο Τεχνολόγων -Ακτινολόγων που έχουν κατ'επανάληψη υποβάλλει ένα δίκαιο αίτημα, μία σωρεία αιτημάτων που δεν αφορούν πρόσωπα, αλλά ομάδες κοινωνικές. Θα θέλαμε πάνω σε αυτό να τοποθετηθείτε.

ΠΡΟΕΔΡΕΥΩΝ (Λουκάς Αποστολίδης): Ο κύριος Υπουργός έχει το λόγο.

ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας):Επανέρχεται ο κ. Σούρλας.

Κύριε Σούρλα, το να λέει η Κυβέρνηση δι' εμού ότι δεν αποδέχεται συγκεκριμένες τροπολογίες, σε καμιά περίπτωση δε σημαίνει ούτε αντικοινοβουλευτική συμπεριφορά ούτε αγνόηση των συναδέλφων.Είδαμε τις τροπολογίες των συναδέλφων , μερικά από τα αιτήματα που έχουν και από τα προβλήματα που ήθελαν λύση , είναι θέματα προς περαιτέρω συζήτηση-μελέτη και άλλα περιελήφθησαν στο Ν/Σ. Συνεπώς υπάρχει πιστεύω ευαισθησία στην Κυβέρνηση . Είναι καταγραμμένοι αυτοί οι προβληματισμοί, ούτως ώστε προσεχώς όσα κρίνουμε ότι είναι ώριμα, τεκμηριωμένα και δίκαια θα ρυθμιστούν.

Επειδή αναφερθήκατε σε πολλές τροπολογίες για τα επαγγέλματα υγείας, δηλώνω και εγώ από αυτό το Βήμα ότι ήταν πολλές και όλες αυτές δεν είχαν συνοχή μεταξύ τους. Σκοπεύουμε στο προσεχές νομοσχέδιο, που θα έλθει στη Βουλή και θα αφορά θέματα πρόνοιας να περιλάβουμε και θέματα που έχουν σχέση με ρυθμίσεις για τα επαγγέλματα υγείας. Και αυτό θέλω να γίνει κατανοητό.

ΧΡΗΣΤΟΣ ΣΜΥΡΛΗΣ-ΛΙΑΚΑΤΑΣ: Κύριε Πρόεδρε παρακαλώ το λόγο.

ΠΡΟΕΔΡΕΥΩΝ (Λουκάς Αποστολίδης): Δεν υπάρχει δευτερολογία, κύριε Σμυρλή.

ΧΡΗΣΤΟΣ ΣΜΥΡΛΗΣ-ΛΙΑΚΑΤΑΣ: Υπάρχει και μία άλλη τροπολογία.

ΠΡΟΕΔΡΕΥΩΝ (Λουκάς Αποστολίδης):Σας είπα, κύριε Σμυρλή, να αναπτύξετε και τις δύο τροπολογίες. ' Αλλωστε σας έδωσα έξι λεπτά. Εσείς δικαιούσθε τέσσερα λεπτά, δύο για κάθε τροπολογία.

ΧΡΗΣΤΟΣ ΣΜΥΡΛΗΣ-ΛΙΑΚΑΤΑΣ:' Ενα λεπτό μόνο, κύριε Πρόεδρε.

ΠΡΟΕΔΡΕΥΩΝ (Λουκάς Αποστολίδης): Κύριε Σμυρλή, υπάρχει ένας Κανονισμός τον οποίο είμαι υποχρεωμένος να τηρώ. Δεν είναι στη διακριτική μου ευχέρεια να μεγαλώνω και να μικραίνω το χρόνο.

Ο κ. Τασούλας έχει το λόγο.

ΑΠΟΣΤΟΛΟΣ ΤΑΣΟΥΛΑΣ: ' Ηθελα να πω για την τροπολογία που κατατέθηκε από τον κ. Σμυρλή ότι εμείς τη στηρίζουμε.

Κύριε Πρόεδρε, δεν ξέρω αν έχω χρόνο για τις τροπολογίες...

ΠΡΟΕΔΡΕΥΩΝ (Λουκάς Αποστολίδης): Θα σας δώσω στη συνέχεια το λόγο.

Κύριοι συνάδελφοι, οι τροπολογίες του κ. Σμυρλή με γενικό αριθμό 595 και ειδικό 1 και η με γενικό αριθμό 671 και ειδικό αριθμό 38 δεν γίνονται δεκτές από τον κύριο Υπουργό. Δεν υπάρχει η απαιτούμενη κατά τον Κανονισμό και το Σύνταγμα πλειοψηφία , άρα απορρίπτονται.

Επόμενες τροπολογίες είναι του συναδέλφου κ. Κίρκου οι οποίες είναι οι εξής: Η με γενικό αριθμό 680 και ειδικό 47, η με γενικό αριθμό 681 και ειδικό 48, η με γενικό αριθμό 683 και ειδικό 50 και η με γενικό αριθμό 684 και ειδικό 51.

Ο κ. Κίρκος έχει το λόγο για πέντε λεπτά.

ΓΕΩΡΓΙΟΣ ΚΙΡΚΟΣ: Κύριε Πρόεδρε, μετά την τελευταία δήλωση του Υπουργού ότι η πολιτική ηγεσία του Υπουργείου Υγείας και Πρόνοιας θα εξετάσει όλες τις τροπολογίες και 

Σελίδα 366 

σε ένα νομοσχέδιο που σύντομα θα καταθέσει θα συμπεριλάβει τα ζητήματα που αναφέρονται στις τροπολογίες δέχομαι να μην συζητηθούν αυτές που κατέθεσα μιας και δε θα τις κάνει δεκτές ο Υπουργός και δηλώνω ότι παρά τα όσα χθες αναφέρθηκαν και γράφτηκαν ότι είναι φωτογραφικές τροπολογίες τόσο οι δικές μου όσο και των άλλων συναδέλφων, αφορούν πολύ κόσμο εργαζόμενους μέσα στο χώρο της υγείας και δεν αφορούν μεμονωμένα άτομα. Λύνουν υπαρκτά προβλήματα που ταλαιπωρούν εργαζόμενους αλλά και τη λειτουργία των μονάδων της υγείας. Ευχαριστώ.

ΠΡΟΕΔΡΕΥΩΝ (Λουκάς Αποστολίδης): Ο κ. Σκουλάκης έχει το λόγο.

ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Θέλω απλώς, κύριε συνάδελφε, να σας ενημερώσω ότι την τροπολογία σας με γενικό αριθμό 682 και ειδικό 49 την δεχθήκαμε στο άρθρο 37 ως αναδιατυπούμενη διάταξη.

ΠΡΟΕΔΡΕΥΩΝ (Λουκάς Αποστολίδης): Ο κ. Κατσανέβας έχει το λόγο.

ΘΕΟΔΩΡΟΣ ΚΑΤΣΑΝΕΒΑΣ: Κύριε Πρόεδρε, θα ήθελα να επισημάνω στον κύριο Υπουργό ένα ζητήμα που το έχουμε συζητήσει και κατ' ιδίαν στο παρελθόν και το εφαρμόζουμε με πολύ επιτυχία για τα οικονομικά της υγείας και ιδιαίτερα για τα θέματα φαρμάκου.

Το 1985-1987 είχαμε αρχίσει μια πολύ σημαντική εκστρατεία για την καταπολέμηση της πολυφαρμακείας. Αυτή η εκστρατεία σε συνδυασμό με τα μέτρα που είχαμε πάρει τότε, είχε οδηγήσει σε μια συρρίκνωση της δαπάνης των φαρμάκων σε εντυπωσιακό βαθμό. 

Θέλω και από το Βήμα της Βουλής να υπενθυμίσω την ανάγκη να ξεκινήσουμε επιτέλους μια νέα καμπάνια για την καταπολέμηση της πολυφαρμακείας. Το μήνυμα που τότε δίναμε ήταν "περισσότερα φάρμακα, λιγότερη υγεία". Το λέγω και από δω για να το θυμηθείτε και να το υιοθετήσουμε όσο το δυνατόν ταχύτερα. Είμαι στη διάθεσή σας, κύριε Υπουργέ, για να συμβάλω με τις γνώσεις μου και την εμπειρία μου πάνω σ'αυτό το θέμα.

Σας ευχαριστώ, κύριε Πρόεδρε, για την ανοχή σας.

ΠΡΟΕΔΡΕΥΩΝ (Λουκάς Αποστολίδης): Κύριοι συνάδελφοι, οι τροπολογίες με γενικό αριθμό 680 και ειδικό 47, με γενικό αριθμό 681 και ειδικό 48, με γενικό αριθμό 683 και ειδικό 50 και με γενικό αριθμό 684 και ειδικό 51, απορρίπτονται, εφόσον από τον κύριο Υπουργό δε γίνονται δεκτές και δεν υπάρχει η απαιτούμενη από τον Κανονισμό και το Σύνταγμα πλειοψηφία.

Εισερχόμαστε στις τροπολογίες του κ. Τασούλα με γενικό αριθμό 674 και ειδικό 41, με γενικό αριθμό 675 και ειδικό 42, με γενικό αριθμό 676 και ειδικό 44 και με γενικό αριθμό 678 και ειδικό 45.

'Εχετε τέσσερα λεπτά, κύριε Τασούλα, για να αναπτύξετε τις τροπολογίες σας αυτές.

ΑΠΟΣΤΟΛΟΣ ΤΑΣΟΥΛΑΣ: Κύριε Πρόεδρε, η τροπολογία με γενικό αριθμό 674 αφορά πτυχιούχους Ανωτάτων Σχολών Οικονομίας και Ανωτέρων Σχολών Νηπιαγωγών οι οποίοι δεν εντάχθηκαν σε προσωποπαγείς θέσεις, ενώ όλος ο κλάδος έχει ενταχθεί -είναι αυτοί που βρίσκονται στους παιδικούς σταθμούς- και έχετε υποχρέωση να τους τακτοποιήσετε. 

Η τροπολογία με γενικό αριθμό 675 αφορά τους εργαζόμενους στο ΕΚΑΒ.

ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Ξέρω αυτήν την τροπολογία...

ΑΠΟΣΤΟΛΟΣ ΤΑΣΟΥΛΑΣ: Την ξέρετε και είχατε υποσχεθεί ότι θα τη φέρετε σ'αυτό το νομοσχέδιο. Δεν τη φέρατε όμως και δεν πληρώνονται οι εργαζόμενοι στο ΕΚΑΒ και παρακαλώ να την κάνετε δεκτή.

ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Στο επόμενο νομοσχέδιο. 

ΑΠΟΣΤΟΛΟΣ ΤΑΣΟΥΛΑΣ:'Εχουν από πέρυσι τον Ιούλιο να πληρωθούν αυτοί.

Η τροπολογία με γενικό αριθμό 676 αφορά τους γιατρούς εργασίας και το Θριάσιο Νοσοκομείο που πρέπει να γίνει κέντρο εκπαίδευσης γιατρών εργασίας. Και όταν συζητάμε εδώ ακούγονται πολλά κλάματα για τους γιατρούς εργασίας. Ευκαιρία, λοιπόν, είναι να δεχτείτε την τροπολογία αυτή.

Η τροπολογία με γενικό αριθμό 677 αφορά την ειδίκευση γιατρών του ΙΚΑ σε Νοσοκομεία του Ι.Κ.Α.. Είναι ένα δίκαιο αίτημα των γιατρών αυτών για τους οποίους όλοι λέμε ότι πρέπει να αναβαθμιστούν και να παρέχουν καλύτερες υπηρεσίες στο χώρο που εργάζονται.

Τέλος, η τροπολογία με γενικό αριθμό 678 αφορά την κατηγορία τεχνολόγων και χειριστών ακτινολογικών μηχανημάτων για τους οποίους καταργήθηκε το επίδομα επικίνδυνης εργασίας. Αυτό είναι τελείως άδικο και θα πρέπει να δεχτείτε και την τροπολογία αυτή. Θα πρέπει να πάρουν οι άνθρωποι αυτοί τουλάχιστον το επίδομα παρ' όλο δεν είναι θέμα επιδόματος μόνο για επικίνδυνη εργασία.

ΠΡΟΕΔΡΕΥΩΝ (Λουκάς Αποστολίδης): Ο κ. Σκουλάκης έχει το λόγο.

ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Για τα προβλήματα που προέκυψαν για τους εργαζόμενους στο ΕΚΑΒ -είχε έλθει το θέμα αυτό με δική σας ερώτηση και άλλων συναδέλφων- σας ενημερώνουμε ότι παραπέμψαμε το θέμα στην Ολομέλεια του Ελεγκτικού Συνεδρίου, βγήκε η απόφαση και μπορούν να πληρωθούν.

ΣΤΡΑΤΗΣ ΚΟΡΑΚΑΣ: Από πότε μπορούν να πληρωθούν;

ΕΜΜΑΝΟΥΗΛ ΣΚΟΥΛΑΚΗΣ (Yφυπουργός Υγείας και Πρόνοιας): Σας είπα ότι έτσι με ενημέρωσαν. Λέτε να με ενημέρωσαν ψευδώς; Αφού λύνεται το πρόβλημα, τι χρειάζονται τα άλλα; Εν πάση περιπτώσει σεις δε θέλετε να λυθεί το πρόβλημα; Λύνεται λοιπόν. 'Ενα αυτό.

Δεύτερον, όσον αφορά το θέμα, αν κατάλαβα καλά, που θίξατε της ιατρικής εργασίας, όπως ενθυμείσθε σε κάποιο άρθρο -δε θυμάμαι τον αριθμό του-προβλέπουμε την ίδρυση και λειτουργία Κέντρων Αναφοράς για την ιατρική της εργασίας. Οπότε δεν υπάρχει κανένα πρόβλημα.

ΣΤΡΑΤΗΣ ΚΟΡΑΚΑΣ: Τι θα πει Κέντρο Αναφοράς;

ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Διαβάστε το σχετικό άρθρο και θα δείτε τι σημαίνει.

ΠΡΟΕΔΡΕΥΩΝ (Λουκάς Αποστολίδης): Κύριοι συνάδελφοι, προχωρούμε.

ΣΤΡΑΤΗΣ ΚΟΡΑΚΑΣ: Κύριε Πρόεδρε, υπάρχουν και άλλες τροπολογίες.

ΠΡΟΕΔΡΕΥΩΝ (Λουκάς Αποστολίδης): Κύριε Κόρακα, οι τροπολογίες που εμπρόθεσμα κατατέθηκαν και ζήτησε ο ίδιος ο κ. Τασούλας να συζητηθούν, αναφέρθηκαν από εμένα προηγούμενα και ήταν τέσσερις ή πέντε τον αριθμό.

ΣΤΡΑΤΗΣ ΚΟΡΑΚΑΣ: Μα, ο Υπουργός απήντησε σε δύο.

ΠΡΟΕΔΡΕΥΩΝ (Λουκάς Αποστολίδης): Κύριε Κόρακα, το αν θα απαντήσει ή όχι ο κύριος Υπουργός, δεν μπορώ εγώ να τον υποχρεώσω. Αυτό το ξέρετε. 

ΣΤΡΑΤΗΣ ΚΟΡΑΚΑΣ: Κύριε Πρόεδρε, με συγχωρείτε. Εδώ υπάρχει κάποιο πρόβλημα διαδικασίας και παρακαλώ να μου δώσετε το λόγο γι' αυτό το ζήτημα.

ΠΡΟΕΔΡΕΥΩΝ (Λουκάς Αποστολίδης): Παρακαλώ.

ΣΤΡΑΤΗΣ ΚΟΡΑΚΑΣ: Υπάρχει, κύριε Πρόεδρε, ένα σοβαρό πρόβλημα. Εδώ γίνεται μία συνεχής υποβάθμιση του δικαιώματος των Βουλευτών να υποβάλουν τροπολογίες και μάλιστα εμπρόθεσμες. Δεν έχει το δικαίωμα ο κύριος Υπουργός να αγνοεί την τροπολογία που θέσαμε, ενώ μάλιστα είναι εμπρόθεσμη. Θα πρέπει να πάρει θέση. Και δεν μπορείτε εσείς να τον καλύπτετε και να λέτε άμα θέλει παίρνει θέση, άμα θέλει σας γράφει στα παλιά του τα παπούτσια. 'Οχι έτσι.

ΠΡΟΕΔΡΕΥΩΝ (Λουκάς Αποστολίδης): Κύριε Κόρακα, νομίζω ότι αυτές είναι φράσεις που δεν ανταποκρίνονται στην πραγματικότητα. Εγώ δε θέλω να καλύψω κανένα, ούτε είμαι υποβολέας ούτε είναι στα καθήκοντά μου να πω στον Υπουργό τι θα πει.

ΣΤΡΑΤΗΣ ΚΟΡΑΚΑΣ: Να απαιτήσετε να πάρει θέση.

ΠΡΟΕΔΡΕΥΩΝ (Λουκάς Αποστολίδης): Και ούτε ο οποιοσδήποτε Βουλευτής δεν αποθαρρύνεται από τις τροπολογίες.

Συνεπώς, κύριοι συνάδελφοι, οι τροπολογίες του συναδέλφου κ. Τασούλα, με γενικό αριθμό 674 και ειδικό 41, με γενικό αριθμό 675 και ειδικό 42, με γενικό αριθμό 676 και ειδικό 43,

Σελίδα 367 

με γενικό αριθμό 677 και ειδικό 44, με γενικό αριθμό 678 και ειδικό 45, δε γίνονται αποδεκτές και επομένως απορρίπτονται, μια και δεν υπάρχει απαρτία, όπως προβλέπεται από τον Κανονισμό και το Σύνταγμα.

ΣΤΡΑΤΗΣ ΚΟΡΑΚΑΣ: Μα, είναι διαδικασία αυτή, κύριε Πρόεδρε;

ΠΡΟΕΔΡΕΥΩΝ (Λουκάς Αποστολίδης): Σας παρακαλώ, μην παίρνετε το λόγο αυθαίρετα, κύριε Κόρακα.

ΣΤΡΑΤΗΣ ΚΟΡΑΚΑΣ: Ζητώ το λόγο, κύριε Πρόεδρε, ως κοινοβουλευτικός εκπρόσωπος.

ΠΡΟΕΔΡΕΥΩΝ (Λουκάς Αποστολίδης): Παρακαλώ.

ΣΤΡΑΤΗΣ ΚΟΡΑΚΑΣ: Δεν έχετε το δικαίωμα να περνάτε έτσι τροπολογίες και μάλιστα εμπρόθεσμες.

ΠΡΟΕΔΡΕΥΩΝ (Λουκάς Αποστολίδης): Κύριε Κόρακα, δε νομίζω ειλικρινά, με όλο το σεβασμό που σας έχω, ότι μπορείτε να μονοπωλείτε οποιαδήποτε στιγμή και να λέτε ο,τιδήποτε. Δεν μποροώ να σας καταλάβω.

ΣΤΡΑΤΗΣ ΚΟΡΑΚΑΣ: Δε λέγω ο,τιδήποτε.

ΠΡΟΕΔΡΕΥΩΝ (Λουκάς Αποστολίδης): Πήρατε το λόγο επί της διαδικασίας ή δεν τον πήρατε; Μιλήσατε προηγούμενα;

ΣΤΡΑΤΗΣ ΚΟΡΑΚΑΣ: Απαντήσατε στις παρατηρήσεις μου;

ΠΡΟΕΔΡΕΥΩΝ (Λουκάς Αποστολίδης): Να απαντήσω στις παρατηρήσεις σας; Σας είπα ....

ΣΤΡΑΤΗΣ ΚΟΡΑΚΑΣ: Τι μου είπατε;

ΠΡΟΕΔΡΕΥΩΝ (Λουκάς Αποστολίδης): Κύριε Κόρακα, αν ανοίξετε τον Κανονισμό θα δείτε ότι δεν υποχρεώνει τον Υπουργό να απαντήσει σε μία, μία από τις τροπολογίες.

ΣΤΡΑΤΗΣ ΚΟΡΑΚΑΣ: Στις εμπρόθεσμες;

ΠΡΟΕΔΡΕΥΩΝ (Λουκάς Αποστολίδης): Στις εμπρόθεσμες. Βρείτε το στον Κανονισμό και κάνετε μομφή στο Προεδρείο.

ΣΤΡΑΤΗΣ ΚΟΡΑΚΑΣ: Ο Κανονισμός λέει ότι οι εμπρόθεσμες συζητούνται.

ΠΡΟΕΔΡΕΥΩΝ (Λουκάς Αποστολίδης): Ακριβώς, λέγει συζητούνται. Εδώ συζητήθηκαν. 'Εδωσα τον απαραίτητο χρόνο στους συναδέλφους Βουλευτές και απήντησε ο Υπουργός. Μπορεί να μη σας άρεσαν αυτά τα οποία ανέφερε ως απάντηση ο Υπουργός.

ΣΤΡΑΤΗΣ ΚΟΡΑΚΑΣ: Μα, δεν απάντησε καν. Απάντησε στις δύο, αλλά στις άλλες δύο δεν απάντησε. Τις αγνόησε.

ΓΕΩΡΓΙΟΣ ΣΟΥΡΛΑΣ: Κύριε Πρόεδρε, με συγχωρείτε. ΠΡΟΕΔΡΕΥΩΝ (Λουκάς Αποστολίδης): Κύριε Σούρλα, σας παρακαλώ. Μην ανοίγουμε πάλι τη συζήτηση.

Υπάρχουν άλλοι δύο συνάδελφοι που έχουν καταθέσει τροπολογίες. Προχωρούμε στις τροπολογίες του συναδέλφου κ.Στρατάκη. Αυτές είναι: Με γενικό αριθμό 620 και ειδικό 12, με γενικό αριθμό 621 και ειδικό 13, με γενικό αριθμό 625 και ειδικό 16.

Κύριε Στρατάκη, έχετε τρία λεπτά για να αναπτύξετε τις τροπολογίες, με ανοχή φυσικά εκ μέρους του Προεδρείου. Ασφαλώς σας προλαβαίνω και λέγω ότι αν σε κάποια από αυτές ο κύριος Υπουργός δεν σας απαντήσει, δε σημαίνει ότι δε συζητιέται η τροπολογία.

Ορίστε, κύριε Στρατάκη, έχετε το λόγο.

ΕΜΜΑΝΟΥΗΛ ΣΤΡΑΤΑΚΗΣ: Ευχαριστώ, κύριε Πρόεδρε.

Κατανοώ τη θέση του κυρίου Υπουργού που λέει ότι δε θα κάνει δεκτή καμία τροπολογία όσον αφορά την αλλαγή γνώμης και ταυτόχρονα, αντιλαμβάνομαι και αποδέχομαι τη δέσμευσή του, σε σχέση με την ενσωμάτωση αυτών των τροπολογιών σε νομοσχέδιο, προκειμένου να υλοποιηθούν τα ζητήματα που βάζουν.

'Εχω, όμως, να παρατηρήσω τούτο: Σε σχέση με την τροπολογία που έχω καταθέσει στις 11 Ιουνίου, με γενικό αριθμό 620 και ειδικό αριθμό 12, που αναφέρεται στους ψυχολόγους και στους κατόχους πτυχίων τμημάτων φιλοσοφίας, ψυχολογικής κατεύθυνσης και πτυχίο ψυχολογίας ομοταγούς προς τα ελληνικά Α.Ε.Ι., θέλω να πω στον κύριο Υπουργό ότι υπάρχει μια διαπάλη, για να μην πω διαμάχη, μεταξύ του επίσημου οργάνου έκφρασης των ψυχολόγων και κάποια ομάδας ψυχολόγων, που αν δε γίνει δεκτή αυτήν τη στιγμή η τροπολογία που αποτελεί ομόφωνη σχεδόν απόφαση του ΚΕΣΥ, τουλάχιστον ως προς το πρώτο σκέλος και κατά πλειοψηφία στο δεύτερο σκέλος μετά από πολλές συζητήσεις στην ολομέλειά του, θα δημιουργηθεί η εντύπωση ότι οι ελάχιστοι αυτοί άνθρωποι έχουν δίκιο και οι πολλοί έχουν άδικο και θα υπάρξουν καταστάσεις τέτοιες που θα δημιουργήσουν προβλήματα.

Θέλω να πω τούτο, κύριε Υπουργέ και να σας το επισημάνω: Κυκλοφόρησε πληθώρα ανακοινώσεων τις τελευταίες μέρες από τη συγκεκριμένη κατηγορία των ψυχολόγων, όπου κατηγορούσαν εμένα, ως καταθέσαντα την τροπολογία και παρότρυναν εσάς να μην την κάνετε δεκτή. Θέλω να σας πω ότι όλες αυτές οι καταγγελίες ήταν σε εφημερίδα του Δεκεμβρίου, ενώ η τροπολογία μου έχει ημερομηνία 11 Ιουνίου 1997. 

'Οσον αφορά τη δεύτερη τροπολογία που αναφέρεται στους πτυχιούχους σχολών όπως της Χαροκοπείου που έχουν εξομοιωθεί με τα ΑΕΙ, νομίζω ότι είναι ένας ελάχιστος αριθμός που έχουν ένα δίκαιο αίτημα. Σε όλο τον άλλο δημόσιο τομέα θεωρούνται ως πτυχιούχοι πανεπιστημίων. Ας εξομοιωθούν και αυτοί. Δε νομίζω όμως ότι είναι αξεπέραστο εκεί το πρόβλημα.

Η τρίτη τροπολογία είναι πράγματι τροπολογία που μοιάζει να είναι φωτογραφική. Εγώ δεν το αρνούμαι αυτό. Είναι μία ή δύο περιπτώσεις. Η μία περίπτωση είναι ενός διευθυντού κλινικής ο οποίος υπέβαλε τα χαρτιά του για να ενταχθεί στο ΕΣΥ το 1984 και δεν έγινε στη συνέχεια η ένταξή του. Την τροπολογία αυτή σημειώνω ότι την καταθέτει και συνάδελφός μας Βουλευτής που ήταν τότε Πρόεδρος του νοσοκομείου. Είναι από τον κ. Φραγκιαδουλάκη και έχει κατατεθεί ταυτόχρονα ή λίγο μετά από τη δική μου. Και ζητάμε για έναν άνθρωπο με σχεδόν είκοσι χρόνια υπηρεσίας -τον οποίον έχουμε Πρόεδρο στο ΣΚΕΙΟΠΝΙ για πολλά χρόνια και έχει προσφέρει στο χώρο αυτό, δεν ξέρω αν υπάρχει δεύτερη περίπτωση στην Ελλάδα που να ήταν κάποιος και διευθυντής κλινικής- να του δοθεί η δυνατότητα να απασχοληθεί για κάποια χρόνια ακόμα ώστε να στοιχειοθετήσει συνταξιοδοτικό δικαίωμα.

Αυτά, κύριε Υπουργέ και ευχαριστώ πολύ.

ΓΕΩΡΓΙΟΣ ΣΟΥΡΛΑΣ: Κύριε Πρόεδρε, μπορώ να έχω το λόγο;

ΠΡΟΕΔΡΕΥΩΝ (Λουκάς Αποστολίδης): Ορίστε, κύριε Σούρλα, έχετε το λόγο.

ΓΕΩΡΓΙΟΣ ΣΟΥΡΛΑΣ: Ζήτησα προηγουμένως, κύριε Πρόεδρε, το λόγο για να παρακαλέσω τους κυρίους Υπουργούς να απαντούν. Είχε δίκιο ο κ. Κόρακας. 'Οταν θέτεις ένα θέμα...

ΠΡΟΕΔΡΕΥΩΝ (Λουκάς Αποστολίδης): Μου επιτρέπετε, κύριε Σούρλα;

ΓΕΩΡΓΙΟΣ ΣΟΥΡΛΑΣ: Παράκληση κάνω.

ΠΡΟΕΔΡΕΥΩΝ (Λουκάς Αποστολίδης): Αυτή είναι παράκληση προς τους Υπουργούς, αλλά δεν υπάρχει ρητή διάταξη από τον Κανονισμό. Σε αυτό να συμφωνήσω ως παραίνεση. 'Οχι, όμως, ότι υπάρχει υποχρέωση.

ΓΕΩΡΓΙΟΣ ΣΟΥΡΛΑΣ: Συμφωνώ. Ξέρετε όμως, όταν κάπου απευθύνεσαι σε καθημερινή βάση και ιδιαίτερα στη Βουλή και προσπαθείς να προωθήσεις κάποια ζητήματα, μείζονος ή ελάσσονος σημασίας, τουλάχιστον περιμένεις μία απάντηση. Μπορεί να είναι αρνητική, κύριε Σκουλάκη. Μπορεί να πείτε ότι "το συζητάμε", "το σκεφτόμαστε", "το απορρίπτουμε". Νομίζω ότι δεν πρέπει να επιμείνετε σε αυτήν την τακτική. Πείτε ότι "δεν το δεχόμαστε" ή δώστε οποιαδήποτε άλλη απάντηση.

'Οπως, λοιπόν, στεναχωριέστε εσείς αν κάποιος δεν απαντήσει στα όσα εσείς προβάλλετε και προτείνετε, το ίδιο συμβαίνει και με τους Βουλευτές που είναι στα έδρανα.

Συμφωνώ με τις προτάσεις του συναδέλφου και είναι προς τιμήν του που λέει και συγκεκριμένα πρόσωπα. Δεν είναι ρουσφετολογική η διάταξη. Και επειδή γνωρίζω και εγώ να συμπίπτει και επειδή έχω και ένα μέρος της ευθύνης διότι πραγματικά επί των ημερών που ήμουν εγώ Υπουργός δεν είχα αντιληφθεί τη διάσταση του προβλήματος ορισμένων -οφείλω να το ομολογήσω- πιστεύω ότι κάποια στιγμή θα πρέπει αυτές οι αδικίες να τακτοποιηθούν. 'Αρα, δεν πρόκειται περί ρουσφετολογικής διάταξης αλλά περί διάταξης η οποία

Σελίδα 368 

ρυθμίζει έστω και μεμονωμένες περιπτώσεις. Και αυτό είναι μέσα στα πλαίσια λειτουργίας της Βουλής και της Δημοκρατίας.

Συνηγορώ, λοιπόν, και συνυπογράφω τις τροπολογίες του συναδέλφου καθώς και τις προτάσεις του και τα όσα άλλα είπε.

ΠΡΟΕΔΡΕΥΩΝ (Λουκάς Αποστολίδης): Ο κύριος Υπουργός έχει το λόγο.

ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Για την καλοπροαίρετη, πιστεύω, έκκληση του κ. Σούρλα, οφείλω να επισημάνω ότι είναι μακριά από εμένα και από τον κ. Σκουλάκη και από την Κυβέρνηση η προσβολή, δια της μη απαντήσεως, συναδέλφων. 'Οπου είχαμε να πούμε κάτι συγκεκριμένο το είπαμε. Και στη συγκεκριμένη περίπτωση λέω τα εξής:

Υπάρχει ανοικτό πράγματι το θέμα των ψυχολόγων και έχει επιληφθεί όπως είπατε και το ΚΕΣΥ με την απόφασή του. Θέλουμε όμως, να το μελετήσουμε. 'Εχει και άλλες διαστάσεις. Και αναφέρθηκα προηγουμένως και σε άλλα επαγγέλματα υγείας. Υπάρχει μια σειρά τροπολογιών και από όλους τους συναδέλφους που αφορούν επαγγέλματα υγείας.

Ως ένα σημείο, το ίδιο ισχύει και για τα θέματα των αποφοίτων Χαροκοπείου, ξέρω ότι όσες είναι στο Υπουργείο Παιδείας έχουν λύσει το πρόβλημα. Βλέπετε ότι είμαι γνώστης. 'Εχουμε κοιτάξει επίσης τις τροπολογίες και θέλουμε να συνεννοηθούμε επίσης με το Υπουργείο Οικονομικών, που δε δεχόταν αυτήν τη στιγμή να συζητήσει τέτοια θέματα.

Για την τρίτη τροπολογία υπάρχει ένα πρόβλημα με ορισμένες αδικίες που έχουν δημιουργηθεί, κύριε Σούρλα, αλλά γνωρίζετε πολύ καλά και εσείς και από την πρακτική τη δική σας, ότι αυτές οι αδικίες θα πρέπει να αποπροσωποποιούνται και να έρχεται κάθε φορά η κάθε κυβέρνηση συνολικά να δίνει λύσεις. Και σήμερα και χθες δώσαμε σχετικές λύσεις σε τέτοια προβλήματα αδικιών. Αυτό το συγκεκριμένο είναι ένα θέμα, το οποίο δεν μπορώ αυτήν τη στιγμή να αποδεχθώ. Ευχαριστώ.

ΠΡΟΕΔΡΕΥΩΝ (Λουκάς Αποστολίδης): Συνεπώς, δε γίνονται δεκτές από τον κύριο Υπουργό και απορρίπτονται οι τροπολογίες του συναδέλφου κ. Στρατάκη με γενικό αριθμό 620 και ειδικό 12, με γενικό αριθμό 621 και ειδικό 13 και με γενικό 625 και ειδικό 16.

Εισερχόμεθα στην τροπολογία του συναδέλφου κ. Μουσταφά με γενικό αριθμό 628 και ειδικό 18.

Ορίστε, κύριε Μουσταφά, έχετε το λόγο.

ΜΟΥΣΤΑΦΑ ΜΟΥΣΤΑΦΑ: Κύριε Πρόεδρε, θα ήθελα να κάνω απλώς μία επισήμανση. Δε θα μπω στην ουσία των τροπολογιών από τη στιγμή που υπάρχει σαφής δήλωση του κυρίου Υπουργού ότι δε θα δεχθεί τις τροπολογίες. 'Εχει γίνει πολύ κουβέντα για τις τροπολογίες.

Θα ήθελα απλά να επισημάνω ότι αρκετές από αυτές τις τροπολογίες είναι όντως δίκαια αιτήματα, δημιουργούν αισθήματα αγανάκτησης στον κόσμο που πιέζει διάφορους για να λυθούν αυτά τα προβλήματα. Θα ήθελα να τα έχει υπόψη του το Υπουργείο, να τα μελετήσει και να δώσει τις λύσεις εν ευθέτω χρόνω. Να μην το στείλουμε όμως πάλι στις ελληνικές καλένδες και να περιμένουμε να λυθούν αυτά μετά από αρκετά χρόνια με κάποιο νομοσχέδιο του Υπουργείου Υγείας. Πρέπει τα προβλήματα αυτά να βρουν άμεσα τη λύση τους. Κάνω αυτήν την παράκληση και δε θα μπω στην ουσία των τροπολογιών που κατέθεσα.

ΠΡΟΕΔΡΕΥΩΝ (Λουκάς Αποστολίδης): Κύριε Υπουργέ, έχετε το λόγο.

ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Χαίρομαι για την επισήμανση και τη δέχομαι. Ακριβώς συγκεντρώσαμε, μέσα από το διάλογο και κατά τη διάρκεια της συζήτησης αυτού του νομοσχεδίου, προτάσεις και τροπολογίες συναδέλφων. 'Ολο αυτό το υλικό θα μελετηθεί από το Υπουργείο,ιδιαίτερα, όπως είπα, όσον αφορά τα επαγγέλματα υγείας, που εκεί ούτως ή άλλως είναι ανάγκη να προχωρήσουμε σε νέες ρυθμίσεις. Και αναφέρθηκα προηγούμενα δίνοντας και το στίγμα των προθέσεών σας στη Βουλή. Ευχαριστώ.

ΠΡΟΕΔΡΕΥΩΝ (Λουκάς Αποστολίδης): Συνεπώς, η τροπολογία του συναδέλφου κ. Μουσταφά με γενικό αριθμό 628 και ειδικό 18 απορρίπτεται, αφού δεν γίνεται δεκτή από τον κύριο Υπουργό.

Επανερχόμεθα στο ακροτελεύτιο άρθρο και ερωτάται το Τμήμα αν γίνεται δεκτό.

ΟΛΟΙ ΟΙ ΒΟΥΛΕΥΤΕΣ: Δεκτό, δεκτό.

ΠΡΟΕΔΡΕΥΩΝ (Λουκάς Αποστολίδης): Συνεπώς, το ακροτελεύτιο άρθρο έγινε δεκτό ομόφωνα.

Συνεπώς, το σχέδιο νόμου αρμοδιότητας Υπουργείου Υγείας και Πρόνοιας: "Ανάπτυξη και εκσυγχρονισμός του εθνικού συστήματος υγείας οργάνωση των υγειονομικών υπηρεσιών, ρυθμίσεις για το φάρμακο και άλλες διατάξεις" έγινε δεκτό επί της αρχής και επί των άρθρων και η ψήφισή του στο σύνολο αναβάλλεται για επόμενη συνεδρίαση.

Στο σημείο αυτό δέχεσθε να λύσουμε τη συνεδρίαση;

ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.

Με τη συναίνεση του Τμήματος και ώρα 13.29' λύεται η συνεδρίαση για την προσεχή Τρίτη, 22 Ιουλίου 1997 και ώρα 18.30' με αντικείμενο εργασιών του Τμήματος νομοθετική εργασία, σύμφωνα με την ημερήσια διάταξη που θα σας διανεμηθεί.


Ο ΠΡΟΕΔΡΟΣ 
     ΟΙ ΓΡΑΜΜΑΤΕΙΣ
 
