




 

 

ΠΙΝΑΚΑΣ ΠΕΡΙΕΧΟΜΕΝΩΝ
ΣΥΝΕΔΡΙΑΣΗ ΡΛΣΤ΄
Τετάρτη, 22 Μαΐου 2002
ΘΕΜΑΤΑ


Α΄ ΕΙΔΙΚΑ ΘΕΜΑΤΑ
1. Επικύρωση Πρακτικών, σελ.
2. Αιτήσεως άρσης ασυλίας των Βουλευτών Ι. Βαθειά, Γ. Λιάνη και Γ. Παπαγεωργίου, σελ.
3. Ονομαστική ψηφοφορία επί της αιτήσεως άρσης ασυλίας, σελ.
Β. ΚΟΙΝΟΒΟΥΛΕΥΤΙΚΟΣ ΕΛΕΓΧΟΣ
1. Κατάθεση αναφορών, σελ.
2. Απαντήσεις Υπουργών σε ερωτήσεις Βουλευτών, σελ.
3. Ανακοίνωση του δελτίου επικαίρων ερωτήσεων της Πέμπτης 23 Μαΐου 2002, σελ.
Γ΄ ΝΟΜΟΘΕΤΙΚΗ ΕΡΓΑΣΙΑ
1. Κατάθεση ΄Εκθεσης Διαρκούς Επιτροπής:
Η Διαρκής Επιτροπής Εθνικής Άμυνας και Εξωτερικών Υποθέσεων καταθέτει την έκθεσή της στο σχέδιο νόμου του Υπουργείου Εθνικής Άμυνας: "Κύρωση του Πρωτοκόλλου για τα Προνόμια και τις Ασυλίες του Ευρωπαϊκού Οργανισμού για την εκμετάλλευση των Μετεωρολογικών Δορυφόρων EUMETSAT", σελ.
2. Συζήτηση επί των άρθρων του σχεδίου νόμου του Υπουργείου Τύπου και Μέσων Μαζικής Ενημέρωσης: "Περιορισμοί στη σύναψη δημοσίων συμβάσεων με πρόσωπα που δραστηριοποιούνται ή συμμετέχουν σε επιχειρήσεις Μέσων Ενημέρωσης και άλλες διατάξεις", σελ.
3. Ονομαστική ψηφοφορία επί του σχεδίου νόμου του Υπουργείου Τύπου και Μέσων Μαζικής Ενημέρωσης, σελ.
ΟΜΙΛΗΤΕΣ
Α. Επί των αιτήσεων άρσης ασυλίας.
ΘΩΜΑ Μ., σελ.
ΚΟΥΒΕΛΗΣ Φ., σελ.
ΜΑΝΤΟΥΒΑΛΟΣ Π, σελ.
ΣΚΥΛΛΑΚΟΣ Α., σελ.
Β. Επί του σχεδίου νόμου του Υπουργείου Τύπου και Μέσων Μαζικής Ενημέρωσης:
ΙΩΑΝΝΙΔΗΣ Φ., σελ.
ΚΩΝΣΤΑΝΤΟΠΟΥΛΟΣ Ν., σελ.
ΜΗΤΣΟΤΑΚΗΣ Κ., σελ.
ΠΑΥΛΟΠΟΥΛΟΣ Π., σελ.
ΠΡΩΤΟΠΑΠΑΣ Χ., σελ.
ΣΚΥΛΛΑΚΟΣ Α., σελ.


ΠΡΑΚΤΙΚΑ ΒΟΥΛΗΣ
Ι΄ ΠΕΡΙΟΔΟΣ (ΠΡΟΕΔΡΕΥΟΜΕΝΗΣ ΔΗΜΟΚΡΑΤΙΑΣ)
ΣΥΝΟΔΟΣ Β'
ΣΥΝΕΔΡΙΑΣΗ ΡΛΣΤ΄
Τετάρτη 22 Μαΐου 2002


Αθήνα, σήμερα στις 22 Μαΐου 2002, ημέρα Τετάρτη και ώρα 19:15΄ συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια για να συνεδριάσει υπό την προεδρία του Α΄ Αντιπροέδρου αυτής κ. ΚΩΝΣΤΑΝΤΙΝΟΥ ΓΕΙΤΟΝΑ.
ΠΡΟΕΔΡΕΥΩΝ (Κωνσταντίνος Γείτονας): Κυρίες και κύριοι συνάδελφοι, αρχίζει η συνεδρίαση.
(ΕΠΙΚΥΡΩΣΗ ΠΡΑΚΤΙΚΩΝ: Σύμφωνα με την από 21/5/2002 εξουσιοδότηση του Σώματος, επικυρώθηκαν με ευθύνη του Προεδρείου τα πρακτικά της ΡΛΕ΄ συνεδριάσεώς του, της 21ης Μαΐου 2002 σε ό,τι αφορά στην ψήφιση στο σύνολο του σχεδίου νόμου: "Κύρωση της Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Δημοκρατίας της Κροατίας για τις θαλάσσιες μεταφορές").
Παρακαλείται ο κύριος Γραμματέας να ανακοινώσει τις αναφορές προς το Σώμα.
(Ανακοινώνονται προς το Σώμα από τον κ. Γεώργιο Αμπατζόγλου, Βουλευτή Αττικής, τα ακόλουθα:
Α. ΚΑΤΑΘΕΣΗ ΑΝΑΦΟΡΩΝ
1) Οι Βουλευτές κύριοι ΦΩΤΗΣ ΚΟΥΒΕΛΗΣ και ΓΕΩΡΓΙΟΣ ΑΜΠΑΤΖΟΓΛΟΥ κατέθεσαν αναφορά με την οποία ο Δήμος Βριλησσίων Αττικής υποβάλλει προτάσεις για το ασφαλιστικό σύστημα.
2) Ο Βουλευτής Αθηνών κ. ΦΩΤΗΣ ΚΟΥΒΕΛΗΣ κατέθεσε αναφορά με την οποία ανυπότακτοι 'Ελληνες, μόνιμοι κάτοικοι εξωτερικού, ζητούν να ψηφισθεί διάταξη που να επιτρέπει εξάμηνη θητεία για τους ανυπότακτους των κλάσεων 1968 έως και 1990.
3) Ο Βουλευτής Μεσσηνίας κ. ΙΩΑΝΝΗΣ ΛΑΜΠΡΟΠΟΥΛΟΣ κατέθεσε αναφορά με την οποία ο Σύνδεσμος Πολιτικών Συνταξιούχων Νομού Αρκαδίας ζητεί την αναπροσαρμογή των συντάξεων των μελών του.
4) Ο Βουλευτής Λασιθίου κ. ΜΙΧΑΛΗΣ ΚΑΡΧΙΜΑΚΗΣ κατέθεσε δημοσίευμα εφημερίδας στο οποίο ζητείται η τοποθέτηση αναμεταδότη της ΕΤ-3 στην Ελούντα Κρήτης.
5) Ο Βουλευτής Λασιθίου κ. ΜΙΧΑΛΗΣ ΚΑΡΧΙΜΑΚΗΣ κατέθεσε αναφορά με την οποία το τμήμα ανατολικής Κρήτης του Πανελλήνιου Συλλόγου Υπαλληλικού Προσωπικού ΟΤΕ ζητεί τη συνέχιση της λειτουργίας του Κέντρου Τηλεφωνικής Εξυπηρέτησης Κρήτης.
6) Ο Βουλευτής Λασιθίου κ. ΜΙΧΑΛΗΣ ΚΑΡΧΙΜΑΚΗΣ κατέθεσε αναφορά με την οποία ανυπότακτοι Έλληνες, μόνιμοι κάτοικοι εξωτερικού, ζητούν την επίλυση του στρατολογικού τους προβλήματος.
7) Ο Βουλευτής Λασιθίου κ. ΜΙΧΑΛΗΣ ΚΑΡΧΙΜΑΚΗΣ κατέθεσε αναφορά με την οποία το Επιμελητήριο Λασιθίου ζητεί την επανασυγκρότηση των περιφερειακών Επιτροπών του Οργανισμού της Εργατικής Εστίας με τη συμμετοχή εκπροσώπων των Επιμελητηρίων.
8) Ο Βουλευτής Λασιθίου κ. ΜΙΧΑΛΗΣ ΚΑΡΧΙΜΑΚΗΣ κατέθεσε αναφορά με την οποία ο Κυνηγετικός Σύλλογος Τζερμιάδων Λασιθίου ζητεί η έναρξη της κυνηγετικής περιόδου να ορισθεί στα μέσα Σεπτεμβρίου για το Νομό Λασιθίου.
9) Ο Βουλευτής Πειραιά κ. ΠΑΝΑΓΙΩΤΗΣ ΚΡΗΤΙΚΟΣ κατέθεσε δημοσίευμα εφημερίδας στο οποίο καταγγέλλονται αυθαιρεσίες και παρανομίες σε διαγωνισμούς έργων των ΟΤΑ.
10) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας για τις αρμοδιότητες βάσει Π.Δ. της Δημοτικής Αστυνομίας, που είναι δυσανάλογες με το υπάρχον δυναμικό.
11) Ο Βουλευτής Αχαίας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας σχετικά με τη λειτουργία του Οργανισμού Λιμένος.
12) Ο Βουλευτής Αχαίας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο Σύλλογος Εκτάκτων Αρχαιολόγων αντιτίθεται στη διενέργεια γραπτού διαγωνισμού για τη στελέχωση της Αρχαιολογικής Υπηρεσίας του Υπουργείου Πολιτισμού.
13) Ο Βουλευτής Αχαίας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας για καταγγελίες των επαγγελματιών γεωπόνων σχετικά με την προχειρότητα κατά την υλοποίηση των επιχειρησιακών προγραμμάτων του Γ' ΚΠΣ.
14) Ο Βουλευτής Αχαίας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας σχετικά με τις διαμαρτυρίες για την άδεια λειτουργίας του λατομείου του Δήμου Μεσσάτιδος Αχαίας.
15) Ο Βουλευτής Εύβοιας κ. ΓΕΩΡΓΙΟΣ ΠΑΠΑΓΕΩΡΓΙΟΥ κατέθεσε αναφορά με την οποία το Σωματείο Υπαλλήλων Εξωτερικής Φρουράς Κλειστής Φυλακής Χαλκίδας ζητεί την ανέγερση νέων φυλακών στη Χαλκίδα.
16) Η Βουλευτής Πέλλας κ. ΠΑΡΘΕΝΑ ΦΟΥΝΤΟΥΚΙΔΟΥ κατέθεσε αναφορά με την οποία ο Σύλλογος Αυτοδυτών Υπαλλήλων του Υπουργείου Πολιτισμού καταγγέλλει παραβιάσεις του νομοθετικού πλαισίου της εργασιακής σχέσης των μελών του και ενίσταται για τις μεθόδους άσκησης του επαγγέλματος στα πλαίσια της επιστημονικής έρευνας της χώρας.
17) Ο Βουλευτής Βοιωτίας κ. ΕΥΑΓΓΕΛΟΣ ΜΠΑΣΙΑΚΟΣ κατέθεσε αναφορά με την οποία ο Δήμος Διστόμου Βοιωτίας ζητεί οικονομική ενίσχυση σειράς εκδηλώσεων στη μνήμη των αδικοχαμένων Διστομιτών από τα στρατεύματα κατοχής.
18) Ο Βουλευτής Καβάλας κ. ΓΕΩΡΓΙΟΣ ΚΑΛΑΝΤΖΗΣ κατέθεσε αναφορά με την οποία ο Σύλλογος Αυτοδυτών Υπαλλήλων Υπουργείου Πολιτισμού ζητεί τη θεσμοθέτηση των θέσεων του καταδυόμενου προσωπικού.
Β. ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ
1. Στις με αριθμό 1393/2001, 1405/2001, 1417/2001, 1420/2001 ερωτήσεις δόθηκε με το υπ' αριθμ. 30/17-10-01 έγγραφο από τον Υπουργό Τύπου και Μέσων Μαζικής Ενημέρωσης η ακόλουθη απάντηση:
"Σε απάντηση των ερωτήσεων 1393/2001, 1405/2001, 1417/2001, 1420/2001 των Βουλευτών Ε. Σχοιναράκη-Ηλιάκη, Στ. Βρέντζου, Ε. Στρατάκη και Ε. Κεφαλογιάννη αντίστοιχα, σας γνωστοποιούμε, στο πλαίσιο της αρμοδιότητάς μας και σύμφωνα με τα σχετικά στοιχεία που έθεσε υπόψη μας η ΕΡΤ-ΑΕ, τα εξής:
1.Το προσωπικό (διοικητικό, τεχνικό, προγράμματος), που υπηρετεί τόσο στο τηλεοπτικό κλιμάκιο της ΕΡΤ-ΑΕ στο Ηράκλειο, όσο και στον Περιφερειακό Ρ/Σ Ηρακλείου της ΕΡΤ/Ε.Ρ.Α, κρίνεται υπεραρκετό για την κάλυψη των σημερινών αναγκών της περιοχής (για λεπτομερή ενημέρωση επισυνάπτονται τα υπ' αρ. πρωτ. 541/20-9-01 και 1200/5-10-01 σχετικά έγγραφα της ΕΡΤ-Ε.Ρ.Α. και Ν.Ε.Τ. αντίστοιχα, τα οποία μας διαβίβασε το Γραφείο Προέδρου του Δ.Σ..-Δ/ντος Συμβούλου της ΕΡΤ-ΑΕ).
Για την περίοδο των αγώνων ποδοσφαίρου του Ολυμπιακού τουρνουά, που πρόκειται να γίνουν στο Ηράκλειο, θα εξασφαλισθεί το απαραίτητο προσωπικό.
Ως προς την κτιριακή υποδομή, σημειώνουμε ότι στο πλαίσιο της χωροταξικής αναδιάταξης λειτουργίας των πομπών Μεσαίων (ΑΜ), ανά την Ελλάδα, η Γενική Δ/νση Τεχνικών Υπηρεσιών της ΕΡΤ εξετάζει με μεγάλη προσοχή -από τεχνικής πλευράς- το δίκτυο των Μεσαίων στην Κρήτη και ιδιαίτερα την πρόταση του Δήμου Γαζίου.
Σχετικά με το σκέλος των ερωτήσεων που αναφέρεται στη μετεγκατάσταση των πομπών και των κεραιών σε άλλη περιοχή -προτεινόμενη από τον ανωτέρω Δήμο -, ήδη συνεργείο της ΕΡΤ μετέβη (αρχές Σεπτεμβρίου) στο Ηράκλειο και επισκέφθηκε την προτεινόμενη τοποθεσία. Για τη διαπίστωση δε της καταλληλότητας της τοποθεσίας αυτής για την εκπομπή των Μεσαίων (ΑΜ) Ηρακλείου έχει προγραμματισθεί να γίνουν σύντομα μετρήσεις αγωγιμότητας εδάφους και κάλυψης.
Ο Υπουργός
ΔΗΜΗΤΡΗΣ ΡΕΠΠΑΣ"
Σημ.: Τα συνημμένα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).
2. Στην με αριθμό 1401/12-9-01 ερώτηση δόθηκε με το υπ' αριθμ. 23133/12-10-01 έγγραφο από τον Υφυπουργό Ανάπτυξης η ακόλουθη απάντηση:
"Σε απάντηση της ερώτησης 1401/12-9-01 που κατέθεσε ο Βουλευτής κ. Η. Καλλιώρας, συνημμένα σας στέλνουμε το με αριθμ. 5782/21-9-01 έγγραφο της ΕΤΒΑ με σχετικά στοιχεία.
Ο Υφυπουργός
ΑΛΕΞΑΝΔΡΟΣ ΚΑΛΑΦΑΤΗΣ"
Σημ.: Τα συνημμένα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).
3. Στην με αριθμό 1463/18-9-01 ερώτηση δόθηκε με το υπ' αριθμ. 530/12-10-01 έγγραφο από τον Υπουργό Πολιτισμού η ακόλουθη απάντηση:
"Σχετικά με την ερώτηση 1463/18.9.2001 των Βουλευτών κυρίων Παναγιώτη Σκανδαλάκη και Κώστα Καρρά, σας γνωρίζουμε τα εξής:
Στο Μουσείο Ελληνικών Αρχαιοτήτων Μελβούρνης το ΥΠ.ΠΟ. έχει διοργανώσει ως τώρα δύο εκθέσεις: "Ο Θησαυρός των Αηδονιών" της ΔΙΠΚΑ, με την οποία εγκαινιάστηκε το Μουσείο (9.11.98- 28.2.99) και "Ιεροτελεστία και Πίστη" της ΔΒΜΜ, (24.5.99 -14.11.99). Στη συνέχεια, είχαν αρχίσει οι διαπραγματεύσεις για να σταλεί έκθεση ελληνικών λαϊκών μουσικών οργάνων, η οποία τελικά δεν παρουσιάστηκε.
Τον Ιανουάριο του 2000 απεστάλη στην αυστραλιανή πλευρά σχέδιο μνημονίου συνεργασίας, μεταξύ του ΥΠ.ΠΟ. και του Συμβουλίου Μουσείων της Βικτώριας, επί του οποίου υπήρξε συνεχής αλληλογραφία και αντιπροτάσεις από κάθε πλευρά. Το ΥΠ.ΠΟ. σε συνεργασία με το Μουσείο Ελληνικών Λαϊκών Οργάνων έχει ήδη ετοιμάσει κινητή έκθεση ελληνικών λαϊκών μουσικών οργάνων, η οποία είναι διαθέσιμη και η οποία έχει ήδη περιοδεύσει στο εσωτερικό και θα μπορούσε να μεταφερθεί και στο Μουσείο της Μελβούρνης.
Μετά τη συνάντηση της κ. Γενική Γραμματείας του ΥΠ.ΠΟ. στις 24.7.01 στην Αθήνα με τον κ. Hon John Pandazopoulos MP, Minister Assisting the Premier on Multicultural Affairs της Βικτώρια και με εκπροσώπους της Αυστραλιανής Πρεσβείας και της Διευθύνσεως Αρχαιοτήτων του ΥΠ.ΠΟ. δόθηκε στους ενδιαφερόμενους σχέδιο του μνημονίου. Αναμένονται οι απόψεις της αυστραλιανής πλευράς επί του Σχεδίου Μνημονίου.
Ο Υπουργός
ΕΥΑΓΓΕΛΟΣ ΒΕΝΙΖΕΛΟΣ"
4. Στην με αριθμό 1514/20-9-01 ερώτηση δόθηκε με το υπ΄ αριθμ. 23135/12-10-01 έγγραφο από τον Υφυπουργό Ανάπτυξης η ακόλουθη απάντηση:
"Σε απάντηση της ερώτησης 1514/20-9-01 που κατέθεσαν οι βουλευτές κύριοι Α. Νάκος, Γ. Σαλαγκούδης, Σ. Δαϊλάκης και Σ. Παπαδόπουλος, συνημμένα σας στέλνουμε το με αριθ. 423/28-9-01 έγγραφο του ΟΑΕ.
Ο Υφυπουργός
ΑΛΕΞΑΝΔΡΟΣ ΚΑΛΑΦΑΤΗΣ"
Σημ.: Τα συνημμένα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).
5. Στην με αριθμό 1525/20-9-01 ερώτηση δόθηκε με το υπ΄ αριθμ. 962/17-10-01 έγγραφο από τον Υπουργό Εθνικής Παιδείας κα Θρησκευμάτων η ακόλουθη απάντηση:
"Απαντώντας στην ερώτηση με αριθμό 1525/20-9-2001 την οποία κατέθεσε η Βουλευτής κ. Θεοδ. Μπακογιάννη, σας γνωρίζουμε τα εξής:
Το Υπουργείο Παιδείας ανέθεσε στον ΟΕΔΒ την εκτύπωση 25 τίτλων βιβλίων από 1200 αντίτυπα το καθένα τα οποία προορίζονται για τους μαθητές της ελληνικής μειονότητας στην Αλβανία.
Τα βιβλία έχουν ήδη εκτυπωθεί αποτελούν δε δωρεά στη Δ/νση Εκπ/σης Αργυροκάστρου μέσω του Προξενείου μας στο Αργυρόκαστρο και θα παραληφθούν από το Προξενείο μας στο Αργυρόκαστρο.
Τα έξοδα μεταφοράς των ανωτέρω βιβλίων θα βαρύνουν το Υπουργείο Εθνικής Παιδείας και Θρησκευμάτων ενώ την ευθύνη για τη διανομή τους στα σχολεία έχει η Δ/νση Εκπ/σης Αργυροκάστρου.
Ο Υπουργός
ΠΕΤΡΟΣ Δ. ΕΥΘΥΜΙΟΥ"
6. Στην με αριθμό 1531/20-9-01 ερώτηση δόθηκε με το υπ' αριθμ. 2025/15-10-01 έγγραφο από τον Υπουργό Γεωργίας η ακόλουθη απάντηση:
"Απαντώντας στην ερώτηση 1531/20-9-2001 που κατέθεσε ο Βουλευτής κ. Σ. Χατζηγάκης, σας πληροφορούμε τα εξής:
Η εκκοκκιστική περίοδος άρχισε κανονικά, από 26-9-2001. Η λειτουργία των εκκοκκιστήριων δεν αντιμετωπίζει προβλήματα.
Για κάθε παραγωγό ισχύει όριο ηρτημένης εσοδείας, με βάση το μέσο όρο παραγωγής των ετών 1998, 1999, και 2000.
Οι παραγωγές των ετών αυτών υπήρξαν οι μεγαλύτερες και για το λόγο αυτό, δεν θα υπάρξουν προβλήματα σχετικά με την ηρτημένη εσοδεία των παραγωγών.
Η προσωρινή ελάχιστη τιμή του σύσπορου βαμβακιού για την τρέχουσα περίοδο ανέρχεται στις 193,44 δρχ/κιλό έναντι 191 δρχ./κιλό περίπου της αντίστοιχης περυσινής, η δε προσωρινή μέση τιμή παραγωγού κυμαίνεται περί τις 215 δρχ./κιλό περίπου.
Εάν η πρόβλεψη παραγωγής του 1.095.000 τόνων δεν ξεπερασθεί αισθητά από τα πραγματικά στοιχεία όπως αυτά θα διαμορφωθούν στο τέλος της περιόδου (δηλ. το Μάιο - Ιούνιο του 2002), τότε η τελική ελάχιστη τιμή θα διαμορφωθεί σε επίπεδα υψηλότερα της αντίστοιχης περυσινής των 255 δρχ/κιλό.
Ο Υπουργός
Γ. ΑΝΩΜΕΡΙΤΗΣ"
7. Στην με αριθμό 1545/20-9-2001 ερώτηση δόθηκε με το υπ' αριθμ. 21806/16-10-2001 έγγραφο από τον Υφυπουργό Εσωτερικών Δημόσιας Διοίκησης και Αποκέντρωσης η ακόλουθη απάντηση:
"Σε απάντηση της ερώτησης 1545/20-9-2001 που κατέθεσε στη Βουλή ο Βουλευτής κ. Σωτήρης Κούβελας, σας γνωρίζουμε τα εξής:
Σύμφωνα με τα άρθρα 22, παρ. 2 και 3, παρ. 1 του Συντάγματος, οι γενικοί όροι εργασίας των δημοσίων υπαλλήλων και των υπαλλήλων των Ο.Τ.Α. καθορίζονται με νόμο και συμπληρώνονται με συλλογικές συμβάσεις εργασίας, που συνάπτονται μετά από ελεύθερες διαπραγματεύσεις. Το κράτος από την πλευρά του, λαμβάνει όλα τα προσήκοντα μέτρα για τη διασφάλιση της συνδικαλιστικής ελευθερίας και την ανεμπόδιστη άσκηση των συναφών με αυτή δικαιωμάτων.
Ο Υπαλληλικός Κώδικας στο άρθρο 46, παρ. 4 προβλέπει ότι οι συνδικαλιστικές οργανώσεις έχουν δικαίωμα να διαπραγματεύονται, με τις αρμόδιες αρχές, τους όρους, την αμοιβή και τις συνθήκες εργασίας των μελών τους.
Το δικαίωμα αυτό κατοχυρώνεται και από τις διατάξεις του ν. 2738/99 περί Συλλογικών Διαπραγματεύσεων στη δημόσια διοίκηση. Ο νόμος αυτός έγινε με βάση τόσο τις διεθνείς και ευρωπαϊκές εξελίξεις, όσο και τις αυξανόμενες απαιτήσεις στο χώρο της δημόσιας διοίκησης. Αποτελεί κατάκτηση του συνδικαλιστικού κινήματος και τέθηκε για πρώτη φορά σε εφαρμογή το έτος 2000.
Ο σκοπός του ν. 2738/99 είναι η ενδυνάμωση τόσο του θεσμού των Συλλογικών Διαπραγματεύσεων στη δημόσια διοίκηση, όσο και του συνδικαλιστικού κινήματος. Η Πολιτεία πιστεύει ότι μέσα από τις διαδικασίες που καθιερώνονται για πρώτη φορά με το νέο αυτό θεσμό, καθώς και με την ενίσχυση του συνδικαλιστικού κινήματος, οι δημόσιοι υπάλληλοι μπορούν να προωθήσουν αποτελεσματικότερα τα συμφέροντά τους.
Επιπλέον, σύμφωνα με τις διατάξεις των παρ. 1 και 2 του ν. 2738/99, οι συλλογικές διαπραγματεύσεις διεξάγονται σε τριτοβάθμιο μεν επίπεδο, με την πλέον αντιπροσωπευτική τριτοβάθμια συνδικαλιστική οργάνωση των δημοσίων υπαλλήλων, σε δευτεροβάθμιο δε επίπεδο, με την πλέον αντιπροσωπευτική δευτεροβάθμια συνδικαλιστική οργάνωση, στο συγκεκριμένο χώρο εργασίας.
Με βάση τα ανωτέρω και σύμφωνα πάντα με τις διατάξεις του ν. 2738/99, υπογράφηκε μεταξύ Ελληνικού Δημοσίου και Π.Ο.Ε.Δ.Η.Ν., ειδική συλλογική συμφωνία, που αφορά όπως είναι αυτονόητο τα μέλη της δευτεροβάθμιας αυτής συνδικαλιστικής οργάνωσης.
Ωστόσο, στα πλαίσια των αρχών της "χρηστής διοίκησης" και της "καλής λειτουργίας της διοίκησης", θα αντιμετωπισθεί το θέμα της επέκτασης του χορηγηθέντος από την παραπάνω συλλογική συμφωνία επιδόματος σε όλους τους έμμισθους πολιτικούς υπαλλήλους, με σχέση εργασίας δημοσίου δικαίου, που εργάζονται στα Δημόσια Νοσοκομεία και λοιπά νοσηλευτικά ιδρύματα της Χώρας.
Ο Υφυπουργός
ΛΕΩΝΙΔΑΣ Γ. ΤΖΑΝΗΣ"
8. Στην με αριθμό 1547/20.9.01 ερώτηση δόθηκε με το υπ' αριθμ. 658/12.10.01 έγγραφο από τον Υφυπουργό Εξωτερικών η ακόλουθη απάντηση:
"Σε απάντηση της ερώτησης 1547/20.9.01 του Βουλευτή κ. Παναγιώτη Αντωνακόπουλου ως Υφυπουργός Εξωτερικών αρμόδιος για τον Απόδημο Ελληνισμό, σας γνωρίζω τα ακόλουθα:
Οι εκδηλώσεις στον Άγιο Ιωάννη Μακρυσίων, με τη συμβολή ποικίλων φορέων και βεβαίως του Υπουργείου Εξωτερικών, έχουν πολύ μεγάλη επιτυχία. Απότοκος ιδέα και των ανωτέρω εκδηλώσεων υπήρξε η "Ελληνιάδα".
Η "Ελληνιάδα" είναι ο κορυφαίος αθλητικός και πολιτιστικός θεσμός των νέων του Ελληνισμού. Θα συγκεντρώνει σε ένα παγκόσμιο ελληνικό φεστιβάλ όλο το αθλητικό και καλλιτεχνικό δυναμικό των Αποδήμων Ελλήνων. Θα περιλαμβάνει:
1. τους παγκόσμιους αγώνες των Αποδήμων Ελλήνων αθλητών: οι αγώνες αυτοί θα αποτελούν τη μεγαλύτερη αθλητική διοργάνωση του Ελληνισμού και θα πραγματοποιούνται κάθε δύο χρόνια την περίοδο Αυγούστου-Σεπτεμβρίου.
2. Το Φεστιβάλ του Ελληνισμού: πρόκειται για το πολιτιστικό μέρος της "Ελληνιάδας" και θα αποτελεί το κορυφαίο πολιτιστικό γεγονός του Αποδήμου Ελληνισμού που διοργανώνεται στην Ελλάδα.
Κατά την "Ελληνιάδα", η οποία πιθανόν θα μπορούσε να θεωρηθεί και ως προπομπός των Ολυμπιακών Αγώνων, θα συγκεντρωθούν κατά τα προσεχή έτη στην χώρα μας ομογενείς και απόδημοι έφηβοι από όλο τον κόσμο.
Η υλοποίηση της "Ελληνιάδας" θα γίνει από μη κερδοσκοπική εταιρεία, η οποία μόλις στελεχωθεί, θα εξετάσει την αξιοποίηση των εκδηλώσεων στον Άγιο Ιωάννη Μακρυσίων.
Ο Υφυπουργός
ΓΡΗΓΟΡΗΣ ΝΙΩΤΗΣ"
9. Στην με αριθμό 1555/21.9.01 ερώτηση δόθηκε με το υπ' αριθμ. 372/16.10.01 έγγραφο από τον Υπουργό Εμπορικής Ναυτιλίας η ακόλουθη απάντηση:
"Σε απάντηση του αριθ. Πρωτ. 1555/21.9.2001 εγγράφου σας, με το οποίο μας διαβιβάσατε ερώτηση του Βουλευτή κ. Α. Βαρίνου που κατατέθηκε στη Βουλή των Ελλήνων, σας πληροφορούμε ότι:
1. Μετά την ανακοίνωση των αποτελεσμάτων εισαγωγής στην τριτοβάθμια εκπαίδευση, το ΥΕΝ σε συνεργασία με το ΥΠΕΠΘ, προέβη στις απαραίτητες ενέργειες ώστε όλοι οι υποψήφιοι που είχαν τις προϋποθέσεις της αρχικής προκήρυξης να εισαχθούν στις Α.Ε.Ν.
2. Μετά την ολοκλήρωση της ως άνω διαδικασίας και στοχεύοντας στην κάλυψη των αναγκών της Εμπορικής μας Ναυτιλίας, εκδώσαμε νέα προκήρυξη με νέες προϋποθέσεις για την καλύψη των κενών θέσεων.
3. Η παροχή συμπληρωματικών μέτρων/κινήτρων για την προσέλκυση και την παραμονή νέων στο ναυτικό επάγγελμα εξετάζεται από τις αρμόδιες Υπηρεσίες του ΥΕΝ.
Ο Υπουργός
ΧΡΗΣΤΟΣ ΠΑΠΟΥΤΣΗΣ")
ΠΡΟΕΔΡΕΥΩΝ (Κωνσταντίνος Γείτονας): Κύριοι συνάδελφοι, έχω την τιμή να σας ανακοινώσω το δελτίο επικαίρων ερωτήσεων της Πέμπτης 23 Μαΐου 2002. 
Α. ΕΠΙΚΑΙΡΕΣ ΕΡΩΤΗΣΕΙΣ Πρώτου Κύκλου (Άρθρο 130 παρ. 2 και 3 Καν. Βουλής)
1. Η με αριθμό 612/20.5.2002 επίκαιρη ερώτηση του Βουλευτή του Πανελληνίου Σοσιαλιστικού Κινήματος κ. Λεωνίδα Γρηγοράκου προς την Υπουργό Περιβάλλοντος, Χωροταξίας και Δημοσίων Έργων, σχετικώς με τη βελτίωση των μεταλλικών γεφυρών στο εθνικό επαρχιακό οδικό δίκτυο του Νομού Λακωνίας.
2. Η με αριθμό 618/20.5.2002 επίκαιρη ερώτηση του Βουλευτή της Νέας Δημοκρατίας κ. Σωτηρίου Κούβελα προς τον Υπουργό Οικονομίας και Οικονομικών, σχετικώς με την υποβολή των φορολογικών δηλώσεων μέσω του TAXISNET, την επίλυση των λειτουργικών προβλημάτων λόγω των βλαβών κλπ.
3. Η με αριθμό 622/20.5.2002 επίκαιρη ερώτηση του Βουλευτή του Κομμουνιστικού Κόμματος Ελλάδας κ. Γεωργίου Χουρμουζιάδη προς τον Υπουργό Πολιτισμού, σχετικώς με την απόφαση του Κεντρικού Αρχαιολογικού Συμβουλίου για τη διατήρηση σε κατάχωση των αρχαιοτήτων που ευρέθησαν στη Λευκάδα κλπ.
4. Η με αριθμό 611/20.5.2002 επίκαιρη ερώτηση του Προέδρου του Συνασπισμού της Αριστεράς και της Προόδου κ. Νικολάου Κωνσταντόπουλου προς τον Υπουργό Πολιτισμού, σχετικώς με τη λήψη των αναγκαίων μέτρων για την εξυγίανση στο χώρο του αθλητισμού κλπ.
Β. ΕΠΙΚΑΙΡΕΣ ΕΡΩΤΗΣΕΙΣ Δεύτερου Κύκλου (Άρθρο 130 παρ. 2 και 3 Καν. Βουλής)
1. Η με αριθμό 615/20.5.2002 επίκαιρη ερώτηση του Βουλευτή του Πανελλήνιου Σοσιαλιστικού Κινήματος κ. Αναστασίου Χωρέμη προς τον Υπουργό Εθνικής Παιδείας και Θρησκευμάτων, σχετικώς με τη λειτουργία Πανεπιστημιακής Σχολής στην Κόρινθο κλπ.
2. Η με αριθμό 619/20.5.2002 επίκαιρη ερώτηση του Βουλευτή της Νέας Δημοκρατίας κ. Μιχάλη Χαλκίδη προς τον Υπουργό Εσωτερικών, Δημόσιας Διοίκησης και Αποκέντρωσης, σχετικώς με το ποσοστό συμμετοχής των γυναικών στους εκλογικούς συνδυασμούς για τις δημοτικές εκλογές.
3. Η με αριθμό 623/20.5.2002 επίκαιρη ερώτηση του Βουλευτή του Κομμουνιστικού Κόμματος Ελλάδας κ. Άγγελου Τζέκη προς τον Υπουργό Ανάπτυξης, σχετικώς με την εγκατάσταση αποθηκών καυσίμων στην περιοχή της λιμνοθάλασσας Βάσοβα του Νομού Καβάλας, τις περιβαλλοντικές επιπτώσεις κλπ.
4. Η με αριθμό 620/20.5.2002 επίκαιρη ερώτηση της Βουλευτού του Συνασπισμού της Αριστεράς και της Προόδου κ. Ασημίνας Ξηροτύρη-Αικατερινάρη προς την Υπουργό Περιβάλλοντος, Χωροταξίας και Δημοσίων Έργων, σχετικώς με τη χρηματοδότηση των έργων αποπεράτωσης της Εγνατίας Οδού.
ΠΡΟΕΔΡΕΥΩΝ (Κωνσταντίνος Γείτονας): Κύριοι συνάδελφοι, εισερχόμαστε στην 
ΕΙΔΙΚΗ ΗΜΕΡΗΣΙΑ ΔΙΑΤΑΞΗ
ΑΙΤΗΣΕΙΣ ΑΡΣΕΩΣ ΑΣΥΛΙΑΣ ΒΟΥΛΕΥΤΩΝ.
Συζήτηση και λήψη απόφασης, σύμφωνα με το άρθρο 62 του Συντάγματος για τις αιτήσεις άρσεων ασυλίας των Βουλευτών κυρίων Ιωάννη Βαθειά, Γεωργίου Λιάνη και Γεωργίου Παπαγεωργίου. 
Για τη συζήτηση των αιτήσεων άρσεως ασυλίας των Βουλευτών ορίζεται από τη Νέα Δημοκρατία ως Κοινοβουλευτικός Εκπρόσωπος ο Βουλευτής της Β΄ Περιφέρειας Αθηνών κ. Βύρων Πολύδωρας.
Η εισηγήτρια του ΠΑΣΟΚ κα Θωμά έχει το λόγο.
ΜΑΡΙΑ ΘΩΜΑ: Κύριοι συνάδελφοι, θεωρώ ότι η άρση της βουλευτικής ασυλίας πρέπει να χορηγείται μόνο σε εκείνες τις περιπτώσεις που τα αδικήματα για τα οποία κατηγορείται Βουλευτής είτε έχουν προκαλέσει το κοινωνικό ενδιαφέρον, έχουν προκαλέσει το κοινό αίσθημα, έχουν συγκλονίσει την κοινή γνώμη, έχουν προσβάλλει το λαϊκό αίσθημα ή και από την άλλη μεριά αφορούν βαριές και ιδιαίτερα επικίνδυνες μορφές εγκληματικής δράσης οι οποίες είναι κοινωνικά απαράδεκτο να μένουν χωρίς δικαστική διερεύνηση.
Από τις διαπιστώσεις αυτές προκύπτει ότι η απόφαση της Βουλής για άρση ή όχι της ασυλίας δεν υπεισέρχεται, άμεσα τουλάχιστον, στην εξέταση της βασιμότητας ή όχι της αποδιδόμενης κατηγορίας στο Βουλευτή, δεν αποτελεί δηλαδή, η απόφαση της Βουλής οιονεί δικαστική αξιολόγηση αλλά συνιστά αποκλειστικά πολιτική κρίση για το αν ενδείκνυται από τη σκοπιά του συμφέροντος του πολιτεύματος να παραμείνει ο Βουλευτής προσωρινά ακαταδίωκτος. Γι' αυτό επιβάλλεται η κάθε μια από τις εισαγόμενες για συζήτηση εισαγγελικές αιτήσεις για άρση ασυλίας να κρίνεται χωριστά και εξειδικευμένα. 
Έτσι, λοιπόν, θα αναφερθώ σε κάθε μία από τις αιτήσεις χωριστά:
Η πρώτη αναφέρεται στο συνάδελφο κ. Παπαγεωργίου. Ο κ. Παπαγεωργίου κατηγορείται για ψευδορκία, εμπλέκεται σε μία υπόθεση με την οποία η σχέση του είναι καθαρά επαγγελματική και την οποία χειρίστηκε στο αρχικό στάδιο και για λίγο ως δικηγόρος, δίνοντας νομικές συμβουλές τόσο στον πελάτη του, όσο και στο μηνυτή του. Όσα ενώπιόν του και μόνο διεμείφθησαν, μόνο αυτά κατέθεσε ο συνάδελφος κ. Παπαγεωργίου, χωρίς άλλη περαιτέρω εμπλοκή και τα οποία αξίζει να σημειωθεί ότι δεν διαφέρουν ουσιαστικά από το περιεχόμενο της ανακοπής του εγκαλούντα ενώπιον του Μονομελούς Πρωτοδικείου, όπου ομολογεί ότι υπάρχει οικονομική διαφορά, ισχυρίζεται όμως ότι πρόκειται περί επιταγών ευκολίας και όχι περί δανείου. Πρόκειται για μία διαφορά η οποία έχει καθαρά αστικό χαρακτήρα και ως τέτοια οι εμπλεκόμενοι μπορούν να καταφύγουν στην πολιτική δικαιοσύνη για την επίλυσή της. Προτείνω την απόρριψη της αίτησης. 
Η δεύτερη αίτηση αφορά τον κ. Λιάνη. Ο κ. Λιάνης κατηγορείται για συκοφαντική δυσφήμιση σε βάρος του κ. Χρήστου Αλτίνη για όσα εις βάρος του ανέφερε κατά τη διάρκεια συνέντευξής του στη Φλώρινα. Από τα στοιχεία της δικογραφίας και από το περιεχόμενο της μήνυσης προκύπτει ότι πρόκειται για πολιτική αντιπαράθεση η οποία έχει πάρει τη μορφή πολιτικής αντιδικίας. Θεωρώ ότι η αναφορά του κ. Λιάνη στο πρόσωπο του κ. Αλτίνη αποτελεί πράξη και ενέργεια η οποία ανάγεται στην πολιτική του λειτουργία και δράση, αποτελεί πολιτική κρίση και απάντηση στα όσα προηγουμένως είχε πει γι' αυτόν ο κ. Αλτίνης. Προτείνω επίσης τη μη άρση της ασυλίας. 
Και η επόμενη αίτηση αφορά το συνάδελφο κ. Λιάνη. Υπάρχει έγκληση της ανώνυμης εταιρείας ΑΕΠΙ, Ελληνική Εταιρεία προς Προστασία της Πνευματικής Ιδιοκτησίας με την οποία η ανώνυμη αυτή εταιρεία κατηγορεί τον κ. Λιάνη για προσβολή πνευματικής ιδιοκτησίας με την ιδιότητά του ως μέλους της τριμελούς διοικούσας επιτροπής της μη κερδοσκοπικής αστικής εταιρείας που είχε αναλάβει τη διοργάνωση των εκδηλώσεων στις Πρέσπες. Ειδικότερα κατηγορείται, γιατί χωρίς άδεια της ΑΕΠΙ μετεδόθησαν δημόσια συνθέσεις και τραγούδια από τον κ. Πορτοκάλογλου κατά τη διάρκεια των εκδηλώσεων. 
Πέρα από το γεγονός ότι την ευθύνη του ρεπερτορίου κάθε φορά την έχει ο καλλιτέχνης που παρουσιάζει το πρόγραμμα, η συγκεκριμένη έγκληση αποτελεί, θα έλεγα, μοναδική πρωτοτυπία γιατί εν προκειμένω οι εγκλήσεις θα έπρεπε να είναι χιλιάδες, γιατί χιλιάδες είναι και οι εκδηλώσεις που στην πατρίδα μας γίνονται καθ' όλη τη διάρκεια του χρόνου και δη κατά τη διάρκεια του θέρους.
Η τελευταία αίτηση αφορά το συνάδελφο κ. Βαθειά ο οποίος κατηγορείται για συκοφαντική δυσφήμιση σε βάρος των εγκαλούντων προέδρου και γραμματέα του Δ.Σ. του Συλλόγου των Υπαλλήλων της Τράπεζας Αττικής. Το αδίκημα φέρεται να το εκτέλεσε με το περιεχόμενο αγωγής προηγηθείσης, για αδικοπραξία εις βάρος των εγκαλούντων, ύψους 100 εκατομμυρίων δραχμών για ικανοποίηση λόγω ηθικής βλάβης. Επί της ουσίας η υπόθεση αφορά τον ισχυρισμό των εγκαλούντων ότι χορήγησαν στον κύριο συνάδελφο, ο οποίος πριν εκλεγεί Βουλευτής ήταν πρόεδρος στο διοικητικό συμβούλιο, δάνειο 2 εκατομμυρίων για την κάλυψη των προεκλογικών του αναγκών.
Την απαίτησή τους αυτή οι εγκαλούντες την αξίωσαν και με προφορικό και με έγγραφο τρόπο, με τρόπο μειωτικό, απαξιωτικό και υβριστικό στο πρόσωπο του κυρίου Βαθειά και γι' αυτό το λόγο ήσκησε την αγωγή, το περιεχόμενο της οποίας αποτέλεσε στη συνέχεια το περιεχόμενο της έγκλησης. 
Πρόκειται για προσπάθεια ποινικοποίησης μιας καθαρά αστικής διαφοράς και επιτρέψτε μου να πω ότι μέσα από το κείμενο των επιστολών αλλά και της εξωδίκου που είχε σταλεί διαφαίνεται μία προσωπική εμπάθεια εις βάρος του κ. Βαθειά.
Παράλληλα, και για το ηθικό μόνο μέρος, για τον κύριο συνάδελφο, πρέπει να πω ότι από τα στοιχεία της δικογραφίας ουδόλως προκύπτει ότι έχει λάβει ο κ. Βαθειάς αυτό το δάνειο, αντίθετα σε σχετική αίτησή του η ελεγκτική επιτροπή του Διοικητικού Συμβουλίου του Συλλόγου απάντησε ρητά και κατηγορηματικά ότι από τον έλεγχο των στοιχείων της οικονομικής διαχείρισης δεν φέρεται καμία οφειλή του κ. Βαθειά προς το Δ.Σ..
Προτείνω τη μη αποδοχή και αυτής της αίτησης.
Σας ευχαριστώ.
ΠΡΟΕΔΡΕΥΩΝ (Κωνσταντίνος Γείτονας): Ο εισηγητής της Νέας Δημοκρατίας, κ. Πέτρος Μαντούβαλος έχει το λόγο.
ΠΕΤΡΟΣ ΜΑΝΤΟΥΒΑΛΟΣ: Κύριε Πρόεδρε, κύριοι συνάδελφοι, σε συστοιχία σε γενικές γραμμές βρίσκεται και η δική μας θέση με την εισηγήτρια της Πλειοψηφίας σε ό,τι αφορά τις άρσεις ασυλίας των συναδέλφων κυρίων Παπαγεωργίου, Λιάνη και Βαθειά.
Σε ό,τι αφορά γενικότερα τη δικογραφία που μας έχει διαβιβαστεί από τον Εισαγγελέα Πρωτοδικών Φλώρινας και αφορά τον κ. Λιάνη, είναι γνωστό ότι υπάρχει, σε επίπεδο σήριαλ, αντιδικία με τον κ. Αλτίνη στην περιοχή που πολιτεύεται ο κ. Λιάνης. Κατηγορείται και παραπέμπεται με το 362 και 363 για συκοφαντική δυσφήμιση. Νομίζω πως πρόκειται για μια πολιτική αντιπαράθεση, η οποία βεβαίως και εκθέτει και δημιουργεί προβλήματα.
Σε ό,τι αφορά όμως τη δική μας άποψη, νομίζω ότι δεν πρέπει να υπάρξει και ποινικοποίηση αυτής της υποθέσεως, αλλά και να υπάρχει λόγος άρσεως της ασυλίας του συναδέλφου κ. Λιάνη. 
Σε ό,τι αφορά επίσης τον κ. Λιάνη, στη δικογραφία που επίσης μας έχει διαβιβαστεί από την Εισαγγελία Πρωτοδικών Φλώρινας, υπάρχει μία ιδιόμορφη προσπάθεια ποινικοποίησης μιας αστικής διαφοράς, η οποία έχει σχέση με την ΑΕΠΙ, την Εταιρία Προστασίας Πνευματικής Ιδιοκτησίας για κάποιες εκδηλώσεις, στις οποίες συμμετείχε και ο κ. Λιάνης. Πήρε ενδεχομένως από αστικό και μόνο ενδιαφέρον, τροπή ποινικοποίησης -άγνωστο, γιατί εγώ δεν μπορώ να καταλάβω- και νομίζω ότι και γι΄ αυτόν το λόγο δεν χρειάζεται καθόλου να ασχοληθούμε και νομίζω ότι δεν πρέπει να γίνει άρση της ασυλίας του συναδέλφου. 
Βεβαίως σε όλες τις περιπτώσεις είμαστε υποχρεωμένοι να τονίσουμε ότι η συμπεριφορά και η διαγωγή εν γένει των Βουλευτών πρέπει να είναι παραδειγματική, γιατί υπάρχει κοινωνικό ενδιαφέρον στις τοπικές κοινωνίες, όμως και στις δύο περιπτώσεις και στις επόμενες που θα πω δεν υπάρχει λόγος ποινικοποίησης της άρσεως ασυλίας.
Σε ό,τι αφορά τη δικογραφία που μας έχει διαβιβαστεί από τον Εισαγγελέα Πρωτοδικών Χαλκίδας και αφορά το συνάδελφό μας κ. Γεώργιο Παπαγεωργίου, νομίζω και εδώ δεν συντρέχει λόγος άρσεως ασυλίας, διότι είναι μία υπόθεση, στην οποία ο κ. Παπαγεωργίου είχε χειριστεί σαν δικηγόρος. Σε κάποια στιγμή κατέθεσε και κατέθεσε γεγονότα, τα οποία γνώριζε. Δεν νομίζω ότι έχει εμπλοκή με ψευδορκία και με το αδίκημα του 224, παρ. 1 και 2 της ψευδορκίας. Εν γνώσει του κατέθεσε γεγονότα, τα οποία γνώριζε και τα οποία νομίζω ότι δεν τον εμπλέκουν σε καμία ποινική διαδικασία, που να τον αφορά, γι΄ αυτό και δεν συμφωνώ στην άρση ασυλίας του συναδέλφου μας.
Σε ό,τι αφορά τη δικογραφία που έχει διαβιβαστεί από τον Εισαγγελέα Πρωτοδικών Αθηνών για το συνάδελφο κ. Βαθειά Ιωάννη, παραδόξως τείνει να ποινικοποιηθεί επίσης μία αστική διαφορά, που έχει σχέση με ένα δάνειο που είχε λάβει τότε για τις προεκλογικές του ανάγκες και για τις οποίες τώρα ο Σύλλογος Υπαλλήλων Τραπέζης Αττικής, του οποίου ήταν μέλος του διοικητικού συμβουλίου, του έχει κάνει αγωγή για τα χρήματα αυτά. Συκοφαντική δυσφήμιση, όπως φέρεται ότι ετελέσθη και ποινικοποιείται και αυτή η αστική διαφορά, νομίζω ότι δεν υπάρχει.
Δεν νομίζω ότι υπάρχει κανένας λόγος για την άρση ασυλίας και αυτού του συναδέλφου. Για όλους αυτούς τους λόγους, τοποθετούμεθα αρνητικά ως προς την άρση ασυλίας των συναδέλφων κυρίων Λιάνη, Παπαγεωργίου και Βαθειά. 
Σας ευχαριστώ πολύ. 
ΠΡΟΕΔΡΕΥΩΝ (Κωνσταντίνος Γείτονας): Ο Κοινοβουλευτικός Εκπρόσωπος του Κομμουνιστικού Κόμματος Ελλάδος έχει το λόγο. 
ΑΝΤΩΝΗΣ ΣΚΥΛΛΑΚΟΣ: Θα ήθελα να πω και για τις τρεις περιπτώσεις, οι οποίες αφορούν τους συναδέλφους κυρίους Λιάνη, Βαθειά και Παπαγεωργίου, ότι το ποινικό μέρος πρέπει να το βάλουμε στην άκρη, μια και οι υποθέσεις λύνονται μέσα από τα αστικά δικαστήρια. Θα ήταν υπερβολή να άρουμε την ασυλία για ζητήματα, που λύνονται μέσω των πολιτικών δικαστηρίων. 
Υπάρχει και μια μήνυση κατά του κυρίου Λιάνη για συκοφαντική δυσφήμιση. Ανεξάρτητα από το πως κρίνει κανείς τους χαρακτηρισμούς, αυτό είναι και θέμα του καθενός μας, πρόκειται σαφώς για πολιτική αντιδικία και γι' αυτό λέμε ότι για όλες τις περιπτώσεις δεν πρέπει να αρθεί η ασυλία των συναδέλφων Βουλευτών. 
ΠΡΟΕΔΡΕΥΩΝ (Κωνσταντίνος Γείτονας): Ο Κοινοβουλευτικός Εκπρόσωπος του Συνασπισμού της Αριστεράς και της Προόδου κ. Κουβέλης έχει το λόγο. 
ΦΩΤΗΣ ΚΟΥΒΕΛΗΣ: Κύριε Πρόεδρε, η περίπτωση του συναδέλφου Γιάννη Βαθειά αναφέρεται σε μία αντιδικία συνδικαλιστικού χαρακτήρα. Κατά συνέπεια κινείται στην ευρύτερη σφαίρα της πολιτικής του δραστηριότητας και εισηγούμαι να μη δοθεί άδεια για τη δίωξή του. 

Το ίδιο υποστηρίζω και για την περίπτωση του κ. Γεωργίου Λιάνη. Είναι γνωστή η αντιδικία του με τον κ. Αλτίνι και εισηγούμαι και για τον πρώτο φάκελο και για το δεύτερο να μην αρθεί η ασυλία του. 
Σε ό,τι αφορά το συνάδελφο κ. Γιώργο Παπαγεωργίου, από θέση αρχής και μόνο θα προτείνω να αρθεί η ασυλία του για το λόγο ότι η αιτία για την οποία επιδιώκεται η άρση της ασυλίας, αναφέρεται σε πράξεις, βάσιμες ή αβάσιμες, κρίνω ότι μάλλον είναι αβάσιμες, αλλά αυτό δεν έχει σημασία, οι οποίες δεν έχουν καμία σχέση με την ευρύτερη πολιτική δραστηριότητα του συναδέλφου και τούτο ανεξάρτητα από την εκτίμηση που έχω στο πρόσωπό του. 
Η θέση αρχής όμως μου επιβάλλει να εισηγηθώ αυτό που προανέφερα.
ΠΡΟΕΔΡΕΥΩΝ (Κωνσταντίνος Γείτονας): Δεν έχει ζητήσει άλλος κύριος συνάδελφος το λόγο.
Κηρύσσεται περαιωμένη η συζήτηση επί των αιτήσεων άρσεως ασυλίας Βουλευτών. 
(Στο σημείο αυτό την Προεδρική Έδρα καταλαμβάνει ο Πρόεδρος της Βουλής κ. ΑΠΟΣΤΟΛΟΣ ΚΑΚΛΑΜΑΝΗΣ) 
ΠΡΟΕΔΡΟΣ (Απόστολος Κακλαμάνης): Κυρίες και κύριοι συνάδελφοι, θα διεξαχθεί τώρα η ψηφοφορία επί των αιτήσεων άρσεως ασυλίας και, αν συμφωνείτε, οι ψηφίζοντες επί των αιτήσεων άρσεως ασυλίας να απαντούν "ΝΑΙ" ή "ΟΧΙ" και επί της αιτήσεως ονομαστικής ψηφοφορίας για το νομοσχέδιο του Υπουργείου Τύπου και Μέσων Μαζικής Ενημέρωσης. 
Εγκρίνει το Σώμα:
ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα. 
ΠΡΟΕΔΡΟΣ (Απόστολος Κακλαμάνης): Συνεπώς το Σώμα ενέκρινε. 
Υπάρχει κάποιο πρόβλημα, αλλά όλοι εσείς έχετε εμπειρία και αναλόγως ψηφίζετε.
Καλούνται επί του καταλόγου από το ΠΑΣΟΚ ο κ. Θ.Κολιοπάνος και από τη Νέα Δημοκρατία ο κ. Κ. Κιλτίδης.
Επίσης καλούνται επί της ψηφοδόχου από το ΠΑΣΟΚ ο κ. Ι.Βαϊνάς και από τη Νέα Δημοκρατία ο κ. Ν. Νικολόπουλος εξ Αχαΐας. 
Ακόμη καλείται ο κ. Ν.Λεβογιάννης ως ειδικός επί των computers. 
Κύριοι συνάδελφοι, παρακαλώ δώστε τον κατάλογο των μελών της Επιτροπής των ΔΕΚΟ για να προηγηθούν.
Επίσης, θα παρακαλούσα να εκφωνήσετε πρώτα τον κ. Α. Νάκο, τον Υπουργό Πολιτισμού, τον Υπουργό Γεωργίας, τον κ. Κ. Μητσοτάκη, τον κ. Μ. Έβερτ, την κα Θ. Μπακογιάννη, τον κ. Χ. Παπουτσή, τον κ. Φ. Κουβέλη και τον κ. Α. Αλευρά, ώστε να τους διευκολύνουμε.
ΜΙΛΤΙΑΔΗΣ ΕΒΕΡΤ: Εγώ δεν βιάζομαι, κύριε Πρόεδρε.
ΠΡΟΕΔΡΟΣ (Απόστολος Κακλαμάνης): Εντάξει, κύριε Έβερτ.
ΜΙΛΤΙΑΔΗΣ ΕΒΕΡΤ: Ευχαριστώ πάντως, κύριε Πρόεδρε.
ΠΡΟΕΔΡΟΣ (Απόστολος Κακλαμάνης): Παρακαλώ να αρχίσει η ανάγνωση του καταλόγου.
(ΨΗΦΟΦΟΡΙΑ)
(ΜΕΤΑ ΚΑΙ ΤΗ ΔΕΥΤΕΡΗ ΑΝΑΓΝΩΣΗ ΤΟΥ ΚΑΤΑΛΟΓΟΥ)
ΠΡΟΕΔΡΕΥΩΝ (Κωνσταντίνος Γείτονας): Υπάρχει κάποιος κύριος συνάδελφος ο οποίος δεν άκουσε το όνομά του;
Ο κ. Αχιλλέας Καραμανλής, ο κ. Γεώργιος Παναγιωτόπουλος και ο κ. Γεώργιος Τσούρνος.
(Στο σημείο αυτό ψηφίζουν οι Βουλευτές κύριοι Καραμανλής, Παναγιωτόπουλος και Τσούρνος).
Κηρύσσεται περαιωμένη η ψηφοφορία και παρακαλώ τους κυρίους ψηφολέκτες να προβούν στην καταμέτρηση των ψήφων και την εξαγωγή του αποτελέσματος.
(ΚΑΤΑΜΕΤΡΗΣΗ )
(ΜΕΤΑ ΤΗΝ ΚΑΤΑΜΕΤΡΗΣΗ)
ΠΡΟΕΔΡΕΥΩΝ (Κωνσταντίνος Γείτονας): Κύριοι συνάδελφοι, έχω την τιμή να ανακοινώσω το αποτέλεσμα της διεξαχθείσης ονομαστικής ψηφοφορίας.
Ψήφισαν συνολικά 255 Βουλευτές. 
Υπέρ της αρχής του νομοσχεδίου, δηλαδή "ΝΑΙ" ψήφισαν 135 Βουλευτές.
Κατά της αρχής του νομοσχεδίου, δηλαδή "ΟΧΙ" ψήφισαν 120 Βουλευτές, σύμφωνα με το παρακάτω πρωτόκολλο ονομαστικής ψηφοφορίας:
"Oνομαστική ψηφοφορία
N Ο
ΕΠΙΚΡΑΤΕΙΑΣ 
Αυγερινός Παρασκευάς + 
Λαΐου Αγγελική - 
Χριστοδουλάκης Νίκος + 
Σπυράκη Χριστίνα + 
Βούγιας Σπυρίδων + 
Τσουκάτος Θεόδωρος + 
'Εβερτ Μιλτιάδης +
Βαρβιτσιώτης Ιωάννης +
Μολυβιάτης Πέτρος +
Παπαθανασίου Ιωάννης +
Σπηλιωτόπουλος Αριστόβουλος ('Αρης) +
Ψαχαρόπουλος Γεώργιος +
Α' ΑΘΗΝΩΝ 
Παπανδρέου Γεώργιος - 
Γεννηματά Φωτεινή (Φώφη) + 
Σκανδαλίδης Κων/νος + 
Παπαντωνίου Ιωάννης (Γιάννος) - 
Παπουτσής Χρήστος + 
Αλευράς Αθανάσιος (Νάσος) + 
Αρσένης Γεράσιμος - 
Μανίκας Στέφανος + 
Μπακογιάννη Θεοδώρα (Ντόρα) +
Αλογοσκούφης Γεώργιος +
Παυλόπουλος Προκόπιος +
Μάνος Στέφανος +
Βουλγαράκης Γεώργιος +
Λυκουρέζος Αλέξανδρος - Λέων +
Γιαννάκου Μαριέττα +
Κακλαμάνης Νικήτας +
Μπενάκη - Ψαρούδα 'Αννα +
Κανέλλη Γαρυφαλλιά (Λιάνα) -
Κωνσταντόπουλος Νικόλαος +
Β' ΑΘΗΝΩΝ 
Παπανδρέου Βασιλική (Βάσω) - 
Κακλαμάνης Απόστολος + 
Λοβέρδος Ανδρέας + 
Κούρκουλα Ελένη + 
Γείτονας Κων/νος + 
Πρωτόππαπας Χρήστος + 
Παπαϊωάννου Μιλτιάδης + 
Κουλούρης Κίμων + 
Μαντέλης Αναστάσιος (Τάσος) - 
Δασκαλάκης Γεώργιος + 
Ασκητής Αθανάσιος (Νάσος) + 
Κοντογιαννόπουλος Βασίλειος + 
Κατσέλη Ελεωνόρα (Νόρα) + 
Ανωμερίτης Γεώργιος + 
Χυτήρης Τηλέμαχος + 
Γιαννόπουλος Ευάγγελος - 
Kατσανέβας Θεόδωρος + 
Χαραλαμπόπουλος Ιωάννης + 
Μητσοτάκης Κων/νος +
Τζαννετάκης Τζαννής +
Παναγιωτόπουλος Παναγιώτης (Πάνος) +
Μεϊμαράκης Ευάγγελος - Βασίλειος +
Πολύδωρας Βύρων +
Λιάπης Μιχαήλ - Γεώργιος +
Βαρβιτσιώτης Μιλτιάδης +
Πετραλιά-Πάλλη Φάνη +
Καμμένος Παναγιώτης (Πάνος) 
Καρατζαφέρης Γεώργιος +
Κασσίμης Θεόδωρος -
Γιακουμάτος Γεράσιμος +
Παπακώστα - Σιδηροπούλου Κατερίνα +
Ανδρεουλάκος Απόστολος -
Καρράς Κώστας +
Παπαρήγα Αλεξάνδρα -
Κολοζώφ Ορέστης -
Σκυλλάκος Αντώνιος +
Δαμανάκη Μαρία -
Κουβέλης Φώτιος - Φανούριος +
ΝΟΜΟΣ ΑΙΤΩΛΙΑΣ ΚΑΙ ΑΚΑΡΝΑΝΙΑΣ 
Μακρυπίδης Ανδρέας + 
Βερελής Χρήστος + 
Κουρουμπλής Παναγιώτης + 
Σμυρλής - Λιακατάς Χρήστος + 
Βαϊνάς Ιωάννης + 
Σαλμάς Μάριος +
Αγγελόπουλος Νικόλαος +
Στριφτάρης Σπυρίδων - 
ΝΟΜΟΣ ΑΡΓΟΛΙΔΟΣ 
Θωμόπουλος Ιωάννης + 
Τσούρνος Γεώργιος +
Παπαδημητρίου Ελισάβετ ('Ελσα) +
ΝΟΜΟΣ ΑΡΚΑΔΙΑΣ 
Ρέππας Δημήτριος - 
Σπυρόπουλος Ροβέρτος - 
Τατούλης Πέτρος -
Κωστόπουλος Δημήτριος -
ΝΟΜΟΣ ΑΡΤΗΣ 
Κολιοπάνος Θεόδωρος + 
Κοσσυβάκης Δημήτριος + 
Καραμπίνας Κων/νος +
ΠΕΡΙΦΕΡΕΙΑ ΝΟΜΟΥ ΑΤΤΙΚΗΣ 
Πάγκαλος Θεόδωρος + 
Βρεττός Κων/νος + 
Γιαννάκης Ιωάννης + 
Παπαηλίας Ηλίας + 
Βλάχος Γεώργιος +
Κατσίκης Θεόδωρος -
Κατσιγιάννης Αθανάσιος +
Μπούρας Αθανάσιος +
Αμπατζόγλου Γεώργιος +
ΝΟΜΟΣ ΑΧΑΪΑΣ 
Φούρας Ανδρέας + 
Χρυσανθακόπουλος Αλέξανδρος + 
Θωμά Μαρία + 
Θωμάς Γεώργιος + 
Σπηλιόπουλος Κων/νος + 
Σπηλιωτόπουλος Σπήλιος +
Νικολόπουλος Νικόλαος +
Βασιλείου Θεόφιλος +
Κοσιώνης Παναγιώτης -
ΝΟΜΟΣ ΒΟΙΩΤΙΑΣ 
Αποστολίδης Λουκάς + 
Ακριβάκης Αλέξανδρος + 
Μπασιάκος Ευάγγελος +
Τσιπλάκος Αριστείδης +
ΝΟΜΟΣ ΓΡΕΒΕΝΩΝ 
Τζιόλας Ελευθέριος + 
ΝΟΜΟΣ ΔΡΑΜΑΣ 
Κωνσταντίνου Φλώρος + 
Παπαδόπουλος Σταύρος -
Δαϊλάκης Σταύρος +
ΝΟΜΟΣ ΔΩΔΕΚΑΝΗΣΟΥ 
Κρεμαστινός Δημήτριος + 
Σφυρίου Κοσμάς + 
Παπανικόλας Βασίλειος + 
Παυλίδης Αριστοτέλης +
ΝΟΜΟΣ ΕΒΡΟΥ 
Φωτιάδης Απόστολος + 
Ζαμπουνίδης Νικόλαος + 
Δημοσχάκης Θεοφάνης +
Λυμπερακίδης Λεωνίδας +
ΝΟΜΟΣ ΕΥΒΟΙΑΣ 
Θεοδώρου Χρήστος + 
Παπαγεωργίου Γεώργιος + 
Πιπεργιάς Δημήτριος + 
Κεδίκογλου Βασίλειος +
Λιάσκος Αναστάσιος +
Παπαγεωργόπουλος Ελευθέριος +
ΝΟΜΟΣ ΕΥΡΥΤΑΝΙΑΣ 
Τσίπρας Βασίλης +
ΝΟΜΟΣ ΖΑΚΥΝΘΟΥ 
Γκούσκος Διονύσιος + 
ΝΟΜΟΣ ΗΛΕΙΑΣ 
Ζαφειρόπουλος Ιωάννης + 
Γεωργακόπουλος Δημήτριος + 
Αντωνακόπουλος Παναγιώτης + 
Σκουλαρίκης Ιωάννης + 
Αδραχτάς Παναγιώτης +
Κορκολόπουλος Βασίλης +
ΝΟΜΟΣ ΗΜΑΘΙΑΣ 
Χρυσοχοίδης Μιχαήλ - 
Γικόνογλου Μόσχος - 
Χαλκίδης Μιχαήλ +
Φωτιάδης Ηλίας +
ΝΟΜΟΣ ΗΡΑΚΛΕΙΟΥ 
Αποστολάκης Δημήτριος + 
Ματζαπετάκης Στυλιανός + 
Κουράκης Ιωάννης + 
Σχοιναράκη - Ηλιάκη Ευαγγελία + 
Στρατάκης Εμμανουήλ + 
Βρέντζος Σταύρος + 
Κεφαλογιάννης Εμμανουήλ +
Δεικτάκης Γέωργιος +
ΝΟΜΟΣ ΘΕΣΠΡΩΤΙΑΣ 
Παπαδόπουλος Αλέξανδρος + 
Μπέζας Αντώνιος +
Α' ΘΕΣΣΑΛΟΝΙΚΗΣ 
Τζοχατζόπουλος Απόστολος - Αθανάσιος + 
Βενιζέλος Ευάγγελος + 
Καστανίδης Χαράλαμπος + 
Παπαθεμελής Στυλιανός - 'Αγγελος - 
Μαγκριώτης Ιωάννης + 
Γκεσούλης Νικόλαος + 
Σπυριούνης Κυριάκος - 
Καραμανλής Κων/νος +
Ψωμιάδης Παναγιώτης -
Ορφανός Γεώργιος +
Σπηλιόπουλος Αναστάσιος +
Κούβελας Σωτήριος +
Χουρμουζιάδης Γεώργιος +
Ξηροτύρη - Αικατερινάρη Ασημίνα +
Β' ΘΕΣΣΑΛΟΝΙΚΗΣ 
Γερανίδης Βασίλειος - 
Τσιόκας Θεοχάρης + 
Κίρκος Γεώργιος + 
Διαμαντής Κων/νος + 
Ρεγκούζας Αδάμ +
Σαλαγκούδης Γεώργιος +
Τζέκης 'Αγγελος -
NOMOΣ ΙΩΑΝΝΙΝΩΝ 
Αργύρης Ευάγγελος + 
Μαλέσιος Ευάγγελος + 
Παπούλιας Κάρολος - 
Tασούλας Κων/νος +
Καλογιάννης Σταύρος +
ΝΟΜΟΣ ΚΑΒΑΛΑΣ 
Τσακλίδης Ιωάννης + 
Στρατηλάτης Νικόλαος + 
Καλαντζής Γεώργιος +
Παναγιωτόπουλος Γεώργιος +
ΝΟΜΟΣ ΚΑΡΔΙΤΣΗΣ 
Σαλαγιάννης Νικόλαος + 
Τσιλίκας Βασίλειος + 
Αναγνωστόπουλος Θεόδωρος +
Σιούφας Δημήτριος +
Ταλιαδούρος Σπυρίδων +
ΝΟΜΟΣ ΚΑΣΤΟΡΙΑΣ 
Πετσάλνικος Φίλιππας + 
Αγγελής Ανέστης +
ΝΟΜΟΣ ΚΕΡΚΥΡΑΣ 
Δρυς Γεώργιος + 
Κοντομάρης Ευτύχιος + 
Σπύρου Σπυρίδων +
ΝΟΜΟΣ ΚΕΦΑΛΛΗΝΙΑΣ 
Καλαφάτης Αλέξανδρος + 
ΝΟΜΟΣ ΚΙΛΚΙΣ 
Φλωρίδης Γεώργιος + 
Τσιτουρίδης Σάββας +
Κιλτίδης Κων/νος +
ΝΟΜΟΣ ΚΟΖΑΝΗΣ 
Αθανασιάδης Αλέξανδρος + 
Λωτίδης Λάζαρος + 
Βλαχόπουλος Ηλίας + 
Τσιαρτσιώτης Νικόλαος +
Παπαδόπουλος Μιχάλης +
ΝΟΜΟΣ ΚΟΡΙΝΘΙΑΣ 
Κοτσώνης Θεόδωρος + 
Χωρέμης Αναστάσιος + 
Δήμας Σταύρος +
Παπαληγούρας Αναστάσιος +
ΝΟΜΟΣ ΚΥΚΛΑΔΩΝ 
Παπαζώη Ελισάβετ + 
Λεβογιάννης Νικόλαος + 
Χωματάς Ιωάννης -
ΝΟΜΟΣ ΛΑΚΩΝΙΑΣ 
Γρηγοράκος Λεωνίδας + 
Σκανδαλάκης Παναγιώτης +
Δαβάκης Αθανάσιος +
ΝΟΜΟΣ ΛΑΡΙΣΗΣ 
Νασιώκας 'Εκτορας + 
Φλώρος Νικόλαος + 
Χατζημιχάλης Νικόλαος - Φώτιος + 
Φαρμάκης Νικόλαος + 
Γαρουφαλιάς Γεώργιος +
Ζώης Χρήστος +
Κατσαρός Νικόλαος +
Τσιόγκας Δημήτριος - 
ΝΟΜΟΣ ΛΑΣΗΘΙΟΥ 
Καρχιμάκης Μιχαήλ + 
Ιωαννίδης Φοίβος + 
ΝΟΜΟΣ ΛΕΣΒΟΥ 
Σηφουνάκης Νικόλαος - 
Παπαδέλλης Φραγκλίνος + 
Σκοπελίτης Σταύρος +
ΝΟΜΟΣ ΛΕΥΚΑΔΑΣ 
Βλασσόπουλος Ευάγγελος - 
ΝΟΜΟΣ ΜΑΓΝΗΣΙΑΣ 
Ζήση Ροδούλα + 
Τζανής Λεωνίδας + 
Βούλγαρης Αλέξανδρος + 
Νάκος Αθανάσιος +
Μακρή Ζωή (Ζέττα) -
Γκατζής Νικόλαος -
ΝΟΜΟΣ ΜΕΣΣΗΝΙΑΣ 
Κατσιλιέρης Πέτρος + 
Μπένος Ιωάννης - Σταύρος + 
Γιαννακόπουλος Ιωάννης + 
Καλαντζάκου Σοφία -
Παπανικολάου Ελευθέριος +
Λαμπρόπουλος Ιωάννης +
ΝΟΜΟΣ ΞΑΝΘΗΣ 
Σγουρίδης Παναγιώτης + 
Στολίδης Σωτήριος + 
Κοντός Αλέξανδρος +
Α' ΠΕΙΡΑΙΩΣ 
Σημίτης Κων/νος - 
Φασούλας Παναγιώτης + 
Μπεντενιώτης Εμμανουήλ + 
Καλός Γεώργιος +
Μελάς Παναγιώτης +
Μιχαλολιάκος Βασίλειος +
Μαντούβαλος Πέτρος +
Β' ΠΕΙΡΑΙΩΣ 
Λαλιώτης Κων/νος + 
Νιώτης Γρηγόρης + 
Λιντζέρης Δημήτριος + 
Κρητικός Παναγιώτης - 
Διαμαντίδης Ιωάννης + 
Καψής Γιάννης + 
Νεράντζης Αναστάσιος +
Λαφαζάνης Παναγιώτης +
ΝΟΜΟΣ ΠΕΛΛΗΣ 
Πασχαλίδης Γεώργιος - 
Βοσνάκης Χρήστος + 
Καρασμάνης Γεώργιος +
Φουντουκίδου - Θεοδωρίδου Παρθένα +
Τζαμτζής Ιορδάνης (Δάνης) +
ΝΟΜΟΣ ΠΙΕΡΙΑΣ 
Τσερτικίδης Παντελής + 
Αρσένη Μαρία + 
Κωνσταντόπουλος Γεώργιος +
Πολύζος Ευάγγελος +
ΝΟΜΟΣ ΠΡΕΒΕΖΗΣ 
Τσεκούρας Ιωάννης + 
Τρυφωνίδης Γεώργιος +
ΝΟΜΟΣ ΡΕΘΥΜΝΗΣ 
Λουκάκης Μανώλης + 
Κεφαλογιάννης Ιωάννης -
ΝΟΜΟΣ ΡΟΔΟΠΗΣ 
Γκαλήπ Γκαλήπ + 
Μεχμέτ Αχμέτ + 
Στυλιανίδης Ευριπίδης +
ΝΟΜΟΣ ΣΑΜΟΥ 
Βαρδίκος Πυθαγόρας + 
ΝΟΜΟΣ ΣΕΡΡΩΝ 
Ανθόπουλος Ιωάννης + 
Βασιλακάκης Βασίλειος + 
Λεονταρίδης Θεόφιλος +
Καραμανλής Αχιλλέας +
Κόλλια - Τσαρουχά Μαρία +
Χαϊτίδης Ευγένιος +
Τσιπλάκης Κων/νος +
ΝΟΜΟΣ ΤΡΙΚΑΛΩΝ 
Μαγκούφης Χρήστος + 
Μάτης Αθανάσιος + 
Σκρέκας Θεόδωρος +
Χατζηγάκης Σωτήριος +
Λέγκας Νικόλαος +
ΝΟΜΟΣ ΦΘΙΩΤΙΔΟΣ 
Παπαδήμας Λάμπρος - 
Βαθειάς Ιωάννης + 
Αλαμπάνος Δημήτριος + 
Γιαννόπουλος Αθανάσιος +
Χειμάρας Αθανάσιος -
Καλλιώρας Ηλίας +
ΝΟΜΟΣ ΦΛΩΡΙΝΗΣ 
Λιάνης Γεώργιος + 
Κορτσάρης Νικόλαος -
ΝΟΜΟΣ ΦΩΚΙΔΟΣ 
Θάνος Δημήτριος + 
Γκελεστάθης Νικόλαος -
ΝΟΜΟΣ ΧΑΛΚΙΔΙΚΗΣ 
Πάχτας Χρήστος + 
Πάππας Βασίλειος +
Φλωρίνης Αθηναίος +
ΝΟΜΟΣ ΧΑΝΙΩΝ 
Σκουλάκης Εμμανουήλ + 
Δαμιανάκης Ευτύχιος + 
Βαλυράκης Ιωσήφ - 
Μαρκογιαννάκης Χρήστος +
ΝΟΜΟΣ ΧΙΟΥ 
Τσουρή Ελπίδα + 
Βαρίνος Αθανάσιος +

ΣΥΝΟΛΟ 225
"ΝΑΙ" 146
"ΟΧΙ" 120"
Ο ΠΡΟΕΔΡΟΣ ΟΙ ΓΡΑΜΜΑΤΕΙΣ"
ΠΡΟΕΔΡΕΥΩΝ (Κωνσταντίνος Γείτονας): Συνεπώς το νομοσχέδιο του Υπουργείου Τύπου και Μέσων Μαζικής Ενημέρωσης "Περιορισμοί στη σύναψη δημοσίων συμβάσεων με πρόσωπα που δραστηριοποιούνται ή συμμετέχουν σε επιχειρήσεις μέσων ενημέρωσης και άλλες διατάξεις" έγινε δεκτό επί της αρχής κατά πλειοψηφία. 
Κυρίες και κύριοι συνάδελφοι, μετά τη διεξαγωγή του αποτελέσματος της ονομαστικής ψηφοφορίας θα προχωρήσουμε στη συζήτηση των άρθρων του νομοσχεδίου.
Το νομοσχέδιο υπενθυμίζω έχει δώδεκα άρθρα κατανεμημένα σε δύο κεφάλαια. Σύμφωνα και με απόφαση της Διάσκεψης των Προέδρων που έχει υιοθετηθεί και από το Σώμα, θα διατεθούν δύο συνεδριάσεις για τα άρθρα και τις τροπολογίες. 
Το κεφάλαιο 1 περιλαμβάνει τα άρθρα 1 έως και 6: "Περιορισμοί στη σύναψη δημοσίων συμβάσεων" κλπ και το κεφάλαιο 2 περιλαμβάνει τα άρθρα 7 έως 12 πέραν του ακροτελεύτιου άρθρου.
Υπάρχει επίσης μία τροπολογία Βουλευτού εμπρόθεσμη και δύο εκπρόθεσμες.
Πώς θέλετε να προχωρήσουμε; Ακούω τις προτάσεις σας.
Ο κ. Τζανής έχει το λόγο.
ΛΕΩΝΙΔΑΣ ΤΖΑΝΗΣ: Εγώ θα έλεγα να γίνει συζήτηση όπως έγινε και στην επιτροπή. Δηλαδή με το χωρισμό των ενοτήτων. Και εννοώ να συζητήσουμε σήμερα τα άρθρα 1, 2, 3, 4, 5 και 6 και να αφήσουμε τα υπόλοιπα για αύριο.
ΠΡΟΕΔΡΕΥΩΝ (Κωνσταντίνος Γείτονας): Από πλευράς Νέας Δημοκρατίας ο κ. Βασιλείου έχει το λόγο.
ΘΕΟΦΙΛΟΣ ΒΑΣΙΛΕΙΟΥ: Κύριε Πρόεδρε, εκτιμώ ότι η ενότητα των άρθρων 1 έως 4 είναι δυνατόν να συζητηθεί απόψε, διότι αξιολογείται πιο πρόσφορα για να μπορούμε να της δώσουμε την έκταση που χρειάζεται στη συζήτηση αυτή.
ΠΡΟΕΔΡΕΥΩΝ (Κωνσταντίνος Γείτονας): Από πλευράς Συνασπισμού υπάρχει πρόταση; Δηλαδή θα ήθελα την άποψή σας να συζητήσουμε την ενότητα των άρθρων 1 έως 4 ή 1 έως 6.
ΦΟΙΒΟΣ ΙΩΑΝΝΙΔΗΣ: Κύριε Πρόεδρε, θα ήθελα το λόγο.
ΠΡΟΕΔΡΕΥΩΝ (Κωνσταντίνος Γείτονας): Ορίστε, κύριε Ιωαννίδη έχετε το λόγο.
ΦΟΙΒΟΣ ΙΩΑΝΝΙΔΗΣ: Κύριε Πρόεδρε, δεν διαφωνώ το να συζητήσουμε σε δύο ενότητες τα άρθρα. Αλλά επειδή έχει προηγηθεί η σημερινή διαδικασία, επειδή δεν είναι και μεγάλα τα περιθώρια και επειδή τα καίρια άρθρα είναι τα καίρια άρθρα της πρώτης ενότητας, θα πρότεινα να συζητήσουμε σήμερα τη δεύτερη ενότητα και αύριο να συζητήσουμε την πρώτη ενότητα. 
ΠΡΟΕΔΡΕΥΩΝ (Κωνσταντίνος Γείτονας): Δεν γίνεται αυτό. Το Προεδρείο δεν συμφωνεί με την πρόταση αυτή.
Ο κύριος Υπουργός έχει το λόγο.
ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): Κύριε Πρόεδρε, είναι ήδη προχωρημένη η ώρα και νομίζω ότι μπορεί η συζήτηση να γίνει και στις δύο ενότητες αύριο με άνεση. 
ΠΡΟΕΔΡΕΥΩΝ (Κωνσταντίνος Γείτονας): Θα διαθέσουμε δύο συνεδριάσεις, κύριε Υπουργέ. Το έχουμε πει αυτό.
ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): Έχω την εντύπωση από την εμπειρία της Διαρκούς Επιτροπής ότι είναι ολιγόωρη η συζήτηση, ειδικά της δεύτερης ενότητας. Τα περισσότερα άρθρα είναι αποδεκτά στην ουσία. Μ' αυτήν την έννοια εγώ θα πρότεινα, αν είναι δυνατόν, να διακόψουμε και να πάμε για αύριο. 
ΠΡΟΕΔΡΕΥΩΝ (Κωνσταντίνος Γείτονας): Το λόγο έχει ο κ. Κωνσταντόπουλος.
ΝΙΚΟΛΑΟΣ ΚΩΝΣΤΑΝΤΟΠΟΥΛΟΣ (Πρόεδρος του Συνασπισμού της Αριστεράς και της Προόδου): Νομίζω, κύριε Πρόεδρε, ότι μπορούμε να πάμε αύριο μια και το θέμα έτσι και αλλιώς απασχολεί και θα απασχολεί συνεχώς. Μη γίνει μια συζήτηση πιεσμένη μετά από μια τέτοια διαδικασία. Εάν και η Κυβέρνηση θέλει να πάμε αύριο και μάλιστα σε δύο συνεδριάσεις, να πάμε αύριο. 
ΠΡΟΕΔΡΕΥΩΝ (Κωνσταντίνος Γείτονας): Ο κ. Παυλόπουλος έχει το λόγο.
ΠΡΟΚΟΠΗΣ ΠΑΥΛΟΠΟΥΛΟΣ: Κύριε Πρόεδρε. Θα συμφωνήσω με τον κ. Κωνσταντόπουλο ως προς την σοβαρότητα του θέματος. Αλλά έχω την εντύπωση ότι όταν υπάρχουν δύο συνεδριάσεις, σήμερα και αύριο, είναι καλύτερα να τις χρησιμοποιήσουμε και τις δύο. Μπορεί να επαναλάβουμε ορισμένα πράγματα, αλλά repetitio mater studiorum, για να το πω και έτσι. Προτιμώ λοιπόν, εάν συμφωνείτε, -εγώ δεν έχω αντίρρηση, το συζήτησα και με τον εισηγητή μας τον κ. Βασιλείου- να πάμε σήμερα από το άρθρο 1 ως το άρθρο 7 και αύριο στα υπόλοιπα. Εν πάση περιπτώσει όμως όσα δεν προλάβουμε να τα συζητήσουμε σήμερα να τα δούμε αύριο. Να συζητήσουμε λοιπόν σήμερα από το άρθρο 1 ως το άρθρο 7. 
ΠΡΟΕΔΡΕΥΩΝ (Κωνσταντίνος Γείτονας): Ο κ. Μητσοτάκης έχει το λόγο.
ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Κύριε Πρόεδρε, και εγώ θα συμφωνήσω με τον κ. Παυλόπουλο. 'Εχουμε δύο συνεδριάσεις και πρέπει να τις αξιοποιήσουμε. 'Αλλωστε δεν είναι και απόλυτα τα στεγανά. Ούτως ή άλλως μιλάμε με κάποια άνεση και ελευθερία. Και ούτως ή άλλως το θέμα αξίζει τρεις μέρες συζήτηση. Εγώ θα έλεγα να συζητήσουμε και απόψε και αύριο. 
ΠΡΟΕΔΡΕΥΩΝ (Κωνσταντίνος Γείτονας): Εγώ είμαι υποχρεωμένος να θυμίσω ότι η Διάσκεψη των Προέδρων αποφάσισε και το Σώμα υιοθέτησε πράγματι τρεις συνεδριάσεις για το Ν/Σ.
Εάν συμφωνείτε, λόγω του ότι σήμερα συζητήσαμε τις ασυλίες, και μεσολάβησαν και οι ψηφοφορίες, ότι πρέπει να συνεχίσουμε τη συζήτηση των άρθρων αύριο, το Προεδρείο προτείνει να διατεθεί και μία άλλη συνεδρίαση την επόμενη εβδομάδα, κύριε Υπουργέ. Να ξεκινήσουμε λοιπόν, αν συμφωνείτε, αύριο και αν υπάρξει ανάγκη συζήτησης θα διατεθεί και άλλη μέρα. 
Ορίστε, κύριε Πρόεδρε.
ΝΙΚΟΛΑΟΣ ΚΩΝΣΤΑΝΤΟΠΟΥΛΟΣ (Πρόεδρος του Συνασπισμού της Αριστεράς και της Προόδου): Κύριε Πρόεδρε, να συμφωνήσουμε και με την Κυβέρνηση ότι αν συνεχίσουμε τη συζήτηση αύριο, θα έχουμε έτσι και αλλιώς δύο συνεδριάσεις.
ΠΡΟΕΔΡΕΥΩΝ (Κωνσταντίνος Γείτονας): Ο κ. Σκυλλάκος έχει το λόγο.
ΑΝΤΩΝΗΣ ΣΚΥΛΛΑΚΟΣ: Εγώ κύριε Πρόεδρε, θέλω να πω το εξής. Αύριο υπάρχει η Οικονομική Επιτροπή για τα οικονομικά των κομμάτων η οποία θα αρχίσει στις 9.00΄ η ώρα. 'Εγινε μάλιστα ολόκληρη συζήτηση να μην συμπίπτει με την Ολομέλεια. Τα δύο αυτά νομοσχέδια ίσως είναι τα πιο σημαντικά της χρονιάς. 
Εμείς έχουμε ένα πρακτικό πρόβλημα. Είμαι εισηγητής στο παρόν και υπεύθυνος να τοποθετηθώ και στο άλλο. Μέχρι τις 11.30 η ώρα, αν δεν κάνω λάθος, η Ολομέλεια θα ασχολείται με τις επίκαιρες ερωτήσεις. 
Πού είναι το πρόβλημα; 'Ότι σε κρίσιμα ζητήματα αυτού του νομοσχεδίου εγώ, δηλαδή το Κ.Κ. Ε. δεν μπορούμε να είμαστε σε δύο αίθουσες ταυτοχρόνως. 
ΠΡΟΕΔΡΕΥΩΝ (Κωνσταντίνος Γείτονας): Ούτως ή άλλως θα υπάρχει και η δεύτερη ενότητα αύριο.
ΑΝΤΩΝΗΣ ΣΚΥΛΛΑΚΟΣ: Η δεύτερη ενότητα είναι άνευ σημασίας, κύριε Πρόεδρε.
ΠΡΟΕΔΡΕΥΩΝ (Κωνσταντίνος Γείτονας): Εγώ δεν έχω καμία αντίρρηση. Απλώς σας ακούω και διευκρινίζω. Θέλω να είμαι σύμφωνος μ' αυτά που η Διάσκεψη των Προέδρων και το Σώμα αποφάσισε. 
Ορίστε, κύριε Παυλόπουλε, έχετε το λόγο.
ΠΡΟΚΟΠΗΣ ΠΑΥΛΟΠΟΥΛΟΣ: Θέλω να πω στον κ. Σκυλλάκο το εξής. Και αν ακόμα συζητήσουμε και σήμερα και αύριο, στην αυριανή συνεδρίαση πάλι θα έχει το ίδιο πρόβλημα.
Προτείνω λοιπόν να συνεδριάσουμε αύριο και την Τρίτη. Και, βεβαίως, αν μείνει κάτι να το συζητήσουμε περισσότερο την Τρίτη. Έτσι θα έχει και αύριο την ευκαιρία ο κ. Σκυλλάκος.
'Αρα, λοιπόν, να δεσμευθούμε σήμερα ότι θα υπάρξει συνεδρίαση και αύριο και την Τρίτη.
ΠΡΟΕΔΡΕΥΩΝ (Κωνσταντίνος Γείτονας): Αυτό πρότεινα, κύριε Παυλόπουλε. Ακριβώς μετά τις προτάσεις όλων σας είπα ότι αν δεν συνεχίσουμε σήμερα, θα πάμε οπωσδήποτε αύριο, αλλά και σε δεύτερη συνεδρίαση την επόμενη εβδομάδα. Εγώ θέλω να είμαι εντάξει με την απόφαση του Σώματος. 
Είμαστε σύμφωνοι επ' αυτού; 
ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.
ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): Την Τρίτη η συνεδρίαση είναι απόγευμα, κύριε Πρόεδρε;
ΠΡΟΕΔΡΕΥΩΝ (Κωνσταντίνος Γείτονας): Μάλιστα, κύριε Υπουργέ. 
Εν πάση περιπτώσει, κύριε Υπουργέ, συμφωνήσατε προηγουμένως και δεν μπορούμε να αλλάξουμε απόφαση. 
ΑΝΤΩΝΗΣ ΣΚΥΛΛΑΚΟΣ: Δεν ξεκαθαρίστηκε όμως, κύριε Πρόεδρε, εάν θα πάμε σε ενότητες ή θα συζητηθεί ξεχωριστά το κάθε άρθρο. 
ΠΡΟΕΔΡΕΥΩΝ (Κωνσταντίνος Γείτονας): Είπαμε σε δύο ενότητες, κύριε Σκυλλάκο. 
ΑΝΤΩΝΗΣ ΣΚΥΛΛΑΚΟΣ: Ναι, αλλά προϋποτίθεται να υπάρξει άνεση χρόνου για να μπορέσουμε να πούμε αυτά που θέλουμε. 
ΠΡΟΕΔΡΕΥΩΝ (Κωνσταντίνος Γείτονας): Μα, γι' αυτό μίλησα για δύο συνεδριάσεις, κύριε Σκυλλάκο.
Θα διακόψουμε, λοιπόν, τώρα και θα συνεχίσουμε την κατ' άρθρο συζήτηση του νομοσχεδίου, όπως αποφασίσαμε, αύριο και την προσεχή Τρίτη. 
Έχω την τιμή να ανακοινώσω στο Σώμα ότι η Διαρκής Επιτροπή Εθνικής Άμυνας και Εξωτερικών Υποθέσεων καταθέτει την έκθεσή της στο σχέδιο νόμου του Υπουργείου Εθνικής 'Αμυνας "Κύρωση του Πρωτοκόλλου για τα Προνόμια και τις Ασυλίες του Ευρωπαϊκού Οργανισμού για την εκμετάλλευση των Μετεωρολογικών Δορυφόρων EUMETSAT".
Μέχρι την ανακοίνωση του αποτελέσματος της μυστικής ψηφοφορίας για τις ασυλίες διακόπτουμε επ' ολίγoν.
(ΔΙΑΚΟΠΗ)
(ΜΕΤΑ ΤΗ ΔΙΑΚΟΠΗ)
ΠΡΟΕΔΡΕΥΩΝ (Κωνσταντίνος Γείτονας): Κυρίες και κύριοι συνάδελφοι, επαναλαμβάνεται η διακοπείσα συνεδρίαση. 
Έχω την τιμή να ανακοινώσω το αποτέλεσμα των διεξαχθεισών ψηφοφοριών επί των αιτήσεων άρσεως ασυλίας Βουλευτών. 
Εψήφισαν συνολικά 243 συνάδελφοι. 
Υπέρ της αιτήσεως άρσεως ασυλίας του συναδέλφου κ. Ιωάννη Βαθειά, δηλαδή "ΝΑΙ", ψήφισαν 6 Βουλευτές.
Κατά της αιτήσεως άρσεως ασυλίας του συναδέλφου κ. Ιωάννη Βαθειά, δηλαδή "ΟΧΙ", ψήφισαν 224.
Ψήφισε "ΠΑΡΩΝ" 1 Βουλευτής.
Λευκά 12. 
Συνεπώς η αίτηση άρσεως ασυλίας του κ. Βαθειά απορρίπτεται. 
Υπέρ της αιτήσεως άρσεως ασυλίας του συναδέλφου κ. Σταύρου Δαϊλάκη, δηλαδή "ΝΑΙ", ψήφισαν 18 Βουλευτές.
Κατά της αιτήσεως άρσεως ασυλίας του συναδέλφου κ. Σταύρου Δαϊλάκη, δηλαδή "ΟΧΙ", ψήφισαν 210.
Ψήφισε "ΠΑΡΩΝ" 1 Βουλευτής.
Λευκά 14. 
Συνεπώς η αίτηση άρσεως ασυλίας του κ. Δαϊλάκη απορρίπτεται.
Υπέρ της αιτήσεως άρσεως ασυλίας του συναδέλφου κ. Γεωργίου Λιάνη -δύο δικογραφίες- δηλαδή "ΝΑΙ", ψήφισαν 12 Βουλευτές.
Κατά της αιτήσεως άρσεως ασυλίας του συναδέλφου κ. Γεωργίου Λιάνη, δηλαδή "ΟΧΙ", ψήφισαν 221.
Λευκά 10. 
Συνεπώς η αίτηση άρσεως ασυλίας του κ. Λιάνη απορρίπτεται.
Υπέρ της αιτήσεως άρσεως ασυλίας του συναδέλφου κ. Γεωργίου Παπαγεωργίου, δηλαδή "ΝΑΙ", ψήφισαν 19 Βουλευτές.
Κατά της αιτήσεως άρσεως ασυλίας του συναδέλφου κ. Γεωργίου Παπαγεωργίου, δηλαδή "ΟΧΙ", ψήφισαν 213.
Λευκά 11. 
Συνεπώς η αίτηση άρσεως ασυλίας του κ. Παπαγεωργίου απορρίπτεται.
Υπέρ της αιτήσεως άρσεως ασυλίας του συναδέλφου κ. Δημητρίου Τσιόγκα, δηλαδή "ΝΑΙ", ψήφισαν 12 Βουλευτές.
Κατά της αιτήσεως άρσεως ασυλίας του συναδέλφου κ. Δημητρίου Τσιόγκα, δηλαδή "ΟΧΙ", ψήφισαν 222.
Λευκά 9. 
Συνεπώς η αίτηση άρσεως ασυλίας του κ. Τσιόγκα απορρίπτεται.
Κύριοι συνάδελφοι, δέχεστε στο σημείο αυτό να λύσουμε τη συνεδρίαση;
ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.
Με τη συναίνεση του Σώματος και ώρα 20.57΄, λύεται η συνεδρίαση για αύριο ημέρα Πέμπτη και ώρα 10.30΄ με αντικείμενο εργασιών του Σώματος: α) κοινοβουλευτικό έλεγχο, συζήτηση επικαίρων ερωτήσεων και β) νομοθετική εργασία: Συνέχιση της συζήτησης επί των άρθρων και του συνόλου του σχεδίου νόμου του Υπουργείου Τύπου και Μέσων Μαζικής Ενημέρωσης: "Περιορισμοί στη σύναψη δημοσίων συμβάσεων με πρόσωπα που δραστηριοποιούνται ή συμμετέχουν σε επιχειρήσεις μέσων ενημέρωσης και άλλες διατάξεις", σύμφωνα με την ημερήσια διάταξη. 





Ο ΠΡΟΕΔΡΟΣ ΟΙ ΓΡΑΜΜΑΤΕΙΣ




 
 


