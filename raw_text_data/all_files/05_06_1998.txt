
Σελίδα 10171 
Π Ρ Α Κ Τ Ι Κ Α    Β Ο Υ Λ Η Σ
Θ' ΠΕΡΙΟΔΟΣ (ΠΡΟΕΔΡΕΥΟΜΕΝΗΣ ΔΗΜΟΚΡΑΤΙΑΣ)
ΣΥΝΟΔΟΣ Β'
ΣΥΝΕΔΡΙΑΣΗ ΡΜZ'
Παρασκευή 5 Ιουνίου 1998
Αθήνα, σήμερα στις 5 Ιουνίου 1998, ημέρα Παρασκευή και ώρα 10.09' συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια, για να συνεδριάσει υπό την προεδρία του Β' Αντιπροέδρου αυτής κ. ΠΑΝΑΓΙΩΤΗ ΣΓΟΥΡΙΔΗ
ΠΡΟΕΔΡΕΥΩΝ (Παναγιώτης Σγουρίδης): Κυρίες και κύριοι συνάδελφοι, αρχίζει η συνεδρίαση.
Παρακαλείται ο κύριος Γραμματέας να ανακοινώσει τις αναφορές προς το Σώμα:
(Ανακοινώνονται προς το Σώμα από τον κ. Γεώργιο Τσαφούλια, Βουλευτή Αχα|ας, τα ακόλουθα:
"Α' ΚΑΤΑΘΕΣΗ ΑΝΑΦΟΡΩΝ
1) Ο Βουλευτής Θεσσαλονίκης κ. ΣΤΥΛΙΑΝΟΣ ΠΑΠΑΘΕΜΕΛΗΣ κατέθεσε αναφορά με την οποία καθαρίστριες εργαζόμενες σε ΔΟΥ Θεσσαλονίκης ζητούν τη μετατροπή της σύμβασης έργου τους σε σύμβαση εργασίας αορίστου χρόνου.
2) Ο Βουλευτής Καβάλας κ. ΓΕΩΡΓΙΟΣ ΚΑΛΑΝΤΖΗΣ κατέθεσε αναφορά με την οποία το Σωματείο Παράκτιων Αλιέων Νήσου Θάσου διαμαρτύρεται για την απαγόρευση της χρήσης των βολκών.
3) Ο Βουλευτής Θεσσαλονίκης κ. ΧΑΡΑΛΑΜΠΟΣ ΤΣΙΟΚΑΣ κατέθεσε αναφορά με την οποία ο κ. Γεώργιος Ιωακωνίδης κάτοικος Θεσσαλονίκης ζητεί την ανάκληση της Φ.434/1041/23-12-97.
4) Ο Βουλευτής Θεσσαλονίκης κ. ΣΤΥΛΙΑΝΟΣ ΠΑΠΑΘΕΜΕΛΗΣ κατέθεσε αναφορά με την οποία ο Σύλλογος Προσωπικού και Παραρτημάτων αυτού του Ψ.Κ.Β.Ε. Θεσσαλονίκης ζητεί την άμεση λήψη μέτρων για την εύρυθμη λειτουργία του Ψυχολογικού Κέντρου Βορείου Ελλάδος.
5) Οι Βουλευτές κύριοι ΣΤΥΛΙΑΝΟΣ ΠΑΠΑΘΕΜΕΛΗΣ και ΠΑΝΑΓΙΩΤΗΣ ΣΓΟΥΡΙΔΗΣ κατέθεσαν αναφορά με την οποία η 'Ενωση Συντακτών Περιοδικού τύπου Βορείου Ελλάδος ζητεί χρηματοδότηση για τη διοργάνωση του Πανβαλκανικού Συνεδρίου Δημοσιογραφικών Ενώσεων Περιοδικού Τύπου.
6) Ο Βουλευτής Ηρακλείου κ. ΙΩΑΝΝΗΣ ΚΟΥΡΑΚΗΣ κατέθεσε αναφορά με την οποία ο Σύλλογος Καταρτιζομένων και Αποφοίτων Ι.Ι.Ε.Κ. Μοχιανάκη ζητεί να ληφθούν μέτρα για τη διευκόλυνση στην εύρεση εργασίας των μελών του στον ιδιωτικό τομέα.
7) Ο Βουλευτής Αρκαδίας κ. ΔΗΜΗΤΡΙΟΣ ΚΩΣΤΟΠΟΥΛΟΣ κατέθεσε αναφορά με την οποία η 'Ενωση Πατριωτικών Σωματείων Λυκοσούρας Αρκαδίας ζητεί την προβολή των αρχαιοτήτων της περιοχής του Λυκαίου 'Ορους.
8) Ο Βουλευτής Φωκίδας κ. ΝΙΚΟΛΑΟΣ ΓΚΕΛΕΣΤΑΘΗΣ κατέθεσε δημοσίευμα Εφημερίδας σχετικά με την ίδρυση και λειτουργία Πανεπιστημίου στη Λαμία.
9) Ο Βουλευτής Φωκίδας κ. ΝΙΚΟΛΑΟΣ ΓΚΕΛΕΣΤΑΘΗΣ κατέθεσε δημοσίευμα εφημερίδας σχετικά με τη διαπλάτυνση του δρόμου Δελφών-Αράχωβα.
10) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΟΥΛΟΣ κατέθεσε αναφορά με την οποία ο Ορειβατικός Σύλλογος Μικρόπολης Δράμας ζητεί την αναγνώριση του καταστατικού τους απο τη Γενική Γραμματεία Αθλητισμού.
11) Ο Βουλευτής Αιτωλ/νίας κ. ΧΡΗΣΤΟΣ ΡΟΚΟΦΥΛΛΟΣ κατέθεσε αναφορά με την οποία ο 'Ομιλος Φίλων Σιδηροδρόμου Δ.Στερεάς "Χ.ΤΡΙΚΟΥΠΗΣ" ζητεί την ανακαίνιση της γραμμής Κρυονερίου - Μεσολογγίου - Αγρινίου.
12) Ο Βουλευτής Φθιώτιδος κ. ΑΘΑΝΑΣΙΟΣ ΓΙΑΝΝΟΠΟΥΛΟΣ κατέθεσε αναφορά με την οποία οι Χριστιανικοί Σύλλογοι Λαμίας αναφέρονται σε ορισμένα κεφάλαια του βιβλίου της Βιολογίας της Α'τάξης Γυμνασίου.
13) Ο Βουλευτής Λάρισας κ. ΘΕΟΔΩΡΟΣ ΣΤΑΘΗΣ κατέθεσε δημοσίευμα εφημερίδας σχετικά με την καταβολή αποζημιώσεων σε ιδιοκτήτες κτημάτων για την παράκαμψη της Εθνικής Οδού Λάρισας - Θεσσαλονίκης.
14) Ο Βουλευτής Καβάλας κ. ΗΛΙΑΣ ΠΑΠΑΔΟΠΟΥΛΟΣ κατέθεσε αναφορά με την οποία το Σωματείο Παρακτίων Αλιέων Νήσου Θάσου ζητεί την τροποποίηση του Ν. 805/5-12-68 "περί αλιείας διά βολκών".
15) Ο Βουλευτής Κιλκίς κ. ΣΑΒΒΑΣ ΤΣΙΤΟΥΡΙΔΗΣ κατέθεσε αναφορά με την οποία η "Ενωση Αστυνομικών Υπαλλήλων Κιλκίς" ζητεί την επίλυση των προβλημάτων του κλάδου της.
16) Ο Βουλευτής Κιλκίς κ. ΣΑΒΒΑΣ ΤΣΙΤΟΥΡΙΔΗΣ κατέθεσε αναφορά με την οποία το Σωματείο Οικοδόμων Πολυκάστρου ζητεί την ανάκληση της σύμβασης εργασίας της ιατρού ΤΖΩΤΖΙΑ ΒΑΣΙΛΙΚΗΣ από το ΙΚΑ Πολυκάστρου.
17) Ο Βουλευτής Κιλκίς κ. ΣΑΒΒΑΣ ΤΣΙΤΟΥΡΙΔΗΣ κατέθεσε αναφορά με την οποία ο Πρόεδρος του Δ.Σ. της HELLAS SERVICE ζητεί βελτίωση της ασφαλιστικής νομοθεσίας.
 

  



Σελίδα 10172 
18) Ο Βουλευτής Αχαϊας κ. ΔΗΜΗΤΡΙΟΣ ΚΟΥΤΣΟΓΙΩΡΓΑΣ κατέθεσε αναφορά με την οποία ζητεί τη χρηματοδότηση του Αρχαίου Θεάτρου Αιγείρας για έργα συντήρησής του.
19) Ο Βουλευτής Εύβοιας κ. ΕΥΑΓΓΕΛΟΣ ΑΠΟΣΤΟΛΟΥ κατέθεσε αναφορά με την οποία η Παναιτωλοακαρνική Συνομοσπονδία ζητεί την επίλυση τοπικών προβλημάτων.
20) Ο Βουλευτής Αθήνας κ. ΦΩΤΗΣ ΚΟΥΒΕΛΗΣ κατέθεσε αναφορά με την οποία η Ελληνική Επιτροπή της Διεθνούς Αμνηστίας αναφέρεται στα θέματα Κούρδων προσφύγων από το ΙΡΑΚ.
21) Οι Βουλευτές κύριοι ΧΑΡΑΛΑΜΠΟΣ ΑΓΓΟΥΡΑΚΗΣ και ΣΤΡΑΤΗΣ ΚΟΡΑΚΑΣ κατέθεσαν αναφορά με την οποία οι εργαζόμενοι του Ρεθύμνου προβάλλουν αιτήματά τους.
22) Οι Βουλευτές κύριοι ΑΧΙΛΛΕΑΣ ΚΑΝΤΑΡΤΖΗΣ και ΕΥΑΓΓΕΛΟΣ ΜΠΟΥΤΑΣ κατέθεσαν αναφορά με την οποία η Κοινότητα Ζάρκου Ν.Τρικάλων ζητεί να ληφθούν μέτρα κατά της υπερχείλισης των νερών του Πηνειού ποταμού στην περιοχή της.
23) Οι Βουλευτές κύριοι ΝΙΚΟΛΑΟΣ ΓΚΑΤΖΗΣ και ΧΑΡΑΛΑΜΠΟΣ ΑΓΓΟΥΡΑΚΗΣ κατέθεσαν αναφορά με την οποία η Κοινότητα Ζαγοράς διαμαρτύρεται για τον αποκλεισμό του λιμανιού του Χορευτού από τη Γραμμή των Ιπταμένων Δελφινιών.
24) Οι Βουλευτές κύριοι ΣΤΡΑΤΗΣ ΚΟΡΑΚΑΣ και ΕΥΑΓΓΕΛΟΣ ΜΠΟΥΤΑΣ κατέθεσαν αναφορά με την οποία ο Νομάρχης Λέσβου ζητεί την άμεση πρόσληψη εποχιακού προσωπικού πυρόσβεσης.
25) Οι Βουλευτές κύριοι ΣΤΡΑΤΗΣ ΚΟΡΑΚΑΣ και ΑΠΟΣΤΟΛΟΣ ΤΑΣΟΥΛΑΣ κατέθεσαν αναφορά με την οποία το Σωματείο Εργαζομένων του Ν.Γ.Νοσοκομείου - Κ.Υ. Λήμνου ζητεί την κάλυψη της κενής θέσης του Προέδρου του Δ.Σ. του Νοσοκομείου Λήμνου.
26) Οι Βουλευτές κύριοι ΔΗΜΗΤΡΙΟΣ ΚΩΣΤΟΠΟΥΛΟΣ και ΝΙΚΟΛΑΟΣ ΓΚΑΤΖΗΣ κατέθεσαν αναφορά με την οποία οι οικοδόμοι της Επαρχίας Θήβας Ν.Βοιωτίας προβάλλουν αιτήματά τους.
27) Ο Δ'Αντιπρόεδρος της Βουλής και Βουλευτής Λάρισας κ. ΝΙΚΟΛΑΟΣ ΚΑΤΣΑΡΟΣ κατέθεσε αναφορά με την οποία η Πανελλήνια Ομοσπονδία Επαγγελματιών Πρακτόρων ΠΡΟ-ΠΟ ζητεί την επίλυση των προβλημάτων του κλάδου της.
28) Ο Βουλευτής Αθήνας κ. ΠΕΤΡΟΣ ΚΟΥΝΑΛΑΚΗΣ κατέθεσε αναφορά με την οποία το 7ο Πανελλήνιο Συνέδριο Χορωδιών ζητεί την αναβάθμιση του χωροδιακού δυναμικού.
29) Ο Βουλευτής Ευβοίας κ. ΧΡΗΣΤΟΣ ΘΕΟΔΩΡΟΥ κατέθεσε αναφορά με την οποία ο Πολιτιστικός Σύλλογος Ηλίων Ευβοίας ζητεί την τουριστική ανάπτυξη της ευρύτερης περιοχής Αιδηψού.
30) Ο Βουλευτής Χίου κ. ΑΘΑΝΑΣΙΟΣ ΒΑΡΙΝΟΣ κατέθεσε αναφορά με την οποία η 'Ενωση Πλοιοκτητών Ρυμουλκών και Ναυαγωσωστικών Πλοίων αναφέρεται στην προμήθεια πυροσβεστικού διασωστικού πλοίου ανοικτής θαλάσσης.
31) Οι Βουλευτές κύριοι ΓΕΩΡΓΙΟΣ ΑΔΑΜΟΠΟΥΛΟΣ και ΝΙΚΟΛΑΟΣ ΓΚΕΛΕΣΤΑΘΗΣ κατέθεσαν αναφορά με την οποία ο Δήμος Πλατυκάμπου Λάρισας ζητεί την καταβολή αποζημιώσεων στους πληγέντες από πρόσφατες θεομηνίες αγρότες της περιοχής του.
32) Ο Βουλευτής Λέσβου κ. ΝΙΚΟΛΑΟΣ ΣΗΦΟΥΝΑΚΗΣ κατέθεσε αναφορά με την οποία η 'Ενωση Αγροτικών Συνεταιρισμών Λέσβου ζητεί τη διάθεση της ελαιοπαραγωγής της Λέσβου της ελαιοκομικής περιόδου 1996-1997.
33) Ο Βουλευτής Βοιωτίας κ. ΕΥΑΓΓΕΛΟΣ ΜΠΑΣΙΑΚΟΣ κατέθεσε δημοσίευμα Εφημερίδας αναφορικά με το αίτημα της ολοκλήρωσης των οδικών έργων στο Εθνικό Οδικό Δύκτυο Λιβαδειάς-Θηβών λόγω της επικινδυνότητάς του.
34) Ο Βουλευτής Θεσσαλονίκης κ. ΚΥΡΙΑΚΟΣ ΣΠΥΡΙΟΥΝΗΣ κατέθεσε αναφορά με την οποία οι εργαζόμενοι με συμβάσεις εργαζομένων Εορδαίας στο Δικαστήριο Θεσσαλονίκης ζητούν την επίλυση των εργασιακών προβλημάτων τους.
35) Ο Βουλευτής Θεσσαλονίκης κ. ΚΥΡΙΑΚΟΣ ΣΠΥΡΙΟΥΝΗΣ κατέθεσε αναφορά με την οποία η Ομοσπονδία Βιοτεχνικών Σωματείων Θεσσαλονίκης ζητεί την επίλυση των προβλημάτων του κλάδου της.
36) Ο Βουλευτής Λάρισας κ. ΓΕΩΡΓΙΟΣ ΑΔΑΜΟΠΟΥΛΟΣ κατέθεσε αναφορά με την οποία οι εργαζόμενοι στο Κέντρο Παιδικής Μέριμνας Θηλέων Λάρισας ζητεί τη διατήρηση της λειτουργίας του ανωτέρου κέντρου.
37) Οι Βουλευτές κύριοι ΔΗΜΗΤΡΙΟΣ ΚΩΣΤΟΠΟΥΛΟΣ και ΑΠΟΣΤΟΛΟΣ ΤΑΣΟΥΛΑΣ κατέθεσαν αναφορά με την οποία τα Σωματεία Συνταξιούχων-Επιδοματούχων ΙΚΑ Αθήνας-Πειραιά και Περιχώρων και πρώην ΕΑΣ ΤΕΑΜ-ΙΚΑ καταγγέλλουν την επίθεση που δέχτηκαν οι εργαζόμενοι απο τα ΜΑΤ στην απεργιακή διαδήλωση της 27ης -5-98.
38) Οι Βουλευτές κύριοι ΑΠΟΣΤΟΛΟΣ ΤΑΣΟΥΛΑΣ και ΣΤΡΑΤΗΣ ΚΟΡΑΚΑΣ κατέθεσαν αναφορά με την οποία νηπιαγωγοί-δάσκαλοι και καθηγητές που εργάζονται σαν αναπληρωτές εκπαιδευτικοί στα δυσπρόσιτα μέρη της χώρας επισημαίνουν τα προβλήματα που τους δημιουργεί ο γνωστός διαγωνισμός του ΑΣΕΠ.
39) Οι Βουλευτές κύριοι ΣΤΡΑΤΗΣ ΚΟΡΑΚΑΣ, ΔΗΜΗΤΡΙΟΣ ΚΩΣΤΟΠΟΥΛΟΣ, ΠΑΝΑΓΙΩΤΗΣ ΣΓΟΥΡΙΔΗΣ και ΝΙΚΟΛΑΟΣ ΓΚΕΛΕΣΤΑΘΗΣ κατέθεσαν αναφορά με την οποία ο Σύλλογος Πλοιάρχων Σπογγαλιέων Καλύμνου Ν.Δωδεκανήσου ζητεί να καλύπτει ο Οίκος Ναύτου τα έξοδα του θαλάμου αποσυμπίεσης, στην περίπτωση που ο δύτης σφουγγαράς πάθει τη νόσο των δυτών.
40) Οι Βουλευτές ΣΤΡΑΤΗΣ ΚΟΡΑΚΑΣ και ΝΙΚΟΛΑΟΣ ΓΚΑΤΖΗΣ κατέθεσαν αναφορά με την οποία οι Συνταξιουχικές Οργανώσεις Ελλάδας, καταγγέλλουν την επίθεση των ΜΑΤ ενάντια στους απεργούς εργαζόμενους της Ιονικής.
41) Ο Σύλλογος Υπαλλήλων ΠΙΚΠΑ, το Σωματείο Διαχειριστών των Παιδικών Σταθμών, ο Σύνδεσμος Συνταξιούχων Αθηνών και οι Συνδικαλιστές στο χώρο της πρόνοιας, με ψήφισμα το οποίο κατέθεσαν στον κύριο Πρόεδρο της Βουλής των Ελλήνων, ζητούν την απόσυρση του Σχεδίου Νόμου για την πρόνοια.
Β' ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ
1. Στην με αριθμό 5094/25-2-98 ερώτηση δόθηκε με το υπ'αριθμ. 13110/10-4-98 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση:
"Απαντώντας στην ερώτηση 5094/25-2-98 που κατέθεσε ο Βουλευτής κ.Γ. Καρατζαφέρης και που μας κοινοποίησε το Υπουργείο Εθνικής 'Αμυνας, σας γνωρίζουμε ότι με τη θέσπιση των ειδικών διατάξεων του ν. 1044/71 και του ν. 1043/80, για τη χορήγηση άδειας εκμετάλλευσης περιπτέρου και άδειας λιανικής πώλησης καπνοβιομηχανικών προϊόντων επιδιώχθηκε η αποκατάσταση και προστασία συγκεκριμένων κατηγοριών ατόμων δηλαδή των αναπήρων και θυμάτων πολέμου και των αναπήρων και θυμάτων ειρηνικής περιόδου και στα πλαίσια 
 

  



Σελίδα 10173 
αυτά δεν μπορούν να υπάρξουν νομοθετικές ρυθμίσεις που δεν αφορούν αποκλειστικά τις ανωτέρω προνομιούχες κατηγορίες.
Ωστόσο για την επαρκή κάλυψη των αναγκών, προβλέπεται από τις προαναφερόμενες διατάξεις η χορήγηση άδειας λιανικής πώλησης καπνοβιομηχανικών προϊόντων και σε ιδιώτες υπό ορισμένες προϋποθέσεις.
Ο Υφυπουργός
ΛΑΜΠΡΟΣ ΠΑΠΑΔΗΜΑΣ"
2. Στην με αριθμό 5746/20-3-98 ερώτηση δόθηκε με το υπ'αριθμ. 1176/10-4-98 έγγραφο από τον Υφυπουργό Μεταφορών και Επικοινωνιών η ακόλουθη απάντηση:
"Σε απάντηση της ερώτησης με αριθμό 5746/20-3-98 που κατέθεσαν στη Βουλή οι Βουλευτές κύριοι Νικ. Γκατζής και Αχιλ. Κανταρτζής σχετικά με εκσυγχρονισμό της γραμμής Αθηνών-Χαλκίδας, σας διαβιβάζουμε το σχετικό έγγραφο με αρ. πρωτ. 144051/2-4-98 του Δ/ντος Συμβούλου του Οργανισμού Σιδηροδρόμων Ελλάδος.
Ο Υφυπουργός
ΕΜΜΑΝΟΥΗΛ ΛΟΥΚΑΚΗΣ"
Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).
3. Στην με αριθμό 5750/20-3-98 ερώτηση δόθηκε με το υπ'αριθμ. 1243/10-4-98 έγγραφο από τον Υφυπουργό Μεταφορών και Επικοινωνιών η ακόλουθη απάντηση:
"Σε απάντηση της ερώτησης με αριθμό 5750/20-3-98 που κατέθεσε στη Βουλή η Βουλευτής κ. Ανδριανή (Νίτσα) Λουλέ σχετικά με τις θεριζοαλωνιστικές μηχανές σας πληροφορούμε, όσον αφορά θέματα που άπτονται του Υπουργείου μας, τα παρακάτω:
1. Σύμφωνα με την ΚΥΑ Α2/13721/2431/17-6-94 (Β'502/30-6-94), "'Οροι και προϋποθέσεις χορήγησης αδειών κυκλοφορίας ΦΙΧ αυτοκινήτων σε κατόχους αυτοπροωθούμενων θεριζοαλωνιστικών μηχανών":
- ως ΦΙΧ αυτ/το νοείται το μεταφορικό μέσο που χρησιμοποιείται αποκλειστικά και μόνο από τον κάτοχο θεριζοαλωνιστικής μηχανής, κατά την περίοδο της συγκομιδής.
- ως αγροτικό μηχάνημα νοείται η αυτοπροωθούμενη θεριζοαλωνιστική μηχανή εκτέλεσης γεωργικών εργασιών.
Τα παραπάνω ΦΙΧ αυτ/τα πρέπει να έχουν νομίμως ταξινομηθεί και να περάσουν τεχνικό έλεγχο σύμφωνα με τις ισχύουσες διατάξεις.
2. Την 31-8-97 έληξε η αναστολή εφαρμογής της παραπάνω απόφασης, που είχε δοθεί με την ΚΥΑ Α2/20308/2944/95. Σύμφωνα με την Α2/20668/3368/4-7-97 Εγκύκλιο του Υφυπουργού Μεταφορών και Επικοινωνιών ουδεμία αναστολή της παραπάνω ΚΥΑ πρόκειται να γίνει στο μέλλον.
Συνεπώς οι ενδιαφερόμενοι θα πρέπει να ακολουθήσουν την διαδικασία που προβλέπεται για την ταξινόμηση των οχημάτων τους ως ΦΙΧ αυτοκινήτων.
Ο Υφυπουργός
ΕΜΜΑΝΟΥΗΛ ΛΟΥΚΑΚΗΣ"
4. Στην με αριθμό 5753/23-3-98 ερώτηση δόθηκε με το υπ'αριθμ. 3786/3-4-98 έγγραφο από τον Υπουργό Περιβάλλοντος, Χωροταξίας και Δημοσίων 'Εργων η ακόλουθη απάντηση:
"Aπαντώντας στην ερώτηση με αριθμό 5753 που κατατέθηκε στις 23-3-98 από το Βουλευτή κ. Γιάννη Θωμόπουλο σας γνωρίζουμε τα εξής, σχετικά με τα μέτρα που λαμβάνονται για την προστασία του Αργολικού Κόλπου:
Από τη Δ/νση Περιβαλλοντικού Σχεδιασμού του Υπουργείου εκδόθηκε η Α.Π. 36290/94/20-2-96 Κοινή Υπουργική Απόφαση ΥΠΕΧΩΔΕ - Υπ. Εσωτερικών 'Εγκρισης Περιβαλλοντικών 'Oρων και περιορισμών για την εγκατάσταση μονάδας επεξεργασίας καθαρισμού λυμάτων των Δήμων Αργους, Ναυπλίου και της Κοινότητας Ν.Κίου, στη θέση Κιόσκια Νομού Αργολίδας.
Η ανωτέρω εγκατάσταση που κατασκευάσθηκε και τέθηκε σε λειτουργία, επεξεργάζεται τα λύματα του 'Αργους, του Ναυπλίου και της Ν.Κίου, καθώς και τα υγρά απόβλητα των βιοτεχνικών μονάδων ή βιομηχανιών της περιοχής που είναι ομοειδή ως προς τη σύστασή τους με τα αστικά λύματα.
Συμπληρωματικά των ανωτέρω, για την καλύτερη προστασία του ευαίσθητου οικοσυστήματος του Αργολικού κόλπου, εκπονείται από τη ΔΕΥΑ 'Αργους Mελέτη για την εφαρμογή σταδίου τριτογενούς επεξεργασίας λυμάτων, που θα προστεθεί στην αναφερόμενη εγκατάσταση, με σκοπό την απομάκρυνση από τα επεξεργασμένα λύματα των φωσφορικών και νιτρικών αλάτων, που ως γνωστό ευθύνονται, σε μεγάλο βαθμό για την ανάπτυξη του ευτροφισμού.
Παράλληλα στην ευρύτερη περιοχή του Αργολικού κόλπου παρακολουθούνται από την προαναφερθείσα υπηρεσία μας περί τις 20 παραλίες κολύμβησης με συνολικά 54 σημεία δειγματοληψίας. Από τα αποτελέσματα των τελευταίων ετών φαίνεται ότι η ποιότητα των νερών κολύμβησης καλύπτει τις απαιτήσεις της Κοινοτικής Oδηγίας 76/160/ΕOΚ. Επίσης στο πλαίσιο του "Εθνικού Δικτύου ποιότητας των επιφανειακών νερών της χώρας", που ενεργοποιήθηκε για την περιοχή το 1998, έχουν προβλεφθεί για τον Ιναχό ποταμό δύο σημεία δειγματοληψίας, με στόχο τη συστηματική παρακολούθησή του.
Τέλος σχετικά με το επεισόδιο ρύπανσης που αναφέρεται στην ερώτηση όπως μας πληροφορόρησε το Τμήμα Προστασίας Περιβάλλον της Νομαρχιακής Αυτοδιοίκησης Αργολίδας προκλήθηκε από συγκυρία αρνητικών φαινομένων, αλλά και ταυτόχρονη βλάβη εγκατάστασης επεξεργασίας αποβλήτων γεωργικής βιομηχανίας της περιοχής, που χρησιμοποιεί ως τελικό αποδέκτη τον 'Ιναχο και για το θέμα έχει επιληφθεί η Ν.Α. Αργολίδας και έχει λάβει μέτρα. 
Ο Υπουργός
Κ. ΛΑΛΙΩΤΗΣ"
5. Στην με αριθμό 5754/23-3-98 ερώτηση δόθηκε με το υπ'αριθμ. 438/9-4-98 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση:
"Απαντώντας στην ερώτηση με αριθμό 5754/23.3.1998 που κατέθεσε ο Βουλευτής κ. Γεώργιος Καρατζαφέρης, σας πληροφορούμε ότι η σχετική εγκύκλιος προς τις Διευθύνσεις Εκπ/σης είχε ως μοναδικό σκοπό να επισημάνει στους υπηρετούντες αναπληρωτές και ωρομίσθιους εκπαιδευτικούς ότι η αδικαιολόγητη αποχή από τα διδακτικά καθήκοντα θεωρείται σπουδαίος λόγος καταγγελίας της σύμβασης, σύμφωνα με την ισχούσα νομοθεσία. 
Σε καμιά περίπτωση βεβαίως δεν μπορεί η απεργία των εκπαιδευτικών να θεωρηθεί ως αδικαιολόγητη αποχή από τα καθήκοντά τους, εφόσον φυσικά έχει κηρυχθεί σύμφωνα με την ισχύουσα νομοθεσία.
Ο Υφυπουργός
ΙΩΑΝΝΗΣ ΑΝΘΟΠΟΥΛΟΣ"
6. Στην με αριθμό 5761/23-3-98 ερώτηση δόθηκε με το υπ'αριθμ. 439/9-4-98 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση:
"Απαντώντας στην ερώτηση με αριθμό 5761/23-3-98 που κατέθεσε ο Βουλευτής κ. Γεώργ. Αδαμόπουλος, σας γνωρίζουμε τα ακόλουθα:
Κάθε χρόνο το Υπουργείο Παιδείας λαμβάνει κάθε δυνατό μέτρο για την αντικειμενική και αδιάβλητη βαθμολόγηση των γραπτών δοκιμίων των υποψηφίων των γενικών εξετάσεων. Στα πλαίσια των μέτρων αυτών είναι και η περιοδική εναλλαγή του τόπου βαθμολόγησης των γραπτών των υποψηφίων στο βαθμό που οι συγκοινωνιακές συνθήκες και η δυναμικότητα των βαθμολογικών κέντρων το επιτρέπουν.
Τα τελευταία δύο χρόνια το 95% των γραπτών δοκιμίων βαθμολογούνται σε διαφορετικό βαθμολογικό κέντρο από αυτό που βαθμολογήθηκαν τα αντίστοιχα γραπτά την προηγούμενη 
 

  



Σελίδα 10174 
χρονιά.
Ο Υφυπουργός
ΙΩΑΝΝΗΣ ΑΝΘΟΠΟΥΛΟΣ"
7. Στην με αριθμό 5766/23.3.98 ερώτηση δόθηκε με το υπ'αριθμ. 1001/8.4.98 έγγραφο από τον Υπουργό Γεωργίας η ακόλουθη απάντηση:
"Απαντώντας στν ερώτηση 5766/23.3.98 που κατέθεσε ο Βουλευτής κ. Γ. Κατσιμπάρδης για τα θέματα της αρμοδιότητάς μας, σας πληροφορούμε τα εξής:
Η ΑΤΕ εκτοκίζει κάθε εξάμηνο τα βραχυπρόθεσμ αδάνεια των κατά κύριο επάγγελμα αγροτών, ενώ κάθε τρίμηνο τα βραχυπρόθεσμα δάνεια των εκεμταλλεύσεων επιχειρηματικής μορφής του πρωτογενή τομέα.
Θα πρέπει να σημειωθεί ότι στα μεσ/σμα δάνεια του αγροτικού τομέα δεν εφαρμόζεται ο 3μηνος ή ο 6μηνος εκτοκισμός αλλά οι δόσεις τους είναι ετήσιες και εφ' όσον δεν πληρώνονται στη λήξη τους επιβαρύνονται με επιτόκιο υπερημερίας το οποίο σήμερα είναι 2,5 εκατ. μονάδ. πάνω από το συμβατικό.
Μετά τη δημοσίευση της σχετικής απόφασης που ψηφίστηκε από τη Βουλή και με την οποία αντιμετωπίζεται συνολικά το θέμα του ανατοκισμού των δανείων η ΑΤΕ θα προβεί στις απαραίτητες ενέργειες.
Ο Υπουργός
ΣΤ. ΤΖΟΥΜΑΚΑΣ"
8. Στην με αριθμό 5767/23.3.98 ερώτηση δόθηκε με το υπ'αριθμ. 1002/2.4.98 έγγραφο από τον Υπουργό Γεωργίας η ακόλουθη απάντηση:
"Απαντώντας στην ερώητση 5767/23.3.98 που κατέθεσε ο Βουλευτής κ. Γ. Κατσιμπάρδης, σας πληροφορούμε τα εξής:
Η συμμετοχή της ενδιάμεσης κατανάλωσης στο σύνολο της ακαθάριστης αξίας της γεωργικής παραγωγής είναι 30% περίπου, και των συγκεκριμένων εφοδίων σπόρων 1,21%, μηχανημάτων 3,98% και φυτοφαρμάκων 2,47%.
Η συμμετοχή των παραπάνω εφοδίων στη συνολική αξία της ενδιάμεσης κατανάλωσης είναι επίσης μικρή και ανέρχεται σε 3,89%, 12,81% και 7,95% αντίστοιχα (πίνακας 1).
Συνεπώς, η επίδραση των εισαγομένων εφοδίων στο κόστος παραγωγής είναι μικρή, ενώ μεγαλύτερες θα είναι οι επιδράσεις από την αύξηηση των κοινοτικών ενισχύσεων λόγω αλλαγής της πράσινης ισοτιμίας και αύξηση των εξαγωγών των αγορτικών προϊόντων.
Οι αρμόδιες Υπηρεσίες του Υπ. Γεωργίας έχουν κάνει κάθε δυνατή προσπάθεια για την επιτάχυνση εξόφλησης της Συνυπευθυνότητας στους παραγωγούς, με τη διαφορά ότι η ανωτέρω διαδικασία δεν εξαρτάται μόνο από τις ενέργειες της χώρας μας, αλλά και της Ισπανίας και τελικά από την Ευρωπαϊκή 'Ενωση η οποία θα ψηφίσει το ύψος αυτής.
Μετά την έκδοση του σχετικού κανονισμού, τον οποίο η Κοινότητα έχει περιθώριο να εκδόσει μέχρι 12.7.98, οι Υπηρεσίες και πάλι θα είναι έτοιμες για την άμεση απόδοση της Συνυπευθυνότητας στους παραγωγούς.
Ο Υπουργός
ΣΤ. ΤΖΟΥΜΑΚΑΣ"
9. Στην με αριθμό 5768/23.3.98 ερώτηση δόθηκε με το υπ'αριθμ. 744/10.4.98 έγγραφο από τον Υπουργό Περιβάλλοντος, Χωροταξίας και Δημοσίων 'Εργων η ακόλουθη απάντηση:
"Απαντώντας στην ερώτηση 5768/23.3.98 που κατθεσε στη Βουλή η Βουλευτής κ. 'Ελσα Παπαδημητρίου παρακαλούμε να πληροφορήσετε την κ. Βουλευτή, σύμφωνα με τα στοιχεία της "Διεθνής Αερολιμένας Αθηνών Α.Ε.", τα εξής:
Σύμφωνα με τη διάταξη του άρθρου ένατου του ν.2338/1995, με τον οποίο κυρώθηκε από τη Βουλή η Σύμβαση Παραχώρησης για την κατασκευή και λειτουργία του Νέου Διεθνούς Αεροδρομίου "Ελευθέριος Βενιζέλος", προβλέπεται, αμέσως μετά την έναρξη λειτουργίας του Νέου Αεροδρομίου, η παύση λειτουργίας του υπάρχοντος Αεροδρομίου του Ελληνικού.
Περαιτέρω, κατά τη διάταξη του άρθρου 13.4.1 της Σύμβασης Ανάπτυξης Αεροδρομίου, η Εταιρεία του Αεροδρομίου θα θέσει στη διάθεση της Ολυμπιακής Αεροπορίας έκταση στην εδαφική περιοχή του Νέου Αεροδρομίου, προκειμένου η Ο.Α. να προβεί στην ανέγερση εγκαταστάσεων και κτιρίων επαρκών να ικανοποιήσουν τις ανάγκες της και να επιτευχθεί η ομαλή λειτουργία της στο μέλλον.
'Ηδη έχει οριοθετηθεί το πλαίσιο συνεργασίας μεταξύ της "Διεθνής Αερολμένας Αθηνών Α.Ε." και της "Ολυμπιακής Αεροπορίας Α.Ε." μέσα από τη συγκρότηση και λειτουργία δύο ομάδων εργασίας, οι οποίες έχουν επεξεργασθεί τόσο τα τεχνικά και λειτουργικά ζητήματα, όσο και τα νομικά θέματα που συνεπάγεται η μετεγκατάσταση της Ο.Α. στο Νέο Αεροδρόμιο.
Αναμένεται η υπογραφή ενός συμφώνου συνεργασίας των δύο εταιρειών, το κείμενο του οποίου συνάδει πλήρως με την κυρωμένη με νόμο Σύμβαση Ανάπτυξης Αεροδρομίου.
Ο Υπουργός
Κ. ΛΑΛΙΩΤΗΣ"
10. Στην με αριθμό 5769/23.3.98 ερώτηση δόθηκε με το υπ'αριθμ. 867/10.4.98 έγγραφο από τον Υφυπουργό Εθνικής Οικονομίας η ακόλουθη απάντηση:
"Σε απάντηση της 5769/23.3.98 ερώτησης της Βουλευτού κ. 'Ελσας Παπαδημητρίου, σας γνωρίζουμε τα εξής:
1. PESCA
Μετά την πρόσληψη Συμβούλου Διαχείρισης προκηρύχθησαν τα Μέτρα Ιδιωτικού Τομέα και υπεβλήθησαν προτάσεις ύψους 50 δισ. δρχ. έναντι συνολικού προϋπλογισμού του Προγράμματος 17 δισ. (56,791 MECU), ώστε να εκτιμάται ότι θα υπάρξει υπερκάλυψη των διαθεσίμων πιστώσεων.
Με δεδομένο ότι, πέραν των ανωτέρω, 2 επιπλέον μέτρα έχουν αρχίσει να υλοποιούνται, πιστεύουμε ότι η Κοινοτική Πρωτοβουλία PESCA θα υλοποιηθεί άμεσα παρά τα προβλήματα που εμφανίστηκαν κατά την έναρξη της εφαρμογής της.
2. KONVER
Η συνολική απορρόφηση όντως δεν είναι ικανοποιητική, κινείται όμως στα ίδια επίπεδα με εκείνα άλλων χωρών της Ε.Ε.
Το Πρόγραμμα ενεκρίθη τον Ιανουάριο του 1996 και η εφαρμογή του είχε να επιλύσει ορισμένα προβλήματα, σχετικά με την ετοιμότητα των Μεγάλων Μονάδων της Αμυντικής Βιομηχανίας να προχωρήσουν με ταχείς ρυθμούς στην εκτέλεση των εγκεκριμένων έργων. Η μετατροπή των πρώην Αμερικανικών Βάσεων, όπου εμπλέκονται η ΚΕΔ, το ΥΕΘΑ καθώς και η Τοπική Αυτοδιοίκηση, αντιμετώπισε δυσκολίες που προέρχονται από το ιδιοκτησιακό καθεστώς των Βάσεων και που για δύο τουλάχιστον έχουν επιλυθεί. Τέλος το υποπρόγραμμα ενίσχυσης ΜΜΕ κατασκευής αμυντικού υλικού προκηρύσσεται εντός δύο εβδομάδων και η εφαρμογή του προβλέπεται να είναι ταχύτατη.
3. URBAN
Σύμφωνα με τα μέχρι σήμερα δεδομένα, υπαρχει μία αισιόδοξη προοπτική για την υλοποίηση των προβλεπομένων από την URBAN έργων/δράσεων.
'Εχουν εγκριθεί Τεχνικά Δελτία 'Εργων προϋπολογισμού ύψους 35,068 MECU (ήτοι το 56,7% του προγράμματος) και έχουν αναληφθεί νομικές υποχρεώσεις για τα περισσότερα έργα ώστε να εκτιμάται ότι, μέχρι την ολοκλήρωση του προγράμματος, θα έχουν πραγματοποιηθεί οι σχετικές απορροφήσεις και άρα θα υπερκαλυφθούν οι αδυναμίες που εμφανίστηκαν κατά την έναρξη εφαρμογής της Πρωτοβουλίας.
4. ΜΜΕ
Στα πλαίσια της πρωτοβουλίας ενίσχυσης ΜΜΕ, έχουν εγκριθεί και υπογραφεί συμβάσεις με 28 δίκτυα προϋπολογισμού 15,2 δισ. δρχ. (ήτοι ποσοστό 31,6% του προϋπολογισμού του προγράμματος). Για το υπόλοιπο τμήμα 24,7 δισ. δρχ. (ήτοι ποσοστό 62%) έχουν υποβληθεί προτάσεις ύψους 155 δισ. δρχ., έχουν αξιολογηθεί και εκδίδονται οι εγκριτικές 
 

  



Σελίδα 10175 
αποφάσεις, στα χρηματοδοτικά πλαίσια του προγράμματος.
Από τα ανωτέρω προκύπτει ότι η υλοποίηση της πρωτοβουλίας δεν παρουσιάζει κανένα πρόβλημα.
Θα πρέπει αξιολογώντας την όλη κατάσταση στο χώρο των ΜΜΕ να ληφθούν υπόψη τα κάτωθι:
α) ότι οι κοινοτικές πρωτοβουλίες αποτελούν καινοτόμα προγράμματα με ιδιαίτερες δυσκολίες και ότι εγκρίθηκαν πολύ αργότερα απ' όλα τα άλλα προγράμματα του Κ.Π.Σ.
β) ότι για πρώτη φορά επιδιώχθηκε, αντί της αποσπασματικής και ανεξέλεγκτης εξειδίκευσης των μέτρων που αφορούσαν ΜΜΕ, η συντονισμένη εξειδίκευση, αξιολόγηση και παρακολούθησή τους.
Προς τούτο δημιουργήθηκε και λειτούργησε νέο θεσμικό πλαίσιο καθώς και αποκεντρωμένοι φορείς διαχείρισης.
Ο Υφυπουργός
ΧΡ. ΠΑΧΤΑΣ"
11. Στην με αριθμό 5774/23.3.98 ερώτηση δόθηκε με το υπ'αριθμ. 1004/8.4.98 έγγραφο από τον Υπουργό Γεωργίας η ακόλουθη απάντηση:
"Απαντώντας στην ερώτηση 5774/23.3.98 που κατέθεσαν οι Βουλευτές κύριοι Γ. Κουράκης και Δ. Σαρρής για τα θέματα της αρμοδιότητάς μας, σας πληροφορούμε ότι οι εισαγωγές πατάτας από τρίτες χώρες, σύμφωνα με το κοινοτικό καθεστώς, είναι ελεύθερες κατά συνέπεια το Υπουργείο Γεωργίας δεν δύναται να τις απαγορεύσει.
Στα πλαίσια όμως των υφισταμένων Κοινοτικών Κανονισμών, καταβάλλει κάθε δυνατή προσπάθεια για λεπτομερή ποιοτικό και φυοϋγειονομικό έλεγχο, ώστε να προστατευτεί ο 'Ελληνας παραγωγός από τον κίνδυνο εισαγωγής επιβλαβών φυτονόσων, εντόμων κλπ.
Ο Υπουργός
ΣΤ. ΤΖΟΥΜΑΚΑΣ"
12. Στην με αριθμό 5779/24-3-98 ερώτηση δόθηκε με το υπ'αριθμ. 3789/9-4-98 έγγραφο από τον Υφυπουργό Περιβάλλοντος, Χωροταξίας και Δημοσίων Εργων η ακόλουθη απάντηση:
"Aπαντώντας στην ερώτηση με αριθμό 5779 που κατατέθηκε στις 24-3-98 από τους Βουλευτές κυρίους Μπάμπη Αγγουράκη και Μήτσο Κωστόπουλο σας γνωρίζουμε ότι το αναφερόμενο στην ερώτηση κτίριο καθώς και ο παρακείμενος χώρος επανεξετάζονται από τις αρμόδιες υπηρεσίες του ΥΠΕΧΩΔΕ.
Σας πληροφορούμε επίσης ότι η συγκεκριμένη έκταση είναι σε Οικοδομικό Τετράγωνο που είναι οικοδομήσιμο σύμφωνα το ισχύον ρυμοτομικό σχέδιο. Τροποποιήσεις εγκεκριμένων ρυμοτομικών σχεδίων, σύμφωνα με το άρθρο 3 του Ν.Δ/γματος 1923, εισηγείται ο οικείος Δήμος με απόφαση Δημοτικού Συμβουλίου. Σχετική εισήγηση για την παραπάνω έκταση δεν έχει περιέλθει στην αρμόδια Δ/νση Πολεοδομικού Σχεδιασμού του ΥΠΕΧΩΔΕ. 
Ο Υφυπουργός
Θ. ΚΟΛΙΟΠΑΝΟΣ"
13. Στην με αριθμό 5786/24-3-98 ερώτηση δόθηκε με το υπ'αριθμ. 440/9-4-98 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση:
"Απαντώντας στην ερώτηση με αριθμό 5786/24-3-1998 του Βουλευτή κ. Μάνου Φραγιαδουλάκη που κατατέθηκε στη Βουλή των Ελλήνων, σας γνωρίζουμε ότι το Υπουργείο Παιδείας εν όψει του επικείμενου διαγωνισμού για την κατάρτιση πίνακα διοριστέων εκπαιδευτικών στα σχολεία Δευτεροβάθμιας Εκπαίδευσης, συντονίζει τις ενέργειές του με βάση την ισχύουσα νομοθεσία, τη νομολογία των δικαστηρίων και τις γνωμοδοτήσεις του Ν.Σ.Κ.
Τα θέματα που θίγονται, ρυθμίζονται από την ισχύουσα νομοθεσία και το ΥΠΕΠΘ δεν δύναται να αποστεί από την εφαρμογή της.
Ο Υφυπουργός
ΙΩΑΝΝΗΣ ΑΝΘΟΠΟΥΛΟΣ"
14. Στην με αριθμό 5792/26-3-98 ερώτηση δόθηκε με το υπ'αριθμ. 1009/9-4-98 έγγραφο από τον Υπουργό Γεωργίας η ακόλουθη απάντηση:
"Απαντώντας στην ερώτηση 5792/26-3-98 που κατέθεσαν οι Βουλευτές κύριοι Α. Τασούλας και Μ. Μπόσκου για τα θέματα της αρμοδιότητάς μας, σας πληροφορούμε τα εξής:
Το Υπουργείο Γεωργίας, ζήτησε από το Υπουργείο Εσωτερικών, Δημ. Διοίκησης την έγκριση για την κάλυψη 46 κενών θέσεων του κλάδου ΠΕ3 κτην/κού. 'Οταν εγκριθεί η πλήρωση των κενών θέσεων και ολοκληρωθεί η διαδικασία πρόσληψης το Υπουργείο θα καλύψει τα κενά των παραπάνω υπηρεσιών.
Ο Υπουργός
ΣΤ. ΤΖΟΥΜΑΚΑΣ"
15. Στην με αριθμό 5795/26-3-98 ερώτηση δόθηκε με το υπ'αριθμ. 1010/9-4-98 έγγραφο από τον Υπουργό Γεωργίας η ακόλουθη απάντηση:
"Απαντώντας στην ερώτηση 5795/26-3-98 που κατέθεσαν οι Βουλευτές κύριοι Α. Τασούλας και Β. Μπούτας, σας πληροφορούμε τα εξής:
Στα πλαίσια της μελέτης λιμνοδεξαμενών Λακωνίας εκπονήθηκε η Οριστική μελέτη της Λιμνοδεξαμενής στην θέση Αγ. Δημήτρης-Ζάρακας.
Η Οριστική μελέτη της ανωτέρω λιμνοδεξαμενής εγκρίθηκε με την ΔΒ Α8/75.5/29-3-95 Υπουργική Απόφαση.
Για την συνέχιση της εκπόνησης των μελετών για τις άλλες θέσεις θα καταβληθεί προσπάθεια να ενταχθούν σε Πρόγραμμα όταν οι οικονομικές δυνατότητες το επιτρέψουν.
Στα πλαίσια του ΠΕΠ Πελοποννήσου έχει εγκριθεί πίστωση 2 δισ. για την κατασκευή εγγειοβελτιωτικών έργων. Η κατανομή των πόρων για συγκεκριμένα έργα αποτελεί αρμοδιότητα του Περιφερειάρχη.
Σχετικά με την στελέχωση με γεωπονικό προσωπικό των υπηρεσιών της Δ/νσης Γεωργίας και Αλιείας του Νομού Λακωνίας σας γνωρίζουμε ότι, μετά την δημοσίευση στην Εφημερίδα της Κυβέρνησης των Οργανισμών των Νομαρχιακών Αυτοδ/σεων και του νομοθετικού πλαισίου που διέπει αυτές, η τοποθέτηση των υπαλλήλων και η πλήρωση των κενών οργανικών θέσεων ανήκει πλέον στις αρμοδιότητες της οικείας Νομαρχιακής Αυτοδ/σης.
Ο Υπουργός
ΣΤ. ΤΖΟΥΜΑΚΑΣ"
16. Στην με αριθμό 5808/26-3-98 ερώτηση δόθηκε με το υπ'αριθμ. 42/6-4-98 έγγραφο από τον Aναπληρωτή Υπουργό Εξωτερικών η ακόλουθη απάντηση:
"Σε απάντηση της ερώτησης 5808 από 26.3.98 του Βουλευτή κ. Γ. Καρατζαφέρη, σας γνωρίζουμε τα εξής :
Η Ελληνική Κυβέρνηση κάθε χρόνο από μέλη της στην μεγάλη παρέλαση της 25ης Μαρτίου που γίνεται στη Νέα Υόρκη. Φέτος την Κυβέρνηση εκπροσώπησε ο Υπουργός Εξωτερικών κ. Θ. Πάγκαλος.
Η πολιτική της Ελληνικής Κυβέρνησης έναντι των αποδήμων Ελλήνων, στηρίζεται στη βασική αρχή του σεβασμού της ανεξάρτητης και αυτόνομης λειτουργίας των οργανώσεών τους και σε καμία περίπτωση δεν αποβλέπει στην παρέμβασή της στις εσωτερικές διεργασίες για τη λήψη των οποιαδήποτε αποφάσεών τους.
Το γεγονός της απονομής βραβείου από ομογενειακές οργανώσεις στον Υπουργό Εξωτερικών κ. Θ. Πάγκαλο, αποδεικνύει την αναγνώριση από πλευράς τους, των προσπαθειών και του ενδιαφέροντος που επιδεικνύει η Ελληνική Κυβέρνηση για τους απόδημους 'Ελληνες.
Ο Αναπληρωτής Υπουργός
ΓΙΩΡΓΟΣ Α. ΠΑΠΑΝΔΡΕΟΥ"
17. Στην με αριθμό 5809/26-3-98 ερώτηση δόθηκε με το υπ'αριθμ. 441/9-4-98 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση:
 

  



Σελίδα 10176 
"Απαντώντας στην ερώτηση με αριθμό 58Ο9/26.3.98 που κατέθεσε ο Βουλευτής κ. Γ Καρατζαφέρης, σας πληροφορούμε ότι λαμβάνουμε όλα τα αναγκαία μέτρα για την αναβάθμιση των ελληνικών σχολείων της Γερμανίας και προβαίνουμε στις αναγκαίες τροποποιήσεις των αναλυτικών προγραμμάτων, ώστε να αναγνωρισθούν οι τίτλοι αυτών και από το γερμανικό κράτος.
Στόχος όλων των ενεργειών μας είναι οι καλύτερες ευκαιρίες για επαγγελματική αποκατάσταση των παιδιών είτε στην Ελλάδα είτε στη Γερμανία.
Ο Υφυπουργός
ΙΩΑΝΝΗΣ ΑΝΘΟΠΟΥΛΟΣ"
18. Στην με αριθμό 5813/26-3-98 ερώτηση δόθηκε με το υπ'αριθμ. 747/10-4-98 έγγραφο από τον Υπουργό Περιβάλλοντος, Χωροταξίας και Δημοσίων 'Εργων η ακόλουθη απάντηση:
"Απαντώντας στην ερώτηση με αριθμό 5813/26-3-98 που κατέθεσε στη Βουλή ο Βουλευτής κ. Σ. Σπηλιωτόπουλος, παρακαλούμε να πληροφορήσετε τον κ. Βουλευτή σύμφωνα με τα στοιχεία της Δ/νσης Μελετών Οδοποιίας (ΔΜΕΟ) τα εξής:
Η μελέτη της Μικρής Περιμετρικής οδού εκπονείται κανονικά και έχει ήδη υποβληθεί η οριστική μελέτη οδοποιϊας.
Για την συγκεκριμένη μελέτη του ισόπεδου κόμβου στη συμβολή της οδού Παπαδιαμαντοπούλου με τη Μικρή Περιμετρική έχει υποβληθεί η προκαταρκτική μελέτη και έχει σταλεί στους συναρμόδιους φορείς για να εκφράσουν τις απόψεις τους προκειμένου στη συνέχεια να εγκριθεί και να προωθηθεί στην φάση της οριστικής μελέτης.
Ο Υπουργός
Κ. ΛΑΛΙΩΤΗΣ"
19. Στην με αριθμό 5816/26-3-98 ερώτηση δόθηκε με το υπ' αριθμ. 12109/14-4-98 έγγραφο από την Υφυπουργό Ανάπτυξης η ακόλουθη απάντηση:
Σε απάντηση της ερώτησης 5816/26-3-98 που κατέθεσε ο Βουλευτής κ. Σ. Σπηλιωτόπουλος, σας γνωρίζουμε τα ακόλουθα:
Η λειτουργία των Ευρωπαϊκών Κέντρων Πληροφοριών ελέγχεται και ορίζεται από τη Γενική Δ/νση ΧΧΙΙΙ της Ευρωπαϊκής Επιτροπής.
Το Κέντρο που θα αντικαταστήσει το Ευρωπαϊκό Κέντρο της Πάτρας, θα προκύψει από την αξιολόγηση των προτάσεων που υπεβλήθησαν στη Γεν. Δ/νση ΧΧΙΙΙ κατά την πρόσφατη προκήρυξη της Ευρωπαϊκής Επιτροπής για τη δημιουργία καινούριων Κέντρων στις χώρες-μέλη της Ευρωπαϊκής 'Ενωσης.
Στα πλαίσια αυτά ο ΕΟΜΜΕΧ υπέβαλε πρόταση.
Η Υφυπουργός
ΑΝΝΑ ΔΙΑΜΑΝΤΟΠΟΥΛΟΥ"
20. Στην με αριθμό 5817/26-3-98 ερώτηση δόθηκε με το υπ' αριθμ. 748/10-4-98 έγγραφο από τον Υφυπουργό Περιβάλλοντος, Χωροταξίας και Δημοσίων 'Εργων η ακόλουθη απάντηση:
"Απαντώντας στην ερώτηση 5817/26.3.98 που κατέθεσε στη Βουλή ο Βουλευτής κ. Σπήλιος Σπηλιωτόπουλος, παρακαλούμε να πληροφορήσετε τον κ. Βουλευτή ότι στην αρ. Πρωτ. ΥΑΣ/οικ/ΤΣΕΠ 32/21-7-95 (ΦΕΚ 662/Β/26-7-95), Κοινή Απόφαση Υπουργών Εθνικής Οικονομίας, Οικονομικών και ΠΕΧΩΔΕ, έχει ληφθεί μέριμνα για την επισκευή και ανακατασκευή κτιρίων που ανήκουν στο Δημόσιο, ΝΠΔΔ, Κοινωφελή ή Φιλανθρωπικά ή Ευαγή Ιδρύματα, στα οποία εντάσσονται και οι Ιεροί Ναοί και ορίζονται στην απόφαση αυτή τα πιστωτικά μέτρα και οι διευκολύνσεις που παρέχονται για την επισκευή ή την αντικατάστασή τους από τις ζημιές που προκάλεσε ο 
σεισμός του Ιουνίου 1995 στην περιοχή σας.
Ο Υφυπουργός
ΧΡ. ΒΕΡΕΛΗΣ"
21. Στην με αριθμό 5821/28-3-98 ερώτηση δόθηκε με το υπ' αριθμ. 750/10-4-98 έγγραφο από τον Υφυπουργό Περιβάλλοντος, Χωροταξίας και Δημοσίων 'Εργων η ακόλουθη απάντηση:
"Απαντώντας στην ερώτηση 5821/28-3-98 που κατέθεσε στη Βουλή ο Βουλευτής κ. Σπήλιος Σπηλιωτόπουλος, παρακαλούμε να πληροφορήσετε τον κ. Βουλευτή σύμφωνα με τα στοιχεία του Οργανισμού Αντισεισμικού Σχεδιασμού και Προστασίας τα εξής:
Το Ευρωπαϊκό Κέντρο Πρόγνωσης και Πρόληψης Σεισμών (ΕΚΠΠΣ) συστήθηκε με το αρ. AP/CAT/CES (92) 2 Ψήφισμα του Συμβουλίου της Ευρώπης σχετικά με τη σύσταση Ευρωπαϊκού Δικτύου Ειδικευμένων Κέντρων. Σκοπός του είναι η διασύνδεση της χώρας μας με το ευρύτερο Ευρωπαϊκό Περιβάλλον στον τομέα των φυσικών και τεχνολογικών κινδύνων, με έμφαση βέβαια στον αντισεισμικό σχεδιασμό και την αντιμετώπιση των επιπτώσεων των σεισμών.
Η λειτουργία του ΕΚΠΠΣ βασίζεται στην αρ. Δ16γ/62/3/ 1Ο3/Γ/16-2-1994 απόφαση του Υπουργού ΠΕΧΩΔΕ. Από τη σύστασή του το ΕΚΠΠΣ είναι εγκατεστημένο στα Γραφεία του Οργανισμού Αντισεισμικού Σχεδιασμού και Προστασίας, λειτουργεί με την υποστήριξή του σε ό,τι αφορά το προσωπικό, την υποδομή και τις λειτουργικές δαπάνες και δεν τίθεται θέμα αποσύνδεσής του από τον ΟΑΣΠ.
Το ΕΚΠΠΣ έχει παράξει ερευνητικό και εκπαιδευτικό-ενημερωτικό έργο στον τομέα της μείωσης του σεισμικού κινδύνου. Αναλυτικότερα, έχει διοργανώσει αρκετά συμπόσια, συνέδρια και σεμινάρια σε θέματα σχετικά με αντικείμενό του όπως: αντισεισμική μηχανική- Ευρωκώδικας EC-8, τεχνικές διάσωσης παγιδευμένων σε ερείπια σεισμού κλπ. Επίσης έχει συντονίσει και χρηματοδοτήσει μεγάλο αριθμό ερευνητικών προγραμμάτων που αφορούν σε θέματα αντισεισμικής τεχνολογίας, σεισμολογίας, τεκτονικής γεωλογίας κλπ. σε συνεργασία με τα ΑΕΙ και επιστημονικούς φορείς της χώρας. Ενδεικτικά αναφέρονται: το πρόγραμμα έκδοσης Νεοτεκτονικών Χαρτών στον ελλαδικό χώρο, η σεισμική παρακολούθησή του Ηφαιστειακού Τόξου του Αιγαίου και άλλα.
Σε κάθε περίπτωση οι τομείς δράσης του ΕΚΠΠΣ είναι ευρύτεροι και ποιοτικά διαφορετικοί από την ερευνητική και εκπαιδευτική δραστηριότητα ενός επιμέρους Πανεπιστημιακού σεισμολογικού εργαστηρίου.
Η τυχόν αποκέντρωση κάποιων δραστηριοτήτων του ή η δημιουργία παραρτήματος του, μπορεί να εξεταστεί μόνο εφ' όσον εξασφαλιστεί η απαραίτητη υποδομή, όπως κατάλληλο κτίριο, υποστήριξη με υπαλληλικό προσωπικό και κάλυψη τρεχόντων λειτουργικών εξόδων, σε θεσμοθετημένη λειτουργία του ως Νομικό Πρόσωπο υπό την εποπτεία του ΥΠΕΧΩΔΕ. Το θέμα αυτό δεν έχει απασχολήσει μέχρι σήμερα το ΥΠΕΧΩΔΕ και ως εκ τούτου δεν είναι δυνατόν να εγκριθεί η μετεγκατάσταση του στην Πάτρα ή οπουδήποτε αλλού.
Σε ό,τι αφορά το Σεισμολογικό Εργαστήριο του Πανεπιστημίου Πατρών αυτό υποστηρίζεται ήδη από το 1995 οικονομικά από τον ΟΑΣΠ με σχετική σύμβαση προκειμένου να μπορεί να λειτουργεί το τοπικό σεισμολογικό του δίκτυο.
Ο Υφυπουργός
ΧΡ. ΒΕΡΕΛΗΣ"
22. Στην με αριθμό 5823/26-3-98 ερώτηση δόθηκε με το υπ' αριθμ. 751/10-4-98 έγγραφο από τον Υφυπουργό Περιβάλλοντος, Χωροταξίας και Δημοσίων 'Εργων η ακόλουθη απάντηση:
"Απαντώντας στην ερώτηση 5823/26-3-98 που κατέθεσε στη Βουλή, ο Βουλευτής κ. Σπήλιος Σπηλιωτόπουλος, παρακαλούμε να πληροφορήσετε τον κ. Βουλευτή ότι δεν αντιμετωπίζεται παράταση της προθεσμίας υποβολής αιτήσεων για δανειοδότηση στους σεισμόπληκτους της Αιγιαλείας.
 

  



Σελίδα 10177 
Επιπρόσθετα σας γνωστοποιούμε, ότι, η εξάμηνη προθεσμία για την υποβολή αιτήσεων των σεισμοπλήκτων του Ν. Ηλείας του 1993, που οριοθετήθηκε με τις 59/27-3-98 και 143/30-9-93 ΠΥΣ, αφορά μόνον τους ιδιοκτήτες κατοικιών και επαγγελματικών χώρων, τα κτίσματα των οποίων υπέστησαν ζημιές από το σεισμό της 18-11-97 και δεν αποτελεί παράταση της προθεσμίας που έληξε στις 27-4-95.
Ο Υφυπουργός
ΧΡ. ΒΕΡΕΛΗΣ"
23. Στην με αριθμό 5853/27-3-98 ερώτηση δόθηκε με το υπ' αριθμ. 1133/10-4-98 έγγραφο από τον Υφυπουργό Μεταφορών και Επικοινωνιών η ακόλουθη απάντηση:
"Σε απάντηση της ερώτησης με αριθμό 5853/27-3-98 που κατέθεσε στη Βουλή ο Βουλευτής κ. Αν Παπαληγούρας, σχετικά με την λήψη μέτρων για την αποφυγή τροχαίων ατυχημάτων, σας πληροφορούμε ότι στο Υπουργείο Μεταφορών και Επικοινωνιών, πλέον των προσπαθειών που καταβάλλονται μέσω ενημερωτικών εντύπων, με μηνύματα Οδικής Ασφάλειας, που εκτυπώνονται και διανέμονται, κυρίως σε περιόδους μαζικών μετακινήσεων, με την ψήφιση του νέου Κώδικα Οδικής Κυκλοφορίας θεσπίζεται νέο σύστημα ποινικών και διοικητικών κυρώσεων με στόχο την βελτίωση της Οδικής Ασφάλειας και την μείωση των τροχαίων ατυχημάτων.
Ο Υφυπουργός
ΕΜΜΑΝΟΥΗΛ ΛΟΥΚΑΚΗΣ"
24. Στην με αριθμό 5856/27-3-98 ερώτηση δόθηκε με το υπ' αριθμ. 3803/8-4-98 έγγραφο από τον Υπουργό Περιβάλλοντος, Χωροταξίας και Δημοσίων 'Εργων η ακόλουθη απάντηση:
"Απαντώντας στην ερώτηση με αριθμό 5856 που κατατέθηκε στις 23-3-98 από το Βουλευτή κ. Δημήτριο Σιούφα σας γνωρίζουμε ότι σχετικά με το θέμα είχαμε την ευκαιρία να ενημερώσουμε αναλυτικά τη Βουλή στις 7-11-97 κατά τη συζήτηση της υπ' αριθ. 2636/3-11-97 επίκαιρης ερώτησης.
Συμπληρωματικά των όσων αναφέρονται στα σχετικά πρακτικά σας πληροφορούμε ότι το όλο θέμα έχει διαβιβαστεί στο Νομικό Σύμβουλο προκειμένου να γνωμοδοτήσει σχετικά.
Ο Υπουργός
Κ. ΛΑΛΙΩΤΗΣ"
25. Στην με αριθμό 5860/30-3-98 ερώτηση δόθηκε με το υπ' αριθμ. 455/9-4-98 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση:
"Απαντώντας στην ερώτηση με αριθμό 5860/30-3-98 που κατέθεσε ο Βουλευτής κ. Δημ. Κωστόπουλος, σας γνωρίζουμε τα ακόλουθα:
Κάθε χρόνο το Υπουργείο Παιδείας λαμβάνει κάθε δυνατό μέτρο για την αντικειμενική και αδιάβλητη βαθμολόγηση των γραπτών δοκιμίων των υποψηφίων των γενικών εξετάσεων. Στα πλαίσια των μέτρων αυτών είναι και η περιοδική εναλλαγή του τόπου βαθμολόγησης των γραπτών των υποψηφίων στο βαθμό που οι συγκοινωνιακές συνθήκες και η δυναμικότητα των βαθμολογικών κέντρων το επιτρέπουν.
Τα τελευταία δύο χρόνια το 95% των γραπτών δοκιμίων βαθμολογούνται σε διαφορετικό βαθμολογικό κέντρο από αυτό που βαθμολογήθηκαν τα αντίστοιχα γραπτά την προηγούμενη χρονιά.
Ο Υφυπουργός
ΙΩΑΝΝΗΣ ΑΝΘΟΠΟΥΛΟΣ"
26. Στην με αριθμό 5881/30-3-98 ερώτηση δόθηκε με το υπ' αριθμ. 458/9-4-98 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση:
"Απαντώντας στην ερώτηση με αριθμό 5881/30-3-98 που κατέθεσε ο Βουλευτής κ. Βασ. Μιχαλολιάκος, σας γνωρίζουμε ότι στο σχέδιο Μορφωτικής Συμφωνίας Ελλάδος-Αλβανίας έχουν προταθεί άρθρα για τη διασφάλιση των εκπαιδευτικών δικαιωμάτων των Ελλήνων της Αλβανίας.
Το 'Ιδρυμα Κρατικών Υποτροφιών μας ενημέρωσε ότι ουδεμία υποτροφία χορηγήθηκε σε Αλβανούς (Αλλογενείς ή Ομογενείς) για σπουδές σε Ελληνικά ΑΕΙ/ΤΕΙ από το ακαδημαϊκό έτος 1994-95 και εφεξής. Ωστόσο ενισχύονται οικονομικά (30.000 δρχ. Χ 9 μήνες κάθε ακαδημαϊκό έτος) όλοι ανεξαρτήτως οι ομογενείς από την Αλβανία που φοιτούν σε Ελληνικά Α.Ε.Ι. και Τ.Ε.Ι.
Ο Υφυπουργός
ΙΩΑΝΝΗΣ ΑΝΘΟΠΟΥΛΟΣ"
27. Στην με αριθμό 5890/30-3-98 ερώτηση δόθηκε με το υπ' αριθμ. 459/9-4-98 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση:
"Απαντώντας στην ερώτηση με αριθμό 5890/30.3.98 που κατέθεσαν οι Βουλευτές κύριοι Πέτρος Κουναλάκης και Ανδριανή Λουλέ, σας γνωρίζουμε τα ακόλουθα:
Από πολλά Περιφερειακά ΠΕΚ, τον Ιούλιο του 1997, τέθηκε το θέμα της μη εκκαθάρισης των δαπανών τους από τους Νομαρχιακούς Προϋπολογισμούς για επιμορφωτικά προγράμματα που υλοποιήθηκαν από τις αρχές του 1997. Το Υπουργείο προκειμένου να επιλύσει το πρόβλημα αυτό ανέθεσε το έργο της εκκαθάρισης των δαπανών στον Ειδικό Λογαριασμό του Κ.Π.Σ. Το συγκεκριμένο σύστημα που εφαρμόστηκε μετά το θέρος 1997 είχε ως αποτέλεσμα τα ΠΕΚ να έχουν αρχίσει να λαμβάνουν τα οφειλόμενα προς αυτά κονδύλια.
Επισημαίνουμε ότι το ΠΕΚ Τρίπολης, υπέβαλε τις απαραίτητες συγκεντρωτικές καταστάσεις κατά το μήνα Δεκέμβριο 1997, για έναν ορισμένο αριθμό επιμορφωτικών προγραμμάτων, που είχε υλοποιηθεί από 1.1.97 - 30.6.97. Υπέβαλλε μια δεύτερη σειρά συγκεντρωτικών καταστάσεων το Φεβρουάριο 1998 για επιμορφωτικά προγράμματα που αναφέρονται επίσης στο έτος 1997 (δεύτερο εξάμηνο 1997). Τα ποσά που αναφέρονται στις συγκεντρωτικές καταστάσεις ελέχθησαν από το Τμήμα Α' της Δ/νσης Κοινοτικού Πλαισίου Στήριξης και από το Γραφείο Ειδικού Λογαριασμού του ΥΠΕΠΘ, έχει δοθεί Εντολή Πληρωμής και έχει ήδη αποσταλεί επιταγή προς το ΠΕΚ Τρίπολης για την απόδοση των δεδουλευμένων.
Ο Υφυπουργός
ΙΩΑΝΝΗΣ ΑΝΘΟΠΟΥΛΟΣ"
28. Στην με αριθμό 5895/31-3-98 ερώτηση δόθηκε με το υπ' αριθμ. 770/10-4-98 έγγραφο από τον Υφυπουργό Περιβάλλοντος, Χωροταξίας και Δημοσίων 'Εργων η ακόλουθη απάντηση:
"Απαντώντας στην ερώτηση 5895/31-3-98 που κατέθεσε στη Βουλή, ο Βουλευτής κ. Γεώργιος Αλεξόπουλος, παρακαλούμε να πληροφορήσετε τον κ. Βουλευτή σύμφωνα με τα στοιχεία της ΕΥΔΕ/ΟΣΥΕ τα εξής:
Για τον υπόψη δρόμο Γέφυρας Κλεπά - Κλεπά Αράχωβα άρχισαν να κατασκευάζονται εργασίες υποδομής σύμφωνα με την υπόδειξη της Υπηρεσίας, τα συμβατικά τεύχη και όπως η τεχνική απαιτεί.
Σχετικώς με τα αναφερόμενα για το πλάτος της οδού και την ποιότητα των εργασιών οφείλουμε να υπομνήσουμε ότι:
α. Δεν πρόκειται περί εθνικής οδού αλλά κοινοτικής - επαρχιακής (διασύνδεση κοινοτήτων).
β. Στο τμήμα Γέφυρα Κλεπά - Κλεπά εμφανίζονται κατολισθητικά φαινόμενα τα οποία θα δημιουργήσουν σοβαρά προβλήματα ευστάθειας του δρόμου σε περίπτωση μεγάλων χωματουργικών επεμβάσεων.
γ. Επίσης για σοβαρές διαπλατύνσεις και επεμβάσεις υπάρχουν αντιδράσεις των παροδίων ιδιοκτητών.
δ. Για τους ανωτέρω λόγους αρχικά είχε δημοπρατηθεί νέα οδική σύνθεση στο ύψος της λίμνης (400 μ. χαμηλότερα) που παρακάμπτει την Κοινότητα Κλεπά. Η χάραξη αυτή εγκαταλείφθηκε κατόπιν αιτήσεων των αρμοδίων της κοινότητας Κλεπά και δημοπρατήθηκε η παρούσα σύμβαση που παρουσιάζει τα ανωτέρω μειονεκτήματα.
 

  



Σελίδα 10178 
Παρά τα παραπάνω, η Υπηρεσία σε συνεχή συνεργασία και με τους αρμόδιους παράγοντες, καταβάλλει προσπάθεια να επιτύχει το άριστο εφικτό, ώστε και η ασφάλεια της οδού να εξασφαλιστεί, και η οδός να είναι σημαντικά βελτιωμένα σε σχέση με την επί πολλά έτη υφισταμένη τόσο σε γεωμετρικά στοιχεία όσο και σε οδόστρωμα κυκλοφορίας.
Ο Υφυπουργός
ΧΡΗΣΤΟΣ ΒΕΡΕΛΗΣ"
29. Στην με αριθμό 5898/31-3-98 ερώτηση δόθηκε με το υπ' αριθμ. 771/10-4-98 έγγραφο από τον Υφυπουργό Περιβάλλοντος, Χωροταξίας και Δημοσίων 'Εργων η ακόλουθη απάντηση:
"Απαντώντας στην ερώτηση 5898/31-3-98 που κατέθεσε στη Βουλή, ο Βουλευτής κ. Γεώργιος Αλεξόπουλος παρακαλούμε να πληροφορήσετε τον κ. Βουλευτή τα εξής:
α) Η εντός του οικισμού Αγίου Δημητρίου οδός έχει κατασκευαστεί ήδη όπως και σημαντικός αριθμός άλλων έργων (π.χ. 'Υδρευση, 24η οδός, κλπ.)
β) Το τμήμα της οδού που ζητά η Κοινότητα Αγίου Δημητρίου, αποτελεί νέο αίτημα για την Υπηρεσία και αφορά μέρος ή το όλον της κοινοτικής οδού που συνδέει τους οικισμούς 'Αγιο Δημήτριο και Καστανέας.
γ) Η αρμόδια Δ/νση του ΥΠΕΧΩΔΕ προωθεί την βελτίωση της συνδετήριας οδού 24η με Οικισμό Καστανέα από άλλη διαδρομή που έχει ζητηθεί από τους κατοίκους του Οικισμού Καστανέα.
δ) Παρά τα παραπάνω και μέσα οτις υφιστάμενες οικονομικές δυνατότητες και νομικά πλαίσια των εν ενεργεία συμβάσεων της περιοχής η Υπηρεσία θα εξετάσει την δυνατότητα ικανοποίησης και του νέου αυτού αιτήματος μέσα από τις εργολαβίες της περιοχής.
Ο Υφυπουργός
ΧΡ. ΒΕΡΕΛΗΣ"
30. Στην με αριθμό 5902/31-3-98 ερώτηση δόθηκε με το υπ' αριθμ. 73/8-4-98 έγγραφο από τον Υπουργό Δημόσιας Τάξης η ακόλουθη απάντηση:
"Σε απάντηση της ερώτησης 5902/31-3-1998 που κατέθεσε ο Βουλευτής κ. Γ. Καρατζαφέρης, σας γνωρίζουμε τα εξής:
Το θέμα της εισόδου λαθρομεταναστών στη χώρα μας αντιμετωπίζεται με ιδιαίτερη υπευθυνότητα και κατά προτεραιότητα από το Υπουργείο μας, σε συνεργασία με τα συναρμόδια Υπουργεία και τους φορείς, για την εμπέδωση του αισθήματος ασφαλείας στους πολίτες και τη διασφάλιση των εθνικών μας συμφερόντων.
Για το σκοπό αυτό ενισχύσαμε με προσωπικό και μέσα και δραστηριοποιήσαμε τις Υπηρεσίες που αστυνομεύουν τις παραμεθόριες περιοχές και θέσαμε σε συνεχή επαγρύπνιση τα 46 μεταβατικά αποσπάσματα που έχουν αναπτυχθεί σε αυτές. Επίσης, στο εσωτερικό της χώρας συγκροτούνται ειδικά, συνεργεία, τα οποία διενεργούν συνεχείς περιπολίες και ελέγχους και καταβάλλουν προσπάθειες για την εξάρθρωση κυκλωμάτων που προωθούν λαθρομετανάστες και για τη σύλληψη και απομάκρυνση λαθρομεταναστών από τη χώρα.
Παράλληλα, το Υπουργείο μας, για να τονώσει το αίσθημα ασφάλειας των πολιτών στις παραμεΘόριες περιοχές και να αντιμετωπίσει αποτελεσματικότερα το φαινόμενο της παράνομης εισόδου αλλοδαπών στη χώρα, προωθεί την ίδρυση Ειδικής Υπηρεσίας Συνοριακών Φυλάκων.
Επίσης, έχουμε θέσει το όλο πρόβλημα στην Ευρωπαϊκή 'Ενωση και παρακολουθούμε με ιδιαίτερη προσοχή τις εξελίξεις στις βαλκανικές χώρες και στην ευρύτερη περιοχή.
Επισημαίνεται ότι, για την καταπολέμηση του ανωτέρω φαινομένου της λαθρομετανάστευσης, έχουν συναφθεί σχετικές διμερείς συμφωνίες συνεργασίας με κράτη (Βουλγαρία, Ρουμανία, Πολωνία, Σλοβενία, Κροατία). Επίσης, έχουν συναφθεί πρωτόκολλα και συμφωνίες αστυνομικής συνεργασίας με ρήτρα επανεισδοχής με την Αλβανία, Λιθουανία και Αρμενία, ενώ επίκειται η σύναψη παρομοίων συμφωνιών και με άλλα κράτη, όπως Ουγγαρία, Ουκρανία, Πακιστάν, κλπ. ".
Ο Υπουργός
ΓΕΩΡΓΙΟΣ ΡΩΜΑΙΟΣ"
31. Στην με αριθμό 5904/31-3-98 ερώτηση δόθηκε με το υπ' αριθμ. 383/8-4-98 έγγραφο από τον Υπουργό Περιβάλλοντος, Χωροταξίας και Δημοσίων 'Εργων η ακόλουθη απάντηση:
"Απαντώντας στην ερώτηση με αριθμό 5904 που κατατέθηκε από το Βουλευτή κ. Απόστολο Σταύρου επισυνάπτουμε για πληρέστερη ενημέρωσή σας επί του όλου θέματος την απάντηση του Οργανισμού Ρυθμιστικού Σχεδίου και Περιβάλλοντος Αθήνας (ΟΡΣΑ) και τις συνημμένες σε αυτή αποφάσεις της Εκτελεστικής του Επιτροπής, στην αναφερόμενη στην ερώτηση απόφαση του Δημοτικού Συμβουλίου Βούλας.
Είναι γνωστό ότι οι προτάσεις του ΟΡΣΑ για το Β Αλίπεδο της Βούλας είναι ενταγμένες στο συνολικό σχεδιασμό για την προστασία και την ανάπλαση της Παράκτιας Ζώνης από τον Πειραιά μέχρι την Βάρκιζα. Επίσης όπως προκύπτει από τα επισυναπτόμενα έγγραφα του ΟΡΣΑ, ο ΟΡΣΑ έχει κάνει σημαντικές αλλαγές και βελτιώσεις στην αρχική πρόταση του ΕΟΤ για τις χρήσεις γης στη συγκεκριμένη περιοχή με μοναδικό στόχο την προστασία του περιβάλλοντος, την αναβάθμιση της συγκεκριμένης ακτής και τη διασφάλιση της ελεύθερης πρόσβασης των πολιτών. Κατά συνέπεια το ΕΟΤ οφείλει να προσαρμοσθεί σε αυτές τις θετικές για την περιοχή της Βούλας αλλαγές, όπως αυτές αποτυπώνονται στο νέο σχέδιο Π.Δ/τος.
Είναι σαφές ότι οι προτάσεις του ΟΡΣΑ δεν έχουν σχέση με την κυριότητα και τη διαχείριση της ακτής και των υποδομών της γιατί αυτό αποτελεί αντικείμενο συμφωνίας ανάμεσα στο ΕΟΤ, το Υπουργείο Οικονομικών και τους φορείς της Νομαρχιακής και της Τοπικής Αυτοδιοίκησης.
Ο Υπουργός
Κ. ΛΑΛΙΩΤΗΣ"
32. Στην με αριθμό 5956/1-4-98 ερώτηση δόθηκε με το υπ' αριθμ. 464/9-4-98 έγγραφο από τον Υφυπουργό Εθνικής Παιδείας και θρησκευμάτων η ακόλουθη απάντηση:
"Απαντώντας στην ερώτηση με αριθμό 5956/1-4-1998 που κατέθεσε η Βουλευτής κ. Ανδριανή Λουλέ σας γνωρίζουμε τα ακόλουθα:
Στους πτυχιούχους των ΤΕΙ, σύμφωνα με τις διατάξεις του άρθρου 25 του ιδρυτικού νόμου των ΤΕΙ 1404/1983, αναγνωρίζονται επαγγελματικά δικαιώματα, τα οποία εκδίδονται με προεδρικά διάταγμα, ύστερα από πρόταση του Συμβουλίου Τεχνολογικής Εκπαίδευσης.
Στα ΤΕΙ λειτουργούν πενήντα έξι (56) ειδικότητες - τμήματα εκ των οποίων τα τρία είναι νεοϊδρυθέντα.
Μέχρι σήμερα, από τις ανωτέρω 56 ειδικότητες αναγνωρίστηκαν επαγγελματικά δικαιώματα για τις σαράντα (40), εκδοθέντων των σχετικών προεδρικών διαταγμάτων. Για ένδεκα (11) ειδικότητες υποβλήθηκε γνωμοδότηση του Συμβουλίου Τεχνολογικής Εκπαίδευσης και έχουν συνταχθεί τα σχέδια προεδρικών διαταγμάτων.
Για δύο (2) τμήματα, ήτοι της Διοίκησης Μονάδων Τοπικής Αυτοδιοίκησης και της Ανθοκομίας και Αρχιτεκτονικής Τοπίου, έχουν υποβληθεί στο ΥΠΕΠΘ πορίσματα των σχετικά υποεπιτροπών του Συμβουλίου Τεχνολογικής Εκπαίδευσης και βρίσκεται σε εξέλιξη η διαδικασία για την έκδοση των σχετικών Π.Δ.
Για τα τρία νεοϊδρυθέντα τμήματα, ήτοι της Λογοθεραπείας, του Διεθνούς Εμπορίου και του Βιομηχανικού Σχεδιασμού, πρόκεται πολύ σύντομα να συγκροτηθούν οι σχετικές υποεπιτροπές του ΣΤΕ οι οποίες θα επεξεργασθούν και θα προτείνουν πόρισμα σχετικά με τα επαγγελματικά δικαιώματα των πτυχιούχων των τμημάτων αυτών.
Από το ΥΠΕΠΘ θα καταβληθεί κάθε προσπάθεια, ώστε να ολοκληρωθούν οι διαδικασίες έκδοσης των ανωτέρω προεδρικών διαταγμάτων για τα τμήματα εκείνα των ΤΕΙ που εκκρεμούν 
 

  



Σελίδα 10179 
τα επαγγελματικά δικαιώματα των πτυχιούχων τους.
Ο Υφυπουργός
ΙΩΑΝΝΗΣ ΑΝΘΟΠΟΥΛΟΣ"
33. Στην με αριθμό 5969/1-4-98 ερώτηση δόθηκε με το υπ' αριθμ. 465/9-4-98 έγγραφο από τον Υφυπουργό Εθνικής Παιδείας και θρησκευμάτων η ακόλουθη απάντηση:
"Απαντώντας στην ερώτηση με αριθμό 5969/1.4.98 που κατέθεσε ο Βουλευτής κ. Γεώργιος Ορφανός, σας πληροφορούμε ότι η σχετική εγκύκλιος προς τις Διευθύνσεις Εκπ/σης είχε ως μοναδικό σκοπό να επισημάνει στους υπηρετούντες αναπληρωτές και ωρομίσθιους εκπαιδευτικούς ότι η αδικαιολόγητη αποχή από τα διδακτικά καθήκοντα θεωρείται σπουδαίος λόγος καταγγελίας της σύμβασης, σύμφωνα με την ισχύουσα νομοθεσία.
Σε καμία περίπτωση βεβαίως δεν μπορεί η απεργία των εκπαιδευτικών να θεωρηθεί ως αδικαιολόγητη αποχή από τα καθήκοντά τους, εφόσον φυσικά έχει κηρυχθεί σύμφωνα με την ισχύουσα νομοθεσία.
Ο Υφυπουργός
ΙΩΑΝΝΗΣ ΑΝΘΟΠΟΥΛΟΣ"
34. Στην με αριθμό 5996/2-4-98 ερώτηση δόθηκε με το υπ' αριθμ. 141/8-4-98 έγγραφο από τον Υπουργό Εμπορικής Ναυτιλίας η ακόλουθη απάντηση:
"Αναφερόμενοι στο από 2/4/98 έγγραφό σας με το οποίο μας διαβιβάστηκε η ερώτηση του Βουλευτού κ. Β. ΚΟΡΚΟΛΟΠΟΥΛΟΥ με αριθμό 5996/2-4-98 σας γνωρίζουμε, για ενημέρωσή σας και ενημέρωση του ενδιαφερομένου τα ακόλουθα:
α) Στα πλαίσια της καλύτερης αναδιάταξης και αναδιοργάνωσης των Λιμενικών Αρχών της χώρας με βάση τα πραγματικά δεδομένα της περιοχής της έδρας τους (ιδιαιτερότητες, προβλήματα, καλύτερη αστυνόμευση - διακίνηση επιβατών, οχημάτων, φορείων κλπ.) καταρτίζεται σχετικά μελέτη η οποία δεν έχει ακόμη ολοκληρωθεί.
β) Στην μελέτη αυτή αναμφίβολα θα περιληφθούν και τα πραγματικά δεδομένα για τη Λιμενική Αρχή Παλουκίου τα οποία θα ληφθούν υπόψη κατά τη λήψη των σχετικών αποφάσεων.
Ο Υπουργός
ΣΤΑΥΡΟΣ ΑΡ. ΣΟΥΜΑΚΗΣ"
35. Στην με αριθμό 6010/98 ερώτηση δόθηκε με το υπ' αριθμ. 311/7-4-98 έγγραφο από τον Υπουργό Εξωτερικών η ακόλουθη απάντηση: 
"Απαντώντας στην υπ' αριθμ. 6010/98 ερώτηση του Βουλευτή κ. Απ. Ανδρεουλάκου, σας γνωρίζουμε:
Η θέση της Κυβέρνησης αναφορικά με τις απόψεις που εξέθεσε ο Πρέσβυς των ΗΠΑ στη Θεσσαλονίκη στις 30.3.98, αλλά και άλλοτε, έχει διατυπωθεί από τον Κυβερνητικό Εκπρόσωπο με σαφήνεια. Η Ελλάδα έχει τους νόμους της οι οποίοι θεσπίζονται από τα αρμόδια προς τούτο πολιτειακά όργανα. Ο κ. Burns μπορεί να έχει ορισμένες απόψεις, αυτό δεν σημαίνει ότι θα μας επιβληθούν. 'Οσον αφορά τη δημοσιοποίηση θέσεων και την καλοπροαίρετη ανταλλαγή απόψεων, δια του διαλόγου, αυτό είναι χαρακτηριστικό των δημοκρατικών κοινωνιών. Η Ελλάδα δεν έχει να φοβηθεί καμμία κριτική, ούτε όσον αφορά την εργατική της πολιτική, ούτε όσον αφορά τις προσπάθειες καταπολέμησης της τρομοκρατίας, ούτε, τέλος, όσον αφορά τα μέτρα κατά των παραβιάσεων των δικαιωμάτων πνευματικής ιδιοκτησίας. Εάν βέβαια οι όποιες αναφορές, ή παραινέσεις εκφεύγουν της ανωτέρω εννοίας του ανοικτού, καλοπροαίρετου και δημοκρατικού διαλόγου και λαμβάνουν τη μορφή, έστω και ακουσίως, ex- cathedra διδαχών, ο προστρέχων σ' αυτές θα έχει και την ευθύνη των επιπτώσεών τους. Είναι βέβαιο ότι ο κ. Burns επιθυμεί να επιτύχει στην αποστολή του και να προαγάγει τις διμερείς σχέσεις.
Αναφορικά, τέλος, με τις περιοδείες και τις επαφές του Πρέσβεως των ΗΠΑ με κρατικούς και στρατιωτικούς αξιωματούχους αυτές εμπίπτουν στα διεθνή κρατούντα σε δημοκρατικές και φιλελεύθερες χώρες, εφόσον τηρούνται οι κανόνες της διπλωματικής εθιμοτυπίας.
Ο Υπουργός
ΘΕΟΔΩΡΟΣ ΠΑΓΚΑΛΟΣ"
36. Στην με αριθμό 6023/2-4-98 ερώτηση δόθηκε με το υπ' αριθμ. 476/9-4-98 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση:
"Απαντώντας στην ερώτηση με αριθμό 6023/2.4.98 που κατέθεσε η Βουλευτής κ. Ανδριανή Λουλέ, σας γνωρίζουμε ότι το ΥΠΕΠΘ, εν όψει του επικείμενου διαγωνισμού για την κατάρτιση πίνακα διοριστέων εκπαιδευτικών στα σχολεία Δ/θμιας Εκπαίδευσης, προβαίνει στις ενδεικνυόμενες ενέργειες με βάση την ισχύουσα νομοθεσία.
Το θέμα που θίγεται στην ερώτηση ρυθμίζεται από την ισχύουσα νομοθεσία και το ΥΠΕΠΘ δεν δύναται να αποστεί από την εφαρμογή της.
Ο Υφυπουργός
Ι. ΑΝΘΟΠΟΥΛΟΣ"
37. Στις με αριθμό 6049/98, 6074/98 ερωτήσεις δόθηκε με το υπ' αριθμ. 312/8-4-98 έγγραφο από τον Υπουργό Εξωτερικών η ακόλουθη απάντηση:
"Απαντώντας στις υπ' αριθμ. 6049/98 και 6074/98 ερωτήσεις των Βουλευτών κυρίων Π. Ψωμιάδη και Απ. Ανδρεουλάκου, σας γνωρίζουμε:
Το Υπουργείο Εξωτερικών πραγματοποίησε έντονο διάβημα διαμαρτυρίας προς την τουρκική Πρεσβεία για τη σύληση, τη νύχτα της 30ής Μαρτίου 1998, του χριστιανικού νεκροταφείου της συνοικίας Ταταύλα στην Κωνσταντινούπολη, την καταστροφή 51 μαρμάρινων πλακών και την έκθεση των οστών 15 τάφων.
Επισημάνθηκε ότι αναπτύσσεται ένα κύμα επιθετικότητας εναντίον της πολιτιστικής κληρονομιάς των ομογενών στην Τουρκία, που θα μπορούσε να έχει ως αποτέλεσμα, μετά την αριθμητική της συρρίκνωση, την εξαφάνιση των ιχνών της εκεί ελληνικής παρουσίας και ζητήθηκε να ευρεθούν οι ένοχοι, έστω για μία φορά, των ιεροσύλων αυτών πράξεων που παραμένουν πάντοτε ατιμώρητες.
Είναι αυτονόητο ότι θα πραγματοποιηθούν όλα τα απαραίτητα βήματα στο διεθνές επίπεδο, προκειμένου να ενημερωθεί η διεθνής κοινή γνώμη για την κατάσταση και αποδώσει ευθύνες εκεί όπου πρέπει.
Ο Υπουργός
ΘΕΟΔΩΡΟΣ ΠΑΓΚΑΛΟΣ")
ΠΡΟΕΔΡΕΥΩΝ (Παναγιώτης Σγουρίδης): Κύριοι συνάδελφοι, έχω την τιμή να ανακοινώσω στο Σώμα το δελτίο αναφορών και ερωτήσεων της Τρίτης 9 Ιουνίου 1998, το οποίο έχει ως εξής:
Α. ΑΝΑΦΟΡΕΣ-ΕΡΩΤΗΣΕΙΣ πρώτου κύκλου ('Αρθρο 130 παρ.5 Καν.Βουλής)
1. Η με αριθμό 3530/19.12.97 ερώτηση του Βουλευτή του Πανελληνίου Σοσιαλιστικού Κινήματος κ. Δημητρίου Πιπεργιά προς τον Υπουργό Υγείας και Πρόνοιας, σχετικά με τον τρόπο πλήρωσης της θέσης του Διευθυντή της Παθολογικής Κλινικής, από το Διοικητικό Συμβούλιο του Νοσοκομείου Κύμης.
2. Η με αριθμό 3356/12.12.97 ερώτηση του Βουλευτή της Νέας Δημοκρατίας κ. Ελευθέριου Παπανικολάου προς τον Υπουργό Υγείας και Πρόνοιας, σχετικά με δημιοσιεύματα στον Τύπο για την κυκλοφορία ακατάλληλων και μολυσμένων τροφίμων, την ανάγκη ενημέρωσης του καταναλωτικού κοινού κλπ.
3. Η με αριθμό 6211/737/8.4.98 ερώτηση και αίτηση κατάθεσης εγγράφων του Βουλευτή του Κομμουνιστικού Κόμματος Ελλάδος κ. Ευστρατίου Κόρακα προς τον Υπουργό Δικαιοσύνης, σχετικά με τη λειτουργία της Αρχής για την "Προστασία του ατόμου από την επεξεργασία δεδομένων 
 

  



Σελίδα 10180 
προσωπικού χαρακτήρα" κλπ.
Β. ΑΝΑΦΟΡΕΣ-ΕΡΩΤΗΣΕΙΣ δεύτερου κύκλου ('Αρθρο 130 παρ.5 Καν.Βουλής)
1. Η με αριθμό 3904/30.3.98 αναφορά του Βουλευτή του Πανελλήνιου Σοσιαλιστικού Κινήματος κ. Παρασκευά Παρασκευόπουλου προς τον Υπουργό Υγείας και Πρόνοιας, σχετικά με την πρόθεση της Διοίκησης του "ΙΠΠΟΚΡΑΤΕΙΟΥ" Νοσοκομείου Θεσσαλονίκης να σταματήσει τη λειτουργία του ανθρωπομετρικού εργαστηρίου της Γ' Παιδιατρικής Κλινικής.
2. Η με αριθμό 6146/7.4.98 ερώτηση του Βουλευτή της Νέας Δημοκρατίας κ. Νικολάου Τσιαρτσιώνη προς τον Υπουργό Υγείας και Πρόνοιας, σχετικά με τις προθέσεις της Κυβέρνησης να αναπροσαρμόσει το ύψος της δαπάνης των συνταγών των ασφαλισμένων του δημοσίου, για τις οποίες δεν χρειάζεται θεώρηση.
 

  



Σελίδα 10181 
ΠΡΟΕΔΡΕΥΩΝ (Παναγιώτης Σγουρίδης): Εισερχόμαστε στη συζήτηση των
ΕΠΙΚΑΙΡΩΝ ΕΡΩΤΗΣΕΩΝ
Κύριοι συνάδελφοι, ο κ. Βενιζέλος, επειδή έχει μία ανειλημμένη υποχρέωση, παρεκάλεσε τους συναδέλφους του Υπουργούς, αλλά παρακαλεί και εσάς, να προηγηθεί η ερώτησή του.
Συμφωνεί το Σώμα;
ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.
ΠΡΟΕΔΡΕΥΩΝ (Παναγιώτης Σγουρίδης): Το Σώμα συμφώνησε.
Επίκαιρες ερωτήσεις πρώτου κύκλου:
Πρώτα θα συζητηθεί η πέμπτη, υπ' αριθμ. 1618/3.6.98, επίκαιρη ερώτηση του Βουλευτή του Δημοκρατικού Κοινωνικού Κινήματος κ. Γεώργιου Τσαφούλια προς τον Υπουργό Πολιτισμού, σχετικά με την προστασία και αναστήλωση του θεάτρου της Αρχαίας Αιγείρας.
Η επίκαιρη ερώτηση του κ. Τσαφούλια είναι η ακόλουθη:
"Όπως γνωρίζετε, το Θέατρο της Αρχαίας Αιγείρας είναι ένα από τα σημαντικότερα αρχαιολογικά μνημεία του Νομού Αχαϊας και η μοναδικότητά του είναι διεθνώς αναγνωρισμένη μέσα από επιστημονικές μελέτες και ιστορικά συγγράμματα.
Η ανασκαφική έρευνα έχει ολοκληρωθεί στο χώρο του θεάτρου από το Αυστριακό Αρχαιολογικό Ινστιτούτο εδώ και μερικά χρόνια, χωρίς μέχρι στιγμής να υπάρχει καμία ουσιαστική παρέμβαση για τη συντήρησή του και ανάδειξή του από το ελληνικό κράτος. Η σαθρότητα του εδάφους, όπου έχει κατασκευασθεί το θέατρο, είναι ένας από τους σοβαρότερους κινδύνους για την ολοκληρωτική καταστροφή του στις επόμενες δεκαετίες.
Παρ' όλα αυτά, όμως, το κονδύλι των πενήντα εκατομμυρίων (50.000.000) δραχμών, που είχε προγραμματισθεί για τη συντήρησή του, δεν περιλήφθηκε στο Ολοκληρωμένο Πρόγραμμα Ανασυγκρότησης Αρχαίας Φωκίδας.
Εύλογα είναι τα ερωτήματα διαμαρτυρίας που καταγράφονται από τον τοπικό Τύπο της Ανατολικής Αιγιαλείας (Εφημερίδα ΦΡΟΥΡΟΣ Μαρτίου 1998), αφού η καθυστέρηση συντήρησης του θεάτρου αυτού θα είναι καταστροφική. Εν όψει δε των Ολυμπιακών Αγώνων του 2004, η ένταξη του μοναδικού αυτού μνημείου στον άξονα Ολυμπίας-Αθήνας και όχι μόνο, ερωτάται ο κύριος Υπουργός:
1. Για ποιο λόγο δεν συμπεριλήφθηκε το ποσό των πενήντα εκατομμυρίων (50.000.000) δραχμών στην άμεση χρηματοδότηση του Θεάτρου και γιατί καθυστερούν τα έργα προστασίας και αναστήλωσής του, αφού ο κίνδυνος ολικής καταστροφής είναι άμεσα ορατός;
2. Αν το μοναδικό αυτό μνημείο της Αχαϊας, το Θέατρο της Αρχαίας Αιγείρας, προβλέπεται να ενταχθεί στον άξονα Ολυμπίας-Αθήνας λόγω της πολιτιστικής Ολυμπιακής 2000-2004."
Ο κύριος Υπουργός έχει το λόγο για τρία λεπτά να πρωτολογήσει.
ΕΥΑΓΓΕΛΟΣ ΒΕΝΙΖΕΛΟΣ (Υπουργός Πολιτισμού): Κύριε Πρόεδρε, το Θέατρο της Αρχαίας Αιγείρας, αλλά και γενικότερα ο αρχαιολογικός χώρος της Αιγείρας, είναι από τους πιο σημαντικούς αρχαιολογικούς τόπους της Αχαϊας, θα έλεγα γενικότερα της χώρας μας. Στον αρχαιολογικό αυτό χώρο, που είναι αρκετά εκτεταμένος, διενεργούνται συστηματικές ανασκαφές από το Αυστριακό Αρχαιολογικό Ινστιτούτο υπό την εποπτεία της ΣΤ' Εφορίας Προϊστορικών και Κλασικών Αρχαιοτήτων, η οποία επιδεικνύει πολύ μεγάλη δραστηριότητα στο Νομό Αχαϊας.
Είναι σωστό αυτό που αναφέρει ο κύριος συνάδελφος, ότι έχει ολοκληρωθεί η ανασκαφή του Θεάτρου. Αλλά δεν έχουν ολοκληρωθεί ανασκαφές σε άλλα σημεία πολύ κοντά στο Θέατρο. Υπάρχουν, λοιπόν, ανοιχτά σκάμματα και απαιτείται ιδιαίτερη προσοχή. Το πιο σημαντικό, όμως, πρόβλημα που υπάρχει είναι η σαθρότητα του εδάφους, γιατί πρόκειται για κροκαλοπαγή πετρώματα και άρα απαιτείται πολύ προσεκτική από επιστημονικής και τεχνικής πλευράς μελέτη και εκτέλεση της μελέτης για τη στερέωση του αρχαίου θεάτρου.
Η μελέτη για τη στερέωση έχει εδώ και λίγες βδομάδες ολοκληρωθεί και παραδοθεί από το Αυστριακό Αρχαιολογικό Ινστιτούτο και θα εισαχθεί στο Κεντρικό Αρχαιολογικό Συμβούλιο για να εγκριθεί, καθώς πρόκειται για ένα έργο πρωτότυπο και πρότυπο τεχνικά.
Άρα, η χρησιμοποίηση του θεάτρου τώρα είναι απολύτως αδύνατη, διότι υπάρχει κίνδυνος για τους επισκέπτες και πολύ περισσότερο για τους μελλοντικούς θεατές, αν δεν γίνει η στερέωση αυτή, η οποία και θα γίνει.
Στο μεταξύ η αρμόδια Εφορία έχει διαμορφώσει τον αρχαιολογικό χώρο. Φροντίζει για την ανάδειξή του, τη σήμανσή του, τον καθαρισμό του κατά έναν τρόπο, ο οποίος να είναι επαρκέστατος. Γι' αυτό διαθέτουμε κονδύλια κάθε χρόνο, τα οποία υπερβαίνουν το μέσο όρο των κονδυλίων που διαθέτουμε για ανάλογους αρχαιολογικούς χώρους σ' όλη την επικράτεια.
Πρέπει επίσης, να διευκρινίσω ότι το ολοκληρωμένο πρόγραμμα ανασυγκρότησης των Νομών Αχαϊας και Φωκίδας, που είναι πρόγραμμα αποκατάστασης των σεισμοπαθών, δεν ανήκει στην αρμοδιότητα του Υπουργείου Πολιτισμού, αλλά στην αρμοδιότητα της Περιφέρειας και των οικείων Νομαρχιών. Δεν έχουμε καμία σχέση, ούτε με την εγγραφή κονδυλίων ούτε με τη διαγραφή κονδυλίων. 'Αρα δεν μπορώ να σας απαντήσω για το ερώτημα σε σχέση με τα πενήντα εκατομμύρια (50.000.000) δραχμές, που ενδεχομένως κάποτε υπήρχε σκέψη να εγγραφούν στο πρόγραμμα αυτό.
Θέλω όμως να σας τονίσω, επίσης, ότι ειδικά στο Νομό Αχαϊας οι υπηρεσίες του Υπουργείου Πολιτισμού όλες, δηλαδή και η Εφορία Προϊστορικών και Κλασικών Αρχαιοτήτων και η Εφορία Βυζαντινών και η Εφορία Νεοτέρων και οι θεσμοί του σύγχρονου πολιτισμού του πολιτιστικού δικτύου πόλεων, που έχουμε σε συνεργασία με την Τοπική Αυτοδιοίκηση, έχουν μία πολύ έντονη δραστηριότητα. Η δε ετήσια εκταμίευση με βάση τα οικονομικά δεδομένα του Υπουργείου Πολιτισμού υπερβαίνει το ενάμισι δισεκατομμύριο (1.500.000.000) δραχμές για έργα σε σχέση με μνημεία και αρχαιολογικούς χώρους, χωρίς να αναφέρω βεβαίως μεγάλα σχέδια, όπως είναι για παράδειγμα -ένα θα πω, γιατί δεν έχω χρόνο- το νέο μουσείο των Πατρών, το οποίο έχει δρομολογηθεί και νομίζω ότι θα είναι ένα κόσμημα για την πόλη των Πατρών.
ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κύριο Υπουργό.
Ο κ. Τσαφούλιας έχει το λόγο για δύο λεπτά να αναπτύξει την επίκαιρη ερώτησή του.
ΓΕΩΡΓΙΟΣ ΤΣΑΦΟΥΛΙΑΣ: Κύριε Υπουργέ, θα ήθελα να μου δώσετε μία απάντηση εντός τόσου χρονικού διαστήματος, δηλαδή σε πόσο καιρό θα έχει γίνει η στερέωση του Θεάτρου και πότε θα αρχίσει και πότε θα τελειώσει. Είναι ένα σημαντικό πρόβλημα.
Όσον αφορά τα πενήντα εκατομμύρια (50.000.000) δραχμές, θα πρέπει οπωσδήποτε να στείλετε και μία επιστολή για τη σοβαρότητα, την αναγκαιότητα και τη φύση του έργου στον κύριο νομάρχη, για να επιληφθεί του θέματος. Δεν έχει σημασία αν είναι αρμοδιότητα της νομαρχίας. Σημασία έχει η δική σας συμβολή, η αξία της έννοιας της δικής σας συμβολής στο να γίνει η χρηματοδότηση των πενήντα εκατομμυρίων
(50.000.000) δραχμών από την πηγή εκείνη, την οποία μου είπατε. Διότι αυτοί μπορεί να αντιλαμβάνονται την αρχαιολογική αξία του θεάτρου αυτού πολύ κατώτερη απ' όσο τη νομίζετε εσείς, για να μη δώσουν τα χρήματα.
Εκείνο το οποίο έχει σημασία είναι το εξής κύριε Υπουργέ: Πράγματι οι προσπάθειες οι δικές σας μπορεί να είναι μεγάλες. Αλλά μου μιλήσατε για ενάμισι δισεκατομμύριο (1.500.000.000) δραχμές στο Νομό Αχα|ας. Ε, εσείς πενήντα δισεκατομμύρια (50.000.000.000) δραχμές παίρνετε και έχετε τριάντα τρία δισεκατομμύρια (33.000.000.000) δραχμές για μισθοδοσία. Με δεκαεφτά δισεκατομμύρια (17.000.000.000) δραχμές μπορείτε να ανοίξετε τη λειτουργία ολοκλήρου του ελληνικού πολιτισμού και των αρχαιολογικών μνημείων, που αποτελούν το μόνο 
 

  



Σελίδα 10182 
εξαγώγιμο προϊόν στο εξωτερικό;
Δεν είναι κατάσταση αυτή. Θα έπρεπε να δώσετε τη μάχη, στον προϋπολογισμό που θα έρθει, να σας δώσουν κονδύλια, για να μπορέσετε να λειτουργήσετε. Έχετε πραγματικά ικανότητες και αξιόλογος είστε. Αλλά έτσι, δεν πάει η δουλειά πέρα.
Εδώ, είναι πενήντα νομοί στην Ελλάδα. Αν πούμε από ένα δισεκατομμύριο (1.000.000.000) δραχμές για την αντιμετώπιση των προβλημάτων των αρχαιολογικών μνημείων στην Ελλάδα, δεν φτάνουν για τίποτε. Τριάντα τρία δισεκατομμύρια (33.000.000.000) δραχμές είναι οι μισθοδοσίες.
Είναι ένας εμπαιγμός για την αξία της έννοιας της αρχαιότητος, των μνημείων μας, της πολιτιστικής μας κληρονομίας και της πολιτιστικής μας ταυτότητας.
Και η μάχη η δυναμική πρέπει να δοθεί, ιδιαίτερα από εσάς, ώστε στον άλλον προϋπολογισμό να γίνει αυτό που πρέπει να γίνει για την Ελλάδα. Γιατί στο κάτω-κάτω είστε τώρα ένας Υπουργός δημοσίων σχέσεων, σαν ένας σοβαρότατος και αξιόλογος καθηγητής, χωρίς να μπορέσετε να πραγματοποιήσετε το έργο για το οποίο ετάχθητε.
ΠΡΟΕΔΡΕΥΩΝ (Παναγιώτης Σγουρίδης): Ο Υπουργός Πολιτισμού κ. Ευάγγελος Βενιζέλος έχει το λόγο για δύο λεπτά, για να δευτερολογήσει.
ΕΥΑΓΓΕΛΟΣ ΒΕΝΙΖΕΛΟΣ (Υπουργός Πολιτισμού): Αν κατάλαβα καλά ο κ. Τσαφούλιας μάλλον καλά λόγια είπε για τον Υπουργό Πολιτισμού.
ΓΕΩΡΓΙΟΣ ΤΣΑΦΟΥΛΙΑΣ: Το πρόβλημα είναι με τον Υπουργό των Οικονομικών.
ΕΥΑΓΓΕΛΟΣ ΒΕΝΙΖΕΛΟΣ (Υπουργός Πολιτισμού): Πρέπει να σας διευκρινίσω, κατ' αρχήν ότι η προσπάθεια του Υπουργείου Πολιτισμού για την αύξηση των κονδυλίων, που έχει στη διάθεσή του, είναι διαρκής και επίμονη. Γιατί δεν πρέπει να λαμβάνουμε υπόψη μας μόνον τον τακτικό προϋπολογισμό και τις αρχικές προβλέψεις του προγράμματος δημοσίων επενδύσεων, αλλά την τελική διαμόρφωση του προγράμματος δημοσίων επενδύσεων, η οποία κάθε χρονιά είναι καλύτερη. Και ελπίζουμε ότι και φέτος θα είναι καλύτερη για το Υπουργείο Πολιτισμού. Πρέπει δε, να συνυπολογίζουμε και τους πόρους του Κοινοτικού Πλαισίου Στήριξης.
Η λύση για μεγάλα στερεωτικά έργα, όπως αυτό για το οποίο συζητούμε, νομίζω ότι μπορεί να δοθεί μόνον από τα ΠΕΠ. Και σε συνεννόηση με την Περιφέρεια Δυτικής Ελλάδος, νομίζω ότι θα δώσουμε την καλύτερη δυνατή λύση.
Όμως τα έργα αυτά πρέπει να έχετε υπόψη σας ότι δεν είναι έργα που κρίνονται με βάση το πόσα χρήματα απορροφούν, αλλά την επιστημονική τους επάρκεια. Γι' αυτό οι μελέτες πρέπει να εξετάζονται με πολύ μεγάλη προσοχή από τις υπηρεσίες και το Κεντρικό Αρχαιολογικό Συμβούλιο.
Θέλω να πιστεύω ότι η Αυστριακή Σχολή έκανε μια καλή μελέτη lege artis για τη στερέωση. Στη συνέχεια, η εφαρμογή της μελέτης δεν μπορεί να γίνει με ταχύτητα. Γιατί το κριτήριο δεν είναι πόσο καινούριο υλικό θα βάλουμε στο θέατρο, αλλά πόσο θα σεβαστούμε τη γνησιότητά του.
Άρα, λοιπόν, πρέπει να λαμβάνουμε υπόψη όλα αυτά τα κονδύλια που διατίθενται για τον πολιτισμό, ο οποίος δεν αφορά μόνο την πολιτεία, αφορά και την κοινωνία, την κοινωνία των πολιτών, η οποία πρέπει να μετέχει και με δικούς της πόρους σε αυτήν την προσπάθεια.
Στη δε Αχαία, πρέπει να σας πω ότι τα αποτελέσματα, που έχει να εμφανίσει η Αρχαιολογική Υπηρεσία, είναι πραγματικά λαμπρά. Και ξέρω ότι εσείς, που ενδιαφέρεστε ιδιαίτερα για τα θέματα αυτά, ως ευαίσθητος και διανοούμενος άνθρωπος, γνωρίζετε ποιο είναι το έργο μας εκεί.
ΠΡΟΕΔΡΕΥΩΝ (Παναγιώτης Σγουρίδης): Μετά από όλα αυτά, κύριε Τσαφούλια, νομίζω ότι δεν έχετε να πείτε τίποτε, μια και είστε και διανοούμενος ...
ΓΕΩΡΓΙΟΣ ΤΣΑΦΟΥΛΙΑΣ: ...
ΠΡΟΕΔΡΕΥΩΝ (Παναγιώτης Σγουρίδης): Η πρώτη επίκαιρη ερώτηση πρώτου κύκλου είναι η με αριθμό 1614/2.6.1998 του Βουλευτή του Πανελληνίου Σοσιαλιστικού Κινήματος κ. Ιωάννη Καψή προς τον Υπουργό Δικαιοσύνης, σχετικά με την καθυστέρηση εκδίκασης υποθέσεων λαθρεμπορίας πετρελαίων στην περιοχή Πειραιά κλπ.
Η επίκαιρη ερώτηση του κ. Καψή σε περίληψη έχει ως εξής:
"Με επίκαιρη ερώτησή μου, της 17.11.1997, είχα καταγγείλει ότι οι βαρόνοι του λαθρεμπορίου πετρελαίων, που οργιάζει στο μείζονα Πειραιά, έχουν πλήρως αποθρασυνθεί, διότι ουσιαστικά έχουν εξασφαλίσει την ατιμωρησία τους, λόγω της αντικειμενικής αδυναμίας των δικαστικών αρχών του Πειραιά.
Συνεπώς ερωτάται ο κύριος Υπουργός:
Πρώτον: Γνωρίζει ότι έχουν σχηματιστεί σαράντα οκτώ δικογραφίες με υποθέσεις λαθρεμπορίας πετρελαίων και από αυτές έχουν εκδοθεί έντεκα μόνο βουλεύματα, έχει εκδικασθεί σε πρώτο βαθμό -και φυσικά εκκρεμεί η έφεση- μόνο μία, ενώ μια δεύτερη ευρίσκεται στην ακροαματική διαδικασία;
Δεύτερον: Γνωρίζει ότι με τα σημερινά δεδομένα, δηλαδή την έλλειψη δικαστών και αιθουσών, θα απαιτηθεί χρονικό διάστημα μεγαλύτερο των έξι ετών για την εκδίκαση των σήμερα εκκρεμών υποθέσεων;
Τρίτον: Συνειδητοποιεί ο κύριος Υπουργός ότι με το σημερινό ρυθμό εκδικάσεως των υποθέσεων λαθρεμπορίου θα έχουμε την παραγραφή τουλάχιστον του ημίσεος εξ αυτών;
Τέταρτον: 'Εχει γίνει -κατά προσέγγιση φυσικά- υπολογισμός, πόσες δεκάδες ή εκατοντάδες δισεκατομμύρια θα χάσει το δημόσιο από τη συνεπακόλουθη παραγραφή των επιβαλλομένων χρηματικών ποσών;
Πέμπτον: Μήπως η απαράδεκτη αυτή καθυστέρηση, για την οποία ουδεμία ευθύνη φέρει η δικαιοσύνη, προκαλείται σκοπίμως;".
ΓΙΑΝΝΗΣ ΚΑΨΗΣ: Κύριε Πρόεδρε, παραλείψατε το σημαντικότερο. Στο πέμπτο ερώτημα, εκεί που λέει: "Μήπως η απαράδεκτη αυτή καθυστέρηση για την οποία ουδεμία ευθύνη φέρει η δικαιοσύνη προκαλείται σκοπίμως", αναφέρεται στη συνέχεια ότι "ώστε προ του αδιεξόδου να υιοθετηθεί η προταθείσα σκέψη νομοθετικής ρύθμισης ...
ΠΡΟΕΔΡΕΥΩΝ (Παναγιώτης Σγουρίδης): Κύριε Καψή, σύμφωνα με τον Κανονισμό και σύμφωνα με αυτά που έχει πει ο Πρόεδρος της Βουλής, οι επίκαιρες ερωτήσεις, όταν είναι πάνω από είκοσι πέντε γραμμές, θα πρέπει να γίνονται εν περιλήψει. Συμφωνώ, εάν η υπηρεσία δεν περιέλαβε αυτό που θεωρείτε εσείς σημαντικότερο, να το πείτε και να το υπογραμμίσετε στην ανάπτυξη της ερωτήσεως.
Ο κύριος Υπουργός έχει το λόγο.
ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπουργός Δικαιοσύνης): Κύριε Πρόεδρε, από την πρώτη μέρα της αναλήψεως των καθηκόντων μου, ως Υπουργού της Δικαιοσύνης, χειρίστηκα και το θέμα της περίπτωσης αυτής, την οποία αναφέρει ο κ. Καψής. Πράγματι, στον Πειραιά λυμεώνες του δημοσίου χρήματος έκαναν λαθρεμπόριο πετρελαίου, βενζίνης και λοιπών και απεδείχθη ότι ήταν επικεφαλής μεγιστάνες του πλούτου.
Με δική μου πρωτοβουλία οι υποθέσεις αυτές, που ήταν εξήντα δύο τον αριθμό σε διάφορες ανακριτικές διαδικασίες και είχαν ασχοληθεί όλοι οι ανακριτές του Πειραιά, ύστερα από πρόσκληση του Προϊσταμένου της Εισαγγελείας Πρωτοδικών Πειραιώς και του Προϊσταμένου της Εισαγγελείας Εφετών Πειραιώς, υπήχθησαν στο Εφετείο Πειραιώς. Ορίστηκαν δε, δύο ανακριτές ο κ. Γεώργιος Καπερώνης ως ειδικός ανακριτής και ο κ. Λεοντής ως επίκουρος ανακριτής, οι οποίοι επεξεργάζονται τα θέματα αυτά.
Ο κ. Καψής αναφέρεται εδώ στην περιπτωσιολογία. Ποιες περιπτώσεις εκ τούτων έχουν υπαχθεί με βουλεύματα ενώπιον των δικαστηρίων και λέει ότι μία έχει εκδικαστεί. Οι δικές μου πληροφορίες είναι ότι η δικαιοσύνη του εφετείου Πειραιά βαδίζει με μεγάλη προσοχή και ταχύτητα, αλλά υπάρχουν δυσκολίες και όσον αφορά την εξεύρεση των μαρτύρων -είναι πλοίαρχοι και άλλοι, οι οποίοι δεν εξευρίσκονται εύκολα- αλλά, εν πάση περιπτώσει, γίνεται το παν.
Όσον αφορά τους δικαστές, τους δώσαμε δύο εφέτες στον Πειραιά παραπάνω. Δεν υπάρχουν άλλοι εφέτες να τους δώσουμε. Οι αίθουσες των δικαστηρίων, πράγματι, δεν επαρκούν. Υπάρχει μία αντικειμενική αδυναμία της λειτουργίας της 
 

  



Σελίδα 10183 
απονομής δικαιοσύνης και στον Πειραιά. Δικαστικό κτίριο δεν υπάρχει. Εντός των ημερών θα κατέβω στον Πειραιά -έχω συνεννοηθεί με τον πρόεδρο του Δικηγορικού Συλλόγου- για την εξεύρεση λύσης, ώστε να κατασκευαστεί δικαστικό κτίριο στον Πειραιά, αλλά και στη Θεσσαλονίκη και στην Πάτρα, που πρέπει να γίνουν εκεί δικαστικά κτίρια.
Έχω, όμως, να πω τούτο και θα το τονίσω ιδιαιτέρως: 'Οταν λέει ο κ. Καψής "δεν φταίει η δικαιοσύνη", δεν φταίει όμως ούτε η Κυβέρνηση ούτε ο Υπουργός της Δικαιοσύνης. Αντικειμενικές αδυναμίες υπάρχουν.
Εκείνο δε, που λέει στο τέλος, είναι πράγματι σημαντικό, μήπως υπάρχει κάποια δύναμη ή κάποια υπηρεσία ή κάποιος ο οποίος μπορεί να προβάλλει εμπόδια, ώστε να μην επιτευχθεί η παραπομπή στη δικαιοσύνη, η δίκη για να μην πω η καταδίκη, αφού αυτό είναι θέμα της δικαιοσύνης.
Θα διαβάσω εγώ εκείνο για το οποίο παραπονέθηκε ο κ. Καψής. "Μήπως η απαράδεκτη καθυστέρηση, για την οποία ουδεμία ευθύνη φέρει η Δικαιοσύνη" -μόνο η δικαιοσύνη φέρει ευθύνη και κανένας άλλος- "προκαλείται σκοπίμως, ώστε προ του αδιεξόδου να υιοθετηθεί η προταθείσα σκέψη νομοθετικής ρύθμισης του ποινικού μέρους και καταβολή τμήματος μόνο των χρηματικών ποινών"; Αυτά πρώτη φορά τα ακούω και δεν έχουν καμία αξία ή σημασία ή έστω κάποια ένδειξη αληθείας, ότι μπορεί να σκέφτεται κανείς ότι με νομοθετική ρύθμιση του ποινικού μέρους μπορούμε να τα μετατρέψουμε αυτά σε καταβολή χρηματικών ποινών, για να προστατεύσουμε βαρόνους του λαθρεμπορίου πετρελαίου.
Αυτό είναι απαράδεκτο, πέρα από το γεγονός ότι η δικαιοσύνη σε όλη τη χώρα έχει προβλήματα και σε κτίρια και σε δικαστές. Επ'αυτού όμως θα αναφερθώ στη δευτερολογία μου.
ΠΡΟΕΔΡΕΥΩΝ (Παναγιώτης Σγουρίδης): Ο κ. Καψής έχει το λόγο.
ΓΙΑΝΝΗΣ ΚΑΨΗΣ: Κύριε Πρόεδρε, σέβομαι την απάντηση του κυρίου Υπουργού, αλλά δυστυχώς είμαι υποχρεωμένος να πω ότι πράγματι στην πρώτη ερώτησή μου είχε υποσχεθεί ότι θα ενοποιηθούν οι υποθέσεις.
Οι υποθέσεις δεν έχουν ενοποιηθεί, δεν έχουν παραπεμφθεί στην Αθήνα. Παραμένουν στον Πειραιά. Θα καταθέσω ένα έγγραφο του Προϊσταμένου της Εισαγγελίας Εφετών Πειραιά, ο οποίος αναφέρει χαρακτηριστικά ότι, αν συνεχιστεί αυτός ο ρυθμός, θα παρέλθει διάστημα έξι ετών για την εκδίκαση των υποθέσεων και τουλάχιστον παραπάνω από τις μισές θα έχουν παραγραφεί.
Επίσης, όταν γραφόταν αυτή η αναφορά, είχε πρωτοδίκως εκδικαστεί μόνο μία υπόθεση από τις σαράντα οκτώ. Δεν υπάρχει καμία παραπομπή στην Αθήνα, καμία ενοποίηση. Υπάρχουν τεχνικές λύσεις. Θα μπορούσε να χρησιμοποιηθεί η αίθουσα των φυλακών Κορυδαλλού. Αλλά, εν πάση περιπτώσει, δεν θα μπω στις αρμοδιότητες του Υπουργείου Δικαιοσύνης. Εκείνο που με ενδιαφέρει είναι η εκδίκαση των υποθέσεων.
Όσον αφορά τις καχυποψίες μου και την υποψία μου, που είναι απόλυτα δικαιολογημένες και επιβεβλημένες, για να μην επιδείξω εγκληματική αφέλεια, θα ήθελα να αναφέρω στον κύριο Υπουργό -ασφαλώς δεν το γνωρίζει και δεν είναι στις αρμοδιότητές του- ότι αυτήν τη στιγμή οι ευρισκόμενοι εκτός φυλακών λαθρέμποροι πετρελαίου μετέχουν ακόμη και της δημοτικής προεκλογικής κίνησης.
Συγκεκριμένα αναφέρω ότι αντάρτης υποψήφιος του ΠΑΣΟΚ και τέως σύμβουλος Υπουργού, τον οποίο δεν ονοματίζω, γιατί είμαι σίγουρος ότι δεν έχει καμία σχέση ο άμοιρος Υπουργός, έχει ως εκπρόσωπό του στις τοπικές τηλεοράσεις έναν εκ των διωκομένων λαθρεμπόρων πετρελαίου.
Αλλά θα σας πω και κάτι άλλο, το οποίο δεν ξέρετε, και πρέπει να το πληροφορηθείτε ως Κυβέρνηση. Μη μου λέτε ότι δεν υπάρχει προστασία. Αυτήν τη στιγμή τρεις εκ των διωκομένων λαθρεμπόρων οφείλουν στη ΔΕΠ περί τα εκατόν πενήντα εκατομμύρια δολάρια. Γι'αυτούς δεν έχει κινηθεί καμία διαδικασία. Οι οφειλές τους είναι άτοκες και θα παραγραφούν και αυτές. Και όταν επιβάλλουμε στο μέσο πολίτη 2% για καθυστέρηση της φορολογικής τους δόσης μηνιαίως, είναι εγκληματική η αμέλειά μας, να χαρίζουμε σε τρεις λαθρεμπόρους πετρελαίου εκατόν πενήντα εκατομμύρια δολάρια, που μόνο η τοκοφορία τους τους καθιστά πλουσίους. Δανείστε μου και εμένα μερικά εκατομμύρια.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
ΠΡΟΕΔΡΕΥΩΝ (Παναγιώτης Σγουρίδης): Κατονομάστε τους.
ΓΙΑΝΝΗΣ ΚΑΨΗΣ: Ποιους;
ΠΡΟΕΔΡΕΥΩΝ (Παναγιώτης Σγουρίδης): Τα ονόματά τους, ένα, δύο, τρία.
ΓΙΑΝΝΗΣ ΚΑΨΗΣ: Μελισσανίδης, Γκαράς, Καρράς.
Φοβάμαι, κύριε Πρόεδρε; Σας έχω πει ότι με απείλησαν και προσωπικά. Δεν φοβάται ο Καψής.
ΠΡΟΕΔΡΕΥΩΝ (Παναγιώτης Σγουρίδης): Δεν είπα αυτό. Είπα να τους κατονομάσετε.
ΓΙΑΝΝΗΣ ΚΑΨΗΣ: Αν μου επιτρέπετε, μισό λεπτό;
ΠΡΟΕΔΡΕΥΩΝ (Παναγιώτης Σγουρίδης): Μα, κύριε Καψή, έχετε υπερβεί το χρόνο σας.
ΓΙΑΝΝΗΣ ΚΑΨΗΣ: Τελείωσα. Γνωρίζω ότι δεν είναι της αρμοδιότητάς σας, κύριε Υπουργέ. Απάδει προς τη μόρφωσή μου, την κοινωνική μου θέση, το ήθος μου, η χρησιμοποίηση βαρβάρων εκφράσεων ότι, αν αυτοί οι άνθρωποι είναι αυτό που θα λέγαμε "οι αληταράδες του Πειραιά", εδώ πρόκειται για αρχιαληταράδες.
(Στο σημείο αυτό ο Βουλευτής κ. Γιάννης Καψής καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
ΠΡΟΕΔΡΕΥΩΝ (Παναγιώτης Σγουρίδης): Ο κύριος Υπουργός έχει το λόγο για δύο λεπτά, να δευτερολογήσει.
ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπουργός Δικαιοσύνης): Κύριε Πρόεδρε, ευτυχώς που ο κ. Καψής κατονόμασε, διότι εγώ θα τον παρακαλούσα, έστω με ένα γράμμα του στο Υπουργείο, να αναφέρει τα ονόματα. Εκείνο που έχω να τονίσω είναι ότι δεν έχει δικαίωμα ο Υπουργός να επεμβαίνει στα εσωτερικά της δικαιοσύνης, στη λειτουργία της δικαιοσύνης, στην απονομή της δικαιοσύνης, μέχρις σημείου που εισαγγελέας ανώτατος είπε "δεν λαμβάνω οδηγίες από τον Υπουργό". Και ο Υπουργός έχει δικαίωμα κατά το άρθρο 30 του Κώδικα Ποινικής Δικονομίας να παραγγείλει σε κάθε εισαγγελέα να ασκήσει ποινική διώξη, να διενεργήσει προκαταρκτική εξέταση. Εισάγω ρύθμιση του οικείου άρθρου του Οργανισμού των Δικαστηρίων, σχετικά με το πως ο Υπουργός Δικαιοσύνης μπορεί να δίνει και προφορικές οδηγίες και γραπτές οδηγίες προκειμένου περί διώξεως εγκλήματος και της λειτουργίας των εισαγγελιών για τη διώξη του εγκλήματος.
Όλα αυτά, κύριε Καψή, θα τακτοποιηθούν. Γι'αυτά που είπατε θα συνεννοηθώ και με τον Υπουργό Οικονομικών, αν έτσι έχουν τα πράγματα. Αφού το λέτε, έτσι θα είναι. Να δούμε και από πού βγήκε το "φασούλι", ότι είναι δυνατόν με νόμο να καταργηθεί η διαδικασία της επιβολής ποινής και να επιβληθούν χρηματικά πρόστιμα. 
Πέρα από τα καθήκοντα που μου επιβάλλει ο νόμος και εγώ όταν έμαθα ότι προφυλακισμένοι με πεντακόσια εκατομμύρια (500.000.000) δραχμές αφέθησαν ελεύθεροι από το Συμβούλιο Εφετών Πειραιά, είπα με κάποιον τρόπο στον εισαγγελέα ότι αυτή δεν είναι απονομή της δικαιοσύνης. Μας πονάει όλους μας η αποφυγή της πληρωμής από εκείνους, είτε ποινικά είτε με χρηματική ποινή. Αλλά για τα εκατόν πενήντα εκατομμύρια (150.000.000) δολάρια που μου λέτε, σας παρακαλώ, κάντε μου ένα σημείωμα και ελάτε να το κουβεντιάσουμε, για να δούμε κατά ποιον τρόπο μπορούμε να βοηθηθούμε και να επιτύχουμε λύση, ώστε να μη μας κοροϊδεύουν κιόλας.
Πρέπει δε να πω ότι ως Υπουργός Εργασίας εν συνεννοήσει με τα πρατήρια διανομής βενζίνης θεσπίσαμε διάταξη, ώστε να λειτουργούν μόνο λίγα το βράδυ, για να μην κυκλοφορούν οι λωποδύτες της διανομής του πετρελαίου ή του νοθευμένου πετρελαίου ή της λαθρεμπορίας του πετρελαίου κλπ. 'Ομως 
 

  



Σελίδα 10184 
κάποιος πάρεδρος του Συμβουλίου Επικρατείας έκρινε ότι εκείνη η διάταξη δεν ήταν σύμφωνη με το Σύνταγμα.'Ηθελε να του βάλουμε βενζινοπωλείο έξω από το σπίτι του. 'Ετσι, στη συνέχεια αλωνίσανε και αλωνίζουν. Πού να τους πιάσεις όλους; Η Αστυνομία λέει ότι δεν μπορεί να παρακολουθεί όλα τα βυτία.'Εχουμε και αδυναμίες δομικές πάνω στο σύστημα.
ΓΙΑΝΝΗΣ ΚΑΨΗΣ: Μου επιτρέπετε, κύριε Πρόεδρε;
ΠΡΟΕΔΡΕΥΩΝ (Παναγιώτης Σγουρίδης): 'Οχι, κύριε Καψή, δεν μπορείτε να έχετε το λόγο. Πάντως το Προεδρείο έδειξε ανοχή, γιατί θεωρεί πολύ σοβαρό αυτό το θέμα. Μετά από τις εξηγήσεις που δόθηκαν, πιστεύω ότι αυτοί θα πρέπει να πληρώσουν.
ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπουργός Δικαιοσύνης): Κάντε μου ένα σημείωμα, κύριε Καψή.
ΠΡΟΕΔΡΕΥΩΝ (Παναγιώτης Σγουρίδης): Η δεύτερη επίκαιρη ερώτηση πρώτου κύκλου θα συζητηθεί τελευταία κατόπιν παρακλήσεως και του Υπουργού κ. Ρωμαίου και του ερωτώντος Βουλευτού κ. Γκελεστάθη.
Τρίτη είναι η με αριθμό 1619/3.6.98 επίκαιρη ερώτηση του Βουλευτή του Κομμουνιστικού Κόμματος Ελλάδος κ. Αποστόλου Τασούλα προς τον Υπουργό Εσωτερικών, Δημόσιας Διοίκησης και Αποκέντρωσης, σχετικά με τις κινητοποιήσεις των εργαζομένων στο Δήμο Πειραιά, κλπ.
Η επίκαιρη ερώτηση του κ. Τασούλα έχει ως εξής:
"Με έντονο τρόπο επανέρχεται στην επικαιρότητα το μεγάλο θέμα των εκτάκτων στους δήμους μετά τις αγωνιστικές κινητοποιήσεις που πραγματοποιούν οι εργαζόμενοι αυτής της κατηγορίας στο Δήμο του Πειραιά. Λίγους μόνο μήνες πριν τις δημοτικές και νομαρχιακές εκλογές επιχειρείται να αξιοποιηθούν και πάλι σαν όμηροι στα πολιτικά παιχνίδια, που υπηρετούν τη μια ή την άλλη εκλογική επιδίωξη.
Πρόκειται για συμβασιούχους που καλύπτουν εδώ και χρόνια πάγιες και διαρκείς ανάγκες του δήμου, που χωρίς τη δικιά τους προσφορά οι δημοτικές υπηρεσίες κυριολεκτικά παραλύουν. Πέρα όμως από τις όποιες ευθύνες, που μπορεί να έχει η δημοτική αρχή, η σημερινή κατάσταση μπορεί να δημιουργήσει σοβαρούς κινδύνους και για τη δημόσια υγεία, αφού ένας μεγάλος αριθμός από αυτούς τους εργαζόμενους απασχολείται στην καθαριότητα.
Για άλλη μια φορά το δικαίωμα στη δουλειά γίνεται αντικείμενο πολιτικής και εκλογικής εκμετάλλευσης με πρόσχημα τις δικαστικές αποφάσεις, τη στιγμή που πρόκειται για ένα πρόβλημα κατ'εξοχήν πολιτικό.
Ερωτάται ο κύριος Υπουργός, ποια πολιτική λύση σκοπεύει να δώσει και πότε, ώστε όχι μόνο να επιτραπεί στους εκτάκτους του Δήμου Πειραιά να δουλέψουν, αλλά και να διασφαλίσει το εργασιακό καθεστώς, που είναι σύμφωνο με τις ανάγκες που αυτοί καλύπτουν;"
Ο Υφυπουργός Εσωτερικών, Δημόσιας Διοίκησης και Αποκέντρωσης κ. Παπαδήμας έχει το λόγο.
ΛΑΜΠΡΟΣ ΠΑΠΑΔΗΜΑΣ (Υφυπουργός Εσωτερικών, Δημόσιας Διοίκησης και Αποκέντρωσης): Ο αξιότιμος συνάδελφος με την επίκαιρη ερώτησή του βάζει δύο θέματα: Το ένα άμεσα για την τύχη των εργαζομένων και για τη διασφάλιση της εργασιακής τους σχέσης και το άλλο έμμεσα, για το τι θα γίνει με το θέμα της καθαριότητας στον Πειραιά, όπου οι περισσότεροι από τους απολυμένους αυτήν τη στιγμή απασχολούντο.
Για το πρώτο θέμα των εργαζομένων, ξέρετε πολύ καλά, επειδή έχετε γνώση της νομοθετικής πρωτοβουλίας που είχε πάρει η Βουλή για να τακτοποιήσει τους εκτάκτους με το ν. 2508, ότι τέτοια διοικητική λύση στο πρόβλημά τους από πλευράς Υπουργείου Εσωτερικών δεν μπορεί να υπάρξει.
Ο ν. 2508 αναγορεύει το ΑΣΕΠ σε θεματοφύλακα της συγκεκριμένης διάταξης, του δίνει εξουσίες να κινεί διαδικασίες πειθαρχικής και ποινικής δίωξης, μέσω των αρμοδίων οργάνων βέβαια.
Ξέρετε, επίσης, ότι το ΑΣΕΠ τις συγκεκριμένες αποφάσεις του Δημοτικού Συμβουλίου του Δήμου Πειραιώς, καθώς και τις αποφάσεις της επιτροπής του άρθρου 18 τις έχει κρίνει παράνομες και έχει κινήσει διαδικασία κατά των ενεχομένων και υπαλλήλων και αιρετών οργάνων της αυτοδιοίκησης.
Η λύση για το πρόβλημα των υπαλλήλων -λύση που η Κυβέρνηση θέλησε να τη δώσει, όταν νομοθετούσε το ν. 2508 τότε και δεν πέρασε από τη Βουλή, γιατί η Βουλή είχε άλλη άποψη και είναι σεβαστή η άποψη της Βουλής- μπορεί να είναι πρώτον νομοθετική, με πρωτοβουλία που μπορούσαν να πάρουν Βουλευτές και να φέρουν μία τέτοια τροπολογία, που να μην αφορά βέβαια μόνο τους εργαζομένους στο Δήμο Πειραιά, που απορώ γιατί στην ερώτησή σας απομονώνετε μόνο το Δήμο Πειραιά, γιατί το ίδιο πρόβλημα έχουν αρκετές εκατοντάδες εργαζόμενοι σε πάρα πολλούς δήμους της χώρας και κύρια του λεκανοπεδίου Αττικής.
Δεύτερον, πέραν της νομοθετικής λύσης υπάρχει και η δικαστική οδός, όπου ξέρω ότι έχουν προσφύγει αρκετοί εργαζόμενοι, διεκδικώντας μέσα από τα δικαστήρια μία απόφαση, που θα τους έδινε τη δυνατότητα να επανέλθουν στη δουλειά τους.
Το δεύτερο θέμα, που έμμεσα το θίξατε, για την καθαριότητα του Δήμου Πειραιά. Εκεί η λύση είναι καθαρά λύση που πρέπει να δοθεί με δημοτική πρωτοβουλία. Αυτήν τη στιγμή ο κάθε δήμος έχει τη δυνατότητα να κινήσει διαδικασία πλήρωσης των κενών οργανικών του θέσεων σε ανταποδοτικές υπηρεσίες. Εάν αυτό δεν το θέλει και θέλει να πάρει εποχικό προσωπικό, γιατί εκτιμά ότι εποχικό προσωπικό χρειάζεται, την επόμενη ημέρα της ημέρας, που θα ζητήσει από το Υπουργείο Εσωτερικών την έγκριση θέσεων εποχικού προσωπικού, θα έχει αυτήν την έγκριση, ώστε να κινήσει διαδικασία, για να καλύψει τη συγκεκριμένη ανάγκη.
ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κύριο Υφυπουργό.
Ο κ. Τασούλας έχει το λόγο για δύο λεπτά, για να αναπτύξει την επίκαιρη ερώτηση.
ΑΠΟΣΤΟΛΟΣ ΤΑΣΟΥΛΑΣ: Κύριε Πρόεδρε, θέλω να επισημάνω στον κύριο Υφυπουργό ότι και τα δύο ζητήματα είναι άμεσα. Ο Πειραιάς κατ' αρχήν βρομάει. Αυτήν τη στιγμή είναι σε πάρα πολύ άσχημη κατάσταση.
ΠΑΝΑΓΙΩΤΗΣ ΜΕΛΑΣ: Συμφωνούμε απόλυτα! 
ΑΠΟΣΤΟΛΟΣ ΤΑΣΟΥΛΑΣ Επομένως είναι μάλλον πιο άμεσο το πρόβλημα αυτό. Και δεν είναι ζήτημα διαδικασιών τέτοιων που λέτε εσείς. Επομένως ένα θέμα είναι αυτό.
Το δεύτερο θέμα είναι το εξής: Έχουμε πάγιες και διαρκείς ανάγκες. Τι κατάσταση είναι αυτή που επικρατεί στους δήμους της χώρας και στο Δήμο Πειραιά, να έχουμε εφτακόσιους ανθρώπους να δουλεύουν σε αντικείμενα με πάγιες και διαρκείς ανάγκες και να προσλαμβάνονται με χίλιους διάφορους τρόπους και την ευθύνη την έχει η Κυβέρνηση γι' αυτό; Δεν είναι ένας, δεν είναι δύο, είναι εφτακόσιοι, με διάφορες παραλλαγές η μία περίπτωση από την άλλη. Τους προσλαμβάνετε έτσι μέσω των δήμων, για να τους έχετε πάντα στο χέρι. Και τώρα αυτό κάνετε. Η λύση που προτείνετε είναι δρόμος μακρύς και στενά παπούτσια, επιτρέψτε μου να πω.
Είναι νομοθετική ρύθμιση, που εσείς πρέπει να την κάνετε, όχι να γίνει με πρωτοβουλία Βουλευτών. Μη ρίχνετε το μπαλάκι. Ξέρετε να πέρασε ποτέ καμία νομοθετική ρύθμιση με πρωτοβουλία των Βουλευτών; Δεν πέρασε. Επομένως είναι δικό σας θέμα να το πάρετε και να το κάνετε άμεσα.
Το δεύτερο, η δικαστική οδός δεν είναι λύση, κύριε Υφυπουργέ, για εφτακόσιους ανθρώπους και για ζητήματα τα οποία καίνε κυριολεκτικά σήμερα τον Πειραιά.
Τελειώνοντας, θέλω να πω, αφήστε στην άκρη τις δημοτικές και νομαρχιακές εκλογές. Αφήστε τους εργαζόμενους, μην τους εμπλέκετε σ' αυτήν την ιστορία, μην τους ταλαιπωρείτε. Δεν φταίνε οι εργαζόμενοι, ούτε στο δήμαρχο, ούτε στους υποψήφιους δημάρχους, που τους φέρνουν γύρω και τους ξεροτηγανίζουν εκεί πέρα και τους υπόσχονται πολλά.
ΠΡΟΕΔΡΕΥΩΝ (Παναγιώτης Σγουρίδης): Ορίστε, κύριε Υπουργέ, έχετε δύο λεπτά να δευτερολογήσετε.
ΛΑΜΠΡΟΣ ΠΑΠΑΔΗΜΑΣ (Υφυπουργός Εσωτερικών, Δημόσιας Διοίκησης και Αποκέντρωσης): Παρ' όλο ότι ήμουν σαφής στην πρωτολογία μου, θα αναγκαστώ να επαναλάβω δύο θέματα. 
 

  



Σελίδα 10185 
Πρώτα-πρώτα το άμεσο θέμα του Πειραιά -το ότι βρομάει ο Πειραιάς και πραγματικά βρομάει- είναι ένα θέμα που κρατάει πολλές εβδομάδες. Μέσα στις εβδομάδες αυτές -σε τρεις εβδομάδες- μπορούσε να είχε δοθεί η λύση και να υπάρχει προσωπικό που να δουλεύει στον Πειραιά, αν είχε ζητηθεί εποχιακό προσωπικό. 'Η πολύ νωρίτερα, αν είχαν καλυφθεί οι μόνιμες οργανικές θέσεις.
Το δεύτερο θέμα: Εγώ δεν μπορώ να καταλάβω τι ευθύνη έχει η Κυβέρνηση, εάν κάποιοι δήμαρχοι εξακολουθούν να έχουν προσωπικό το οποίο δεν το έχουν προσλάβει με νόμιμες διαδικασίες. Η ευθύνη της Κυβέρνησης έγκειται στο να καθήσει να ελέγξει τους δήμους και να ζητήσει την απόλυση του προσωπικού, πράγμα που το έκανε και το έκανε και η αρμόδια αρχή, το ΑΣΕΠ, το έκανε και η Κυβέρνηση.
Πέραν αυτού όμως, επειδή είπατε ότι τη νομοθετική πρωτοβουλία πρέπει να την πάρει η Κυβέρνηση, εγώ θα σας παρέπεμπα στα Πρακτικά της συζήτησης του ν.2505, για να δείτε εκεί ποια ήταν η θέση της Κυβέρνησης. Η Κυβέρνηση στήριξε μία τροπολογία, η οποία τακτοποιούσε ουσιαστικά όλους τους έκτακτους που εργάζονταν στους δήμους με το εξής αιτιολογικό: 'Οτι δεν έφταιγαν οι ίδιοι οι εργαζόμενοι και σ' ένα πολύ μεγάλο βαθμό δεν έφταιγαν και οι δήμοι, γιατί οι δήμοι επί μία δεκαετία δεν είχαν τη δυνατότητα αυτή, που εμείς τους δώσαμε τώρα, να καλύπτουν κενές οργανικές θέσεις. Η Βουλή όμως αρνήθηκε να ψηφίσει αυτήν τη ρύθμιση.
Επομένως δεν είναι δυνατόν η Κυβέρνηση να ξαναπάρει την ίδια πλέον πρωτοβουλία. Ξέρετε πολύ καλά ότι μπορούν Βουλευτές να καταθέσουν τροπολογία σ' ένα νομοσχέδιο -υπάρχουν νομοσχέδια και του Υπουργείου Εσωτερικών, που πρόκειται να συζητηθούν στη Βουλή- και αν γίνει αποδεκτή η τροπολογία αυτή, να είστε βέβαιοι ότι το Υπουργείο Εσωτερικών δεν θα φέρει καμία αντίρρηση.
ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κύριο Υπουργό.
Η τέταρτη υπ' αριθμ. 1615/3.6.98 επίκαιρη ερώτηση του Βουλευτού του Συνασπισμού της Αριστεράς και της Προόδου κ. Μουσταφά Μουσταφά προς τον Υπουργό Γεωργίας, σχετικά με τις καταστροφές που υπέστησαν οι αγρότες του Νομού Ροδόπης από τις έντονες βροχοπτώσεις κλπ., διαγράφεται λόγω κωλύματος του κυρίου Υπουργού.
Επίκαιρες ερωτήσεις δεύτερου κύκλου: 
Η τρίτη υπ' αριθμόν 1620/3.6.98 επίκαιρη ερώτηση του Βουλευτού του Κομμουνιστικού Κόμματος Ελλάδας κ. Απόστολου Τασούλα προς τον Υπουργό Γεωργίας, σχετικά με τη λειτουργία της Ελληνικής Βιομηχανίας Ζάχαρης (ΕΛΒΙΖ) παράρτημα Ιωαννίνων, τη μεταβίβαση της στις συνεταιριστικές οργανώσεις του νομού κλπ., διαγράφεται λόγω κωλύματος του κυρίου Υπουργού.
Επίσης, η τέταρτη υπ' αριθμόν 1616/3.6.98 επίκαιρη ερώτηση της Βουλευτού του Συνασπισμού της Αριστεράς και της Προόδου κ. Ανδριανής Λουλέ προς την Υπουργό Ανάπτυξης, σχετικά με την αναγνώριση της επένδυσης παραγωγής μήλων του Αγροτικού Συνεταιρισμού Ζαγοράς Πηλίου διαγράφεται λόγω κωλύματος της Υπουργού.
Θα συζητηθεί η δεύτερη υπ' αριθμ. 1602/1.6.98 επίκαιρη ερώτηση του Βουλευτή της Νέας Δημοκρατίας κ. Παναγιώτη Μελά προς τον Υπουργό Εργασίας και Κοινωνικών Ασφαλίσεων, σχετικά με τους διορισμούς ιατρών στο Ιδρυμα Κοινωνικών Ασφαλίσεων (Ι.Κ.Α) κλπ.
Καθώς επίσης, και η πέμπτη υπ' αριθμόν 1617/3.6.98 επίκαιρη ερώτηση της Βουλευτού του Δημοκρατικού Κοινωνικού Κινήματος κ. Βασιλικής Αράπη-Καραγιάννη προς τον Υπουργό Εργασίας και Κοινωνικών Ασφαλίσεων, σχετικά με τη ρύθμιση της ασφάλισης στο 'Ιδρυμα Κοινωνικών Ασφαλίσεων (Ι.Κ.Α.) των έκτακτων εκπαιδευτικών των Τεχνολογικών Εκπαιδευτικών Ιδρυμάτων (Τ.Ε.Ι), που είναι αρμοδιότητας του ιδίου Υπουργού.
Η επίκαιρη ερώτηση του κ. Μελά είναι η ακόλουθη:
"Ως πρωτοφανές στοιχείο ανεύθυνης λειτουργίας του διοικητού του Ι.Κ.Α., ή ρουσφετολογικής εξυπηρέτησης, πρέπει να χαρακτηρίσουμε τους διορισμούς ιατρών στο Ι.Κ.Α. σε θέση ειδικότητας (καρδιολόγου, οφθαλμιάτρου κλπ.), χωρίς να έχουν καν αποκτήσει την αντίστοιχη ειδικότητα.
Τέτοιες ενέργειες όχι μόνο υποβαθμίζουν την περίθαλψη των ασφαλισμένων του ιδρύματος, αλλά την καθιστούν και επικίνδυνη.
Μετά τα παραπάνω ερωτάται ο Υπουργός Εργασίας και Κοινωνικών Ασφαλίσεων:
1. Πώς υπεγράφησαν διορισμοί ιατρών σε θέση ειδικότητας, χωρίς να καταθέσουν τον τίτλο ειδικότητας, αλλά και βεβαίως του Ιατρικού Συλλόγου, στην οποία να αναφέρεται η ειδικότητά τους;
2. Ποια διοικητικά μέτρα λήφθηκαν κατά των υπευθύνων, αλλά και κατά του διοικητού του Ι.Κ.Α. για τις παρανομίες αυτές;"
Ο Υφυπουργός κ. Φαρμάκης έχει το λόγο για τρία λεπτά, για να πρωτολογήσει.
ΝΙΚΟΛΑΟΣ ΦΑΡΜΑΚΗΣ (Υφυπουργός Εργασίας και Κοινωνικών Ασφαλίσεων): Κύριε Πρόεδρε, όπως τίθεται το θέμα από το συνάδελφο κ. Μελά, δίδεται η εντύπωση ότι σωρεία ιατρών, ή μεγάλος αριθμός ιατρών, έχουν προσληφθεί στο Ι.Κ.Α, χωρίς να έχουν ειδικότητα με την, όπως εκείνος τη χαρακτηρίζει, ανεύθυνη λειτουργία του Διοικητού του Ιδρύματος.
Ετέθη υπόψη του Ιδρύματος η ερώτηση του κυρίου συναδέλφου και είχα μία συνεργασία με το Διοικητή, για να ενημερωθώ για το τι ακριβώς συμβαίνει. Αυτό που προέκυψε είναι ότι το θέμα αφορά την πρόσληψη, τη σύναψη σύμβασης με ένα γιατρό, ο οποίος προσήλθε, όπως συμβαίνει και έκανε αίτηση στο Ίδρυμα για να προσληφθεί ως οφθαλμίατρος στη νομαρχιακή μονάδα υγείας του Ι.Κ.Α. Αθηνών. Μαζί δε με την αίτησή του, η οποία και η ίδια επέχει θέση υπευθύνου δηλώσεως, υπέβαλε και υπεύθυνη δήλωση, στην οποία ανέφερε ότι του έχει χορηγηθεί τίτλος ιατρικής ειδικότητας του οφθαλμιάτρου, ότι έχει εκπληρώσει την υποχρεωτική υπηρεσία υπαίθρου και ότι δεν έχει καμία σχέση οικονομική ή επιστημονική με κλινικές ή εργαστήρια, με τα οποία έχει συμβληθεί το Ίδρυμα Κοινωνικών Ασφαλίσεων.
Κατόπιν τούτου προχώρησε το Ι.Κ.Α. στην απόφαση του Διοικητού, κατ' αρχήν για την πρόσληψή του και εν συνεχεία στην υπογραφή σύμβασης με το οικείο υποκατάστημα του Ι.Κ.Α., ώστε να αρχίσει να προσφέρει τις υπηρεσίες του.
'Οταν διαβιβάστηκε ο φάκελός του από τη διοίκηση στη νομαρχιακή μονάδα του Ι.Κ.Α. υγείας Αθηνών έλειπαν από το φάκελό του, όπως ήταν φυσικό, τα απαραίτητα δικαιολογητικά και υπήρχε μόνο η υπεύθυνη δήλωση. Εκλήθη ο γιατρός να προσκομίσει τα δικαιολογητικά και τότε δήλωσε ότι σε ό,τι αφορά τον τίτλο ειδικότητας, έχει τελειώσει μεν το χρόνο της ειδίκευσής του, αλλά δεν έχει πάρει τον τίτλο και απελύθη. Ελύθη η σύμβασή του και διεβιβάστηκε ο φάκελος στον Εισαγγελέα. Υπεβλήθη μηνυτήρια αναφορά στην Εισαγγελία Αθηνών για τα περαιτέρω.
Ακολούθησε δε και έγγραφο της Διοίκησης του Ι.Κ.Α. προς όλα τα υποκαταστήματα της χώρας, να ελεχθεί, εάν υπηρετούν στο 'Ιδρυμα γιατροί -δεν με ξενίζει αυτό, διότι έχουν αναφερθεί τα Μέσα Μαζικής Ενημέρωσης κατά καιρούς σε γιατρούς που ασκούσαν το επάγγελμα χωρίς ειδικότητα- που έχουν δηλώσει ότι είναι ειδικευμένοι, αλλά δεν έχουν προσκομίσει τα απαραίτητα δικαιολογητικά. Από τον έλεγχο που έγινε σε όλους τους γιατρούς, που υπηρετούν στο Ι.Κ.Α. σε όλα τα υποκαταστήματα, σε όλες τις υγειονομικές μονάδες της χώρας, απεδείχθη ότι άλλος γιατρός χωρίς ειδικότητα, που να έχει προσληφθεί ως ειδικευμένος, δεν υπάρχει.
Αυτό είναι το θέμα και νομίζω ότι ο κύριος συνάδελφος πρέπει να είναι ικανοποιημένες από την απάντησή μας.
ΠΡΟΕΔΡΕΥΩΝ (Παναγιώτης Σγουρίδης): Ορίστε, κύριε Μελά έχετε το λόγο δύο λεπτά για να αναπτύξετε την ερώτησή σας.
ΠΑΝΑΓΙΩΤΗΣ ΜΕΛΑΣ: Κύριε Πρόεδρε, ο κύριος Υφυπουργός προσπάθησε να υποβαθμίσει το θέμα, να το δικαιολογήσει. 'Ομως δεν είναι τόσο απλό. Η πραγματικότητα είναι ότι έχει διοριστεί ή έχουν διοριστεί γιατροί σε ειδικότητα οφθαλμιάτρου και καρδιολόγου στο Ι.Κ.Α., χωρίς να έχουν την αντίστοιχη 
 

  



Σελίδα 10186 
ειδικότητα. Αυτό για μένα χαρακτηρίζεται ως υπέρτατος βαθμός ανευθυνότητας ή επιπολαιότητας του Διοικητού του Ι.Κ.Α. ή ως αποκορύφωμα ρουσφετολογικής εξυπηρέτησης. Γι' αυτό πρέπει ο Διοικητής του Ι.Κ.Α. να παραιτηθεί από λόγους ευθιξίας ή εσείς να τον "παραιτήσετε", εάν έχετε τη δύναμη, κύριε Υφυπουργέ. Διότι μπορεί να έχει ισχυρά κυβερνητικά στηρίγματα ή να ανήκει στο εκσυγχρονιστικό κομμάτι του ΠΑ.ΣΟ.Κ.!
Υποβαθμίζετε, όμως, με αυτόν τον τρόπο την ήδη υποβαθμισμένη περίθαλψη των ασφαλισμένων του Ι.Κ.Α..Διότι είναι ήδη υποβαθμισμένη από τις λίστες φαρμάκων, αλλά και από την έλλειψη υποδομής. Θα πω ότι θυσιάζετε στο βωμό της ρουσφετολογικής εξυπηρέτησης τα έξι εκατομμύρια ασφαλισμένους στο Ι.Κ.Α.
Θέλω λοιπόν να μου απαντήσετε, κύριε Υφυπουργέ, πώς ο Διοικητής του ΙΚΑ υπέγραψε τη σύμβαση με έναν ή πολλούς γιατρούς, χωρίς να έχει τα απαραίτητα δικαιολογητικά, τίτλο ειδικότητας και βεβαίωση του Ιατρικού Συλλόγου, ότι έχει την ειδικότητα αυτή. Και αυτό δεν έχει συμβεί μόνο σε έναν.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Προ καιρού είχε προσλάβει και οδοντίατρο, χωρίς να έχει την ανάλογη βεβαίωση του Οδοντιατρικού Συλλόγου Αθηνών και αυτό είχε χαρακτηριστεί από τον Οδοντιατρικό Σύλλογο Αθηνών, ως παρανομία.
Σας καταθέτω και τις αντίστοιχες αναφορές του Οδοντιατρικού Συλλόγου.
(Στο σημείο αυτό ο Βουλευτής κ. Παναγιώτης Μελάς καταθέτει για τα Πρακτικά τις προαναφερθείσες αναφορές οι οποίες βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Πείτε μου, υποβάλατε μήνυση -όχι εσείς, ο Διοικητής του ΙΚΑ- εναντίον του δημοσιεύματος της "ΑΠΟΓΕΥΜΑΤΙΝΗΣ", η οποία λέει: "Γιατροί "μαϊμούδες" στο ΙΚΑ", δηλαδή γιατροί που δουλεύουν σε κάποιες συγκεκριμένες ειδικότητες, χωρίς να έχουν τις ειδικότητες; 'Εχει λοιπόν υποβάλει μήνυση ο κ. Διοικητής;
(Στο σημείο αυτό κτυπάει το επαναληπτικό κουδούνι λήξεως του χρόνου ομιλίας του κυρίου Βουλευτή)
Τρίτον, απαντήστε μου, πόσους γιατρούς, πέραν του αριθμού των οργανικών θέσεων στο ΙΚΑ, έχει προσλάβει; Μιλάνε για πολλές χιλιάδες γιατρών.
ΠΡΟΕΔΡΕΥΩΝ (Παναγιώτης Σγουρίδης): Καλώς, κύριε Μελά.
ΠΑΝΑΓΙΩΤΗΣ ΜΕΛΑΣ: Ένα λεπτό μόνο, κύριε Πρόεδρε.
Πείτε μου ακόμη ή καταθέστε στη Βουλή τη μήνυση που έχει υποβάλει το ΙΚΑ στο γιατρό, που του υπέγραψε ψευδή βεβαίωση.
Πείτε μου επίσης, γιατί διώχνετε γιατρούς, που δεν ανήκουν πολιτικά, σ' εσάς για να προσλάβετε άλλους, δεκάδες γιατρών...
ΝΙΚΟΛΑΟΣ ΦΑΡΜΑΚΗΣ (Υφυπουργός Εργασίας και Κοινωνικών Ασφαλίσεων): Κύριε Πρόεδρε, είναι εκτός της επίκαιρης ερωτήσεώς του.
ΠΡΟΕΔΡΕΥΩΝ (Παναγιώτης Σγουρίδης): Σας παρακαλώ, κύριε Μελά! Αυτά, που λέτε, είναι εκτός ερωτήσεως.
ΠΑΝΑΓΙΩΤΗΣ ΜΕΛΑΣ: Εντάξει.
ΠΡΟΕΔΡΕΥΩΝ (Παναγιώτης Σγουρίδης): Σας παρακαλώ, έχει τελειώσει και ο χρόνος σας.
ΠΑΝΑΓΙΩΤΗΣ ΜΕΛΑΣ: Περιμένω να μου απαντήσει ο Υπουργός, κύριε Πρόεδρε, στα συγκεκριμένα ερωτήματα.
ΠΡΟΕΔΡΕΥΩΝ (Παναγιώτης Σγουρίδης): Ο κύριος Υφυπουργός έχει το λόγο για δύο λεπτά να δευτερολογήσει.
ΝΙΚΟΛΑΟΣ ΦΑΡΜΑΚΗΣ (Υφυπουργός Εργασίας και Κοινωνικών Ασφαλίσεων): Κύριε Πρόεδρε, δεν θα αναφερθώ στα πυροτεχνήματα του συναδέλφου.
Ο κύριος συνάδελφος στην επίκαιρη ερώτησή του έθεσε ένα θέμα και το έθεσε όχι στην πραγματική του διάσταση. Στις άλλες ερωτήσεις του -που είναι εκτός του θέματος πάντως της επίκαιρης ερώτησης- αν έχω χρόνο και μου το επιτρέπει ο Κανονισμός, θα απαντήσω.
ΠΡΟΕΔΡΕΥΩΝ (Παναγιώτης Σγουρίδης): Δεν θα σας το επιτρέψω.
ΝΙΚΟΛΑΟΣ ΦΑΡΜΑΚΗΣ (Υφυπουργός Εργασίας και Κοινωνικών Ασφαλίσεων): Αναφέρεται, λοιπόν, ότι προσλαμβάνει το ΙΚΑ ανειδίκευτους γιατρούς, οφθαλμίατρους, καρδιολόγους κλπ., δίνοντας την εντύπωση -και δεν αναφέρει στην επίκαιρη ερώτησή του κανένα δημοσίευμα- ότι κάτι φοβερό συμβαίνει στο ΙΚΑ. Ο κύριος συνάδελφος -για να μην πω ότι ψεύδεται- δεν λέει την αλήθεια.
ΠΑΝΑΓΙΩΤΗΣ ΜΕΛΑΣ: Ορίστε, κύριε Υπουργέ, τα δημοσιεύματα.
ΝΙΚΟΛΑΟΣ ΦΑΡΜΑΚΗΣ (Υφυπουργός Εργασίας και Κοινωνικών Ασφαλίσεων): Κύριε συνάδελφε, παρακαλώ. Δεν είμαι υποχρεωμένος να διαβάζω την εφημερίδα που διαβάζετε εσείς. Δεν την αναφέρετε πάντως πουθενά στην ερώτησή σας.
Υπάρχει μία αποκαλυφθείσα περίπτωση γιατρού, που δήλωσε οφθαλμίατρος και δεν προσκόμισε τα σχετικά δικαιολογητικά. Αποκαλύφθηκε και παραπέμφθηκε στον εισαγγελέα.
Δεύτερον, δεν υπηρετεί στο Ίδρυμα Κοινωνικών Ασφαλίσεων κανένας γιατρός παραπάνω από τις θέσεις που είναι εγκεκριμένες και προβλέπονται από τον οργανισμό του και τη νομοθεσία και έχουν συσταθεί με νόμο.
Δεν υποβαθμίζουμε κανέναν με τη λίστα, αλλά να μου επιτρέψετε να σας πω ότι είσθε εντελώς ανενημέρωτος ή δεν γνωρίζετε το θέμα.
ΠΑΝΑΓΙΩΤΗΣ ΜΕΛΑΣ: Και το γνωρίζω και είμαι ενημερωμένος.
ΝΙΚΟΛΑΟΣ ΦΑΡΜΑΚΗΣ (Υφυπουργός Εργασίας και Κοινωνικών Ασφαλίσεων): Λίστα φαρμάκων έχουν όλες οι προηγμένες χώρες του κόσμου. Μόνο η Ελλάδα δεν είχε και δεν ξέρω ποιες άλλες χώρες του τρίτου κόσμου. Επιτέλους, όμως, απέκτησε πρόσφατα λίστα φαρμάκων και η χώρα μας και δεν στερείται κανένας άρρωστος φάρμακο που έχει ανάγκη.
(Στο σημείο αυτό την Προεδρική 'Εδρα καταλαμβάνει ο Δ' Αντιπρόεδρος της Βουλής κ. ΝΙΚΟΛΑΟΣ ΚΑΤΣΑΡΟΣ)
Μη στηρίζετε τα συμφέροντα κανενός. Σας παρακαλώ πολύ. Δεν είναι δουλειά των Βουλευτών, να στηρίζουν τα συμφέροντα αυτών που θέλουν να πωλούν περισσότερα φάρμακα.
ΠΑΝΑΓΙΩΤΗΣ ΜΕΛΑΣ: Την ταλαιπωρία των ασφαλισμένων όμως την ξέρετε;
ΝΙΚΟΛΑΟΣ ΦΑΡΜΑΚΗΣ (Υφυπουργός Εργασίας και Κοινωνικών Ασφαλίσεων): Δεν υπάρχουν ελλείψεις φαρμακευτικών ουσιών από τον κατάλογο των φαρμάκων και επιπλέον ο γιατρός, αν θεωρεί υπεύθυνα ότι πρέπει να χορηγήσει και φάρμακο εκτός λίστας, μπορεί να το κάνει.
Αφήστε λοιπόν τις πομφόλυγες, σας παρακαλώ πολύ. Να συζητούμε υπεύθυνα σε αυτήν την Αίθουσα και με το βάρος του ρόλου της ιδιότητάς μας και του χώρου.
ΠΡΟΕΔΡΕΥΩΝ (Νικόλαος Κατσαρός): Η πρώτη επίκαιρη ερώτηση δεύτερου κύκλου είναι η με αριθμό 1608/1.6.98 του Βουλευτή του Πανελλήνιου Σοσιαλιστικού Κινήματος κ. Κωνσταντίνου Βρεττού προς τον Υπουργό Περιβάλλοντος - Χωροταξίας και Δημοσίων 'Εργων, σχετικά με τη λήψη των αναγκαίων μέτρων αντιμετώπισης της ποιοτικής υποβάθμισης του υδροφόρου ορίζοντα στην περιοχή της Αττικής.
Η επίκαιρη ερώτηση του κ. συναδέλφου σε περίληψη έχει ως εξής:
"Ανησυχητικές διαπιστώσεις για την ποιότητα των υπόγειων νερών της Αττικής περιέχονται σε έρευνα ομάδας ειδικών επιστημόνων, που εργάστηκε για δύο χρόνια, υπό την εποπτεία του καθηγητή του Εθνικού Μετσόβιου Πολυτεχνείου κ. Ιωάννη Κουμαντάκη. Σύμφωνα με την έρευνα, στη συντριπτική τους πλειονότητα τα υπόγεια νερά της Αθήνας είναι μολυσμένα, η στάθμη τους παρουσιάζει σημαντική πτώση σε πολλές περιοχές -κυρίως τις χαμηλές-του λεκανοπεδίου.
Οι υδρογεωλογικές συνθήκες, αλλά κυρίως η πολεοδομική ανάπτυξη που εμποδίζει τον εμπλουτισμό των υδροφόρων οριζόντων, οι διαρροές των δικτύων αποχέτευσης, η ρύπανση από σκουπιδότοπους, ανενεργά λατομεία, ρέματα και οι επιπτώσεις από άλλες αστικές χρήσεις, επιβαρύνουν δραματικά 
 

  



Σελίδα 10187 
την ποιότητα των υπόγειων νερών.
Παράλληλα, η υπεράντληση προκαλεί σημαντικές πτώσεις στις στάθμες των νερών, με σημαντικότερες προς το παρόν επιπτώσεις στις παραλιακές περιοχές.
Ερωτάται ο κύριος Υπουργός:
Ποια μέτρα έχει λάβει, ή σκοπεύει να λάβει, η Κυβέρνηση για την αντιμετώπιση της ποιοτικής υποβάθμισης των υδροφόρων οριζόντων της περιοχής Αττικής;".
Ο Υφυπουργός κ. Κολιοπάνος έχει το λόγο.
ΘΕΟΔΩΡΟΣ ΚΟΛΙΟΠΑΝΟΣ (Υφυπουργός Περιβάλλοντος, Χωροταξίας και Δημοσίων 'Εργων): Ευχαριστώ, κύριε Πρόεδρε.
Κύριοι συνάδελφοι, η ερώτηση του συναδέλφου κ. Βρεττού συμβαίνει να έχει μια παγκόσμια επικαιρότητα αυτήν την περίοδο, διότι και σε επίπεδο Ευρωπαϊκής Ένωσης, αλλά και άλλων διεθνών οργανισμών, ΟΟΣΑ, ΟΗΕ, αυτήν την περίοδο απασχολεί ιδιαίτερα την παγκόσμια κοινότητα η διαχείριση του νερού.
Ήδη, πριν από τρεις μήνες, στο Παρίσι είχα την ευκαιρία, εκπροσωπώντας την ελληνική Κυβέρνηση, να συμμετέχω στην αντίστοιχη συνάντηση Υπουργών Περιβάλλοντος όλων των κρατών-μελών του ΟΟΣΑ, με θέμα μόνο το νερό. Τον περασμένο Μάρτη, επίσης, στη Νέα Υόρκη, στα πλαίσια του Οργανισμού Ηνωμένων Εθνών και της Επιτροπής για τη Βιώσιμη Ανάπτυξη, το μόνο θέμα ήταν το νερό.
Γενικώς, μετά το ζήτημα των εκπομπών του διοξειδίου του άνθρακος και των άλλων αερίων που συμβάλλουν στο φαινόμενο του θερμοκηπίου, φαίνεται ότι το νερό είναι το μεγαλύτερο ζήτημα, που απασχολεί αυτήν τη στιγμή την ανθρωπότητα.
Για να επανέλθω όμως στα γεωγραφικά όρια, στα οποία αναφέρεται η ερώτηση του κυρίου συναδέλφου, θέλω να πω το εξής:
Θέλω να σας θυμίσω -άλλωστε το γνωρίζει ο κ. Βρεττός- ότι η διαχείριση των υπογείων υδάτων, σύμφωνα με το ν. 1739/87, ανήκει στην αρμοδιότητα του Υπουργείου Ανάπτυξης. Οπωσδήποτε όμως το νερό, εκτός από στοιχείο ανάπτυξης, παραγωγής κλπ., δεν παύει να είναι πρωταρχικό στοιχείο περιβάλλοντος. Εκτός αυτού, η υπόθεση ύδρευσης με τον ίδιο νόμο ανήκει στο Υπουργείο το δικό μας, στο Υπουργείο Περιβάλλοντος, Χωροταξίας και Δημοσίων Έργων.
Δεύτερη παρατήρηση είναι ότι τα αποτελέσματα αυτής της μελέτης - έρευνας του Εθνικού Μετσοβίου Πολυτεχνείου προφανώς δεν μας εκπλήσσουν, ακριβώς επειδή λίγο-πολύ είναι γνωστή, ή ήταν γνωστή, η κατάσταση των υδροφορέων του λεκανοπεδίου Αττικής.
Γι' αυτόν ακριβώς το λόγο ανατέθηκε από το ΥΠΕΧΩΔΕ στο Εθνικό Μετσόβιο Πολυτεχνείο αυτή η μελέτη - έρευνα, η οποία μάλιστα μέσω του Οργανισμού Αθήνας έχει ολοκληρωθεί, παραδόθηκε στον Οργανισμό Αθήνας και πολύ σύντομα, ίσως και μέσα σ' αυτόν το μήνα, δεν είμαι απόλυτα βέβαιος, θα παρουσιαστεί από το Εθνικό Μετσόβιο Πολυτεχνείο στο ΥΠΕΧΩΔΕ και στους άλλους φορείς, το Υπουργείο Ανάπτυξης, τον Οργανισμό Αθήνας, τους δήμους κλπ.
Ήδη, έχουμε γνώση αυτής της μελέτης, αυτής της έρευνας, ορισμένων συμπερασμάτων και ορισμένων προτάσεων.
Οι προτάσεις αυτές μπορούν να χωριστούν σε δύο μεγάλες ομάδες. 
Η μία ομάδα αφορά σε τοποθέτηση, εγκατάσταση οργάνων για διαρκή, συνεχή παρακολούθηση των υπογείων νερών του λεκανοπεδίου της Αττικής και η δεύτερη ομάδα προτάσεων προβλέπει μία σειρά μέτρων και δράσεων στα οποία θα αναφερθώ στη δευτερολογία μου, κύριε Πρόεδρε, προκειμένου να αντιμετωπισθεί το φαινόμενο, που πράγματι είναι όπως το περιγράφει ο συνάδελφος στην ερώτησή του.
ΠΡΟΕΔΡΕΥΩΝ (Νικόλαος Κατσαρός): Ο κ. Βρεττός έχει το λόγο.
ΚΩΝΣΤΑΝΤΙΝΟΣ ΒΡΕΤΤΟΣ: Ευχαριστώ, κύριε Πρόεδρε.
Κατ' αρχήν χαίρομαι ιδιαιτέρως, διότι η πρωτοβουλία του Υπουργείου Περιβάλλοντος, Χωροταξίας και Δημοσίων 'Εργων μας έδειξε ότι υπάρχει κάτι.
Aπ' ό,τι διαπιστώνεται, υπάρχει ένα πρόβλημα μεγάλο, κύριε Υπουργέ, και βεβαίως λυπάμαι που από αυτήν την Αίθουσα κρούουμε τον κώδωνα του κινδύνου, ή δημιουργούμε ανασφάλεια στους πολίτες της Αττικής, αλλά κάπως έτσι είναι τα πράγματα, αν κατάλαβα καλά.
Από ό,τι φαίνεται, η έρευνα κατέδειξε ότι υπάρχει πρόβλημα πλέον από τη χρήση των υδάτων αυτών ακόμα και για την άρδευση.
Περιμένω, ασφαλώς, να τα πείτε στη δευτερολογία σας, αλλά θεωρώ ότι πέρα από τα μακροπρόθεσμα μέτρα, τα οποία ασφαλώς έχετε υπόψη σας να λάβετε, πρέπει να λάβετε και βραχυπρόθεσμα μέτρα, με την έννοια της προειδοποίησης του κόσμου ότι πρέπει να χρησιμοποιούν το νερό με τρόπο τέτοιον, που να μη δημιουργεί προβλήματα στην υγεία των πολιτών.
Δεν μπορώ να πω περισσότερα, διότι καταλαβαίνω ότι θα υπάρξουν και περαιτέρω εξηγήσεις, αλλά χαίρομαι ειλικρινά που έγινε τελικά αυτή η ερώτηση, όχι επειδή την έκανα εγώ, αλλά επειδή βγαίνει στην επιφάνεια ένα μείζον θέμα, το οποίο απασχολεί τους κατοίκους της πρωτεύουσας και γενικότερα του λεκανοπεδίου.
Ευχαριστώ.
ΠΡΟΕΔΡΕΥΩΝ (Νικόλαος Κατσαρός): Ο κύριος Υπουργός έχει το λόγο.
ΘΕΟΔΩΡΟΣ ΚΟΛΙΟΠΑΝΟΣ (Υφυπουργός Περιβάλλοντος, Χωροταξίας και Δημοσίων 'Εργων): Ευχαριστώ, κύριε Πρόεδρε.
Αξίζει να συμπληρώσω, κύριε συνάδελφε, ότι ήδη αυτήν τη στιγμή στο Συμβούλιο Υπουργών Περιβάλλοντος της Ευρωπαϊκής 'Ενωσης επεξεργαζόμαστε ένα πλαίσιο οδηγίας, σχετικά με τη διαχείριση των νερών. Βέβαια αυτό αφορά ολόκληρη την Ευρωπαϊκή 'Ενωση. 'Εχει όμως ιδιαίτερη σημασία για την Ελλάδα, διότι στη χώρα μας το 85% της συνολικής ποσότητας υπογείων και επιφανειακών νερών χρησιμοποιείται στη γεωργία.
Αυτή η οδηγία-πλαίσιο οπωσδήποτε σε μερικά χρόνια θα δημιουργήσει ορισμένα προβλήματα στην ελληνική γεωργία.
Επανέρχομαι, λοιπόν, στο λεκανοπέδιο της Αττικής, κύριε συνάδελφε, διευκρινίζοντας κατ' αρχήν το εξής:
Από απόψεως νερού ύδρευσης προφανώς δεν πρέπει να υπάρχει καμία ανησυχία στους κατοίκους του λεκανοπεδίου. Ο λόγος είναι απλός, ότι η ΕΥΔΑΠ, όπως είναι γνωστό, δεν αντλεί ούτε ένα κυβικό μέτρο από τους υπόγειους υδροφορείς του λεκανοπεδίου. Μεταφέρει το νερό της ύδρευσης από άλλες περιοχές, Μόρνος, Εύηνος κλπ., όπως γνωρίζετε.
Τώρα για την ποιότητα των νερών, τα οποία χρησιμοποιούνται για άρδευση, για βιομηχανική χρήση κλπ., η μελέτη αυτή έχει μια σειρά προτάσεων, που πολύ σύντομα και περιληπτικά θα ήθελα να απαριθμήσω.
Πρώτον, εκπόνηση ερευνητικού προγράμματος στην περιοχή Μοσχάτου Καλλιθέας. Δεύτερον, εκπόνηση ερευνητικού προγράμματος τεχνητού εμπλουτισμού των υπόγειων νερών συγκεκριμένων αντιπροσωπευτικών περιοχών του λεκανοπεδίου. Τρίτον, ερευνητικό πρόγραμμα για πιλοτική εφαρμογή με ένα σύστημα αυτοματισμού και τηλεματικής συνεχούς παρακολούθησης, τόσο της ποσοτικής όσο και της ποιοτικής συμπεριφοράς των υπογείων υδροφορέων. Τέταρτον, εκπόνηση των επομένων σταδίων μελετών του φράγματος εκτροπής Φυλής στο χείμαρρο Γιαννούλα της νότιας Πάρνηθας. Όπως επίσης μία σειρά άλλων υδρογεωλογικών μελετών, που δεν προλαβαίνω να αναφερθώ.
Αυτό, που είπατε προηγουμένως, κύριε συνάδελφε, είναι στη δεύτερη ομάδα προτάσεων.
Δηλαδή η ενημέρωση των δήμων και άλλων αρμόδιων φορέων συντήρησης και αύξησης του αστικού και περιαστικού πρασίνου. Επέκταση του δικτύου αποχέτευσης της ΕΥΔΑΠ, ώστε να μην υπάρχουν καθόλου βόθροι στο λεκανοπέδιο, που μολύνουν υπόγειους υδροφορείς. Συστηματική ενημέρωση και παρότρυνση με ταυτόχρονη παροχή κινήτρων μεγάλων καταναλωτών, όπως είναι η βιομηχανία και τα ξενοδοχεία. Δημιουργία δεξαμενών, δημιουργία προστατευτικών τάφρων, 
 

  



Σελίδα 10188 
που θα λειτουργούν και για εμπλουτισμό των υδροφορέων, αλλά και για αντιπλημμυρική προστασία και μια σειρά μέτρων που, αν δεν θα εξαλείψουν, τουλάχιστον θα αμβλύνουν σε μεγάλο βαθμό το φαινόμενο που περιγράψατε στην ερώτησή σας.
Σας ευχαριστώ, κύριε Πρόεδρε.
ΠΡΟΕΔΡΕΥΩΝ (Νικόλαος Κατσαρός): Κύριοι συνάδελφοι, η πέμπτη με αριθμό 1617/3-6-98 επίκαιρη ερώτηση της Βουλευτού του Δημοκρατικού Κοινωνικού Κινήματος κ. Βασιλικής Αράπη-Καραγιάννη προς τον Υπουργό Εργασίας και Κοινωνικών Ασφαλίσεων, σχετικά με τη ρύθμιση της ασφάλισης στο Ίδρυμα Κοινωνικών Ασφαλίσεων (Ι.Κ.Α.), των έκτακτων εκπαιδευτικών των Τεχνολογικών Εκπαιδευτικών Ιδρυμάτων (Τ.Ε.Ι.), διαγράφεται λόγω κωλύματος της κυρίας Βουλευτού, το οποίο μας γνωστοποιήθηκε αυτήν τη στιγμή.
Επίσης, έχω την τιμή να σας ανακοινώσω ότι τη συνεδρίασή μας παρακολουθούν από τα δυτικά θεωρεία, αφού προηγουμένως ξεναγήθηκαν στην έκθεση της αίθουσας "ΕΛΕΥΘΕΡΙΟΣ ΒΕΝΙΖΕΛΟΣ", σαράντα εννέα μαθητές και δύο συνοδοί του Δημοτικού Σχολείου "Αυγουλέα-Λιναρδάκου".
(Χειροκροτήματα από όλες τις πτέρυγες της Βουλής)
Έκτη είναι η με αριθμό 1609/2-6-98 επίκαιρη ερώτηση του Ανεξάρτητου Βουλευτή κ. Βασιλείου Κοντογιαννόπουλου προς τον Υπουργό Εθνικής Παιδείας και Θρησκευμάτων, σχετικά με τη λήψη μέτρων για την απρόσκοπτη και αμερόληπτη διεξαγωγή του διαγωνισμού για το διορισμό των εκπαιδευτικών, μετά την κατάργηση της επετηρίδας.
Η ερώτηση του κ. Κοντογιαννόπουλου έχει ως εξής:
"Η κατάργηση της επετηρίδας και η πρόσληψη των εκπαιδευτικών έπειτα από διαγωνισμό αποτελεί το πρώτο από τα αναγκαία βήματα που απαιτούνται, προκειμένου να στελεχωθεί η δημόσια εκπαίδευση με εκπαιδευτικούς υψηλής ποιότητας.
Είναι θετικό ότι Κυβέρνηση και Αξιωματική Αντιπολίτευση συμφώνησαν στην αναγκαιότητα του μέτρου αυτού, τερματίζοντας ένα καθεστώς ισοπέδωσης και υποβάθμισης στο χώρο της δημόσιας εκπαίδευσης και υιοθετώντας τη θέση που επί μία δεκαετία με συνέπεια υποστήριζα.
'Ομως το ορθό αυτό μέτρο υπονομεύεται στην πράξη από σειρά λαθών της Κυβέρνησης, σχετικά με τη διεξαγωγή του δημόσιου διαγωνισμού, αλλά και την αδράνεια της να ενημερώσει την κοινή γνώμη για το στόχο του μέτρου, που δεν είναι άλλος από το να εξασφαλίσει στα παιδιά του ελληνικού λαού δασκάλους υψηλής στάθμης. Τα λάθη αφορούν αφ'ενός την καθυστέρηση της διεξαγωγής του διαγωνισμού, με συνέπεια να συμπίπτει χρονικά με την περίοδο των προαγωγικών εξετάσεων στα σχολεία και κατόπιν των γενικών εξετάσεων για την εισαγωγή στα ΑΕΙ και ΤΕΙ, και αφ'ετέρου την επιλογή και το χρόνο ανακοίνωσης της εξεταστέας ύλης.
Αυτές οι λαθεμένες ενέργειες των αρμόδιων κυβερνητικών οργάνων δίνουν επιχειρήματα στους πολέμιους του εκπαιδευτικού εκσυγχρονισμού, που παραπληροφορούν την κοινή γνώμη, ενώ προκαλούν άμεσο κίνδυνο αναστάτωσης, τόσο του ιδίου του διαγωνισμού πρόσληψης των νέων εκπαιδευτικών της πρωτοβάθμιας και δευτεροβάθμιας εκπαίδευσης όσο και των γενικών εξετάσεων για την εισαγωγή στα ΑΕΙ και ΤΕΙ.
Κατόπιν αυτών ερωτάται ο κύριος Υπουργός Παιδείας, ποια συγκεκριμένα μέτρα πρόκειται να λάβει:
1) Για την αποκατάσταση του κύρους καθώς και την απρόσκοπτη και αμερόληπτη διεξαγωγή του διαγωνισμού για το διορισμό εκπαιδευτικών στην πρωτοβάθμια και δευτεροβάθμια εκπαίδευση και:
2) Για την αποτροπή δημιουργίας προβλημάτων στη διεξαγωγή των γενικών εξετάσεων εξαιτίας των αντιδράσεων των εκπαιδευτικών στον παραπάνω διαγωνισμό".
Ο Υφυπουργός Εθνικής Παιδείας και Θρησκευμάτων κ. Ανθόπουλος έχει το λόγο.
ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Κύριε Πρόεδρε, κύριοι συνάδελφοι, είναι γεγονός ότι η εκπαιδευτική μεταρρύθμιση, που άρχισε από τον περασμένο Σεπτέμβριο, θέλει να αναμορφώσει τον πυρήνα του εκπαδευτικού συστήματος της χώρας και θέλει σταδιακά να μεταβάλει το εκπαιδευτικό περιβάλλον, μέσα στο οποίο εντάσσει και το ανθρώπινό του δυναμικό, δηλαδή τους εκπαιδευτικούς.
'Έχει απόλυτο δίκιο ο κύριος συνάδελφος. Πράγματι, με πρόταση της Κυβέρνησης ένα από τα σημαντικά μέτρα της εκπαιδευτικής μεταρρύθμισης, η κατάργηση της επετηρίδας πέρασε με συντριπτική πλειοψηφία μέσα από τη Βουλή και φυσικά έγινε αποδεκτή από τη συντριπτική πλειονότητα της κοινής γνώμης.
Είναι γεγονός ότι υπήρξαν κάποιες καθυστερήσεις, όπως σωστά επισημαίνονται στην επίκαιρη ερώτηση του συναδέλφου, όσον αφορά τη διεξαγωγή του διαγωνισμού, που προβλέπεται να συντρέχει ως μέτρο μαζί με την απορρόφηση της επετηρίδας για πέντε χρόνια, έως ότου ισχύει ακραιφνώς το σύστημα μόνο του διαγωνισμού.
Η καθυστέρηση, όμως, αυτή δεν οφείλεται σε υπαιτιότητα του Υπουργείου Παιδείας και γενικότερα της Κυβέρνησης, γιατί έπρεπε να συντρέξουν κατ'αρχήν ορισμένες αντικειμενικές προϋποθέσεις, ορισμένες νομικές προϋποθέσεις και φυσικά κάποιες διαδικαστικές προϋποθέσεις.
Να γίνω πιο ακριβής. Το ΑΣΕΠ, το οποίο ανέλαβε κατά νόμο να διεξαγάγει το διαγωνισμό, ξέρουμε όλοι ότι διενήργησε στις αρχές του έτους, μέσα στο Φεβρουάριο, έναν άλλο διαγωνισμό -τα αποτελέσματα του οποίου βγήκαν τις προάλλες- που αφορούσε την πρόσληψη διοικητικού προσωπικού του δημόσιου τομέα. Δεν μπορούσε επομένως να διενεργηθεί ένας διαγωνισμός παράλληλα, ή αμέσως μετά.
Δεύτερον, έπρεπε να καθοριστούν, τόσο τα γνωστικά αντικείμενα όσο και οι κλάδοι και οι ειδικότητες των εκπαιδευτικών, που έπρεπε να κληθούν να συμμετάσχουν στο διαγωνισμό.
Τρίτον, έπρεπε η Κυβέρνηση με οικονομία να αντιμετωπίσει το πρόβλημα της διεξαγωγής του διαγωνισμού στη διάρκεια του σχολικού έτους, χωρίς να υπάρξει βλάβη των συμφερόντων των μαθητών από άποψη διδακτικών ωρών.
Τέταρτον, έπρεπε με αίσθημα δικαιοσύνης να σκεφθεί και να εξασφαλίσει έναν εύλογο χρόνο στους εκπαιδευτικούς, να προετοιμαστούν πάνω στα γνωστικά αντικείμενα, τα οποία αποτελούν και αντικείμενα του διαγωνισμού.
Όλα αυτά μας ανάγκασαν κυριολεκτικά να βάλουμε το διαγωνισμό στις ημερομηνίες που τον βάλαμε, χωρίς όμως να παρενοχλεί ούτε τη διαδικασία των προαγωγικών και απολυτηρίων εξετάσεων ούτε των γενικών εξετάσεων. Οι απολυτήριες εξετάσεις της Γ' λυκείου τελειώνουν στις 10 Ιουνίου, στις 19 Ιουνίου ξεκινάνε οι γενικές εξετάσεις και παρεμβάλεται ένα τετραήμερο από την Παρασκευή έως τη Δευτέρα για τη διεξαγωγή των εξετάσεων. Δεν δημιουργείται κανένα πρόβλημα στη διεξαγωγή των προαγωγικών και απολυτηρίων εξετάσεων των μαθητών,ούτε των γενικών που έπονται.
Επίσης, ένας ακόμα λόγος ήταν ότι έπρεπε οπωσδήποτε μέχρι το Σεπτέμβριο να έχουν βγει τα αποτελέσματα του διαγωνισμού και να τοποθετηθούν στις θέσεις τους οι διοριστέοι εκπαιδευτικοί.
ΠΡΟΕΔΡΕΥΩΝ (Νικόλαος Κατσαρός): Ο κ.Κοντογιαννόπουλος έχει το λόγο.
ΒΑΣΙΛΕΙΟΣ ΚΟΝΤΟΓΙΑΝΝΟΠΟΥΛΟΣ: Κύριε Πρόεδρε, xαίρομαι γιατί, έστω και με καθυστέρηση δέκα ετών, αναγνωρίζετε την ορθότητα, ορισμένων τουλάχιστον, από τα μέτρα, που επεδίωξα να εφαρμόσω, από τη θέση που κατέχετε σεις σήμερα, για τον εκσυγχρονισμό και την ποιοτική αναβάθμιση του εκπαιδευτικού μας συστήματος. Μέτρα όπως η κατάργηση της Επετηρίδας και η επαναφορά της Αξιολόγησης, που ως Αντιπολίτευση, τότε, πολεμήσατε λυσσαλέα και τελικά πετύχατε να εμποδίσετε την έγκαιρη εφαρμογή τους. Είμαι δε σίγουρος ότι, έπειτα από δέκα χρόνια, θα έχετε, αντιληφθεί την αναγκαιότητα και των υπολοίπων προτάσεων μου, που σήμερα πάλι εμποδίζετε να υιοθετηθούν, με την άρνηση σας να περιλάβετε και το άρθρο 16 στις αναθεωρητέες διατάξεις του Συντάγματος.
Και δεν θα διστάσω να σας συγχαρώ γιατί αποδεχτήκατε το βραχυπρόθεσμο πολιτικό κόστος και αγνοείτε τις αντιδράσεις 
 

  



Σελίδα 10189 
ξεπερασμένων συντεχνιακών συνδικαλιστικών ηγεσιών και όσων πολιτικών δυνάμεων έχουν απομείνει να τις υποστηρίζουν και επιμένουν να δίνουν μάχες οπισθοφυλακών.
Με την ερώτηση μου όμως θέλω να σας προειδοποιήσω ότι τις λιγοστές ελπίδες, που γεννούν η κατάργηση της Επετηρίδας και η επαναφορά της Αξιολόγησης των εκπ/κών, υπονομεύουν παραλείψεις καθυστερήσεις και προχειρότητες, που χαρακτηρίζουν την εφαρμογή των μέτρων αυτών, ενώ είναι ορατή η απειλή να μετατραπεί σε εφιάλτη τυχόν εμμονή σας στις καταστρεπτικές επιλογές σας του Ενιαίου Λυκείου, της κατάργησης των Τεχνικών Λυκείων, του νέου συστήματος επιλογής για την τριτοβάθμια εκπαίδευση και της καθιέρωσης των Προγραμμάτων Σπουδών Επιλογής στα Πανεπιστήμια.
Ειδικότερα ως προς τον επικείμενο Διαγωνισμό για την πρόσληψη εκπαιδευτικών, μολονότι ο νόμος που καταργεί την Επετηρίδα ψηφίστηκε πριν από ένα χρόνο, επισημαίνω ότι:
Πρώτον, παραλείψατε την συστηματική ενημέρωση της κοινής γνώμης και των ενδιαφερομένων αδιόριστων εκπαιδευτικών, για τις καταστρεπτικές για την ποιότητα της δημόσιας εκπαίδευσης, αλλά και των ίδιων των εκπαιδευτικών, από τη διατήρηση της Επετηρίδας, με συνέπεια να παραμένουν σε μεγάλο ποσοστό εγκλωβισμένοι, στα κρατικιστικά ανακλαστικά και νοοτροπίες, που αποτύπωσαν στην κοινωνία κρατικιστικές πολιτικές και πρακτικές δεκαετιών.
Δεύτερον, καθυστερήσατε τη διεξαγωγή του Διαγωνισμού, με κίνδυνο εμπλοκής του με τις σχολικές και γενικές εξετάσεις. Ακόμη χειρότερα, ο διαγωνισμός οργανώνεται με απαράδεκτη προχειρότητα ως προς το περιεχόμενο (εξεταστέα ύλη, βοηθήματα, χρόνος προετοιμασίας) αλλά και ως προς τις εγγυήσεις σωστής διεξαγωγής του (δεν υπάρχουν εξειδικευμένοι βαθμολογητές για όλα τα μαθήματα).
Τρίτον και σπουδαιότερο, δεν φροντίσατε να μειώσετε το βαρύ κοινωνικό κόστος, που πράγματι θα πληρώσουν οι αδιόριστοι καθηγητές, γιατί, χωρίς δική τους ευθύνη, στήριζαν την επαγγελματική του αποκατάσταση στην Επετηρίδα. Με την οργάνωση σεμιναρίων με αμοιβή, προκειμένου να ενημερωθούν για την εξεταστέα ύλη, αλλά και προγραμμάτων επαγγελματικού προσανατολισμού, για όσους δεν θα μπορέσουν να εργασθούν στον εκπαιδευτικό τομέα και με χρήματα που διαθέτει η Ευρωπαϊκή 'Ενωση μπορούσε να μετριασθεί το κοινωνικό κόστος της αλλαγής. Αντίθετα, χρησιμοποιείτε τα χρήματα που η Ε.Ε διαθέτει για την καταπολέμηση της ανεργίας, για να διευρύνετε τον αριθμό των ανέργων πτυχιούχων με τα περίφημα Π.ΣΕ που καθιερώνετε στα πανεπιστήμια.
Καταλήγοντας, κρούω τον κώδωνα κινδύνου και προειδοποιώ ότι οδηγείτε τη δημόσια εκπαίδευση σε πλήρη χρεοκοπία αν συνεχίστε με την ίδια προχειρότητα να εφαρμόζετε σωστά κατ' αρχήν μέτρα και κυρίως αν επιμείνετε στους ανεύθυνους και ανεδαφικούς πειραματισμούς σας στα Λύκεια και τα Πανεπιστήμια.
ΠΡΟΕΔΡΕΥΩΝ (Νικόλαος Κατσαρός): Ο Υφυπουργός Εθνικής Παιδείας και Θρησκευμάτων κ. Ανθόπουλος, έχει το λόγο.
ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Κύριε Πρόεδρε, εγώ θα σταθώ στο περιεχόμενο της επίκαιρης ερώτησης και δεν θα παρακολουθήσω τον αγαπητό συνάδελφο στη διεύρυνσή της.
Θα ήθελα να πω το εξής. 'Οτι το ΑΣΕΠ, η ανεξάρτητη διοικητική αρχή έχει κατακτήσει την εμπιστοσύνη της κοινής γνώμης και πράγματι δεν έχει τρωθεί, ούτε πρόκειται να τρωθεί το κύρος του ΑΣΕΠ, λόγω των απειλών οι οποίες εκτοξεύονται από κάποιους οι οποίοι δεν θέλουν να συμμετάσχουν στο διαγωνισμό. 
Αποτέλεσμα της συστηματικής και ευρείας ενημέρωσης της κοινής γνώμης σχετικά με τα οφέλη που προκύπτουν τόσο για την εκπαίδευση όσο και για τους ίδιους τους εκπαιδευτικούς από την κατάργηση της επετηρίδας, οδήγησε στο να συμμετάσχουν στο διαγωνισμό, να δηλωσουν υποψηφιότητα και συμμετοχή σαράντα έξι χιλιάδες πεντακόσιοι υποψήφιοι εκπαιδευτικοί, οι οποίοι αγνόησαν ακόμα και την ψυχολογική βία η οποία ασκήθηκε εναντίον τους. Αυτό αποτελεί ένα θετικό σημείο. Και γι' αυτό ακριβώς αυτό μας αναγκάζει ως Υπουργείο Παιδείας, που δεν είναι αρμόδιο και υπεύθυνο για το διαγωνισμό του ΑΣΕΠ, υποβοηθεί όμως το ΑΣΕΠ, δεν υποκαθιστά το ΑΣΕΠ, να λάβουμε όλα τα μέτρα εκείνα ώστε να διασφαλίσει συνολικά μαζί με την Κυβέρνηση όλες τις αναγκαίες εκείνες συνθήκες και προϋποθέσεις για την απρόσκοπτη διεξαγωγή του διαγωνισμού. Θα εφαρμοστεί η νομιμότητα.
Τέλος, πιστεύω ότι οι αναπληρωτές, μετά τις χθεσινές ανακοινώσεις του Υπουργού Παιδείας έχουν πειστεί ότι η Κυβέρνηση και ιδιαίτερα η μεταρρύθμιση είναι εκείνη που τους διασφαλίζει την εργασία τους. Χωρίς την εκπαιδευτική μεταρρύθμιση, ούτε πέρσι ούτε φέτος θα προχωρούσε η Κυβέρνηση σε τόσο μεγάλο αριθμό διορισμών, διότι εάν αρκούμασταν μόνο στα οργανικά κενά που έπρεπε να καλύψουμε, θα είχαμε κάνει πέρσι δυόμισι χιλιάδες διορισμούς και φέτος δυο χιλιάδες. Πέρσι κάναμε έξι χιλιάδες διακόσιους διορισμούς και φέτος θα κάνουμε περίπου οκτώ χιλιάδες νέους διορισμούς. Και αυτό γιατί υπάρχουν συγκεκριμένες εκπαιδευτικές ανάγκες.
Επίσης, τονίζουμε, για ενημέρωση, προς όλους τους υποψηφίους του διαγωνισμού ότι από το διαγωνισμό θα διοριστούν μέσα στη διετία τουλάχιστον πέντε χιλιάδες είτε ως τακτικοί καθηγητές δάσκαλοι και νηπιαγωγοί είτε ως αναπληρωτές.
Τέλος, η Κυβέρνηση και ο Υπουργός Παιδείας έχει δεσμευθεί ότι μετά τη διεξαγωγή του διαγωνισμού εάν προκύψουν οποιαδήποτε προβλήματα τα οποία θα ανατρέπουν τις εκτιμήσεις του Υπουργείου, θα επανεξετάσει αυτό το θέμα στην αρμόδια Επιτροπή Μορφωτικών Υποθέσεων της Βουλής. Και τέλος για λόγους κοινωνικής ευαισθησίας έχει αποφασίσει ο κύριος Υπουργός μαζί με τον Υπουργό Δημόσιας Διοίκησης και Αποκέντρωσης, μετά από εισήγηση του ΑΣΕΠ, να μη δημοσιευθούν τα ονόματα των αποτυχόντων, αλλά να δημοσιευθούν μόνο τα ονόματα και η βαθμολογία των επιτυχόντων καθηγητών.
Νομίζω ότι όλα αυτά έχουν δημιουργήσει πραγματικά ένα καλό κλίμα και οι αναπληρωτές θα προσέλθουν στο διαγωνισμό και κανείς δεν θα τον υπονομεύσει.
ΠΡΟΕΔΡΕΥΩΝ (Νικόλαος Κατσαρός): Τελευταία είναι η με αριθμό 1600/1.6.98 επίκαιρη ερώτηση πρώτου κύκλου, του Βουλευτή της Νέας Δημοκρατίας κ. Νικολάου Γκελεστάθη προς τον Υπουργό Δημόσιας Τάξης σχετικά με τη λειτουργία των Πολυδύναμων Αστυνομικών Τμημάτων κλπ.
Σε περίληψη η ερώτηση του κυρίου συναδέλφου έχει ως εξής:
"Όπως είχα δηλώσει κατ' επανάληψη στη Βουλή, αλλά όπως ανέφερα και σε συνέντευξη Τύπου στις 6 Οκτωβρίου 1995, η Πολιτική Ηγεσία του Υπουργείου Δημόσιας τάξης πήρε την απόφαση και τελικά συγκρότησε τα λεγόμενα Πολυδύναμα Αστυνομικά Τμήματα, πράξη η οποία ήταν βέβαιο ότι αποτελούσε ένα ακόμα άστοχο και επικίνδυνο πειραματισμό του ΠΑΣΟΚ γενικά σε βάρος της λειτουργίας της Ελληνικής Αστυνομίας με βασική και άμεση επίπτωση τον περιορισμό της αποτελεσματικότητάς της στον τομέα της αστυνόμευσης και της αντιμετώπισης της διαρκώς αυξανόμενης εγκληματικότητας.
Η απαράδεκτη παραπάνω ενέργεια έγινε, όπως είχα καταγγείλει τότε, χωρίς καμία επίσημη υπηρεσιακή μελέτη, γιατί θα έπρεπε να καταργηθούν τα μέχρι τότε επιτυχώς λειτουργούντα τριάντα τέσσερα Αστυνομικά Τμήματα και να συγχωνευθούν σε δεκαπέντε πολυδύναμα στην περιφέρεια Αθηνών και γιατί να καταργηθούν ουσιαστικά τα Τμήματα Ασφαλείας και άλλες ειδικές υπηρεσίες; 
Χωρίς κανένα διάλογο για να ακουσθούν οι απόψεις των εκπροσώπων των συνδικαλιστικών οργανώσεων των αστυνομικών, των εκπροσώπων της Τοπικής Αυτοδιοίκησης και άλλων, χωρίς να γίνει μελέτη της απαιτούμενης υποδομής κτιρίων, υλικού, τεχνικής υποστήριξης και άλλων βασικών θεμάτων.
Απεδείχθη περίτρανα ότι οι προβλέψεις μας στηριζόμενες 
 

  



Σελίδα 10190 
τότε σε αδιάσειστα επιχειρήματα επαληθεύθηκαν και το πείραμά σας απέτυχε καθολικά. 
Επειδή ο κύριος Υπουργός Δημόσιας Τάξης σε δηλώσεις του προ καιρού στη Βουλή σε δημόσιες συνεντεύξεις του είπε ότι "απέτυχαν και καταργούνται τα πολυδύναμα" αλλά μέχρι σήμερα ουδέν έπραξε σχετικά, Ερωτάται και καλείται να πληροφορήσει τη Βουλή σε ποιες άμεσες ενέργειες θα προβεί για την επαναφορά της σωστής λειτουργίας των Αστυνομικών Τμημάτων και των άλλων ειδικών υπηρεσιών;".
Ο Υπουργός Δημόσιας Τάξης κ. Ρωμαίος έχει το λόγο.
ΓΕΩΡΓΙΟΣ ΡΩΜΑΙΟΣ (Υπουργός Δημόσιας Τάξης): Ευχαριστώ, κύριε Πρόεδρε.
Να διευκρινίσω και νομίζω μπορεί να αναζητηθεί στα Πρακτικά, ότι δεν υποστήριξα εγώ ποτέ πως απέτυχαν με την έννοια του θεσμού. 'Εχω πράγματι υποστηρίξει και επαναλαμβάνω ότι τα πολυδύναμα είναι ένας καλός θεσμός δοκιμασμένος σε πολλές χώρες, εδώ δεν πέτυχαν κυρίως για δύο λόγους: Πρώτον, διότι δεν ήταν η δύναμη και τα μέσα επαρκή για να καλύψουν την κάθε περιοχή. 'Οπως επίσης είπα, ότι, ίσως, σε ορισμένα πολυδύναμα η χωροταξική κατανομή να μην ήταν η κατάλληλη. Αυτές είναι οι θέσεις μου για τα πολυδύναμα.
Δεύτερο, νομίζω ότι είναι υπερβολή να μην πω λάθος -να αποδίδουμε την όποια έξαρση ή αδυναμία αποτελεσματικής αντιμετώπισης της εγκληματικότητας, στα πολυδύναμα. Και αυτό διότι τα πολυδύναμα, όπως και σεις στην ερώτησή σας καταθέτετε, είναι σε έναν περιορισμένο χώρο της Αθήνας και της Θεσσαλονίκης. Σε όλη την άλλη Ελλάδα παραμένει η δομή που υπήρχε. 'Αλλοι είναι οι λόγοι και αυτούς τους λόγους και αυτά τα αίτια συνεχώς αντιμετωπίζουμε.
Τώρα, τι κάνουμε; Εμείς ήδη προχωρούμε, θα έλεγα ότι είμαστε στο τέλος μιας γενικής αναδιάρθρωσης, με βάση και τον "ΚΑΠΟΔΙΣΤΡΙΑ". Διότι το πρόβλημα δεν είναι μόνο στις μεγάλες πόλεις, είναι και στην ύπαιθρο με τους πολλούς σταθμούς -που έχω πει πολλές φορές ότι- δεν είναι αποτελεσματικοί.
Λοιπόν, στη βάση πια του "ΚΑΠΟΔΙΣΤΡΙΑ", δηλαδή των δήμων που έχουν δημιουργηθεί, προωθούμε μια γενική ανασυγκρότηση της Ελληνικής Αστυνομίας για να είναι ακριβώς αποτελεσματικότερη στην αντιμετώπιση της εγκληματικότητας. Οσον αφορά την Αττική, επανεξετάζουμε ορισμένα πολυδύναμα και τη νέα διάρθρωση, όπως επίσης πράγματι υπάρχει ένα κενό ως προς την ασφάλεια που μπορεί να παίξει ένα σημαντικό ρόλο στην αντιμετώπιση της εγκληματικότητας. Δηλαδή η λειτουργία της ασφάλειας στα τμήματα και στην περιφέρεια εντάσσεται μέσα στη γενικότερη αυτή αναδιάρθρωση. Ευχαριστώ.
ΠΡΟΕΔΡΕΥΩΝ (Νικόλαος Κατσαρός): Ο κ. Γκελεστάθης έχει το λόγο.
ΝΙΚΟΛΑΟΣ ΓΚΕΛΕΣΤΑΘΗΣ: Κύριε Πρόεδρε, δεν ισχυρίστηκα πρόχειρα τις δηλώσεις του κυρίου Υπουργού Δημόσιας Τάξης, ότι τα Πολυδύναμα Αστυνομικά Τμήματα απέτυχαν και καταργούνται και έχω εδώ την εφημερίδα "Η ΒΡΑΔΥΝΗ" της 21 Ιανουαρίου 1998 που λέει: "Ο Γ. Ρωμαίος σε αποκλειστική συνέντευξη ανοίγει τα χαρτιά του στη "ΒΡΑΔΥΝΗ". Απέτυχαν και καταργούνται τα πολυδύναμα. Βαθιές αλλαγές στην Αστυνομία". Επίσης έχω την εφημερίδα "ΑΔΕΣΜΕΥΤΟΣ ΤΥΠΟΣ", της 28 Απριλίου 1996, που λέει "Πολυδύναμα τέλος. Ξέφραγο αμπέλι για τον υπόκοσμο οι γειτονιές της Αθήνας, Θεσσαλονίκης". Και άλλες εφημερίδες, αλλά Υπάρχει και μια σχετική δήλωσή σας εδώ στη Βουλή, κύριε Υπουργέ.
Εν πάση περιπτώσει, το θέμα είναι ότι τα Πολυδύναμα Αστυνομικά Τμήματα συγκροτήθηκαν σύμφωνα με την τακτική του αποφασίζουμε και διατάζουμε, χωρίς να προηγηθεί καμία μελέτη για τη συγκρότησή τους, χωρίς να γίνει χωροταξική μελέτη, χωρίς να υπάρξει κανονισμός λειτουργίας τους, χωρίς να προβλεφθεί η κτιριακή εγκατάστασή τους, χωρίς να υπάρξει υλικοτεχνική υποδομή κ.ο.κ.
Κατά συνέπεια δεν υπάρχει καμία αμφιβολία -και δεν επαρκεί ο χρόνος των δύο λεπτών που έχω στη διάθεσή μου να αναπτύξω το θέμα- ότι τα Πολυδύναμα Αστυνομικά Τμήματα απέτυχαν. Πρέπει να επανέλθουν τα Αστυνομικά Τμήματα, τα Tμήματα Aσφαλείας και οι άλλες ειδικές υπηρεσίες όπως λειτουργούσαν μέχρι τότε που η αποτελεσματικότητά τους είχε δοκιμασθεί στην πράξη.
'Ετσι, κύριε Υπουργέ, αυτά τα δεκαπέντε Πολυδύναμα Aστυνομικά Tμήματα στα οποία συγχωνεύθηκαν τα τριάντα τέσσερα Aστυνομικά Tμήματα της ευρύτερης περιφέρειας της Αθήνας, πρέπει να καταργηθούν και να επαναλειτουργήσουν διότι ιδιαίτερα στον τομέα των ναρκωτικών, του κοινού εγκλήματος, αλλά και του οργανωμένου εγκλήματος, ξέρουμε πόσο αποτελεσματικά αντιμετώπιζαν τα θέματα. Και ξέρουμε πολύ καλά, κύριε Υπουργέ, η παρουσία του αστυνομικού στη γειτονιά και η πεζή παρουσία των αστυνομικών στις συγκεκριμένες περιφέρειες της αρμοδιότητας του Αστυνομικού τους Τμήματος, πόσο βοηθάει το έργο της Αστυνομίας.
ΠΡΟΕΔΡΕΥΩΝ (Νικόλαος Κατσαρός): Ο κύριος Υπουργός έχει το λόγο.
ΓΕΩΡΓΙΟΣ ΡΩΜΑΙΟΣ (Υπουργός Δημόσιας Τάξης): Κύριε Πρόεδρε, κύριε συνάδελφε, δεν αμφισβήτησα τις αδυναμίες των πολυδύναμων. Αυτές τις αδυναμίες θα καλύψουμε με μερική αναδιάρθρωση και με τη γενικότερη αναδιάρθρωση την οποία -επαναλαμβάνω- έχουμε έτοιμη να εφαρμόσουμε σε ολόκληρη την Ελλάδα.
Ευχαριστώ.
ΠΡΟΕΔΡΕΥΩΝ (Νικόλαος Κατσαρός): Κύριοι συνάδελφοι, ολοκληρώθηκε η συζήτηση των επικαίρων ερωτήσεων.
 

  



Σελίδα 10191 
ΠΡΟΕΔΡΕΥΩΝ (Νικόλαος Κατσαρός): Εισερχόμαστε στην ημερήσια διάταξη της
ΝΟΜΟΘΕΤΙΚΗΣ ΕΡΓΑΣΙΑΣ
Κύριοι συνάδελφοι, εκκρεμεί η ψήφιση στο σύνολο του σχεδίου νόμου του Υπουργείου Εθνικής Παιδείας και Θρησκευμάτων: "Ρύθμιση θεμάτων οργάνωσης και λειτουργίας των Τεχνολογικών Εκπαιδευτικών Ιδρυμάτων και άλλες διατάξεις".
Κύριε Υπουργέ, έχετε κάποια παρατήρηση;
ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): 'Εχω κάποιες διορθώσεις να κάνω.
Στη δεύτερη περίοδο της παραγράφου 16 του άρθρου 2 οι λέξεις "για το ακαδημαϊκό έτος 1997-1998" αντικαθίστανται με τις λέξεις "για το ακαδημαϊκό έτος 1998-1999". Πιστεύω να συμφωνούν όλοι, διότι το ακαδημαϊκό έτος έληξε, καθυστέρησε η συζήτηση και η ψήφιση του νομοσχεδίου και δεν υπάρχει λόγος πλέον να το αναφέρουμε χωρίς να κάνουμε αυτήν τη διόρθωση. Υπάρχει αντίρρηση, κύριοι συνάδελφοι;
ΠΡΟΕΔΡΕΥΩΝ (Νικόλαος Κατσαρός): Δεν νομίζω να υπάρχει αντίρρηση.
ΦΩΤΗΣ ΚΟΥΒΕΛΗΣ: Κύριε Πρόεδρε, μπορώ να έχω το λόγο;
ΠΡΟΕΔΡΕΥΩΝ (Νικόλαος Κατσαρός): Ορίστε, κύριε Κουβέλη, έχετε το λόγο.
ΦΩΤΗΣ ΚΟΥΒΕΛΗΣ: Αυτό το αναδρομικά σημαίνει τίποτα, κύριε Υπουργέ;
ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): 'Οχι.
ΦΩΤΗΣ ΚΟΥΒΕΛΗΣ: Το έχετε δει;
ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Το έχουμε δει και έχει συζητηθεί.
ΠΡΟΕΔΡΕΥΩΝ (Νικόλαος Κατσαρός): 'Εχετε να κάνετε άλλη διόρθωση ή συμπλήρωση, κύριε Υπουργέ;
ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Ναι, κύριε Πρόεδρε. 
Τα άρθρα 5 και 6 γίνονται παράγραφοι 25 και 26 στο άρθρο 1 και αυτή η αναδιάταξη έχει την εξής έννοια: Το άρθρο 1 αναφέρεται κυρίως σε θέματα των Τ.Ε.Ι. και επομένως τα άρθρα 5 και 6, οι οποίες ήταν προσθήκες που αφορούν ρυθμίσεις σε Τ.Ε.Ι., καλό είναι να μην αποτελούν αυτοτελή άρθρα αλλά να ενταχθούν στο άρθρο των Τ.Ε.Ι. ως παράγραφοί του.
ΠΡΟΕΔΡΕΥΩΝ (Νικόλαος Κατσαρός): Είναι δικαίωμά σας να το προτείνετε αυτό.
ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Επομένως, το άρθρο 7 γίνεται άρθρο 4, το άρθρο 8 γίνεται άρθρο 5, το άρθρο 4 γίνεται άρθρο 6 και το άρθρο 9 γίνεται άρθρο 7.
Επίσης, στο άρθρο 2 παράγραφος 7 υπάρχει μία παραδρομή νομοτεχνικού χαρακτήρα και πρέπει να τη συμπληρώσουμε. Λέει η παράγραφος 7: "Στην παράγραφο 12 του άρθρου 23 του ν. 2413/1996 απαλείφονται οι τελευταίες λέξεις: "...και διετείς τουλάχιστον μεταπτυχιακές σπουδές"". Και προσθέτουμε: "...και προστίθεται εδάφιο ως ακολούθως:". Και ακολουθεί το εδάφιο.
ΠΡΟΕΔΡΕΥΩΝ (Νικόλαος Κατσαρός): Απλώς διευκρινίζετε αυτά τα οποία σαφώς λέτε στο σχετικό άρθρο.
ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Αυτά, κύριε Πρόεδρε.
ΠΡΟΕΔΡΕΥΩΝ (Νικόλαος Κατσαρός): Δεν νομίζω ότι υπάρχει πρόβλημα.
ΑΠΟΣΤΟΛΟΣ ΤΑΣΟΥΛΑΣ: Κύριε Πρόεδρε, μπορώ να έχω το λόγο;
ΠΡΟΕΔΡΕΥΩΝ (Νικόλαος Κατσαρός): Ορίστε, κύριε Τασούλα.
ΑΠΟΣΤΟΛΟΣ ΤΑΣΟΥΛΑΣ: Κύριε Υπουργέ, λύσατε το θέμα με το ακαδημαϊκό έτος;
ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Ναι, κύριε Τσαούλα.
ΠΡΟΕΔΡΕΥΩΝ (Νικόλαος Κατσαρός): Ερωτάται το Σώμα: Γίνεται δεκτό και στο σύνολο το νομοσχέδιο του Υπουργείου Εθνικής Παιδείας και θρησκευμάτων "Ρύθμιση θεμάτων οργάνωσης και λειτουργίας των Τεχνολογικών Εκπαιδευτικών Ιδρυμάτων και άλλες διατάξεις" όπως διανεμήθηκε, με τις φραστικές και νομοτεχνικές διορθώσεις του κυρίου Υπουργού;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΑΠΟΣΤΟΛΟΣ ΤΑΣΟΥΛΑΣ: Κατά πλειοψηφία.
ΠΡΟΕΔΡΕΥΩΝ (Νικόλαος Κατσαρός): Το νομοσχέδιο έγινε δεκτό κατά πλειοψηφία και στο σύνολο με τις φραστικές και νομοτεχνικές διορθώσεις του κυρίου Υπουργού.
Συνεπώς το νομοσχέδιο του Υπουργείου Εθνικής Παιδείας και Θρησκευμάτων "Ρύθμιση θεμάτων οργάνωσης και λειτουργίας των Τεχνολογικών Εκπαιδευτικών Ιδρυμάτων και άλλες διατάξεις" έγινε δεκτό σε μόνη συζήτηση κατά πλειοψηφία κατ' αρχήν, κατ' άρθρον και έχει ως εξής:
[Ρύθμιση θεμάτων οργάνωσης και λειτουργίας των Τεχνολογικών Εκπαιδευτικών Ιδρυμάτων και άλλες διατάξεις
'Άρθρο 1
1. Το εδ. β' της παρ. 2 του άρθρου 3 του ν. 1404/1983 (ΦΕΚ 173 Α') τροποποιείται ως εξής:
"β. Να συμπράττουν για την ομαλή λειτουργία των Τ.Ε.Ι., σύμφωνα με τις διατάξεις του νόμου αυτού και του εσωτερικού κανονισμού. Απαλλαγή τους από την υποχρέωση ανάληψης αξιώματος ή συμμετοχής σε συλλογικά όργανα ή εκλεκτορικά σώματα δικαιολογείται μόνον εάν υπάρχει σοβαρός λόγος, όπως εκπαιδευτική άδεια ή μακρά τους ασθένεια. Η μη συμμετοχή, χωρίς σοβαρό λόγο, αποτελεί πειθαρχικό παράπτωμα."
2. Η παρ. 4 του άρθρου 5 του ν. 1404/1983, όπως συμπληρώθηκε με την παρ. 10 του άρθρου 25 του ν. 1824/1988, αντικαθίσταται ως εξής:
"4. Το Τμήμα διαιρείται σε δύο (2) ή τρεις (3) κατ' ανώτατο όριο ομάδες μαθημάτων (Ο.Μ.). Κάθε Ο.Μ. αντιστοιχεί σε συγκεκριμένο επιστημονικό και τεχνολογικό πεδίο. Εάν η έκταση του γνωστικού αντικειμένου γενικού τμήματος είναι περιορισμένη, δεν απαιτείται η διαίρεσή του σε Ο.Μ.. Η σύσταση, συγχώνευση, κατάτμηση, κατάργηση, μετονομασία και τροποποίηση του γνωστικού αντικειμένου των ομάδων μαθημάτων γίνεται με απόφαση του Υπουργού Εθνικής Παιδείας και Θρησκευμάτων, ύστερα από γνώμη της Γενικής Συνέλευσης του αντίστοιχου Τμήματος. Ομάδα μαθημάτων μπορεί να λειτουργεί εφόσον έχουν κατανεμηθεί σε αυτήν τουλάχιστον τρία τακτικά μέλη Ε.Π., από τα οποία το ένα τουλάχιστον να είναι της βαθμίδας του Καθηγητή ή Επίκουρου Καθηγητή."
3. Η παρ. 2 του άρθρου 7 του ν.1404/1983 αντικαθίσταται ως εξής:
"2. Η Επιτροπή Ακαδημαϊκού Ασύλου (Ε.Α.Α.) μπορεί να ζητήσει ή να επιτρέψει την επέμβαση της δημόσιας δύναμης στους χώρους του Τ.Ε.Ι.. Στις περιπτώσεις αυτές η Ε.Α.Α. αποφασίζει μόνο με ομοφωνία των μελών της. Σε περίπτωση διαφωνίας ή μη απαρτίας συγκαλείται έκτακτα το Συμβούλιο Τ.Ε.Ι., προκειμένου να αποφασίσει οριστικά. Η τελική απόφαση λαμβάνεται με πλειοψηφία των δύο τρίτων (2/3) του συνόλου των παρόντων."
4. Στο τέλος του άρθρου 8 του ν. 1404/1983 προστίθενται παράγραφοι 4 και 5 ως εξής:
"4. Εάν στο Τμήμα λειτουργεί μία ομάδα μαθημάτων (Ο.Μ.) και οι υπόλοιπες αδρανούν, λόγω μη ύπαρξης του απαιτούμενου αριθμού εκπαιδευτικού προσωπικού (Ε.Π.), ως υπεύθυνοι των αδρανουσών Ο.Μ. ορίζονται με απόφαση του Συμβουλίου του Τ.Ε.Ι., μετά από εισήγηση του Διευθυντή της Σχολής, Καθηγητής ή Επίκουρος Καθηγητής ή Καθηγητής Εφαρμογών του οικείου Τμήματος. Στις περιπτώσεις αυτές τις αρμοδιότητες των Γ.Σ. των οικείων Ο.Μ. ασκεί το Συμβούλιο του Τμήματος.
5. Εάν στο Τμήμα δεν λειτουργεί καμία ομάδα μαθημάτων (Ο.Μ.), τις αρμοδιότητες των Γενικών Συνελεύσεων των Ο.Μ. 
 

  



Σελίδα 10192 
ασκεί η Γ.Σ. του Τμήματος και τις αρμοδιότητες των υπεύθυνων των Ο.Μ. ο προϊστάμενος του Τμήματος."
5. Το εδ. β' της παρ. 3 του άρθρου 9 του ν. 1404/1983, όπως τροποποιήθηκε με το στοιχείο β' της παρ. 16 του άρθρου 71 του ν. 1566/1985, αντικαθίσταται ως εξής:
"β. Αποφασίζει την κατανομή των πιστώσεων στις διάφορες δραστηριότητες του Τμήματος και την κατανομή των κενών θέσεων Ε.Π. ή Ε.Ε.Π. κατά Ο.Μ. και κατά βαθμίδες Ε.Π., σύμφωνα με τις ανάγκες του Τμήματος. Κατά την κατανομή καθορίζονται τα γνωστικά αντικείμενα των κενών θέσεων, οι τίτλοι των μαθημάτων που ανήκουν σε αυτά, στο πλαίσιο πλήρους ωραρίου απασχόλησης του Ε.Π., καθώς και οι τίτλοι των λοιπών μαθημάτων της Ομάδας."
6. Η παρ. 4 του άρθρου 12 του ν. 1404/1983 αντικαθίσταται ως εξής:
"4. Την ευθύνη για τη σύγκληση των σωμάτων εκλεκτόρων και τη διεξαγωγή της ψηφοφορίας έχουν: α) ο Προϊστάμενος του Τμήματος, για την ανάδειξη υπεύθυνου Ο.Μ., β) ο Διευθυντής της Σχολής, για την ανάδειξη Προϊσταμένου Τμήματος, γ) ο Πρόεδρος του Τ.Ε.Ι. για την ανάδειξη Διευθυντή της Σχολής, Προέδρου και Αντιπροέδρου Τ.Ε.Ι.."
7. α) Η παρ. 6 του άρθρου 12 του ν. 1404/1983 αντικαθίσταται ως εξής:
"6. Οι διαδικασίες για την εκλογή των ατομικών και συλλογικών οργάνων διεξάγονται οπωσδήποτε από την 1η Μα|ου έως τη 15η Ιουνίου του ακαδημαϊκού έτους που λήγει η θητεία τους. Η ανάληψη καθηκόντων γίνεται την 1η Σεπτεμβρίου του επόμενου ακαδημαϊκού έτους. Σε περίπτωση που κενωθούν πρόωρα, για οποιονδήποτε λόγο, θέσεις, η διαδικασία εκλογής για το υπόλοιπο της θητείας διεξάγεται μέσα σε δεκαπέντε (15) ημέρες από την κένωση των θέσεων. Το υπόλοιπο της θητείας αυτής υπολογίζεται ως πλήρης θητεία. Ειδικώς σε περίπτωση που κενωθεί θέση Προέδρου ή Αντιπροέδρου Τ.Ε.Ι., η διαδικασία εκλογής και ο υπολογισμός της θη- τείας γίνονται κατά τα ως άνω, σύμφωνα με τις ισχύουσες διατάξεις και με δυνατότητα υποβολής μεμονωμένης αντίστοιχης υποψηφιότητας. Η σύγκληση του εκλεκτορικού σώματος για τη διαδικασία εκλογής του Προέδρου γίνεται από τον Αντιπρόεδρο του Τ.Ε.Ι.."
β) Το εδ. δ' της παρ. 7 του άρθρου 12 του ν. 1404/1983, όπως συμπληρώθηκε με το στοιχείο β' της παρ. 22 του άρθρου 71 του ν. 1566/1985 και με την παρ. 1 του άρθρου 2 του ν. 2188/1994, αντικαθίσταται ως ακολούθως:
"δ. Δεν μπορεί να είναι υποψήφιος, για θέση που προβλέπεται στην παρ. 1 και να εκλεγεί εκείνος που αποχωρεί λόγω συμπλήρωσης του ανώτατου ορίου ηλικίας κατά τη διάρκεια της θητείας για την οποία γίνεται η εκλογή. Αν κατά τη διαδικασία εκλογής προϊσταμένου Τμήματος ή υπεύθυνου Ο.Μ. δεν εκλεγούν οι υποψήφιοι για τις θέσεις αυτές ή δεν υπάρχουν υποψηφιότητες, είναι δυνατόν να διορισθούν στις θέσεις αυτές μέλη Ε.Π. όλων των βαθμίδων, με πρόταση του Συμβουλίου της Σχολής και απόφαση του Συμβουλίου του Τ.Ε.Ι.."
8. Η αληθής έννοια της παρ. 3 του άρθρου 13 του ν. 1404/1983 είναι ότι η αναπομπή αναφέρεται σε αποφάσεις ή άλλες πράξεις των οργάνων διοίκησης των Τ.Ε.Ι. και όχι των εκλεκτορικών σωμάτων του άρθρου 16 του αυτού νόμου, κατά των πράξεων των οποίων χωρεί αναπομπή στα πλαίσια ελέγχου νομιμότητας, χωρίς να εφαρμόζονται τα δύο τελευταία εδάφια της παρ. 3 του άρθρου 13 του ν. 1404/1983.
9. Στο άρθρο 15 του ν. 1404/1983, όπως αυτό τροποποιήθηκε με το άρθρο 57 παρ. 1 του ν. 2413/1996, επέρχονται οι ακόλουθες τροποποιήσεις:
α) Η παρ. 4 του κεφαλαίου Α' αντικαθίσταται ως εξής:
"Α. Καθηγητών Τ.Ε.Ι.:
i) Πτυχίο ή Δίπλωμα Α.Ε.Ι. ή Τ.Ε.Ι. εσωτερικού ή αναγνωρισμένο ισότιμο τίτλο εξωτερικού.
ii) Διδακτορικό δίπλωμα σχετικό με το αντικείμενο της θέσης που προκηρύσσεται και το οποίο αποκτήθηκε μετά από σπουδές που πραγματοποιήθηκαν εξ ολοκλήρου σε ίδρυμα τριτοβάθμιας εκπαίδευσης του εσωτερικού ή σε αναγνωρισμένα αντίστοιχα ιδρύματα του εξωτερικού.
iii) Επτά (7) έτη επαγγελματικής δραστηριότητας κατάλληλου επιπέδου από τη λήψη του βασικού πτυχίου ή διπλώματος, μη συνυπολογιζομένου του χρόνου σπουδών για τη λήψη του απαιτούμενου διδακτορικού διπλώματος, από τα οποία μέχρι τρία (3) έτη μπορεί να αντικατασταθούν με διδακτικό έργο σε εκπαιδευτικά ιδρύματα τριτοβάθμιας εκπαίδευσης εσωτερικού ή σε αναγνωρισμένα αντίστοιχα ιδρύματα του εξωτερικού.
iv) Αξιόλογη επιστημονική ή καλλιτεχνική δραστηριότητα, συναφή προς το αντικείμενο της προκηρυσσόμενης θέσης, στη δημιουργία ή βελτίωση γνώσεων, προϊόντων, διεργασιών, μεθόδων ή συστημάτων, αποδεικνυόμενη από ανάλογες: 1) Πρωτότυπες δημοσιεύσεις σε επιστημονικά ή τεχνικά ή εικαστικών θεμάτων περιοδικά με σύστημα κριτών, τα οποία είναι διεθνώς αναγνωρισμένου κύρους ή 2) Μονογραφίες ή βιβλία που έτυχαν ευμενούς κριτικής ή δύο (2) τουλάχιστον αναφορές σε αναγνωρισμένου κύρους ειδικά επιστημονικά ή τεχνικά ή εικαστικών θεμάτων περιοδικά.
Ο υποψήφιος πρέπει να συγκεντρώνει ως μόνος ή κύριος ερευνητής συνολικό αριθμό τεσσάρων (4) τουλάχιστον πρωτότυπα, κατά τα ως άνω, δημοσιεύσεων.
v) Αναγνωρισμένη συμβολή στην πρόοδο της επιστήμης ή της τέχνης ή στην ανάπτυξη της τεχνολογίας, που διαπιστώνεται από δύο (2) τουλάχιστον ομότιμες αναφορές σε εργασίες του υποψηφίου από άλλους ερευνητές."
β) Η παρ. 4 του κεφαλαίου Β' αντικαθίσταται ως εξής:
"Β. Επίκουρων Καθηγητών Τ.Ε.Ι.:
i) Πτυχίο ή δίπλωμα τριτοβάθμιας εκπαίδευσης εσωτερικού ή ισότιμο εξωτερικού.
ii) Διδακτορικό δίπλωμα σχετικό με το γνωστικό αντικείμενο της θέσης που προκηρύσσεται και το οποίο αποκτήθηκε μετά από σπουδές που πραγματοποιήθηκαν εξ ολοκλήρου σε ίδρυμα τριτοβάθμιας εκπαίδευσης του εσωτερικού ή σε αναγνωρισμένα αντίστοιχα ιδρύματα του εξωτερικού.
iii) Τέσσερα (4) έτη τουλάχιστον επαγγελματικής δραστηριότητας κατάλληλου επιπέδου από τη λήψη του βασικού πτυχίου ή διπλώματος, μη συνυπολογιζομένου του χρόνου σπουδών για τη λήψη του απαιτούμενου διδακτορικού διπλώματος, από τα οποία μέχρι δύο (2) έτη μπορεί να αντικατασταθούν με διδακτικό έργο σε εκπαιδευτικά ιδρύματα τριτοβάθμιας εκπαίδευσης εσωτερικού ή σε αναγνωρισμένα αντίστοιχα ιδρύματα του εξωτερικού.
iv) Συναφή προς το αντικείμενο της προκηρυσσόμενης θέσης επιστημονική ή καλλιτεχνική δραστηριότητα σχεδιασμού και εκτέλεσης ερευνητικών ή καλλιτεχνικών έργων, αποδεικνυόμενη από ανάλογες: 1) Πρωτότυπες δημοσιεύσεις σε επιστημονικά ή τεχνικά ή εικαστικών θεμάτων περιοδικά, με σύστημα κριτών, τα οποία είναι διεθνώς αναγνωρισμένου κύρους ή 2) επιστημονικές μονογραφίες ή 3) πρωτότυπες ανακοινώσεις σε πρακτικά διεθνών συνεδρίων. Σε κάθε περίπτωση, ο υποψήφιος θα πρέπει να έχει τουλάχιστον και μία (1) πρωτότυπη, κατά τα ως άνω, δημοσίευση ή ανακοίνωση ως μόνος ή κύριος ερευνητής."
γ) Η παρ. 4 του κεφαλαίου Γ' αντικαθίσταται ως εξής:
"Γ. Καθηγητών Εφαρμογών Τ.Ε.Ι.:
i. Πτυχίο Τ.Ε.Ι. εσωτερικού ή ισότιμο πτυχίο εξωτερι- κού και τίτλος μεταπτυχιακών σπουδών σε αντικείμενο σχετικό με την ειδικότητα, ο οποίος αποκτήθηκε μετά από σπουδές που πραγματοποιήθηκαν εξ ολοκλήρου σε ίδρυμα τριτοβάθμιας εκπαίδευσης του εσωτερικού ή σε αναγνωρισμένα αντίστοιχα ιδρύματα του εξωτερικού ή από εκπαιδευτικά μεταπτυχιακά προγράμματα συνεργασίας ιδρυμάτων τριτοβάθμιας εκπαίδευσης εσωτερικού ή εσωτερικού και εξωτερικού. Εφόσον δεν υπάρχει υποψήφιος πτυχιούχος αντίστοιχης ειδικότητας Τ.Ε.Ι., απαιτείται πτυχίο ή δίπλωμα Α.Ε.Ι. εσωτερικού ή αναγνωρισμένο ισότιμο και αντίστοιχο τίτλο του εξωτερικού και τίτλος μεταπτυχιακών σπουδών σε αντικείμενο σχετικό με την ειδικότητα και ο οποίος αποκτήθηκε μετά από σπουδές, που πραγματοποιήθηκαν εξ ολοκλήρου σε ίδρυμα τριτοβάθμιας εκπαίδευσης του εσωτερικού ή σε αναγνωρισμένα αντίστοιχα 
 

  



Σελίδα 10193 
ιδρύματα του εξωτερικού ή από εκπαιδευτικά μεταπτυχιακά προγράμματα συνεργασίας ιδρυμάτων τριτοβάθμιας εκπαίδευσης εσωτερικού ή εσωτερικού και εξωτερικού.
ii) 'Eξι (6) έτη επαγγελματικής δραστηριότητας κατάλληλου επιπέδου σε αντικείμενο σχετικό με την ειδικότητα από τη λήψη του βασικού πτυχίου ή διπλώματος, μη συνυπολογιζομένου του χρόνου σπουδών για τη λήψη του απαιτούμενου μεταπτυχιακού τίτλου, από τα οποία μέχρι τρία (3) έτη μπορεί να αντικατασταθούν με διδακτικό έργο σε εκπαιδευτικά ιδρύματα τριτοβάθμιας εκπαίδευσης εσωτερικού ή σε αναγνωρισμένα αντίστοιχα ιδρύματα του εξωτερικού."
iii) Τεκμηριωμένη ικανότητα υπεύθυνης εφαρμογής επιστημονικών ή καλλιτεχνικών γνώσεων και τεχνολογικών μεθόδων ή εκτέλεσης τμήματος ερευνητικού έργου κατάλληλου επιπέδου στην ειδικότητα της θέσης που προκηρύσσεται, που να αποδεικνύεται από προσκομιζόμενα στοιχεία."
δ) Η παρ. 5 του κεφαλαίου Γ' αντικαθίσταται από τη δημοσίευση του παρόντος νόμου ως ακολούθως:
"Το διδακτορικό δίπλωμα ως προσόν μπορεί, στην περίπτωση της βαθμίδας Καθηγητή Τ.Ε.Ι. ή Επίκουρου Καθηγητή Τ.Ε.Ι., να αντικαθίσταται με υψηλού επιπέδου καλλιτεχνικό έργο, εφόσον για το προκηρυχθέν γνωστικό αντικείμενο δεν είναι δυνατή ή συνήθης η εκπόνηση διδακτορικής διατριβής. Επίσης, ο τίτλος μεταπτυχιακών σπουδών ως προσόν μπορεί, στην περίπτωση της βαθμίδας του Καθηγητή Εφαρμογών Τ.Ε.Ι., να αντικαθίσταται με ανάλογο καλλιτεχνικό έργο, αν το έργο αυτό είναι σχετικό με το αντικείμενο της θέσης που προκηρύσσεται. Για την αντικατάσταση αποφαίνεται το Ινστιτούτο Τεχνολογικής Εκπαίδευσης (Ι.Τ.Ε.). Τα γνωστικά αντικείμενα θέσεων μελών Ε.Π. των Τ.Ε.Ι. των Τμημάτων της Σχολής Γραφικών Τεχνών και Καλλιτεχνικών Σπουδών, για τα οποία δεν είναι υποχρεωτική η κατοχή διδακτορικού διπλώματος ή μεταπτυχιακού τίτλου, τα κριτήρια αξιολόγησης για την αντικατάσταση του διδακτορικού διπλώματος ή του μεταπτυχιακού τίτλου ως προσόντος για την εκλογή στις θέσεις αυτές και η διαδικασία για τη δυνατότητα αντικατάστασής τους, καθορίζονται με απόφαση του Υπουργού Εθνικής Παιδείας και Θρησκευμάτων μετά από γνώμη του ανωτέρω οργάνου."
ε) Το εδ. α' της παρ. 6 του κεφαλαίου Γ' αντικαθίσταται ως εξής:
"α) Για την εκλογή σε θέση Ε.Π. Τ.Ε.Ι., εκτός των άλλων προσόντων, συνεκτιμάται η καλή γνώση μιας τουλάχιστον από τις ξένες γλώσσες αγγλικής, γαλλικής, γερμανικής, ιταλικής, ισπανικής και της ρωσικής."
10. α) Οι διατάξεις της πρώτης περιόδου του εδ. α' της παρ. 2 και της παρ. 3 του άρθρου 16 του ν. 1404/ 1983 αντικαθίστανται ως ακολούθως:
"Για την εκλογή ή εξέλιξη του υποψηφίου απαιτείται η απόλυτη πλειοψηφία του συνόλου των εκλεκτόρων. Αν οι υποψήφιοι είναι περισσότεροι από δύο και κανένας δεν συγκεντρώσει την απόλυτη πλειοψηφία, η ψηφοφορία επαναλαμβάνεται κατά την ίδια συνεδρίαση μεταξύ των δύο πρώτων σε αριθμό ψήφων και εκλέγεται αυτός που συγκεντρώνει την απόλυτη πλειοψηφία του συνόλου των εκλεκτόρων.
Σε περίπτωση που κατά την πρώτη συνεδρίαση δεν επιτευχθεί απαρτία του εκλεκτορικού σώματος, η συνεδρίαση επαναλαμβάνεται υποχρεωτικώς εντός δεκαπέντε (15) ημερών από την πρώτη συνεδρίαση. Αν και πάλι δεν επιτευχθεί απαρτία, η συνεδρίαση επαναλαμβάνεται εντός δεκαπέντε (15) ημερών από την προηγούμενη, οπότε για την ύπαρξη απαρτίας αρκεί η παρουσία του ενός τρίτου των μελών Ε.Π. του εκλεκτορικού σώματος και για την εκλογή η απόλυτη πλειοψηφία των παρόντων, η οποία σε καμία περίπτωση δεν μπορεί να αποτελείται από λιγότερα από πέντε (5) μέλη Ε.Π.."
β) Η παρ. 6 του άρθρου 16 του ν. 1404/1983, όπως συμπληρώθηκε με την παρ. 2 της ΥΑ Ε5/2220/1989, που κυρώθηκε με την παρ. 6 του άρθρου 1 του ν. 1865/1989, αντικαθίσταται ως εξής:
"Οι επίκουροι καθηγητές και καθηγητές εφαρμογών, που έχουν διανύσει τριετή και τετραετή προϋπηρεσία αντίστοιχα στη βαθμίδα που υπηρετούν, έχουν το δικαίωμα να ζητήσουν την εξέλιξή τους μέχρι δύο φορές, που απέχουν μεταξύ τους τουλάχιστον τρία (3) έτη, στη βαθμίδα του καθηγητή ή του επίκουρου καθηγητή αντίστοιχα. Η ως άνω εξέλιξη γίνεται με εσωτερική διαδικασία για τη βαθμίδα του καθηγητή και με ανοικτή διαδικασία για τη βαθμίδα του επίκουρου καθηγητή, μετά από απόφαση του αρμόδιου εκλεκτορικού σώματος, εφόσον οι ενδιαφερόμενοι έχουν αποκτήσει τα απαιτούμενα από το άρθρο 15 του ν. 1404/1983, όπως ισχύει, αντίστοιχα επιστημονικά προσόντα.
Για την κατάληψη της θέσης στην επόμενη βαθμίδα εφαρμόζονται οι διατάξεις των παραγράφων 1 και 2 του άρθρου αυτού, όπως τροποποιούνται δια του παρόντος. Οι θέσεις των Καθηγητών Εφαρμογών, που εξελίσσονται, μεταφέρονται αυτοδικαίως στην επόμενη βαθμίδα, καταργουμένης αντιστοίχως της θέσης που κατείχαν. Σε περίπτωση που κατά τη διαδικασία εξέλιξης από τη βαθμίδα του Καθηγητή Εφαρμογών στη βαθμίδα του Επίκουρου Καθηγητή εκλεγεί άλλος υποψήφιος από εκείνον που προκάλεσε την εξέλιξη, συνιστάται οργανική θέση Επίκουρου Καθηγητή για το διορισμό του εκλεγέντος υποψηφίου."
11. α) Οι κατά τη δημοσίευση του παρόντος νόμου υπηρετούντες ως μέλη του Ε.Ε.Π., οι οποίοι υπηρετούν τουλάχιστον επί τετραετία στο Τ.Ε.Ι., καλύπτουν γνωστικά αντικείμενα, που ανήκουν σε Τμήματα και πληρούν τις προϋποθέσεις επιλογής στη βαθμίδα του Καθηγητή Εφαρμογών, μη συμπεριλαμβανομένης της επαγγελματικής δραστηριότητας, σύμφωνα με το άρθρο 15 του ν. 1404/1983, όπως ίσχυε πριν από τη δημοσίευση του ν. 2413/1996, έχουν δικαίωμα εντός αποκλειστικής προθεσμίας δώδεκα (12) μηνών από τη δημοσίευση του πα-ρόντος νόμου, να ζητήσουν μία φορά την ένταξή τους, στη βαθμίδα του Καθηγητή Εφαρμογών, μετά από κρίση από το εκλεκτορικό σώμα του Τμήματος, σύμφωνα με το άρθρο 16 του ν. 1404/1983, όπως ισχύει, και το π.δ. 227/1996 (ΦΕΚ 174 Α'). Η σχετική αίτηση περιλαμβάνει τρεις προτιμήσεις Τμημάτων και υποβάλλεται στις Γραμματείες των αντίστοιχων Τμημάτων του ίδιου ή άλλου Τ.Ε.Ι., που από πλευράς γνωστικού αντικειμένου έχουν συνάφεια με το αντικείμενο διδασκαλίας του ενδιαφερόμενου. Για την αίτηση αποφασίζει το υπηρεσιακό συμβούλιο των Τ.Ε.Ι., μετά από πρόταση ή προτάσεις του Συμβουλίου του Τμήματος προτίμησης. Σε περίπτωση θετικής κρίσης ο ενδιαφερόμενος υπάγεται στις διατάξεις του ν. 1404/1983, όπως ισχύει, που διέπουν το Ε.Π., διατηρώντας τη μονιμότητά του. Σε περίπτωση αρνητικής κρίσης ο ενδιαφερόμενος μπορεί μέσα σε αποκλειστική προθεσμία τριών (3) μηνών από την ημέρα διεξαγωγής της αρνητικής ψηφοφορίας να ζητήσει με αίτησή του στο Υπουργείο Εθνικής Παιδείας και Θρησκευμάτων, διαμέσου του οικείου Τ.Ε.Ι., τη μετάταξή του με βαθμό Β' σε κενή οργανική θέση της δημόσιας εκπαίδευσης ή του Δημοσίου ή άλλου Ν.Π.Δ.Δ., στην οποία διορίζεται κατά προτεραιότητα και κατά παρέκκλιση των περί ανώτατου ορίου ηλικίας κειμένων διατάξεων, εντασσόμενος στο τέλος της αντίστοιχης επετηρίδας αρχαιότητας.
β) Οι κατά τη δημοσίευση του παρόντος νόμου υπηρετούντες ως μέλη του Ε.Ε.Π., οι οποίοι πληρούν τις προϋποθέσεις του εδ. α' της παρούσας παραγράφου του παρόντος άρθρου και δεν έκαναν χρήση του δικαιώματος ένταξής τους, έχουν δικαίωμα να ζητήσουν μία φορά την προκήρυξη θέσης Καθηγητή Εφαρμογών, η πλήρωση της οποίας γίνεται με ανοικτή διαδικασία μετά από κρίση από το εκλεκτορικό σώμα του Τμήματος σύμφωνα με τις διατάξεις του άρθρου 16 του ν. 1404/ 1983, όπως ισχύει, και του π.δ/τος 227/1996. Για την περίπτωση αυτή εφαρμόζεται αναλόγως η διαδικασία του εδαφίου α' της παρούσας παραγράφου. Σε περίπτωση θετικής κρίσης ο ενδιαφερόμενος διορίζεται σε θέση Καθηγητή Εφαρμογών και υπάγεται στις διατάξεις του ν. 1404/1983, όπως ισχύει, που διέπουν το Ε.Π.. Σε περίπτωση που εκλεγεί άλλος υποψήφιος, εάν η διαδικασία αποβεί άγονη ή κριθεί αρνητικά, ο ενδιαφερόμενος μπορεί μέσα σε αποκλειστική προθεσμία τριών (3) μηνών από την ημέρα διεξαγωγής της αρνητικής ψηφοφορίας να ζητήσει με αίτησή του στο Υπουργείο 
 

  



Σελίδα 10194 
Εθνικής Παιδείας και Θρησκευμάτων, διαμέσου του οικείου Τ.Ε.Ι., τη μετάταξή του με βαθμό Β' σε κενή οργανική θέση της δημόσιας εκπαίδευσης ή του Δημοσίου ή άλλου Ν.Π.Δ.Δ., στην οποία διορίζεται κατά προτεραιότητα και κατά παρέκκλιση των περί ανώτατου ορίου ηλικίας κειμένων διατάξεων, εντασσόμενος στο τέλος της αντίστοιχης επετηρίδας αρχαιότητας.
γ) Το Γενικό Τμήμα Ξένων Γλωσσών σε κάθε Τ.Ε.Ι. καταργείται.
δ) Η παρ. 2 του άρθρου 18 του ν.1404/1983 αντικαθίσταται ως ακολούθως:
"2. Οι θέσεις του Ε.Ε.Π. ανήκουν στο 'Ιδρυμα και τα μέλη του τοποθετούνται με απόφαση του Συμβουλίου Τ.Ε.Ι. στο Τμήμα εκείνο του Ιδρύματος, στο οποίο αναλαμβάνουν τις περισσότερες διδακτικές ώρες. Τα ως άνω ισχύουν και για τις θέσεις των κατά τη δημοσίευση του παρόντος νόμου υπηρετούντων μελών του Ε.Ε.Π.."
ε) Οι εκκρεμείς διαδικασίες πλήρωσης θέσεων μελών Ε.Ε.Π. συνεχίζονται και ολοκληρώνονται κατά τις κείμενες διατάξεις περί Ε.Ε.Π., όπως ισχύουν. Στην περίπτωση αυτή οι διοριζόμενοι έχουν το δικαίωμα να κάνουν χρήση του εδ. β' της παρούσας παραγράφου και εφόσον πληρούν τις προϋποθέσεις του εδ. α' της παρούσας παραγράφου.
12. Η παράγραφος 1 του άρθρου 19 του ν. 1404/1983, όπως αυτή τροποποιήθηκε με το άρθρο 57 του ν. 2413/ 1996, αντικαθίσταται ως εξής:
"Για την κάλυψη εκπαιδευτικών αναγκών των Τ.Ε.Ι. μπορεί να ανατεθεί, ύστερα από προκήρυξη, διδακτικό έργο ενός ακαδημαϊκού έτους ή ενός ακαδημαϊκού εξαμήνου, σε Επιστημονικούς Συνεργάτες, Εργαστηριακούς Συνεργάτες και σε Εκπαιδευτικούς Ειδικών Μαθημάτων (Ε.Ε.Μ.), με δυνατότητα ανανέωσης από τον Πρόεδρο του Τ.Ε.Ι. της σύμβασής τους μέχρι δύο ακόμη ακαδημαϊκά έτη, μετά από πρόταση του Συμβουλίου του Τμήματος, εισήγηση της ομάδας μαθημάτων και σχετική απόφαση του Συμβουλίου Τ.Ε.Ι.. Η ως άνω ανανέωση δεν μετατρέπει την εν λόγω σύμβαση εργασίας σε αορίστου χρόνου."
13. Στο άρθρο 19 του ν. 1404/1983, όπως αντικαταστάθηκε με την παρ. 3 του άρθρου 57 του ν. 2413/ 1996 και τροποποιήθηκε με το άρθρο 16 του ν. 2454/ 1997 (ΦΕΚ 7 Α'), επέρχονται από τη δημοσίευση του παρόντος νόμου οι ακόλουθες τροποποιήσεις:
α) Το εδάφιο δ' της παρ. 4 αντικαθίσταται ως ακολούθως:
"δ. Εκπαιδευτικοί ειδικών μαθημάτων Τ.Ε.Ι.:
Πτυχίο ή δίπλωμα Α.Ε.Ι. εσωτερικού αντίστοιχης ειδικότητας ή ισότιμο εξωτερικού και τριετής διδακτική εμπειρία κατάλληλου επιπέδου.
Αναγνωρισμένοι μεταπτυχιακοί τίτλοι σπουδών συνεκτιμώνται, εφόσον σχετίζονται με την ειδικότητα."
β) Το εδάφιο ζ' της παρ. 4 αντικαθίσταται ως ακολούθως:
"ζ. Από τα αρμόδια όργανα πρόσληψης συνεκτιμάται κάθε φορά η προηγούμενη εκπαιδευτική προϋπηρεσία στο ίδιο ή άλλο Τ.Ε.Ι.."
γ) Η παράγραφος 7 αντικαθίσταται ως ακολούθως:
"7. Με αιτιολογημένη πρόταση του Συμβουλίου του Τμήματος και απόφαση του Συμβουλίου του Τ.Ε.Ι. μπορούν να προσλαμβάνονται, μετά από πρόσκληση, με ετήσια σύμβαση εργασίας μερικής απασχόλησης, που μπορεί να ανανεώνεται με την ίδια διαδικασία, Ειδικοί Συνεργάτες Τ.Ε.Ι. κάτοχοι τίτλου Α.Ε.Ι. ή Τ.Ε.Ι., που κατέχουν διευθυντική θέση σε σημαντική παραγωγική μονάδα ή οργανισμό. Οι Ειδικοί Συνεργάτες διαθέτουν εξειδικευμένη εμπειρία και προωθημένη γνώση εφαρμογών, όπως αυτή τεκμαίρεται από εξαετή τουλάχιστον από λήψεως πτυχίου επαγγελματική σταδιοδρομία σε χώρους παραγωγής. Στους Ειδικούς Συνεργάτες Τ.Ε.Ι. ανατίθεται κατά κύριο λόγο η διδασκαλία ενός (1) ή δύο (2) μαθημάτων εξειδίκευσης σε συνολική απασχόληση μέχρι πέντε (5) ωρών εβδομαδιαίως."
δ) Η παράγραφος 9 αντικαθίσταται ως ακολούθως:
"9. Με απόφαση του Συμβουλίου του Τ.Ε.Ι., που εκδίδεται ύστερα από ειδικά αιτιολογημένη εισήγηση της ομάδας μαθημάτων και πρόταση της Συνέλευσης του Τμήματος, μπορούν να μετακαλούνται μετά από πρόσκληση για ένα ακαδημαϊκό έτος ως επισκέπτες Καθηγητές Τ.Ε.Ι., 'Ελληνες ή ξένοι επιστήμονες που έχουν προσόντα Καθηγητή ή Επίκουρου Καθηγητή Τ.Ε.Ι. ή Καθηγητές Εφαρμογών ή κατέχουν αντίστοιχη θέση σε ίδρυμα της ημεδαπής ή αλλοδαπής για κάλυψη ειδικών εκπαιδευτικών αναγκών, παροχή ειδικών τεχνικών υπηρεσιών και συμβολή σε χρηματοδοτούμενα ερευ- νητικά προγράμματα. Η πρόσκληση μπορεί να ανανεωθεί με την ίδια διαδικασία για άλλα δύο (2) έτη. Προκειμένου ειδικά για Καθηγητές Α.Ε.Ι., Καθηγητές ή Επίκουρους Καθηγητές Τ.Ε.Ι. και Καθηγητές Εφαρμογών, η πρόσκλησή τους μπορεί να γίνει με απόφαση του Υπουργού Εθνικής Παιδείας και Θρησκευμάτων, εφόσον υπάρχει έγκριση εκπαιδευτικής άδειας από το Α.Ε.Ι. και το Τ.Ε.Ι. που ανήκουν και πρόταση της Συνέλευσης του Τμήματος και γνώμη του Συμβουλίου του Τ.Ε.Ι. υποδοχής."
ε) Το εδάφιο β' της παραγράφου 10 αντικαθίσταται ως ακολούθως:
"β. Με απόφαση του Συμβουλίου του Τμήματος, οι Επιστημονικοί και Εργαστηριακοί Συνεργάτες Τ.Ε.Ι., καθώς και οι εκπαιδευτικοί ειδικών μαθημάτων Τ.Ε.Ι., μπορούν να κληθούν μετά τη λήξη της σύμβασής τους να διενεργήσουν τις εξετάσεις των μαθημάτων που δίδαξαν το εξάμηνο που έληξε. Στην περίπτωση αυτή καταβάλλεται αποζημίωση για πέντε (5) ώρες συνολικά κάθε εξεταζόμενου μαθήματος, υπολογιζομένης στις αποδοχές του τελευταίου μήνα της σύμβασής τους. Η αποζημίωση αυτή δεν μπορεί να υπερβαίνει συνολικά το ήμισυ των αποδοχών του τελευταίου μήνα της σύμβασής τους. Η δαπάνη θα βαρύνει τον προϋπολογισμό του οικείου Τ.Ε.Ι.."
14. Οι παράγραφοι 1 και 2 του Κεφαλαίου Ε' του άρθρου 20 του ν. 1404/1983, όπως η τελευταία αντικαταστάθηκε με την παρ. 4 του άρθρου 57 του ν. 2413/1996, αντικαθίστανται ως εξής:
"Κατά τη διάρκεια της εκπαιδευτικής τους υπηρεσίας τα μέλη του Ε.Π. και Ε.Ε.Π. των Τ.Ε.Ι., που δεν έχουν υπερβεί το πεντηκοστό πέμπτο (55ο) έτος της ηλικίας τους, δικαιούνται να λάβουν εκπαιδευτική άδεια ως ακολούθως:
α) Για την εκπόνηση διδακτορικής διατριβής ή την απόκτηση μεταπτυχιακού τίτλου σπουδών σε εκπαιδευτικό ίδρυμα της χώρας ή αντίστοιχο αναγνωρισμένο ίδρυμα του εξωτερικού, εφόσον δεν κατέχουν αντίστοιχο τίτλο με αυτόν για τον οποίο ζητείται η χορήγηση της εκπαιδευτικής άδειας, διάρκειας μέχρι τριών (3) ετών για την εκπόνηση διδακτορικής διατριβής και μέχρι δύο (2) έτη για την απόκτηση μεταπτυχιακού τίτλου.
Η συνολική διάρκεια της εκπαιδευτικής άδειας για τους ενδιαφερόμενους που επιθυμούν να αποκτήσουν μεταπτυχιακό τίτλο και διδακτορικό δίπλωμα δεν μπορεί να υπερβεί τα τέσσερα (4) έτη.
β) Για την απασχόλησή τους σε χώρους εργασίας στο εσωτερικό ή το εξωτερικό, στους οποίους γίνεται εφαρμογή επιστημονικών ή καλλιτεχνικών μεθόδων και γνώσεων, καθώς και για τη συμμετοχή τους σε ερευνητικό έργο σε εκπαιδευτικό ή επιστημονικό ίδρυμα ή φορέα της χώρας ή του εξωτερικού, διάρκειας μέχρι τριών (3) ετών τμηματικά ή εφάπαξ.
γ) Εάν ο χρόνος εκπαιδευτικής άδειας που χορηγήθηκε στον ενδιαφερόμενο σύμφωνα με την παρ. 1 στοιχείο α' δεν επαρκεί, μπορεί να χορηγηθεί εκπαιδευτική άδεια πέρα από τα προβλεπόμενα όρια μέχρι ενός έτους, χωρίς αποδοχές ή άλλες δαπάνες για το Δημόσιο. Για κάθε περίπτωση ο χρόνος αυτός θεωρείται χρόνος πραγματικής υπηρεσίας. Μετά τη λήξη της εκπαιδευτικής άδειας ο εκπαιδευτικός υποχρεούται να υπηρετήσει στο Τ.Ε.Ι. για διπλάσιο χρονικό διάστημα, διαφορετικά είναι υποχρεωμένος να καταβάλει στο Δημόσιο ποσό ίσο με τις αποδοχές του χρόνου, που απαιτείται να υπηρετήσει, σύμφωνα με τις διατάξεις του δημόσιου λογιστικού.
δ) 'Οσοι έκαναν χρήση του εδαφίου α' δικαιούνται εκπαιδευτικής άδειας κατ' ανώτατο όριο μέχρι ενός έτους για τις περιπτώσεις του εδαφίου β' της παρούσας παραγράφου."
15. Το εδ. β' της παρ. 2 του άρθρου 21 του ν. 1404/1983 αντικαθίσταται και προστίθεται μετά από αυτό στοιχείο γ) ως ακολούθως:
"β) Ως προσόντα διορισμού για το Ε.Τ.Π. ορίζονται: i) πτυχίο 
 

  



Σελίδα 10195 
Τ.Ε.Ι. και ii) τετραετής εργαστηριακή ή επαγγελματική πείρα.
Τα παραπάνω προσόντα πρέπει να είναι αντίστοιχα της θέσης που πρόκειται να πληρωθεί.
γ) Το ανώτατο όριο διορισμού σε θέσεις Ε.Τ.Π., που ορίζεται σύμφωνα με τις κείμενες διατάξεις, μπορεί να αυξηθεί μέχρι το 45ο κατά ίσο αριθμό ετών προϋπηρεσίας του υποψηφίου από την κτήση του αντίστοιχου πτυχίου σε τριτοβάθμια ιδρύματα του εσωτερικού ή εξωτερικού."
16. Τα εδάφια β' και γ' της παρ. 3 του άρθρου 22 του ν. 1404/1983, όπως συμπληρώθηκαν με την παρ. 2 του άρθρου 71 του ν. 1566/1985 και την παρ. 3 του άρθρου 25 του ν. 1824/1988, τροποποιούνται ως εξής:
"β) Ο Γενικός Γραμματέας της Υπηρεσίας Διοικητικής Μέριμνας (Υ.Δ.Μ.) προέρχεται από το διοικητικό προσωπικό του οικείου Τ.Ε.Ι. και εκλέγεται για τριετή θητεία, από τη συνέλευση του Τ.Ε.Ι..
Ο Γενικός Γραμματέας διατηρεί, κατά τη διάρκεια της θητείας του, την οργανική του θέση και εξελίσσεται βαθμολογικά σε αυτή, σύμφωνα με τις ισχύουσες διατάξεις. Αν αποχωρήσει από την υπηρεσία πριν από τη λήξη της θητείας του, συνταξιοδοτείται κατά τις κείμενες διατάξεις και με αποδοχές του βαθμού της οργανικής του θέσης. Με απόφαση του Υπουργού Εθνικής Παιδείας και Θρησκευμάτων ρυθμίζονται θέματα υποβολής υποψηφιοτήτων, διαδικασίας εκλογής, διορισμού, ανάληψης καθηκόντων, ανανέωσης θητείας, έκδοσης σχετικών πράξεων, κάθε σχετικό θέμα που αφορά την παραπάνω διαδικασία, καθώς και θέματα αναπλήρωσης του Γενικού Γραμματέα όταν δεν υπάρχει, κωλύεται ή απουσιάζει ή προσωρινής ανάθεσης καθηκόντων Γενικού Γραμματέα σε υπάλληλο του Τ.Ε.Ι., όταν στο Τ.Ε.Ι. δεν υπάρχει διοικητικός υπάλληλος με τα προσόντα αυτά."
"γ) Προσόντα διορισμού σε θέση Γενικού Γραμματέα είναι:
i) Πτυχίο Τμήματος Νομικής ή Πολιτικής Επιστήμης ή Δημόσιας Διοίκησης Α.Ε.Ι. ή Οικονομικού Τμήματος Α.Ε.Ι. ή Διοίκησης Επιχειρήσεων ή Λογιστικής Τ.Ε.Ι., της ημεδαπής ή ισότιμο εξωτερικού.
ii) Τουλάχιστο δεκαετής επιτυχής διοικητική εμπειρία από την οποία η πενταετής να είναι σε θέση προϊσταμένου Υ.Δ.Μ. Τ.Ε.Ι..
Κατά την επιλογή συνεκτιμώνται μεταπτυχιακοί τίτλοι σπουδών, ξένες γλώσσες και συγγραφική δραστηριότητα σε διοικητικά ή εκπαιδευτικά θέματα."
17. 'Οπου στην παρ. 1 του άρθρου 25 του ν. 1404/1983 και στο στοιχ. β' της παρ. 1 και των παρ. 2 και 3 του άρθρου 26 του ν. 1404/1983, όπως αντικαταστάθηκαν με τις παρ. 5 και 6 του άρθρου 57 του ν. 2413/1996 αναφέρεται ο Τομέας Τ.Ε.Ι. του ΕΣΥΠ, εφεξής και μέχρι τη λειτουργία του οργάνου αυτού, νοείται ότι η αρμοδιότητα αυτή ασκείται από το Ι.Τ.Ε..
18. Μετά το εδ. β' της παρ. 2 του άρθρου 26 του ν. 1404/1983, όπως αντικαταστάθηκε με την παρ. 6 του άρθρου 57 του ν. 2413/1996, τίθεται τελεία.
Οι λέξεις "και", καθώς και το στοιχείο γ' της περίπτωσης γ' της ίδιας παραγράφου διαγράφονται. Η περίπτωση γ' αναδιατυπώνεται ως ακολούθως:
"Στην περίπτωση που στο Τμήμα δεν μπορούν να συσταθούν ομάδες μαθημάτων, η Επιτροπή προγράμματος σπουδών συγκροτείται με απόφαση του προϊσταμένου του Τμήματος και από μέλη της Γ.Σ. του οικείου Τμήματος ή μελών άλλων Γ.Σ.."
Οι φράσεις της περίπτωσης γ': "από εκπροσώπους των αντίστοιχων παραγωγικών φορέων που ορίζονται κατόπιν σχετικού αιτήματος του προϊσταμένου του Τμήματος" και "καθώς και από μέλη φορέων της παραγωγής που ορίζονται μετά από σχετικό αίτημα του προϊσταμένου" διαγράφονται.
19. Η παρ. 4 του άρθρου 27 του ν. 1404/1983, όπως αντικαταστάθηκε με την παρ. 7 του άρθρου 57 του ν. 2413/1996, καταργείται και αντικαθίσταται ως εξής:
"4. Κάθε Τ.Ε.Ι. καταρτίζει, εντός προθεσμίας έξι (6) μηνών από τη δημοσίευση του παρόντος νόμου, νέο Κανονισμό Σπουδών με απόφαση της Γενικής Συνέλευσης του κάθε Τ.Ε.Ι., η οποία λαμβάνεται με πλειοψηφία των 2/3 του συνόλου των μελών που τη συγκροτούν και η οποία εγκρίνεται ως προς τη νομιμότητά της και την πληρότητά της από τον Υπουργό Εθνικής Παιδείας και Θρησκευμάτων."
20. Η παρ. 3 του άρθρου 31 του ν. 1404/1983, όπως αναριθμήθηκε και συμπληρώθηκε με τις παραγράφους 11 και 12 του άρθρου 71 του ν. 1566/1985, αντικαθίσταται ως ακολούθως:
"Στα πλαίσια της αποστολής τους οι σπουδαστικές λέσχες μεριμνούν για τη σίτιση και στέγαση, τη χορήγηση υποτροφιών άτοκων δανείων και άλλων οικονομικών ενισχύσεων προς τους σπουδαστές με κριτήρια την οικονομική τους κατάσταση σε συνδυασμό με την επίδοσή τους στις σπουδές. Η παροχή στέγασης προς τους σπουδαστές είναι δυνατό να πραγματοποιείται και με επιδότηση του μισθώματος στο πλαίσιο των πιστώσεων που διατίθενται για το σκοπό αυτόν. Με απόφαση του Υπουργού Εθνικής Παιδείας και Θρησκευμάτων καθορίζονται οι λεπτομέρειες της διαδικασίας χορήγησης της επιδότησης αυτής. Με αποφάσεις του Υπουργού Εθνικής Παιδείας και Θρησκευμάτων, που εκδίδονται μετά από γνώμη των Τ.Ε.Ι. και των σπουδαστικών λεσχών, ρυθμίζονται οι λεπτομέρειες και προ-ϋποθέσεις για τις παροχές αυτές. Επίσης, οι σπουδαστικές λέσχες μεριμνούν για την κοινωνική πρόνοια, την επαγγελματική αποκατάσταση και τον επαγγελματικό προσανατολισμό των σπουδαστών. Οι αποφάσεις της παρούσας παραγράφου εκδίδονται με σύμπραξη και του Υπουργού Οικονομικών."
21. Μετεγγραφές σπουδαστών από Τ.Ε.Ι. εσωτερικού σε ανώτερες σχολές αρμοδιότητας άλλων υπουργείων και αντιστρόφως δεν επιτρέπονται.
Σχετικές αιτήσεις που εκκρεμούν δεν εξετάζονται.
22. Οι θέσεις Καθηγητών - Επίκουρων Καθηγητών της παρ. 1 του άρθρου 23 του ν. 1404/1983 αυξάνονται κατά ενενήντα πέντε (95) με ισάριθμη αντίστοιχη μείωση των θέσεων των Καθηγητών Εφαρμογών του ίδιου άρθρου.
23. Το εδάφιο β' της παραγράφου 1 του άρθρου 16 του ν.1404/1983, όπως συμπληρώθηκε με την παρ.6 του άρθρου 1 του ν.1865/1989 αντικαθίσταται ως εξής:
"β) Εφόσον τα μέλη Ε.Π. ενός Τμήματος δεν πληρούν τις προϋποθέσεις της προηγούμενης περίπτωσης, το σώμα εκλεκτόρων συγκροτείται ή συμπληρώνεται από μέλη Ε.Π. και άλλων Τμημάτων του ίδιου ή συγγενέστερου γνωστικού πεδίου του ίδιου ή άλλου Τ.Ε.Ι. και, αν δεν υπάρχουν, από άλλους επιστήμονες αντίστοιχων προσόντων και αντίστοιχης ειδικότητας προς την υπό πλήρωση θέση.
Η συγκρότηση ή συμπλήρωση του σώματος εκλεκτόρων γίνεται με απόφαση του συμβουλίου του Τ.Ε.Ι. μετά από γνώμη του συμβουλίου του οικείου Τμήματος, εφό- σον πρόκειται για μέλη Ε.Π. του ίδιου Τ.Ε.Ι., ή με απόφαση του Υπουργού Εθνικής Παιδείας και Θρησκευμάτων, ύστερα από γνώμη του οικείου Τμήματος και του Ι.Τ.Ε., όταν πρόκειται για μέλη Ε.Π. άλλων Τ.Ε.Ι. ή άλλους επιστήμονες.
Για τις προκηρύξεις θέσεων Ε.Π. που έχουν γίνει μέχρι τη δημοσίευση της απόφασης αυτής, εξακολουθούν να εφαρμόζονται οι μέχρι τη δημοσίευση ισχύουσες διατάξεις για τα εκλεκτορικά σώματα.
24. Στις διατάξεις της παρ. 3 του άρθρου 12 του ν. 2530/1997 εμπίπτει και ο Διευθυντής Σχολής Τ.Ε.Ι..
25. Ειδικώς οι αποκλίσεις από το ελάχιστο όριο διδασκαλίας, όπως προσδιορίζεται από το εδ. β' της παρ. 2 και από το εδ. γ' της παρ. 3 του άρθρου 8 του ν. 2530/1997, δεν μπορούν να υπερβαίνουν τις δύο (2) ώρες εβδομαδιαίως για τους υπεύθυνους ομάδων μαθημάτων των Τ.Ε.Ι..
26. Μέλη Ε.Π. των Τεχνολογικών Εκπαιδευτικών Ιδρυμάτων (Τ.Ε.Ι.) αποχωρούν αυτοδικαίως από τη θέση τους όταν λήξει το ακαδημαϊκό έτος, μέσα στο οποίο συμπληρώνουν το εξηκοστό έβδομο έτος της ηλικίας τους.
'Άρθρο 2
1. α) Στο άρθρο 51 του ν. 1566/1985 προστίθενται παράγραφοι 5 και 6 ως εξής:
"5. Το σχολικό συμβούλιο συνεδριάζει υποχρεωτικά τρεις (3) φορές το χρόνο, εντός του πρώτου δεκαημέρου του κάθε 
 

  



Σελίδα 10196 
τριμήνου, έκτακτα δε, όποτε το ζητήσει ο Διευθυντής ή δύο τουλάχιστο φορείς, που μετέχουν στο σχολικό συμβούλιο."
"6. Με απόφαση του Υπουργού Εθνικής Παιδείας και Θρησκευμάτων ρυθμίζονται οι λεπτομέρειες εφαρμογής του παρόντος άρθρου."
β) Το άρθρο 53 του ν. 1566/1985 αντικαθίσταται ως εξής:
"1. Η συμμετοχή εκπροσώπων των γονέων των μαθητών της πρωτοβάθμιας και δευτεροβάθμιας δημόσιας εκπαίδευσης στα συλλογικά όργανα του παρόντος νόμου προϋποθέτει τη συγκρότηση και λειτουργία συλλόγων γονέων ως σωματείων, σύμφωνα με τις διατάξεις των επόμενων παραγράφων και του Αστικού Κώδικα.
2. Οι γονείς των μαθητών κάθε δημόσιου σχολείου συγκροτούν ένα σύλλογο γονέων, που φέρει την επωνυμία του σχολείου και συμμετέχουν αυτοδικαίως σε αυτόν. Η διοίκηση του συλλόγου γονέων, καθώς και κάθε εκπρόσωπος στα προβλεπόμενα από την κείμενη νομοθεσία όργανα εκλέγονται. Οι εκλογές διεξάγονται με μυστική ψηφοφορία και με το σύστημα της απλής αναλογικής, υπό την προϋπόθεση ότι στις εκλογές κατατίθενται περισσότερα από ένα ψηφοδέλτια. Στην περίπτωση που οι εκλογές γίνονται με ενιαίο ψηφοδέλτιο, κάθε ψηφοφόρος μπορεί να επιλέξει μέχρι το 40% των εκλεγομένων. Στις εκλογές αυτές ψηφίζουν ο ένας ή και οι δύο γονείς κάθε μαθητή. Οι εκλογές επαναλαμβάνονται μέχρι δύο φορές, εφόσον δεν ψηφίσουν γονείς, που εκπροσωπούν τουλάχιστον το ένα τρίτο των μαθητών του σχολείου. Στην περίπτωση που δεν επιτυγχάνεται και μετά την επανάληψη των εκλογών η εκπροσώπηση του ενός τρίτου των μαθητών του σχολείου, ο σύλλογος των γονέων θεωρείται ότι εκλέγεται νομίμως, αλλά δεν συμμετέχει στη σχολική επιτροπή, στο σχολικό συμβούλιο και δεν εκπροσωπείται στην ένωση γονέων.
3. Οι σύλλογοι γονέων των σχολείων της ίδιας κοινότητας ή δήμου ή δημοτικού διαμερίσματος συγκροτούν μία ένωση γονέων. Κάθε σύλλογος εκπροσωπείται στην ένωση γονέων από έναν εκπρόσωπο ανά τριάντα μαθητές, των οποίων οι γονείς έλαβαν μέρος στις εκλογές για την ανάδειξη της διοίκησής του. Στην περίπτωση που οι γονείς που συμμετείχαν κατά τα ως άνω στις εκλογές εκπροσωπούν λιγότερους από τριάντα μαθητές, ο σύλλογος γονέων εκπροσωπείται στην ένωση γονέων με έναν εκπρόσωπο.
4. Οι ενώσεις γονέων κάθε νομού ή νομαρχιακού διαμερίσματος συγκροτούν μία ομοσπονδία γονέων. Κάθε ένωση εκπροσωπείται στην ομοσπονδία γονέων από έναν εκπρόσωπο ανά τριακόσιους μαθητές. Στην περίπτωση που οι μαθητές των σχολείων που ανήκουν στην ένωση είναι λιγότεροι από τριακόσιους, η ένωση εκπροσωπείται στην οικεία ομοσπονδία με έναν εκπρόσωπο.
5. Οι ομοσπονδίες γονέων της χώρας συγκροτούν μία συνομοσπονδία. Κάθε ομοσπονδία εκπροσωπείται σε αυτήν από έναν τουλάχιστον εκπρόσωπο ανά χίλιους πεντακόσιους μαθητές των σχολείων, των οποίων οι σύλλογοι είναι μέλη των ενώσεων της ομοσπονδίας και συμμετείχαν στις τελευταίες εκλογές για την ανάδειξη της ομοσπονδίας. Σε περίπτωση που οι μαθητές των σχολείων αυτών είναι λιγότεροι από χίλιους πεντακόσιους, η οικεία ομοσπονδία εκπροσωπείται στη συνομοσπονδία από έναν εκπρόσωπο.
6. Οι ως άνω διατάξεις εφαρμόζονται και για τους συλλόγους γονέων των μαθητών των ιδιωτικών σχολικών μονάδων. Ο σύλλογος των διδασκόντων κάθε ιδιωτικής σχολικής μονάδας και τα μέλη του διοικητικού συμβουλίου του συλλόγου γονέων συγκροτούν το σχολικό συμβούλιο. Στα σχολικά συμβούλια των ιδιωτικών σχολικών μονάδων της δευτεροβάθμιας εκπαίδευσης μετέχουν και τρεις εκπρόσωποι των μαθητικών κοινοτήτων, που ορίζονται με απόφαση του συμβουλίου της μαθητικής κοινότητας.
7. Στην έννοια "γονείς", κατά τις ως άνω διατάξεις, περιλαμβάνονται και οι επίτροποι και οι νόμιμα διορισμένοι αντιπρόσωποί τους.
8. Η εκπροσώπηση των γονέων, μέσω άλλου προσώπου, επιτρέπεται μόνο κατόπιν έγγραφης νομίμως επικυρωμένης εξουσιοδότησης ή συμβολαιογραφικού πληρεξουσίου.
9. Η θητεία όλων των μελών του Δ.Σ. του συλλόγου των γονέων του σχολείου, του Δ.Σ. της ένωσης, της ομοσπονδίας και της συνομοσπονδίας γονέων είναι διετής, καθώς και η θητεία των εκπροσώπων τους στα προβλεπόμενα όργανα από τις διατάξεις των άρθρων 48, 49, 50, 51, 52 και 53 του ν.1566/1985. Η θητεία των γονέων ή κηδεμόνων, που συμμετέχουν στα ανωτέρω όργανα, λήγει αυτοδικαίως στην περίπτωση που τα τέκνα τους δεν φοιτούν πλέον στο σχολείο.
10. Οι διατάξεις του παρόντος υπερισχύουν τυχόν αντίθετων διατάξεων των καταστατικών συλλόγου, ένωσης, ομοσπονδίας και συνομοσπονδίας.
11. Μετά τη δημοσίευση του παρόντος οι σύλλογοι γονέων, οι ενώσεις συλλόγων γονέων, οι ομοσπονδίες ενώσεων συλλόγων γονέων και η συνομοσπονδία διεξάγουν εκλογές για την ανάδειξη νέων αιρετών διοικήσεων. Οι εκλογές αυτές διεξάγονται με τις προ- ϋποθέσεις των προηγούμενων παραγράφων εντός των παρακάτω προθεσμιών:
α) Για τους συλλόγους γονέων μέχρι 31.12.1998.
β) Για τις ενώσεις συλλόγων γονέων από 1.1.1999 μέχρι 28.2.1999. 
γ) Για τις ομοσπονδίες ενώσεων συλλόγων γονέων από 1.3.1999 μέχρι 15.4.1999.
δ) Για τη συνομοσπονδία από 16.4.1999 μέχρι 31.5. 1999.
12. Με απόφαση του Υπουργού Εθνικής Παιδείας και Θρησκευμάτων, ρυθμίζεται κάθε σχετική λεπτομέρεια για την εφαρμογή των προηγούμενων παραγράφων.
13. Με κοινή απόφαση των Υπουργών Εσωτερικών, Δημόσιας Διοίκησης και Αποκέντρωσης και Εθνικής Παιδείας και Θρησκευμάτων ιδρύεται σχολή γονέων, μετά από πρόταση του συλλόγου γονέων ή της ένωσης συλλόγων γονέων ή του Ο.Τ.Α. ή της Νομαρχιακής Αυτοδιοίκησης. Με όμοια απόφαση καθορίζονται οι προ-ϋποθέσεις, καθώς και η διαδικασία οργάνωσης και λειτουργίας των σχολών αυτών.
14. Ο διευθυντής του σχολείου, όπου δεν έχει ιδρυθεί σύλλογος γονέων, μεριμνά μόνο για τη σύγκληση γενικής συνέλευσης των γονέων, προκειμένου να ιδρυθεί αυτός, σύμφωνα με τις διατάξεις του παρόντος. Ο διευθυντής του σχολείου, τουλάχιστο δεκαπέντε ημέρες πριν από τη γενική συνέλευση, καλεί τους γονείς και ενημερώνει σχετικά το σύλλογο των διδασκόντων."
2. Η διάταξη της παραγράφου 1 του άρθρου 17 του ν. 2413/1996 τροποποιείται ως ακολούθως:
"1.α) Οι Συντονιστές Εκπαίδευσης Εξωτερικού, όταν δεν υπάρχουν, απουσιάζουν ή κωλύονται, αναπληρώνονται από δημόσιο εκπαιδευτικό πρωτοβάθμιας ή δευτεροβάθμιας εκπαίδευσης.
β) Αναπληρωτές των Συντονιστών Εκπαίδευσης του Εξωτερικού ορίζονται εκπαιδευτικοί που έχουν δωδεκαετή τουλάχιστον πραγματική υπηρεσία στην εκπαίδευση, από την οποία δέκα (10) έτη τουλάχιστο σε δημόσια σχολεία πρωτοβάθμιας ή δευτεροβάθμιας εκπαίδευσης, καθώς και επαρκή γνώση της γλώσσας της χώρας υποδοχής ή της αγγλικής ή γαλλικής ή γερμανικής γλώσσας.
γ) Οι αναπληρωτές των Συντονιστών Εκπαίδευσης του Εξωτερικού ορίζονται με απόφαση του Υπουργού Εθνικής Παιδείας και Θρησκευμάτων, ύστερα από αιτιολογημένη πρόταση της αρμόδιας Διεύθυνσης του Υπουργείου Εθνικής Παιδείας και Θρησκευμάτων (ΔΙ.Π.Ο.Δ.Ε.).
3.α) Το άρθρο 18 παρ. 5 του ν. 2413/1996 καταργείται.
β) Για τους εκπαιδευτικούς και διοικητικούς υπαλλήλους που αποσπώνται σε εκπαιδευτικές μονάδες και γραφεία του εξωτερικού χορηγείται αναρρωτική άδεια μέχρι δέκα (10) ημέρες το έτος με απόφαση του Συντονιστή Εκπαίδευσης, ύστερα από γνωμάτευση ιατρού και για χρονικό διάστημα που δεν υπερβαίνει τις τρεις συνεχείς ημέρες.
γ) Για άδειες που υπερβαίνουν τις δέκα (10) ημέρες το έτος ή τις τρεις συνεχείς ημέρες η άδεια χορηγείται από τις υγειονομικές επιτροπές των διευθύνσεων, που οι ενδιαφερόμενοι ανήκουν οργανικά, με την κατάθεση των απαραίτητων 
 

  



Σελίδα 10197 
δικαιολογητικών από νοσοκομεία της χώρας απόσπασης.
Για τους συντονιστές εκπαίδευσης η ως άνω άδεια χορηγείται με τις ανωτέρω προϋποθέσεις, μετά από απόφαση του Διευθυντή της Διεύθυνσης Παιδείας Ομογενών και Διαπολιτισμικής Εκπαίδευσης (ΔΙ.Π.Ο.Δ.Ε.) του Υπουργείου Εθνικής Παιδείας και Θρησκευμάτων ή των υγειονομικών επιτροπών αντίστοιχα.
4. Η παρ. 1 του άρθρου 20 του ν. 2413/1996 τροποποιείται ως ακολούθως:
"1. Οι εκπαιδευτικοί που επιθυμούν να αποσπασθούν στο εξωτερικό υποχρεούνται:
α) Να υποστούν εξέταση για τη διαπίστωση της επαρκούς γνώσης της ξένης γλώσσας της χώρας στην οποία ζητούν απόσπαση και σε περίπτωση που δεν επαρκούν οι υποψήφιοι σε μια από τις γλώσσες αγγλική, γαλλική ή γερμανική.
β) Να παρακολουθήσουν επιτυχώς ειδικό πρόγραμμα επιμόρφωσης. Δεν υποχρεούνται στην εξέταση του εδ. α' όσοι εκπαιδευτικοί κατέχουν τίτλο, ο οποίος αποδεικνύει επάρκεια γνώσης της ξένης γλώσσας, σύμφωνα με τις εκάστοτε ισχύουσες διατάξεις."
5. Η παράγραφος 1 του άρθρου 23 του ν. 2413/1996 συμπληρώνεται και τροποποιείται ως ακολούθως:
"1. Με απόφαση του Υπουργού Εθνικής Παιδείας και Θρησκευμάτων επιτρέπεται να αποσπώνται στο εξωτερικό ύστερα από αίτησή τους δημόσιοι εκπαιδευτικοί πρωτοβάθμιας και δευτεροβάθμιας εκπαίδευσης της ημεδαπής, οι οποίοι:
α) 'Eχουν διετή εκπαιδευτική υπηρεσία σε σχολεία πρωτοβάθμιας ή δευτεροβάθμιας εκπαίδευσης.
β) 'Eχουν επαρκή γνώση της γλώσσας της χώρας στην οποία αποσπώνται ή μιας από τις γλώσσες αγγλική, γαλλική ή γερμανική.
γ) 'Eχουν παρακολουθήσει επιτυχώς πρόγραμμα επιμόρφωσης.
Μέχρι την έναρξη λειτουργίας των προγραμμάτων αυτών, οι αποσπώμενοι εκπαιδευτικοί παρακολουθούν υποχρεωτικά ταχύρρυθμα σεμινάρια που οργανώνονται από το Υπουργείο Εθνικής Παιδείας και Θρησκευμάτων."
6. Η διάταξη της παραγράφου 2 του άρθρου 23 του ν. 2413/1996 τροποποιείται ως ακολούθως:
"2. Η απόσπαση των δημόσιων εκπαιδευτικών με αποδοχές στην Ελλάδα και επιμίσθιο στο εξωτερικό ή μόνο με αποδοχές ή χωρίς αποδοχές και χωρίς επιμίσθιο γίνεται για τρία (3) συνολικά σχολικά έτη, με δυνατότητα παράτασης δύο (2) ακόμη ετών, ύστερα από εισήγηση του οικείου Συντονιστή Εκπαίδευσης σχετικά με τις ανάγκες της υπηρεσίας και την καταλληλότητα του εκπαιδευτικού.
Δυνατότητα νέας απόσπασης στο εξωτερικό δεν υπάρχει για εκπαιδευτικούς, οι οποίοι συμπληρώνουν ή έχουν συμπληρώσει πέντε (5) συνολικά έτη απόσπασης.
Εκπαιδευτικοί οι οποίοι δεν έχουν συμπληρώσει τρία (3) συνολικά έτη απόσπασης στο εξωτερικό έχουν δικαίωμα απόσπασης μέχρις ότου συμπληρωθεί η τριετία.
Ο χρόνος απόσπασης υπολογίζεται από την έναρξη του σχολικού έτους απόσπασης, εφόσον η ανάληψη υπηρεσίας γίνεται εντός του Α' τετραμήνου του σχολικού έτους απόσπασης. Η απόσπαση που γίνεται μετά το Α' τετράμηνο του σχολικού έτους απόσπασης και λήγει στη διάρκεια σχολικού έτους παρατείνεται μέχρι τη λήξη αυτού.
Περαιτέρω παράταση της απόσπασης εκπαιδευτικών, πέραν της πενταετίας, επιτρέπεται σε εξαιρετικές περιπτώσεις:
α) εκπαιδευτικών που αποσπώνται εξαρχής χωρίς τις τακτικές αποδοχές τους στην Ελλάδα και χωρίς το επιμίσθιο του εξωτερικού, ύστερα από αίτησή τους και εφόσον στους εκπαιδευτικούς αυτούς καταβάλλεται η μισθοδοσία από τοπικούς φορείς,
β) όταν η παράταση της απόσπασης επιβάλλεται από διακρατικές συμφωνίες,
γ) όταν είναι αδύνατη η αντικατάσταση των αποσπασμένων."
7. Στην παράγραφο 12 του άρθρου 23 του ν. 2413/ 1996 απαλείφονται οι τελευταίες λέξεις:
"... και διετείς τουλάχιστον μεταπτυχιακές σπουδές"
και προστίθεται εδάφιο ως ακολούθως: "Απόσπαση πέραν της πενταετίας στα σχολεία της παρούσας παραγράφου επιτρέπεται προκειμένου περί εκπαιδευτικών, συζύγων Ελλήνων δημόσιων λειτουργών ή υπαλλήλων, οι οποίοι προτείνονται από την Ελληνική Κυβέρνηση και διορίζονται σε θέσεις διεθνών οργανισμών. Το παρόν εδάφιο εφαρμόζεται για τις αποσπάσεις από το σχολικό έτος 1998-1999."
8. Στο άρθρο 23 του ν. 2413/1996 προστίθεται παράγραφος 15 ως ακολούθως:
"15. 'Οπου στο ν. 2413/1996 αναφέρεται πενταετία απόσπασης των εκπαιδευτικών, νοείται εφεξής τριετία."
9. Η κατά το άρθρο 30 παρ. 1 του ν. 2413/1996 επιχορήγηση γίνεται με απόφαση του Υπουργού Εθνικής Παιδείας και Θρησκευμάτων.
10. Ως βάση για τον αριθμό των προσλήψεων του πάσης φύσεως εκπαιδευτικού προσωπικού στην Εκκλησιαστική Εκπαίδευση, κατά τις διατάξεις του άρθρου 6 παρ. 1 του ν. 2469/1997, λαμβάνεται υπόψη ο αριθμός των υπηρετούντων τακτικών εκπαιδευτικών και προσωρινών αναπληρωτών την 30ή Ιουνίου του ίδιου έτους, στον οποίο προστίθεται και ο αριθμός των κενών οργανικών θέσεων στα σχολεία της Μέσης Εκκλησιαστικής Εκπαίδευσης.
11. Απόφοιτοι Λυκείου που έχουν διακριθεί ή διακρίνονται μεταξύ των έξι (6) πρώτων θέσεων στη Βαλκανική Μαθηματική ή Πληροφορική Ολυμπιάδα ή τη Διεθνή Μαθηματική ή Πληροφορική Ολυμπιάδα και έχουν τύχει σχετικής βράβευσης, εγγράφονται από το ακαδημαϊκό έτος 1998-1999 καθ' υπέρβαση του αριθμού εισακτέων, χωρίς εξετάσεις σε Τμήματα Α.Ε.Ι. και Τ.Ε.Ι., εφόσον για την εισαγωγή στα Τμήματα αυτά εξετάζεται στις γενικές εξετάσεις και το μάθημα των Μαθηματικών.
12. Μέλη Ε.Π. των Τ.Ε.Ι., που είναι αποσπασμένοι σε πολιτικά γραφεία μελών Κυβέρνησης, βουλευτών και ευρωβουλευτών, καθώς και σε γραφεία πολιτικών κομμάτων που εκπροσωπούνται στη Βουλή, σύμφωνα με τη διάταξη της παρ. 2 περ. Δ' του άρθρου 20 του ν. 1404/1983, αμείβονται με τις αποδοχές μελών πλήρους απασχόλησης και τελούν σε αναστολή των διδακτικών τους καθηκόντων.
13. Η αληθής έννοια της παρ. 6 του άρθρου 1 του ν. 2517/1997 είναι ότι σε περίπτωση κρίσης για τη μονιμοποίηση των επίκουρων καθηγητών των Α.Ε.Ι., στο εκλεκτορικό σώμα δικαίωμα ψήφου έχουν όλοι οι μόνιμοι επίκουροι του Τμήματος και τα μέλη Δ.Ε.Π. ανώτερης βαθμίδας από αυτήν, για την οποία γίνεται η κρίση, κατά τις κείμενες διατάξεις περί εκλεκτορικών σωμάτων.
14. Εκπαιδευτικοί πρωτοβάθμιας και δευτεροβάθμιας εκπαίδευσης που κατέχουν θέση αιρετού εκπροσώπου οργανισμών τοπικής αυτοδιοίκησης α' και β' βαθμού δεν μπορούν ταυτόχρονα να επιλέγονται σε θέσεις προϊσταμένων διευθύνσεων και γραφείων σχολικών συμβούλων και διευθυντών σχολείων. Εάν είναι ήδη προϊστάμενοι διευθύνσεων και γραφείων, σχολικοί σύμβουλοι και διευθυντές σχολείων και εκλεγούν εκπρόσωποι οργανισμών τοπικής αυτοδιοίκησης α' και β' βαθμού, απαλλάσσονται αυτοδικαίως από τις ανωτέρω θέσεις μετά την ανάληψη των καθηκόντων τους ως αιρετών εκπροσώπων των οργανισμών τοπικής αυτοδιοίκησης.
15. Στο δεύτερο εδάφιο της περίπτωσης α' της παρ. 2 του άρθρου 11 του ν. 2327/1995 (ΦΕΚ 156 Α') προσ- τίθεται από τότε που ίσχυσε το εξής:
"Με την ίδια απόφαση καθορίζονται οι προϋποθέσεις συμμετοχής στη διαδικασία επιλογής μεταξύ των οποίων και το όριο ηλικίας, τα υποβλητέα δικαιολογητικά, ο χρόνος, ο τρόπος και ο τόπος υποβολής τους, τα όργανα επιλογής, τα ειδικότερα κριτήρια επιλογής και η αποτίμηση αυτών και η διαδικασία κατάρτισης και έγκρισης των πινάκων των εισαγομένων, σύμφωνα με τον εκάστοτε οριζόμενο αριθμό εισακτέων."
16. Για τους φοιτητές που υπάγονται στις διατάξεις του εδ. β' της παρ. 1 του άρθρου 2 του ν. 1865/1989 (ΦΕΚ 210 
 

  



Σελίδα 10198 
Α') εφαρμόζονται αναλόγως οι διατάξεις του άρθρου 13 του ν. 2194/1994 (ΦΕΚ 34 Α').
Η παρούσα διάταξη ισχύει για το ακαδημαϊκό έτος 1998-1999.
17. Για τις ανάγκες της Ορθοδόξου Πατριαρχικής Σχολής "Αρχιεπίσκοπος Κύπρου Μακάριος Γ'" αποσπώνται στο Πατριαρχείο Αλεξανδρείας μέχρι δεκαπέντε (15) ιερωμένοι εκπαιδευτικοί πρωτοβάθμιας ή δευτεροβάθμιας εκπαίδευσης, σύμφωνα με τη διαδικασία των παραγράφων 3 και 11 του άρθρου 23 του ν. 2413/1996, όπως η τελευταία τροποποιήθηκε με την παρ. 8 του παρόντος άρθρου.
18.α) Η Ορθόδοξος Πατριαρχική Σχολή "Αρχιεπίσκοπος Κύπρου Μακάριος Γ'" αναγνωρίζεται ως ισότιμη με τις Ανώτερες Εκκλησιαστικές Σχολές (Α.Ε.Σ.) της Ελλάδας και υπό τις προϋποθέσεις που λειτουργούν αυτές. Οι παρεχόμενοι από αυτήν τίτλοι είναι ισότιμοι με τους τίτλους σπουδών που χορηγούνται από τις Α.Ε.Σ. Ελλάδας.
β) Με προεδρικό διάταγμα, που εκδίδεται μετά από πρόταση του Υπουργού Εθνικής Παιδείας και Θρησκευμάτων και μετά από γνώμη του Εποπτικού Συμβουλίου Εκκλησιαστικής Εκπαίδευσης (Ε.Σ.Ε.Ε.), καθορίζονται η διαδικασία και οι προϋποθέσεις της ως άνω ισοτιμίας. Σπουδαστές που έχουν εγγραφεί πριν την ως άνω αναγνώριση στην Ορθόδοξη Πατριαρχική Σχολή "Αρχιεπίσκοπος Κύπρου Μακάριος Γ'" απολαμβάνουν των πλεονεκτημάτων της ισοτιμίας, εφόσον το μεγαλύτερο μέρος της προβλεπόμενης διάρκειας φοίτησής τους διανύθηκε υπό το καθεστώς αυτών.
γ) Σε περίπτωση κατά την οποία διαπιστωθεί αρμοδίως ότι εξέλειπε οποιαδήποτε από τις προϋποθέσεις που δικαιολόγησαν την αναγνώριση της ως άνω ισοτιμίας, αίρεται, με προεδρικό διάταγμα, που εκδίδεται μετά από πρόταση του Υπουργού Εθνικής Παιδείας και Θρησκευμάτων και γνώμη του Ε.Σ.Ε.Ε., εν όλω ή εν μέρει η ανωτέρω αναγνώριση από το επόμενο ακαδημαϊκό έτος της εκδόσεως του προεδρικού διατάγματος.
19. Η παρ. 3 του άρθρου 2 του ν. 2327/1995 συμπληρώνεται από της ισχύος της ως ακολούθως:
"Το Δ.Σ. του Κέντρου Εκπαιδευτικής 'Eρευνας (Κ.Ε.Ε.) ορίζει με απόφασή του ένα μέλος του ως αντιπρόεδρο, ο οποίος ασκεί όσες αρμοδιότητες του μεταβιβάζει ο Πρόεδρος του Κ.Ε.Ε.. 'Eξι (6) τουλάχιστον μέλη του Δ.Σ. του Κ.Ε.Ε. είναι υποχρεωτικώς μέλη Δ.Ε.Π. των Α.Ε.Ι.. Για κάθε μέλος του Δ.Σ. ορίζεται με απόφαση του Υπουργού Εθνικής Παιδείας και Θρησκευμάτων αναπληρωματικό μέλος, το οποίο πρέπει να έχει την ίδια ιδιότητα με τα τακτικά μέλη."
20. α) Ο Γενικός Διευθυντής της Σιβιτανιδείου Δημόσιας Σχολής Τεχνών και Επαγγελμάτων διορίζεται επί τριετή θητεία με απόφαση του Υπουργού Εθνικής Παιδείας και Θρησκευμάτων, μετά από πρόταση του Διοικητικού Συμβουλίου της Σχολής. Για τη θέση του Γενικού Διευθυντή απαιτούνται:
i) Πτυχίο Α.Ε.Ι. ή Τ.Ε.Ι. της ημεδαπής ή ισότιμο της αλλοδαπής, που αποτελεί τυπικό προσόν διορισμού σε κλάδο εκπαιδευτικών της δημόσιας εκπαίδευσης.
ii) Εμπειρία στη διεύθυνση οργανισμών ή υπηρεσιών και γνώση της ελληνικής δημόσιας διοίκησης.
iii) Γνώσεις τεχνικές ή οικονομικές, που αποδεικνύονται από αντίστοιχες εμπειρίες.
iv) Γνώσεις του ελληνικού εκπαιδευτικού συστήματος και ιδιαίτερα του συστήματος της τεχνικής επαγγελματικής εκπαίδευσης και κατάρτισης.
v) Γνώση των ευρωπαϊκών εκπαιδευτικών συστημάτων και προοπτικών με ιδιαίτερη βαρύτητα της τεχνικής επαγγελματικής εκπαίδευσης και κατάρτισης.
vi) Επαρκή γνώση μιας τουλάχιστον ξένης γλώσσας, που χρησιμοποιούνται στην Ευρωπαϊκή 'Eνωση.
β) Για την επιλογή του Γενικού Διευθυντή εκδίδεται σχετική προκήρυξη του Προέδρου του Διοικητικού Συμβουλίου της Σιβιτανιδείου Δημόσιας Σχολής Τεχνών και Επαγγελμάτων, η οποία δημοσιεύεται στον ημερήσιο τύπο και με την οποία τάσσεται προθεσμία τριάντα (30) ημερών για την υποβολή υποψηφιοτήτων.
γ) Η επιλογή του Γενικού Διευθυντή γίνεται από το Δ.Σ. της Σχολής, το οποίο συνεκτιμά τυχόν μεταπτυχιακούς τίτλους σπουδών σχετικά με τη Διοίκηση και τα εκπαιδευτικά συστήματα, την επαγγελματική και επιστημονική δραστηριότητα, καθώς και σχετικές δημοσιεύσεις των υποψηφίων.
δ) Στο Γενικό Διευθυντή της Σιβιτανιδείου Δημόσιας Σχολής Τεχνών και Επαγγελμάτων καταβάλλεται μηνιαία αποζημίωση, της οποίας το ύψος καθορίζεται με κοινή απόφαση των Υπουργών Εθνικής Παιδείας και Θρησκευμάτων και Οικονομικών. 
ε) Στον υπηρετούντα κατά την έναρξη της ισχύος του παρόντος νόμου Γενικό Διευθυντή της Σιβιτανιδείου Δημόσιας Σχολής Τεχνών και Επαγγελμάτων καταβάλλεται μέχρι τη λήξη της θητείας του η αποζημίωση του παρόντος άρθρου.
21.α) Οι τακτικοί καθηγητές όλων των Στρατιωτικών Σχολών των Ενόπλων Δυνάμεων απολύονται με προεδρικό διάταγμα, που εκδίδεται μετά από πρόταση του Υπουργού Εθνικής 'Αμυνας, μόλις λήξει το ακαδημαϊκό έτος μέσα στο οποίο συμπληρώνουν το εξηκοστό έβδομο (67) έτος της ηλικίας τους, ανεξαρτήτως χρόνου υπηρεσίας, καταργούμενης κάθε αντίθετης σχετικής διάταξης.
β) Οι ήδη υπηρετούντες τακτικοί καθηγητές που έχουν υπερβεί το 67ο έτος της ηλικίας τους αποχωρούν με τη λήξη του τρέχοντος εκπαιδευτικού έτους.
γ) Οι υπηρετούντες κατά την 1.1.1997 τακτικοί καθηγητές, που δεν έχουν υπερβεί το 67ο έτος της ηλικίας τους και έχουν απολυθεί λόγω συμπλήρωσης μικρότερου ορίου ηλικίας ή λόγω συμπλήρωσης χρόνου υπηρεσίας, επανέρχονται στην ενεργό υπηρεσία, μετά από αίτησή τους, που υποβάλλουν εντός αποκλειστικής προθεσμίας τριών (3) μηνών από τη δημοσίευση του παρόντος νόμου. Εκκρεμείς υποθέσεις ενώπιον δικαστηρίων καταργούνται.
δ) Η συμπλήρωση του ορίου ηλικίας διαπιστώνεται με πράξη του Διοικητή της οικείας στρατιωτικής σχολής, που εκδίδεται εντός του πρώτου τριμήνου του ως άνω ακαδημαϊκού έτους, βασιζόμενη σε:
i) ληξιαρχική πράξη γεννήσεως, εφόσον αυτή έχει συνταχθεί εντός ενενήντα (90) ημερών από την αναφερόμενη σε αυτήν ημερομηνία γεννήσεως,
ii) πράξη εγγραφής στα μητρώα δήμων ή κοινοτήτων με τις παραπάνω προϋποθέσεις.
22. Η απόφαση, που προβλέπεται από το άρθρο 15, Κεφάλαιο Β', παράγραφος 9 του ν. 1566/1985 (ΦΕΚ 167 Α') για τη διεξαγωγή του διαγωνισμού των υποψήφιων εκπαιδευτικών του κλάδου ΠΕ16 Μουσικής, σύμφωνα με τις διατάξεις της δεύτερης περιόδου του Κεφαλαίου Β' του άρθρου 12 του ν. 2552/1997 (ΦΕΚ 266 Α'), οι οποίοι έχουν πτυχίο αναγνωρισμένο μη πανεπιστημιακού μουσικού ιδρύματος της ημεδαπής ή ισότιμο της αλλοδαπής, εκδίδεται από τους Υπουργούς Εθνικής Παιδείας και Θρησκευμάτων και Εσωτερικών, Δημόσιας Διοίκησης και Αποκέντρωσης μετά από πρόταση του Α.Σ.Ε.Π..
23. Στις εξαιρέσεις της παρ. 5 του άρθρου 6 του ν. 2527/1997 και της ΠΥΣ 236/1994, όπως ισχύει, περιλαμβάνονται και οι συμβάσεις μίσθωσης έργου του προσωπικού που απασχολείται για την εκτέλεση Προγραμμάτων Σπουδών Επιλογής στα Α.Ε.Ι. και Τ.Ε.Ι. που χρηματοδοτούνται από το Επιχειρησιακό Πρόγραμμα Εκπαιδευτικής και Αρχικής Επαγγελματικής Κατάρτισης (Ε.Π.Ε.Α.Ε.Κ.) του Υπουργείου Εθνικής Παιδείας και Θρησκευμάτων, για την εκτέλεση ερευνητικών προγραμμάτων, που χρηματοδοτούνται μέσω των ειδικών λογαριασμών των Α.Ε.Ι.-Τ.Ε.Ι., της Ακαδημίας Αθηνών, του Παιδαγωγικού Ινστιτούτου, των ερευνητικών κέντρων και ερευνητικών ινστιτούτων, καθώς και για την εκτέλεση ερευνητικών προγραμμάτων των ερευνητικών κέντρων και των ερευνητικών ινστιτούτων της Γενικής Γραμματείας 'Ερευνας και Τεχνολογίας. Τα ως άνω ισχύουν και για τις συμβάσεις μίσθωσης έργου του προσωπικού που απασχολείται στο Κέντρο Εκπαιδευτικής 'Ερευνας (Κ.Ε.Ε.), στη Σχολή Εκπαιδευτικών Λειτουργών Επαγγελματικής Τεχνικής Εκπαίδευσης (Σ.Ε.Λ.Ε.Τ.Ε.) και στο Ινστιτούτο Διαρκούς Εκπαίδευσης Ενηλίκων (Ι.Δ.ΕΚ.Ε.), για την εκτέλεση προγραμμάτων που 
 

  



Σελίδα 10199 
χρηματοδοτούνται από το Ε.Π.Ε.Α.Ε.Κ. του Υπουργείου Εθνικής Παιδείας και Θρησκευμάτων.
24.α) Από 1.9.1998 για τη μεταφορά των μαθητών των δημόσιων σχολείων πρωτοβάθμιας και δευτεροβάθμιας εκπαίδευσης εγγράφονται σχετικές πιστώσεις στους προϋπολογισμούς εξόδων κάθε Περιφέρειας του άρθρου 1 του ν. 2503/1997 (ΦΕΚ 107 Α'). Με απόφαση του Γενικού Γραμματέα της Περιφέρειας επιχορηγούνται οι Νομαρχιακές Αυτοδιοικήσεις αυτής για την αντιμετώπιση των δαπανών μεταφοράς των μαθητών.
β) Η μεταφορά των μαθητών γίνεται σύμφωνα με τις διατάξεις του άρθρου 1 του ν. 2446/1996 (ΦΕΚ 276 Α'). Κατ' εξαίρεση είναι δυνατή η απευθείας ανάθεση της μεταφοράς σε λεωφορεία των ΚΤΕΛ ή ΡΟΔΑ και εάν δεν υπάρχουν σε τουριστικά λεωφορεία, εφόσον ο δι- ενεργούμενος δημόσιος μειοδοτικός διαγωνισμός απο-βαίνει άγονος. Κατά τα λοιπά εφαρμόζονται οι διατάξεις του άρθρου 2 παρ. 12 και 13 του ν. 2286/1995 (ΦΕΚ 19 Α') και των άρθρων 79 μέχρι 85 του ν. 2362/1995 (ΦΕΚ 247 Α').
γ) Στις περιπτώσεις μεταφοράς των μαθητών μεταξύ όμορων νομών, καθώς και στις περιπτώσεις μεταφοράς μαθητών μουσικών σχολείων, σχολείων παλιννοστούντων και σχολείων ειδικής αγωγής, η ανάθεση μεταφοράς μπορεί να γίνεται με απόφαση του Γενικού Γραμματέα της Περιφέρειας, εφαρμοζομένων κατά τα λοιπά των διατάξεων του εδ. β' της παρούσας παραγράφου.
δ) Με κοινή απόφαση των Υπουργών Εθνικής Παιδείας και Θρησκευμάτων, Εσωτερικών, Δημόσιας Διοίκησης και Αποκέντρωσης, Οικονομικών και Μεταφορών και Επικοινωνιών καθορίζονται οι όροι, οι προϋποθέσεις και οι διαδικασίες για τη μεταφορά ή την επιδότηση των μαθητών, και ο τρόπος των καταβαλλόμενων δαπανών στους δικαιούχους και το ύψος των επιδοτήσεων.
ε) Κατά τα λοιπά ισχύουν οι διατάξεις της παρ. 9 του άρθρου 2 του ν. 1566/1985 και η παρ. 25 του άρθρου 6 του ν. 2240/1994.
25. Με αποφάσεις του Υπουργού Εθνικής Παιδείας και Θρησκευμάτων μπορεί να συγκροτούνται ομάδες εργασίας, στις οποίες μετέχουν υποχρεωτικώς μέλη Δ.Ε.Π. των Α.Ε.Ι. ή Ε.Π. των Τ.Ε.Ι. ή δημόσιοι εκπαιδευτικοί ή υπάλληλοι και ιδιώτες, που μπορούν, λόγω των επιστημονικών γνώσεων ή της επιστημονικής κατάρτισης και πείρας, να συμβάλλουν στην αποδοτικότερη διεξαγωγή του έργου του Υπουργείου, με την κατάρτιση εισηγήσεων, μελετών, νομοθετικών ή διοικητικών κειμένων ή τη διενέργεια ερευνών. Στα μέλη των ομάδων εργασίας, τους γραμματείς και το απασχολούμενο προσωπικό χορηγείται αποζημίωση με κοινή απόφαση των Υπουργών Εθνικής Παιδείας και Θρησκευμάτων και Οικονομικών, σύμφωνα με τις κείμενες διατάξεις.
26. Στο άρθρο 14 του ν. 2238/1994 (ΦΕΚ 151 Α'), όπως συμπληρώθηκε με το άρθρο 10 παρ. 10 του ν. 2459/1997 (ΦΕΚ 17 Α'), προστίθεται παράγραφος 8 που έχει ως εξής:
"8. Το καθαρό ποσό της ειδικής αποζημίωσης που παίρνουν εκτός των αποδοχών της οργανικής τους θέσης οι αποσπασμένοι εκπαιδευτικοί πρωτοβάθμιας και δευτεροβάθμιας εκπαίδευσης σχολικών μονάδων της Βαυαρίας της Ομοσπονδιακής Δημοκρατίας της Γερμανίας (Ο.Δ.Γ.), με φορέα το Προξενείο της Ελλάδας φορολογείται αυτοτελώς με συντελεστή φόρου δεκαπέντε τοις εκατό (15%). Ο φόρος που αναλογεί στο εισόδημα αυτό υπολογίζεται κατά την εκκαθάριση της οικείας ετήσιας δήλωσης φορολογίας εισοδήματος. Με την καταβολή αυτού του φόρου εξαντλείται η φορολογική υποχρέωση των δικαιούχων για το ποσό αυτό των αμοιβών.
Κάθε άλλη παρακράτηση πέραν των προβλεπομένων από την αντίστοιχη διακρατική συμφωνία καταργείται."
Άρθρο 3
Από τη δημοσίευση του παρόντος καταργούνται:
α) η παράγραφος 5 του άρθρου 9 του ν. 1404/1983,
β) το εδ. β' της παρ. 5 και η παρ. 9 του Κεφαλαίου Γ' του άρθρου 15 του ν. 1404/1983, όπως αντικαταστάθηκε με το άρθρο 57 του ν. 2413/1996,
γ) η παράγραφος 2 της Υπουργικής Απόφασης Ε5/ 2220/1989, η οποία κυρώθηκε με την παράγραφο 6 άρθρο 1 του ν. 1865/1989 (ΦΕΚ 210 Α'),
δ) η πρώτη περίοδος της παρ. 4 του άρθρου 18 του ν. 1404/1983, όπως συμπληρώθηκε με την παρ. 1 του άρθρου 2 του ν. 1517/1985, καθώς και η παρ. 6 του άρθρου 18 του ν. 1404/1983 και το εδ. β' του άρθρου 38 περ. Γ' του ν. 1404/1983, όπως τροποποιήθηκαν με το άρθρο 9 παρ. 1 του ν. 1865/1989,
ε) η παρ. 2 του Κεφαλαίου Ε' του άρθρου 20 του ν. 1404/1983, όπως η τελευταία αντικαταστάθηκε με την παράγραφο 4 του άρθρου 57 του ν. 2413/1996,
στ) το εδ. γ' της παρ. 1 του άρθρου 16 του ν. 2327/ 1995,
ζ) η παρ. 14 του άρθρου 8 του ν. 2413/1996,
η) κάθε άλλη γενική ή ειδική διάταξη κατά το μέρος που αντίκειται στις διατάξεις του νόμου αυτού, καθώς και κατά το μέρος που ρυθμίζει θέματα που διέπονται από αυτόν.
Άρθρο 4
1.α. Τα λειτουργούντα πεντατάξια ιεροσπουδαστήρια, που λειτουργούν ένα στην Κομοτηνή του Νομού Ροδόπης και ένα στον Εχίνο του Νομού Ξάνθης, για την εκπαίδευση θρησκευτικών λειτουργών των μουσουλμάνων, μετατρέπονται σε εξατάξια.
β. Στα ιεροσπουδαστήρια δικαιούνται να φοιτούν μαθητές, μουσουλμάνοι το θρήσκευμα, απόφοιτοι των δημοτικών σχολείων.
γ. Οι τίτλοι σπουδών που εκδίδονται από τα ιεροσπουδαστήρια και χορηγούνται στους αποφοίτους των τριών πρώτων τάξεων είναι ισότιμοι με τους τίτλους σπουδών των δημόσιων εκκλησιαστικών. τίτλοι σπουδών που εκδίδονται και χορηγούνται στους αποφοίτους των υπολοίπων τριών τάξεων είναι ισότιμοι με τους τίτλους σπουδών των δημόσιων εκκλησιαστικών λυκείων.
δ. Με αποφάσεις του Υπουργού Εθνικής Παιδείας και Θρησκευμάτων καθορίζονται:
i) Η σύνθεση του διδακτικού προσωπικού.
ii) Το αναλυτικό και ωρολόγιο πρόγραμμα, τα βιβλία των διδασκόμενων μαθημάτων και η γλώσσα διδασκαλίας αυτών.
iii) Θέματα εγγραφών, φοίτησης, εξετάσεων και οργάνωσης της μαθητικής ζωής, καθώς και κάθε άλλη ρύθμιση σχετική με τη λειτουργία τους.
iv) Θέματα εσωτερικής λειτουργίας.
v) Θέματα που αφορούν τη συντήρηση και επισκευή των σχολικών κτιρίων και της οικονομικής, γενικά, διαχείρισής τους.
ε. Την εποπτεία των ιεροσπουδαστηρίων ασκεί ο Υπουργός Εθνικής Παιδείας και Θρησκευμάτων, δια του προϊσταμένου του Συντονιστικού Γραφείου Α/βάθμιας και Β/βάθμιας Μειονοτικής Εκπαίδευσης.
στ. Μέχρι ολοκληρώσεως των ρυθμίσεων για τη λειτουργία των ως άνω εκπαιδευτηρίων, εξακολουθούν να λειτουργούν ως έχουν τα ήδη λειτουργούντα πεντατάξια.
2. Στο Διευθυντή του παραρτήματος Πατρών της ΠΑ.ΤΕ.Σ. της Σ.Ε.Λ.Ε.Τ.Ε., που κατέχει θέση μέλους Δ.Ε.Π. Α.Ε.Ι., καταβάλλεται η προβλεπόμενη μηνιαία αποζημίωση για τους Διευθυντές των Περιφερειακών Επιμορφωτικών Κέντρων (Π.Ε.Κ.) που προβλέπεται από τις ισχύουσες διατάξεις. Η διάταξη αυτή ισχύει από την 1.9.1996.
Άρθρο 5
1. Το ύψος της ωριαίας αποζημίωσης των διδασκόντων στα προγράμματα Π.Δ.Σ. της Α' τάξης Λυκείου ανέρχεται σε 6.500 δρχ. που καταβάλλονται στο τέλος κάθε μήνα με κατάσταση πληρωμής που θεωρεί ο Συντονιστής της πρόσθετης διδακτικής στήριξης.
2. Ο Συντονιστής αμείβεται, ανάλογα με τον αριθμό των τμημάτων Π.Δ.Σ. που συντονίζει, ως ακολούθως:
i. από 1 έως 5 τμήματα, με 150.000 δρχ. εφάπαξ,
 

  



Σελίδα 10200 
ii) από 6 έως 10 τμήματα, με 200.000 δρχ. εφάπαξ και
iii) από 11 τμήματα και πάνω με 250.000 δρχ. εφάπαξ για κάθε σχολικό έτος.
3. Ο βοηθός Συντονιστή αμείβεται με το 60% της αμοιβής του Συντονιστή.
4. Οι υπεύθυνοι συνολικής διαχείρισης των Προγραμμάτων Πρόσθετης Διδακτικής Στήριξης, Προϊστάμενοι Διευθύνσεων και Γραφείων της Δευτεροβάθμιας Εκπαίδευσης, αμείβονται ως εξής:
i) εφόσον εποπτεύουν από 1 έως 5 σχολικές μονάδες με το ποσό των 150.000 δρχ. εφάπαξ,
ii) εφόσον εποπτεύουν από 6 έως 10 σχολικές μονάδες με το ποσό των 200.000 δρχ. εφάπαξ,
iii) και για 11 ή περισσότερες σχολικές μονάδες με το ποσό των 250.000 δρχ. εφάπαξ.
5. Οι βοηθοί προϊσταμένων Διευθύνσεων και Γραφείων αμείβονται με το 60% της αμοιβής των προϊσταμένων.
6. Οι σχολικοί σύμβουλοι οι οποίοι έχουν την επιστημονική, παιδαγωγική και διδακτική εποπτεία της λειτουργίας των τμημάτων Π.Δ.Σ. αμείβονται ανάλογα με τον αριθμό των τμημάτων αυτών, ως ακολούθως:
α) από 1 έως 10 τμήματα, με 100.000 δρχ. εφάπαξ,
β) από 10 τμήματα και άνω με 150.000 δρχ. εφάπαξ.
7. Σε περίπτωση που, λόγω της λειτουργίας κοινών προγραμμάτων Π.Δ.Σ., απαιτείται μετακίνηση μαθητών σε άλλη πόλη ή σε ιδιαίτερα μεγάλη απόσταση στην ίδια πόλη, με απόφαση του οικείου προϊσταμένου Διεύθυνσης μπορεί να καλύπτεται η σχετική δαπάνη για τη διατροφή και μετακίνηση των μαθητών μέχρι του ποσού των 1.000 δρχ. ανά μαθητή ημερησίως.
8. Οι δαπάνες φωτισμού, θέρμανσης και καθαριότητας των αιθουσών διδασκαλίας, καθώς και κάθε άλλη στεγαστική ή λειτουργική δαπάνη καλύπτονται μέχρι του ποσού των 400.000 δρχ. ανά σχολείο και ανά σχολικό έτος.
9. Οι δαπάνες για το εκπαιδευτικό υλικό και τα αναλώσιμα καλύπτονται μέχρι του ποσού των 130 δρχ. ανά ώρα και ανά μαθητή.
10. Με κοινή απόφαση των Υπουργών Εθνικής Παιδείας και Θρησκευμάτων και Οικονομικών μπορεί να τροποποιούνται τα ανωτέρω ποσά.
'Άρθρο 6
Από τις διατάξεις του παρόντος νόμου εκτιμάται ότι προκαλείται για το οικονομικό έτος 1998 δαπάνη ύψους 288.605.000 δρχ. και κατά την επόμενη πενταετία ετήσια δαπάνη ύψους 462.986.000 δρχ..
Για το οικονομικό έτος 1998 δαπάνη ύψους 288.605. 000 δρχ. θα καλυφθεί από τις πιστώσεις του ΚΑΕ 5173 του Φ 19-110 του Υπουργείου Εθνικής Παιδείας και Θρησκευμάτων.
Κατά την επόμενη πενταετία η ετήσια δαπάνη ύψους 462.986.000 δρχ. θα καλυφθεί από τις πιστώσεις των ΚΑΕ της ομάδας 0200 του Φ 19-240 του τακτικού προϋπολογισμού του Υπουργείου Εθνικής Παιδείας και Θρησκευμάτων.
Άρθρο 7
Η ισχύς του παρόντος νόμου αρχίζει από τη δημοσίευσή του στην Εφημερίδα της Κυβερνήσεως, εκτός εάν ορίζεται διαφορετικά από τις επί μέρους διατάξεις του.]
ΠΡΟΔΡΕΥΩΝ (Νικόλαος Κατσαρός): Παρακαλώ, το Σώμα να εξουσιοδοτήσει το Προεδρείο για την υπ' ευθύνη του επικύρωση των Πρακτικών ως προς την ψήφιση στο σύνολο του παραπάνω νομοσχεδίου.
ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.
ΠΡΟΕΔΡΕΥΩΝ (Νικόλαος Κατσαρός): Παρεσχέθη η ζητηθείσα εξουσιοδότηση.
Εισερχόμαστε στη συζήτηση επί των άρθρων και του συνόλου του σχεδίου νόμου του Υπουργείου Δημόσιας Τάξης: "Υπηρεσίες Συνοριακής Φύλαξης - Δήλωση περιουσιακής κατάστασης αστυνομικών και άλλες διατάξεις".
Κύριοι συνάδελφοι, στην επιτροπή είχαν συζητηθεί τα άρθρα σε δύο ενότητες. Η πρώτη ενότητα περιελάμβανε τα άρθρα 1 έως και 6 και η δεύτερη όλα τα υπόλοιπα. Πιστεύω, ότι δεν θα υπάρχει αντίρρηση να ακολουθήσουμε την ίδια τακτική.
ΠΡΟΚΟΠΗΣ ΠΑΥΛΟΠΟΥΛΟΣ: Κύριε Πρόεδρε, το λόγο παρακαλώ.
ΠΡΟΕΔΡΕΥΩΝ (Νικόλαος Κατσαρός): Ορίστε, κύριε Παυλόπουλε, έχετε το λόγο.
ΠΡΟΚΟΠΗΣ ΠΑΥΛΟΠΟΥΛΟΣ: Κύριε Πρόεδρε, στην επιτροπή είχε γίνει πράγματι αυτό το οποίο λέτε. θεωρώ όμως, ότι είναι εντελώς διαφορετικό το θέμα της Επιτροπής και διαφορετικό το θέμα της Ολομέλειας. Προσωπικά, πιστεύω ότι θα πρέπει να υπάρξει συζήτηση των άρθρων 1 και 2 σε πρώτη φάση, γιατί αφορούν την οργάνωση της υπηρεσίας. Στη συνέχεια, να συζητηθεί η ενότητα των άρθρων 3, 4 και 5 και 6. Κατόπιν, τα άρθρα 7, 8, 9, 10 κλπ., που είναι εντελώς διαφορετικά. Δηλαδή, θα πρέπει να κατανείμουμε σε δύο ενότητες το κύριο σώμα του σχεδίου νόμου και σε μία ενότητα τα λοιπά θέματα, τα οποία δεν σχετίζονται αμέσως.
Και βέβαια, θα πρέπει να συμφωνήσουμε για το ζήτημα των τροπολογιών. Είναι πολλές οι τροπολογίες, τις οποίες έχει φέρει ο κύριος Υπουργός. Και βέβαια, στο θέμα των τροπολογιών, θα πρέπει να συζητήσουμε σοβαρά, επειδή οι τροπολογίες, αν δεν κάνω λάθος, νομοτεχνικά θα πάνε στα πρώτα άρθρα. Και μιλάμε για τρεις τροπολογίες ιδιαίτερα σημαντικές, εκ των οποίων η μία, η οποία αφορά τη δημιουργία του σώματος επιθεώρησης, έχει κρίσιμο χαρακτήρα.
Η παράκληση, λοιπόν, κύριε Πρόεδρε, θα ήταν να δούμε σε μια πρώτη ενότητα χωριστά τα άρθρα 1 και 2, σε μια δεύτερη ενότητα τα άρθρα 3, 4, 5 και 6 και κατόπιν τα υπόλοιπα. Άρα, θα ζητούσα να γίνει σε τρεις ενότητες η συζήτηση.
ΠΡΟΕΔΡΕΥΩΝ (Νικόλαος Κατσαρός): Υπάρχει άλλη παρατήρηση στο διαδικαστικό αυτό θέμα;
Ορίστε, κύριε Ιωαννίδη, έχετε το λόγο.
ΦΟΙΒΟΣ ΙΩΑΝΝΙΔΗΣ: Αντίρρηση ουσιαστική δεν έχω. Έχω, όμως, την εντύπωση ότι θα υπάρξει πρόβλημα χρόνου, εφόσον υπάρξει εγγραφή και πολλών ομιλητών, αν πάμε σε τρεις ενότητες. Δεν νομίζω ότι θα υπάρξει επαρκής χρόνος, εκτός εάν πάμε μέχρι το βράδυ.
ΝΙΚΟΛΑΟΣ ΓΚΕΛΕΣΤΑΘΗΣ: Δεν μπορεί να συζητηθεί σε άλλη συνεδρίαση την Τρίτη, την Τετάρτη ή την Πέμπτη;
ΦΟΙΒΟΣ ΙΩΑΝΝΙΔΗΣ: Δεν νομίζω. Πρέπει να τελειώσουμε σήμερα.
Εν πάση περιπτώσει, δεν επιμένω, κύριε Πρόεδρε.
ΠΡΟΕΔΡΕΥΩΝ (Νικόλαος Κατσαρός): Ο κ. Κουβέλης έχει το λόγο.
ΦΩΤΗΣ ΚΟΥΒΕΛΗΣ: Νομίζω ότι, αν πάμε με δύο ενότητες, θα έχουμε τη δυνατότητα να διατυπώσουμε τις παρατηρήσεις μας, τις αντιρρήσεις μας ή τις συμφωνίες μας.
Νομίζω, κύριε Παυλόπουλε, ότι θα εξοικονομήσουμε χρόνο, αν πάμε σε δύο ενότητες. Δεν θα αδικήσουμε τη συζήτηση.
Αυτήν την άποψη έχω, κύριε Πρόεδρε.
ΠΡΟΕΔΡΕΥΩΝ (Νικόλαος Κατσαρός): Ύστερα από τις παρατηρήσεις και του κ. Ιωαννίδη και του κ. Κουβέλη, τι λέτε, κύριε Παυλόπουλε;
ΠΡΟΚΟΠΗΣ ΠΑΥΛΟΠΟΥΛΟΣ: Κύριε Πρόεδρε, μόνον υπό τον όρο ότι πραγματικά για τις τροπολογίες θα μας δοθεί η δυνατότητα να συζητήσουμε. Είναι πολύ σοβαρές. 
Προσωπικά, πιστεύω και αντιλαμβάνομαι ότι θα χάσουμε πολύ χρόνο .Όμως, το ζήτημα είναι, ότι ούτως απεφάνθη η Διάσκεψη των Προέδρων και ο Πρόεδρος της Βουλής, δηλαδή έβαλαν μόνο μία ημέρα. Δεν είναι δικό μας το θέμα, εάν έβαλαν για ένα τόσο σοβαρό θέμα, για όλα τα άρθρα, μία μόνο ημέρα. Εγώ πιστεύω ότι πρέπει να υπάρξει εκτενής συζήτηση.
Από εκεί και πέρα, εάν γίνει σε δύο ενότητες, θα πρέπει να έχουμε τον ανάλογο χρόνο. Δεν πιστεύω ότι θα εξοικονομήσουμε χρόνο. Εάν όμως γίνει σε δύο ενότητες, θα 
 

  



Σελίδα 10201 
ζητήσουμε να έχουμε τον ανάλογο χρόνο και για δευτερολογίες βεβαίως, οπότε από εκεί και πέρα, ο χρόνος θα είναι περίπου ο ίδιος.
ΠΡΟΕΔΡΕΥΩΝ (Νικόλαος Κατσαρός): Οι δύο ενότητες διευκολύνουν αυτό που ζητάτε.
Νομίζω ότι συμφωνούμε, κύριοι συνάδελφοι, να συζητήσουμε τα άρθρα σε δύο ενότητες με κάποια ανοχή, εις τρόπον ώστε να έχουμε πολύ περισσότερο χρόνο για τη συζήτηση και των τροπολογιών.
ΝΙΚΟΛΑΟΣ ΓΚΕΛΕΣΤΑΘΗΣ: Δεν συμφωνούμε, κύριε Πρόεδρε, αλλά εν πάση περιπτώσει, δεν μπορούμε να κάνουμε διαφορετικά.
ΠΡΟΕΔΡΕΥΩΝ (Νικόλαος Κατσαρός): Το κακό είναι ότι δεν ακούγεστε.
ΝΙΚΟΛΑΟΣ ΓΚΕΛΕΣΤΑΘΗΣ: Κύριε Πρόεδρε είπα ότι δεν συμφωνούμε, αλλά βεβαίως, δεν μπορούμε να κάνουμε διαφορετικά. 'Ενα τόσο σοβαρό νομοσχέδιο να μην τύχει της δέουσας επεξεργασίας και να μη δοθεί η δυνατότητα στους συναδέλφους να αναπτύξουν τις απόψεις τους; Δεν μπορώ να καταλάβω, δηλαδή, πως η Διάσκεψη των Προέδρων αποφασίζει -όχι ομόφωνα βεβαίως, είναι γνωστό ότι αποφασίζει κατά πλειοψηφία- κατ' αυτόν τον τρόπο και αφαιρεί τη δυνατότητα από τους συναδέλφους να εκτελούν το καθήκον τους στην Αίθουσα, κύριε Πρόεδρε.
ΠΡΟΕΔΡΕΥΩΝ (Νικόλαος Κατσαρός): Ο εισηγητής του ΠΑΣΟΚ κ. Στά|κος έχει το λόγο επί της πρώτης ενότητας των άρθρων 1 έως και 6. 
ΓΕΩΡΓΙΟΣ ΡΩΜΑΙΟΣ (Υπουργός Δημόσιας Τάξης): Κύριε Πρόεδρε, παρακαλώ το λόγο.
ΠΡΟΕΔΡΕΥΩΝ (Νικόλαος Κατσαρός): Με συγχωρείτε, κύριε Στάϊκο, έχει να κάνει κάποιες παρατηρήσεις ο κύριος Υπουργός.
Ορίστε, κύριε Υπουργέ, έχετε το λόγο.
ΓΕΩΡΓΙΟΣ ΡΩΜΑΙΟΣ (Υπουργός Δημόσιας Τάξης): Κύριε Πρόεδρε, έχω να κάνω κάποιες διορθώσεις, προσθήκες με βάση τη συζήτηση που έγινε στη Διαρκή Επιτροπή. Θα τις αναγνώσω αλλά για να είναι σαφείς τις έχω διανείμει, κύριε Πρόεδρε, ώστε να μπορούν οι συνάδελφοι να τις έχουν μπροστά τους κατά τη συζήτηση. Για λόγους τυπικούς όμως, πρέπει και να τις διαβάσω.
Στο άρθρο 1 παράγραφος 1, στον πρώτο στίχο της πρώτης παραγράφου μετά τη λέξη "συνιστώνται" τίθεται εντός κομμάτων η φράση "σύμφωνα με τις διατάξεις της παραγράφου 2 του παρόντος άρθρου", ώστε να συνδεθεί εννοιολογικά.
Για τον ίδιο λόγο η παράγραφος 2 του ιδίου άρθρου αναδιατυπώνεται ως εξής: "Η ίδρυση, η οργάνωση, η λειτουργία και οι αρμοδιότητες των υπηρεσιών συνοριακής φύλαξης καθορίζονται με προεδρικό διάταγμα που προτείνεται από τους Υπουργούς Οικονομικών και Δημόσιας Τάξης.
Στο άρθρο 2 παράγραφος 3 προστίθεται εδάφιο ως εξής:
"Ο αριθμός των ως άνω θέσεων δύναται να αυξάνεται με προεδρικό διάταγμα που προτείνεται από τους Υπουργούς Οικονομικών και Δημόσιας Τάξης". 
Το άρθρο 3 αναδιατυπώνεται ως εξής:
"Για την εκπλήρωση της κατά το άρθρο 1 αποστολής των ως άνω Υπηρεσιών, η φύση και οι ιδιαιτερότητες της οποίας απαιτούν ιδιαίτερα φυσικά και σωματικά προσόντα, προσλαμβάνονται ως Συνοριακοί Φύλακες με σύστημα αντικειμενικών κριτηρίων (μόρια)" -αυτή είναι η προσθήκη- "άνδρες Έλληνες πολίτες, οι οποίοι έχουν εκπληρώσει τις στρατιωτικές τους υποχρεώσεις, δεν έχουν υπερβεί το 32ο έτος της ηλικίας τους και κατοικούν την τελευταία διετία ή κατοικούσαν από της γεννήσεώς τους και μέχρι τη συμπλήρωση του 18ου έτους της ηλικίας τους σε παραμεθόριους νομούς, όπου λειτουργούν ή πρόκειται να λειτουργήσουν Υπηρεσίες Συνοριακής Φύλαξης, και κατά προτίμηση σε περιοχές των νομών αυτών, που περιλαμβάνονται στην τοπική αρμοδιότητα των εν λόγω Υπηρεσιών. Με απόφαση του Υπουργού Δημόσιας Τάξης καθορίζεται κάθε φορά ο αριθμός των προσλαμβανομένων Συνοριακών Φυλάκων από κάθε νομό.
Τα λοιπά προσόντα των Συνοριακών Φυλάκων, το όργανο, τα κριτήρια και η διαδικασία πρόσληψής τους, οι προϋποθέσεις ανανέωσης της θητείας τους, η διαδικασία απόλυσής τους, τα απαιτούμενα δικαιολογητικά και κάθε άλλη αναγκαία λεπτομέρεια, καθορίζονται με προεδρικό διάταγμα που εκδίδεται μετά από πρόταση του Υπουργού Δημόσιας Τάξης".
Στο άρθρο 4 παράγραφος 1, το πρώτο εδάφιο αναδιατυπώνεται ως εξής: "Οι συνοριακοί φύλακες υφίστανται κατάλληλη βασική εκπαίδευση για διάστημα τουλάχιστο τεσσάρων (4) μηνών".
Στην παράγραφο 2 του ιδίου άρθρου, η τελευταία φράση "Διευθυντή της Κεντρικής Υπηρεσίας" αντικαθίσταται με τη φράση "Αρχηγού της Ελληνικής Αστυνομίας", ώστε το όργανο στο οποίο ανατίθεται η αρμοδιότητα για τις τοποθετήσεις και μεταθέσεις των συνοριακών φυλάκων να έχει και το ανάλογο κύρος. Επίσης, στην ίδια παράγραφο προστίθεται εδάφιο -αυτή ήταν γενική αξίωση- ως εξής: "Μετάταξη των Συνοριακών Φυλάκων σε άλλη κατηγορία προσωπικού ή απόσπασή τους σε άλλη υπηρεσία απαγορεύεται".
Στην παράγραφο 8 του ιδίου άρθρου, η περίπτωση "δ" αναδιατυπώνεται -είναι φραστικό αυτό- ως εξής: "δ. Με τη λήξη της πενταετίας, εφόσον αυτή δεν ανανεώνεται". Επίσης στην ίδια παράγραφο προστίθεται περίπτωση "ζ" ως εξής: "ζ. Αν αποτύχει ο προσλαμβανόμενος στη βασική εκπαίδευση". 
Στο ίδιο άρθρο προστίθεται μια νέα παράγραφος 10 την οποία θεωρούμε σημαντική και η οποία έχει ως εξής: "Οι διατάξεις της παραγράφου 4 του άρθρου 7 του ν. 1339/1983, όπως αντικαταστάθηκαν με την παράγραφο 3 του άρθρου 5 του ν. 2452/1996, εφαρμόζονται ανάλογα και στην περίπτωση θανάτου ή ανικανότητας σε ποσοστό τουλάχιστον 67%, συνεπεία τραυματισμού συνοριακού φύλακα κατά την εκτέλεση διατεταγμένης υπηρεσίας και ένεκα αυτής".
Η ρύθμιση αυτή επιβάλλεται για λόγους ίσης προστασίας των οικογενειών των συνοριακών φυλάκων, που πεθαίνουν ή τραυματίζονται κατά την ενάσκηση των καθηκόντων τους". Δηλαδή, εφαρμόζεται σ' αυτούς ό,τι εφαρμόζεται και για τους αστυνομικούς. Νομίζω ότι αυτό πρέπει να γίνει.
Ευχαριστώ.
(Στο σημείο αυτό ο Υπουργός, κ. Ρωμαίος, καταθέτει για τα Πρακτικά τις προαναφερθείσες αυτές διατυπώσεις, οι οποίες έχουν ως εξής:
"ΔΗΛΩΣΗ κ. ΥΠΟΥΡΓΟΥ
1. Στο άρθρο 1 παρ. 1, στον πρώτο στίχο της πρώτης παραγράφου μετά τη λέξη "συνιστώνται" τίθεται εντός κομμάτων η φράση "σύμφωνα με τις διατάξεις της παρ. 2 του παρόντος άρθρου", ώστε να συνδεθεί εννοιολογικά καλύτερα το περιεχόμενό της με την παρ. 2 του ίδιου άρθρου.
2. Για τον ίδιο ως άνω λόγο η παρ. 2 του ιδίου άρθρου αναδιατυπώνεται ως εξής : " Η ίδρυση, η οργάνωση, η λειτουργία και οι αρμοδιότητες των υπηρεσιών συνοριακής φύλαξης καθορίζονται με προεδρικό διάταγμα που προτείνεται από τους Υπουργούς Οικονομικών και δημόσιας Τάξης".
3. Στο άρθρο 2 παρ. 3 προστίθεται εδάφιο ως εξής:
" Ο αριθμός των ως άνω θέσεων δύναται να αυξάνεται με προεδρικό διάταγμα που προτείνεται από τους Υπουργούς Οικογομικών και Δημόσιας Τάξης", ώστε να μπορούν να καλυφθούν μελλοντικές ανάγκες με σχετικά σύντομες διαδικασίες.
4. Το άρθρο 3 αναδιατυπώνεται ως εξής:
" 1. Για την εκπλήρωση της κατά το άρθρο 1 αποστολής των ως άνω Υπηρεσιών, η φύση και οι ιδιαιτερότητες της οποίας απαιτούν ιδιαίτερα φυσικά και σωματικά προσόντα, προσλαμβάνονται ως Συνοριακοί Φύλακες, με σύστημα αντικειμενικών κριτηρίων (μόρια) άνδρες 'Ελληνες πολίτες, οι οποίοι έχουν εκπληρώσει τις στρατιωτικές τους υποχρεώσεις, δεν έχουν υπερβεί το 32ο έτος της ηλικίας τους και κατοικούν την τελευταία διετία ή κατοικούσαν από της γεννήσεώς τους και μέχρι τη συμπλήρωση του 18ου έτους της ηλικίας τους σε παραμεθόριους νομούς, όπου λειτουργούν ή πρόκειται να λειτουργήσουν Υπηρεσίες Συνοριακής Φύλαξης, και κατά προτίμηση αε περιοχές των νομών αυτών, που περιλαμβάνονται στην τοπική αρμοδιότητα των εν λόγω Υπηρεσιών. Με 
 

  



Σελίδα 10202 
απόφαση του Υπουργού Δημόσιας Τάξης καθορίζεται κάθε φορά ο αριθμός των προσλαμβανομένων Συνοριακών Φυλάκων από κάθε νομό.
2. Τα λοιπά προσόντα των Συνοριακών Φυλάκων, το όργανο, τα κριτήρια και η διαδικασία πρόσληψης τους, οι προϋποθέσεις ανανέωσης της θητείας τους, η διαδικασία απόλυσής τους, τα απαιτούμενα δικαιολογητικά και κάθε άλλη αναγκαία λεπτομέρεια καθορίζονται με προεδρικό διάταγμα που εκδίδεται μετά από πρόταση του Υπουργού δημόσιας Τάξης ".
Έτσι αποδίδεται εναργέστερα, προς άρση κάθε αμφιβολίας ότι ο τρόπος πρόσληψης των συνοριακών φυλάκων θα γίνεται με σύστημα αντικειμενικών κριτηρίων. Παράλληλα δε, καθορίζεται ρητά ως αναγκαία προϋπόθεση πρόσληψης των υποψηφίων ελάχιστος χρόνος κατοικίας στους παραμεθόριους νομούς, όπου λειτουργούν ή πρόκειται να λειτουργήσουν Υπηρεσίες Συνοριακής φύλαξης.
5. Στο άρθρο 4 παρ. 1, το πρώτο εδάφιο αναδιατυπώνεται ως εξής: συνοριακοί φύλακες υφίστανται κατάλληλή βασική εκπαίδευση για διάστημα τουλάχιστον τεσσάρων (4) μηνών", ώστε να επιμηκυνθεί ο χρόνος εκπαίδευσης των συνοριακών φυλάκων.
6. Στην παρ. 2 του ίδιου άρθρου, η τελευταία φράση "Διευθυντή της Κεντρικής Υπηρεσίας" αντικαθίσταται με την φράση "Αρχηγού της Ελληνικής Αστυνομίας", ώστε το όργανο στο οποίο ανατίθεται η αρμοδιότητα για τις τοποθετήσεις και μεταθέσεις των συνοριακών φυλάκων έχει και το ανάλογο κύρος. Επίσης στην ίδια παράγραφο προστίθεται εδάφιο ως εξής: "Μετάταξη των Συνοριακών Φυλάκων σε άλλη κατηγορία προσωπικού ή απόσπασή τους σε άλλη υπηρεσία απαγορεύεται", προκειμένου ν' αποκλεισθεί κάθε δυνατότητα απασχόλησης συνοριακών φυλάκων σε έργα ξένα προς την κύρια αποστολή τους, πράγμα που θα οδηγούσε στον εκφυλισμό και την αναποτελεσματικότητα του θεσμού.
7. Στην παράγραφο 8 του ιδίου άρθρου, η περίπτωση "δ" αναδιατυπώνεται ως εξής: "δ. Με τη λήξη της 5νταετίας, εφόσον αυτή δεν ανανεώνεται". Επίσης στην ίδια παράγραφο προστίθεται περίπτωση "ζ" ως εξής: "ζ". Αν αποτύχει ο προσλαβανόμενος στη βασική εκπαίδευση". 'Ετσι καθίστανται σαφέστεροι οι λόγοι για τους οποίους απολύονται οι συνοριακοί φύλακες.
8. Στο ίδιο άρθρο προστίθεται παρ. 10 ως εξής: "Οι διατάξεις της παρ. 4 του άρθρου 7 του ν. 1339/1983, όπως αντικαταστάθηκε με την παρ. 3 του άρθρου 5 του ν. 2452/1996, εφαρμόζονται ανάλογα και στην περίπτωση θανάτου ή ανικανότητος σε ποσοστό τουλάχιστον 67%, συνεπεία τραυματισμού, συνοριακού φύλακα κατά την εκτέλεση διατεταγμένης υπηρεσίας και ένεκα αυτής". Η ρύΘμιση αυτή επιβάλλεται για λόγους ίσης προστασίας των οικογενειών των συνοριακών φυλάκων που πεθαίνουν ή τραυματίζονται κατά την ενάσκηση των καθηκόντων τους.")
ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Κύριε Πρόεδρε, Παρακαλώ το λόγο.
ΠΡΟΕΔΡΕΥΩΝ (Νικόλαος Κατσαρός): Ορίστε, κύριε Τσοβόλα.
ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): 'Ακουσα τώρα τον κύριο Υπουργό να λέει ότι με προεδρικό διάταγμα μπορούν να αυξάνονται οι θέσεις. Αυτό το έχει υπογράψει ο Υπουργός Οικονομικών; Διότι απαγορεύεται από το Σύνταγμα.
ΓΕΩΡΓΙΟΣ ΡΩΜΑΙΟΣ (Υπουργός Δημόσιας Τάξης): Βεβαίως. 
ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Οι θέσεις επιτρέπεται να αυξάνονται ή να ιδρύονται μόνο με νόμο και αφού προηγουμένως, κατά τα άρθρα 73 και 75 του Συντάγματος, διασφαλιστούν οι πιστώσεις στον αντίστοιχο κωδικό αριθμό.
Παρακαλώ πολύ, να μην κάνουμε τέτοιες νομοθετικές καρικατούρες.
ΠΡΟΕΔΡΕΥΩΝ (Νικόλαος Κατσαρός): Ο κ. Στάϊκος έχει το λόγο.
ΕΥΑΓΓΕΛΟΣ ΣΤΑΪΚΟΣ: Κύριε Πρόεδρε, κύριοι συνάδελφοι, ύστερα από τη δήλωση που έγινε αμέσως προηγουμένως από τον κύριο Υπουργό, με τις αναδιατυπώσεις και διευκρινίσεις στα σχετικά άρθρα του νομοσχεδίου, νομίζω ότι δεν υπάρχει πλέον περιθώριο αντιρρήσεων εκ μέρους των συναδέλφων, για να μην ψηφιστεί το νομοσχέδιο και ιδιαίτερα τα άρθρα, -τα οποία θα συζητήσουμε- ομόφωνα.
Όλες οι αντιρρήσεις, όλες οι αιτιάσεις των συναδέλφων εστιάστηκαν πρώτον, στο ότι είναι ανεπαρκής ο αριθμός αυτός και επομένως, δεν θα μπορέσουν να καλύψουν όλο το μήκος των συνόρων μας και δεύτερον, στο ότι δεν υπήρχαν τα σχετικά προεδρικά διατάγματα. Και τα προεδρικά διατάγματα έλαβαν γνώση οι κύριοι συνάδελφοι, αλλά και όπως τόνισα κατά κόρον και τονίσθηκε και από άλλους συναδέλφους ο σκοπός της σύστασης αυτής της υπηρεσίας είναι συγκεκριμένος, η αποστολή είναι συγκεκριμένη και συνεπώς, δεν φιλοδοξεί με το νομοσχέδιο αυτό ο κύριος Υπουργός να καλύψει όλο το εκτεταμένο μήκος των συνόρων μας. Άλλοι είναι ταγμένοι για την φύλαξη των συνόρων.
Κύριε Πρόεδρε, με το άρθρο 1 προβλέπεται η σύσταση αυτών των ειδικών υπηρεσιών φύλαξης, που θα έχουν ως αποστολή την αποτροπή της παράνομης εισόδου αλλοδαπών στη χώρα, τον εντοπισμό και τη σύλληψη αυτών και την παραπομπή τους στη δικαιοσύνη, καθώς και τη δίωξη των προσώπων που διευκολύνουν την παράνομη είσοδο αλλοδαπών στη χώρα μας. 
Επίσης, καθορίζεται στην παράγραφο 2 του ιδίου άρθρου η σχέση των υπηρεσιών αυτών με τις λοιπές αστυνομικές, στρατιωτικές, λιμενικές και τελωνειακές αρχές και παρέχεται η εξουσιοδότηση στον Υπουργό, όπως είπα προηγουμένως, να εκδώσει διάταγμα, σχετικά με την ίδρυση της υπηρεσίας τη λειτουργία της και τις αρμοδιότητές της. 
Με το άρθρο 2 ρυθμίζονται τα θέματα στελέχωσης των υπηρεσιών συνοριακής φύλαξης και ειδικότερα προβλέπεται, ότι αυτή θα γίνεται από αστυνομικό προσωπικό, από πολιτικούς υπαλλήλους του Υπουργείου Δημόσιας Τάξης, καθώς και από τους συνοριακούς φύλακες, οι οποίοι θα προσλαμβάνονται με συγκεκριμένη θητεία.
Παρακάτω, διαλαμβάνει τη σχέση εργασίας με την οποία θα συνδέονται και κάνει τη διευκρίνιση, ότι γι' αυτούς δεν θα εφαρμόζονται οι διατάξεις που αφορούν τους δημόσιους πολιτικούς υπαλλήλους. 
Με το άρθρο 3 καθορίζεται η προέλευση και τα προσόντα των συνοριακών φυλάκων. Ειδικότερα προβλέπεται ότι, λόγω της αποστολής των ως άνω υπηρεσιών, τη φύση και τις ιδιαιτερότητες της εργασίας, απαιτούνται ιδιαίτερα φυσικά και σωματικά προσόντα. Γι' αυτό προσλαμβάνονται με αντικειμενικά κριτήρια και με διαφανείς διαδικασίες. Έτσι, αυτό που ελέχθη από τους συναδέλφους, ότι εξαιρείται από το ν. 2190, δεν ευσταθεί στην ουσία. Τυπικά εξαιρείται, διότι δεν μπορεί να υπαχθεί στον ν. 2190 η πρόσληψη των συνοριακών φυλάκων, δεδομένου ότι δεν υπάγονται οι ένστολοι σ' αυτόν το νόμο, αλλά με τις προϋποθέσεις που προσλαμβάνονται, δηλαδή με το βαθμό απολυτηρίου και με την προσθήκη άλλων μορίων, που αναφέρονται στα ειδικά προσόντα, που απαιτούνται για τη συγκεκριμένη κατηγορία -φυσικά και σωματικά προσόντα- λόγω των εδαφικών και άλλων ιδιαιτεροτήτων που παρουσιάζονται στην περιοχή αυτή. Έτσι εξασφαλίζεται και η αντικειμενικότητα και η διαφάνεια.
Στο σημείο αυτό, κύριε Υπουργέ, θέλω να πω ότι δεν ξέρω, αν έχετε λάβει γνώση μιας τροπολογίας συναδέλφων, οι οποίοι ισχυρίζονται ότι πρέπει να συμπεριληφθεί στους παραμεθόριους νομούς και ο Νομός Κοζάνης και ο Νομός Γρεβενών, διότι οι Νομοί αυτοί απέχουν λιγότερο από σαράντα χιλιόμετρα από τα σύνορα με την Αλβανία. Εσείς θα το κρίνετε αυτό και αν νομίζετε ότι μπορεί η τροπολογία αυτή να ενσωματωθεί στο νομοσχέδιο, να το κάνετε.
Επίσης, το άρθρο 3 έχει άμεση σχέση με αυτό που είπα προηγούμενα. Αυτοί οι οποίοι θα προτιμούνται, θα είναι όσοι κατάγονται ή προέρχονται από την περιοχή αυτή -το διευκρίνισε με τη δήλωσή του ο κύριος Υπουργός-εφόσον κατοικούν την τελευταία διετία εκεί ή εφόσον έμειναν στην περιοχή μέχρι το 18ο έτος της ηλικίας τους, ακόμα και αν 
 

  



Σελίδα 10203 
δεν κατοικούν τώρα εκεί.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Κύριε Πρόεδρε, παρακαλώ μία ανοχή, δεδομένου ότι δεν δευτερολόγησα...
ΠΡΟΕΔΡΕΥΩΝ (Νικόλαος Κατσαρός): Το δικαιούσθε άλλωστε.
Ορίστε, συνεχίστε.
ΕΥΑΓΓΕΛΟΣ ΣΤΑΪΚΟΣ: Δεν θα αργήσω. Σε δύο λεπτά τελειώνω.
Με τα άρθρα 4 και 5 ρυθμίζονται τα θέματα που αφορούν στις υποχρεώσεις, στα δικαιώματα και στην υπηρεσιακή κατάσταση των συνοριακών φυλάκων. Ειδικότερα ρυθμίζονται οι σχέσεις εργασίας των συνοριακών φυλάκων, με πενταετή θητεία, η οποία δύναται να ανανεώνεται και η οποία φυσικά προκλήθηκε λόγω της ιδιαιτερότητας των υπηρεσιών συνοριακής φύλαξης, καθώς και τα θέματα αποδοχών, ασφάλισης, εκπαίδευσης, τοποθετήσεων, μεταθέσεων, χρόνου εργασίας και της εν γένει υπηρεσιακής καταστάσεως αυτών. 
Εδώ ορθώς ο κύριος Υπουργός απέκλεισε την απόσπαση -άλλωστε αυτό τονίσθηκε από πολλούς συναδέλφους- είναι αυτονόητοι οι λόγοι, γιατί έτσι τελικά θα αποψιλωνόταν και η υπηρεσία αυτή με τις διάφορες αποσπάσεις, που όλοι μας ξέρουμε ότι γίνονται με την ευκολία που γίνονται. Ορθώς επίσης αποκλείει τις μετατάξεις και τις μεταθέσεις. 
Με το άρθρο 6 τίθεται γενική διάταξη για τα θέματα των συνοριακών φυλάκων, που δεν ρυθμίζονται με το νόμο. Θα εφαρμόζονται ανάλογα οι αντίστοιχες διατάξεις που ισχύουν για τους αστυφύλακες, ώστε, αν υπάρχουν τυχόν νομικά κενά στις ρυθμίσεις που αφορούν τους συνοριακούς φύλακες, αυτά θα καλύπτονται κατά τρόπο που θα προσιδιάζει στη φύση της αποστολής του προσωπικού αυτού.
Αυτά είχα να πω, κύριε Πρόεδρε, για την ενότητα αυτή.
Ευχαριστώ.
ΠΡΟΕΔΡΕΥΩΝ (Νικόλαος Κατσαρός): Ο κ. Τασούλας έχει το λόγο.
ΑΠΟΣΤΟΛΟΣ ΤΑΣΟΥΛΑΣ: Κύριε Πρόεδρε, η φιλοσοφία μας, η σκέψη μας για το νομοσχέδιο έχει εκτεθεί χθες στη συζήτηση επί της αρχής.
Σήμερα, θέλουμε να επισημάνουμε λίγα πράγματα πάνω στα άρθρα. 
Στο άρθρο 2, ο τρόπος με τον οποίο ρυθμίζεται η εργασιακή σχέση στο νομοσχέδιο, η πενταετής θητεία, μετατρέπει αυτούς τους εργαζόμενους σε όμηρους, όπως κάνει άλλωστε σε όλες τις περιπτώσεις η Κυβέρνηση, ποιος θα μείνει, ποιος θα φύγει και γίνονται τελικά πειθήνια όργανα.
Στη δεύτερη παράγραφο του ίδιου άρθρου, δίνονται αρμοδιότητες στο Σώμα αυτό, που έχουν σχέση με την έννομη τάξη. Αναφέρεται στις διατάξεις της παραγράφου 2 και 3 του άρθρου 3 του ν. 1481/84, οι οποίες εφαρμόζονται και στους συνοριακούς φύλακες, περί ειδικών καθηκόντων.
Είναι η περίπτωση που λέγαμε στη συζήτηση επί της αρχής του νομοσχεδίου, ότι γίνεται και επικίνδυνο αυτό το νομοσχέδιο για τον κόσμο που θα υπηρετεί εκεί.
Στο άρθρο 3 επισημαίνουμε ότι γίνεται η παράκαμψη του ν. 2190/94. Αλλά ούτε και με τον κανονισμό που προσλαμβάνονται στην Αστυνομία, γίνεται η πρόσληψη. Η διόρθωση που έκανε ο Υπουργός είναι μία γενική άποψη ότι θα προσλαμβάνονται με αντικειμενικά κριτήρια. Ποια είναι τα αντικειμενικά κριτήρια; Ποιος θα εφαρμόζει τα αντικειμενικά κριτήρια; Ένας Θεός ξέρει! Επομένως δεν έχει καμία ιδιαίτερη αξία η διόρθωση που κάνει ο Υπουργός.
Όσον αφορά το άρθρο 4, δεν μπορούμε να δικάσουμε εκ των προτέρων αλλά το θέμα με την εκπαίδευση ίσως χρειάζεται να είναι πιο συγκεκριμένο, πιο αναλυτικό. Γιατί έχουμε δει διάφορα προβλήματα σχετικά με την εκπαίδευση. Δεν εννοώ μόνο τα καψόνια, εννοώ και άλλα προβλήματα. Πρέπει να συγκεκριμενοποιήσετε τι εκπαίδευση θα είναι αλλά και πως θα γίνεται.
Γίνεται κάποια διόρθωση όσον αφορά την τοποθέτηση και τη μετάθεσή τους, στο ίδιο άρθρο, στην παράγραφο 2, από τον αρχηγό της Αστυνομίας. Και αυτό, όμως, δεν είναι αντικειμενικός τρόπος. Δεν είναι ο διευθυντής, είναι ο αρχηγός της Αστυνομίας. Είναι κάτι το οποίο πάλι θα ταλανίζει τους εργαζόμενους σ' αυτό το Σώμα.
Θα θέλαμε να ρωτήσουμε το εξής όσον αφορά την παράγραφο 4 του άρθρου 4: Γιατί όχι βραχεία άδεια και μακρά αναρρωτική άδεια σ' αυτήn την κατηγορία;
Επίσης στην παράγραφο 8 στο εδάφιο δ' του ιδίου άρθρου, δεν αλλάζει τίποτα. Δεν ανανεώνεται η πενταετία τους όταν κρίνονται ακατάλληλοι για ανανέωση. Όπως έγινε η αλλαγή, πάλι το ίδιο ισχύει. Γιατί θα γίνεται κάτι τέτοιο; Αν συμπληρωθεί αυτό και με τη δυνατότητα που θα έχουν για πολλές πενταετίες κάποιοι να προωθούνται και κάποιοι να κόβονται, καταλαβαίνετε ότι θα δημιουργηθεί ένα Σώμα που θα είναι στα χέρια κάθε φορά του Υπουργού και της Κυβέρνησης. Και καλά λέτε στην παράγραφο 8 στο εδάφιο ε' να δηλώνουν πίστη στο δημοκρατικό πολίτευμα της χώρας. Αλλά όταν βλέπουμε και μερικά φαινόμενα σαν αυτά τα γλέντια στη Θεσσαλονίκη, δεν ξέρουμε πόση αξία έχουν αυτά τα ζητήματα.
Τέλος, όσον αφορά το άρθρο 5 που αναφέρεται στα ασφαλιστικά θέματα του Σώματος αυτού. Εδώ πρέπει να πούμε ότι ενώ αλλού στοχεύει το νομοσχέδιο, ενώ σκέπτεται ότι θα έχει ένα Σώμα το οποίο θα φθάνει στα πενήντα πέντε χρόνια κλπ., ο χρόνος ασφάλισης δεν είναι ο ίδιος. Επίσης, όπως ασφαλίζονται στο ΙΚΑ, με διαφορετική σχέση -έχουμε πενταετείς, δεκαετείς μέχρι και τριακονταετείς- θα δημιουργηθούν προβλήματα στα ασφαλιστικά. Θα έχουμε διαφορετικές ασφαλίσεις στους ίδιους ανθρώπους και θα έχουμε προβλήματα. 'Ενας Θεός ξέρει πότε αυτοί οι άνθρωποι θα συμπληρώνουν συνταξιοδοτικά δικαιώματα.
ΠΡΟΕΔΡΕΥΩΝ (Νικόλαος Κατσαρός): Κύριοι συνάδελφοι, έχω την τιμή να σας ανακοινώσω ότι τη συνεδρίασή μας παρακολουθούν από τα δυτικά γενικά θεωρεία, αφού προηγουμένως ξεναγήθηκαν στην έκθεση της αίθουσας "ΕΛΕΥΘΕΡΙΟΣ ΒΕΝΙΖΕΛΟΣ" εβδομήντα ένας μαθητές με τρεις συνοδούς-δασκάλους από το Δημοτικό Σχολείο Αθηνών "Ελληνογερμανική Αγωγή ΠΑΝΑΓΕΑ ΣΑΒΒΑ".
(Χειροκροτήματα απ' όλες τις πτέρυγες)
Κύριε Φούσα, θέλετε τώρα το λόγο ή ύστερα, μετά την ομιλία κάποιου άλλου συναδέλφου;
ΑΝΤΩΝΙΟΣ ΦΟΥΣΑΣ: Ας προηγηθεί άλλος συνάδελφος.
ΠΡΟΕΔΡΕΥΩΝ (Νικόλαος Κατσαρός): Ο κ. Κουβέλης έχει το λόγο.
ΦΩΤΗΣ ΚΟΥΒΕΛΗΣ: Κύριε Πρόεδρε, οι βελτιώσεις που έκανε ο κύριος Υπουργός πράγματι αντιμετωπίζουν πληρέστερα το θέμα, αλλά αυτό δεν σημαίνει ότι εμείς δεν διατηρούμε το σύνολο των επιφυλάξεων και αντιρρήσεών μας γι'αυτό το ειδικό σώμα της συνοριακής φύλαξης. Κατά συνέπεια, παρέλκει η οποιαδήποτε αναφορά εκ μέρους μας στις διατάξεις αυτές, παρά το γεγονός ότι με τα όσα συμπληρώσατε, κύριε Υπουργέ, έχετε βελτιώσει τις διατάξεις, οι οποίες υπηρετούν τη δική σας πολιτική λογική αναφορικά με το συζητούμενο θέμα.
Ήθελα όμως να διατυπώσω ευθέως την αντίρρησή μου για την πρόσληψη, μετά την αύξηση του αριθμού των θέσεων, με διάταγμα, όχι μόνο για τους λόγους που ανέφερε ο Πρόεδρος του ΔΗ.Κ.ΚΙ. κ. Τσοβόλας, αλλά και για λόγους πολιτικούς ουσίας.
Έχουμε κακοπάθει, κύριε Υπουργέ, κάθε φορά να αυξάνονται οι θέσεις και μάλιστα χωρίς να υπάρχει μία συγκεκριμένη συζήτηση στην Εθνική Αντιπροσωπεία. Παρακολουθεί το όλο θέμα των προσλήψεων -δεν αναφέρομαι στις δικές σας προθέσεις, ειλικρινά σας το λέω- η δικαιολογημένη καχυποψία ότι οι προσλήψεις δεν εξυπηρετούν πραγματικές ανάγκες, αλλά έρχονται να καλύψουν ζητήματα που αναφέρονται σε κομματικές σκοπιμότητες.
Η δεύτερη παρατήρηση που ήθελα να κάνω, είναι ερώτημα ουσιαστικά, έχει σχέση με το άρθρο 4. Και ερωτώ: Αυτοί οι συνοριακοί φύλακες δεν θα έχουν μεταξύ τους κάποια ιεραρχική διαβάθμιση; Δηλαδή, δεν αντιμετωπίζεται το ενδεχόμενο μετά τις κρίσεις που θα τους κάνετε, να τους δίδετε 
 

  



Σελίδα 10204 
κάποιο βαθμό στο πλαίσιο πάντοτε της πενταετίας; Γιατί βλέπω ότι στο άρθρο αυτό λέτε ότι κρίνονται αλλά και αξιολογούνται για τα ουσιαστικά τους προσόντα, συντάσσονται εκθέσεις ικανότητας σύμφωνα με τις διατάξεις που ισχύουν για την αξιολόγηση των προσόντων των αστυφυλάκων. Το ερώτημά μου είναι, αυτές οι αξιολογήσεις θα γίνονται για να αντιμετωπίζεται ενδεχόμενο απόλυσης ή για να υπάρξει και κάποια προαγωγή; Δηλαδή, δεν θα έχουν κάποια ιεραρχική κλίμακα μεταξύ τους, πάντοτε σ'αυτό το συγκεκριμένο πλαίσιο;
Με αυτές τις σκέψεις τελειώνω. Δεν έχω να προσθέσω τίποτε άλλο με δεδομένη την αντίρρησή μας για τη σύσταση αυτού του Σώματος Συνοριακής Φύλαξης. Δεν επαναλαμβάνω τα όσα είπα στη συζήτηση επί της αρχής.
ΠΡΟΕΔΡΕΥΩΝ (Νικόλαος Κατσαρός): Ο κ. Φούσας έχει το λόγο.
ΑΝΤΩΝΙΟΣ ΦΟΥΣΑΣ: Με δεδομένο, κύριε Πρόεδρε και κύριοι συνάδελφοι, ότι η ενότητα αυτή συμπεριλαμβάνει τα άρθρα 1 έως και 4, έχω να κάνω τις εξής παρατηρήσεις, σε συνδυασμό βεβαίως και με τις προσθήκες-βελτιώσεις τις οποίες έκανε ο κύριος Υπουργός και μας μοίρασε μόλις πριν από λίγο ή τουλάχιστον εγώ πήρα πριν από λίγο τη δήλωση του κυρίου Υπουργού.
Η πρώτη παρατήρηση είναι, πως, απ'ό,τι φαίνεται στο άρθρο 1 προσδιορίζονται ο σκοπός και οι αρμοδιότητες μεταξύ των οποίων είναι και η επαναπροώθηση αυτών οι οποίοι συλλαμβάνονται, των λαθρομεταναστών.
Εδώ έχω έναν προβληματισμό, όσον αφορά τα οχήματα και τη συνεργασία. Απλώς το υπογραμμίζω. Εδώ όταν λέμε "και η επαναπροώθηση", ποιο θα είναι το έργο αυτών που θα υπηρετούν -μελέτησα τα διατάγματά σας- αίφνης όταν υπάρχει πρόβλημα π.χ. στο Δελφινάκι; Θα είναι εφοδιασμένοι και με οχήματα; Πώς θα γίνεται αυτή η επαναπροώθηση; Πώς θα λειτουργεί αυτό;
Η δεύτερη παρατήρηση αφορά στην παράγραφο 2 του ΝΣ, όπου πράγματι πλέον με τα διατάγματα καθορίζονται και οι έδρες των Σταθμών που μας δώσατε και αίφνης στο Νομό Ιωαννίνων έχουμε 4 ενώ σε άλλους νομούς λιγότερους. Καθορίζετε πλέον με το διάταγμα τις έδρες. Δεν έχω καμία αντίρρηση ότι αυτά τα διατάγματα θα προωθηθούν. Βεβαίως, μας τα δώσατε ανυπόγραφα και τα έχουμε. Είναι βέβαιο ότι εσείς θα τα σεβαστείτε αυτά.
Βέβαια θα ήταν καλύτερα αν είχαν προχωρήσει, αλλά η δήλωση σας θεωρείται δεσμευτική, ότι αυτά θα εφαρμοστούν.
Στο άρθρο 2 παράγραφος 3 λέτε ότι στο Υπουργείο Δημόσιας Τάξης συνιστώνται χίλιες οργανικές θέσεις συνοριακών φυλάκων επί θητεία. Νομίζω ότι όπως το προσδιορίζετε λέτε ότι θα είναι χίλιοι. Κάποια στιγμή όμως λέτε ότι ο αριθμός των ως άνω θέσεων δύναται να αυξάνεται.
ΓΕΩΡΓΙΟΣ ΡΩΜΑΙΟΣ (Υπουργός Δημόσιας Τάξης): Ναι.
ΑΝΤΩΝΙΟΣ ΦΟΥΣΑΣ: Το έβλεπα δεσμευτικό όπως ήταν στη διατύπωση μόνο για 1000. Άρα με τη δήλωση την οποία κάνατε που θα τη συμπεριλάβετε στο κείμενο του νόμου θα έχει τη δυνατότητα ο Υπουργός να αυξάνει τον αριθμό. Αυτό είναι αποτέλεσμα και της συζήτησης που κάναμε εδώ, και πάντως είναι θετικό.
Την παράγραφο 3 δεν πρόλαβα να τη δω, όπως τη διατυπώσατε, για μας τη δώσατε μόλις τώρα. Αναφέρομαι στα χθεσινά. Νομίζω όμως ότι κάνετε ένα συνδυασμό. Και καταρχήν στο προηγούμενο είχατε μία αντίφαση στο σχέδιο, όταν λέγατε στο τελευταίο εδάφιο της παραγράφου 1 του άρθρου 3 ότι με απόφαση του Υπουργού Δημόσιας Τάξης καθορίζεται κάθε φορά ο αριθμός των προσλαμβανομένων συνοριακών φυλάκων από κάθε νομό. Τώρα αυτό μπορεί να συνδυαστεί με τη δήλωση που κάνατε γιατί αλλιώς θα δέσμευε το προηγούμενο μόνο για 1.000 φυλακές. Το είχα σημειώσει αυτό ως παρατήρηση, αλλά με τη δήλωση που κάνατε τώρα, μπορεί να το κάνετε αυτό δηλαδή να τους αυξήσετε. Το είχαμε παρατηρήσει και στην Επιτροπή.
Επίσης θέλω να παρατηρήσω ότι το "κατοικούν και κατάγονται" είναι ένας καλός συνδυασμός. Όμως τα δεκαοκτώ χρόνια που βάλατε στο διάταγμα να κατάγονται και να παρέμειναν στην περιοχή είναι χωρίς αποτέλεσμα. Εγώ γνωρίζω τα πράγματα πολύ καλά σε εκείνες τις περιοχές. Θα δεχόμουν ακόμη και ο ένας γονέας να κατάγεται από εκεί αν έχει πρόθεση ο υιός να πάει να μείνει μόνιμα εκεί. Είναι μία λύση που νομίζω ότι είναι πολύ σωστή. Δηλαδή να υπάρχει μία δέσμευση. Του λεμε τώρα αν παρέμεινε δεκαοκτώ χρόνια εκεί. Ποιος νέος παραμένει δεκαοκτώ χρόνια στα σύνορα της επαρχίας Πωγωνίου και της Κόνιτσας; Αυτό είναι χωρίς αποτέλεσμα. Και τι εξυπηρετούν τα δεκαοκτώ χρόνια ή τα δεκαπέντε ή τα δεκατρία ή το απολυτήριο του δημοτικού; Πήγε στο σχολείο της περιοχής του. Μετά έφυγε στην Αθήνα.
Η δική μου άποψη είναι να πούμε "και οι γονείς ακόμη εάν κατάγονται" ή "μία ηλικία δε μέχρι δεκατριών ετών", αλλά γιατί ότι και χωρίς όριο ηλικίας παραμονής εκεί. Εγώ θα το έβλεπα να πούμε "όσοι κατοικούν". Στο διάταγμά σας λέτε να κατοικούν εκεί δύο χρόνια πριν, πέραν της καταγωγής. Πώς θα το αποδείξουμε αυτό; Πώς θα προκύψει; Εμένα με ανησυχεί και με ενδιαφέρει περισσότερο το να μείνουν εκεί. Και βεβαίως με ενδιαφέρει πολύ ο δεσμός της καταγωγής από εκεί. Μόνο έτσι θα εξασφαλίσουμε την παραμονή τους σε αυτές τις περιοχές σε μόνιμη βάση.
Κατόπιν τους δύο μήνες εκπαίδευση έως τέσσερις που λέγατε τους κάνετε τέσσερις. Εγώ θα ήθελα να είναι περισσότεροι μήνες. 
ΙΩΑΝΝΗΣ ΒΑΡΒΙΤΣΙΩΤΗΣ: Λέει "τουλάχιστον". Άρα αυτό καλύπτει και το παραπάνω.
ΑΝΤΩΝΙΟΣ ΦΟΥΣΑΣ: Ναι με αυτήν την έννοια. Τώρα βάζουμε ελάχιστο όριο τέσσερις. Μπορεί να πάει παραπάνω με την έννοια που το έχετε εδώ. 
Επίσης δεν είδα καμία διευκρίνιση γι' αυτό που σας επεσήμανα για τις μεταθέσεις και τις αποσπάσεις, ώστε να μην μπορεί κανένας να μετακινηθεί. Να αποφασίζει ο ενδιαφερόμενος να μείνει εκεί. Λέτε και να κατοικούν εκεί. Αυτό με ενδιαφέρει ιδιαίτερα, αφού στόχος αυτού του νομοσχεδίου είναι να ενισχύσουμε λίγο τις παραμεθόριες περιοχές. Μπορεί αίφνης να μείνει ο εργαζόμενος με την οικογένειά του στα Γιάννενα και να πηγαίνει στο σταθμό Δελβινακίου ή στο σταθμό Καστανής για να κάνει την υπηρεσία του εκεί; Αυτό πρέπει να το ρυθμίσουμε αν θέλουμε να δώσουμε ζωή στην ύπαιθρο. Αυτός δεν είναι ο στόχος; Εγώ θα το ήθελα πάρα πολύ αυτό. Βλέπω ότι είναι ένα πολύ μεγάλο πρόβλημα η ερώτηση των ακριτικών περιοχών.
Κύριε Υπουργέ, θέλω να σημειώσω, ότι μάλλον θα έπρεπε να δώσουμε μία δυνατότητα προαγωγής αυτών των ανθρώπων. Αυτό θα αποτελούσε ένα κίνητρο. Ορθό αυτό που παρατήρησε ο κ. Κουβέλης. Και εγώ το ίδιο το παρατηρώ και το τόνισα και στην επιτροπή. Θα μπορούσαμε πράγματι να δώσουμε ένα κίνητρο. Το θεωρώ ως ένα αντικίνητρο. Δεν είναι δύσκολο ως υπαξιωματικός να είναι και φύλακας των Συνόρων.
Τα διατάγματά σας ρυθμίζουν πολλά θέματα και δεν ξέρω αυτά αν θα μπορούσαν να αποτελούν και αντικείμενο συζήτησης. Εγώ έχω πολλές παρατηρήσεις να κάνω που θα ήταν χρήσιμες. Μακάρι να βρούμε χρόνο.
Αυτά ήθελα να παρατηρήσω στη φάση αυτή. Θα δω και τις σημειώσεις του κυρίου Υπουργού και θα επανέλθω.
ΠΡΟΕΔΡΕΥΩΝ (Νικόλαος Κατσαρός): Ο κ. Τσαφούλιας έχει το λόγο.
ΓΕΩΡΓΙΟΣ ΤΣΑΦΟΥΛΙΑΣ: Κύριε Πρόεδρε, πράγματι εμείς είμαστε ευθύς εξ αρχής αντίθετοι, λόγω της αναποτελεσματικότητας την οποία διατυπώσαμε για το υπό συζήτηση νομοσχέδιο. Ως εκ τούτου, βέβαια, θα ήταν δυνατόν να πει κανείς, ότι είναι περιττή η ανάλυση των αντιρρήσεων που έχουμε και στα άρθρα. 
Πλην όμως, επισημαίνοντας και ορισμένες πλευρές των προς αναδιατύπωση άρθρων, λέμε, ότι αυτό που συμπληρώνει ο κύριος Υπουργός ότι: "ο αριθμός των αναθέσεων δύναται να αυξάνεται με προεδρικό διάταγμα που προτείνεται από τους Υπουργούς Οικονομικών και Δημόσιας Τάξης", είναι τελείως αντισυνταγματικό και δεν είναι σύμφωνο με το νόμο. Διότι, ο καθορισμός πρόσληψης θέσεων γίνεται δια νόμου.
Η εξουσιοδότηση αυτή είναι αντισυνταγματική και πέραν 
 

  



Σελίδα 10205 
πάσης διατάξεως και ερμηνείας άλλου νόμου και ως εκ τούτου δεν είναι δυνατόν να συμπεριληφθεί ως διευκρίνιση στη διάταξη του υπό συζήτηση νομοσχεδίου. Διότι παρακάμπτεται η εφαρμογή και η ερμηνεία της διατάξεως 75 του άρθρου του Συντάγματος, οπότε θέλει ειδική έκθεση του Γενικού Λογιστηρίου του Κράτους περί της δαπάνης. Δηλαδή, το Σύνταγμα καθιερώνει ειδική έκθεση του Γενικού Λογιστηρίου του Κράτους, βάσει της οποίας προσδιορίζεται το ποσό για άλλους χίλιους, χίλιους πεντακόσιους τους οποίους θα προσλάβουμε. Επομένως, εδώ απαιτείται νόμος. Και ως εκ τούτου, δεν είναι δυνατόν να υπογράφει αυτό το διάταγμα ο Υπουργός των Οικονομικών. Βάσει της εκθέσεως έρχεται σε συνεννόηση ο Υπουργός των Οικονομικών. Εκείνος ο αρμόδιος Υπουργός που ζητά την πρόσληψη, θα τη ζητήσει βάσει της συνταγματικής νομίμου οδού που αναφέραμε.
Επομένως, νομίζω ότι δεν θα πρέπει να τεθεί αυτή η συμπλήρωση στη διάταξη αυτή.
Δεύτερον, διευκρινίζει ο κύριος Υπουργός "με σύστημα αντικειμενικών κριτηρίων μόρια, άνδρες Έλληνες πολίτες". Η λέξη "άνδρες" 'Ελληνες πολίτες μπορεί καθ'οιονδήποτε τρόπο να είχε υπολογιστεί και να έχει γίνει αποδεκτό λόγω της ιδιαιτερότητας της φύσεως κ.λ.π, που λέμε ότι θα πρέπει να προσλαμβάνονται μόνο άνδρες. Αυτό αντίκειται στην αρχή του Συντάγματος περί ισότητας των δύο φύλων. Ως εκ τούτου, εδώ είναι αντισυνταγματική η διάταξη και δεν πρέπει να κάνουμε διάκριση μεταξύ ανδρών και γυναικών
και θα πρέπει να απαλειφθεί η λέξη "άνδρες".
Εξάλλου, δεν είναι σωστό στον 21ο αιώνα να κάνουμε αυτήν τη διάκριση όταν έχουμε δεχθεί ισότητα, όταν έχουμε δει λειτουργία στα δύο φύλα εξίσου ισχυρή και ως εκ τούτου δεν είναι δυνατόν σε αυτό το σημείο να λέμε ότι οι γυναίκες δεν μπορούν να ανταποκριθούν σε αυτό το όλο. Είναι, δηλαδή, κάτι που στον 21ο αιώνα δεν είναι δυνατόν ούτε καν να το σκεφτόμαστε να το διατυπώσουμε σαν πραγματικό προσόν. Νομίζω, ότι θα είναι και αντισυνταγματική η διάταξη αυτή με τη λέξη μόνο "άνδρες". Αν όμως υπάρχουν ορισμένες υπηρεσίες που δεν μπορούν να τις εκπληρώσουν οι γυναίκες, που πάνε στα βόρεια, ορισμένες υπηρεσίες που είναι μόνο για τους άνδρες κλπ, είναι άλλο θέμα. Εδώ όμως νομίζω, ότι η διάταξη αυτή είναι αντισυνταγματική και δεν έχει καμία σχέση με την αναδιατύπωση του άρθρου αυτού.
Τέλος, επαφίεται πάλι στον κύριο Υπουργό να καθορίσει την πρόσληψη. Δηλαδή: "Τα κριτήρια και η διαδικασία πρόσληψης και οι προϋποθέσεις ανανέωσης της θητείας τους ορίζονται πάλι με προεδρικό διάταγμα". Αυτό είχε πει ο κύριος Υπουργός στη Διαρκή Επιτροπή, ότι ήταν δυνατό να το κάνει πλήρως συγκεκριμένο, σαφές και προσδιορισμένο ως προς όλες του τις λεπτομέρειες και να μην αφήνεται έτσι κατά κάποιο τρόπο και αυτό στη διάθεση του κυρίου Υπουργού. Παρά ταύτα, και σε αυτό θα έπρεπε να υπάρξει κάποια συγκεκριμένη και λεπτομερής απαρίθμηση όλων των προϋποθέσεων που ανάγονται στο περιεχόμενο του υπό έκδοση προεδρικού διατάγματος στη συγκεκριμένη περίπτωση.
Υφίσταται κατάλληλη βασική εκπαίδευση για διάστημα τουλάχιστον τεσσάρων μηνών. Νομίζω ότι και αυτό το διάστημα των τεσσάρων μηνών δεν είναι αρκετό. Θα έπρεπε να είναι τουλάχιστον εξάμηνο.
Εκτός δε τούτου, εάν αυτοί είναι ανεπίδεκτοι αυτής της βασικής εκπαίδευσης, θα έπρεπε να υπάρχει ένας προσδιοριστικός όρος των προϋποθέσεων, από τον οποίο θα προέκυπτε το ανεπίδεκτο της εκπαίδευσης. Γιατί; Διότι στη συγκεκριμένη περίπτωση ένα νόμιμο ένδικο μέσο που θα υπήρχε κατά μίας απόφασης, η οποία θα εξεδίδετο, ότι είναι ανεπίδεκτος εκπαίδευσης, να υπόκειται στον έλεγχο των διοικητικών δικαστηρίων, του Συμβουλίου της Επικρατείας ή άλλου διοικητικού δικαστηρίου. Τέτοιος προσδιοριστικός όρος, από τον οποίο να προκύπτει πως είναι δυνατόν ένας να μην προσλαμβάνεται διότι δεν εξεπλήρωσε τις τάδε υποχρεώσεις, δεν υπάρχει στο νόμο και ως εκ τούτου είναι μία αοριστία.
Βέβαια, για την απόσπαση, μπορεί να πει κανένας ότι είναι σωστό, εφόσον αυτή δεν ανανεώνεται. Θα πρέπει να αναγράφονται οι λόγοι για τους οποίους δεν ανανεώνεται ή να παραπέμπει στη διάταξη για την οποία δεν ανανεώνεται.
Όσον αφορά τώρα, την περίπτωση της παραγράφου 7, του άρθρου 4, είμαστε αντίθετοι και θα έπρεπε να υπάρχει κάποια προϋπόθεση για να υπάρχει άμιλλα, να υπάρχει πρόθεση, να υπάρχει ενδιαφέρον και αγωνιστική διάθεση. Να επιδείξουν πράγματι αυτοί οι άνθρωποι κάποιον αγώνα, να επιδοκιμασθούν και να γίνουν αποδεκτοί. Ως εκ τούτου, θα έπρεπε να υπάρχουν εδώ βαθμοί και διακρίσεις. Δεν είναι δυνατόν, δηλαδή, να μάχεται κάποιος και να μένει στο περιθώριο, στη σύγχρονη μάλιστα εποχή.
Ως προς τα άλλα, έχοντας τις επιφυλάξεις που αναφέραμε στην κατ' άρθρον συζήτηση, δεν είναι δυνατόν να συμμερισθούμε και να ψηφίσουμε το κεφάλαιο και τις διατάξεις των άρθρων αυτών. 
ΠΡΟΕΔΡΕΥΩΝ (Νικόλαος Κατσαρός): Κύριοι συνάδελφοι, με παρακάλεσε ο κ. Καλαφάτης, ο οποίος είναι εγγεγραμμένος, να δεχθείτε να προηγηθεί, διότι έχει ένα προσωπικό πρόβλημα. Συμφωνείτε;
ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.
ΠΡΟΕΔΡΕΥΩΝ (Νικόλαος Κατσαρός): Το Σώμα συνεκφώνησε.
Ο κ. Καλαφάτης έχει το λόγο.
ΑΛΕΞΑΝΔΡΟΣ ΚΑΛΑΦΑΤΗΣ: Ευχαριστώ, κύριε Πρόεδρε, και ευχαριστώ και τους αγαπητούς συναδέλφους.
Κατ' αρχήν, κύριε Πρόεδρε, θα ήθελα να εκφράσω τη διαμαρτυρία μου για τη χθεσινή διαδικασία που ακολουθήθηκε, η οποία είναι συνήθης διαδικασία σχεδόν σε όλα τα νομοσχέδια στη Βουλή. Τι συνέβη δηλαδή;
Χθες ήμασταν από τις 11.00' το πρωί εδώ, ακούσαμε τους εισηγητές, ακούσαμε τον κ. Ρωμαίο και πριν καλά-καλά προλάβουν να μιλήσουν οι Βουλευτές, σε ένα νομοσχέδιο που κυλούσε ομαλά, έρχονται καπάκι οι Κοινοβουλευτικοί Εκπρόσωποι. 'Ημασταν εδώ απο τις 11.00' μέχρι τις 15.20' και ήμασταν αποσβολωμένοι στις θέσεις μας, απηυδισμένοι, για να μιλήσουμε τρία, πέντε, επτά λεπτά. Το νομοσχέδιο ήταν φυσιολογικό. Δεν προέκυψε κάποιο ζήτημα, κάποιο πολύ έντονο πολιτικό πρόβλημα, για να υπάρξει παρέμβαση των Κοινοβουλευτικών Εκπροσώπων.
Με αυτό, θέλω να σας πω ότι αυτού του είδους η διαδικασία, η ακολουθούμενη και από το Προεδρείο, που ναι μεν είναι σύμφωνα με τον Κανονισμό, αλλά είναι κατάχρηση, πιστεύω, του Κανονισμού, ουσιαστικά διώχνει τους Βουλευτές από την Αίθουσα. Διότι, όταν είμαι τέσσερις ώρες και δεν μπορώ να μιλήσω, εάν προκύψουν μάλιστα και οι Αρχηγοί των πολιτικών κομμάτων και οι ειδικοί αγορητές και όλοι αυτοί, τότε ποιος είναι ο ρόλος μου σ' αυτήν τη Βουλή; Ας μην ψάχνουμε, λοιπόν, για το ποιοί διώχνουν τους Βουλευτές μέσα από το Κοινοβούλιο.
Όσον αφορά το νομοσχέδιο, είχα να πω περισσότερα πράγματα κατά τη χθεσινή συζήτηση, αλλά δυστυχώς μ' αυτήν τη διαδικασία δεν μπόρεσα να τα εκφράσω. 
Το νομοσχέδιο δεν είναι πανάκεια και ούτε παρουσιάστηκε έτσι από τον κύριο Υπουργό. Όσοι θέλουν να το παρουσιάζουν τοιουτοτρόπως, σφάλλουν ή προσπαθούν να μεγεθύνουν και να υπερβάλουν την κριτική τους.
Το νομοσχέδιο επί των πραγμάτων καταφαίνεται πως είναι αναγκαίο, είναι σωστά εμπνευσμένο, κατάλληλα δομημένο και απλό στην εφαρμογή του. Το ιδρυθησόμενο Σώμα Συνοριακής Φύλαξης έχει σύνθετο και δύσκολο ρόλο να παίξει, γιατί δεν έχει να αντιμετωπίσει τον αυθόρμητο και ανοργάνωτο λαθραίο μετανάστη. Η λαθρομετανάστευση γίνεται συνήθως οργανωμένα από τις γειτονικές μαφίες που συνεργάζονται με παρόμοιες τοπικές συμμορίες.
Το ειδεχθές δουλεμπόριο που συνεχίζεται καθ' όλην την παραμονή του λαθρομετανάστη στη χώρα, συνοδεύεται από παράλληλο εμπόριο όπλων, ναρκωτικών, πορνείας και άλλων.
Ειπώθηκε πως τα χίλια άτομα, που αρχικά θα προσληφθούν στο νέο σώμα, είναι λίγα. Εν μέρει συμμερίζομαι αυτήν την άποψη, είναι σωστή, αλλά εν πάση περιπτώσει γίνεται μία αρχή και νομίζω ότι όλοι πρέπει να την επικροτήσουμε.
 

  



Σελίδα 10206 
Προσθέτω πως το σώμα αυτό θα πρέπει να έχει στη διάθεσή του και σύγχρονα ηλεκτρονικά μέσα. Επίσης ειπώθηκε -και είναι σωστό- ότι θα πρέπει να έχει ακόμη κατάλληλα εκπαιδευμένα σκυλιά. Από την αρχή, πρέπει το σώμα αυτό να έχει απολύτως ξεκαθαρισμένες σχέσεις με τα υπόλοιπα Σώματα Ασφαλείας, για να μην έχουμε επιπλοκές στη λειτουργία του.
Το νέο σώμα, κύριε Υπουργέ, δεν περιλαμβάνει τη φύλαξη των νησιών και αυτό είναι κατανοητό. 'Ομως, θέλω να επισημάνω πως τα νησιά είναι εξίσου ευάλωτα στους λαθρομετανάστες, αν λάβουμε υπόψη πως ιδιαιτέρως στους έξι μήνες της τουριστικής περιόδου αποτελούν ελκτικό πόλο, όχι μόνο γιατί υπάρχει καλύτερη δυνατότητα για εργασία, αλλά και γιατί το δημιουργούμενο κοσμοπολίτικο περιβάλλον θέλγει ακόμη περισσότερο. Αυτό το θέτω υπόψη σας προς ευαισθητοποίηση και δική σας αλλά και των συναρμόδιων φορέων.
Συμφωνώ με τον περιγραφόμενο τρόπο πρόσληψης και απορώ για την εκφρασθείσα μόνη της Αντιπολιτεύσεως. Τα κριτήρια εισαγωγής είναι απολύτως αντικειμενικά, ενώ με την προϋπόθεση της θητείας στις ειδικές δυνάμεις εξασφαλίζεται και η απαιτούμενη ικανότητα.
Το νομοσχέδιο είναι καταφανώς αναγκαίο. Απορώ, λοιπόν, πώς εφηύρε η Αντιπολίτευση τα τεχνάσματα, για να σταθεί εμπόδιο σε κάτι που όλοι ανεξαιρέτως οι Έλληνες επιθυμούν και συμφωνούν. Αυτό το εκ των ενόντων αντιπολιτευτικό μένος είναι προσχηματικό -νομίζω- και προδίδεται και από το γεγονός ότι η Νέα Δημοκρατία δεν παρουσιάστηκε εδώ με ενιαία θέση, αλλά εκφράστηκαν διχασμένες απόψεις, για να μη μιλήσω για τις ακραίες απόψεις, που άκουσα στην κοινοβουλευτική επιτροπή.
Κύριε Υπουργέ, τελειώνοντας θα ήθελα να πω ότι σας έπεσε ο κλήρος να έχετε την ευθύνη να αντιμετωπίσετε αυτήν την ιδιότυπη έξαρση εγκληματικότητας, που διασαλεύει την κοινωνική ασφάλεια. Το έργο είναι εξαιρετικά δύσκολο, τα μέτρα που πήρατε και η Κυβέρνηση και εσείς δικαιώνουν την πολιτική σας και ήδη έχουν αποδώσει καρπούς, όπως αναφέρατε και χθες. Δημιουργούμε σήμερα ένα νέο σώμα, όμως, για να αντιμετωπίσει όχι μόνο κάποιους άτακτους φουκαράδες, αλλά ένα οργανωμένο έγκλημα που αποφέρει πολλών ειδών πλούσιες απολαβές.
Μία τελευταία επισήμανση είναι ότι πρέπει να εφεύρετε τους κατάλληλους τρόπους, ώστε το σώμα να μείνει μακράν της διαφθοράς, γιατί εκεί ψηλά οι εκκολαπτόμενοι ακρίτες, όπως όλοι ευελπιστούμε, αν μείνουν χαλαρά τα πράγματα, μπορούν να γίνουν συνέταιροι στο γενικότερο έγκλημα.
ΠΡΟΕΔΡΕΥΩΝ (Νικόλαος Κατσαρός): Ο κ. Βεζδρεβάνης έχει το λόγο.
ΗΛΙΑΣ ΒΕΖΔΡΕΒΑΝΗΣ: Κύριοι συνάδελφοι, τις απόψεις μου για το νομοσχέδιο τις διετύπωσα στην επί της αρχής συζήτηση χθες και δεν θα επανέλθω.
Θα ήθελα, λοιπόν, κύριε Υπουργέ, να τονίσω τη δική μου γνώμη. Στο άρθρο 1, όπου συνιστάται αυτή η υπηρεσία, η δική μου άποψη είναι ξεκάθαρη. Θα ήθελα να είναι ένα σώμα ανεξάρτητο από την αρχή ως το τέλος, με την εποπτεία του Υπουργείου Δημοσίας Τάξεως, διότι αυτή η ανάμειξη οργάνων του Υπουργείου Δημοσίας Τάξεως, που τον τελευταίο καιρό δεν έχει την καλύτερη φήμη -και το είπαμε χθες- δεν θα προσφέρει τις υπηρεσίες, τις οποίες φιλοδοξείτε και εσείς να προσφέρει και περιμένουμε και εμείς και ο ελληνικός λαός.
Στο άρθρο 2 αποκλείσατε τις γυναίκες. Σωστά τις αποκλείσατε, με το αιτιολογικό το οποίο αναφέρατε στην εισηγητική έκθεση. Λογικούς ανθρώπους δεν βρίσκει αντίθετους η έκθεση, όπως τη διατυπώνετε, αλλά εάν θα υπήρχε μελέτη και αν γνωρίζατε ποια γραμματειακή υποστήριξη σας χρειάζεται, θα μπορούσατε να ορίσετε έναν αριθμό γυναικών, για να ανταποκριθούν στη γραμματειακή υποστήριξη. Και έτσι δεν θα υπήρχε και το ενδεχόμενο πρόβλημα αντισυνταγματικότητας.
Μια δεύτερη παρατήρηση είναι η εξής: Θα ήθελα να σας πω ότι ορθά τα τριάντα χρόνια τα κάνατε τριάντα δύο. Εγώ, κύριε Υπουργέ, θα σας πρότεινα για τους υποψηφίους που είναι κάτοικοι των περιοχών, να είναι και τριάντα πέντε χρόνια. Δείτε το και υποβάλλω την παράκληση να το δεχθείτε.
Για το άρθρο 4 που μεταβάλατε το χρόνο εκπαίδευσης από δύο σε τέσσερις τουλάχιστον μήνες, πολύ καλά κάνατε και συμφωνούμε ότι ίσως χρειαζόταν και περισσότερο ακόμη. Αλλά, εφόσον λέτε "τουλάχιστον", είναι στην κρίση τη δική σας και των υπηρεσιών να διαπιστώσουν, εάν είναι επαρκής αυτός ο χρόνος ή όχι.
Κλείνω, κύριε Υπουργέ, με την παράγραφο 7 του άρθρου 4. 'Ολοι οι άνθρωποι στη ζωή προσπαθούν να έχουν μία ανέλιξη στην όποια δουλειά τους, πολύ δε περισσότερο όταν πρόκειται περί υπαλλήλων, διότι υπάλληλοι του ελληνικού δημοσίου θα είναι και αυτοί. Γι' αυτό, λοιπόν, μην αποκλείετε τη δυνατότητα προαγωγής. Είναι μία φιλοδοξία του κάθε ενός να έχει μία ανέλιξη στην επαγγελματική του σταδιοδρομία, όποια και αν είναι αυτή. Πολύ δε περισσότερο -επαναλαμβάνω- όταν είναι σαν αυτή, που είναι δημοσίου χαρακτήρα.
Αυτά, κύριε Πρόεδρε, και ευχαριστώ.
ΠΡΟΕΔΡΕΥΩΝ (Νικόλαος Κατσαρός): Ο κ. Καμμένος έχει το λόγο.
ΠΑΝΑΓΙΩΤΗΣ ΚΑΜΜΕΝΟΣ: Κύριε Πρόεδρε, κυρίες και κύριοι συνάδελφοι, πράγματι η εγκληματικότητα έχει γίνει ένα από τα σημαντικότερα προβλήματα, που απασχολούν τον ελληνικό λαό. 
Σε τελευταία μέτρηση που έγινε στο λεκανοπέδιο της Αττικής, μετά την οικονομία, την ανεργία και τα εθνικά θέματα, η εγκληματικότητα είναι το πρώτο θέμα. Πρέπει να αντιμετωπίσουμε μία νέα κατάσταση που έχει διαμορφωθεί από την εισροή λαθρομεταναστών και από την αντιμετώπιση πλέον του οργανωμένου εγκλήματος, όπως δεν είχαμε μέχρι σήμερα μάθει να αντιμετωπίζουμε, γιατί δεν υπήρχε και τέτοιο πρόβλημα. 'Ηταν πολύ μεμονωμένες οι εστίες του εγκλήματος στην Ελλάδα, δεν ήταν οργανωμένο το έγκλημα, δεν υπήρχαν ούτε αλβανικές μαφίες ούτε εισαγόμενη εγκληματικότητα, όπως υπάρχει αυτήν τη στιγμή.
Ένα θέμα, το οποίο απασχολεί τον ελληνικό λαό είναι και η αντιμετώπιση του εγκλήματος από τους λαθρομετανάστες, οι οποίοι έρχονται στην Ελλάδα, προκειμένου να διενεργήσουν εγκλήματα. Θα πρέπει να τους διαχωρίσουμε πλήρως από τους υπολοίπους λαθρομετανάστες. Δυστυχώς, φθάνουμε σε φαινόμενα να αντιμετωπίζουμε για πρώτη φορά στην Ελλάδα δείγματα ξενοφοβίας και ρατσισμού. Και αυτό γιατί; Διότι περνάει η νοοτροπία ότι όλοι οι λαθρομετανάστες είναι εγκληματίες. Αυτό πρέπει να το διαχωρίσουμε. 
Σας λέω ότι προσωπικά, όταν είδα το γιο μου που είναι τεσσάρων χρονών να μου λέει να προσέξουμε να μην μπει κανένας Αλβανός στο σπίτι μας, δύσκολα προσπάθησα να του εκμαιεύσω από πού έβγαλε αυτό το συμπέρασμα. Φθάνουμε, δηλαδή, στο σημείο ο Ελληνισμός, ο οποίος ήταν το φως της αγάπης προς τον ξένο, η ύπαρξη του Ξένιου Δία, μία ορθόδοξη πίστη -που και ο σημερινός αρχιεπίσκοπος Χριστόδουλος προχθές με την ομιλία του είπε ότι η ξενοφοβία δεν είναι δείγμα της ορθοδόξου πίστεως- να πρέπει να αντιμετωπίσει πλέον τέτοια φαινόμενα. Για να σταματήσουν αυτά τα φαινόμενα η λύση είναι πρώτα απ'όλα η αντιμετώπιση του οργανωμένου εγκλήματος από εκείνους τους λαθρομετανάστες, το μικρό εκείνο κομμάτι, το οποίο παράγει έγκλημα.
Πράγματι, η φύλαξη των συνόρων είναι σημαντική. Ο έλεγχος εκείνων που μπαίνουν, αλλά και εκείνων που βγαίνουν για να ξαναμπούν θα πρέπει να γίνει οργανωμένα και συστηματικά.
Είναι ανάγκη να υπάρξει ένα τέτοιο σώμα, το οποίο σήμερα στη Βουλή ιδρύουμε. Βεβαίως ένα τέτοιο σώμα, κατά την προσωπική μου άποψη, θα έλεγα να βρεθεί τρόπος να ενταχθεί στην Ελληνική Αστυνομία. Και αυτό γιατί; Διότι πιστεύω ότι κάποια στιγμή στην Ελλάδα θα γίνει αυτό που έγινε στις υπόλοιπες χώρες του κόσμου. Εκτός από την Αλβανία και την Ελλάδα, καμία χώρα στον κόσμο δεν έχει Υπουργείο Δημοσίας Τάξεως. Εμείς -δυστυχώς- ακόμα έχουμε Υπουργείο Δημοσίας Τάξεως και δυστυχώς αναγκαζόμαστε πολιτικοί να είμαστε ουσιαστικοί προϊστάμενοι των αξιωματικών, των ανδρών και των γυναικών της Ελληνικής Αστυνομίας, που πολλές φορές 
 

  



Σελίδα 10207 
με κακές διοικήσεις σε όλο το πέρας αυτών των δεκαετιών μετά τη Μεταπολίτευση έχουμε σταματήσει την καριέρα ανθρώπων που μπήκαν στην Ελληνική Αστυνομία επαγγελματιών με πολιτικά κριτήρια.
Πιστεύω, λοιπόν, ότι θα πρέπει το σώμα αυτό είτε να ενταχθεί στην Ελληνική Αστυνομία, είτε να γίνει αυτόνομο, προκειμένου να μπορέσουμε να αντιμετωπίσουμε αργότερα την εξέλιξη που είναι και φυσική, δηλαδή της καταργήσεως του Υπουργείου Δημοσίας Τάξεως.
'Όσον αφορά εκείνους οι οποίοι θα στελεχώσουν αυτό το Σώμα, πράγματι τα στοιχεία της καταγωγής ή τα στοιχεία της κατοικίας είναι σημαντικά. Θα ήθελα, όμως, κύριε Υπουργέ, να σας πω ότι με τη μεγάλη ανεργία που υπάρχει, με τους εξειδικευμένους άνδρες των ειδικών δυνάμεων, των ΟΥΚ, των ανδρών των υποβρυχίων καταστροφών, των ΛΟΚ, των λόχων ορεινών καταδρομών, των ΣΑΤ και των υπολοίπων ειδικών δυνάμεων, έχουμε παιδιά, τα οποία προέρχονται από την Αθήνα. Προέρχονται και κατοικούν στην περιφέρεια μου, στη Β'Αθηνών, και είναι διατεθειμένοι, εάν τους δώσουμε τις δυνατότητες, να στελεχώσουν αυτές τις υπηρεσίες, σε περίπτωση που υπάρχουν ακόμη κενές θέσεις και να πάνε με τις οικογένειες τους, να δώσουν ζωή στην επαρχία. Να υπάρχει και αυτή η δυνατότητα δηλαδή. Σε κάποιους ανθρώπους, οι οποίοι υπηρέτησαν στις Ειδικές Δυνάμεις και έχουν το κέφι να φτιάξουν τις οικογένειες τους στην επαρχία, να δώσουν μία οδό να φτιάξουμε πάλι την επαρχία μας, από ανθρώπους που δεν θα φεύγουν από άλλη επαρχία για να πάνε σε αυτή, αλλά από το κέντρο, από την Αθήνα, όπου μεταφέρθηκε όλος αυτός ο κόσμος και έχει πνιγεί η Αττική.
Πιστεύω, κύριε Πρόεδρε και κυρίες και κύριοι συνάδελφοι, ότι θα πρέπει ιδιαίτερα να δούμε το θέμα διαχωρισμού ανδρών και γυναικών. Υπάρχουν ιδιαιτερότητες στη συνοριακή φύλαξη. Παραδείγματος χάριν, τι θα γίνει εάν συλληφθεί ομάδα λαθρομεταναστών που θα είναι μέσα γυναίκες με τα παιδιά τους; Καταλαβαίνετε ότι η ψυχολογική αντιμετώπιση και η ψυχολογική στήριξη που θα πρέπει να έχουν, θα πρέπει να γίνεται, έστω από μία γυναίκα. Ας μην είναι εξειδικευμένη. Να υπάρχουν δηλαδή και γυναίκες. Κύριε Υπουργέ, εσείς έχετε ιδίαν πείρα, διότι και οι γυναίκες, τις οποίες εντάξαμε στα ΕΚΑΜ, είδαμε ότι ανταποκρίθηκαν άριστα, όπως και σε άλλες μάχιμες υπηρεσίες της Ελληνικής Αστυνομίας. Υπάρχουν ίσως κάποιες γυναίκες στις οποίες δεν θα πρέπει να τους αποκλείσουμε αυτήν τη δυνατότητα.
Εξάλλου έχουμε πρόσφατη απόφαση του συμβουλίου της Ευρώπης, όπου καταδικάστηκε ιδιωτική τράπεζα, διότι προσελάμβανε μόνο άνδρες σε προκήρυξη διαγωνισμού που έκανε πριν από ένα χρόνο. Να το αντιμετωπίσουμε και αυτό το θέμα και πέραν της συνταγματικής ιδιαιτερότητας, η οποία υπάρχει και ίσως τη δούμε και αργότερα.
Τελειώνω, κύριε Υπουργέ, λέγοντας για το θέμα των προαγωγών το εξής: Θα πρέπει ίσως να δίνεται η δυνατότητα να φθάνουν μέχρι ένα βαθμό, δηλαδή του υπαξιωματικού ή του ανθυπασπιστού, αντίστοιχοι των βαθμών της Ελληνικής Αστυνομίας. Να δίνουμε δηλαδή στους ανθρώπους αυτούς, οι οποίοι θα παλέψουν σε αυτήν την υπηρεσία, έστω μία ηθική και γιατί όχι και μία μισθολογική προώθηση και προαγωγή, για να έχουν και εκείνοι τα κίνητρα να αποδώσουν περισσότερο έργο απ' ό,τι τους διατάσσεται.
Τελειώνω λέγοντας ότι η επιθυμία η δική μου, αλλά και πολλών συναδέλφων είναι, να ρυθμίζονται αυτά τα θέματα, όχι με Προεδρικά Διατάγματα, εκτός των ειδικών θεμάτων που αναφέρονται σε θέματα κρατικής ασφαλείας, αλλά μέσα από τη Βουλή. Και αυτό που είπε ο συνάδελφος προηγουμένως ότι εμείς οι Βουλευτές έχουμε τον τελευταίο λόγο και αποτελούμε απλώς βιτρίνα, είναι αλήθεια, διότι υπάρχουν νομοσχέδια, όπου Βουλευτές δεν παίρνουν το λόγο και τακτοποιούνται όλα, μεταξύ Κοινοβουλευτικών Εκπροσώπων, εισηγητών και ορισμένων από τα κόμματα εκπροσώπων. Ευχαριστώ.
ΠΡΟΕΔΡΕΥΩΝ (Νικόλαος Κατσαρός): Ο κ. Γκελεστάθης έχει το λόγο.
ΝΙΚΟΛΑΟΣ ΓΚΕΛΕΣΤΑΘΗΣ: Κύριε Πρόεδρε, στο άρθρο 1 παράγραφος 1, γίνεται η διατύπωση: Στο Υπουργείο Δημόσιας Τάξης συνιστώνται Κεντρική και Περιφερειακές Αστυνομικές Υπηρεσίες κλπ.
Στην παράγραφο 2, όπως αναδιατυπώθηκε από τον κύριο Υπουργό Δημόσιας Τάξης, παραμένει σχεδόν το ίδιο κείμενο, το οποίο λέγει ότι η ίδρυση, η οργάνωση, η λειτουργία και οι αρμοδιότητες των υπηρεσιών συνοριακής φύλαξης καθορίζουνται με προεδρικό διάταγμα, που προτείνεται από τους Υπουργούς Οικονομικών και Δημόσιας Τάξης.
Μα, η ίδρυση δεν πραγματοποιείται με το υπό συζήτηση νομοσχέδιο, το οποίο θα καταστεί νόμος του κράτους και θα έχει ιδρύσει το Σώμα αυτό;
Επομένως οι λέξεις "η ίδρυση", θα πρέπει να απαλειφθεί και να συνεχίσει το κείμενο από εκεί και μετά, δηλαδή: η οργάνωση, η λειτουργία και η νομοθέτηση των υπηρεσιών συνοριακής φύλαξης καθορίζονται με προεδρικό διάταγμα, που προτείνεται απο τους Υπουργούς Οικονομικών και Δημόσιας Τάξης.
Κύριε Πρόεδρε, η παράγραφος 2, όπως αναδιατυπώθηκε απο τον κύριο Υπουργό Δημόσιας Τάξης και μας διανεμήθηκε προηγουμένως, δεν βάζει επιτέλους ένα γενικό πλαίσιο στα θέματα αυτά, της οργάνωσης, της λειτουργίας και των αρμοδιοτήτων αυτής της υπηρεσίας. Θα έπρεπε να υπάρχει ένα γενικό πλαίσιο και να καθοριστούν οι λεπτομέρειες με προεδρικό διάταγμα. Δεν ξέρω γιατί ο κύριος Υπουργός δεν θέλησε να το θεσμοθετήσει αυτό.
Στο άρθρο 3 παράγραφος 2 που είναι τα θέματα πρόσληψης των συνοριακών φυλάκων κλπ., επανερχόμαστε στο θέμα αυτό που θα πρέπει οπωσδήποτε να προβλεφθεί και η κατάταξη γυναικών. Με το ίδιο σύστημα που καθορίζεται ο τρόπος πρόσληψης των φυλάκων, να προσληφθεί και ένας αριθμός γυναικών. Διότι δημιουργείται ένα γενικότερο θέμα και δεν βλέπω το λόγο γιατί δεν θέλει ο κύριος Υπουργός να συμφωνήσει σ'αυτό, δεδομένου ότι οι γυναίκες -όπως είναι γνωστό σε όλους μας- όπου έχουν προσληφθεί και τοποθετηθει σε Αστυνομικές υπηρεσίες, ανταποκρίνονται στα καθήκοντά τους απεριόριστα και όχι μόνο σε υπηρεσίες γραμματείας.
'Άλλωστε το Συμβούλιο Επικρατείας έχει σαφώς νομολογήσει ότι θα πρέπει οι γυναίκες να είναι σε ίση μεταχείριση με τους άνδρες και στα θέματα αυτά.
Πέραν αυτών και η Επιστημονική Υπηρεσία της Βουλής στη γνωμοδότηση που έχει δώσει για το υπό συζήτηση νομοσχέδιο, ασχολείται με το θέμα αυτό και η άποψή της είναι σαφέστατη ότι θα πρέπει να συμπεριληφθεί και η κατάταξη γυναικών στο νομοσχέδιο.
Στο άρθρο 4 παράγραφος 1 που προβλέπεται η εκπαίδευση των κατατασσομένων στο Σώμα αυτό, έγινε βέβαια η τροποποίηση από τον κύριο Υπουργό "από δύο μήνες μέχρι τέσσερις μήνες", σε "τουλάχιστον τέσσερις μήνες", αλλά νομίζω ότι θα πρέπει να υπάρξει η δυνατότητα όχι μόνο της θεωρητικής εκπαίδευσής τους, αλλά και της πραγματικής, ιδιαίτερα στο χειρισμό των όπλων.
Επομένως, θα πρέπει να μπει ένα πλαίσιο στο άρθρο αυτό στην παράγραφο 1 που να διασφαλίζει καλύτερα το θέμα της εκπαιδεύσεως που γνωρίζουμε όλοι ότι είναι ένα βασικό θέμα στους κατατασσόμενους γενικότερα στα Σώματα Ασφαλείας.
Κύριε Πρόεδρε, δεν θέλησε ο κύριος Υπουργός να ασχοληθεί με το θέμα της Αγροφυλακής. 'Ηταν ευκαιρία με τη συζήτηση του νομοσχεδίου αυτού, να προβλέψετε ότι τουλάχιστον στις περιοχές αυτές που θα λειτουργήσει το Σώμα των συνοριακών φυλάκων, να δραστηριοποιηθεί η Αγροφυλακή.
Είναι γνωστό σε όλους μας ότι η Υπηρεσία της Αγροφυλακής είχε τη δυνατότητα με την άσκηση των καθηκόντων της, μπορεί να συμπαρασταθεί απεριόριστα στο έργο της Αστυνομίας, αλλά τώρα και στο Σώμα των συνοριακών φυλάκων.
Επομένως, κύριε Υπουργέ, σας δίδετε η δυνατότητα, τουλάχιστον στις περιοχές αυτές, να δραστηριοποιήσετε την 
 

  



Σελίδα 10208 
Αγροφυλακή για να μπορέσει να βοηθήσει το έργο του Σώματος αυτού.
ΠΡΟΕΔΡΕΥΩΝ (Νικόλαος Κατσαρός): Κύριοι συνάδελφοι, η Βουλευτής της Α' Αθηνών κ. Μαριέτα Γιαννάκου ζητεί ολιγοήμερη άδεια απουσίας στο εξωτερικό. Η Βουλή εγκρίνει;
ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.
ΠΡΟΕΔΡΕΥΩΝ (Νικόλαος Κατσαρός): Συνεπώς η Βουλή ενέκρινε. Ο κ. Λυμπερακίδης έχει το λόγο.
ΛΕΩΝΙΔΑΣ ΛΥΜΠΕΡΑΚΙΔΗΣ: Κύριε Πρόεδρε, είναι γνωστό η σύσταση αυτής της υπηρεσίας πόσο αναγκαία είναι, ιδίως σε μας που καταγόμαστε από περιοχές που βάλλονται από τη λαθρομετανάστευση.
Κατ'αρχάς μία τέτοια προσπάθεια του κυρίου Υπουργού τη χαιρετίζουμε με μεγάλη ελπίδα.
Θα ήθελα στην αρχή, κύριε Πρόεδρε, γιατί βλέπω το δικό σας άγχος αλλά και του κ. Φούσα, να ρωτήσω το πώς θα μπορέσουμε να το διευκρινίσουμε καλύτερα και να πάρουμε θέση στο θέμα της εντοπιότητας. Πώς δηλαδή θα μπορέσουμε να καθορίσουμε καλύτερα τα πράγματα, ώστε να ενισχύσουμε τις περιοχές που έχουν ανάγκη στη συγκράτηση του πληθυσμού.
Θα έλεγα απλά να απευθυνθούμε προς τα μητρώα των Δήμων και Κοινοτήτων .
'Άρα, λοιπόν, αν πούμε ότι αυτοί που είναι εγεγραμμένοι τουλάχιστον εδώ και πέντε χρόνια στα μητρώα των Δήμων και Κοινοτήτων της περιοχής και ουδέποτε διεγράφησαν, θα είναι αυτοί οι οποίοι όντως έχουν δικαίωμα να υποβάλουν τα χαρτιά τους. Εδώ φαίνεται και η πρόθεση του να συγκρατήσουμε τον πληθυσμό εκεί. Διότι, εάν έστω και μια φορά υπήρξε η διάθεση διαγραφής, αντιλαμβάνεσθε ότι δεν υπάρχει καμία πρόθεση να παραμείνουν στην περιοχή τους. Το ίδιο συμβαίνει και με όσους βρίσκονται στην Αθήνα ή στη Γερμανία και κρατούν με κάθε θυσία τα δικαιώματά τους εκεί, πράγμα που σημαίνει ότι θέλουν να γυρίσουν και να μείνουν στην πατρίδα τους.
Επίσης ένα άλλο θέμα που θέλω να τονίσω έχει σχέση με την έδρα της υπηρεσίας αυτής, του Αρχηγείου. Θα έπρεπε στο άρθρο 1 να καθορίζεται ότι η έδρα θα βρίσκεται στη βόρειο Ελλάδα, κοντά δηλαδή εκεί που συμβαίνουν αυτά τα πράγματα.
Ακόμη στο άρθρο 1 λέτε ότι οι φρουροί αυτοί θα ασχολούνται με την παράνομη είσοδο των αλλοδαπών στη χώρα και την παραπομπή τους στη δικαιοσύνη. Δεν ξέρω αν σ' αυτούς τους τέσσερις μήνες, κύριε Υπουργέ, θα μπορέσουν να αποκτήσουν όλες αυτές τις γνώσεις και δυνατότητες να μπορούν να συντάξουν αυτά τα σχετικάέγγραφα και να τους παραπέμψουν οι ίδιοι στη δικαιοσύνη, όπως δικογραφίες κλπ. Θα μπορούσε να λέγει η διάταξη -κάπου αλλού το αναφέρετε- ότι τους προωθούνστην αρμόδια τοπική αστυνομική αρχή, η οποία και θα αναλαμβάνει στη συνέχεια όλη την διαδικασία της παραπομπής τους στη δικαιοσύνη. Διαφορετικά θα πρέπει να αυξήσουμε το χρόνο της εκπαίδευσης.
Το τρίτο θέμα που με απασχολεί, κύριε Υπουργέ, είναι αυτό που ανέφερε προηγουμένως και ο κ. Γκελεστάθης και σας είδα κάπως να δυσανασχετείτε λίγο. Βεβαίως από όλους τους πολιτικούς άνδρες υπήρξε η πρόθεση να μην εξαφανιστεί το Σώμα της Αγροφυλακής. Θα ήταν -και το προτείνω- μια ευκαιρία εδώ- και θα αποτελούσε κατά κάποιο τρόπο τη ζύμη σε όλη αυτή την υπόθεση -να χρησιμοποιηθούν αυτοί οι άνθρωποι και σ' αυτήν την υπηρεσία απομακρύνοντας από τον ορίζοντα την οποιαδήποτε πρόθεση διάλυσης αυτού του Σώματος, διότι στην ουσία θα χρειασθούν άνθρωποι με πείρα, οι οποίοι θα κατευθύνουν όλη αυτή τη διαδικασία στις παραμεθόριες περιοχές. Και αυτοί είναι κατάλληλοι γιατί γνωρίζουν όλα τα μονοπάτια.
Επιπλέον θέλω να σας τονίσω και το εξής. Υπάρχει ένα χρέος, εν πάση περιπτώσει, της πολιτείας και του Υπουργείου Δημόσιας Τάξης γι' αυτούς οι οποίοι πέτυχαν στις εξετάσεις της Αγροφυλακής το 1993. Δεν νομίζετε ότι υπάρχει τώρα η ευκαιρία να δώσετε τουλάχιστον σ' αυτούς τους ανθρώπους, οι οποίοι μένουν ακόμα στις παραμεθόριες περιοχές τη δυνατότητα με λίγα περισσότερα μόρια να μπούν πιπ ευκολότερα σ' αυτήν την καινούρια υπηρεσία; Αυτά είχα να πω κύριε Πρόεδρε.
(Χειροκροτήματα από την πτέρυγα της Νέας Δημοκρατίας)
ΠΡΟΕΔΡΕΥΩΝ (Νικόλαος Κατσαρός): Ο κ. Βαρβιτσιώτης έχει το λόγο.
ΙΩΑΝΝΗΣ ΒΑΡΒΙΤΣΙΩΤΗΣ: Κύριε Πρόεδρε, είναι αναμφισβήτητο ότι μετά από τις παρατηρήσεις που διετυπώθησαν χθες από συναδέλφους της παρατάξεώς μας, η αναδιατύπωση την οποία φέρνει σήμερα ο κύριος Υπουργός αποτελεί μία ουσιώδη βελτίωση. Θα ήθελα μόνο να κάνω ορισμένες παρατηρήσεις. Νομίζω ότι είναι πολύ στενόκαρδη, κύριε Υπουργέ, η διατύπωσή σας. Για να ενισχύσετε το θεσμό της εντοπιότητας ορίζετε ότι πρέπει να κατοικούν εκεί από της γεννήσεώς τους μέχρι τη συμπλήρωση του 18ου έτους της ηλικίας τους. Θα πρέπει να υπάρχει μία μεγαλύτερη ελαστικότητα. Λέτε ότι για να έχει τη δυνατότητα προσλήψεως θα πρέπει να κατοικεί εκεί δεκαοκτώ χρόνια. Σας το λέω διότι δεν θα σας ικανοποιήσει η διάταξη όπως την έχετε διατυπωμένη. Βάλτε πέντε χρόνια, επτά χρόνια, δέκα χρόνια. Μη βάζετε "από της γεννήσεως μέχρι της συμπληρώσεώς του 18ου έτους της ηλικίας".
Η δεύτερη παρατήρησή μου αναφέρεται στη παράγραφο 2 του άρθρου 3, όπου το Π.Δ., που αναφέρεται στα κριτήρια και τη διαδικασία της πρόσληψής τους, θα εκδίδεται μετά πρόταση του Υπουργού Δημοσίας Τάξεως. Νομίζω ότι θα πρέπει να προσθέσετε και του Υπουργού Δημόσιας Διοίκησης και Αποκέντρωσης, διότι το Υπουργείο Δημοσίας Διοικήσεως έχει μια γενικότερη εποπτεία για τα προσόντα και τα κριτήρα. Δεν ενοχλεί να περάσει και από την επεξεργασία του Υπουργείου Δημόσιας Διοίκησης και Αποκέντρωσης.
Η τελευταία παρατήρησή μου είναι η εξής: Κύριε Υπουργέ, έχετε κάνει μία λαμπρά δημοσιογραφική σταδιοδρομία, έχετε επιτυχώς ασκήσει τα καθήκοντα του Ευρωβουλευτού, άρα δεν είσαστε ο άνθρωπος εκείνος ο στενόκαρδος ή ο άνθρωπος ο οποίος δεν έχει μία ευρύτητα αντιλήψεως. Επίσης νομίζω ότι δεν είσθε και μισογύνης. Δεν έχετε αποδείξει μέχρι τώρα στη μακρά σας διαδρομή ότι είσαστε μισογύνης. 'Ομως εδώ αποδεικνύεται ότι κάνετε ένα λάθος. Υπακούσατε ή ακολουθήσατε τις απόψεις των υπηρεσιακών σας παραγόντων.
Θα σας πω την προσωπική μου εμπειρία ως Υπουργού Εθνικής Αμύνης και ίσως μπορέσω έτσι να σας μεταβάλω άποψη. Και στο Υπουργείο Εθνικής Αμύνης είχαν την άποψη ότι οι γυναίκες δεν μπορούν να ανταποκριθούν λόγω μειωμένων σωματικών προσόντων σε βαριά καθήκοντα. Είμαι ο πρώτος Υπουργός στην Ελλάδα που επέτρεψα, με νόμο που ψήφισε η Βουλή, την εισαγωγή των γυναικών στις παραγωγικές σχολές των Ενόπλων Δυνάμεων, δηλαδή στις Σχολές Ευελπίδων, Ικάρων και Ναυτικών Δοκίμων.'Ενα-δυό χρόνια μετά την εισαγωγή γυναικών στη Σχολή Ευελπίδων -νομίζω ότι ήταν δυό-τρείς στο δεύτερο έτος- επισκέφθηκα τις εγκαταστάσεις της σχολής και ρώτησα τον διοικητή της ποια είναι η απόδοση των γυναικών. Η απάντηση του διοικητού ήταν ότι είναι υψηλότερη από απόψεως σωματικής αντοχής πολλών ανδρών. Eσείς γιατί εδώ αποκλείετε τις γυναίκες; Ρωτήσατε το Υπουργείο Εθνικής Αμύνης για να διαπιστώσετε ποια είναι η συμπεριφορά των γυναικών των ΕΠΥ στα καθήκοντά τους; Πάρτε τον Μέραρχο της 12ης ή της 16ης Μεραρχίας για να δείτε ότι οι γυναίκες βγαίνουν το βράδυ σε περιπολίες και ανταποκρίνονται πλήρως στα καθήκοντά τους.
Θέλετε να σας δώσω μια μέση λύση; Διότι καταλαβαίνω ότι έχετε επηρεασθεί πλήρως από τους υπηρεσιακούς παράγοντες, οι οποίοι βλέπουν γυναίκες και νομίζουν ότι θα αναστατωθεί το στράτευμα ή ότι θα δημιουργηθούν άλλα παρατράγουδα τα οποία φυσικά οργιάζουν μέσα στο μυαλό τους. Αυτά είναι αποκυήματα φαντασιών παλαιών εποχών και παλαιάς νοοτροπίας, η οποία δυστυχώς εξακολουθεί να υπάρχει. Βάλτε τουλάχιστον ένα ποσοστό. Βάλτε ένα 20%, ένα 30% να είναι γυναίκες . Δεν μπορείτε να τις αποκλείσετε. Δεν αναφέρομαι, κύριε Υπουργέ, στην αντισυνταγματικότητα της διάταξης, η οποία είναι αμφίβολο αν είναι αντισυνταγματική 
 

  



Σελίδα 10209 
ή όχι ούτε στα επιχειρήματα που αναπτύχθηκαν. Εγώ σας προτείνω κάτι πρακτικό. Διότι έτσι θα αξιοποιήσετε ένα δυναμικό το οποίο θα είναι υψηλοτάτου επιπέδου και δεν θα σας απογοητεύσει.
Κάνω, λοιπόν, έκκληση στην όλη σας μέχρι τώρα πολιτική και επαγγελματική σας σταδιοδρομία να βάλετε ένα ποσοστό, όποιο εσείς νομίζετε, προσλήψεως γυναικών σ' αυτό το Σώμα .Και θα θυμηθείτε ότι οι γυναίκες θα ανταποκριθούν πλήρως και πολλές φορές καλύτερα από τους άνδρες στα καθήκοντά τους. Θα σας πω και κάτι άλλο. Οι γυναίκες είναι περισσότερο αδιάφθορες από τους άνδρες.
ΠΡΟΕΔΡΕΥΩΝ (Νικόλαος Κατσαρός): Κύριοι συνάδελφοι, έχω την τιμή να σας ανακοινώσω ότι τη συνεδρίασή μας παρακολουθούν από τα άνω δυτικά Θεωρεία, αφού προηγουμένως ξεναγήθηκαν στην έκθεση της αίθουσας "ΕΛΕΥΘΕΡΙΟΣ ΒΕΝΙΖΕΛΟΣ", εβδομήντα οκτώ μαθητές και τρείς συνοδοί-δάσκαλοι από το Δημοτικό Σχολείο Αθηνών "ΕΛΛΗΝΟΓΕΡΜΑΝΙΚΗ ΑΓΩΓΗ ΠΑΝΑΓΕΑ-ΣΑΒΒΑ" Αθηνών.
(Χειροκροτήματα απ' όλες τις πτέρυγες της Βουλής)
Ο Πρόεδρος του Δημοκρατικού Κοινωνικού Κινήματος κ. Δημήτριος Τσοβόλας έχει το λόγο.
ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Πράγματι το νομοσχέδιο αυτό θα μπορούσε να ήταν πάρα πολύ σημαντικό αν αντιμετώπιζε στη ρίζα του το κακό σε σχέση με την κατάσταση που επικρατεί σε όλες τις παραμεθόριες περιοχές, αλλά ειδικότερα στην 'Ηπειρο και Μακεδονία, από εκείνους οι οποίοι έρχονται χωρίς κανένα έλεγχο, χωρίς κανένα προγραμματισμό και αν πράγματι μπορούσε αποτελεσματικά αυτή η υπηρεσία να αντιμετωπίσει αυτό το εκρηκτικό πρόβλημα της πρόληψης, αλλά ακόμη και της καταστολής της εγκληματικότητας.
Εμείς πιστεύουμε ότι τα προβλήματα αυτά που εμφανίζονται είναι αποτελέσματα του συνολικού συστήματος, είναι αποτελέσματα της φτώχειας, της μιζέριας που επικρατεί στον πλανήτη μας, αλλά και στη γύρω περιοχή. Ο φύλακας των συνόρων κατά την άποψή μας, καλύτερος φύλακας θα ήταν εάν έμεναν οι άνθρωποι και κυρίως οι νέοι στην περιφέρεια και στις παραμεθόριες περιοχές. Δυστυχώς όμως η οικονομική πολιτική των αριθμών που αδιαφορεί για τους ανθρώπους, αδιαφορεί και για την περιφέρεια. Το συγκεντρωτικό αθηνοκεντρικό κράτος και η έλλειψη κάθε πολιτικής περιφερειακής ανάπτυξης, έχουν οδηγήσει τα χωριά, τις κωμοπόλεις, την περιφέρεια συνολικά σε συνεχή αφυδάτωση από τον πληθυσμό της. Επίσης, η έλλειψη αγροτικής πολιτικής που θα στηρίζει τον αγροτικό τομέα, να εκσυγχρονίζει και αναπτύσσει τον αγροτικό τομέα, οδήγησε και οδηγεί καθημερινά στην απομάκρυνση των νέων αλλά και των υπόλοιπων γενιών από τις αγροτικές ασχολίες, από την αγροτική εκμετάλλευση και έτσι εγκαταλείπουν συνεχώς οι κάτοικοι όλες τις παραμεθόριες περιοχές και την περιφέρεια. 
Δε νομίζουμε ότι μια υπηρεσία με χίλιους ανθρώπους, άνδρες ή γυναίκες -γιατί εδώ φαντάζομαι θα εγκαταλείψει αυτήν την απαράδεκτη, την αντίθετη και προς το Σύνταγμα λογική που περιέχεται στη διάταξη του άρθρου 1- δεν νομίζουμε ότι μπορεί να αντιμετωπίσει αυτό το μεγάλο πρόβλημα που έχει ανακύψει, όταν ξέρουμε ότι στις περιοχές αυτές και της νησιωτικής Ελλάδας και της ηπειρωτικής Ελλάδας, της παραμεθόριας, συνεχώς μειώνεται ο πληθυσμός. Μάλιστα στα χωριά της Ηπείρου, της Φλώρινας, της Καστοριάς έχουν μείνει σαν δείγμα κάποιοι γέροντες, δεν υπάρχουν καθόλου νέοι, δεν υπάρχουν καθόλου μεσήλικες. Και όποιος κάνει μια βόλτα είτε στη Θεσπρωτία είτε στην περιοχή των Ιωαννίνων είτε της Καστοριάς είτε της Φλώρινας θα το διαπιστώσει πάρα πολύ καλά αυτό. Γιατί θα μπορούσαν πραγματικά οι κάτοικοι να είναι εκείνοι οι οποίοι μαζί με υπηρεσίες, με τα αστυνομικά όργανα, μαζί με το στρατό να φυλάξουν αποτελεσματικά τις περιοχές αυτές, αλλά και τις περιουσίες των ανθρώπων, ακόμη να φυλάξουν και την ακεραιότητα και τη ζωή των ανθρώπων που μένουν σ' αυτές τις περιοχές.
'Έρχομαι τώρα στο ειδικό θέμα. Κατ' αρχήν θεωρούμε ότι δεν μπορεί σ' αυτό το Σώμα, σ' αυτήν την υπηρεσία να προβλέπεται με διάταξη νόμου ότι προσλαμβάνονται μόνο άνδρες. Πέρα από το ότι πολιτικά δείχνει μια άλλη απηρχαιωμένη αντίληψη της διάκρισης μεταξύ των δυο φύλων. Και αποδεικνύεται ότι αυτοί οι βερμπαλισμοί, αυτές οι εξαγγελίες περί εκσυγχρονισμού και ισότητας των δυο φύλων, στην πράξη είναι το τελείως αντίθετο από την πλευρά της Κυβέρνησης και του σημερινού ΠΑΣΟΚ. Δεν είναι και σωστό. Είναι και αντισυνταγματικό παράλληλα, διότι απαγορεύεται η διάκριση των δυο φύλων στην πρόσληψη και σε διάφορες θέσεις, όταν ξέρουμε ότι πολύ σωστά εδώ και κάποια χρόνια, μετά το 1981 προσλαμβάνονται, υπηρετούν και μάλιστα επάξια στην Ελληνική Αστυνομία και στο στρατό.
Εμείς πιστεύουμε ότι αυτά τα ζητήματα στο κατώφλι του 21ου αιώνα, όταν αντιμετωπίζονται με τέτοιο τρόπο, δίνουν άλλο μήνυμα και γυρίζουν το ποτάμι προς τα πίσω, κάτι που είναι και ανιστόρητο.
'Ερχομαι επίσης να επισημάνω και τελειώνω, κύριε Πρόεδρε, αυτό που με δυο λόγια είπα προηγουμένως. Δεν μπορεί να αυξάνεται ο αριθμός των θέσεων με προεδρικό διάταγμα. Αυτό δεν υπογράφηκε από τον Υπουργό, είναι δήλωση που γίνεται σήμερα. 'Αρα, δεν φέρει την υπογραφή του Υπουργού Οικονομικών.
Και απορώ όταν διαβάζω τον τελευταίο καιρό ότι το Υπουργείο Οικονομικών, ο Υπουργός Οικονομικών και Εθνικής Οικονομίας έστειλε εγκυκλίους στα Υπουργεία, στους Υπουργούς να μη φέρουν διατάξεις που να δημιουργούν θέσεις ή να δημιουργούν κόστος, πώς έρχεται σήμερα μία τέτοια διάταξη, προσθήκη, δήλωση χωρίς να υπάρχει η υπογραφή του Υπουργού Οικονομικών. Και αν υπήρχε, όμως, η υπογραφή του Υπουργού Οικονομικών, αυτό είναι ανεπίτρεπτο από το Σύνταγμα. Παραβιάζεται το άρθρο 73 και 75 του Συντάγματος.
Το Σύνταγμα βάζει τέτοιες προϋποθέσεις για να μην μπορεί το κάθε Υπουργείο χωρίς τον "ξενοδόχο", χωρίς δηλαδή την ύπαρξη οικονομικών δεδομένων εξασφάλισης της πίστωσης, να φτιάχνει θέσεις. Διότι με αυτό τον τρόπο μπορεί το κάθε Υπουργείο ετησίως να επιβαρύνει τον προϋπολογισμό κατά δεκάδες δισεκατομμύρια. Γι'αυτό το Σύνταγμα έχει προβλέψει ότι πρέπει να υπάρχει μόνο με νόμο και αφού προηγουμένως υπάρχει η ειδική έκθεση του Λογιστηρίου του Κράτους.
Αυτά ήθελα να πω. Πιστεύω πράγματι ότι αυτή η υπηρεσία δεν πρόκειται ουσιαστικά να αντιμετωπίσει το πρόβλημα, που λέει η εισηγητική έκθεση ότι θέλει να αντιμετωπίσει. Και πρέπει να αντιληφθεί η Κυβέρνηση ότι πρέπει να δει λίγο την περιφέρεια και επιπλέον πρέπει να δει λίγο αυτούς που υπηρετούν στα Σώματα Ασφαλείας οι οποίοι οικονομικά βρίσκονται προς τα κάτω και όχι προς τα πάνω. Θα διασφάλιζε και το ηθικό κομμάτι, αλλά θα αποτελούσε και προϋπόθεση και για την ηθική αναβάθμιση.
'Αρα, άλλα πράγματα πρέπει να γίνουν πρώτα και μετά να έρθει αυτό για να συμπληρώσει εκείνα και να είναι πράγματι αποτελεσματικός ο έλεγχος και η προστασία της ζωής και της περιουσίας των κατοίκων όλης της χώρας, αλλά και των παραμεθόριων περιοχών.
ΠΡΟΕΔΡΕΥΩΝ (Νικόλαος Κατσαρός): Ο κ. Λιάνης έχει το λόγο για προτασσόμενη δευτερολογία.
ΙΩΑΝΝΗΣ ΒΑΡΒΙΤΣΙΩΤΗΣ: Εσείς όμως, αρνιόσαστε να δώσετε αύξηση στους αξιωματικούς.
ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): 'Εκανα το ενιαίο μισθολόγιο.
ΙΩΑΝΝΗΣ ΒΑΡΒΙΤΣΙΩΤΗΣ: Το οποίο ήταν εις βάρος των αξιωματικών.
ΠΡΟΕΔΡΕΥΩΝ (Νικόλαος Κατσαρός): Σας παρακαλώ, κύριοι συνάδελφοι.
Ορίστε, κύριε Λιάνη, έχετε το λόγο.
ΓΕΩΡΓΙΟΣ ΛΙΑΝΗΣ: Κύριε Υπουργέ, κύριε Πρόεδρε, κύριοι συνάδελφοι και στη χθεσινή συζήτηση επί της αρχής διατύπωσα την άποψη ότι το νομοσχέδιο αυτό είναι απολύτως αναγκαίο. Θα δώσει ένα χαμένο αίσθημα ασφάλειας σε πάρα πολύ σημαντικές περιοχές της πατρίδας, θα ανακτηθεί το χαμένο αίσθημα αξιοπρέπειας των ακριτών και θα αναπτερώσει 
 

  



Σελίδα 10210 
το φρόνημα σε περιοχές όπου μετά τα τελευταία γεγονότα στην Αλβανία είχαμε δεχθεί βίαιες εισβολές με πάρα πολύ άσχημα αποτελέσματα.
Παράλληλα θεωρώ ότι το νομοσχέδιο αυτό σ' ένα βαθμό και με τον τρόπο που καλύπτει με απόλυτη εντοπιότητα τις δύσκολες και -θα έλεγα- πολύ ταλαιπωρημένες αυτές περιοχές της πατρίδας, καλύπτει και ορισμένες δυσαρμονίες που υπάρχουν ακόμη στο νόμο Πεπονή, δυσαρμονίες που έχουν φέρει στις περιοχές αυτές τα γεγονότα που συνέβησαν κατά τον εμφύλιο, οι κληρονομικότητες και οι διορισμοί. Πιστεύω όμως ότι θα δοκιμαστεί στην πράξη και ότι θα προκύψουν απρόβλεπτοι παράγοντες που θα πρέπει να τους λάβουμε αμέσως μετά υπόψη μας.
Επί της ουσίας, θεωρώ τον αριθμό των χιλίων θέσεων συνοριακών φυλάκων -όπως και άλλοι συνάδελφοι- περιορισμένο. Το μήκος της οριογραμμής των νομών αυτών που θα δεχθούν τους συνοριακούς φύλακες, η ιδιαιτερότητα των χερσαίων συνόρων, η δυσβατότητα της περιοχής, αλλά και τα λιμναία σύνορα που υπάρχουν -ας πούμε- στην Πρέσπα σε σχέση με την Αλβανία, δημιουργούν πάρα πολύ ιδιαίτερες συνθήκες και θα είναι πάρα πολύ δύσκολο να καλυφθεί αυτή η φύλαξη με μόνο χίλιους συνοριακούς φύλακες.
Το δεύτερο: Τα αντικειμενικά κριτήρια είναι απόλυτα λογικά. Ωστόσο, κύριε Υπουργέ, επιμένω ότι στον καταμερισμό των θέσεων εργασίας κατά νομό θα πρέπει να λάβετε -και πιστεύω ότι θα το κάνετε με τη δικαιοσύνη που σας διακρίνει- υπόψη σας όχι μόνο το πληθυσμιακό -δεν θα μετρήσει δηλαδή μόνο αυτό- ούτε μόνο το μήκος της οριογραμμής.
Θεωρώ ότι υπάρχουν χερσαία σύνορα πάρα πολύ πιο δύσκολα από ό,τι αλλού. Και θεωρώ, όπως σας το ανέφερα ήδη πριν, ότι η ιδιαιτερότητα της Πρέσπας- που δεν είναι μόνο ότι γειτνιάζει με την Αλβανία, αλλά κυρίως το ότι εκεί είναι το τριεθνές όπου υπάρχει το σημαντικό θέμα της φύλαξης και από τις εξελίξεις, που δεν έχει σταματήσει το εκκρεμές και οι ταλαντώσεις του στη γειτονική πρώην Γιουγκοσλαβία- θα πρέπει να ληφθεί υπόψη.
Θεωρώ την ηλικία των τριάντα δύο ετών ασφαλή καθώς δεν ρίχνει στον Καιάδα ανθρώπους που έμειναν στα μέρη αυτά να φυλάξουν, αληθινοί ακρίτες και δεν έφυγαν μετανάστες ή διπλοί μετανάστες, όπως συνέβη τα τελευταία χρόνια με άλλους στην πατρίδα μας.
Θα μου επιτρέψετε να πω κι εγώ απαντώντας στο συνάδελφο κ. Βεζδρεβάνη που λέει ότι κανείς λογικός άνθρωπος δεν θα εναντιωθεί στον τρόπο με τον οποίο δεν συμμετέχουν γυναίκες στο νομοσχέδιο, το ακριβώς αντίθετο.
Δεν γνωρίζω εγώ, καίτοι είμαι δημοσιογράφος, όσο ο κ.Βαρβιτσιώτης το πόσο δεν είστε μισογύνης. Εγώ ξέρω πως είστε δίκαιος άνθρωπος και επιπλέον πως είστε ένας άνθρωπος μίας ευρείας αντίληψης. Το είχα πει και προφορικά σε εσάς. Το είπα και χθες. Το επαναλαμβάνω και τώρα.
Θα πρέπει να προβλεφθεί ένας αριθμός γυναικών είτε με ποσοστό είτε συγκεκριμένος. Γιατί, πραγματικά, υπάρχει ιδιαιτερότητα αποστολών και ιδιαιτερότητα, αν θέλετε, φύλαξης που μπορούν να τις καλύψουν επαρκέστατα οι γυναίκες.
Αφήστε, κύριε Υπουργέ, που εμείς θα αντιμετωπίσουμε στην κεντρική επιτροπή του κόμματός μας αυτές τις ολοφυρόμενες συντρόφισσες, που κάθε φορά διαμαρτύρονται άγρια, γιατί δεν μπαίνουν κάποιες γυναίκες σε κάποια νομοσχέδια!
(Στο σημείο αυτό την Προεδρική 'Εδρα καταλαμβάνει ο Β'Αντιπρόεδρος της Βουλής κ. ΠΑΝΑΓΙΩΤΗΣ ΣΓΟΥΡΙΔΗΣ)
Και το τελευταίο: Καλώς πράξατε και κάνατε τέσσερις τους μήνες εκπαίδευσης. Υπάρχουν όμως και ιδιομορφίες που πρέπει να λάβετε υπόψη σας. Για παράδειγμα, θα σας αναφέρω μία συγκεκριμένη. Το Λέχοβο, που ανήκει στο Νομό Φλώρινας, διοικητικά ανήκει κατά την Αστυνομία στο Νομό Καστοριάς. Και τέτοιες περιοχές υπάρχουν πάρα πολλές στο νομό το δικό μας και φαντάζομαι και σε άλλους νομούς. Πώς θα υποβληθούν αυτές οι αιτήσεις. Που θα υπαχθεί, ποιον αριθμό από αυτούς θα επιμερίσετε τους τέσσερις νομούς; Νομίζω ότι αυτό πρέπει να το λάβετε υπόψη, γιατί θα δημιουργήσει ανισότητα στην περιοχή και αίσθημα στους κατοίκους ότι αδικούνται κάποιοι, ενώ δεν είναι σωστό αυτό.
ΠΡΟΕΔΡΕΥΩΝ (Παναγιώτης Σγουρίδης): Ο κύριος Υπουργός έχει το λόγο.
ΙΩΑΝΝΗΣ ΒΑΡΒΙΤΣΙΩΤΗΣ: Θα ακούσουμε το μισογύνη Υπουργό τώρα!
ΓΕΩΡΓΙΟΣ ΡΩΜΑΙΟΣ (Υπουργός Δημόσιας Τάξης): Ευχαριστώ κύριε Πρόεδρε.
Ο κ. Τσοβόλας είναι και παλιός φίλος και πολύ συμπαθής. 'Ετσι, δεν θα απαντήσω σε αυτές τις υπερβολές όσον αφορά στο θέμα των γυναικών κλπ.
Οφείλω, όμως μία γενική απάντηση. Ουσιαστικά, να επαναλάβω τη θέση που ανέφερα χθες, την οποία προφανώς δεν γνωρίζετε ότι αυτό το νομοσχέδιο και συγκεκριμένα αυτή η υπηρεσία Συνοριακής Φύλαξης με τους χίλιους ή όποιους αύριο, δεν στοχεύει να αντιμετωπίσει το πρόβλημα των λαθρομεταναστών στο σύνολό του. Είναι πολύπλοκο πρόβλημα.
Δεύτερον, δεν στοχεύει να φυλάξει όλα τα σύνορα από τη λαθρομετανάστευση. Γιατί ένα μεγάλο μέρος των συνόρων είναι θάλασσια και η φύλαξη και η προστασία αυτών των συνόρων γίνεται σε συνεργασία με το Λιμενικό, το Ναυτικό και την Αστυνομία. Ο ρόλος τους περιορίζεται στα χερσαία και σε αυτήν την πρώτη φάση, στην περιοχή των συνόρων μας με την Αλβανία και τα Σκόπια, όπου έχουμε τα σοβαρότερα προβλήματα. Επομένως, είναι σαφές. Δεν επιδιώκουμε ούτε διακηρύξαμε ότι με αυτό το νομοσχέδιο λύνουμε ή αντιμετωπίζουμε το πρόβλημα.
ΛΕΩΝΙΔΑΣ ΛΥΜΠΕΡΑΚΙΔΗΣ: Για τον 'Εβρο δεν μεριμνά.
ΓΕΩΡΓΙΟΣ ΡΩΜΑΙΟΣ (Υπουργός Δημόσιας Τάξης): Εξήγησα για τον 'Εβρο ότι είναι η δεύτερη φάση, γι' αυτό και προβλέπουμε την αύξηση. Και θα έρθω στο θέμα της πρόβλεψης της αύξησης, για να σας πω, κύριε Τσοβόλα, ότι στο ν. 1481/1984 -ειλικρινά δεν θυμάμαι, εάν ήσασταν μέλος της κυβέρνησης τότε και πού- υπάρχει το εξής: "Με προεδρικά διατάγματα, εκδιδόμενα ύστερα από πρόταση του Υπουργού Δημόσιας Τάξης, μπορεί και κατά τροποποίηση των ισχυουσών διατάξεων, να ρυθμίζονται θέματα κλπ., να αυξάνονται ή να μειώνονται οι οργανικές θέσεις όλων των κατηγοριών του προσωπικού του Υπουργείου." Και στη συνέχεια, λέει το εξής: "Αν με βάση τις πιο πάνω εξουσιοδοτικές διατάξεις, συνιστώνται νέες οργανικές θέσεις ή ρυθμίζονται θέματα μισθού και αποζημιώσεων, τα σχετικά προεδρικά διατάγματα προτείνονται και από τον Υπουργό Οικονομικών." Υπάρχει αυτή η δυνατότητα, η οποία και εφαρμόζεται.
ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Μου επιτρέπετε μία διακοπή;
ΓΕΩΡΓΙΟΣ ΡΩΜΑΙΟΣ (Υπουργός Δημόσιας Τάξης): Βεβαίως.
ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Μα, ακριβώς επειδή έχω υπόψη αυτήν τη διάταξη και υπήρξαν προσφυγές στα διοικητικά δικαστήρια και στο Συμβούλιο Επικρατείας και υπήρξαν αποφάσεις που είπαν ότι είναι αντισυνταγματική αυτή η διάταξη, γι' αυτό σας το είπα. Δεν κάνω κριτική πολιτική. Πάω να σας προφυλάξω. Θέλετε; Κάντε το.
ΓΕΩΡΓΙΟΣ ΡΩΜΑΙΟΣ (Υπουργός Δημόσιας Τάξης): 'Οσον αφορά τα θέματα προαγωγών που ετέθηκαν, είναι βέβαια εύλογο το ερώτημα, αλλά εδώ μιλάμε για πενταετή θητεία. Και σε μία πενταετή θητεία, πέραν των μισθολογικών και άλλων προαγωγών που προβλέπουν άλλες διατάξεις, οι μισθολογικές αυξήσεις σε πενταετή θητεία δεν είναι δυνατόν...
ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Αφήστε τις προαγωγές, δεν είναι σοβαρό πράγμα.
ΓΕΩΡΓΙΟΣ ΡΩΜΑΙΟΣ (Υπουργός Δημόσιας Τάξης): Απαντώ, κύριε Πρόεδρε, σε κάποιες προτάσεις.
Δεν είναι δυνατόν σε πενταετή θητεία οιασδήποτε κατηγορίας να προβλέψουμε προαγωγές. Οφείλω μία απάντηση σ' ένα θέμα που τέθηκε. Γι'αυτό η αξιολόγηση η οποία προβλέπεται, αφορά την ανανέωση.
Έρχομαι τώρα, κύριοι συνάδελφοι, στο τελευταίο θέμα που τέθηκε, στο θέμα των γυναικών.
 

  



Σελίδα 10211 
Κάθε άλλο παρά ειδικός είμαι περί τα συνταγματικά. Ακόμη και στη γνωμοδότηση της επιτροπής όπως και σε άλλες δεν υπάρχει κατηγορηματική άποψη ότι η πρόσληψη αποκλειστικά ανδρών σε κάποιες ειδικές υπηρεσίες, είναι αντισυνταγματική.
Αλλά επειδή διαβλέπω σε αυτή την ανδροκρατούμενη Βουλή μία ευρεία συναίνεση υπέρ των γυναικών, δεν θα αρνηθώ να ισχύσει το ίδιο ποσοστό που ισχύει και στην Ελληνική Αστυνομία, δηλαδή το 10%. Είναι αυτονόητο όμως για όλους εκείνους που έχουν πάρει το διάταγμα για τον τρόπο πρόσληψης, ότι για τις γυναίκες θα υπάρξει κάποια διαφοροποίηση. Δεν είμαστε έτοιμοι αυτή την ώρα να απαντήσουμε σ'αυτό. Αν υπάρχουν κάποιες που έχουν υπηρετήσει σε ειδικές δυνάμεις ισχύουν τα μόρια κλπ., αλλά θα υπάρξει κάποια διαφοροποίηση. Ευχαριστώ.
ΠΡΟΕΔΡΕΥΩΝ (Παναγιώτης Σγουρίδης): Κηρύσσεται περαιωμένη η συζήτηση επί της ενότητας των άρθρων 1 έως και 6.
ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Κύριε Πρόεδρε, παρακαλώ το λόγο.
ΑΠΟΣΤΟΛΟΣ ΤΑΣΟΥΛΑΣ: Κύριε Πρόεδρε, παρακαλώ το λόγο.
ΠΡΟΕΔΡΕΥΩΝ (Παναγιώτης Σγουρίδης): 'Αμα θα ξεκινήσουμε έτσι, κύριοι συνάδελφοι, θα πρέπει να μπούμε σε ολόκληρο τον κύκλο των ομιλητών.
ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Κύριε Πρόεδρε, μπορώ να έχω το λόγο επί του Κανονισμού για να θέσω δύο θέματα;
ΠΡΟΕΔΡΕΥΩΝ (Παναγιώτης Σγουρίδης): Επί του Κανονισμού μπορείτε να πάρετε το λόγο, κύριε Πρόεδρε.
Ορίστε, έχετε το λόγο.
ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Κύριε Πρόεδρε, χθες το βράδυ ψηφίστηκε το νομοσχέδιο επί της αρχής -όπως επληροφορήθην, ανεγράφη και στον Τύπο- χωρίς κανένα Βουλευτή της Πλειοψηφίας. 'Ησαν παρόντες μόνο Βουλευτές της Αντιπολιτεύσεως, οι οποίοι το κατεψήφισαν και το Προεδρείο ανεκοίνωσε ότι ψηφίζεται κατά πλειοψηφία.
Τέτοιον εξευτελισμό δεν έχει υποστεί η Βουλή των Ελλήνων από τότε που υπάρχει. Θέτω υπόψη του Προεδρείου την περίπτωση. Σεβαστείτε επιτέλους, αυτήν την Αίθουσα. Δεν χανόταν ο κόσμος εάν έλεγε ο Πρόεδρος εκείνη την ώρα ότι αναβάλλει την ψήφιση για την επομένη.
Να κάνω και μία δεύτερη παρατήρηση. Βλέπω σήμερα στις 11.30' να κατατίθεται μία προσθήκη από τον κύριο Υπουργό, η οποία αναφέρεται στο μέγα θέμα της "διαφθοράς" στην Αστυνομία και στη δημιουργία ενός σώματος αδιαφθόρων.
Θέλω να ελπίζω ότι ο κύριος Υπουργός δεν εννοεί σοβαρά ότι θα συζητήσουμε την τελευταία ώρα με μια τροπολογία-προσθήκη ένα τόσο μεγάλο θέμα. Και αυτό είναι αντίθετο προς πάσαν κοινοβουλευτική τάξη και κοινοβουλευτική ηθική.
Αυτά ήθελα να πω, κύριε Πρόεδρε.
ΠΡΟΕΔΡΕΥΩΝ (Παναγιώτης Σγουρίδης): Κύριε Πρόεδρε, είσθε παλιός και έμπειρος κοινοβουλευτικός. Είσθε, μπορώ να πω, ο παλαιότερος που θητεύει μέσα σ'αυτήν την Αίθουσα.
ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Ακριβώς γι'αυτό το λόγο.
ΠΡΟΕΔΡΕΥΩΝ (Παναγιώτης Σγουρίδης): Πρέπει να ξέρετε και εκ του Κανονισμού ότι οι πλειοψηφίες διαπιστώνονται από το Προεδρείο. Εάν το Προεδρείο διαπιστώσει λάθος πλειοψηφία, τότε θα πρέπει να υποβληθεί αίτηση για διαπίστωση πλειοψηφίας ή για διαπίστωση απαρτίας.
Από τη στιγμή που δεν συγκεντρώνεται ο αντίστοιχος αριθμός για να υποβληθεί εγγράφως αυτή η αίτηση, είναι επόμενο ότι το Προεδρείο από μόνο του και σύμφωνα με τις απόψεις των παρατάξεων, όπως αυτές είναι μέσα στην Αίθουσα, αποφασίζει εάν ψηφίζεται το νομοσχέδιο ή δεν ψηφίζεται είτε η αρχή του είτε κάποιο άρθρο του.
Εάν είχε κατατεθεί αίτηση ονομαστικής ψηφοφορίας, σαφώς θα έπρεπε να διαπιστωθεί.
ΙΩΑΝΝΗΣ ΒΑΡΒΙΤΣΙΩΤΗΣ: Μα, δεν υπήρχε ούτε ένας, κύριε Πρόεδρε.
ΠΡΟΕΔΡΕΥΩΝ (Παναγιώτης Σγουρίδης): Υπήρχε ο ίδιος ο Αντιπρόεδρος ο οποίος προήδρευε και έκανε χρήση του ότι είναι Βουλευτής του κυβερνώντος κόμματος. 
ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Κύριε Πρόεδρε, το λόγο.
ΠΡΟΕΔΡΕΥΩΝ (Παναγιώτης Σγουρίδης): Κύριε Πρόεδρε, μισό λεπτό. Θέσατε δύο θέματα. 
ΓΕΩΡΓΙΟΣ ΡΩΜΑΙΟΣ (Υπουργός Δημόσιας Τάξης): Κύριε Πρόεδρε, το λόγο. 
ΠΡΟΕΔΡΕΥΩΝ (Παναγιώτης Σγουρίδης): Θα σας δώσω το λόγο, κύριε Υπουργέ. Το Προεδρείο πάντα προσπαθεί να κάνει όσο το δυνατόν πιο ακέραια τη δουλειά του.
'Όσον αφορά το δεύτερο θέμα οφείλω να πω ότι επί της ενότητας των άρθρων αυτών που έχουμε τελειώσει, έχει κατατεθεί αίτηση ονομαστικής ψηφοφορίας. Δεν πρόκειται να γίνει σήμερα η ονομαστική ψηφοφορία. Συνεπώς το νομοσχέδιο θα συζητηθεί την επόμενη Τρίτη. 
Είναι βέβαιο ότι η τροπολογία έχει κατατεθεί. Είναι επίσης, γνωστές οι απόψεις του Προέδρου της Βουλής κ. Απόστολου Κακλαμάνη ότι δεν θα πρέπει να κατατίθενται τροπολογίες την τελευταία στιγμή και για κανέναν λόγο, για να μπορούν οι συνάδελφοι Βουλευτές να τις μελετούν.
Ο κύριος Υπουργός έχει το λόγο.
ΓΕΩΡΓΙΟΣ ΡΩΜΑΙΟΣ (Υπουργός Δημόσιας Τάξης): Κύριε Πρόεδρε, θα ήθελα να ενημερώσω το σεβαστό Πρόεδρο κ. Μητσοτάκη και μπορεί να αναγνώσει τα Πρακτικά για να μη διαθέσω πολύ χρόνο ότι αυτή η τροπολογία κατατέθηκε τυπικά σήμερα. Είχε διανεμηθεί από χθες. Είχα την ευκαιρία, κύριε Πρόεδρε, στην παρέμβασή μου να την αναπτύξω, όπως και τη διαδικασία που προτείνω να ακολουθηθεί όσον αφορά την εφαρμογή. Επομένως, δεν αιφνιδιάστηκε το Σώμα.
ΠΡΟΕΔΡΕΥΩΝ (Παναγιώτης Σγουρίδης): Ο κ. Μητσοτάκης έχει το λόγο.
ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Σε ό,τι αφορά το πρώτο και μείζον θέμα που έθεσα, θα ήθελα, απαντώντας σε εσάς, κύριε Πρόεδρε, να πω ότι αυτήν τη ξύλινη γλώσσα την έχουμε ακούσει πολλές φορές στην Αίθουσα και είναι και ισχυρή αν θέλετε. 
'Όταν η Αντιπολίτευση δεν συγκεντρώνει τον αναγκαίο αριθμό για να ζητήσει ονομαστική ψηφοφορία, επωφελείται πολλές φορές η όποια πλειοψηφία και περνάει ένα νομοσχέδιο χωρίς απαρτία και χωρίς πλειοψηφία ενδεχομένως. Αλλά το φαινόμενο να μην υπάρχει ένας Βουλευτής και να γίνει μια απαράδεκτη συζήτηση μεταξύ του Προεδρεύοντος ότι ψηφίζω εγώ ως Βουλευτής του ΠΑ.ΣΟ.Κ., για να ψηφίσει ένας όταν από κάτω υπήρχαν δέκα ενδεχομένως αντίθετοι, αυτό είναι διασυρμός του Κοινοβουλίου, κύριε Πρόεδρε. Και παρακαλώ πάρα πολύ να επιστήσετε στον Πρόεδρο την προσοχή του. Δεν επιτρέπεται να επαναληφθεί ένα τέτοιο φαινόμενο. 
Όσον αφορά την προσθήκη του κυρίου Υπουργού εγώ θα σας έλεγα ότι αυτήν την προσθήκη την βλέπω τώρα, τη διαβάζω τώρα και όταν δεν είναι διατυπωμένη μια προσθήκη, δεν υπάρχει. Αλλά το θέμα είναι μέγα. Εγώ δεν θα έφερνα σε καμία περίπτωση το μέγα θέμα -του πώς θα αποκατασταθεί η ηθική τάξη στην Αστυνομία, που είναι το υπ' αριθμόν ένα θέμα που καίει, είμαι βέβαιος όλους τους συναδέλφους του Κοινοβουλίου και τον ελληνικό λαό- με μια προσθήκη της τελευταίας ώρας. Διότι απαιτεί ουσιαστική συζήτηση.
ΠΡΟΕΔΡΕΥΩΝ (Παναγιώτης Σγουρίδης): Ο κ. Ιωαννίδης έχει το λόγο.
(Στο σημείο αυτό την Προεδρική 'Εδρα καταλαμβάνει ο Πρόεδρος της Βουλής κ. ΑΠΟΣΤΟΛΟΣ ΚΑΚΛΑΜΑΝΗΣ)
ΦΟΙΒΟΣ ΙΩΑΝΝΙΔΗΣ: Κύριε Πρόεδρε, ασφαλώς δεν ήταν από τις ευτυχέστερες στιγμές του Κοινοβουλίου η χθεσινή στην οποία αναφέρθηκε ο κ. Μητσοτάκης. Αλλά ούτε η μόνη είναι ούτε πρωτότυπη είναι.
ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Δεν ξανάγινε. Πέστε μου μια φορά.
ΦΟΙΒΟΣ ΙΩΑΝΝΙΔΗΣ: Παρακαλώ, κύριε Πρόεδρε.
Μπορώ να σας πω, επειδή ήμουν και εγώ εδώ χθες, ότι βεβαίως τη στιγμή εκείνη είχα εξέλθει της Αιθούσης όπως είχε προσέλθει εκείνη τη στιγμή ο κ. Βαρβιτσιώτης. Αν συμπτωματικά παρουσιάστηκε αυτή η εικόνα, το πρόβλημα δεν είναι εκεί. Το πρόβλημα είναι ότι πράγματι συχνά συμβαίνει αυτό που λέτε, δηλαδή να τεκμαίρεται η πλειοψηφία από τη 
 

  



Σελίδα 10212 
στιγμή που δεν υπάρχει η δυνατότητα να υπάρξει ο απαιτούμενος αριθμός από την πλευρά της Αντιπολιτεύσεως για ονομαστική ψηφοφορία. Είναι ένα θέμα μήπως πρέπει να δούμε και την αλλαγή του Κανονισμού γενικότερα μέσα σε πνεύμα κατανόησης και καλής πίστεως. Διότι ασφαλώς και ο Πρόεδρος της Βουλής το έχει τονίσει πολλές φορές και εσείς, κύριε Μητσοτάκη, που είστε τακτικός και οφείλω να το σημειώσω αυτό, αλλά και πολλοί άλλοι από μας ότι θα πρέπει να βρεθεί ένας τρόπος η Βουλή να λειτουργεί ουσιαστικότερα και αποτελεσματικότερα και με μεγαλύτερη συμμετοχή των Βουλευτών. Ας μη δίνουμε όμως τόση έκταση σε μια χρονική στιγμή, σε μια περίπτωση που δεν είναι άλλωστε και η μοναδική κατά τη γνώμη μου.
ΠΡΟΕΔΡΟΣ (Απόστολος Κακλαμάνης): Ο κ. Παυλόπουλος έχει το λόγο.
ΠΡΟΚΟΠΗΣ ΠΑΥΛΟΠΟΥΛΟΣ: Επειδή δημιουργείται παρεξήγηση και από τον κύριο Υπουργό και από τον κ. Ιωαννίδη, θα ήθελα να πω για ποιο λόγο ετέθη από την πλευρά της Νέας Δημοκρατίας και από την πλευρά του κ. Βαρβιτσιώτη το θέμα χθες. Εμείς δεν είπαμε ότι αμφισβητούμε ούτε το Σύνταγμα ούτε τον Κανονισμό της Βουλής, σχετικά με τον τρόπο που διαπιστώνεται η πλειοψηφία.
Ο κ. Βαρβιτσιώτης ορθώς, επειδή δεν παρίστατο κανείς Βουλευτής από το χώρο της Πλειοψηφίας, παρά μόνο ο Προεδρεύων και ο κύριος Υπουργός είπε, προκειμένου να μη διασύρεται ο χώρος του Κοινοβουλίου με διαπιστώσεις που δεν έχουν κανένα αντίκρισμα στην πραγματικότητα, να αναβάλουμε την ψηφοφορία για την επομένη, χωρίς βεβαίως άλλη αμφισβήτηση.
Επομένως, είναι σαφές ότι εκεί κατέπνεε η Νέα Δημοκρατία.
Ως προς το δεύτερο, τονίστηκε χθες στον κύριο Υπουργό -και αυτό το έχετε πει και εσείς και χαίρομαι που είστε παρών- πως δεν μπορεί ένα τόσο σοβαρό θέμα, όπως αυτό της δημιουργίας ενός σώματος που αφορά την κρίση του ήθους των αστυνομικών στο σύνολό τους να έρχεται όχι απλώς και μόνο με τη μορφή τροπολογίας σ' ένα νομοσχέδιο -που σημαίνει ότι εκ των υστέρων ετέθη- αλλά και με τη μορφή τροπολογίας που απλώς και μόνο δίνει εξουσιοδότηση. Διότι αυτή η τροπολογία δεν λέει καν πως θα δημιουργηθεί αυτό το σώμα. Λέει πως απλώς και μόνο ότι παρέχεται η εξουσιοδότηση. Δηλαδή πρόκειται περί τροπολογίας της τελευταίας στιγμής για την παροχή εν λευκώ εξουσιοδότησης στην Κυβέρνηση να ενεργήσει.
Αυτές είναι οι δύο ενέργειες για τις οποίες κατέθεσε -όχι μόνο η Νέα Δημοκρατία, γιατί όπως θα διαπιστώσετε είναι μία πρόταση η οποία προέρχεται από το σύνολο σχεδόν του χώρου της μείζονος και της ελάσσονος αντιπολιτεύσεως- αίτηση ονομαστικής ψηφοφορίας για σήμερα.
ΠΑΝΑΓΙΩΤΗΣ Ν. Κρητικός (Α' Αντιπρόεδρος της Βουλής): Κύριε Πρόεδρε, παρακαλώ το λόγο.
ΠΡΟΕΔΡΟΣ (Απόστολος Κακλαμάνης): Ορίστε, κύριε Αντιπρόεδρε, έχετε το λόγο.
ΠΑΝΑΓΙΩΤΗΣ Ν. Κρητικός (Α' Αντιπρόεδρος της Βουλής): Κύριε Πρόεδρε, άκουσα από το κλειστό κύκλωμα τον Πρόεδρο κ. Μητσοτάκη να αναφέρεται στη χθεσινή περίπτωση της Βουλής, όπου ψηφίστηκε το νομοσχέδιο επί της αρχής. Δεν θεωρώ ούτε κολακευτική ούτε επιτυχή...
ΠΡΟΕΔΡΟΣ (Απόστολος Κακλαμάνης): Επειδή ήρθατε δρομέως, ίσως θα κάνετε ασκήσεις αναπνοής μιλώντας.
ΠΑΝΑΓΙΩΤΗΣ Ν. Κρητικός (Α' Αντιπρόεδρος της Βουλής): Παίρνω αναπνοές εύκολα, έχω παραγωγικό σύστημα.
Δεν θεωρώ, βεβαίως, ευτυχή τη χθεσινή στιγμή, αλλά δεν τη θεωρώ και τόσο πρόσφορη για μία τέτοια εκμετάλλευση. Κύριε Πρόεδρε, χθες το νομοσχέδιο έτυχε μακράς και πολύπλευρης επεξεργασίας. Λίγα νομοσχέδια διεκδικούν τον αριθμό των ομιλητών που είχε αυτό το νομοσχέδιο. Μίλησαν δεκαοκτώ Βουλευτές, όλοι οι Κοινοβουλευτικοί Εκπρόσωποι, ο κύριος Υπουργός και εξαντλήθηκε η συζήτηση.
Βεβαίως, στο στάδιο της ψηφοφορίας δεν υπήρχαν συνάδελφοι της Συμπολιτεύσεως αλλά είναι γνωστό ότι ψηφίζουμε κατά πάγια πρακτική εδώ νομοσχέδια χωρίς την παρουσία του αριθμού που προβλέπεται από το Σύνταγμα. Και ουδείς έθεσε ποτέ παρόμοιο θέμα. Αν ετίθετο τέτοιο θέμα, δεν θα ψηφιζόταν ποτέ κανένα νομοσχέδιο. Διότι απαιτούνται εβδομήντα πέντε ψήφοι θετικές για να γίνει δεκτό ή εβδομήντα πέντε ψήφοι αρνητικές για να καταψηφιστεί ένα νομοσχέδιο. Είναι δυστυχώς -και λέω δυστυχώς- μία πρακτική του Κοινοβουλίου από πολλών ετών. Και μπορώ να πω από τότε που ο κύριος Πρόεδρος άρχισε να θητεύει σε αυτήν την Αίθουσα, δεν αμφισβητήθηκε ποτέ το τεκμήριο της πλειοψηφίας γιατί ίσχυε η αρχή της δεδηλωμένης. Υπάρχει η πλειοψηφία, υπάρχει η ψήφος εμπιστοσύνης, υπάρχει το τεκμήριο της πλειοψηφίας. Και βεβαίως, όταν αμφισβητείται, αμφισβητείται με την ονομαστική ψηφοφορία.
Και δεν ήταν και δεν ήταν επιτυχής χθες η παρατήρηση του κυρίου συναδέλφου, του κ. Βαρβιτσιώτη, ο οποίος βεβαίως επεσήμανε το γεγονός, αλλά μόνο με πέντε βουλευτές της παρατάξεώς του, που και αυτό δεν ήταν καθόλου κολακευτικό. Λυπάμαι που τα λέω όλα αυτά, αλλά έγινε μια ευρύτατη εκμετάλλευση αυτού του θέματος, εκμετάλλευση ενός γεγονότος που δεν τιμάει βέβαια τη Βουλή, αλλά δεν συμβαίνει για πρώτη φορά.
ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Κύριε Πρόεδρε, παρακαλώ το λόγο.
ΠΡΟΕΔΡΟΣ (Απόστολος Κακλαμάνης): Ορίστε, κύριε Τσοβόλα, έχετε το λόγο.
ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Πράγματι, σε μια περίοδο που όλοι οι θεσμοί διέρχονται κρίση, το θέμα της λειτουργίας του Κοινοβουλίου είναι θέμα ουσίας και δεν είναι θέμα τυπικό. Και εδώ πρέπει να διερωτηθούμε -και στη Διάσκεψη των Πρόεδρων, πολλές φορές το έχουμε διερωτηθεί- τι φταίει και δεν υπάρχουν οι τυπικές προϋποθέσεις αλλά και οι ουσιαστικές γι'αυτήν την αναγκαία αναβάθμιση των θεσμών, άρα και του
Κοινοβουλίου. Ο ίδιος ο Πρόεδρος του Κοινοβουλίου ο κ. Κακλαμάνης έχει αναφερθεί πολλές φορές και σε διάφορους τόνους στα αίτια.
Πιστεύω πραγματικά ότι, αντί να προσπαθούμε να αποκρύψουμε τα ουσιαστικά αίτια, θα πρέπει κάποτε να τα συζητήσουμε, για να αναλάβουν όλα τα κόμματα και όλοι οι πολιτικοί τις ευθύνες τους γι' αυτήν την υποβάθμιση του Κοινοβουλίου. Διότι, όπως έχει τονίσει ο Πρόεδρος, ο κ. Κακλαμάνης, όταν εδώ ηγεσίες κομμάτων και κόμματα προτιμούν, στα πλαίσια της διαπλοκής με εξωθεσμικούς παράγοντες και εκδοτικά συγκροτήματα, να καθιστούν το ρόλο της Βουλής από ανύπαρκτο μέχρι ελάχιστης ουσιαστικής σημασίας, τότε ασφαλώς αντί να βλέπουν το δάσος, βλέπουν το δένδρο. Βλέπουν τις παρουσίες ενός, πέντε, δέκα ή πενήντα Βουλευτών. 'Αρα, άλλα πρέπει να είναι τα ουσιαστικά μέτρα τα οποία πρέπει να παρθούν από τα κόμματα και απ' όλον τον πολιτικό κόσμο.
Θέλω να τονίσω ότι και ο Πρόεδρος της Βουλής και το Προεδρείο συνολικά πολλές φορές έχουν αναφερθεί σ' αυτό το θέμα. Είμαι βέβαιος ότι στο μέτρο που εξαρτάται από αυτούς θέλουν να αντιμετωπισθεί. Αυτά τα λέω απλά, για να μη λαϊκίζουμε, όταν λέμε κάποια πράγματα, τα οποία δεν θίγουν την ουσία, τον πυρήνα του θέματος, των θεσμών και του Κοινοβουλίου.
Εμείς ως ΔΗ.Κ.ΚΙ., επειδή ιδρυθήκαμε και λειτουργούμε μακριά από διαπλοκές και συμφέροντα, είμαστε διατεθειμένοι και αποφασισμένοι, μαζί με όποιο άλλο κόμμα ή πολιτικό πρόσωπο θέλει, να εργαστούμε προς αυτήν την κατεύθυνση, αντί οποιασδήποτε θυσίας, για την ουσιαστική παρουσία και συμμετοχή, για την αναβάθμιση του Κοινοβουλίου και όλων των θεσμών. Γιατί, γνωρίζετε πολύ καλά και το γνωρίζει και ο κ. Μητσοτάκης και άλλοι εδώ μέσα ότι οι διαπλοκές συμφερόντων τελικά εξασφαλίζουν τη λειτουργία έξω από το Κοινοβούλιο, στα γραφεία επιχειρήσεων, στα γραφεία και στα παράθυρα Μέσων Μαζικής Επικοινωνίας, που η ιδιοκτησία τους ανήκει στους μεγαλοεργολάβους, στους μεγαλοεπιχειρηματίες, αυτούς που διεκδικούν ο καθένας για τον εαυτό του το μεγαλύτερο κομμάτι από τη μερίδα που λέγεται εθνικό προϊόν, εθνικό εισόδημα, σε βάρος του μόχθου και του ιδρώτα του 
 

  



Σελίδα 10213 
ελληνικού λαού.
Τέλος, επειδή θέλω να είμαι δίκαιος, πρέπει να πω ότι είναι σωστό αυτό που είπε ο κύριος Υπουργός, αναπτύσσοντας την τροπολογία. Βέβαια, την κατέθεσε, κακώς, σήμερα και προς το τέλος. Όμως, είναι αλήθεια ότι την ανέπτυξε από χθες, χωρίς να υπάρξει ουσιαστική αντίρρηση.
ΑΝΤΩΝΙΟΣ ΦΟΥΣΑΣ: Υπήρξε.
ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Λέω, ουσιαστική αντίρρηση, διότι, όταν υπάρχει ουσιαστική αντίρρηση, κάνουμε κάτι άλλο. Το ξέρουμε όσοι έχουμε θητεύσει σ' αυτήν την Αίθουσα.
Το δεύτερο θέμα, λοιπόν, αναπτύχθηκε από χθες, αλλά κακώς κατατέθηκε τυπικά σήμερα, που είναι η τελευταία ημέρα της συζήτησης του νομοσχεδίου. Αυτά για την τάξη, για να είναι ο καθένας συνεπής με τον εαυτό του, αλλά και μ' αυτά που λέει, ώστε να υπάρχει αντιστοιχία λόγων και πράξεων.
ΠΡΟΕΔΡΟΣ (Απόστολος Κακλαμάνης): Ο κ. Τασούλας έχει το λόγο.
ΑΠΟΣΤΟΛΟΣ ΤΑΣΟΥΛΑΣ: Κύριε Πρόεδρε, δεν θέλω να πάρω το λόγο, αλλά βλέπω ότι δόθηκαν μεγάλες διαστάσεις στο θέμα. Εμείς έχουμε να πούμε ότι αυτή είναι η Βουλή των Ελλήνων. Αυτόν τον Κανονισμό έχει. 'Ετσι λειτουργεί. Εμείς επανειλημμένα έχουμε θέσει ζητήματα πιο δημοκρατικής λειτουργίας της Βουλής. Δεν έχουν γίνει δεκτά. Μας ενδιαφέρει κυρίως το τι ψηφίζει η Βουλή. 'Ομως, δεν μας αφήνει αδιάφορους και το πώς το ψηφίζει. Θα επανέλθουμε, για να αλλάξει ο Κανονισμός προς το δημοκρατικότερο, όταν θα είναι η ώρα.
ΠΡΟΕΔΡΟΣ (Απόστολος Κακλαμάνης): Ο κ. Κουβέλης έχει το λόγο.
ΦΩΤΗΣ ΚΟΥΒΕΛΗΣ: Κύριε Πρόεδρε, κύριοι συνάδελφοι, έχω τη βεβαιότητα ότι υπάρχει θεσμική χαλάρωση, για την οποία μπορεί να ευθύνεται ο Κανονισμός, να ευθύνεται η βεβαιότητα ή έστω η αίσθηση ότι τούτο το Σώμα δεν παράγει πολιτική και ότι η πολιτική παράγεται σε άλλα κέντρα. Αλλά αν θέλουμε να αντιμετωπίσουμε αυτή την κατάσταση, πιστεύω ότι πρέπει να αναζητήσουμε και την ατομική μας ευθύνη.
Τι εννοώ με αυτό: Με δεδομένο τον υπάρχοντα Κανονισμό, η δική μας η παρουσία θα μπορούσε να περιορίσει τα αρνητικά και τα κακά τα οποία υπάρχουν. Θα μπορούσαν και τα ίδια τα κόμματα, αλλάζοντας συμπεριφορές και δομές, να παρέχουν τη δυνατότητα στο Βουλευτή περισσότερο να ομιλεί, περισσότερο να παρεμβαίνει και περισσότερο να παρεμβαίνει και μέσα στο Κοινοβούλιο. Κατά συνέπεια, πρόκειται για ένα σύνθετο ζήτημα, ένα ζήτημα που νομίζω ότι θα το αδικήσουμε αν επιχειρήσουμε σήμερα να το αντιμετωπίσουμε.
Γι' αυτό, κύριε Πρόεδρε, έχω την άποψη ότι θα ήταν χρήσιμο, με δική σας πρωτοβουλία, να γίνει μία συζήτηση εδώ στη Βουλή για τα προβλήματα που έχει ο Κανονισμός. Να κατατεθούν οι απόψεις όλων των συναδέλφων για το πώς αισθάνονται μέσα σε μία πολιτική ζωή, που είναι ακριβές αυτό που ακούστηκε, ότι αυτή η πολιτική ζωή χαράσσεται, εξελίσσεται και διαμορφώνεται, δυστυχώς, έξω από το Ελληνικό Κοινοβούλιο.
Δυστυχέστατα, κύριοι συνάδελφοι, τα κέντρα πολιτικής εξουσίας δεν υπάρχουν εδώ και η πολιτική εξουσία, αυτή που ασκείται από την Κυβέρνηση, -ποιος μπορεί να έχει αντίθετη άποψη- τουλάχιστον βρίσκεται σε μία σχέση χειραγώγησης από διάφορα οικονομικά κέντρα.
Εύχομαι αυτό το οποίο προέκυψε χθες να το αξιοποιήσουμε θετικά, προκειμένου, κύριε Πρόεδρε, να προκαλέσετε εσείς -επαναλαμβάνω- μία συζήτηση για όλα αυτά τα ζητήματα. Εάν θέλουμε να αντιμετωπίσουμε το πρόβλημα, πρέπει να το ανοίξουμε και να μιλήσουμε με ειλικρίνεια. Και τότε είναι βέβαιο ότι θα αποκτήσει τούτο εδώ το Σώμα σχέση εμπιστοσύνης με τον ελληνικό λαό.
Σε ό,τι αφορά την τροπολογία, το δεύτερο ζήτημα, είναι ακριβές ότι ο κύριος Υπουργός την ανέπτυξε χθες. Αλλά επίσης είναι ακριβές, κύριε Πρόεδρε, ότι μία τροπολογία που αφορά ένα τόσο σημαντικό ζήτημα δεν είναι δυνατόν μέσα σε ασφυκτικές διαδικασίες να συζητηθεί. Πολλώ δε μάλλον -και είναι ορθή η παρατήρηση του κ. Παυλόπουλου- όταν αυτή η τροπολογία για τη δημιουργία του συγκεκριμένου αυτού Σώματος, των εσωτερικών υποθέσεων, όπως λέγεται, θέλει να ρυθμίσει τα επιμέρους σημαντικά ζητήματα με νομοθετική εξουσιοδότηση.
Νομίζω, ότι ο κύριος Υπουργός δεν πρέπει να επιμείνει στη τροπολογία αυτή!
ΠΡΟΕΔΡΟΣ (Απόστολος Κακλαμάνης): Κυρίες και κύριοι συνάδελφοι, είμαι υποχρεωμένος να επαναλάβω ίσως για άλλη μία φορά ορισμένες σκέψεις που είχα τη τιμή να διατυπώσω στο Σώμα είτε με την ευκαιρία συζητήσεων επί του Κανονισμού, εκ των τροποποιήσεων που έχω επανειλημμένως εισηγηθεί και έχει αποδεχθεί η Βουλή επί του Κανονισμού είτε με την αφορμή ζητημάτων, όπως αυτό που συζητείται αυτή τη στιγμή.
Έχω τη γνώμη ότι ο πολιτικός κόσμος με χαρακτηριστική μυωπία παρακολουθεί ορισμένα φαινόμενα τα οποία άμεσα τον αφορούν και των οποίων αν δεν είναι ο αποκλειστικός συντελεστής, είναι ένας ουσιώδης παράγοντάς τους. Γιατί λέγω με μυωπία; Διότι είναι φανερό ότι ενώ περισσότερη ειλικρίνεια ή έστω -για να μη θίξω κανέναν- περισσότερη προσοχή και παρατήρηση αυτών των φαινομένων θα μας οδηγούσε όλους σε μία εκφορά διαφορετικού λόγου, εν τούτοις ειδικά για τα φαινόμενα αυτά τρέχουμε κατά κανόνα πίσω από τις σκέψεις, τις "διαπιστώσεις" -εντός εισαγωγικών. Διότι, είναι τουλάχιστον έμμεσες αυτές οι διαπιστώσεις, δεν είναι άμεσες και πάντως κατά κανόνα είναι εντός εισαγωγικών, δεν είναι ειλικρινείς διαπιστώσεις.
Βεβαιότατα, χωρίς να το θέλουμε, τρέχουμε πίσω από τους επιδιωκόμενους σκοπούς όσων συστηματικώς αγωνίζονται να απαξιωθεί πλήρως στη συνείδηση του ελληνικού λαού ο πολιτικός κόσμος ως σύνολο. Γι'αυτό και ο κανόνας είναι η γενικευμένη και ισοπεδωτική κριτική και "διαπιστώσεις" -και επιμένω- και όχι εξατομίκευση των ευθυνών που είναι ένα κατ'εξοχήν δημοκρατικό χαρακτηριστικό, ενώ το αντίθετο, η γενίκευση, η ισοπέδωση, το τσουβάλιασμα των πάντων είναι μια γνωστή τακτική που πηγάζει από μια αντίληψη συλλογικής ευθύνης την οποία πλήρωσε ολόκληρη η ανθρωπότητα, όταν ο φασισμός και ο ναζισμός την κατέστησε ένα από τα κύρια δόγματά του.
Εγώ, αγαπητοί συνάδελφοι, διαφωνώ αλλά δεν μπορώ να κάνω τίποτε άλλο, με κάποια αντίληψη που διακατέχει φαίνεται πολλούς από μας. Και νομίζω ότι είναι μεγάλο λάθος να υπερτονίζονται κάποιες αδυναμίες που είναι φυσικό να έχει το κοινοβουλευτικό σύστημα. Δεν έχει βρεθεί μέχρι σήμερα ούτε καν κάποια παραλλαγή αυτού του συστήματος και όπου εθεωρήθη ότι εφευρέθη αυτή η παραλλαγή εκεί οδήγησε σε μεγαλύτερα αδιέξοδα η εν λόγω εφεύρεση. Δεν έχει εφευρεθεί, λοιπόν, άλλο σύστημα πέραν αυτού του φόρουμ στο οποίο ο λαός με την άμεση συμμετοχή του, με όλες τις αδυναμίες του κομματικού μας συστήματος, εκπροσωπείται- και να αποσιωπάται η θετική πλευρά αυτής της λειτουργίας. Θα μου πείτε, μα, είναι απαραίτητο αυτό; Βεβαιότατα είναι απαραίτητο. Διότι γνωρίζετε πολύ καλά ότι ακόμα και του οξυγόνου τη σημασία, όπως έχει διατυπωθεί πολύ σωστά και επανειλημμένως, την αντιλαμβάνεται ο άνθρωπος μόνο όταν κλείνει η στρόφιγγα και πρόκειται να υποστεί πλήρη ασφυξία.
Δεν έχω, αγαπητοί μου συνάδελφοι, εγώ ακούσει ή μου έχει διαφύγει αν συνέβη, σε συζητήσεις στα talk-shows, σε συνομιλίες διά της τηλεοράσεως, δεν έχω επίσης ακούσει από εκλεκτά στελέχη του πολιτικού κόσμου, εκπροσώπους του ελληνικού λαού όταν βγαίνουν στα "παράθυρα" των διαφόρων τηλεοπτικών καναλιών, ένα λόγο θετικό. Κάθε ένας θεωρεί προφανώς ότι γι'αυτούς που τον ακουν, μια και είναι τόσο καταγγελτικός αυτός για τα φοβερά και τρομερά που συμβαίνουν σ'αυτή την Αίθουσα, απαλλάσσεται και από οποιαδήποτε ευθύνη συμμετοχής ή έστω ανοχής αυτών των τόσο τρομερών γεγονότων και άλλων που αποδέχεται και υπερθεματίζει επί όσων λέγονται.
Δεν σας καλώ, αγαπητοί συνάδελφοι, να γίνετε απολογητές του όποιου αρνητικού υπάρχει -τότε δεν θα λειτουργούσαμε δημοκρατικά και θα κάναμε μεγάλη ζημιά στο κοινοβουλευτικό 
 

  



Σελίδα 10214 
μας πολίτευμα, αλίμονο!- αλλά επιτρέψτε μου να σας κάνω μια ρητορική καθαρά ερώτηση: 'Ολα τα κοινοβούλια ολόκληρης της Ευρώπης και ολόκληρου του κόσμου με πρώτο το Ευρωπαϊκό Κοινοβούλιο, τις διάφορες κοινοβουλευτικές συνελεύσεις των διεθνών οργανισμών του Συμβουλίου της Ευρώπης, αυτοί που τα συνθέτουν έχουν πράγματι αυτή την ασημαντότητα και τους αξίζει αυτή η πλήρης απαξίωση που συστηματικά και στη χώρα μας, αλλά και σε άλλες τουλάχιστον ευρωπαϊκές χώρες βλέπουμε να προωθείται; Και εγώ, τη μόνη εξήγηση που έχω δώσει σ'αυτό το φαινόμενο, είναι αυτή που επανειλημμένως διατυπώνω, υφιστάμενος βέβαια και τις σχετικές συνέπειες ότι κάποιοι έχουν συμφέρον να προκύψει στη συνείδηση του λαού αυτό το αποτέλεσμα.
Κύριοι συνάδελφοι, μιλάμε για το χθεσινό γεγονός, το οποίο είναι ασφαλώς λυπηρό, είναι καταδικαστέο και πρέπει να μας προβληματίσει. Δηλαδή αν θα ήταν είκοσι-τριάντα συνάδελφοι, δεν θα έπρεπε να μας προβληματίσει αυτό; Δηλαδή, όπως λέει ο λαός μας, το πρόβλημα είναι αν είναι ολίγον ή πολύ έγκυος η κόρη; Αν πρόκειται για θέμα όντως σοβαρό, έχει θεσμική διάσταση, νομίζω ότι το ζήτημα δεν είναι αν είναι ένας ή είκοσι.
Και έρχομαι στο συγκεκριμένο ζήτημα και πώς ίσχυε παλαιότερα, όταν το Κοινοβούλιο αυτό λειτουργούσε με την περίφημη αρχή και αντιστοίχως ένσταση απαρτίας. Μιλάμε, αγαπητοί συνάδελφοι, για ένα Κοινοβούλιο -και αν δεν τα πούμε εμείς αυτά στον ελληνικό λαό, ποιος θα του τα πει;- στην εποχή του οποίου οι δραστηριότητες, οι ευθύνες, οι υποχρεώσεις της πολιτείας, οι διεθνείς σχέσεις, οι διεθνείς οικονομικές σχέσεις, τα μεγέθη της οικονομίας, τα προβλήματα της κοινωνίας, επέτρεπαν τη λειτουργία του και του οποίου η νομοθετική παραγωγή θα μπορούσε να είναι αυτής της έκτασης, ώστε να ανέρχονται στο Βήμα μέλη του και να ομιλούν από το πρωί μέχρι το απόγευμα, μέχρις ότου να καταστεί δυνατή η κόπωση των μελών της άλλης πλευράς, ώστε τη στιγμή που η εικόνα του Κοινοβουλίου θα ήταν κατάλληλη, να προβληθεί ένσταση απαρτίας.
Αντιλαμβάνεσθε πόσο μακριά από την εποχή μας ήταν εκείνο το Κοινοβούλιο; Τότε ο Βουλευτής πράγματι βρισκόταν στην Αθήνα και δικαίως τον επέκριναν και αποτελούσε θέμα και στις επιθεωρήσεις των θεάτρων κλπ. ότι επεσκέπτετο την περιφέρειά του κάθε τέσσερα χρόνια. Τώρα ο Βουλευτής, πρέπει να είναι συχνά στην περιφέρειά του.
Ο Βουλευτής επίσης τότε, ήταν ο καπετάν-ένας "ή Υπουργό με κάνεις, ή εφημερίδα βγάζω"! Τώρα, υπάρχουν -και πρέπει να εργαστούμε, ώστε να αναπτυχθεί περισσότερο η λειτουργία τους- οργανωμένα κόμματα, θεσμοί του πολιτεύματος κατοχυρωμένοι από το ίδιο το Σύνταγμά μας, τα οποία έχουν κάποιες λειτουργίες, τις οποίες καλό είναι να τις γνωρίσουμε στον ελληνικό λαό, ώστε να τον ενθαρρύνουμε να συμμετάσχει σ'αυτές τις λειτουργίες. Υπάρχουν ομάδες κοινοβουλευτικού έργου στα κόμματα, υπάρχει κατανομή αρμοδιοτήτων στα κόμματα. Αν θέλουμε να μην προχειρολογούμε εδώ, αν θέλουμε οι αποφάσεις που λαμβάνουμε να έχουν μια ποιότητα, πρέπει να ενημερώσουμε τον ελληνικό λαό ότι ο κ. Πάππας που ήλθε για παράδειγμα από την Χαλκιδική -απέναντί μου τον βλέπω τώρα- δεν θα παίρνει εδώ το λόγο και για τα θέματα εθνικής αμύνης και για τα θέματα παιδείας και για τα θέματα γεωργίας και για τα θέματα πολιτισμού, για όλα τα ζητήματα στα οποία μπορούσαν παλαιότερα πριν από πενήντα-εξήντα χρόνια οι Βουλευτές να παίρνουν ακόπως και ανέτως το λόγο και αντιλαμβάνεται ο καθένας το επίπεδο και των συζητήσεων και των αποφάσεων. Δηλαδή, ο κ. Πάππας στο κόμμα στο οποίο ανήκει θα ενταχθεί σε κάποιους τομείς ανάλογα με τα ενδιαφέροντά του, τα προβλήματα της περιφέρειάς του και δεν θα ομιλεί για όλα.
'Αρα και όταν θα συζητείται ένα νομοσχέδιο ενός τομέα, στον οποίο αυτός δεν συμμετέχει, δεν είναι απαραίτητο, δίκην μαθητού του νηπιαγωγείου ή του δημοτικού σχολείου, να κάθεται εκεί από την αρχή μέχρι το τέλος της συνεδρίασης, οπότε βεβαίως, έπειτα από έξι, επτά ώρες, δεν θα είναι σε θέση να προσφέρει κανένα έργο ούτε ιδεολογικής ούτε πολιτικής φύσεως ούτε κοινωνικού χαρακτήρα ούτε στην περιφέρειά του να πάει ούτε να έχει επικοινωνία με κοινωνικές ομάδες ούτε βεβαίως να εκπροσωπήσει το Κοινοβούλιο. Πριν από κάμποσα χρόνια αυτό δεν συνέβαινε. Στέλναμε κάποιες εκπροσωπήσεις σε διεθνείς κοινοτικούς οργανισμούς και πλέον εκείνου, τίποτε άλλο.
Τώρα, αγαπητοί συνάδελφοι, ρώτησε κανείς: Χθες και σήμερα πόσοι Βουλευτές απ' αυτήν εδώ τη σύνθεση λείπουν στο εξωτερικό; 'Εχουμε πει εμείς στις περιφέρειές μας και έχουμε κάνει τον κόπο να γράψουμε ένα γράμμα σε απάντηση επιστολών που δημοσιεύονται στον Τύπο, όπου μονίμως μιλούν για άδεια έδρανα, για τους τριακοσίους εκπροσώπους του λαού, σαν να πρόκειται για τους έσχατους αργομίσθους αυτού του τόπου, σαν να πρόκειται για ανθρώπους οι οποίοι δεν έχουν ανησυχίες, δεν έχουν προβλήματα, αλλά υπνώττουν από την επομένη της εκλογής τους, μέχρι της παραμονής των νέων εκλογών;
Λυπάμαι αλλά αν αυτή η αντίληψη καλλιεργείται από ορισμένα μέσα ενημέρωσης είτε σκοπίμως είτε από αδυναμία γνώσης των πραγμάτων, έχουμε τεράστια ευθύνη και εμείς οι ίδιοι. Διότι όπως χθες και όπως σήμερα, τι κάνουμε; Ωσάν να μην γνωρίζουμε ότι αφ' ης κατηργήθη η ένσταση απαρτίας, βεβαιότατα το Προεδρείο, κατά την τεκμηριωμένη βούληση του Σώματος, αποφαίνεται και αν υπάρχουν συνάδελφοι οι οποίοι δεν θεωρούν αυτήν την τεκμηρίωση που κάνει το Προεδρείο, που προκύπτει από το αν διατηρεί η Πλειοψηφία την εμπιστοσύνη της προς την Κυβέρνηση ή όχι, αν υπάρχουν συνάδελφοι που έχουν αντίθετη γνώμη, ο Κανονισμός δίδει τότε το δικαίωμα να αμφισβητήσουν αυτή την τεκμηρίωση και να γίνει η ονομαστική ψηφοφορία.
Βεβαίως ποιος δεν θα ήταν ικανοποιημένος και πρώτος εγώ να έχω απέναντί μου διακοσίους ενενήντα εννέα συναδέλφους; Δεν μπορώ, όμως, απ' αυτό, κύριοι συνάδελφοι, να προσχωρήσω στην πραγματικά λαϊκίστικη και δημαγωγική τακτική, του να ισχυρίζομαι ότι επειδή δεν έχω και τους διακόσιους ενενήντα εννέα εδώ, δεν υπάρχει Κοινοβούλιο, δεν σέβεται κανείς το λαό που τον έστειλε εδώ, η Πλειοψηφία αυθαιρετεί και η Μειοψηφία δεν κάνει τη δουλειά της.
Αυτά τα μηνύματα περνάμε, αγαπητοί συνάδελφοι, εμείς οι ίδιοι, όχι φυσικά από πρόθεση, αλλά διότι και στην αντιπαράθεσή μας πολλές φορές στεκόμαστε σ' αυτό που μπορεί να δημιουργήσει μία εντύπωση αρνητική για την άλλη πλευρά και όχι σ' αυτό που πρέπει να μας αφορά όλους.
Βεβαιότατα υπάρχει το μείζον θέμα, για το ποιος είναι ο ρόλος σήμερα του Κοινοβουλίου, ποιος είναι ο ρόλος του Βουλευτή, εάν όντως έχει τη δυνατότητα να επηρεάσει τη λήψη των αποφάσεων, σε ποιο βαθμό το επιτυγχάνει αυτό και τι πρέπει να γίνει μέσα και από την πολιτική παιδεία του λαού μας για την οποία είμαστε πρώτοι υπεύθυνοι εμείς. Εάν βγαίνουμε στα παράθυρα για ασήμαντα ζητήματα, όχι για πολιτικά και ιδεολογικά προβλήματα, απλώς για να διατηρεί την εικόνα μας ο πολίτης, ασφαλώς δεν τον βοηθούμε να διαπαιδαγωγηθεί πολιτικά, έτσι ώστε και σ' αυτά τα προβλήματα, του σημερινού κοινοτικού συστήματος, να μπει και να μην παραπλανάται από δω και από κει και να συμβάλλει και αυτός, με πρώτη ευθύνη δική μας, ώστε να αλλάξει ο ρόλος και η εικόνα του Κοινοβουλίου.
Κλείνοντας, κύριοι συνάδελφοι, σε ό,τι αφορά το τυπικό θέμα της τροπολογίας, γνωρίζετε ότι κατά το Σύνταγμα ο Υπουργός μέχρι την τελευταία στιγμή μπορεί να καταθέσει μία τροπολογία. Ναι, το γνωρίζετε -όπως ορισμένοι συνάδελφοι συγκατανεύετε διά της κινήσεως της κεφαλής σας- όμως ο λαός, όταν το καταγγέλλουμε, έχει την εντύπωση ότι εδώ ο Υπουργός αυθαιρετεί και ο Πρόεδρος τον καλύπτει. Το θέμα είναι άλλο. Αν είναι ένα θέμα σοβαρό, για το οποίο θα πρέπει ο Υπουργός, πριν ενημερωθεί...
ΠΡΟΚΟΠΗΣ ΠΑΥΛΟΠΟΥΛΟΣ: Τα είπαμε.
ΠΡΟΕΔΡΟΣ (Απόστολος Κακλαμάνης): Ναι, αλλά δεν το λέτε αυτό. Στον Τύπο γράφεται ότι την τελευταία στιγμή περνούν τροπολογίες. Αυτό γράφετε.
ΠΡΟΚΟΠΗΣ ΠΑΥΛΟΠΟΥΛΟΣ: Πάρτε τα Πρακτικά να δείτε.
 

  



Σελίδα 10215 
ΠΡΟΕΔΡΟΣ (Απόστολος Κακλαμάνης): Δεν γράφεται ότι ο Υπουργός δικαιούται μεν, αλλά θα ήταν καλό να ενημερώνει πιο πριν.
Εν πάση περιπτώσει, κύριοι συνάδελφοι, δεν είναι εκεί το ζήτημα. Το ζήτημα είναι ότι ακόμη και τις τεράστιες βελτιώσεις, που έχουν πραγματοποιηθεί και μέσω του Κανονισμού και μέσω της συνεργασίας όλων μας σ' αυτήν την Αίθουσα και αυτές τις αποσιωπούμε.
Εγώ θα θυμίσω στους παλαιοτέρους και στον κ. Καραμάριο ότι εδώ σωρεία τροπολογιών, δεκάδες κυβερνητικών τροπολογιών περνούσαν και είμεθα υπεύθυνοι όλοι γι' αυτό στο παρελθόν. Τα τελευταία χρόνια αυτό άλλαξε και είναι κάτι, το οποίο θεωρώ και εγώ προσωπική τιμή δική μου, αλλά βεβαιότατα και χωρίς τις σχετικές συστάσεις του Πρωθυπουργού στους Υπουργούς του, δεν θα μπορούσε να πραγματωθεί. Το ζήτημα είναι -και το γνωρίζετε και θα πρέπει να το αναγνωρίζουμε, για να επιδιώκουμε το καλύτερο- ότι έχει περιορισθεί πάρα πολύ ο αριθμός των υπουργικών τροπολογιών.
Εν πάση περιπτώσει, κύριοι συνάδελφοι, εγώ προτείνω στο Σώμα -γι' αυτό και δεν διάβασα ακόμη την πρόταση των συναδέλφων, που έχουν δικαίωμα να επιμείνουν- να γίνει εμβόλιμη συνεδρίαση την Τρίτη το πρωί, ώστε και εμείς εδώ οι παρόντες και τόσο επιμελείς πράγματι, να καλέσουμε και τους απόντες σήμερα, να έρθουν την Τρίτη το πρωί εδώ, για να ολοκληρώσουμε την εκπλήρωση του καθήκοντος, που έχουμε αναλάβει, γιατί πρέπει να ολοκληρώσουμε το νομοσχέδιο.
Εγκρίνει το Σώμα;
ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.
ΠΡΟΕΔΡΟΣ (Απόστολος Κακλαμάνης): Συνεπώς, το Σώμα απεδέχθη ομόφωνα.
Κατά συνέπεια, την Τρίτη το πρωί 9 Ιουνίου 1998 θα γίνει εμβόλιμη συνεδρίαση.
ΠΡΟΚΟΠΗΣ ΠΑΥΛΟΠΟΥΛΟΣ: Κύριε Πρόεδρε, το λόγο.
ΠΡΟΕΔΡΟΣ (Απόστολος Κακλαμάνης): Ορίστε, κύριε Παυλόπουλε.
ΠΡΟΚΟΠΗΣ ΠΑΥΛΟΠΟΥΛΟΣ: Κύριε Πρόεδρε, η πρότασή σας για την εμβόλιμη συνεδρίαση έγινε δεκτή. Θα παρακαλέσω μονάχα να μείνουμε χωρίς περαιτέρω συζήτηση σ' αυτό το θέμα. Τα πράγματα που είπατε, θα τα θεωρούσα για όλους μας αυτονόητα. Κανείς δεν έχει την παραμικρή αντίρρηση σε σχέση με αυτά που είπατε, μόνο που θα διευκρινίσω ένα πράγμα.
Εάν ήσασταν εδώ και ακούγατε -και θα παρακαλούσα πολύ να πάρετε τα Πρακτικά και χθες και σήμερα- για να δείτε τι ελέχθη στον κύριο Υπουργό, θα δείτε ότι ουδείς του αμφισβήτησε το δικαίωμα να έχει τη δυνατότητα τροπολογιών. Αλλά είπαμε ότι αυτή η τροπολογία είναι σοβαρότατη. Δεν μπορεί να μην υπήρχε στο νομοσχέδιο και να μπήκε μετά. Το δεχόμαστε και μένουμε εδώ. Παρακαλούμε να τελειώσουμε τώρα και να γίνει κανονικά την Τρίτη η εμβόλιμη συνεδρίαση.
ΠΡΟΕΔΡΟΣ (Απόστολος Κακλαμάνης): Είμεθα σύμφωνοι.
Κύριοι συνάδελφοι, θα ήθελα να ανακοινώσω στο Σώμα ότι οι Υπουργοί Πολιτισμού, Εξωτερικών, Ανάπτυξης, Εθνικής Παιδείας και Θρησκευμάτων και Τύπου και Μέσων Μαζικής Ενημέρωσης κατέθεσαν σχέδιο νόμου: "Κύρωση της Συμφωνίας συνεργασίας μεταξύ της Κυβέρνησης της Ελληνικής Δημοκρατίας και της Κυβέρνησης της Λιθουανίας στους τομείς του πολιτισμού, της εκπαίδευσης και της επιστήμης".
Οι Υπουργοί Εθνικής 'Αμυνας και Εξωτερικών κατέθεσαν σχέδιο νόμου: "Κύρωση της Συμφωνίας μεταξύ του Υπουργείου Εθνικής 'Αμυνας της Ελληνικής Δημοκρατίας και του Υπουργείου 'Αμυνας της Δημοκρατίας της Αλβανίας για τους όρους παροχής υποτροφιών σε σπουδαστές της Δημοκρατίας της Αλβανίας για φοίτηση σε ελληνικές στρατιωτικές σχολές".
Οι Υπουργοί Εθνικής Οικονομίας και Οικονομικών, Εξωτερικών, Ανάπτυξης, Περιβάλλοντος, Χωροταξίας και Δημοσίων 'Εργων, Γεωργίας, Εμπορικής Ναυτιλίας και Μεταφορών και Επικοινωνιών κατέθεσαν σχέδιο νόμου: "Κύρωση της Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Δημοκρατίας του Λιβάνου για την οικονομική και τεχνολογική συνεργασία".
Οι Υπουργοί Πολιτισμού, Εξωτερικών, Ανάπτυξης, Εθνικής Παιδείας και Θρησκευμάτων και Τύπου και Μέσων Μαζικής Ενημέρωσης κατέθεσαν σχέδιο νόμου: "Κύρωση της Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Δημοκρατίας του Ουζμπεκιστάν για συνεργασία στους τομείς της εκπαίδευσης, της επιστήμης και του πολιτισμού".
Οι Υπουργοί Εθνικής Παιδείας και Θρησκευμάτων και Εξωτερικών, κατέθεσαν σχέδιο νόμου: "Κύρωση του Πρωτοκόλλου συνεργασίας μεταξύ της Κυβέρνησης της Ελληνικής Δημοκρατίας και της Κυβέρνησης της Γεωργίας στον τομέα των αρχείων".
'Ολα αυτά τα σχέδια νόμου αφορούν διάφορα θέματα συνεργασίας και παραπέμπονται στις Διαρκείς Επιτροπές.
Κύριοι συνάδελφοι, υπεβλήθη αίτηση ονομαστικής ψηφοφορίας, επί του άρθρου 1, της οποίας το κείμενο έχει ως εξής:
"ΑΙΤΗΣΗ
ΔΙΕΞΑΓΩΓΗΣ ΟΝΟΜΑΣΤΙΚΗΣ ΨΗΦΟΦΟΡΙΑΣ
Οι υπογράφοντες ζητούμε, σύμφωνα με τις διατάξεις του άρθρου 72 του Κανονισμού της Βουλής, τη διεξαγωγή ονομαστικής ψηφοφορίας επί του άρθρου 1 του υπό συζήτηση σχεδίου νόμου "Υπηρεσίες Συνοριακής Φύλαξης Δήλωση περιουσιακής κατάστασης αστυνομικών και άλλες διατάξεις".
Αθήνα, 5 Ιουνίου 1998
Οι Αιτούντες Βουλευτές
Προκόπης Παυλόπουλος.
Δημήτριος Τσοβόλας.
Παναγιώτης Καμμένος.
Αθανάσιος Παναγιωτόπουλος.
Νικόλαος Γκελεστάθης.
Λεωνίδας Λυμπερακίδης.
Ηλίας Βεζδρεβάνης.
Επαμεινώνδας Ζαφειρόπουλος.
Σταύρος Δήμας.
Φώτης Κουβέλης.
Αδάμ Ρεγκούζας.
Βασίλειος Πάππας.
Γεώργιος Ορφανός.
Αντώνιος Φούσας.
Ιωάννης Τζωάννος.
Γιάννης Δημαράς.
Λευτέρης Παπαγεωργόπουλος.
Πέτρος Μολυβιάτης.
Αναστάσιος Καραμάριος.
Γεώργιος Τζιτζικώστας.
Σάββας Τσιτουρίδης."
Θα αναγνώσω και τον κατάλογο των υπογραφόντων την αίτηση της ονομαστικής ψηφοφορίας για να διαπιστωθεί αν υπάρχει ο απαιτούμενος από τον Κανονισμό αριθμός για την υποβολή της -ελπίζω να μην έχουν φύγει οι συνάδελφοι διότι θα συνεχίσω τη συζήτηση του νομοσχεδίου και να μην μου πείτε αύριο ότι προ κενών εδράνων συζητήθηκε- οι εξής Βουλευτές:
Ο κ. Προκόπης Παυλόπουλος. Παρών.
Ο κ. Δημήτριος Τσοβόλας. Παρών.
Ο κ. Παναγιώτης Καμμένος. Παρών.
Ο κ. Αθανάσιος Παναγιωτόπουλος. Παρών.
Ο κ. Νικόλαος Γκελεστάθης. Παρών.
Ο κ. Λεωνίδας Λυμπερακίδης. Παρών.
Ο κ. Ηλίας Βεζδρεβάνης. Παρών.
Ο κ. Επαμεινώνδας Ζαφειρόπουλος. Παρών.
Ο κ. Σταύρος Δήμας. Παρών.
Ο κ. Φώτης Κουβέλης. Παρών.
Ο κ. Αδάμ Ρεγκούζας. Παρών.
Ο κ. Βασίλειος Πάππας. Παρών.
Ο κ. Γεώργιος Ορφανός. Παρών.
Ο κ. Αντώνιος Φούσας. Παρών.
Κύριοι συνάδελφοι, είναι πλέον των δεκαπέντε οι υπογράφοντες την αίτηση ονομαστικής ψηφοφορίας. 'Αρα, υπάρχει ο 
 

  



Σελίδα 10216 
απαιτούμενος από τον Κανονισμό αριθμός υπογραφόντων την αίτηση ονομαστικής ψηφοφορίας Βουλευτών.
Συνεπώς, διακόπτουμε τη συνεδρίαση για λίγα λεπτά, σύμφωνα με τον Κανονισμό.
(ΔΙΑΚΟΠΗ)
(ΜΕΤΑ ΤΗ ΔΙΑΚΟΠΗ)
ΠΡΟΕΔΡΟΣ (Απόστολος Κακλαμάνης): Επαναλαμβάνεται η διακοπείσα συνεδρίαση.
Κύριοι συνάδελφοι, το Προεδρείο εκτιμώντας τις ανάγκες του νομοθετικού έργου, σύμφωνα με τον Κανονισμό ('Αρθρο 72, παράγραφος 3), θα λύσει τη συνεδρίαση για την προσεχή Τρίτη 9 Ιουνίου 1998 και ώρα 11.00' το πρωί με αντικείμενο εργασιών του Σώματος, νομοθετική εργασία: συνέχιση της συζήτησης επί των άρθρων και του συνόλου του σχεδίου νόμου του Υπουργείου Δημόσιας Τάξης: "Yπηρεσίες Συνοριακής Φύλαξης - Δήλωση περιουσιακής κατάστασης αστυνομικών και άλλες διατάξεις", σύμφωνα με την ημερήσια διάταξη.
Λύεται η συνεδρίαση.
Ώρα λήξεως 13.55'.
Ο ΠΡΟΕΔΡΟΣΟΙ ΓΡΑΜΜΑΤΕΙΣ

