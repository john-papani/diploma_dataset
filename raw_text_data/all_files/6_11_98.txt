

 

  

Σελίδα 823 

 

Π Ρ Α Κ Τ Ι Κ Α  Β Ο Υ Λ Η Σ

 

 

Θ' ΠΕΡΙΟΔΟΣ (ΠΡΟΕΔΡΕΥΟΜΕΝΗΣ ΔΗΜΟΚΡΑΤΙΑΣ)

ΣΥΝΟΔΟΣ Γ'

ΣΥΝΕΔΡΙΑΣΗ ΙΣΤ'

Παρασκευή 6 Νοεμβρίου 1998

 

 

Αθήνα, σήμερα στις 6 Νοεμβρίου 1998, ημέρα Παρασκευή και ώρα 10.10' συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια, για να συνεδριάσει υπό την προεδρία του Β' Αντιπροέδρου αυτής κ. ΠΑΝΑΓΙΩΤΗ ΣΓΟΥΡΙΔΗ. 

ΠΡΟΕΔΡΕΥΩΝ (Παναγιώτης Σγουρίδης): Κυρίες και κύριοι συνάδελφοι, αρχίζει η συνεδρίαση. 

(ΕΠΙΚΥΡΩΣΗ ΠΡΑΚΤΙΚΩΝ: Σύμφωνα με την από 5.11.98 εξουσιοδότηση του Σώματος, επικυρώθηκαν με ευθύνη του Προεδρείου τα Πρακτικά της IE' συνεδριάσεώς του, της 5ης Νοεμβρίου 1998 σε ό,τι αφορά την ψήφιση στο σύνολο των σχεδίων νόμου: α) "Κύρωση της Ευρωπαϊκής Σύμβασης για το ξέπλυμα, την έρευνα, την κατάσχεση και δήμευση των προϊόντων που προέρχονται από εγκληματικές δραστηριότητες". 

β) "Κύρωση της σύμβασης για την καταπολέμηση της δωροδοκίας αλλοδαπών δημοσίων λειτουργών στις διεθνείς επιχειρηματικές συναλλαγές"). 

Παρακαλείται ο κύριος Γραμματέας να ανακοινώσει τις αναφορές προς το Σώμα. 

(Ανακοινώνονται προς το Σώμα από τον κ. Νικόλαο Γκατζή, Βουλευτή Μαγνησίας, τα ακόλουθα: 

"Α. ΚΑΤΑΘΕΣΗ ΑΝΑΦΟΡΩΝ 

1) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε αναφορά με την οποία ο κ. Ορέστης Καραγιάννης, κάτοικος Δράμας, ζητεί τη διευθέτηση της συνταξιοδότησής του από τον ΟΓΑ. 

2) Ο Βουλευτής Χανίων κ. ΙΩΣΗΦ ΒΑΛΥΡΑΚΗΣ κατέθεσε αναφορές με τις οποίες ο Σύλλογος Μελών ΔΕΠ καταγγέλλει την παράνομη συγκρότηση συγκλήτου από την Πρυτανεία του Πολυτεχνείου Κρήτης. 

3) Ο Βουλευτής Χανίων κ. ΙΩΣΗΦ ΒΑΛΥΡΑΚΗΣ κατέθεσε αναφορά με την οποία οι Ιδιοκτήτες Επιχειρήσεων Εκμίσθωσης Ι.Χ.Ε. Αυτοκινήτων Κρήτης ζητούν ως ελάχιστο αριθμό αυτοκινήτων που οφείλουν να διαθέτουν τα γραφεία τους το 12. 

4) Ο Βουλευτής Μεσσηνίας κ. ΙΩΑΝΝΗΣ ΓΙΑΝΝΑΚΟΠΟΥΛΟΣ κατέθεσε δημοσίευμα εφημερίδας με το οποίο ο Σύλλογος Προστασίας Δανειοληπτών καταγγέλλει την καταχρηστική συμπεριφορά των πιστωτικών ιδρυμάτων. 

5) Οι Βουλευτές κύριοι ΡΟΔΟΥΛΑ ΖΗΣΗ και ΙΩΑΝΝΗΣ ΑΡΑΠΗΣ κατέθεσαν αναφορά με την οποία το Εθνικό Αθλητικό Κέντρο Βόλου ζητεί χρηματοδότηση των αθλητικών του δραστηριοτήτων. 

6) Ο Βουλευτής Χανίων κ. ΙΩΣΗΦ ΒΑΛΥΡΑΚΗΣ κατέθεσε αναφορά με την οποία η 'Ενωση Συνταξιούχων ΙΚΑ Νομού Χανίων η "Αγία Παρασκευή" ζητεί χρηματοδότηση για τη στήριξη της εφημερίδας του η "Φωνή των Συνταξιούχων ΙΚΑ". 

7) Ο Βουλευτής Αχαΐας κ. ΔΗΜΗΤΡΙΟΣ ΚΟΥΤΣΟΓΙΩΡΓΑΣ κατέθεσε αναφορά με την οποία ζητεί τη συχνή προβολή της ταινίας του Εθνικού Συμβουλίου Μεταμοσχεύσεων από τον Εθνικό Ραδιοτηλεοπτικό Φορέα. 

8) Η Βουλευτής Πέλλας κ. ΠΑΡΘΕΝΑ ΦΟΥΝΤΟΥΚΙΔΟΥ κατέθεσε αναφορά με την οποία η Πανελλήνια Επαγγελματική 'Ενωση Εργαστηριακών Γιατρών ζητεί την καταβολή των δεδουλευμένων ιατρικών αμοιβών των μελών της, συμβεβλημένων με τον Οίκο Ναύτου. 

9) Ο Βουλευτής Αρκαδίας κ. ΔΗΜΗΤΡΙΟΣ ΚΩΣΤΟΠΟΥΛΟΣ κατέθεσε αναφορά με την οποία οι επιλαχόντες του διαγωνισμού του 1995 για το Δημόσιο ζητούν την πρόσληψή τους. 

10) Ο Βουλευτής Αρκαδίας κ. ΔΗΜΗΤΡΙΟΣ ΚΩΣΤΟΠΟΥΛΟΣ κατέθεσε αναφορά με την οποία ο Αγροτικός Πιστωτικός Συνεταιρισμός "Ο 'Αγιος Λεωνίδας" Αρκαδίας ζητεί να μη διαφέρει η τιμή της εισαγόμενης τομάτας από την τιμή της εγχώριας. 

11) Οι Βουλευτές κύριοι ΠΕΤΡΟΣ ΤΑΤΟΥΛΗΣ και ΙΩΑΝΝΗΣ ΑΡΑΠΗΣ κατέθεσαν αναφορά με την οποία η Συντονιστική Επιτροπή Φορέων και Πολιτών κατά της 'Ιδρυσης Φυλάκων Υψίστης Ασφαλείας ζητεί να κηρυχθεί αναδασωτέα η καμένη περιοχή της Συλίμνας Αρκαδίας. 

12) Οι Βουλευτές κύριοι ΧΑΡΑΛΑΜΠΟΣ ΑΓΓΟΥΡΑΚΗΣ και ΣΤΡΑΤΗΣ ΚΟΡΑΚΑΣ κατέθεσαν αναφορά με την οποία ο Παμποντιακός Σύλλογος "Η Αργώ" ζητεί την αναγνώριση των ετών προϋπηρεσίας των Ποντίων από τις χώρες της πρώην ΕΣΣΔ. 

13) Οι Βουλευτές κύριοι ΣΤΡΑΤΗΣ ΚΟΡΑΚΑΣ και ΧΑΡΑΛΑΜΠΟΣ ΑΓΓΟΥΡΑΚΗΣ κατέθεσαν αναφορά με την οποία ο κ. Λιάπης Λουκάς, κάτοικος Οινοφύτων Βοιωτίας, ζητεί να μετατεθεί ο γιος του Λιάπης Λεωνίδας, που υπηρετεί επί δέκα μήνες ως στρατιώτης στη Λέσβο. 

14) Οι Βουλευτές κύριοι ΣΤΑΥΡΟΣ ΠΑΝΑΓΙΩΤΟΥ και ΜΑΡΙΑ ΜΠΟΣΚΟΥ κατέθεσαν αναφορά με την οποία τα Δ.Σ. των Σωματείων Συνταξιούχων ΤΕΒΕ των περιοχών Μακεδο-



 

  

Σελίδα 824 

νίας - Θράκης - Θεσσαλίας και μεγάλων πόλεων προβάλλουν αιτήματα των συνταξιούχων του ΤΕΒΕ. 

15) Οι Βουλευτές κύριοι ΣΤΑΥΡΟΣ ΠΑΝΑΓΙΩΤΟΥ, ΜΑΡΙΑ ΜΠΟΣΚΟΥ και ΑΠΟΣΤΟΛΟΣ ΤΑΣΟΥΛΑΣ κατέθεσαν αναφορά με την οποία η Α' ΕΛΜΕ Θεσ/νίκης διαμαρτύρεται για την κατάσταση, που επικρατεί στα Τεχνικά Επαγγελματικά Εκπαιδευτήρια. 

16) Ο Βουλευτής Φωκίδας κ. ΝΙΚΟΛΑΟΣ ΓΚΕΛΕΣΤΑΘΗΣ κατέθεσε αναφορά με την οποία Εθελοντές - Εθελόντριες Μακράς Θητείας ζητούν τη νομοθετική ρύθμιση της ιεραρχικής εξέλιξης του θεσμού. 

17) Ο Βουλευτής Φωκίδας κ. ΝΙΚΟΛΑΟΣ ΓΚΕΛΕΣΤΑΘΗΣ κατέθεσε αναφορά με την οποία η ΠΟΕΜΙΦΑ ζητεί την αύξηση του τονάζ στους 6 τόνους. 

18) Οι Βουλευτές κύριοι ΣΤΑΥΡΟΣ ΠΑΝΑΓΙΩΤΟΥ, ΜΑΡΙΑ ΜΠΟΣΚΟΥ, ΑΠΟΣΤΟΛΟΣ ΤΑΣΟΥΛΑΣ και ΒΑΣΙΛΙΚΗ ΑΡΑΠΗ - ΚΑΡΑΓΙΑΝΝΗ κατέθεσαν αναφορά με την οποία η Α' 'Ενωση Λειτουργών Μέσης Εκπαίδευσης Θεσ/νίκης ζητεί να καλυφθούν άμεσα τα κενά σε διδακτικό προσωπικό όλων των σχολείων του Νομού Θεσ/νίκης. 

19) Οι Βουλευτές κύριοι ΣΤΑΥΡΟΣ ΠΑΝΑΓΙΩΤΟΥ και ΜΑΡΙΑ ΜΠΟΣΚΟΥ κατέθεσαν αναφορά με την οποία οι απεργοί - εργαζόμενοι στην επιχείρηση ΦΛΩΡΙΝΑ - ΧΩΝΑΙΟΣ ΑΒΕΕ καταγγέλλουν την επίθεση της εργοδοσίας στα εργασιακά τους δικαιώματα. 

20) Οι Βουλευτές κύριοι ΕΥΑΓΓΕΛΟΣ ΜΠΟΥΤΑΣ, ΑΧΙΛΛΕΑΣ ΚΑΝΤΑΡΤΖΗΣ και ΑΠΟΣΤΟΛΟΣ ΤΑΣΟΥΛΑΣ κατέθεσαν αναφορά με την οποία η ΕΛΜΕ Καρδίτσας καταγγέλλει ότι τα Γυμνάσια και Λύκεια Νομού Καρδίτσας υπολειτουργούν. 

21) Οι Βουλευτές κύριοι ΑΛΕΞΑΝΔΡΟΣ ΒΟΥΛΓΑΡΗΣ και ΙΩΑΝΝΗΣ ΑΡΑΠΗΣ κατέθεσαν αναφορά με την οποία η 'Ενωση Αγροτικών Συνεταιρισμών Πηλίου - Βορείων Σποράδων ζητεί να λειτουργήσει φορέας παρέμβασης για την απορρόφηση των αποθεμάτων της παραγωγής ελαιολάδου Μαγνησίας στην αγορά. 

22) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε δημοσίευμα εφημερίδας αναφορικά με το πλήγμα που έχει δεχθεί ο κλάδος της εγχώριας χοιροτροφίας λόγω της απότομης μείωσης τιμών της ξένης παραγωγής καθώς και το αίτημα της ρύθμισης των παλαιών χρεών με στόχο τον εκσυγχρονισμό του κλάδου. 

23) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε δημοσίευμα εφημερίδας στο οποίο το Νοσοκομείο Δράμας ζητεί την πρόσληψη του απαραίτητου ιατρικού και νοσηλευτικού προσωπικού για την άρτια λειτουργία του. 

24) Ο Βουλευτής Αιτωλ/νίας κ. ΑΝΔΡΕΑΣ ΚΑΡΑΓΚΟΥΝΗΣ κατέθεσε αναφορά με την οποία η Κοινότητα Αράχοβας του Νομού Αιτωλ/νίας ζητεί την τοποθέτηση αγροτικού ιατρού στο αγροτικό ιατρείο της περιοχής της. 

25) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε δημοσίευμα εφημερίδας σχετικά με τις τιμές των οικοπέδων στη Βιομηχανική Περιοχή Δράμας. 

26) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε αναφορά με την οποία οι καθηγητές του Νομού Δράμας του κλάδου ΠΕ17 διαμαρτύρονται για την υπουργική απόφαση σχετικά με τα μαθήματα που θα διδάσκονται στην Α' και Β' τάξη του Ενιαίου Λυκείου. 

27) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε δημοσίευμα εφημερίδας σχετικά με τις διαμαρτυρίες των γονιών των μαθητών του ΤΕΛ Δράμας για το αποκλειστικό απογευματινό ωράριο λειτουργίας του ΤΕΛ. 

28) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε δημοσίευμα εφημερίδας σχετικά με τα αιτήματα των δασκάλων - νηπιαγωγών του Νομού Δράμας. 

29) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε δημοσίευμα εφημερίδας σχετικά με τα προβλήματα των Ελληνοποντίων που κατοικούν στο Νομό Δράμας. 

30) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε δημοσίευμα εφημερίδας σχετικά με τη διαμόρφωση των τιμών των καπνών κατά τη φετεινή περίοδο. 

31) Ο Βουλευτής Φωκίδας κ. ΝΙΚΟΛΑΟΣ ΓΚΕΛΕΣΤΑΘΗΣ κατέθεσε αναφορά με την οποία ο Εξωραϊστικός και Περιβαλλοντικός Σύλλογος της πόλεως Ιτέας Φωκίδας υποβάλλει προτάσεις αναφορικά με την εκτέλεση έργων της μαρίνας Ιτέας. 

32) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε δημοσίευμα εφημερίδας σχετικά με τη μείωση της κοινοτικής στρεμματικής ενίσχυσης των καλλιεργητών καλαμποκιού. 

33) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε δημοσίευμα εφημερίδας αναφορικά με την ασφάλιση της γεωργικής παραγωγής μέσω σχεδίου νόμου για το Εθνικό Σύστημα Προστασίας της Αγροτικής Δραστηριότητας. 

34) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε δημοσίευμα εφημερίδας σχετικά με τις πτωτικές τάσεις στις τιμές των καπνών. 

35) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε δημοσίευμα εφημερίδας αναφορικά με τις τιμές της φετεινής εσοδείας για τους ελαιοπαραγωγούς. 

36) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε δημοσίευμα εφημερίδας σχετικά με σπατάλη δημοσίου χρήματος για την ενημέρωση των αγροτών μέσω τηλεοπτικών εκπομπών. 

37) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε δημοσίευμα εφημερίδας σχετικά με τη μείωση της στρεμματικής κοινοτικής ενίσχυσης στους παραγωγούς ροδακίνων. 

38) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε δημοσίευμα εφημερίδας σχετικά με τη μελετώμενη μείωση της κοινοτικής ενίσχυσης στους μεσαίους αγρότες. 

39) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε δημοσίευμα εφημερίδας σχετικά με την τροποποίηση του Νομοσχεδίου "Ρυθμίσεις Δασμολογικού και Φορολογικού Περιεχομένου και άλλες διατάξεις". 

40) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε δημοσίευμα εφημερίδας σχετικά με μετακινήσεις υπαλλήλων στο Υπουργείο Γεωργίας. 

Β. ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ 

1. Στην με αριθμό 312/17-7-98 ερώτηση δόθηκε με το υπ' αριθμ. 108/8-9-98 έγγραφο από τον Αναπληρωτή Υπουργό Εξωτερικών η ακόλουθη απάντηση: 

"Σε απάντηση της υπ' αριθμ. 312 από 17.7.98 ερώτησης των Βουλευτών κυρίων Θ. Κατσανέβα, Π. Φωτιάδη, Θ. Γεωργιάδη, Α. Δαμιανίδη, Γ. Διαμαντίδη, Χ. Καστανίδη, Π. Κουρουμπλή, Η. Παπαδόπουλου, Γ. Τσακλίδη, Π. Τσερτικίδη, Ντ. Βρεττού και Γ. Φλωρίδη, σας γνωρίζουμε τα εξής: 



 

  

Σελίδα 825 

Η Κυβέρνηση παρακολουθεί με πολύ ενδιαφέρον τις δραστηριότητες του Ποντιακού Ελληνισμού, για την ευαισθητοποίηση της διεθνούς κοινότητας και την αναγνώριση της γενοκτονίας των Ποντίων. 

Οι συγκεκριμένες ενέργειες στις οποίες έχει προβεί και στις οποίες θα προχωρήσει και στο μέλλον η Κυβέρνηση, έχουν σαν κύριο γνώμονα όχι απλά την υποβολή ενός σχεδίου ψηφίσματος, αλλά την εξασφάλιση υψηλών πιθανοτήτων υιοθετήσεώς του. 

Ο Αναπληρωτής Υπουργός

ΓΙΩΡΓΟΣ Α. ΠΑΠΑΝΔΡΕΟΥ"

2. Στην με αριθμό 320/20-7-98 ερώτηση δόθηκε με το υπ' αριθμ. 3696/22-9-98 έγγραφο από την Υπουργό Ανάπτυξης η ακόλουθη απάντηση: 

"Σε απάντηση της ερώτησης 320/20.7.98 που κατατέθηκε στη Βουλή των Ελλήνων από το Βουλευτή κ. Αθ. Χειμάρα, σας γνωρίζουμε ότι: 

1. Η Λουτρόπολη του Πλατυστόμου θεωρείται ως μια από τις πλέον αξιόλογες Λουτροπόλεις της Ελλάδας, χαρακτηρισμός που προσδίδεται στη Λουτρόπολη λόγω της ποιότητας των ιαματικών υδάτων της και λόγω του ότι βρίσκεται μέσα σε μια περιοχή που χαρακτηρίζεται από φυσικό κάλος. 

2. Ο ΕΟΤ, κατά τα τελευταία χρόνια, προχώρησε στην υλοποίηση έργων στην περιοχή Λουτρών Πλατυστόμου απορροφώντας πλήρως τις διατιθέμενες πιστώσεις. 'Ετσι εκτελέστηκαν τα εξής έργα στην περιοχή: 

α. Ολοκλήρωση του ημιτελούς κτίσματος και κατασκευή, ξενοδοχείου ΞΕΝΙΑ. 

β. Ανακαίνιση του παλαιού ξενοδοχείου ΑΣΚΛΗΠΙΟΣ. 

γ. Κατασκευή νέου κτιρίου ποσιθεραπευτηρίου. 

δ. Ανακαίνιση του μισθωμένου εστιατορίου. 

3. 'Εχει συνταχθεί μελέτη για την κατά τον καλύτερο τρόπο αξιοποίηση των ιαματικών πηγών Νομού Φθιώτιδας, στην οποία περιλαμβάνεται και η περιοχή των Λ. Πλατυστόμου. 

4. Η μελέτη αυτή στη συνέχεια θα αξιολογηθεί ώστε να οριστικοποιηθεί το αντικείμενο του διαγωνισμού για να ξεκινήσει η διαδικασία προκήρυξης ενδιαφέροντος για την περαιτέρω αξιοποίηση και εκμετάλλευση των Ιαματικών Πηγών Φθιώτιδας. 

Στον εν λόγω διαγωνισμό δύνανται να συμμετέχουν όλοι οι ενδιαφερόμενοι (ιδιώτες, ΟΤΑ, κλπ.). 

Η Υπουργός

ΒΑΣΩ ΠΑΠΑΝΔΡΕΟΥ"

3. Στην με αριθμό 333/17-7-98 ερώτηση δόθηκε με το υπ' αριθμ. 1140/22-9-98 έγγραφο από τον Υφυπουργό Eθνικής Παιδείας και Θρησκευμάτων η ακόλουθη απάντηση: 

"Απαντώντας στην ερώτηση με αριθμό 333/17.7.98 που κατέθεσε ο Βουλευτής κ. Αθανάσιος Βαρίνος, σας γνωρίζουμε τα ακόλουθα: 

1. Επιβάλλεται επιστημονικά και δεοντολογικά, όπως άλλωστε είναι αυτονόητο, η ανάθεση της διδασκαλίας των διαφόρων μαθημάτων να γίνεται με βάση το Γνωστικό και Παιδαγωγικό υπόβαθρο των εκπαιδευτικών των διαφόρων ειδικοτήτων και πάντοτε μετά τον καθορισμό του Αναλυτικού Προγράμματος του αντίστοιχου μαθήματος. 

Στα πλαίσια της ανωτέρω αρχής οι απόφοιτοι της ΑΣΕΤΕΜ -η οποία είναι Σχολή Εκπαιδευτικών Τεχνολόγων Μηχανικών Τριτοβάθμιας Εκπ/σης τετραετούς υποχρεωτικής φοίτησης (με επί πλέον ένα εξάμηνο Πρακτικής 'Ασκησης στην ειδικότητα)- θα πρέπει να διδάσκουν όπου αυτό επιτρέπει και επιβάλλει το γνωστικό τους αντικείμενο, σε όλα τα σχολεία της Δευτεροβάθμιας Εκπαίδευσης. 

2. Η Σχολή Εκπαιδευτικών Λειτουργών Επαγγελματικής και Τεχνικής Εκπαίδευσης (ΣΕΛΕΤΕ) είναι Ν.Π.Δ.Δ. εποπτευόμενο από το Υπουργείο Παιδείας που έχει ως σκοπό την Τεχνολογική και Παιδαγωγική Εκπαίδευση και Κατάρτιση όσων μέλλουν να υπηρετήσουν ως εκπαιδευτικοί στα σχολεία της Δευτεροβάθμιας Εκπαίδευσης, καθώς και την Παιδαγωγική ή Τεχνολογική Επιμόρφωση ήδη πτυχιούχων που υπηρετούν στα σχολεία της Δευτεροβάθμιας Εκπαίδευσης και Κατάρτισης. 

Η λειτουργία της ΣΕΛΕΤΕ εντάσσεται στο όλο εκπαιδευτικό Πρόγραμμα του ΥΠΕΠΘ και είναι εναρμονισμένη με τις ανάγκες και προοπτικές της Δευτεροβάθμιας Εκπαίδευσης, στην οποία θα υπηρετήσουν ή υπηρετούν οι εκπαιδευτικοί που εκπαιδεύονται σ' αυτήν. 

Στα πλαίσια του Ν.Π.Δ.Δ. της ΣΕΛΕΤΕ λειτουργούν οι Σχολές της ΑΣΕΤΕΜ και ΠΑΤΕΣ. 

Η Ανωτέρα Σχολή Εκπαιδευτικών Τεχνολόγων Μηχανικών (ΑΣΕΤΕΜ) έχει τέσσερα τμήματα τεχνικών ειδικοτήτων Εκπαιδευτικών Τεχνολόγων Μηχανικών α) Μηχανολόγων β) Ηλεκτρολόγων γ) Ηλεκτρονικών και δ) Πολιτικών με δύο κατευθύνσεις Δομικών και Συγκοινωνιακών - Υδραυλικών 'Εργων). Στην τετραετή φοίτηση της ΑΣΕΤΕΜ αναλογούν τρία (3) χρόνια Τεχνολογικής Εκπαίδευσης στην ειδικότητα και ένας (1) χρόνος σπουδών βασικής Ψυχοπαιδαγωγικής Εκπαίδευσης. 

Η Παιδαγωγική Τεχνική Σχολή (ΠΑΤΕΣ) της ΣΕΛΕΤΕ η οποία εκτός από τη Σχολή των Αθηνών διαθέτει παραρτήματα στη Θεσσαλονίκη, στην Πάτρα, στο Ηράκλειο και στα Ιωάννινα παρέχει βασική Παιδαγωγική εκπαίδευση σε όλους τους πτυχιούχους ΑΕΙ, ΤΕΙ και στους Εργαστηριακούς Εκπαιδευτές της Δευτεροβάθμιας Εκπαίδευσης πλην των πτυχιούχων των Πανεπιστημιακών σχολών, οι οποίοι διδάσκουν Γενικά μαθήματα στα Λύκεια (Φιλόλογοι, Θεολόγοι, Μαθηματικοί, Φυσικοί Ξένων Γλωσσών, Φυσικής Αγωγής). 

'Ηδη από το ακαδημαϊκό έτος 1998 - 1999 πρόκειται να λειτουργήσουν στη ΣΕΛΕΤΕ Αθηνών και σε παραρτήματα της τμήματα ετήσιας φοίτησης για την εξειδίκευση Στελεχών της εκπαίδευσης στους τομείς: 

α) Συμβουλευτικής - Προσανατολισμού και 

β) Γενικής Τεχνολογίας 

Σκοπός των τμημάτων αυτών είναι η συστηματική επιμόρφωση και εξειδίκευση Στελεχών της εκπαίδευσης τα οποία θα διδάξουν και θα εφαρμόσουν τα αντίστοιχα γνωστικά αντικείμενα στα πλαίσια της πραγματοποιούμενης εκπαιδευτικής μεταρρύθμισης. 

Η ΣΕΛΕΤΕ έχει πρότυπες εγκαταστάσεις στο Αμαρούσιο και διαθέτει επίσης όπως προαναφέρθηκε τέσσερις (4) Σχολές της ΠΑΤΕΣ στην Θεσσαλονίκη, στην Πάτρα, στο Ηράκλειο και στα Ιωάννινα. 

Το ενδιαφέρον της Πολιτείας για τον εκσυγχρονισμό, την επέκταση και τη λειτουργικότητα των ανωτέρω εγκαταστάσεων, του εξοπλισμού των Εργαστηρίων και γενικότερα της υλικοτεχνικής υποδομής της ΣΕΛΕΤΕ είναι πολύπλευρο και αποδεδειγμένο αφού διατίθενται δισεκατομμύρια για το σκοπό αυτό. 

Ενδεικτικά θα πρέπει να αναφερθεί ότι οι πρότυπες εγκαταστάσεις της ΣΕΛΕΤΕ συμπληρώθηκαν πρόσφατα με επεκτάσεις των Εργαστηριακών και των Διδακτηριακών εγκαταστάσεων της ύψους δύο (2) δισεκατομμυρίων δρχ. Επίσης ολοκληρώθηκε και η μελέτη κτιριακού συγκροτήματος του Κέντρου Εκπαιδευτικής Τεχνολογίας (ΚΕΤ) της ΣΕΛΕΤΕ προϋπολογισμού περίπου δύο (2) δισεκατομμυρίων δρχ. η κατασκευή του οποίου θα καταστήσει τη ΣΕΛΕΤΕ -από άποψη εγκαταστάσεων και γενικά υλικοτεχνικής υποδομής- πρότυπο ίδρυμα Παιδαγωγικής και Τεχνολογικής Εκπαίδευσης και Επιμόρφωσης Πανευρωπαϊκής εμβέλειας. 

Ενδεικτικά των δαπανών για τον εκσυγχρονισμό και την επέκταση της υλικοτεχνικής υποδομής της ΣΕΛΕΤΕ αλλά και για την πραγματοποίηση της αναβάθμισής της ως θεσμικού φορέα Παιδαγωγικής και Τεχνολογικής Εκπαίδευσης και Επιμόρφωσης αναφέρεται ότι: 

Θα διατεθούν τα έτη 1998 και 1999 ποσά 3 δισεκατομμυρίων 100 εκατομμυρίων δρχ. (3.100.000.000) στα πλαίσια του χρηματοδοτούμενου και από την Ευρωπαϊκή 'Ενωση Προγράμματος (ΕΠΕΑΕΚ - Β' ΚΠΣ) Εκσυγχρονισμού και Αναβάθμισης της ΣΕΛΕΤΕ - στα οποία δεν περιλαμβάνονται τα ανωτέρω δύο δισεκατομμύρια για τις κτιριακές εγκαταστάσεις. 

Στα ανωτέρω πρέπει επίσης να προστεθούν και ποσά εκατοντάδων εκατομμυρίων δρχ. τα οποία διατίθενται αντί-



 

  

Σελίδα 826 

στοιχα για τον ίδιο σκοπό από τον κρατικό Προϋπολογισμό (Προϋπολογισμό Υπουργείου Παιδείας) στον Προϋπολογισμό της ΣΕΛΕΤΕ (Τακτικό και Δημοσίων Επενδύσεων) αλλά και από άλλα Προγράμματα της Ευρωπαϊκής 'Ενωσης (ΕΠΕΑΕΚ Β' ΚΠΣ) όπως είναι τα αναφερόμενα: α) Στην αναβάθμιση των Προγραμμάτων Σπουδών της ΑΣΕΤΕΜ και ΠΑΤΕΣ. 

β) Στην αναβάθμιση της Βιβλιοθήκης της ΣΕΛΕΤΕ 

γ) Στη συμμετοχή της ΣΕΛΕΤΕ στα "Δίκτυα Διασύνδεσης των Τριτοβάθμιων Ιδρυμάτων Επιστημονικών φορέων κλπ., κλπ. 

δ) Στη λειτουργία γραφείου Διασύνδεσης στη ΣΕΛΕΤΕ για την Επαγγελματική αποκατάσταση των αποφοίτων της. 

ε) Στη χρηματοδότηση της Πρακτικής 'Ασκησης των σπουδαστών της. 

Στη ΣΕΛΕΤΕ της οποίας τα εργαστήρια και τα Προγράμματα Σπουδών οργανώθηκαν αρχικά κατά το παρελθόν από εμπειρογνώμονες της UNESCO λειτουργεί πλούσια και οργανωμένη Βιβλιοθήκη, η οποία όπως προαναφέρθηκε, εκσυγχρονίζεται και αναβαθμίζεται. 

Θα πρέπει επίσης να αναφερθεί ότι στη ΣΕΛΕΤΕ και στα πλαίσια της ισχύουσας νομοθεσίας εφαρμόζεται από τριετία το μέτρο του "πολλαπλού βιβλίου" ενώ παράλληλα απαγορεύεται η διάθεση "σημειώσεων" ως βασικού εκπαιδευτικού βοηθήματος και διανέμονται στους σπουδαστές της μόνο βιβλία και αναγνωρισμένα συγγράμματα, ενώ οι "σημειώσεις" διανέμονται μόνο ως συμπλήρωση των κατά τα ανωτέρω δόκιμων συγγραμμάτων. 

Από το 1964, σε νεόδμητο κτίριο που βρίσκεται στις προαναφερόμενες εγκαταστάσεις, λειτουργεί η Εστία Σπουδαστών της ΣΕΛΕΤΕ η οποία υπερκαλύπτει τις ανάγκες των σπουδαστών της για στέγαση. 

Επίσης λειτουργεί όλες τις ημέρες της εβδομάδας πλήρες Εστιατόριο σε άλλο κτίριο των ανωτέρω εγκαταστάσεων το οποίο παρέχει πρωινή, μεσημβρινή και εσπερινή σίτιση στους σπουδαστές. 

Πρέπει επίσης να επισημανθεί ότι οι προσπάθειες για την αναβάθμιση των σπουδών στη ΣΕΛΕΤΕ δεν περιορίστηκαν μόνο στην επέκταση και στον εκσυγχρονισμό της Εργαστηριακής και γενικά της υλικοτεχνικής υποδομής και των σπουδών των Σχολών της, αλλά και στον τομέα του τρόπου επιλογής των εισακτέων σπουδαστών τόσο στη Παιδαγωγική Τεχνική Σχολή ΠΑΤΕΣ της ΣΕΛΕΤΕ (Αθηνών, Θεσσαλονίκης, Πατρών, Ηρακλείου Κρήτης και Ιωαννίνων) στα τμήματα Παιδαγωγικής Κατάρτισης, όσο και στα νέα τμήματα Συμβουλευτικής - Προσανατολισμού και Γενικής Τεχνολογίας που προαναφέρθηκαν. 

'Ετσι -εκτός από τους εισαγόμενους στην ΑΣΕΤΕΜ με το σύστημα των Γενικών Πανελλαδικών Εξετάσεων- από το 1983 θεσπίστηκε και εφαρμόζεται πρωτοποριακό αδιάβλητο, αντικειμενικό και αξιοκρατικό, κατά γενική ομολογία σύστημα επιλογής των εισακτέων. Σύμφωνα με το σύστημα αυτό η επιλογή γίνεται με βαθμολόγηση των τυπικών και ουσιαστικών προσόντων των υποψηφίων (βαθμός πτυχίου, μεταπτυχιακές σπουδές, γνώση ξένων γλωσσών, κατοχή και άλλων, πλην του βασικού πτυχίων, αποδεδειγμένες από αρμόδιες Υπηρεσίες επαγγελματική και διδακτική πείρα κλπ.) Η όλη διαδικασία πραγματοποιείται μόνο από Επιτροπές Καθηγητών, χωρίς καμία παρέμβαση του Υπουργείου Παιδείας, της Διοίκησης της ΣΕΛΕΤΕ ή άλλου προσώπου ή φορέα. Το σύστημα αυτό, που έχει παγιωθεί με το άρθρο 11 του ν. 2327/96 αναβαθμίζεται έμμεσα και το σύστημα διορισμού των αντίστοιχων καθηγητών της Δημόσιας Δευτεροβάθμιας Εκπαίδευσης, αφού απαραίτητη προϋπόθεση για το διορισμό τους είναι προηγούμενα η φοίτησή τους στη ΣΕΛΕΤΕ που γίνεται μετά την προαναφερόμενη αξιοκρατική αντικειμενική διαδικασία επιλογής. 

Το Υπουργείο Παιδείας, στα πλαίσια του σχεδιασμού για τη βελτίωση και την αναβάθμιση των σπουδών της Τριτοβάθμιας Εκπαίδευσης αλλά και των αναγκών του εκπαιδευτικού μας συστήματος και ειδικότερα της Δευτεροβάθμιας Εκπαίδευσης έχει εντάξει και τον εκσυγχρονισμό του θεσμικού πλαισίου της ΣΕΛΕΤΕ όπου τούτο απαιτείται. 

Κατά καιρούς το ισχύον θεσμικό πλαίσιο της ΣΕΛΕΤΕ με επί μέρους νομοθετικές ρυθμίσεις έχει εκσυγχρονιστεί, ώστε να εξυπηρετεί τις ανάγκες και προοπτικές του έργου της (ν. 1586/85 ('Αρθρα 14 (παρ. 8), 15 (Κεφ. Β' παρ. 8, 29 (παρ. 9), ν. 1404/83 'Αρθρο 44, 'Αρθρο 51 παρ. 5 ν. 1824/38 άρθρο 12 ν. 2009/92, ν. 2327/95 άρθρο 11, άρθρο 42 παρ 6, 7, 8 του ν. 2413/96 κ.α.). Επίσης τα έτη 1989 και 1990 αναθεωρήθηκαν και εκσυγχρονίσθηκαν τα προγράμματα σπουδών των σχολών της ΣΕΛΕΤΕ και ήδη προωθείται όπως προαναφέρθηκε ο εκ νέου εκσυγχρονισμός και η αναβάθμισή τους. 

Οι αποδοχές των καθηγητών και εκπαιδευτικών της ΣΕΛΕΤΕ έχουν εξομοιωθεί με τις αποδοχές των συναδέλφων τους των ΤΕΙ (ν. 2413/96 άρθρο 42 και ν. 2530/97 άρθρο 18). 

Σύμφωνα με όσα προαναφέρθηκαν η λειτουργία της ΣΕΛΕΤΕ είναι εναρμονισμένη με τις απαιτήσεις της εκπαιδευτικής πολιτικής της Κυβέρνησης και προορίζεται να αποτελέσει βασικό παράγοντα της προσπάθειας αναβάθμισης της Δευτεροβάθμιας Εκπαίδευσης, στα πλαίσια της γενικότερης προσπάθειας αναβάθμισης του εκπαιδευτικού μας συστήματος. 

Η ολοκλήρωση της φυσιογνωμίας της ως Σχολής και Κέντρου Παιδαγωγικής - Τεχνολογικής Εκπαίδευσης και Επιμόρφωσης εντάσσεται στους στόχους της Κυβερνητικής Πολιτικής για την Παιδεία. 

Τέλος, σας γνωρίζουμε ότι η πρόσληψη εκπαιδευτικού προσωπικού των κλάδων ΠΕ17 και ΠΕ18 θα εξαρτηθεί από την επάρκεια ή όχι του υπηρετούντος εκπ/κού προσωπικού των κλάδων αυτών για την κάλυψη των αναγκών λειτουργίας των Τεχνικών Επαγγελματικών Εκπαιδευτηρίων (Τ.Ε.Ε.) μετά την ισχύ του προσφάτως ψηφισθέντος νόμου "Δευτεροβάθμια Τεχνική - Επαγγελματική Εκπαίδευση και άλλες διατάξεις". 

Ο Υφυπουργός

ΙΩΑΝΝΗΣ ΑΝΘΟΠΟΥΛΟΣ"

4. Στην με αριθμό 335/17-7-98 ερώτηση δόθηκε με το υπ' αριθμ. 1141/22-9-98 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση: 

"Απαντώντας στην ερώτηση με αριθμό 335/17-7-98 που κατέθεσε ο Βουλευτής κ. Μαν. Κεφαλογιάννης σας διαβιβάζουμε συνημμένα τα σχετικά έγγραφα υπ' αριθμ. 1) 9840/4.8.98 της Ν. Αυτ/σης Ηρακλείου, 2) 6592/30.7.98 της Ν. Αυτ/σης Χανίων και 3) 2761/30.7.98 της Ν. Αυτ/σης 'Αρτας που αφορούν στο αντικείμενο της ερώτησης. 

Την απάντηση της Ν. Αυτοδιοίκησης Αχαϊας που έχει την αρμοδιότητα και την ευθύνη της κατασκευής του σχολικού συγκροτήματος Αγ. Αλεξίου Πατρών, σύμφωνα με τις διατάξεις του ν. 2240/94, θα σας τη διαβιβάσουμε μόλις μας αποσταλεί. 

Ο Υφυπουργός

ΙΩΑΝΝΗΣ ΑΝΘΟΠΟΥΛΟΣ"

5. Στην με αριθμό 358/20-7-98 ερώτηση δόθηκε με το υπ' αριθμ. 1144/22-9-98 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση: 

"Απαντώντας στην ερώτηση με αριθμό 358/20.7.1998, που κατέθεσε ο Βουλευτής κ. Γ. Καρατζαφέρης, σας πληροφορούμε τα ακόλουθα: 

Στο Σχέδιο Μορφωτικών Συμφωνιών της Ελλάδας - Αλβανίας, έχουν προταθεί άρθρα για τη διασφάλιση των εκπαιδευτικών και Θρησκευτικών δικαιωμάτων των Ελλήνων της Αλβανίας. 

Η Συμφωνία πρόκειται να υπογραφεί από τους Υπουργούς Εθνικής Παιδείας και Θρησκευμάτων της Ελλάδας και Παιδείας της Αλβανίας στα Τίρανα εντός του προσεχούς μηνός. 

Ο Υφυπουργός

ΙΩΑΝΝΗΣ ΑΝΘΟΠΟΥΛΟΣ"

6. Στην με αριθμό 545/24-7-98 ερώτηση δόθηκε με το υπ'αριθμ. 3787/22-9-98 έγγραφο από την Υπουργό Ανάπτυξης η ακόλουθη απάντηση: 

"Σε απάντηση της ερώτησης 545/24-7-98 που κατατέθηκε 




 

  

Σελίδα 827 

στη Βουλή των Ελλήνων από το Βουλευτή κ. Α. Δαβάκη σας γνωρίζουμε ότι: 

1. Η επιστροφή των ακινήτων της Βάθειας Μάνης στους ιδιοκτήτες γίνεται για τους εξής λόγους: 

'Εληξαν τα συμβόλαια επικαρπίας που είχαν συναφθεί μεταξύ ΕΟΤ και ιδιοκτητών οι οποίοι με αιτήσεις τους έχουν ζητήσει την επιστροφή των ιδιοκτησιών τους. 

- Δεν μπορεί ο Ε.Ο.Τ. να συνεχίσει να λειτουργεί μια ελλειμματική μονάδα η οποία εμφανίζει ολοένα αυξανόμενο παθητικό (4Ο εκατ. δρχ. το 1996). 

- Η συνεννόηση για τυχόν παράταση λειτουργίας ορισμένων πύργων από τον ΕΟΤ καθίσταται πρακτικά αδύνατη λόγω της υποκαταστάσεως των αρχικών ιδιοκτητών από πληθώρα νέων κληρονόμων. 

2. Τα έργα αποκατάστασης των πύργων έγιναν σε δύο φάσεις. 

Στην πρώτη φάση (περίοδος 1979 84) επισκευάστηκαν και διαρρυθμίστηκαν σε ξενώνες ΙΟ συνολικά παραδοσιακά κτίσματα με κόστος (μαζί με τα βασικά έργα υποδομής) 166.60Ο.ΟΟΟ δρχ. και πληρώθηκαν από κονδύλια των εθνικών επενδύσεων. Κατά τη 2η φάση (1993/95) επισκευάστηκαν .και διαρρυθμίστηκαν σε ξενώνες έξι παραδοσιακά κτίσματα. Η σχετική δαπάνη αυτών μαζί με τη διαμόρφωση της κεντρικής πλατείας και των λιθόστρωτων ανήλθε στο ποσό των 13Ο.4ΟΟ.ΟΟΟ δρχ. και πληρώθηκε με συγχρηματοδότηση από κοινοτικά κονδύλια. 

3. Στη μονάδα απασχολούνται τρεις υπάλληλοι με σχέση εργασίας ιδιωτικού δικαίου αορίστου χρόνου. 

Από όσα προαναφέρθηκαν, ιδιαίτερα στην παρ.1 της παρούσης, ο ΕΟΤ δεν μπορεί να συνεχίσει τη λειτουργία των πύργων, αφού και η πολιτική μας προβλέπει την επιστροφή όλων των ελλειματικών εκμεταλλεύσεων στους ιδιοκτήτες τους. 

Η Υπουργός

ΒΑΣΩ ΠΑΠΑΝΔΡΕΟΥ"

7. Στην με αριθμό 580/27-7-98 ερώτηση δόθηκε με το υπ'αριθμ. 3785/22-9-98 έγγραφο από την Υπουργό Ανάπτυξης η ακόλουθη απάντηση: 

"Σε απάντηση της ερώτησης 580/27-7-98 των Βουλευτών κυρίων Απ. Τασούλα και Στ. Παναγιώτου, που αφορούν στις απεργιακές κινητοποιήσεις των οδηγών τουριστικών λεωφορείων της Κέρκυρας σας γνωρίζουμε ότι προκειμένου να ερευνηΘούν τα καταγγελλόμενα και να διασφαλιστούν τα νόμιμα δικαιώματα των οδηγών, εδόθη, εντολή στη Δ/νση Τουρισμού στην Κέρκυρα αφενός μεν να εξετάσει εάν τα κυκλοφορούντα στη νήσο τουριστικά λεωφορεία είναι εφοδιασμένα με δελτία Τεχνικού Ελέγχου (ΚΤΕΟ), αφετέρου δε να ενημερώσει την οικεία ΕπιΘεώρηση Εργασίας προκειμένου να προβεί σε έλεγχο τήρησης των διατάξεων της Εργατικής ΝομοΘεσίας ως προς τις συνΘήκες απασχόλησης των οδηγών. 

Η Υπουργός

ΒΑΣΩ ΠΑΠΑΝΔΡΕΟΥ"

8. Στην με αριθμό 596/28-7-98 ερώτηση δόθηκε με το υπ'αριθμ. 2939/9-9-98 έγγραφο από τον Υπουργό Εθνικής 'Αμυνας η ακόλουθη απάντηση: 

"Σε απάντηση της 596/28-7-98 ερώτησης που κατέθεσε η Βουλευτής κ. Μ. Δαμανάκη στη Βουλή των Ελλήνων με θέμα τις καταγγελίες για τις συνθήκες κοινωνικής θητείας των αντιρρησιών συνείδησης, σας γνωρίζονται τα ακόλουθα: 

Πριν από ένα χρόνο και με τις διατάξεις του ν. 2510/97 πρωτοεισήχθη στην Ελληνική έννομη τάξη ο θεσμός της εναλλακτικής πολιτικής-κοινωνικής υπηρεσίας, εκσυγχρονίζοντας σε αυτό το σημείο τη Στρατολογική Νομοθεσία. αλλά και λύνοντας το πρόβλημα της εκπλήρωσης της Στρατιωτικής υποχρέωσης από τους αντιρρησίες συνείδησης. 

Ωστόσο, η διευκρινιστική παράγραφος του Γενικού Επιτελείου Εθνικής 'Αμυνας (ΓΕΕΘΑ), που συνόδευε το τυποποιημένο κείμενο των αποφάσεων υπαγωγής ενδιαφερομένων στην εναλλακτική πολιτική-κοινωνική θητεία, παρερμηνεύθηκε από τους προϊσταμένους πολλών φορέων στους οποίους διατέθηκαν. 

Αποτέλεσμα ήταν να παρουσιασθούν προβλήματα σε ορισμένες περιπτώσεις στις συνθήκες εκπλήρωσης της εναλλακτικής πολιτικής-κοινωνικής θητείας. 

Η πολιτική Ηγεσία του Υπουργείου Εθνικής 'Αμυνας και προκειμένου να υπάρξει άμεση επίλυση του προβλήματος, εξέδωσε ήδη διευκρινιστική διαταγή προς όλους τους εμπλεκομένους φορείς του Δημοσίου Τομέα. Ειδικότερα, σημειώνεται στη διαταγή αυτή ότι η αληθής έννοια της προαναφερθείσας παραγράφου είναι απλώς ότι η εκπλήρωση εναλλακτικής πολιτικής-κοινωνικής υπηρεσίας δεν αποτελεί μία τυπική εργασιακή σχέση, δεν ακολουθεί το τυπικό ωράριο εργασίας των υπαλλήλων και, συνεπώς, είναι δυνατή και η πέραν του τυπικού ωραρίου εργασίας απασχόληση των αντιρρησιών συνείδησης, όταν, όμως, υφίσταται πραγματική ανάγκη, στα πλαίσια των καθηκόντων που τους ανατίθενται. 

Παράλληλα, καλούνται οι προϊστάμενοι των αντιρρησιών συνείδησης να μεριμνήσουν, ώστε οι συνθήκες εκπλήρωσης της εναλλακτικής πολιτικής-κοινωνικής θητείας να συνάδουν με τις γενικά παραδεδεγμένες αρχές και αντιλήψεις περί σεβασμού της προσωπικότητας και των ανθρωπίνων δικαιωμάτων και, συνεπώς, να υπάρξει ορθή εφαρμογή του γράμματος των άρ. 18 έως 24 του ν. 2510/97. 

Ο Υπουργός

ΑΠ.-ΑΘ. ΤΣΟΧΑΤΖΟΠΟΥΛΟΣ"

9. Στην με αριθμό 684/30-7-98 ερώτηση δόθηκε με το υπ'αριθμ. 3879/22-9-98 έγγραφο από την Υπουργό Ανάπτυξης η ακόλουθη απάντηση: 

"Σε απάντηση της ερώτησης 684/30-7-98 που κατατέθηκε στη Βουλή των Ελλήνων από τους Βουλευτές κυρίους Μ. Μπόσκου, Α. Κανταρτζή και Ν. Γκατζή σας γνωρίζουμε τα εξής: 

Με το υπ'αριθ. πρωτ. Τ/617/3.3.97 έγγραφο αίτημα, η Γραμματεία Νέας Γενιάς ζήτησε την παραχώρηση του εν θέματι κάμπινγκ προκειμένου να στεγάσει στον χώρο του το Διεθνές κέντρο συνάντησης νέων με τις ακόλουθες δραστηριότητες: 

1. Διεθνείς συναντήσεις νέων της Βαλκανικής χερσονήσου και των παρευξεινίων κρατών. 

2. Πρότυπα προγράμματα εναλλακτικών μορφών τουρισμού για νέους. 

3. Φιλοξενία νέων του αποδήμου Ελληνισμού, μη κυβερνητικών οργανώσεων νέων από όλη την Ευρώπη και πολιτικών, συνδικαλιστικών και κοινωνικών οργανώσεων νέων. 

Κατόπιν των ανωτέρω το Διοικητικό Συμβούλιο του ΕΟΤ με την υπ'αριθ. 2Ο2/211/12/29.5.97 απόφασή του ενέκρινε την κατά χρήση, άνευ ανταλλάγματος, παραχώρηση στη Γενική Γραμματεία Νέας Γενιάς του κάμπινγκ Ολύμπου Σκοτίνας Πιερίας για 2Ο χρόνια με υποχρέωση της Γ.Γ.Ν.Γ. μέσα σε ένα έτος το αργότερο από την υπογραφή του οικείου χρησιδανείου συμβολαίου να υποβάλλει προς έγκριση στον ΕΟΤ πλήρη οικονομοτεχνική μελέτη και σχέδια αξιοποίησης του ακινήτου. Η ολοκλήρωση των έργων αξιοποίησης Θα πρέπει να γίνει εντός τριετίας από υπογραφής της οικείας Σύμβασης και οι εργασίες Θα παρακολουθούνται από τεχνικούς του ΕΟΤ. Η Σύμβαση μεταξύ ΕΟΤ και Γ.Γ.Ν.Γ. υπεγράφη στις 23/6/98 και το κάμπινγκ παρεδόθη στο νέο φορέα. 

'Οπως προκύπτει από τα προαναφερθέντα ο συγκεκριμένος χώρος δεν εγκαταλείφθηκε του ούτε παρεδόθη στα χέρια ιδιώτη επιχειρηματία αλλά αντίθετα το Δημόσιο παραμένει ως φορέας διαχείρισής του μέσω της Γενικής Γραμματείας Νέας Γενιάς, η δεδιακοπή λειτουργίας του είναι προσωρινού χαρακτήρα και οφείλεται στα έργα υλοποίησης του προγράμματος αναβάθμισης και αξιοποίησης του κάμπινγκ από το Γ.Γ.Ν.Γ. 

Η Υπουργός

ΒΑΣΩ ΠΑΠΑΝΔΡΕΟΥ"


  

 

  

Σελίδα 828 

10. Στην με αριθμό 737/4-8-98 ερώτηση δόθηκε με το υπ'αριθμ. 3956/22-9-98 έγγραφο από την Υπουργό Ανάπτυξης η ακόλουθη απάντηση: 

"Σε απάντηση της ερώτησης 737/4.8.98 που κατατέθηκε στη Βουλή των Ελλήνων από το Βουλευτή κ. θ. Δημοσχάκη, σας γνωρίζουμε ότι στα πλαίσια του μέτρου 1.6 του Υποπρογράμματος "Τουρισμός" του Β' Κ.Π.Σ. στα υποπρογράμματα εκπαίδευσης οδηγών ΤΑΞΙ έχει επιλεγεί σε πρώτη φάση, με τη συνεργασία της Πανελλήνιας Ομοσπονδίας Επαγγελματιών Ιδιοκτητών Ταξί και Αγοραίων (Π.Ο.Ε.Ι.Α.Τ.Α.) μία πόλη από κάθε περιφέρεια στην οποία υπάρχει αυξημένη τουριστική κίνηση ή μεγάλος αριθμός Ταξί ώστε να ξεκινήσει η "Εκπαίδευση Εκπαιδευτικών οδηγών Ταξί". 

Στη δεύτερη φάση υλοποίησης του υποπρογράμματος Θα υλοποιηθούν προγράμματα σε όλες τις πόλεις της Ελλάδος στα οποία και συμπεριλαμβάνεται η Αλεξανδρούπολη και η Θράκη, γενικότερα. 

Η Υπουργός

ΒΑΣΩ ΠΑΠΑΝΔΡΕΟΥ"

11. Στην με αριθμό 738/4-8-98 ερώτηση δόθηκε με το υπ'αριθμ. 1799/10-9-98 έγγραφο από τον Υπουργό Εθνικής 'Αμυνας η ακόλουθη απάντηση: 

"Σε απάντηση της 738/4-8-98 ερώτησης που κατέθεσε ο Βουλευτής κ. Θ. Δημοσχάκης στη Βουλή των Ελλήνων σχετικά με την εγκατάσταση Πυραύλων ΑΤΑCΜS στον 'Εβρο από την Τουρκία, σας γνωρίζονται τα ακόλουθα: 

Τον Ιανουάριο του 1997 υπογράφηκαν σχετικές συμβάσεις με τις Αμερικανικές Αρχές για προμήθεια σαράντα ενός πυραύλων ΑΤΑCΜS Βlοck 1 οι οποίοι είναι ένα αυτόνομο πυραυλικό σύστημα εδάφους εδάφους νέας γενιάς το οποίο χρησιμοποιείται για προσβολή στόχων σε βάθος, κάτω από οποιεσδήποτε καιρικές συνθήκες, ημέρα και νύκτα. 

Κατόπιν επανεξέτασης του θέματος και στα πλαίσια της προσπάθειας της Ηγεσίας του Υπουργείου Εθνικής 'Αμυνας για την ποιοτική και ποσοτική αναβάθμιση της αποτρεπτικής ικανότητας των Ενόπλων Δυνάμεων αποφασίστηκε η αγορά τριάντα επιπλέον πυραύλων ώστε ο αριθμός να ανέλθει συνολικά στους εβδομήντα. Τον Φεβρουάριο του 1998 υπογράφηκε η τροποποίηση της σύμβασης. 

Η Ηγεσία του Υπουργείου Εθνικής 'Αμυνας, παρακολουθώντας από κοντά τις εξελίξεις στον ευρύτερο γεωπολιτικό χώρο, έκανε ενέργειες προς την Αμερικανική Πλευρά για συντόμευση του χρόνου παράδοσής των. Συγκεκριμένα επυτεύχθηκε η παραλαβή των πρώτων σαράντα πυραύλων να αρχίσει σταδιακά από τον Σεπτέμβριο 1998 μέχρι τον Ιανουάριο 1999, και των υπόλοιπων τριάντα να αρχίσει από τον Οκτώβριο 1999 μέχρι τον Μάρτιο 2000. Οι πρώτοι πύραυλοι αφίχθησαν ήδη με αεροσκάφη της Πολεμικής μας Αεροπορίας και εντάχθηκαν άμεσα στον Ελληνικό Στρατό. 

Θα πρέπει να σημειωθεί ότι οι νέοι πύραυλοι ΑΤΑCΜS βάλλονται με το υπάρχον από το 1995 στον Ελληνικό Στρατό Πυραυλικό σύστημα ΜLRS (πολλαπλών εκτοξευτών πυραύλων) γεγονός το οποίο ενισχύει σημαντικά την αμυντική θωράκιση της Χώρας απέναντι σε οποιοδήποτε απειλή. Εκτιμάται επίσης ότι με την ολοκλήρωση της παραλαβής και της ένταξης στον Ελληνικό Στρατό του νέου Στρατηγικού Πυραυλικού Συστήματος θα επιτευχθεί σε σημαντικό βαθμό η ποιοτική και ποσοτική ισορροπία έναντι πιθανού αντιπάλου. 

Ο Υπουργός

ΑΠ. ΑΘ. ΤΣΟΧΑΤΖΟΠΟΥΛΟΣ"

12. Στην με αριθμό 1126/17-8-98 ερώτηση δόθηκε με το υπ'αριθμ. 1363/22-9-98 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση: 

"Απαντώντας στην ερώτηση με αριθμό 1126/17.8.1998, που κατέθεσε ο Βουλευτής κ. Θεοφ. Δημοσχάκης, σας γνωρίζουμε ότι το Υπουργείο Παιδείας με σχετική εγκύκλιό του γνωστοποίησε στους προϊσταμένους της Δευτεροβάθμιας Εκπαίδευσης της χώρας ότι όπου υπήρχαν Τ.Ε.Λ. θα λειτουργήσουν κατά το τρέχον σχολικό έτος και Τεχνικά Επαγγελματικά Εκπαιδευτήρια (Τ.Ε.Ε.) με τομείς και ειδικότητες που λειτουργούσαν μέχρι πρόσφατα σ' αυτά καθώς επίσης και νέες. 

Συγκεκριμένα με Υπουργική Απόφαση, που εκδίδεται εντός των ημερών, ιδρύονται ΤΕΕ στο Διδυμότειχο και στην Ορεστιάδα εμπλουτισμένα και με νέες ειδικότητες από εκείνες που λειτουργούσαν στα πρώην ΤΕΛ. 

Ο Υφυπουργός

ΙΩΑΝΝΗΣ ΑΝΘΟΠΟΥΛΟΣ"

13. Στην με αριθμό 1379/24-8-98 ερώτηση δόθηκε με το υπ'αριθμ. 1364/22-9-98 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση: 

"Απαντώντας στην ερώτηση με αριθμό 1379/24-8-98 που κατέθεσε ο Βουλευτής κ. Παν. Ψωμιάδης σχετικά με την έγκαιρη αποστολή κονδυλίων για τις συντηρήσεις των Σχολικών κτιρίων του Νομού Θεσσαλονίκης σας πληροφορούμε τα ακόλουθα: 

Σύμφωνα με την εγκύκλιο 4742/ΔΕ570/11-2-98 του ΥΠΕΘΟ για την κατάρτιση των προτάσεών μας του Προγράμματος Δημοσίων Επενδύσεων, η αρμοδιότητα του Προγράμματος των Ν.Α από το 1998 θα ανήκει στον ΟΣΚ. 

Το ΥΠΕΠΘ απέστειλε στο ΥΠΕΘΟ προς έγκριση τις προτάσεις του (με το έγγραφο ΣΤ1/1100/13-5-98) στις οποίες περιλαμβάνεται η Ν.Α. Θεσσαλονίκης με τα εξής ποσά: 

1) Για κατασκευές και οικόπεδα 4.000.000.000 δρχ. 

2) Για επισκευές και συντηρήσεις 500.000.000 δρχ. 

Το ΥΠΕΠΘ γνωρίζοντας τις ανάγκες υλικοτεχνικής υποδομής των σχολείων της Ν.Α. Θεσσαλονίκης και επειδή η έγκριση του Προγράμματος Δημοσίων Επενδύσεων προεβλέπετο ότι θα παρουσίαζε χρονική καθυστέρηση λόγω της αλλαγής του θεσμικού καθεστώτος του Ο ΣΚ από Ν.Π.Δ.Δ. σε Α.Ε, είχε προχωρήσει σε προέγκριση του έργου 9741417 της ΣΑΕ 451/5 Κατασκευές-Οικόπεδα Ν. Θεσσαλονίκης (9342/ΔΕ948/18-3-98 του ΥΠΕΘΟ) με το συνολικό ποσό των 4.000.000.000 δρχ. εκ των οποίων ποσό 1.500.000.000 δρχ. μεταβιβάσθηκε στη Θεσσαλονίκη μέσω Τραπέζης Ελλάδος την 27-3-98 και ποσά 1.500.000.000 δρχ. και 1.000.000.000 δρχ. μεταβιβάσθηκαν από τον ΟΣΚ την 31-8-98 και 3-9-98 αντίστοιχα. 

'Oσον αφορά τις πιστώσεις για τις επισκευές και συντηρήσεις διδακτηρίων, έπειτα από το έγγραφο 2088016/1678/ 0026/97/17-2-98, του ΓΛΚ, αυτές θα μεταβιβασθούν απευθείας από τον ΟΣΚ στους Δήμους και τις Κοινότητες του Ν. Θεσσαλονίκης. 

Ο Υφυπουργός

ΙΩΑΝΝΗΣ ΑΝΘΟΠΟΥΛΟΣ"

14. Στην με αριθμό 1513/24-8-98 ερώτηση δόθηκε με το υπ'αριθμ. 4796/8-9-98 έγγραφο από τον Υπουργό Mακεδονίας - Θράκης η ακόλουθη απάντηση: 

"Απαντώντας στην ερώτηση με αριθμό 1513/24.8.1998 που κατέθεσαν στη Βουλή οι Βουλευτές κύριοι Μαρία Μπόσκου και Σταύρος Παναγιώτου, αναφορικά με την ρύπανση της τάφρου Τ66 στην περιοχή της Ειρηνούπολης του νομού Ημαθίας, σας πληροφορούμε τα εξής: 

1. 'Ολες οι γεωργικές βιομηχανίες (κονσερβοποιία) των Νομών Ημαθίας και Πέλλας, που διαθέτουν τα υγρά απόβλητά τους στην τάφρο Τ66, έχουν μονάδες επεξεργασίας υγρών βιομηχανικών αποβλήτων (βιολογικούς καθαρισμούς) τις οποίες και λειτουργούν με εξαίρεση τη Saligar, για την οποία έχει εκδοθεί από τον Νομάρχη Πέλλας απόφαση αναστολής λειτουργίας της, και, κατά συνέπεια, με σαφήνεια προκύπτει, ότι εφαρμόσθηκε, πλήρως η κοινή απόφαση του Υπουργού Μακεδονίας - Θράκης και των αντιστοίχων Νομαρχών για τη λειτουργία των γεωργικών βιομηχανιών. 

2. Η παρακολούθηση της ποιότητας των υγρών βιομηχανικών αποβλήτων και η επιβολή των προβλεπομένων μέτρων σε κάθε περίπτωση, γίνεται από τις Νομαρχιακές Αυτοδιοικήσεις, σύμφωνα με τον ν.1650/86 "για την προστασία του Περιβάλλοντος" με τις οποίες βρίσκεται σε συνεχή συνεργασία 



 

  

Σελίδα 829 

το Αυτοτελές Τμήμα Προστασίας Περιβάλλοντος του Υπουργείου Μακεδονίας - Θράκης, το οποίο και πραγματοποιεί αναλύσεις δειγμάτων των υγρών αποβλήτων των βιομηχανιών, τα αποτελέσματα των οποίων ανακοινώνει στις αρμόδιες υπηρεσίες των Νομών, για να λάβουν οι κατά τόπο Νομάρχες τα προβλεπόμενα μέτρα. 

Ο Υπουργός

ΦΙΛΙΠΠΟΣ ΠΕΤΣΑΛΝΙΚΟΣ"

15. Στην με αριθμό 1729/26.8.98 ερώτηση δόθηκε με το υπ' αριθμ. 1191/16.9.98 έγγραφο από τον Αναπληρωτή Υπουργό Εξωτερικών η ακόλουθη απάντηση: 

"Σε απάντηση της ερώτησης 1729 από 26.8.98 του Βουλευτή κ. Π. Σκανδαλάκη σας γνωρίζουμε ότι στο αρχείο της Γενικής Γραμματείας Απόδημου Ελληνισμού δεν υπάρχουν καταχωρημένα ομογενειακά μέσα μαζικής ενημέρωσης για την Τανζανία. 

Διαβιβάζουμε παράλληλα την ερώτηση και στο Υπουργείο Τύπου και Μ.Μ.Ε., που είναι κατ' εξοχήν αρμόδιο για την συλλογή των στοιχείων των ομογενειακών μέσων μαζικής ενημέρωσης, με την παράκληση να σας ενημερώσει σχετικά. 

Ο Αναπληρωτής Υπουργός

ΓΕΩΡΓΙΟΣ Α. ΠΑΠΑΝΔΡΕΟΥ"

16. Στην με αριθμό 1730/26.8.98 ερώτηση δόθηκε με το υπ' αριθμ. 1192/16.9.98 έγγραφο από τον Αναπληρωτή Υπουργό Εξωτερικών η ακόλουθη απάντηση: 

"Σε απάντηση της ερώτησης 1730 από 26.8.98 του Βουλευτή κ. Π. Σκανδαλάκη σας γνωρίζουμε ότι στο αρχείο της Γενικής Γραμματείας Απόδημου Ελληνισμού δεν υπάρχουν καταχωρημένα ομογενειακά μέσα μαζικής ενημέρωσης για την Ταιλάνδη. 

Διαβιβάζουμε παράλληλα την ερώτηση και στο Υπουργείο Τύπου και Μ.Μ.Ε., που είναι κατ' εξοχήν αρμόδιο για την συλλογή των στοιχείων των ομογενειακών μέσων μαζικής ενημέρωσης, με την παράκληση να σας ενημερώσει σχετικά. 

Ο Αναπληρωτής Υπουργός

ΓΕΩΡΓΙΟΣ Α. ΠΑΠΑΝΔΡΕΟΥ"

17. Στην με αριθμό 1731/26.8.98 ερώτηση δόθηκε με το υπ' αριθμ. 1193/16.9.98 έγγραφο από τον Αναπληρωτή Υπουργό Εξωτερικών η ακόλουθη απάντηση: 

"Σε απάντηση της ερώτησης 1731 από 26.8.98 του Βουλευτή κ. Π. Σκανδαλάκη σας γνωρίζουμε ότι στο αρχείο της Γενικής Γραμματείας Απόδημου Ελληνισμού δεν υπάρχουν καταχωρημένα ομογενειακά μέσα μαζικής ενημέρωσης για την Τυνησία. 

Διαβιβάζουμε παράλληλα την ερώτηση και στο Υπουργείο Τύπου και Μ.Μ.Ε., που είναι κατ' εξοχήν αρμόδιο για την συλλογή των στοιχείων των ομογενειακών μέσων μαζικής ενημέρωσης, με την παράκληση να σας ενημερώσει σχετικά. 

Ο Αναπληρωτής Υπουργός

ΓΕΩΡΓΙΟΣ Α. ΠΑΠΑΝΔΡΕΟΥ"

18. Στην με αριθμό 1732/26.8.98 ερώτηση δόθηκε με το υπ' αριθμ. 119IV/16.9.98 έγγραφο από τον Αναπληρωτή Υπουργό Εξωτερικών η ακόλουθη απάντηση: 

"Σε απάντηση της ερώτησης 1732/26.8.98 του Βουλευτή κ. Π. Σκανδαλάκη σας γνωρίζουμε ότι στο αρχείο της Γενικής Γραμματείας Απόδημου Ελληνισμού υπάρχουν για την Τουρκία καταχωρημένες οι εφημερίδες "Απογευματινή" και "Ηχώ". 

Διαβιβάζουμε παράλληλα την ερώτηση και στο Υπουργείο Τύπου και Μ.Μ.Ε., που είναι κατεξοχήν αρμόδιο για τη συλλογή των στοιχείων των ομογενειακών μέσων μαζικής ενημερώσης, με την παράκληση να σας ενημερώσει σχετικά. 

Ο Αναπληρωτής Υπουργός

ΓΕΩΡΓΙΟΣ Α. ΠΑΠΑΝΔΡΕΟΥ"

19. Στην με αριθμό 1733/26.8.98 ερώτηση δόθηκε με το υπ' αριθμ. 232/16.9.98 έγγραφο από τον Αναπληρωτή Υπουργό Εξωτερικών η ακόλουθη απάντηση: 

"Σε απάντηση της ερώτησης 1733/26.8.98 του Βουλευτή κ. Π. Σκανδαλάκη σας γνωρίζουμε ότι στο αρχείο της Γενικής Γραμματείας Απόδημου Ελληνισμού δεν υπάρχουν καταχωρημένα ομογενειακά μέσα μαζικής ενημέρωσης για το Τουρκμενιστάν. 

Διαβιβάζουμε παράλληλα την ερώτηση και στο Υπουργείο Τύπου και Μ.Μ.Ε., που είναι κατεξοχήν αρμόδιο για τη συλλογή των στοιχείων των ομογενειακών μέσων μαζικής ενημερώσης, με την παράκληση να σας ενημερώσει σχετικά. 

Ο Αναπληρωτής Υπουργός

ΓΕΩΡΓΙΟΣ Α. ΠΑΠΑΝΔΡΕΟΥ"

20. Στην με αριθμό 1734/26.8.98 ερώτηση δόθηκε με το υπ' αριθμ. 233/16.9.98 έγγραφο από τον Αναπληρωτή Υπουργό Εξωτερικών η ακόλουθη απάντηση: 

"Σε απάντηση της ερώτησης 1734/26.8.98 του Βουλευτή κ. Π. Σκανδαλάκη σας γνωρίζουμε ότι στο αρχείο της Γενικής Γραμματείας Απόδημου Ελληνισμού δεν υπάρχουν καταχωρημένα ομογενειακά μέσα μαζικής ενημέρωσης για την Υεμένη. 

Διαβιβάζουμε παράλληλα την ερώτηση και στο Υπουργείο Τύπου και Μ.Μ.Ε., που είναι κατεξοχήν αρμόδιο για τη συλλογή των στοιχείων των ομογενειακών μέσων μαζικής ενημερώσης, με την παράκληση να σας ενημερώσει σχετικά. 

Ο Αναπληρωτής Υπουργός

ΓΕΩΡΓΙΟΣ Α. ΠΑΠΑΝΔΡΕΟΥ"

21. Στην με αριθμό 1735/26.8.98 ερώτηση δόθηκε με το υπ' αριθμ. 234/16.9.98 έγγραφο από τον Αναπληρωτή Υπουργό Εξωτερικών η ακόλουθη απάντηση: 

"Σε απάντηση της ερώτησης 1735/26.8.98 του Βουλευτή κ. Π. Σκανδαλάκη σας γνωρίζουμε ότι στο αρχείο της Γενικής Γραμματείας Απόδημου Ελληνισμού δεν υπάρχουν καταχωρημένα ομογενειακά μέσα μαζικής ενημέρωσης για την Υεμένη. 

Διαβιβάζουμε παράλληλα την ερώτηση και στο Υπουργείο Τύπου και Μ.Μ.Ε., που είναι κατεξοχήν αρμόδιο για τη συλλογή των στοιχείων των ομογενειακών μέσων μαζικής ενημερώσης, με την παράκληση να σας ενημερώσει σχετικά. 

Ο Αναπληρωτής Υπουργός

ΓΕΩΡΓΙΟΣ Α. ΠΑΠΑΝΔΡΕΟΥ"

22. Στην με αριθμό 1736/26.8.98 ερώτηση δόθηκε με το υπ' αριθμ. 235/16.9.98 έγγραφο από τον Αναπληρωτή Υπουργό Εξωτερικών η ακόλουθη απάντηση: 

"Σε απάντηση της ερώτησης 1736/26.8.98 του Βουλευτή κ. Π. Σκανδαλάκη σας γνωρίζουμε ότι στο αρχείο της Γενικής Γραμματείας Απόδημου Ελληνισμού δεν υπάρχουν καταχωρημένα ομογενειακά μέσα μαζικής ενημέρωσης για την Ουγκάντα. 

Διαβιβάζουμε παράλληλα την ερώτηση και στο Υπουργείο Τύπου και Μ.Μ.Ε., που είναι κατεξοχήν αρμόδιο για τη συλλογή των στοιχείων των ομογενειακών μέσων μαζικής ενημερώσης, με την παράκληση να σας ενημερώσει σχετικά. 

Ο Αναπληρωτής Υπουργός

ΓΕΩΡΓΙΟΣ Α. ΠΑΠΑΝΔΡΕΟΥ"

23. Στην με αριθμό 1737/26.8.98 ερώτηση δόθηκε με το υπ' αριθμ. 236/16.9.98 έγγραφο από τον Αναπληρωτή Υπουργό Εξωτερικών η ακόλουθη απάντηση: 

"Σε απάντηση της ερώτησης 1737/26.8.98 του Βουλευτή κ. Π. Σκανδαλάκη σας γνωρίζουμε ότι στο αρχείο της Γενικής Γραμματείας Απόδημου Ελληνισμού υπαρχουν για την Αγγλία καταχωρημένα τα έντυπα: "Παροικιακή", "Τα Νέα", "Ο Ταχυδρόμος", "Ο Φάρος του Λονδίνου", "Greek Gazette", "The Greek Review", "Το Παρόν", "Ο Ορθόδοξος Κήρυξ", "Hellenic Medical Journal", "Ενημέρωση - Union of Greek Students", "Επίκαιρη", "Κρίκος", οι ραδιοσταθμοί:"BBC-Greek Section" και London Greek Radio" καθώς και ο τηλεοπτικός σταθμός "Hellenic TV". 

Διαβιβάζουμε παράλληλα την ερώτηση και στο Υπουργείο



 

  

Σελίδα 830 

Τύπου και Μ.Μ.Ε., που είναι κατεξοχήν αρμόδιο για τη συλλογή των στοιχείων των ομογενειακών μέσων μαζικής ενημέρωσης, με την παράκληση να σας ενημερώσει σχετικά. 

Ο Αναπληρωτής Υπουργός

ΓΕΩΡΓΙΟΣ Α. ΠΑΠΑΝΔΡΕΟΥ"

24. Στην με αριθμό 1738/26.8.98 ερώτηση δόθηκε με το υπ' αριθμ. 237/16.9.98 έγγραφο από τον Αναπληρωτή Υπουργό Εξωτερικών η ακόλουθη απάντηση: 

"Σε απάντηση της ερώτησης 1738/26.8.98 του Βουλευτή κ. Π. Σκανδαλάκη σας γνωρίζουμε ότι στο αρχείο της Γενικής Γραμματείας Απόδημου Ελληνισμού δεν υπάρχουν καταχωρημένα ομογενειακά μέσα μαζικής ενημέρωσης για το Ουζμπεκιστάν. Διαβιβάζουμε παράλληλα την ερώτηση και στο Υπουργείο Τύπου και Μ.Μ.Ε., που είναι κατεξοχήν αρμόδιο για τη συλλογή των στοιχείων των ομογενειακών μέσων μαζικής ενημερώσης, με την παράκληση να σας ενημερώσει σχετικά. 

Ο Αναπληρωτής Υπουργός

ΓΕΩΡΓΙΟΣ Α. ΠΑΠΑΝΔΡΕΟΥ"

25. Στην με αριθμό 1739/26.8.98 ερώτηση δόθηκε με το υπ' αριθμ. 238/16.9.98 έγγραφο από τον Αναπληρωτή Υπουργό Εξωτερικών η ακόλουθη απάντηση: 

"Σε απάντηση της ερώτησης 1739/26.8.98 του Βουλευτή κ. Π. Σκανδαλάκη σας γνωρίζουμε ότι στο αρχείο της Γενικής Γραμματείας Απόδημου Ελληνισμού υπάρχει για την Ουργουγουάη καταχωρημένο το "Ελληνικό Δελτίο" (Boletin Hellenico/Coll.Hel.URUGUAY). 

Διαβιβάζουμε παράλληλα την ερώτηση και στο Υπουργείο Τύπου και Μ.Μ.Ε., που είναι κατεξοχήν αρμόδιο για τη συλλογή των στοιχείων των ομογενιακών μέσων μαζικής ενημέρωσης, με την παράκληση να σας ενημερώσει σχετικά. 

Ο Αναπληρωτής Υπουργός

ΓΕΩΡΓΙΟΣ Α. ΠΑΠΑΝΔΡΕΟΥ"

26. Στην με αριθμό 1740/26-8-98 ερώτηση δόθηκε με το υπ' αριθμ. 239/16-9-98 έγγραφο από τον Αναπληρωτή Υπουργό Εξωτερικών η ακόλουθη απάντηση: 

"Σε απάντηση της ερώτησης 1740 από 26-8-98 του Βουλευτή κ. Π. Σκανδαλάκη, σας γνωρίζουμε ότι στο αρχείο της Γενικής Γραμματείας Απόδημου Ελληνισμού υπάρχουν για τις ΗΠΑ καταχωρημένες οι εφημερίδες: "Εθνικός Κήρυξ", "Πρωϊνή", "Οι Ρεπόρτερς", "Ηellenic Chronicle", "Τhe Greek- American", "Τhe Ηellenic Τimes", "Καμπάνα", "ΕΡΙΚΑΙRA", "Greek American Ρress", "Greek Star", "Ηellenic Jοurnal", "Ηellenic Ρilgrimage", "Ηellenic Vοice", "Νatiοhal GreeK Τribune", "ΡarοiKiaKοs Lοgοs", "Τhe Greek- American Ηerald", "Τhe Greek Ρress", "Η Φωνή της Ορθοδοξίας", "Ομογένεια και Αθλητισμός", "Ηellenic Νews οf America", "Ηellenic Τribune", "Lacοnian Guard", "Οrthοdοx Οbserver", "Τhe Ahepan", "Τhe Ηellenic Calendar", "Τhe Ηellenic Τribune", "Ελληνισμός της Αμερικής", "Εmphasis", "Το Κafeneiο", "Νέα από Ελληνική 'Ενωση", "Ηellehic Life", "Νewsletter", "Το Velοuhi", "Εseis", "Ελληνικός Ορίζων", "Εστιάτωρ", "Κρήτη", "Μακεδονία", "Ρίζες", "Greek American Reνiew", "Μοnthly nοtes", "ΥΑΤΙ?", "Τhe Cephalοnian Νew Υοrk", "Ελληνικός Κόσμος", "Καστοριανά Νέα", "Ηellenic Vοice "Μinimata," "Οdyssey", "Pegasus", "Κρίκος", "Νέα Εσπέρια", "Chiοs Μagazine", "ΗCS Νews", "Jοurnal οf the Ηellenic Diaspοra", "Δωδεκάνησα", "Τhe Μediterranean", "ο Φωτιστής", "Νewsletter", "Stοχοi", "Τhe Chariοtteer", "Αegean Reνiew - Wire Ρress", "ΒrοοKlyn", "Greek Αccent", "Ηellenic American Ηeritage", "Νatiοnal Ηellenic Free Ρress", "Rumeli Ρress", "Αthena", "Βasil Ροrtοcalis", "Γιατί", "Diaspοra Νewsletter", "Ηellas", "Ηellenic Νews", "Εllinikο Vima Ηellenic Τribune", "Greek Wοrld", "Ηellenic Ηοrizon", "Ηellenism in America", "Ενημερωτικό Δελτίο", "Τhe Τimely Νews", "Journal οf the Ηellenic Diaspοra", "Ικαρία", "Κarpathοs", "Νews and Ενents", "Ηellenic Cultural Sοciety Νews", "Τhe Greek American mοnthly", "Βenevοlent Sοciety οf Ρlatanοs", "Τhe Ιlluminatοr", "Οmοgeneia Τhe Ηellenic Life", "Panipirοtikοs Αgοn", "Ρrοmetheus", "Gapas Τribune" και "ΥΠΕΡ - Τhe Greek Μagazine", οι ραδιοφωνικοί σταθμοί: "Ακτίνα FΜ", "Αntenna FΜ", "Διαστάσεις", "Ελληνικό Δίκτυο Ραδιοφωνίας Αμερικής", "Αthenian Radiο Ρrοgram", "Αthenian Τimes", "Εchοes οf Greece", "Cοsmοs FΜ", "Detrοit Greek Ηοur", "Εchοes οf Αthens", "Εllinikes Ιkοnes", "Εlliniki Οra", "Farοs FΜ", "Gοοd Αfternοοn Chicagο", "Grecian Εchοes", "Crecian Srοrtlight", "Greek American Μelοdies", "Greek American Radiο Ηοur", "Greek Cοrner", "Greek Cultural Radiο Ρrοgram οf Βοstοn", "Greek Ηοur", "Greek Ηοur οf Ρittsburg", "Greek Μelοdies Radiο", "Greek Radiο", "Greek Radiο Ρrοgram", "Greek Radiο Vοice", Greek Vοice οf Νew Ηampshire", "Greek Voice Radiο", "Ηellenic American Βrοadcast", "Ηellenic Αmerican Radiο Ρrοgramm", "Ηellenic Βrοadcasting Serνice ΕΔΡΑ", "Ηellehic Cοmmunicatiοns", "Ηellenic Ηarmοnies", "Ηellenic Ηeartbeat", Ηellenic Ηοur Radiο Ρrοgram", "Ηellenic Ηοur with Liza", "Ηellenic Ηοrizons", "Ηellenic Interlude Radiο Shοw", "Ηellenic Μelοdy Ηοur", "Ηellenic Ρrοgram", "Ηellehic Ρrοgram", "Ηellenic Radiο 690 ΑΜ", "Ηellenic Radiο Ρrοgram", "Ηellenic Radiο Vοice", "Ηellenic Radius 1450 ΑΜ", "Ηellehic Rhythms and Αdvertising Αgency", "Let Us Sing", "Ligο Αp' Οla", "Lychnοs", "Νοrth Shοre Greek-American Radiο Shοw", "Radiο Ηellas", "Radiο Ηellas 1070 ΑΜ", "Radiο Ηellas, Τhe Sοunds οf Lονe", "Radiο Κritikοu", "Radiο Οlympοs", "St. Demetriοs Greek Οrthοdοx Church", "Sοul οf Ηellas", "Τhe American Ηellenic Radiο", "Τhe Chicagο Greek Ηοurs", "Τhe Greek Ηοur", "Τhe Greek Οrthοdοx Church Radiο Ρulpit", "Τhe Greek Vοice οf Βοstοn", "Τhe Sοul οf Greece", "Τhe Vοice οf Greece", "Τhe Vοice οf Greece, Greek Radiο Ηοur οf Rhοdes Ιslahd", "Το Αllο Ρrοgramma", "Vοice οf Ηοmοgeneity", "WCCΟ", "WΙΝΧ", "WTΑΝ 1340 ΑΜ", "WVLΡ, 1270 ΑΜ" "Greek Ηοur", "Greek Νatiοnal Βrοadcasting", "Greek Prοgram", "Greek Radiο Βrοadcasting Cο", "Greek Radiο Prοgram", "Greek Radiο Vοice", "W.Β.R.S. Βrandeis υniversity", "Ηellenic Radiο Ρrοgram", "Jοhn Τrakakis Shοw", "Peter Τοurs Radiο Ηοur", "The Greek Family Ηοur", "Dimensiοns", "Ηellenic Radiο Waves", "Τhe Greek Radiο Ηοur", "Ηellenic Vοice", "Greek Vοice", "Ηellenic Vοice οf Ρhiladelphia", "Greek Ηοur" , "Ηellenic Ηοur", "Ηellenic Cultυral Ρrοgram Βοstοn", "Greek Prοgramme", "Greek Ρrοgramme Ηel Οrthοdοx ΑSSΝ", "Ηellenic Radiο οf Νew Υοrk" , "Greek Radiο Ρrοgram" , "Τhe Greek Εchοs", "Ηellenic Rhythms", "Τhe Greek Pulse", "Greek Αmerican Radiο Ηοur", "American Ηellenic Radiο Ρrοgram", "Μοusikes Νοtes", "Fantasia" και οι τηλεοπτικοί σταθμοί: "Η Κύπρος μας- Ουr Cyprυs / Κanali 57 Q. Ρ.Τ.V.", "Η Φωνή των Ελλήνων", "ΑΝΤΕΝΝΑ T.V (Satellite)", "ARS Satellite T.V. ,CΗ 48", "Grecian Εchοes", "Grecian Spοtlight", "Grecian Spοrtlights", "Greek-American ΤV Νetwοrk", "Greek Spirit", "Ηellehic Βrοadcasting", "Ηellehic Βrοadcasting, CΗ 25", "Ηellenic Βrοadcasting Cοmpany Cable TV", "Ιnterface Ρrοductiοns WNYE CΗ 25", "ΙΤC 48 UHF", "Μaria Ρapadatοs Shοw", "Μike Ζapitis Ηοur, Channel 57", "Ν.G.Τ.V./ Κανάλι 47, WNJU 47 UHF", "Νatiοnal Greek ΤV, Καvάλι 65 , Cable", "The Ηellehic Ρaideia Ηοur", "Τhe Takis Ρaralikas Greek ΤV , WNJU 47 UHF", "WCCΟ-TV", "Αssumptiοn Greek Οrthοdοx Church", "Ηellehic Greek Ρrοgram", "Ηellenic Τheatre", "Ιnternatiοnal ΤV Shοw", "Reflectiοns οf Greece", "Sundaγ Μοrning with Jοhn Gallοs", "Ιmages οf Greece", "Grecian Μelοdies" και "Greek Vοice". 

Διαβιβάζουμε παράλληλα την ερώτηση και στο Υπουργείο Τύπου και Μ.Μ.Ε., που είναι κατεξοχήν αρμόδιο για την συλλογή των στοιχείων των ομογενειακών μέσων μαζικής ενημέρωσης, με την παράκληση να σας ενημερώσει σχετικά. 

Ο Αναπληρωτής Υπουργός

ΓΙΩΡΓΟΣ A.ΠΑΠΑΝΔΡΕΟΥ"



 

  

Σελίδα 831 

27. Στην με αριθμό 1741/26-8-98 ερώτηση δόθηκε με το υπ' αριθμ. 240/16-9-98 έγγραφο από τον Αναπληρωτή Υπουργό Εξωτερικών η ακόλουθη απάντηση: 

"Σε απάντηση της ερώτησης 1741 από 26-8-98 του Βουλευτή κ. Π. Σκανδαλάκη, σας γνωρίζουμε ότι στο αρχείο της Γενικής Γραμματείας Απόδημου Ελληνισμού υπάρχει για την Ρωσία καταχωρημένες οι εφημερίδες "Ακρόπολις", "Ομόνοια", "Πόντος" και "Diplomatic Life in Moscow". 

Διαβιβάζουμε παράλληλα την ερώτηση και στο Υπουργείο Τύπου και Μ.Μ.Ε., που είναι κατεξοχήν αρμόδιο για τη συλλογή των στοιχείων των ομογενειακών μέσων μαζικής ενημέρωσης, με την παράκληση να σας ενημερώσει σχετικά. 

Ο Αναπληρωτής Υπουργός

ΓΕΩΡΓΙΟΣ Α. ΠΑΠΑΝΔΡΕΟΥ

28. Στην με αριθμό 1742/26-8-98 ερώτηση δόθηκε με το υπ' αριθμ. 241/16-9-98 έγγραφο από τον Αναπληρωτή Υπουργό Εξωτερικών η ακόλουθη απάντηση: 

"Σε απάντηση της ερώτησης 1742 από 26-8-98 του Βουλευτή κ. Π. Σκανδαλάκη, σας γνωρίζουμε ότι στο αρχείο της Γενικής Γραμματείας Απόδημου Ελληνισμού υπάρχει για την Βενζουέλα καταχωρημένο το έντυπο "'Ανθρωποι". 

Διαβιβάζουμε παράλληλα την ερώτηση και στο Υπουργείο Τύπου και Μ.Μ.Ε., που είναι κατεξοχήν αρμόδιο για την συλλογή των στοιχείων των ομογενειακών μέσων μαζικής ενημέρωσης, με την παράκληση να σας ενημερώσει σχετικά. 

Ο Αναπληρωτής Υπουργός

ΓΕΩΡΓΙΟΣ Α. ΠΑΠΑΝΔΡΕΟΥ"

29. Στην με αριθμό 1743/26-8-98 ερώτηση δόθηκε με το υπ' αριθμ. 242/16-9-98 έγγραφο από τον Αναπληρωτή Υπουργό Εξωτερικών η ακόλουθη απάντηση: 

"Σε απάντηση της ερώτησης 1743 από 26-8-98 του Βουλευτή κ. Π. Σκανδαλάκη, σας γνωρίζουμε ότι στο αρχείο της Γενικής Γραμματείας Απόδημου Ελληνισμού δεν υπάρχουν καταχωρημένα ομογενιακά μέσα μαζικής ενημέρωσης για το Βιετνάμ. 

Διαβιβάζουμε παράλληλα την ερώτηση και στο Υπουργείο Τύπου και Μ.Μ.Ε., που είναι κατεξοχήν αρμόδιο για την συλλογή των στοιχείων των ομογενειακών μέσων μαζικής ενημέρωσης, με την παράκληση να σας ενημερώσει σχετικά. 

Ο Αναπληρωτής Υπουργός

ΓΙΩΡΓΟΣ Α. ΠΑΠΑΝΔΡΕΟΥ"

30. Στην με αριθμό 1744/26-8-98 ερώτηση δόθηκε με το υπ' αριθμ. 243/16-9-98 έγγραφο από τον Αναπληρωτή Υπουργό Εξωτερικών η ακόλουθη απάντηση: 

"Σε απάντηση της ερώτησης 1744 από 26-8-98 του Βουλευτή κ. Π. Σκανδαλάκη, σας γνωρίζουμε ότι στο αρχείο της Γενικής Γραμματείας Απόδημου Ελληνισμού δεν υπάρχουν καταχωρημένα ομογενειακά μεσα μαζικής ενημέρωσης για τον 'Αγιο Μαρίνο. 

Διαβιβάζουμε παράλληλα την ερώτηση και στο Υπουργείο Τύπου και Μ.Μ.Ε., που είναι κατεξοχήν αρμόδιο για την συλλογή των στοιχείων των ομογενειακών μέσων μαζικής ενημέρωσης, με την παράκληση να σας ενημερώσει σχετικά. 

Ο Αναπληρωτής Υπουργός

ΓΙΩΡΓΟΣ Α. ΠΑΠΑΝΔΡΕΟΥ"

31. Στην με αριθμό 1745/26-8-98 ερώτηση δόθηκε με το υπ' αριθμ. 244/16-9-98 έγγραφο από τον Αναπληρωτή Υπουργό Εξωτερικών η ακόλουθη απάντηση: 

"Σε απάντηση της ερώτησης 1745 από 26-8-98 του Βουλευτή κ. Π. Σκανδαλάκη, σας γνωρίζουμε ότι στο αρχείο της Γενικής Γραμματείας Απόδημου Ελληνισμού δεν υπάρχουν καταχωρημένα ομογενειακά μέσα μαζικής ενημέρωσης για την Ανδόρα. 

Διαβιβάζουμε παράλληλα την ερώτηση και στο Υπουργείο Τύπου και Μ.Μ.Ε., που είναι κατεξοχήν αρμόδιο για την συλλογή των στοιχείων των ομογενειακών μέσων μαζικής ενημέρωσης, με την παράκληση να σας ενημερώσει σχετικά. 

Ο Αναπληρωτής Υπουργός

ΓΙΩΡΓΟΣ Α. ΠΑΠΑΝΔΡΕΟΥ"

32. Στην με αριθμό 1746/26-8-98 ερώτηση δόθηκε με το υπ' αριθμ. 245/16-9-98 έγγραφο από τον Αναπληρωτή Υπουργό Εξωτερικών η ακόλουθη απάντηση: 

"Σε απάντηση της ερώτησης 1746 από 26-8-98 του Βουλευτή κ. Π. Σκανδαλάκη, σας γνωρίζουμε ότι στο αρχείο της Γενικής Γραμματείας Απόδημου Ελληνισμού υπάρχει για την Τσεχία καταχωρημένο το έντυπο "Διάλογος". 

Διαβιβάζουμε παράλληλα την ερώτηση και στο Υπουργείο Τύπου και Μ.Μ.Ε., που είναι κατεξοχήν αρμόδιο για την συλλογή των στοιχείων των ομογενειακών μέσων μαζικής ενημέρωσης, με την παράκληση να σας ενημερώσει σχετικά. 

Ο Αναπληρωτής Υπουργός

ΓΕΩΡΓΙΟΣ Α. ΠΑΠΑΝΔΡΕΟΥ"

33. Στην με αριθμό 1747/26-8-98 ερώτηση δόθηκε με το υπ' αριθμ. 246/16-9-98 έγγραφο από τον Αναπληρωτή Υπουργό Εξωτερικών η ακόλουθη απάντηση: 

"Σε απάντηση της ερώτησης 1747 από 26-8-98 του Βουλευτή κ. Π. Σκανδαλάκη, σας γνωρίζουμε ότι στο αρχείο της Γενικής Γραμματείας Απόδημου Ελληνισμού δεν υπάρχουν καταχωρημένα ομογενειακά μέσα μαζικής ενημέρωσης για τη Λιβύη. 

Διαβιβάζουμε παράλληλα την ερώτηση και στο Υπουργείο Τύπου και Μ.Μ.Ε., που είναι κατεξοχήν αρμόδιο για την συλλογή των στοιχείων των ομογενειακών μέσων μαζικής ενημέρωσης, με την παράκληση να σας ενημερώσει σχετικά. 

Ο Αναπληρωτής Υπουργός

ΓΙΩΡΓΟΣ Α. ΠΑΠΑΝΔΡΕΟΥ"

34. Στην με αριθμό 1748/26-8-98 ερώτηση δόθηκε με το υπ' αριθμ. 247/16-9-98 έγγραφο από τον Αναπληρωτή Υπουργό Εξωτερικών η ακόλουθη απάντηση: 

"Σε απάντηση της ερώτησης 1748 από 26-8-98 του Βουλευτή κ. Π. Σκανδαλάκη, σας γνωρίζουμε ότι στο αρχείο της Γενικής Γραμματείας Απόδημου Ελληνισμού δεν υπάρχουν καταχωρημένα ομογενειακά μέσα μαζικής ενημέρωσης για τον Νίγηρα. 

Διαβιβάζουμε παράλληλα την ερώτηση και στο Υπουργείο Τύπου και Μ.Μ.Ε., που είναι κατεξοχήν αρμόδιο για την συλλογή των στοιχείων των ομογενειακών μέσων μαζικής ενημέρωσης, με την παράκληση να σας ενημερώσει σχετικά. 

Ο Αναπληρωτής Υπουργός

ΓΕΩΡΓΙΟΣ Α. ΠΑΠΑΝΔΡΕΟΥ"

35. Στην με αριθμό 1749/26-8-98 ερώτηση δόθηκε με το υπ' αριθμ. 1405/22-9-98 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση: 

"Απαντώντας στην υπ' αριθμ. 1749/26-8-98 ερώτηση του Βουλευτή κ. Παν. Ψωμιάδη, σας γνωρίζουμε τα ακόλουθα: 

Ως γνωστόν από το τρέχον έτος, για πρώτη φορά, τέθηκε σε εφαρμογή η διαδικασία διορισμού σε θέσεις διδακτικού προσωπικού με διαγωνισμό, σύμφωνα με τις διατάξεις του ν. 2525/97. 

Τα αποτελέσματα του διαγωνισμού θα μελετηθούν και θα αξιολογηθούν κατά κλάδο και ειδικότητα υποψηφίων μετά την ολοκλήρωση της διαδικασίας από το ΑΣΕΠ. 

Θέλουμε πάντως να τονίσουμε ότι ο διαγωνισμός αναβαθμίζει την ποιότητα των εκπαιδευτικών που μπαίνουν στο εκπαιδευτικό μας σύστημα, γιατί η επιλογή γίνεται με βάση εξετάσεις. 

Ο διαγωνισμός συνεπώς είναι απαραίτητο στοιχείο της εκπαιδευτικής μεταρρύθμισης και της αναβάθμισης της παι-



 

  

Σελίδα 832 

δείας, αποτελεί βασική προϋπόθεση για την διενέργεια νέων διορισμών και καμία αλλαγή του νόμου δεν πρόκειται να γίνει. 

Ο Υφυπουργός

ΙΩΑΝΝΗΣ ΑΝΘΟΠΟΥΛΟΣ"

36. Στην με αριθμό 1850/28-8-98 ερώτηση δόθηκε με το υπ' αριθμ. 1408/22-9-98 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση: 

"Απαντώντας στην ερώτηση με αριθμό 1850/28-8-98 που κατέθεσε ο Βουλευτής κ. Ε. Βλασσόπουλος, σας γνωρίζουμε τα ακόλουθα: 

1. Το Υπουργείο Εθνικής Παιδείας και Θρησκευμάτων στα πλαίσια της εκπαιδευτικής πολιτικής του για αναβάθμιση της εκπαίδευσης των μουσουλμανοπαίδων και των παιδιών των τσιγγάνων έχει ξεκινήσει δύο προγράμματα που στοχεύουν στη διαμόρφωση ειδικών προγραμμάτων σπουδών, κατάλληλου διδακτικού υλικού και στην επιμόρφωση των εκπαιδευτικών που εμπλέκονται στην εκπαίδευση παιδιών που ανήκουν στις δύο προαναφερόμενες ομάδες. Βασικός άξονας κάθε προγράμματος είναι η ανάγκη τα παιδιά αυτά να λάβουν όλα τα απαραίτητα εφόδια που θα εξασφαλίζουν την εξέλιξή τους στο ελληνικό εκπαιδευτικό σύστημα και την ένταξή τους στην ελληνική κοινωνία ενώ παράλληλα μέσω σε ένα ειδικό εκπαιδευτικό πλαίσιο που λαμβάνει υπόψη του τις πολιτισμικές, γλωσσικές και θρησκευτικές ιδιαιτερότητες των παιδιών, με ανάλογες διδακτικές και μαθησιακές δραστηριότητες επιδιώκεται η διατήρηση της πολιτισμικής τους ταυτότητας. 

2. Η διδασκαλία της Πομάκικης και Τσιγγάνικης γλώσσας παρουσιάζει μία βασική ιδιαιτερότητα γιατί όπως είναι γνωστό πρόκειται για δύο προφορικές γλώσσες. Η διδασκαλία προφορικών γλωσσών, διαλέκτων και διαφόρων ντοπιολαλιών δεν μπορεί να ενσωματωθεί στο σχολικό πρόγραμμα γιατί δεν υπάρχουν κατάλληλα διδακτικά μέσα και μεθοδολογική προσέγγιση για τη διδασκαλία τους. 

3. Τα αποτελέσματα της πιλοτικής εφαρμογής των διδακτικών βιβλίων και των ανάλογων αναλυτικών προγραμμάτων καθώς και όσων παρεμβάσεων προβλέπονται από τις δράσεις των δύο προγραμμάτων αλλά και από τις ευρύτερες αποφάσεις και ενέργειες του ΥΠΕΠΘ για την αναβάθμιση της εκπαίδευσης ομάδων με ιδιαίτερα πολιτισμικά χαρακτηριστικά είναι πολύ ενθαρρυντικά. Ενδεικτικα αναφέρουμε ότι οι εκπαιδευτικές παρεμβάσεις και οι διοικητικές ρυθμίσεις που τις πλαισιώνουν που έχουν γίνει τα τελευταία δύο χρόνια για την εκπαίδευση των παιδιών των τσιγγάνων έχουν οδηγήσει στην αύξηση κατά 70% περίπου του αριθμού των παιδιών των τσιγγάνων που φοιτούν στα δημοτικα σχολεία και νηπιαγωγεία. 

Με την ολοκλήρωση των προγραμμάτων θα έχουν δημιουργηθεί όλες οι κατάλληλες προϋποθέσεις για την ένταξη όλων των μαθητών που ανήκουν σε ομάδες με πολιτισμικές ιδιαιτερότητες στο εκπαιδευτικό γίγνεσθαι και κατ' επέκταση στο κοινωνικό γίγνεσθαι. 

Ο Υφυπουργός

ΙΩΑΝΝΗΣ ΑΝΘΟΠΟΥΛΟΣ"

37. Στην με αριθμό 1878/1-9-98 ερώτηση δόθηκε με το υπ' αριθμ. 217/21-9-98 έγγραφο από τον Υφυπουργό Οικονομικών η ακόλουθη απάντηση: 

"Σε απάντηση του από 1-9-98 εγγράφου σας, σχετικά με την υπ. αριθ. 1878/1-9-98 ερώτηση που κατέθεσαν οι Βουλευτές κύριοι Σ. Κόρακας, Α. Τασούλας, Ν. Γκατζής, Α. Κανταρτζής, Μ. Μπόσκου και Σ. Παναγιώτου, αναφορικά με το πιο πάνω θέμα, σας γνωρίζουμε τα εξής: 

Με το άρθρο 42 του ν. 2214/94 παρέχεται η δυνατότητα όπως με κοινές αποφάσεις του Υπουργού Οικονομικών και του κατά περίπτωση αρμοδίου Υπουργού επιβάλλονται, αναπροσαρμόζονται, αναπροσδιορίζονται ή αντικαθίστανται παράβολα, τέλη, δικαιώματα κλπ. που έχουν επιβληθεί υπέρ του Δημοσίου ή υπέρ τρίτων. 

Με την εξουσιοδότηση της παραπάνω διάταξης εκδόθηκαν οι υπ. αριθ. 11693/26-3-98 και 9118/6-3-98 κοινές αποφάσεις των Υπουργών Οικονομικών και Εσωτερικών, Δημόσιας Διοίκησης και Αποκέντρωσης, με τις οποίες αναπροσαρμόστηκαν τα παράβολα για τους Νομάρχες και νομαρχιακούς συμβούλους από 25.000 δρχ. (άρθρο 7 ν. 2218/13-6-94) σε 35.000 δρχ., για τους δημάρχους από 10.000 δρχ. (Κ.Υ.Α. 1212/94) σε 20.000 δρχ. και για τους δημοτικούς συμβούλους από 5.000 δρχ. (Κ.Υ.Α. 1212/94) σε 10.000 δρχ. 

Δοθέντος ότι τα ανωτέρω παράβολα αναπροσαρμόσθηκαν μετά παρέλευση αρκετών ετών, έχουμε τη γνώμη ότι η αναπροσαρμογή αυτή είναι φυσιολογική, όπως συμβαίνει διαχρονικά για πλήθος άλλων παραβόλων, τελών κλπ. και ανταποκρίνεται στις σημερινές συνθήκες. 

Ο Υφυπουργός

Ν. ΧΡΙΣΤΟΔΟΥΛΑΚΗΣ"

38. Στην με αριθμό 1882/1-9-98 ερώτηση δόθηκε με το υπ' αριθμ. 249/15-9-98 έγγραφο από τον Αναπληρωτή Υπουργό Εξωτερικών η ακόλουθη απάντηση: 

"Σε απάντηση της ερώτησης 1882 από 1-9-98 του Βουλευτή κ. Π. Σκανδαλάκη σας γνωρίζουμε ότι στο αρχείο της Γενικής Γραμματείας Απόδημου Ελληνισμού υπάρχουν για την Αυστραλία καταχωρημένες οι εφημερίδες: "Εθνικό Βήμα", "Ελληνικός Κήρυκας", "Νέος Κόσμος", "ο Κόσμος", "Αθλητική Ηχώ", "Ελληνικά Νέα", "Νέα Ελλάδα", "Σήμερα", "Τα Νέα", "Νέος Πυρσός", "Τσαχπίνα", "Ελληνίς", "Νέα Πατρίδα", "Νέα Εποχή", "Ακρόπολις", "Δηλαδή", "Ελληνισμός", "Η φωνή της Δωδώνης", "Η Σφίγγα", "Η Φωνή της Ορθοδοξίας", "Ηπειρος", "Μακεδονικό Δελτίο", "Νέα Παροικία", "Ομορφη ηλικία", "Τhe Voice οf Εpirus", "Κρητικά Νέα", "Λακωνικά Νέα", "Οδυσσεύς", "Τhe Βusiness Νetwοrk Μagazine", "Τhe Νews οf Εpirοtans", "Vergina", "Λευκαδίτικα Νέα", "Τhe Vοice οf Αhepa", "Αντίποδες", "Γλώσσα Διεθνής", "Καλυμνιακή Φωνή", "Καστοριαvά Νέα Μελβούρνης", "ΚρίκοςΤhe Link", "Λόγος", "Μικρασιατικές Μνήμες", "Πανηπειρωτικά Νέα", "Αdelaide Τimes", "Greek Ροst", "Νugas", "Aneχartitοs Τypοs", "Diladi Μagazine", "Ηellenic Ρarish", "Τhemata - Ροlyglοt Ρublicatiοns", "Κοινοτικά Νέα", "Kravgi", "Μaniatikοi Αntilalοi", "Νew Cοuntry", "ΝΕΑ ΡΟRΕΙΑ", "Τhe Greek Τοrch", "Cοlοssus", "O Farοs", "Ulysses", "Ρarοikiaka Chrοnika", "Ρarοikiakο Vima", "Skepsis", "Stοchοs", "Τachydrοmοs οf Αdelaide", "Tοpika Νea" και "Chrοnicle" οι ραδιοφωνικοί σταθμοί: "Φωνή της Ελλάδος και Pάδιο Κλάμπ", "3CS CΟLΑC", "3MDR", "3ΧΥ Radiο Ηellas", "Galaχias", "Greek Radiο Ren tals", "Ηellenic Radiο Service", "Radiο 3CR" , "Radiο 3ΕΑ", "Radiο 3ΖΖΖ Cοmmunity Radiο", "Radiο 2RES FΜ", "SΒS", "Λαϊκορεμπέτικο", "Το κάτι άλλο", "Φωνή της Ορθοδοξίας", "Greek Οrthοdοx Cοmmunity οf ΝSW", "Radiο 2CCR 90,5FΜ", "Radiο 2SΕR FΜ", "Greek Cοmmunity Ρrοgramme", "Ηellenic Βrοadcasting", "Radiο Αntenna Ιnternatiοnal", "Greek Ρrοgramme", "Greek Radiο Prοgramming Cοmmittee , Εthnic Radiο Statiοn", "Ηellenic Radiο Ser vice", "Radiο Geba FΜ", "Pάδιο Δορυφόρος", "Pάδιο 'Eνα", "5 ΕΒΙ-FΜ", "Greek Ρrοgram 2ΒCR FΜ / C-V KERR", "Greek Prοgram Radiο 4ΕΒ", "Αdelaide Real Εstate", "Ηellenic Radiο Prοgram", "Radiο Ρrοgram", "Greek Ηοur Radiο 6ΝΡ/GR. Cοmm. Ρerth", "SΒS Radiο 3ΕΑ Greek Ρrοgram", "2ΝΒC FΜ Radiο Club Greek Ρrοgram", "Greek Ρrοgram Radiο","3WYR Cοmmunity Radiο Greek Ρrοgram", "92 FΜ Cοmmunity Radiο", "Ρlenty Valley Cοmmunity Radiο", "Radiο 3RPΡ Radiο Ροrt Ρhillip", "Sunrasia Cοmmunity Radiο ΑSS", "Greek Cοmmunity Radiο Ρrοgram", "Radiο Salisbury", "Radiο Εthnοs 3ΑΒ", και τα τηλεοπτικά προγράμματα: "Κανάλι 31", "Cοmmunity Τeleνisiοn Sydney LΤD", "SΒS TV", "TV Βrοadcasting / Greek Ρrοgram" και "Greek Οrthοdοχ Cοmmunity οf Sydney". 

Διαβιβάζουμε παράλληλα την ερώτηση και στο Υπουργείο Τύπου και Μ.Μ.Ε., που είναι κατεξοχήν αρμόδιο για την συλλογή των στοιχείωv των ομογεvειακώv μέσων μαζικής ενημέρωσης, με την παράκλη ση να σας ενημερώσει σχετικά. 

Ο Αναπληρωτής Υπουργός

ΓΙΩΡΓΟΣ A. ΠΑΠΑΝΔΡΕΟΥ")



 

  

Σελίδα 833 

ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κ. Γκατζή. 

Κύριοι συνάδελφοι, έχω την τιμή να ανακοινώσω στο Σώμα το δελτίο επικαίρων ερωτήσεων της Δευτέρας 9 Νοεμβρίου 1998. 

Α. ΕΠΙΚΑΙΡΕΣ ΕΡΩΤΗΣΕΙΣ Πρώτου Κύκλου ('Aρθρο 130 παρ. 4 Καν. Βουλής) 

1. Η με αριθμό 74/3.11.98 επίκαιρη ερώτηση του Βουλευτή της Νέας Δημοκρατίας κ. Αθανασίου Κονταξή προς τον Υπουργό Γεωργίας, σχετικά με την καταβολή της κοινοτικής ενίσχυσης στους παραγωγούς εσπεριδοειδών για τις ποσότητες που διατέθηκαν για χυμοποίηση. 

2. Η με αριθμό 88/4.11.98 επίκαιρη ερώτηση του Βουλευτή του Κομμουνιστικού Κόμματος κ. Ευστρατίου Κόρακα προς τον Υπουργό Γεωργίας, σχετικά με την καθυστέρηση εξόφλησης των ελαιοπαραγωγών Λέσβου για περσινό λάδι που παρέδωσαν στην κοινοτική παρέμβαση. 

3. Η με αριθμό 80/4.11.98 επίκαιρη ερώτηση της Βουλευτού του Συνασπισμού της Αριστεράς και της Προόδρου κ. Στέλλας Αλφιέρη προς τον Υπουργό Εθνικής Παιδείας και Θρησκευμάτων, σχετικά με την κάλυψη των κενών θέσεων εκπαιδευτικού προσωπικού στα σχολεία του Πειραιά κλπ. 

4. Η με αριθμό 83/4.11.98 επίκαιρη ερώτηση του Βουλευτή του Δημοκρατικού Κοινωνικού Κινήματος κ. Γεωργίου Τσαφούλια προς τους Υπουργούς Εργασίας και Κοινωνικών Ασφαλίσεων, Ανάπτυξης, σχετικά με την αύξηση της ανεργίας στην περιοχή της Πάτρας, τα μέτρα καταπολέμησης κλπ. 

Β. ΕΠΙΚΑΙΡΕΣ ΕΡΩΤΗΣΕΙΣ Δεύτερου Κύκλου ('Aρθρο 130 παρ. 4 Καν. Βουλής) 

1. Η με αριθμό 70/2.11.98 επίκαιρη ερώτηση του Βουλευτή της Νέας Δημοκρατίας κ. Γεωργίου Καλαντζή προς την Υπουργό Ανάπτυξης, σχετικά με τη συνέχιση λειτουργίας της Εταιρείας Πετρελαίων Βορείου Αιγαίου. 

2. Η με αριθμό 87/4.11.98 επίκαιρη ερώτηση του Βουλευτή του Κομμουνιστικού Κόμματος Ελλάδος κ. Χαράλαμπου Αγγουράκη προς τον Υπουργό Δημόσιας Τάξης, σχετικά με την αύξηση των ληστειών στις Τράπεζες, την καθυστέρηση ίδρυσης του ειδικού αστυνομικού σώματος κλπ. 

3. Η με αριθμό 79/4.11.98 επίκαιρη ερώτηση του Βουλευτή του Συνασπισμού της Αριστεράς και της Προόδρου κ. Ιωάννη Δραγασάκη προς τους Υπουργούς Ανάπτυξης, Εργασίας και Κοινωνικών Ασφαλίσεων, σχετικά με τις προθέσεις της Εταιρείας Πετρελαίων Βορείου Αιγαίου για διακοπή της λειτουργίας της κλπ. 

4. Η με αριθμό 84/4.11.98 επίκαιρη ερώτηση του Βουλευτή του Δημοκρατικού Κοινωνικού Κινήματος κ. Γεωργίου Καρατάσου προς τον Υπουργό Εμπορικής Ναυτιλίας, σχετικά με την καταβολή από τον Οίκο του Ναύτη των δεδουλευμένων ιατρικών αμοιβών εργαστηριακών γιατρών κλπ. 


 

 

  

Σελίδα 834 

ΠΡΟΕΔΡΕΥΩΝ (Παναγιώτης Σγουρίδης): Κύριοι συνάδελφοι, εισερχόμαστε στη συζήτηση των 

ΕΠΙΚΑΙΡΩΝ ΕΡΩΤΗΣΕΩΝ

Α. Επίκαιρες Ερωτήσεις πρώτου κύκλου: 

Η με αριθμό 71/3.11.98 επίκαιρη ερώτηση του Βουλευτή του Πανελλήνιου Σοσιαλιστικού Κινήματος κ. Θεόδωρου Στάθη προς τον Υπουργό Δημόσιας Τάξης, σχετικά με την αποκατάσταση των αστυνομικών που τραυματίστηκαν κατά τη διάρκεια της επιχείρησης της οδού Νιόβης κλπ., διαγράφεται λόγω κωλύματος του Υπουργού και του Βουλευτή. 

Δεύτερη είναι η με αριθμό 73/3.11.98 επίκαιρη ερώτηση του Βουλευτή της Νέας Δημοκρατίας κ. Ιωάννη Βαρβιτσιώτη προς τον Υπουργό Εξωτερικών, σχετικά με τη μη εκλογή της χώρας μας ως μη μονίμου μέλους του Συμβουλίου Ασφαλείας. 

Η επίκαιρη ερώτηση του κ. Βαρβιτσιώτη σε περίληψη είναι η ακόλουθη: 

"Παρακαλείται ο κύριος Υπουργός των Εξωτερικών να ενημερώσει την Εθνική Αντιπροσωπεία σχετικά με τους λόγους που οδήγησαν στο οικτρό αποτέλεσμα της ψηφοφορίας για την εκλογή της χώρας μας ως μη μονίμου μέλους του Συμβουλίου Ασφαλείας. 

Κατά την πρόσφατη ψηφοφορία στη Γενική Συνέλευση του Οργανισμού Ηνωμένων Εθνών, η Ελλάς έλαβε μόνο 87 ψήφους έναντι 122 της Ολλανδίας και 131 της Σουηδίας, οι οποίες και εξελέγησαν. Δηλαδή, η χώρα μας υπελείφθη τραγικώς του απαιτουμένου για την εκλογή ελαχίστου αριθμού των 117 ψήφων. 'Ετσι δεν κατόρθωσε η Ελληνική Αντιπροσωπεία ούτε καν να προκαλέσει δεύτερη ψηφοφορία, η οποία είναι συνήθης στις περιπτώσεις αυτές. Την αποτυχία αυτή -που θίγει ιδιαίτερα το γόητρο της χώρας μας- υπογραμμίζει εντονότερα το γεγονός ότι είχε προηγηθεί θορυβώδης ανά την υφήλιο διπλωματική εκστρατεία της Κυβερνήσεως από ετερόκλητα και αναρμόδια πρόσωπα για την εξασφάλιση της έδρας στο Συμβούλιο Ασφαλείας, για την οποία δαπανήθηκαν τεράστια ποσά. 

Πέραν των ευρυτέρων επιπτώσεων επί του κύρους και της σοβαρότητας της χώρας μας ανακύπτει και το εύλογο ερώτημα, για ποιον λόγο έγιναν όλες αυτές οι άσκοπες σοβαρότατες δαπάνες. 

'Ολα αυτά αποτελούν ερωτήματα, στα οποία οφείλει να απαντήσει ο κύριος Υπουργός Εξωτερικών, όπως επίσης καλείται να καταθέσει κατάλογο στην Εθνική Αντιπροσωπεία των ονομάτων των εκτάκτων απεσταλμένων της, του ύψους των σχετικών δαπανών, τόσο για τα προαναφερθέντα ταξίδια, όσο και για την κρουαζιέρα κλπ. Επιπλέον, η γενική εκτίμηση ότι η υποβολή της ελληνικής υποψηφιότητας και εν συνεχεία η αποτυχία της διευκολύνει την Τουρκία στην προσπάθειά της να καταλάβει, μετά διετίαν, έδρα στο Συμβούλιο Ασφαλείας επιβάλλει στον κύριο Υπουργό Εξωτερικών να δώσει και επ'αυτού απάντηση". 

Ο Υπουργός Εξωτερικών κ. Θεόδωρος Πάγκαλος έχει το λόγο για τρία λεπτά για να πρωτολογήσει. 

ΘΕΟΔΩΡΟΣ ΠΑΓΚΑΛΟΣ (Υπουργός Εξωτερικών): Κύριε Πρόεδρε, ο κ. Βαρβιτσιώτης καταλογίζει στην Κυβέρνηση ότι δεν εξελέγη η Ελλάς, ενώ εξελέγη η Σουηδία, όπως λέει στην ερώτησή του και η Ολλανδία. Δεν γνωρίζει καν ότι δεν εξελέγη η Σουηδία, αλλά ο Καναδάς και η Ολλανδία. Αυτό είναι νομίζω χαρακτηριστικό της επιπολαιότητας, με την οποία έχει συνταγεί αυτή η ερώτηση. 

Ποιο είναι το ζήτημα; 'Επρεπε η Ελλάς να θέσει υποψηφιότητα κάποτε για το Συμβούλιο Ασφαλείας; Νομίζω ναι. Είχαμε εκλεγεί το 1952, είχαμε αποτύχει το 1989, έπρεπε να επανέλθουμε. 

Το έκανε αυτό η πολιτική ηγεσία του Υπουργείου, ενώ οι σοφοί υπάλληλοι του Υπουργείου της έλεγαν να μην το κάνει; Είναι αναληθέστατο. Υπάρχουν γραπτές εισηγήσεις και της μόνιμης αντιπροσωπείας και της αρμόδιας διεύθυνσης που εισηγούνται την υποψηφιότητα. Εγώ απλώς απεδέχθην τις εισηγήσεις αυτές και νομίζω ότι πολύ καλά έκανα. Απλώς η υποψηφιότητα αυτή έπρεπε να έχει τεθεί νωρίτερα, δεδομένου όντως ότι τουλάχιστον ένα χρόνο νωρίτερα ήταν γνωστό ότι η Τουρκία ήταν υποψήφια για την επομένη περίοδο και έπρεπε και αυτό να το λάβουμε υπόψη μας. 

Είναι ατιμωτικό το ότι δεν εξελέγημεν; Δεν το νομίζω. Μεγάλες χώρες, η Αυστραλία στην προ-προηγούμενη περίοδο, η Ινδία στην προηγούμενη περίοδο, δεν εξελέγησαν. Η Ινδία μάλιστα πήρε μόνο σαράντα μια ψήφους, ενώ εμείς πήραμε ογδόντα επτά. 

Συμβαίνουν αυτά και βεβαίως ο κύριος λόγος για τον οποίο δεν εξελέγημεν ήταν πιστεύω το γεγονός ότι οι αντίπαλοί μας, μεγαλύτερες και οικονομικά πιο εύρωστες χώρες έχουν μια σημαντική παρουσία στον τρίτο κόσμο. Αυτό δεν το έχει κατανοήσει ο κ. Βαρβιτσιώτης απ'αυτά που γράφει στην ερώτησή του. 

Δεν είπα ποτέ ότι αγόρασαν ψήφους οι χώρες αυτές. Είπα ότι δαπανούν στον τρίτο κόσμο και η μια και η άλλη ένα περίπου τρισεκατομμύριο έκαστη, για αναπτυξιακή βοήθεια. Εμείς αρχίσαμε να δαπανούμε πρόπερσι για πρώτη φορά στην ιστορία μας, είκοσι περίπου δισεκατομμύρια. Καταλαβαίνετε ότι κάποιος που δίνει είκοσι δισεκατομμύρια, έχει πολύ μικρότερη πιθανότητα από κάποιον που δίνει ένα τρισεκατομμύριο δραχμές και το συνοδεύει με μηχανισμούς, με εμπειρία, με παρουσία επί του εδάφους. 

'Ηταν, λοιπόν, η πάλη άνιση εξ αρχής, ήταν ένας καλός αγώνας που τον έδωσε με ενθουσιασμό το Υπουργείο Εξωτερικών. Εκινήθημεν προς όλες τι? κατευθύνσεις και υπάρχει ισχυρότατο αποτέλεσμα. Αυτή τη στιγμή έχουμε αποκτήσει σχέσεις με εξήντα χώρες ανά τον κόσμο, με τις οποίες δεν είχαμε ποτέ καμία επαφή. Συνολικά επί εκατόν ογδόντα χωρών-μελών του Ο.Η.Ε., υπήρχαν εξήντα χώρες με τις οποίες η Ελλάδα δεν είχε έλθει ποτέ σε επαφή, και χάρη σ'αυτήν την εκστρατεία τις συναντήσαμε, τους μιλήσαμε, τους εξηγήσαμε τις θέσεις μας. 

Ομιλεί επίσης ο κ. Βαρβιτσιώτης περί ετεροκλήτων εκπροσώπων. Θα του δώσω τον κατάλογο των εκπροσώπων που έκαναν αυτές τις περιοδείες. Περιλαμβάνουν τους διαπιστευμένους πρέσβεις. Κατ'αρχήν υπάρχουν πέντε-έξι πρέσβεις οι οποίοι πήγαν στις χώρες διαπίστευσής τους και εκτός αυτών, προστέθηκαν για να καλύψουν τις ανάγκες, οι επί τιμή πρέσβεις, κ. Βακαλόπουλος, Νομικός και Καταπόδης, ο πρώην Υπουργός καθηγητής και διεθνώς εμπειρογνώμων κ.Βαϊτσος, βεβαίως η πολιτική ηγεσία του Υπουργού και ο βοηθός γενικός γραμματέας του Ο.Η.Ε. κ. Σωτήρης Μουσούρης, εκ των διαπρεπεστέρων Ελλήνων, πασίγνωστος ανά τον κόσμο. 

Εάν αυτό είναι ετερόκλητο συγκρότημα απεσταλμένων, το αφήνω στην κρίση του Κοινοβουλίου. Οι δαπάνες ήταν ελάχιστες, προήλθαν από τα κονδύλια του Υπουργείου Εξωτερικών και δεν έγινε καμία ειδική δαπάνη. Δεν υπάρχει καμία ειδική δαπάνη. Τα κανονικά κονδύλια του Υπουργείου Οικονομικών για τη λειτουργία μας, για τις επαφές μας, για τα ταξίδια και για τις συμμετοχές σε διεθνείς διασκέψεις επέτρεψαν την παρουσία μας, ως παρατηρητών, με αυτήν την αφορμή στην υπουργική διάσκεψη των αδεσμεύτων στο Νέο Δελχί, στη διάσκεψη των αμερικανικών κρατών του Καράκας, στην υπουργική διάσκεψη των αδεσμεύτων στην Καρθαγένη της Κολομβίας, στη διάσκεψη οργανισμού αφρικανικής ενότητας στο Αγκαντουγκού της Μπουργκινά Φασό, στη διάσκεψη κορυφής αδεσμεύτων στον Ντέρμπαν της Νοτίου Αφρικής, στη διάσκεψη νησιωτικών χωρών του Ειρηνικού. Καταλαβαίνετε ότι όλοι αυτοί ήταν χώροι στους οποίους η Ελλάδα δεν είχε ποτέ κινηθεί. 

Πρέπει να σας πω ότι η εκτίμησή μας πως η εμπειρία είναι θετικότατη, μας οδηγεί στο να υποβάλουμε ήδη εκ νέου υποψηφιότητα για το έτος 2005. Θεωρούμε ότι αυτή η συμμετοχή απέδωσε και ότι η επόμενη προσπάθειά μας δεν θα αποτύχει. Πρέπει να πω βεβαίως ότι ορισμένοι άσπονδοι φίλοι μας έσπευσαν στη διάρκεια της εκλογικής εκστρατείας να προβάλουν το γνωστό επιχείρημα, δηλαδή να διαδώσουν μερικά εικοσιτετράωρα πριν από την εκλογή ότι η Ελλάδα έχει προβλήματα με την Τουρκία και ότι επομένως θα χρησιμο-


 

 

  

Σελίδα 835 

ποιήσει το Συμβούλιο Ασφαλείας, για να τα διεκπεραιώσει. Αυτό ήταν το στιλέτο στην πλάτη. Πρέπει να πω ότι το περιμέναμε, αλλά δεν φανταστήκαμε ότι θα πάρει τέτοια έκταση, ιδιαίτερα όταν οι εκπρόσωποι αυτών των χωρών, μας είχαν διαβεβαιώσει, αν όχι για την υποστήριξή τους, τουλάχιστον για την ευμενή ιδιαιτερότητά τους. Δυστυχώς καμιά φορά κανείς έχει φίλους τέτοιους που είναι χειρότεροι από τους εχθρούς. 

ΠΡΟΕΔΡΕΥΩΝ (Παναγιώτης Σγουρίδης): Καλό είναι να τους καταγγέλουμε ποιοι είναι αυτοί, κύριε Υπουργέ. 

ΙΩΑΝΝΗΣ ΒΑΡΒΙΤΣΙΩΤΗΣ: Καλό είναι να τηρείται ο Κανονισμός, κύριε Πρόεδρε. 

ΠΡΟΕΔΡΕΥΩΝ (Παναγιώτης Σγουρίδης): Ορίστε, κύριε Βαρβιτσιώτη, έχετε το λόγο. 

ΙΩΑΝΝΗΣ ΒΑΡΒΙΤΣΙΩΤΗΣ: Κύριε Πρόεδρε, ένα λάθος της γραφομηχανής οδήγησε τον κύριο Υπουργό των Εξωτερικών να συναγάγει συμπεράσματα περί επιπολαίας ερωτήσεως. 

ΘΕΟΔΩΡΟΣ ΠΑΓΚΑΛΟΣ (Υπουργός Εξωτερικών): Η γραφομηχανή αντί για Καναδά έγραψε Σουηδία! 

ΙΩΑΝΝΗΣ ΒΑΡΒΙΤΣΙΩΤΗΣ: Λυπάμαι διότι ο κύριος Υπουργός των Εξωτερικών μονίμως κατεβάζει το επίπεδο της συζητήσεως, όπου και αν βρίσκεται. Δεν έχω ούτε το ήθος ούτε το ύφος του κυρίου Υπουργού, για να του απαντήσω ανάλογα. 

Θα έλεγα όμως το ακόλουθο: 'Οτι ο κύριος Υπουργός προσπάθησε να ωραιοποιήσει μία αποτυχία της ελληνικής εξωτερικής πολιτικής και ήταν αποτυχία, κύριε Πρόεδρε, το γεγονός ότι η Ελλάς, όχι μόνο δεν εξελέγη, αλλά οι δύο εκ του αυτού κύκλου χώρες εξελέγησαν με την πρώτη ψηφοφορία, πράγμα το οποίο δεν είναι το συνήθως συμβαίνον. 

ΘΕΟΔΩΡΟΣ ΠΑΓΚΑΛΟΣ (Υπουργός Εξωτερικών): Συμβαίνει συνηθέστατα. 

ΠΡΟΕΔΡΕΥΩΝ (Παναγιώτης Σγουρίδης): Θα παρακαλούσα να μη διακόπτετε, κύριε Υπουργέ, έχετε δικαίωμα δευτερολογίας. 

ΙΩΑΝΝΗΣ ΒΑΡΒΙΤΣΙΩΤΗΣ: Δεν συμβαίνει συνήθως και θα έπρεπε να μάθετε καλύτερα τα συμβαίνοντα στον ΟΗΕ, αφού επιθυμείτε να ενημερώσετε τη Βουλή. 

Επίσης, κύριε Πρόεδρε, ο κύριος Υπουργός, μας είπε: "Τι θέλατε να κάνουμε; Και η Ολλανδία και ο Καναδάς δαπανούν τεράστια ποσά για την ενίσχυση του τρίτου κόσμου". Τώρα το πληροφορήθηκε, αφού είχε υποβάλει την υποψηφιότητα στα Ηνωμένα 'Εθνη; Δεν ήταν γνωστό ότι και η Ολλανδία και ο Καναδάς έχουν μια συμμετοχή ουσιαστική και στην οικονομική και σε άλλες παρεμβάσεις στον τρίτο κόσμο; 'Επρεπε να αξιολογηθούν σοβαρότερα τα στοιχεία αυτά πριν υποβληθεί η αίτηση. 

Θα ήθελα να υπενθυμίσω σε σας, κύριε Πρόεδρε, ότι τόσο στην Αίθουσα αυτή όσο και στη συζήτηση της Διαρκούς Επιτροπής Εξωτερικών και 'Αμυνας, με την ευκαιρία συζητήσεως άλλου θέματος, τόσο ο κ. Μολυβιάτης όσο κι εγώ, είχαμε σημειώσει προς τον παρευρισκόμενο τότε Υφυπουργό Εξωτερικών κ. Κρανιδιώτη, τις επιφυλάξεις μας για τους χειρισμούς επί του θέματος αυτού. 

Ο κ. Κρανιδιώτης τότε μας απήντησε με πλήρη αισιοδοξία ότι δεν υπάρχει θέμα, ότι είναι βέβαιο ότι η Ελλάς θα εκλεγεί. Και να τα αποτελέσματα. 

Νομίζετε, κύριε Πρόεδρε, ότι αυτό το αποτέλεσμα δεν έχει γενικότερες επιπτώσεις στην εξωτερική παρουσία της χώρας μας στις διεθνείς της σχέσεις; 

Τέλος -γιατί εγώ σέβομαι τον Κανονισμό, αντίθετα με τον κύριο Υπουργό των Εξωτερικών- θα ήθελα να πω ότι δεν μας είπε τίποτε περί των ποσών που δαπανήθηκαν. Μας είπε ότι περιλαμβάνονται στις δαπάνες του Υπουργείου Εξωτερικών. Ευχαριστώ πάρα πολύ για την πληροφορία. Εγώ ζήτησα -και παρακαλώ να κατατεθεί στο Σώμα- τι ποσά δαπανήθηκαν γι'αυτήν την αποτυχημένη εκστρατεία. 

ΠΡΟΕΔΡΕΥΩΝ (Παναγιώτης Σγουρίδης): Ο κ. Πάγκαλος έχει το λόγο δύο λεπτά για να δευτερολογήσει. 

ΘΕΟΔΩΡΟΣ ΠΑΓΚΑΛΟΣ (Υπουργός Εξωτερικών): Κύριε Πρόεδρε, καταθέτω σχετικό, με την επίκαιρη ερώτηση, κατάλογο ονομάτων. 

(Στο σημείο αυτό ο Υπουργός Εξωτερικών κ. Θεόδωρος Πάγκαλος καταθέτει για τα Πρακτικά τον προαναφερθέντα κατάλογο ο οποίος βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής) 

ΠΡΟΕΔΡΕΥΩΝ (Παναγιώτης Σγουρίδης): Καλώς. 

Τρίτη είναι η με αριθμό 85/4.11.98 επίκαιρη ερώτηση του Βουλευτή του Κομμουνιστικού Κόμματος Ελλάδος κ. Νικολάου Γκατζή προς τον Υπουργό Εργασίας και Κοινωνικών Ασφαλίσεων, σχετικά με τη ρύθμιση των οφειλών των επαγγελματοβιοτεχνών προς το Ταμείο Επαγγελματιών Βιοτεχνών Ελλάδος (ΤΕΒΕ) κλπ., η οποία έχει ως ακολούθως: 

"Η πολιτική της χρόνιας και σκληρής πολιτικής λιτότητας που εφαρμόζει η Κυβέρνηση μαζί με το άδικο και αντιλαϊκό φορολογικό σύστημα, οδηγεί τις μικρομεσαίες επιχειρήσεις των επαγγελματοβιοτεχνών και εμπόρων (ΕΒΕ) στην εξαθλίωση και την χρεοκοπία, ενώ δεκάδες χιλιάδες κατ'έτος σέρνονται στα δικαστήρια για οφειλές από το ΤΕΒΕ (μόνο στη Μαγνησία οδηγούνται στα δικαστήρια τριακόσια άτομα το μήνα). 

Το χειρότερο δε, από όλη αυτήν την κατάσταση είναι ότι πάρα πολλοί μικρομεσαίοι που βρίσκονται στα πρόθυρα της συνταξιοδότησης να μην μπορούν να συνταξιοδοτηθούν. Η διευκόλυνση που γίνεται από τις κατά τόπους υπηρεσίες για τα χρέη των εμπόρων - βιοτεχνών (ΕΒΕ) προς το ΤΕΒΕ είναι μάταιη, αφού ο ασφαλισμένος υποχρεούται να καταβάλλει το 1/10 του ποσού και το υπόλοιπο σε δώδεκα μηνιαίες δόσεις σύμφωνα με το ν. 2256, δηλαδή για οφειλή δύο εκατομμυρίων (2.000.000) δραχμών υποχρεούται ο ασφαλισμένος να καταβάλλει διακόσιες χιλιάδες (200.000) και να δίνει εκατόν πενήντα (150.000) δραχμές μηνιαία δόση που μαζί με την εισφορά είναι αδύνατο φυσικά να ανταποκριθεί. 

Οι ασφαλισμένοι του ΤΕΒΕ ζητούν την επαναφορά του προηγούμενου καθεστώτος ρύθμισης των οφειλών τους προς το ΤΕΒΕ με το οποίο κατέβαλαν το 5% της οφειλής και το υπόλοιπο σε σαράντα οκτώ ή εξήντα μηνιαίες δόσεις. 

Στη ρύθμιση να συμπεριληφθούν και οι υποψήφιοι συνταξιούχοι που αδυνατούν να πληρώσουν την οφειλή τους με αποτέλεσμα να χάνουν τη σύνταξή τους. 

Ερωτάται ο κύριος Υπουργός τι μέτρα θα πάρει, ώστε να ρυθμιστούν οι οφειλές των ΕΒΕ με το προηγούμενο καθεστώς, οπότε το Ταμείο Ασφάλισης Επαγγελματιών και Βιοτεχνών Ελλάδος (ΤΕΒΕ) να εισπράξει τις οφειλές και οι ασφαλισμένοι να είναι σε θέση να ανταποκριθούν στην καταβολή των οφειλών τους." 

Ο Υφυπουργός Εργασίας και Κοινωνικών Ασφαλίσεων κ. Φοίβος Ιωαννίδης έχει το λόγο για τρία λεπτά. 

Ορίστε, κύριε Ιωαννίδη, στο βάπτισμα του πυρός. 

ΦΟΙΒΟΣ ΙΩΑΝΝΙΔΗΣ (Υφυπουργός Εργασίας και Κοινωνικών Ασφαλίσεων): Πρέπει να πω, αγαπητέ κύριε συνάδελφε, ότι είναι όντως επίκαιρη η ερώτησή σας, δοθέντος ότι υπάρχει ήδη σχέδιο νόμου το οποίο ανακοινώθηκε από τον Υπουργό Εργασίας και Κοινωνικών Ασφαλίσεων, οδεύει προς την ΟΚΕ και μετ'ου πολύ θα έρθει στη Βουλή προς συζήτηση και ψήφιση, το οποίο αντιμετωπίζει το πρόβλημα που επισημαίνετε. 

Πρέπει, όμως, να σας πω ότι δεν είναι όλα όσα λέτε στην ερώτησή σας σωστά και να επισημάνω επίσης ότι ορθώς το κόμμα σας πάρα πολύ έντονα ψέγει και την εισφοροδιαφυγή -και ορθώς το κάνει- και την ανοχή, σε άλλες περιπτώσεις -υποτίθεται- έναντι των εισφοροδιαφευγόντων. Επομένως, υπάρχει εδώ μία αντίφαση. 

Πρέπει να σας πω πάντως ότι με τις νέες ρυθμίσεις εισάγεται για πρώτη φορά ένα πάγιο σύστημα που αφορά όλους τους ασφαλιστικούς οργανισμούς, αντικοινωνικοποιημένο, έτσι ώστε να μην είναι δυνατή η συναλλαγή, ούτε να εξαρτάται από τον κάθε διευθυντή ή εν τέλει από τις επιτροπές αναστολών ή τα διοικητικά συμβούλια η μεταχείριση του ενός ή του άλλου από τους οφειλέτες των ασφαλιστικών οργανισμών. 

Το σύστημα, μάλιστα, αυτό προβλέπει την αύξηση του


 

 

  

Σελίδα 836 

αριθμού των δόσεων με τις οποίες μπορούν να ρυθμιστούν τα οφειλόμενα από δώδεκα, που είναι σήμερα, σε είκοσι τέσσερις έως και τριάντα έξι. 

Και προβλέπει επίσης, ανάλογα με το εάν θα εξοφλήσει κανένας εφάπαξ ή εάν θα εξοφλήσει σε δόσεις, στις οποίες όμως και θα ανταποκρίνεται, την εν τέλει μείωση κατά 10% ή 20%, ανάλογα των προσθέτων τελών, των προσθέτων επιβαρύνσεων, που από την ισχύουσα νομοθεσία επιβάλλονται. 

Και ακόμη περισσότερο, προβλέπει ότι τα αλλεπάλληλα πρόστιμα και οι ποικίλες επιβαρύνσεις που αθροιστικά επεβάλλοντο, δεν είναι πια δυνατό να επιβληθούν. Και είναι ένα ενιαίο και μοναδικό πρόστιμο που επιβάλλεται, ούτως ώστε να μην είναι και υπερβολική η επιβάρυνση κάποιων καλόπιστων οφειλετών. 

ΝΙΚΟΛΑΟΣ ΓΚΑΤΖΗΣ: 'Εως πόσο θα ανέβει; 

ΠΡΟΕΔΡΕΥΩΝ (Παναγιώτης Σγουρίδης): Κύριε Γκατζή, θα τα ρωτήσετε μετά. 

ΦΟΙΒΟΣ ΙΩΑΝΝΙΔΗΣ (Υφυπουργός Εργασίας και Κοινωνικών Ασφαλίσεων): Θα μπορουσα να σας πω ότι είναι 5%, αν έχω χρόνο... 

ΠΡΟΕΔΡΕΥΩΝ (Παναγιώτης Σγουρίδης): Δεν έχετε χρόνο, κύριε Υπουργέ, στη δευτερολογία σας. 

Ο κ. Γκατζής έχει το λόγο. 

ΝΙΚΟΛΑΟΣ ΓΚΑΤΖΗΣ: Εύχομαι στον κ. Ιωαννίδη να φέρνει θετικές απαντήσεις στα προβλήματα που αντιμετωπίζει σήμερα ο λαός μας. Και πιστεύω ότι η παρθενική του απάντηση σήμερα να δώσει λύση στα προβλήματα των επαγγελματοβιοτεχνών. 

Κύριε Πρόεδρε, είναι γνωστό ότι είναι πολλά και χρόνια, αλλά και μεγάλα τα προβλήματα, που αντιμετωπίζουν σήμερα οι επαγγελματοβιοτέχνες και οι μικρέμποροι. 

Η διαρκής οικονομική κρίση και η λιτότητα, κύριε Υπουργέ, που ακολουθεί η Κυβέρνηση δεν χτυπάει μόνον τα φτωχά λαϊκά στρώματα, αλλά ξεκληρίζει χιλιάδες επαγγελματοβιοτέχνες. Οκτώ χιλιάδες καταστήματα κατέβασαν τα ρολά το 1997. Φέτος προβλέπεται, με στοιχεία που έχει δώσει και η ΓΕΣΕΒΕ, αυτά να είναι πολύ περισσότερα από τα περσινά. Πιστεύουμε ότι η Κυβέρνηση μπορεί να βοηθήσει σε αυτήν την κατάσταση που βρίσκονται οι επαγγελματοβιοτέχνες. 

Συγκεκριμένα η χρεοκοπία, κύριε Υπουργέ, χτυπάει τις πόρτες των μαγαζιών επιτακτικά. Επιταγές, γραμμάτια μένουν ανεξόφλητα. Οι υποχρεώσεις στα ασφαλιστικά ταμεία, που συζητούμε, δεν μπορούν να καταβληθούν. Γιατί, πέρα από την αδυναμία την οικονομική, λόγω της οικονομικής κρίσης, υπάρχει και το φαινόμενο να είναι όχι το 10%, το 1/10 που λέτε, αλλά στην επαρχία να ζητούν και το 20% και σε δώδεκα μηνιαίες δόσεις. Και σας αναφέρω ένα παράδειγμα στην ερώτηση. 

Και το πρόστιμο για την καθυστέρηση καταβολής των εισφορών, κύριε Υπουργέ, από 3% που ήταν το μήνα, πήγε στο 7%. Και ενώ ήταν στο 50% η κεφαλαιοποίηση των τόκων και έσβηνε εκεί, τώρα έχει φθάσει στο 120%. Καταλαβαίνετε, λοιπόν, ότι είναι σχεδόν αδύνατον και τις δόσεις να πληρώνουν και παράλληλα να ανταποκρίνονται στην καταβολή της εισφοράς τους. 

Εμείς πιστεύουμε ότι είναι δυνατό να επανέλθει ο νόμος. Γιατί ο προηγούμενος νόμος 2334, κύριε Υπουργέ, λέει ότι, σε περιόδους οικονομικής κρίσης, μπορεί η προκαταβολή να φθάσει στο 5% και το υπόλοιπο να το εξοφλήσει σε σαράντα οκτώ ή εξήντα δόσεις. Και έχουν κρίση οι επαγγελματοβιοτέχνες. 

Ξέρετε, σήμερα διάβασα στον Τύπο ότι κινητοποιούνται στις 2 του μήνα για τα πολλαπλά προβλήματα, τα οποία αντιμετωπίζουν. 

ΠΡΟΕΔΡΕΥΩΝ (Παναγιώτης Σγουρίδης): Καλώς, κύριε Γκατζή. 

ΝΙΚΟΛΑΟΣ ΓΚΑΤΖΗΣ: Τελειώνω, κύριε Πρόεδρε. 

Και ένα ιδιαίτερο πρόβλημα είναι αυτών των ανθρώπων που βρίσκονται στα πρόθυρα της σύνταξης. Πρέπει και γι'αυτούς να ρυθμιστεί. Να βγουν στη σύνταξη και από τη σύνταξή τους να κρατείται η δόση, για να μπορέσουν και αυτοί να ζήσουν σαν άνθρωποι. 

Πρέπει να πάρετε συγκεκριμένα μέτρα, κύριε Υπουργέ. 

ΠΡΟΕΔΡΕΥΩΝ (Παναγιώτης Σγουρίδης): Ο κύριος Υπουργός έχει το λόγο. 

ΦΟΙΒΟΣ ΙΩΑΝΝΙΔΗΣ (Υφυπουργός Εργασίας και Κοινωνικών Ασφαλίσεων): Κύριε συνάδελφε, σε ό,τι αφορά αυτό το τελευταίο που είναι γνωστό πρόβλημα, θα ήθελα να πω τα εξής: Ξέρετε ότι το ΤΕΒΕ έχει τη δική του νομοθεσία. Ξέρετε επίσης ότι το ΤΕΒΕ είναι αυτοδιοικούμενο ταμείο. Μετ'ου πολύ, συγχωνεύεται, ενοποιείται επί το ακριβέστερον, με αυτό το σχέδιο νόμου, με το Ταμείο Εμπόρων και το Τ.Σ.Α. Και θα γίνει ένα πολύ ισχυρό ταμείο, το οποίο ενδεχομένως να φέρει εισηγήσεις για άλλες ρυθμίσεις. Είναι, όμως, αυτοδιοικούμενο. 

Ο διοικητής του ΤΕΒΕ δεν διορίζεται από την Κυβέρνηση. Εκλέγεται. Και εκλέγεται επί σειρά ετών ο ίδιος. Και αυτό, προφανώς γιατί εκτιμούν -και εγώ δεν έχω κανένα πρόβλημα σε αυτό- οι ασφαλισμένοι του ταμείου... 

ΠΡΟΕΔΡΕΥΩΝ (Παναγιώτης Σγουρίδης): Με δικτατορική πλειοψηφία! 

ΦΟΙΒΟΣ ΙΩΑΝΝΙΔΗΣ (Υφυπουργός Εργασίας και Κοινωνικών Ασφαλίσεων): Με 80% περίπου. 

'Ενα τέτοιο ταμείο, ανεξάρτητο, πρέπει και να εισηγηθεί κάποια πράγματα, για να τα αποδεχθεί εν συνεχεία η πολιτική ηγεσία. 

Αναφέρομαι μόνο στο τελευταίο θέμα που θίξατε της μη απόδοσης συντάξεων σε περιπτώσεις οφειλών. Πάντως είναι ένα θέμα που θα μας απασχολήσει. 

ΝΙΚΟΛΑΟΣ ΓΚΑΤΖΗΣ: Πηγαίνουν στα δικαστήρια χιλιάδες. Μόνο στο Βόλο πάνε τριακόσιοι. 

ΦΟΙΒΟΣ ΙΩΑΝΝΙΔΗΣ (Υφυπουργός Εργασίας και Κοινωνικών Ασφαλίσεων): Πρέπει να σας πω, κύριε συνάδελφε, ότι δεν είναι μόνο οι πράγματι δυσπραγούντες. Στη χώρα μας δεν υπάρχει αναπτυγμένη ασφαλιστική συνείδηση. Να μην σας πω ότι μέχρι πριν από λίγα χρόνια, ειδικά στο χώρο των αυτοαπασχολουμένων, οι εισφορές ήταν από ασήμαντες έως ανύπαρκτες και οι ασφαλισμένοι ελάχιστοι. Αλλά όλοι θέλουν συντάξεις και μεγάλες συντάξεις. Δεν γίνεται αυτό. Είναι αντιφατικά πράγματα. Βεβαίως εμείς θα κάνουμε προσπάθεια και προς αυτήν την κατεύθυνση. 

Πρέπει να σας πω ότι εκείνο που έχει μεγάλη σημασία στο σύστημα νέων ρυθμίσεων που είναι και πάγιο, είναι ότι οι δόσεις πλέον δεν αυξάνονται μόνο σε είκοσι τέσσερις έως και τριάντα έξι μερικές φορές, αλλά είναι ισόποσες. Τι γινόταν μέχρι τώρα; 'Ηταν μεν δώδεκα δόσεις, αλλά πήγαιναν και έκαναν αίτηση ρυθμίσεως, ρύθμιζαν έντεκα δόσεις μικρές και τη δωδέκατη όλο το υπόλοιπο. Και όταν έφθανε ο δέκατος μήνας ή ο ενδέκατος πήγαιναν και ζητούσαν άλλη ρύθμιση κ.ο.κ. Ενώ τώρα δεν θα μπορούν να το κάνουν αυτό, διότι οι δόσεις θα είναι ισόποσες. 

Από τη μία μεριά καταλαβαίνουμε τα όποια προβλήματα έχουν οι επαγγελματίες ή και οι μισθωτοί ασφαλισμένοι στον έναν ή στον άλλο οργανισμό με τις δυσκολίες που αντιμετωπίζουν, αλλά πρέπει να καλλιεργήσουμε και την ασφαλιστική συνείδηση, γιατί δεν είναι δυνατόν να ανεχόμαστε την κατάσταση που υπάρχει μέχρι σήμερα. 

Ο δε αριθμός των οφειλετών είναι τόσο μεγάλος, ώστε νομίζω ότι δεν δικαιολογείται από τα πράγματα. Θα πρέπει να αποκτήσουν ασφαλιστική συνείδηση, τουλάχιστον εκείνοι οι οποίοι αξιώνουν να έχουν και καλύτερες συντάξεις. 

ΠΡΟΕΔΡΕΥΩΝ (Παναγιώτης Σγουρίδης): Τέταρτη είναι η υπ'αριθμόν 77/4.11.98 επίκαιρη ερώτηση της Βουλευτού του Συνασπισμού της Αριστεράς και της Προόδου κ. Μαρίας Δαμανάκη προς τον Υπουργό Υγείας και Πρόνοιας σχετικά με την αντιμετώπιση του προβλήματος της διαβίωσης των Κούρδων προσφύγων στην πλατεία Κουμουνδούρου. 

Η επίκαιρη ερώτηση της κ. Δαμανάκη είναι η ακόλουθη: 

"Οκτακόσιοι περίπου πρόσφυγες από το Ιράκ και την Τουρκία χρησιμοποιούν την πλατεία Κουμουνδούρου για τόπο υπαίθριας ικανοποίησης των στοιχειωδών αναγκών τους, συμπεριλαμβανομένου και του ύπνου. 

Πρόκειται για μία εικόνα αθλιότητας της πόλης, της οποίας η δημοτική αρχή δηλώνει ανεύθυνη για το πρόβλημα. Πρόκειται


 

 

  

Σελίδα 837 

επίσης για μία απαράδεκτη κατάσταση τόσο για τους άστεγους πρόσφυγες όσο και για τους περίοικους, οι οποίοι παρ' όλα αυτά τους αντιμετωπίζουν με αξιοσημείωτη ευαισθησία. 

Εν όψει και του επερχόμενου χειμώνα, είναι ανάγκη να εξασφαλισθεί κατάλυμα για την εγκατάσταση και την αξιοπρεπή διαβίωση των Κούρδων προσφύγων που ζουν στην πλατεία. Μία λύση θα μπορούσε να είναι η αξιοποίηση κτιρίων που βρίσκονται στη οδό Αγίας 'Αννης που ανή?ουν στο Υπουργείο Εσωτερικών, Δημόσιας Διοίκησης και Αποκέντρωσης. 

Ερωτάται ο κύριος Υπουργός τι μέτρα θα πάρει για τη αντιμετώπιση του σοβαρού αυτού προβλήματος". 

Ο κ. Κοτσώνης Υφυπουργός Υγείας και Πρόνοιας έχει το λόγο για τρία λεπτά. 

ΘΕΟΔΩΡΟΣ ΚΟΤΣΩΝΗΣ (Υφυπουργός Υγείας και Πρόνοιας): Κύριε Πρόεδρε, η χώρα μας λόγω της γεωγραφικής της θέσεως, αλλά και του υψηλού βιοτικού επιπέδου, αποτελεί προορισμό εκατοντάδων χιλιάδων οικονομικών μεταναστών από τα Βαλκάνια, την πρώην Σοβιετική 'Ενωση, την Ασία και την Αφρική. 

Με ιδιαίτερη ανοχή η ελληνική Κυβέρνηση, αλλά και η ελληνική κοινωνία παρακολουθούν αυτό το φαινόμενο. Στην πλειοψηφία τους οι 'Ελληνες αποδέχονται τη φιλοξενία των ευπαθών αυτών ομάδων που αναζητούν την τύχη τους στη χώρα μας, προσφέροντας ευκαιρίες απασχόλησης. 

Η διαδικασία της κάρτας εργασίας για τους αλλοδαπούς με όλες τις δυσκολίες εφαρμογής της, αποτελεί απόδειξη της ευαισθησίας της ελληνικής Κυβέρνησης. 

Μεταξύ των αφικνουμένων στη χώρα μας οικονομικών μεταναστών με παράνομο τρόπο, έχουν αφιχθεί και χιλιάδες Κούρδοι προερχόμενοι από το Ιράκ. Ενδιαφέρονται να συνεχίσουν το ταξίδι τους προς άλλες χώρες της Βόρειας Ευρώπης και όχι να μείνουν μονίμως εδώ. Ανάμεσα σε αυτούς υπάρχει και αριθμός πολιτικών προσφύγων που ζητούν πολιτικό άσυλο. 

Για τους πολιτικούς πρόσφυγες η Κυβέρνηση διαθέτει τον προσφυγικό οικισμό του Λαυρίου. 

'Εχει ζητήσει χρηματοδότηση από την Ευρωπαϊκή 'Ενωση για τη δημιουργία και δεύτερου σύγχρονου οικισμού υποδοχής πολιτικών προσφύγων στη δυτική Ελλάδα. 'Οσοι εξ αυτών ζητούν πολιτικό άσυλο και καλύπτουν τις απαιτήσεις των κριτηρίων των διεθνών συμβάσεων, λαμβάνουν άδεια παραμονής και εργασίας και εξέρχονται του οικισμού προς αναζήτηση τύχης, όπως και κάθε 'Ελληνας πολίτης. Γι' αυτούς το Υπουργείο Υγείας και Πρόνοιας προωθεί προεδρικό διάταγμα, για δωρεάν ιατροφαρμακευτική περίθαλψη. Επίσης, διάφορες μη κυβερνητικές οργανώσεις, Ελληνικό Συμβούλιο για τους Πρόσφυγες, 'Ιδρυμα Κοινωνικής Εργασίας, Ελληνικός Ερυθρός Σταυρός, Διεθνής Κοινωνική Υπηρεσία με την οικονομική και ηθική στήριξη του Υπουργείου μας, εφαρμόζουν πολυδιάστατα πιλοτικά προγράμματα που περιλαμβάνουν ενέργειες, όπως η δημιουργία πολυδύναμων κέντρων εξεύρεσης και επιδότησης στέγης, μαθήματα γλώσσας, επαγγελματική κατάρτιση, προώθηση στην απασχόληση, πολιτιστικές δραστηριότητες κλπ., με σκοπό την ομαλή ένταξη στην ελληνική κοινωνία των πολιτικών προσφύγων που διαμένουν μόνιμα στη χώρα μας. 

Για τους οικονομικούς όμως πρόσφυγες, έστω και αν είναι Κούρδοι, δεν είναι δυνατό να εξασφαλιστεί στέγη και τροφή σε μόνιμη βάση. 'Οπως και στους λοιπούς Αλβανούς, Βούλγαρους, Ρουμάνους, Πολωνούς κλπ. παρέχεται η ανοχή παραμονής και εξεύρεσης εργασίας. Oι ίδιες δυνατότητες παρέχονται και στους Κούρδους. Δεν είναι δυνατόν, δεν επαρκεί ούτε το σύνολο του προϋπολογισμού για να εξασφαλίσουμε δωρεάν στέγη και τροφή για κάθε οικονομικό μετανάστη που έρχεται στην Ελλάδα, κάτι άλλωστε που δυστυχώς δεν έχουμε καταφέρει να εξασφαλίσουμε ούτε για τους αναξιοπαθούντες άστεγους 'Ελληνες. Σκεφθείτε τι θα γίνει, αν αύριο αρχίζουν να κινούνται στις πλατείες της Ελλάδας οι εκατοντάδες χιλιάδες Αλβανοί και λοιποί μετανάστες, ακολουθώντας το παράδειγμα των Κούρδων οικονομικών μεταναστών. 

Αντί, λοιπόν, να σας κάνω την όποια επίδειξη εδώ, κοινωνικής ευαισθησίας, λέγοντας ότι θα πρέπει να βρούμε κλπ., σας δηλώνω ότι ήδη έχω αρχίσει επαφές και με την Εκκλησία και με τον Ελληνικό Ερυθρό Σταυρό, με τις μη κυβερνητικές οργανώσεις για την ανακούφιση αυτών των ανθρώπων. 'Ομως, σε καμιά περίπτωση δεν μπορούμε να στείλουμε μήνυμα στα εκατομμύρια των συνανθρώπων μας που βρίσκονται εξαθλιωμένοι στην Αφρική, την Ασία και την Ανατολική Ευρώπη και να τους καλέσουμε να έρθουν εδώ γιατί προσφέρουμε δωρεάν στέγη και τροφή. Ο καθένας αντιλαμβάνεται ότι και να το θέλουμε αυτό εξ αντικειμένου δεν μπορούμε. 

ΠΡΟΕΔΡΕΥΩΝ (Παναγιώτης Σγουρίδης): Η κ. Δαμανάκη. 

Ορίστε, κυρία Δαμανάκη, έχετε δυο λεπτά να αναπτύξετε την επίκαιρη ερώτησή σας. 

ΜΑΡΙΑ ΔΑΜΑΝΑΚΗ: Κύριε Πρόεδρε, η ερώτησή μου δεν αφορούσε γενικά την πολιτική της Κυβέρνησης όσον αφορά τα θέματα των οικονομικών προσφύγων. Αυτά άκουσα από τον κύριο Υπουργό, είναι πολύ ενδιαφέροντα, θα μπορούσα να τα σχολιάσω, δεν έχω το χρόνο. Περιορίζομαι να πω πως παρ' όλο που έχουν γίνει βήματα υπάρχουν ακόμα πολλά που μπορούν να γίνουν. Η ανάγκη παραδείγματος χάρη να έχουμε ένα σοβαρό κέντρο υποδοχής προσφύγων, είναι ένα αίτημα που τίθεται και από το γραφείο του ΟΗΕ στην Ελλάδα. Είναι και πολλά άλλα θέματα, τα οποία θίγουν μη κυβερνητικές οργανώσεις. 

Αλλά εγώ έκανα μια ερώτηση που αφορά ένα συγκεκριμένο πρόβλημα. 'Εχετε περάσει από την πλατεία Κουμουνδούρου, κύριε Υπουργέ; Η κατάσταση είναι άθλια και καλά τώρα με αφορμή τις δημοτικές εκλογές κάποια μέσα ενημέρωσης έδειξαν κάποια ευαισθησία. Τώρα που τελείωσαν και οι δημοτικές εκλογές και έρχεται ο χειμώνας, η εικόνα είναι απαράδεκη. Βεβαίως δεν τιμά την πόλη μας. Και εγώ σας λέω, επειδή μετέχω και στο Δημοτικό Συμβούλιο του Δήμου Αθηναίων, ότι αισθάνομαι ντροπή για το γεγονός ότι ο Δήμος νίπτει τας χείρας του. Η Τοπική Αυτοδιοίκηση δηλαδή, κατά τη γνώμη μου, είναι κατώτερη των περιστάσεων. Αλλά πιστεύω ότι και η Κυβέρνηση πρέπει να κάνει κάτι, ώστε να δοθεί μια λύση ανακούφισης στο πρόβλημα. Εγώ δεν αναφέρομαι στις γενικότερες προεκτάσεις στις οποίες αναφερθήκατε. Δεν μπορεί να συνεχίζεται η κατάσταση εκεί. 

Εμείς, λοιπόν, ως "Πρωτεύουσα Δύναμη", ως συνδυασμός, έχουμε κάνει ορισμένες ενέργειες, έχει βρεθεί ένας χώρος με μια επιτροπή με μη κυβερνητικές οργανώσεις. Ο χώρος ανήκει στο Υπουργείο Δημόσιας Διοίκησης και Αποκέντρωσης, είναι αναξιοποίητος. Θα μπορούσε να δοθεί μια προσωρινή λύση, έτσι ώστε να υπάρχει μια στέγη για ανθρώπους που όπως πολύ σωστά τονίσατε δεν θα μείνουν μονίμως στην Ελλάδα, ώστε να επιβαρύνουν με όλα αυτά τα οποία είπατε. Από κει και πέρα και ο Δήμος και οι μη κυβερνητικές οργανώσεις μπορούν να κληθούν να βοηθήσουν. Αλλά περισσότερο θέλω να πω το εξής, κύριε Υπουργέ. Θέλω να δείτε ότι όταν υπάρχει ένα πρόβλημα, όταν οι κάτοικοι διαμαρτύρονται -και δικαίως διαμαρτύρονται γιατί οι συνθήκες υγιεινής είναι άθλιες- οι κάτοικοι της γύρω περιοχής, όταν οι άνθρωποι αυτοί ζουν σ' αυτές τις συνθήκες, δεν μπορεί όλοι να λένε δεν μας αφορά το πρόβλημα. Χρειάζεται μια θετική στάση και αυτό είναι αυτό που ζητώ αυτήν τη στιγμή από τη Κυβέρνηση. Να δείξει όχι γενικά και αόριστα ένα δείγμα κοινωνικής ευαισθησίας, αλλά να αναλάβει μια πρωτοβουλία για να δοθεί μια λύση, έστω προσωρινή, στο θέμα αυτό. Δεν μπορεί να κλείνουμε όλοι τα μάτια και να είμαστε όλοι αναρμόδιοι γι' αυτό το πρόβλημα. 

Πώς θα ζήσουν οι άνθρωποι που βρίσκονται γύρω από την πλατεία; Πώς θα ζήσουν οι ίδιοι οι Κούρδοι όταν έρχεται ο χειμώνας; 

Θα ήθελα από τον κύριο Υπουργό, μια πιο θετική στάση συγκεκριμένη απέναντι στο πρόβλημα αυτό. 

ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε την κυρία Δαμανάκη. 

Ο κ. Κοτσώνης έχει το λόγο για δυο λεπτά. 

ΘΕΟΔΩΡΟΣ ΚΟΤΣΩΝΗΣ (Υφυπουργός Υγείας και Πρόνοιας): Κύριε Πρόεδρε, κύριοι συνάδελφοι, για εμένα προσω-



 

  

Σελίδα 838 

πικά και σαν μέλος της Κυβερνήσεως, από τη στιγμή που κάποιος άνθρωπος είτε 'Ελληνας είτε αλλοδαπός βρίσκεται στη χώρα μας και βρίσκεται κάτω από συνθήκες τουλάχιστον αναξιοπρεπούς διαβιώσεως οφείλει να ασχοληθεί η πρόνοια. Εγώ θα κάνω ό,τι μπορώ, όπως δήλωσα και στην πρώτη μου ομιλία. Βέβαια, η αρχή της πόλης είναι ο δήμος, ο οποίος μια παρέμβαση έκανε πριν από δυο χρόνια και φρόντισε να τους στείλει στις κατασκηνώσεις του Υπουργείου Παιδείας. 

Θα ήθελα να εκφράσω για μια ακόμη φορά τον προβληματισμό μου. Το λύσαμε το πρόβλημα γι' αυτούς τους οκτακόσιους-χίλιους ανθρώπους που βρίσκονται στην Κουμουνδούρου. Στη συνέχεια έρχονται και άλλες καραβιές. Τι θα κάνουμε τους επόμενους που θα έρθουν στην Κουμουνδούρου; Τι θα κάνουμε τους άλλους που θα έρθουν στη συνέχεια; 

'Εχω να σας πω το εξής: 'Ηδη στην Κρήτη ήρθε μια τελευταία καραβιά τριακοσίων τόσων Κούρδων από το Ιράκ, από τους οποίους τα εκατόν σαράντα είναι ανήλικα παιδιά. Την προηγούμενη Κυριακή ευρισκόμενος στην Κρήτη για υπηρεσιακούς λόγους, τους επισκέφθηκα, γιατί και εγώ συγκινήθηκα από τον αριθμό των μικρών παιδιών. Ευτυχώς η χανιώτικη κοινωνία τους είχε αγκαλιάσει με επικεφαλής τον Μητροπολίτη, το Νομάρχη και το Δήμαρχο. Είχαν φροντίσει κατ' απόλυτο επιτυχή τρόπο να τους εξασφαλίσουν το φαγητό κλπ. Διαμένουν στο "ΞΕΝΙΑ" των Χανίων. 

Εγώ χάρισα ένα μικρό παιχνιδάκι για το κάθε παιδί και έδωσα εντολή να γίνουν εμβολιασμοί, έτσι ώστε να μην έχουμε προβλήματα υγείας. Ταυτόχρονα συνεννοήθηκα με τον κ. Πετσάλνικο ώστε να εξετασθούν οι αιτήσεις πολιτικού ασύλου για να πάρει όλη η υπόθεση το δρόμο της. Αλλά όπως μου είπαν οι αρχές έχουν πληροφορίες από τη Συρία, από το Λίβανο ότι ετοιμάζονται άλλα δυο καράβια να έλθουν. Καταλαβαίνετε το μέγεθος του προβλήματος. Εφόσον περάσουν μέσα στη χώρα μας είναι πρόβλημα για μένα σαν Υφυπουργού Πρόνοιας, αλλά γενικότερα είναι πρόβλημα δημόσιας τάξης. Αυτή η κατάσταση πρέπει να σταματάει στα σύνορα. 

ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κύριο Υφυπουργό. 

Πέμπτη είναι η με αριθμό 81/4.11.98 επίκαιρη ερώτηση του Βουλευτή του Δημοκρατικού Κοινωνικού Κινήματος κ. Ιωάννη Αράπη προς τον Υπουργό Γεωργίας, σχετικά με την καταβολή της κοινοτικής ενίσχυσης στους παραγωγούς εσπεριδοειδών για τις ποσότητες που διατέθηκαν για χυμοποίηση. 

Η επίκαιρη ερώτηση του κ. Αράπη είναι η ακόλουθη: 

"Η υπέρβαση της ποσότητας εσπεριδοειδών που διατέθησαν για χυμοποίηση την περίοδο 1997-1998, επέτρεψε στην Ευρωπαϊή 'Ενωση να πάρει ανενόχλητα και αιφνιδιαστικά, ελάχιστο χρόνο πριν το τέλος της συγκομιδής, απόφαση, διά της οποίας χορηγεί το 35% αντί του 70% της προκαταβολής, που ανήρχετο σε 36 δρχ./κιλό για τα πολυετή συμβόλαια. 'Ετσι οι παραγωγοί εισέπραξαν 13 δρχ. ενίσχυση κατά κιλό. 

Επειδή μέχρι σήμερα και παρ' όλες τις συνεχείς διαβεβαιώσεις, δεν έχουν αποδοθεί τα οφειλόμενα στους παραγωγούς, ενώ έχουμε ήδη εισέλθει στη νέα περίοδο και η οικονομική κατάσταση των παραγωγών έχει καταστεί τραγική. 

Ερωτάται ο κύριος Υπουργός: 

Τι προτίθεται να πράξει δεδομένου ότι α) τα συλλεκτικά εργατικά έξοδα ανέρχονται σε 11-13 δρχ./κιλό, β) η συμφωνία με τους μεταποιητές-βιομήχανους προσθέτει την απαράδεκτη χαμηλή τιμή των 1-2 δρχ./κιλό στους παραγωγούς και γ) η υπέρβαση των ποσοτήτων δεν έχει εθνική κατανομή". 

Ο Υφυπουργός Γεωργίας κ. Βρεττός έχει το λόγο για τρία λεπτά να πρωτολογήσει. 

ΚΩΝΣΤΑΝΤΙΝΟΣ ΒΡΕΤΤΟΣ (Υφυπουργός Γεωργίας): Ευχαριστώ, κύριε Πρόεδρε. 

Αξιότιμε κύριε συνάδελφε, όπως ξέρετε η τιμή την οποία πληρώνονται οι παραγωγοί πορτοκαλιών, αποτελείται από δύο σκέλη. 

Το πρώτο σκέλος αφορά την επιδότηση από την Ευρωπαϊκή 'Ενωση και το δεύτερο σκέλος τη τιμή που προκύπτει μετά τη διαπραγμάτευση που γίνεται ανάμεσα στους χυμοποιούς και τους παραγωγούς. 

Σε ό,τι αφορά το πρώτο σκέλος, όπως γνωρίζετε, ισχύει το παράρτημα του Κανονισμού της Ευρωπαϊκής 'Ενωσης από το 1996 το οποίο λέει ότι.... 

...υπάρχουν καθορισμένες τιμές για μια εξαετία, για την τιμή του πορτοκαλιού που πάει για χυμό, διαφορετικές για μονοετείς και πολυετείς συμβάσεις που πραγματοποιούνται ανάμεσα σε παραγωγούς και χυμοποιούς. 

Επίσης, με βάση τον κανονισμό αυτό, έχει καθιερωθεί κατώφλι, που φθάνει στο ένα εκατομμύριο διακόσιες χιλιάδες τόνους για όλην την Ευρωπαϊκή 'Ενωση. Τι έγινε: Πέρυσι έγινε διαπραγμάτευση ανάμεσα σε παραγωγούς και χυμοποιούς και κλείστηκαν συμβάσεις, συμβάσεις οι οποίες πραγματικά ήταν πολύ χαμηλές σε τιμές. Η τιμή του πορτοκαλιού συμφωνήθηκε με μισή δραχμή ή με δύο δραχμές ή με τρεις δραχμές κλπ. Αυτό το χαμηλό επίπεδο της τιμής το δέχθηκαν οι παραγωγοί για δύο λόγους. Πρώτον, διότι υπήρχε η επέμβαση από τη διεθνή αγορά και ιδιαίτερα οι χαμηλές τιμές του χυμού της Βραζιλίας και δεύτερον ίσως διότι δεν είχε εκτιμηθεί ότι θα υπάρξει υπερπαραγωγή και επομένως και μείωση της τιμής επιδότησης λόγω συνυπευθυνότητας. 

Συνεπώς, βρισκόμαστε στο φαινόμενο φέτος οι παραγωγοί πορτοκαλιών να παίρνουν μειωμένες τιμές. Δηλαδή από τριάντα έξι (36) δραχμές που θα έπαιρναν επιδότηση, φέτος φοβάμαι ότι δεν θα ξεπεράσουν τις είκοσι τρείς, είκοσι τέσσερις (23-24) δραχμές, εάν τις φθάσουν και αυτές. 

Το θέμα είναι τι θα γίνει για τον επόμενο χρόνο. Η Κυβέρνηση έκανε τα εξής δύο πράγματα: Πρώτον, κάλεσε παραγωγούς και χυμοποιούς και τους προέτρεψε να συμπληρώσουν τις συμβάσεις τους για το νέο έτος με μεγαλύτερες τιμές που θα διαπραγματευθούν μεταξύ τους. 'Εγινε η πρώτη διαπραγμάτευση και η τιμή έφθασε σε ένα επίπεδο των οκτώ (8) δραχμών με τα μεταφορικά. Δεν έκλεισε συμφωνία. Σήμερα γίνεται καινούρια διαπραγμάτευση με την παρουσία της ΠΑΣΕΓΕΣ. Ελπίζουμε να επιτευχθεί κάποια συμφωνία. 

Τώρα, από πλευράς Ευρωπαϊκής 'Ενωσης, όπως σας είπα και προηγουμένως, είναι αδύνατον να ζητήσουμε αλλαγή πλαφόν ή αλλαγή τιμής, διότι όλα αυτά έχουν σχέση με τον κανονισμό της Ευρωπαϊκής 'Ενωσης και δεν μπορούν να αλλάξουν. Εκείνο το οποίο κάναμε ήταν να στείλουμε προς έγκριση ένα πρόγραμμα αναδιάρθρωσης το οποίο και αυτό δεν ξέρουμε κατά πόσον μπορεί να εγκριθεί, αλλά εάν εγκριθεί θα βελτιώσει την κατάσταση στο χώρο της καλλιέργειας των πορτοκαλιών. 

Ευχαριστώ πολύ. 

ΠΡΟΕΔΡΕΥΩΝ (Παναγιώτης Σγουρίδης): Ο κ. Αράπης έχει το λόγο για να αναπτύξει την ερώτησή του. 

ΙΩΑΝΝΗΣ ΑΡΑΠΗΣ: Κύριε Υπουργέ, αν και είσθε καινούριος, ίσως να μην το κατέχετε και τόσο καλά το θέμα. 

Η Ενωμένη Ευρώπη υποσκάπτει την προοπτική της ελληνικής αγροτικής οικονομίας, καθώς οι αποφάσεις λαμβάνονται σχεδόν ανενόχλητα. Η περίοδος 1997-1998 για τα εσπεριδοειδή ήταν τραγική και η απόφαση του κανονισμού 1169/26.6.97 προσδιόριζε την ενίσχυση της χυμοποίησης στις τριάντα έξι (36) δραχμές. Εσείς σήμερα έρχεσθε και δίνετε ούτε τα μισά. Οι αγρότες ζητάνε το 70% να το πάρουν αυτούσιο γιατί αυτά που παίρνουν είναι κάτω από τα έξοδά τους. Δηλαδή είναι εντελώς σε άσχημη οικονομική κατάσταση. 

Εμείς σας κάνουμε μία πρόταση γι' αυτό το θέμα. Πρέπει πρώτον να μην ισχύσουν τα συμβόλαια 1997-1998 και να κάνετε παρέμβαση. Δεύτερον, το 70% της ενίσχυσης να προκαταβληθεί εφάπαξ. Το πλαφόν να έχει εθνική κατανομή και καθένας να πάρει τις ευθύνες του. 'Οταν λέμε εθνική κατανομή -γιατί τη μεγαλύτερη υπέρβαση την έκαναν η Ισπανία και η Ιταλία και ίσως η Ελλάδα λιγότερη ή και καθόλου- εννοούμε ότι δεν θέλουμε να μπούμε στο ίδιο πλαφόν με τους άλλους και να τα μοιραστούμε. Υπάρχει αδικία. 

Κύριε Υπουργέ, επίσης το πρόβλημα φέτος είναι πιο δύσκολο από όλες τις άλλες χρονιές για τους αγρότες. Το ξέρετε και εσείς πολύ καλά και θα πρέπει πάση θυσία να τους



 

  

Σελίδα 839 

ενισχύσουμε. Βλέπουμε τις εξεγέρσεις των αγροτών, βλέπουμε ότι ήδη αρχίζουν πάλι να βγαίνουν τα τρακτέρ στο δρόμο. Πρέπει οπωσδήποτε να πάρετε μέτρα υπέρ της αγροτικής οικονομίας. 

ΠΡΟΕΔΡΕΥΩΝ (Παναγιώτης Σγουρίδης): 'Εχει γίνει έθιμο τέτοια εποχή. 

Ο κύριος Υφυπουργός έχει το λόγο. 

ΚΩΝΣΤΑΝΤΙΝΟΣ ΒΡΕΤΤΟΣ (Υφυπουργός Γεωργίας): Ευχαριστώ, κύριε Πρόεδρε. 

Το ότι θα πρέπει να πάρουμε μέτρα το καταλαβαίνω, αλλά να πάρουμε μέτρα τα οποία μπορούμε να πραγματοποιήσουμε. Κύριε συνάδελφε, είμαι νέος και αυτή είναι ίσως η αιτία που δεν σας έδωσα να καταλάβετε ορισμένα πράγματα. 

Πρώτον, είναι γεγονός ότι υπάρχουν κάποιες συμβάσεις, οι οποίες δεν μπορούν να αλλάξουν, γι'αυτό το χρόνο τουλάχιστον και αυτό είναι αποδεκτό και από τους παραγωγούς. 

Δεύτερον, είναι αποδεκτό και από τους παραγωγούς ότι δεν είναι δυνατόν να μην υποστούν τη μείωση τιμής λόγω συνυπευθυνότητας, γι'αυτό το χρόνο, τουλάχιστον. Κι αυτό είναι δεδομένο. 

'Οσον αφορά το αν θα πρέπει να αλλάξουμε κατώφλι, πλαφόν, καταλαβαίνω ότι θα ήταν καλό να μπορούσαμε να το αλλάξουμε είτε να αυξήσουμε το πλαφόν που υπάρχει σε επίπεδο Ευρωπαϊκής 'Ενωσης είτε να βάλουμε εθνικό πλαφόν. Θα ήταν, πράγματι, χρήσιμο να είχαμε ένα εθνικό πλαφόν της τάξης των τετρακοσίων χιλιάδων τόνων, όπου θα μπορούσαμε πραγματικά να είμαστε ασφαλείς, ώστε να μην υπάρχουν ποινές. Το έχει επιχειρήσει αυτό η Κυβέρνηση και μπορεί να το επιχειρήσει πάλι, αλλά οι δυνατότητες να το πετύχει είναι μηδαμινές, διότι μιλάμε για έναν κανονισμό Συμβουλίου της Ευρωπαϊκής 'Ενωσης, ο οποίος δεν είναι εύκολο να αλλάξει αφού μόλις προ έτους έχει ξεκινήσει. 

Σε ό,τι αφορά το δεύτερο σκέλος, να αλλάξουν δηλαδή τα συμβόλαια, σας είπα και προηγουμένως ότι γίνεται μία μεγάλη προσπάθεια και η ελπίδα μας είναι ότι πράγματι θα αλλάξουν οι συμβάσεις και θα υπάρξει μία καινούρια τιμή για το πορτοκάλι στο χρόνο που έρχεται. Δεν ξέρω ποια θα είναι αυτή, αλλά θα είναι οπωσδήποτε καλύτερη από την περσινή. 

Ευχαριστώ. 

ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κ. Βρεττό. 

Εισερχόμαστε στις επίκαιρες ερωτήσεις δευτέρου κύκλου. 

Πρώτη είναι η με αριθμό 72/3.11.98 επίκαιρη ερώτηση του Βουλευτή του Πανελλήνιου Σοσιαλιστικού Κινήματος κ. Νικολάου Κοκκίνη προς τον Υπουργό Εθνικής Παιδείας και Θρησκευμάτων, σχετικά με τη κάλυψη των κενών θέσεων, καθηγητών των γυμνασίων και λυκείων του Νομού Λασιθίου. 

Η επίκαιρη ερώτηση είναι η ακόλουθη: 

"Βρισκόμαστε περίπου δύο μήνες μετά την έναρξη του σχολικού έτους. Στο Νομό Λασιθίου υπολείπονται ακόμη σαράντα δύο θέσεις αναπληρωτών καθηγητών όλων των ειδικοτήτων που έχουν έγκαιρα ζητηθεί και πλήρως αιτιολογηθεί από τη Διεύθυνση Μέσης Εκπαίδευσης της Νομαρχιακής Αυτοδιοίκησης Λασιθίου. 

Η έλλειψη αυτή των καθηγητών υποχρεώνει τα γυμνάσια και τα λύκεια του νομού σε ελλιπή λειτουργία, με αποτέλεσμα να δημιουργείται ανησυχία σε μαθητές, γονείς, εκπαιδευτές και πολίτες του τόπου μας. 

Κατόπιν τούτου, ερωτάσθε τι πρόκειται να πράξετε για να καλυφθούν άμεσα τα κενά των αναπληρωτών καθηγητών στα γυμνάσια και λύκεια του Νομού Λασιθίου." 

Ο Υφυπουργός Παιδείας κ. Ανθόπουλος έχει το λόγο για τρία λεπτά να πρωτολογήσει. 

ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Κυρίες και κύριοι συνάδελφοι, η απάντηση κατ'αρχήν είναι απλή.'Οπου υπάρχουν πράγματι κενά, τα οποία μπορεί να δημιουργούνται σε όλην τη διάρκεια του έτους, λόγω αναρρωτικών αδειών, λόγω εκπαιδευτικών αδειών, αλλά και λόγω και άλλων περιπτώσεων που προβλέπονται από το νόμο, η πολιτεία είναι υποχρεωμένη να τα καλύπτει με πιστώσεις αναπληρωτών. 

Σχετικά με το Λασίθι, ήθελα να πω τα εξής: Το Λασίθι φέτος ήταν περιοχή διορισμών, διότι δήλωσε ότι υπήρχαν οργανικά και λειτουργικά κενά κατά τον περασμένο Αύγουστο και δέχθηκε περισσότερους διορισμούς από τα κενά τα οποία αρχικά δήλωσε, δηλαδή διορίστηκαν πενήντα εκπαιδευτικοί της δευτεροβάθμιας εκπαίδευσης διαφόρων ειδικοτήτων και στη συνέχεια, στάλθηκαν άλλες σαράντα πέντε πιστώσεις για πρόσληψη αναπληρωτών. 

Σύμφωνα με τα στοιχεία της υπηρεσίας, πληροφορούμαι ότι υπάρχουν ακόμα δώδεκα ή δεκατρία κενά εκπαιδευτικών ειδικοτήτων που σημαίνει ότι είναι ειδικότητες της Τεχνικής Επαγγελματικής Εκπαίδευσης. 

Εδώ θα ήθελα να πω ότι πρώτα από όλα, τα τμήματα των Τεχνικών Επαγγελματικών Εκπαιδευτηρίων, σύμφωνα με το νόμο, συγκροτήθηκαν από τις 23 Οκτωβρίου και μετά σε τελική μορφή, διότι μέχρι τότε ήταν η ημερομηνία εγγραφών και μεταγραφών. Αυτό δεν είναι καινοφανές, συνηθιζόταν και στα προηγούμενα χρόνια και μάλιστα γινόταν και μέχρι τα τέλη του Δεκεμβρίου. Φέτος, όμως, μετά την ψήφιση του νόμου, αλλά και κατά την εξαγγελία της ψήφισης του νόμου από τις αρχές της 'Ανοιξης, περίπου γύρω στο Μάρτη, είχε ζητηθεί να γίνει μια προδήλωση από την πλευρά των μαθητών της προτίμησής τους, αν ήθελαν να πάνε στο Ενιαίο Λύκειο ή στο Τεχνικό Επαγγελματικό Εκπαιδευτήριο και είχε δοθεί η διαβεβαίωση στους ανησυχούντες, περίπου δέκα χιλιάδες εκπαιδευτικούς των ειδικοτήτων ότι κανείς εξ αυτών δεν πρόκειται "να μείνει στο δρόμο". 

Αλλά, δυστυχώς, επειδή είμαστε λαός ο οποίος θέλει να ζει κάτω από συνθήκες διαρκούς πανικού, όλοι αυτοί με επανειλημμένα διαβήματα, διαδηλώσεις και πιέσεις, απευθυνόμενοι προς το Υπουργείο Παιδείας και μερικοί συνάδελφοι εδώ με επίκαιρες ερωτήσεις έλεγαν, "τι θα γίνει με τους εκπαιδευτικούς των ειδικοτήτων; Τους έχετε στον αέρα, τους πετάτε στο δρόμο, θα μείνουν ανεπάγγελτοι, θα μείνουν χωρίς δουλειά". 

Τελικά τι έγινε; Κάτω από αυτήν την πίεση των εκπαιδευτικών και παρά τις επανειλημμένες δηλώσεις του Υπουργείου Παιδείας ότι κανείς από αυτούς δεν θα έχανε τη δουλειά του, δεν θα άλλαζε καν δουλειά στο δημόσιο τομέα, θα έμενε στην εκπαίδευση, θα έμενε στις τάξεις, αναγκαστήκαμε να βρούμε τρόπους απορρόφησής τους. 'Αλλους τους πήγαμε στα ΙΕΚ με απόσπαση ως διοικητικό προσωπικό, άλλους τους στείλαμε στη ΣΕΛΕΤΕ για επιμόρφωση στο Πρόγραμμα Τεχνολογίας και στο Πρόγραμμα Σχολικού Επαγγελματικού Προσανατολισμού και μετά τις δηλώσεις των μαθητών, διότι υπήρξε τεράστια ζήτηση, ίσως απρόσμενη της Τεχνικής Επαγγελματικής Εκπαίδευσης, προέκυψε τι; Προέκυψε κενό στους εκπαιδευτικούς! 

(Στο σημείο αυτό κτυπά το κουδούνι λήξεως του χρόνου ομιλίας του κυρίου Υφυπουργού) 

Κύριε Πρόεδρε, θα συνεχίσω, στη δευτερολογία μου. 

ΠΡΟΕΔΡΕΥΩΝ (Παναγιώτης Σγουρίδης): Καλώς, κύριε Ανθόπουλε. 

Ο κ. Κοκκίνης έχει το λόγο για δύο λεπτά για να αναπτύξει την επίκαιρη ερώτησή του. 

ΝΙΚΟΛΑΟΣ ΚΟΚΚΙΝΗΣ: Κύριε Πρόεδρε, κατανοεί κανείς ότι βρισκόμαστε μπροστά στην νέα εκπαιδευτική μεταρρύθμιση, την οποία σαφώς και στηρίζουμε. Και κατανοεί κανείς κάποιες δυσλειτουργίες που υπάρχουν στην πορεία. 'Ομως, υπάρχει και μία πραγματικότητα, την οποία πρέπει κανείς να δει κατάματα. Και δεν ξέρω αν είναι ακριβώς δόκιμη η λέξη ή σκληρή η λέξη, απορρύθμιση που υπάρχει αυτήν τη στιγμή στην εκπαιδευτική λειτουργία. Και λέω αυτήν τη χρονική στιγμή, γιατί είμαστε δύο μήνες μετά την έναρξη του σχολικού έτους. Είναι η ενημέρωση; Είναι τα κενά που υπάρχουν; Είναι τα βιβλία; Είναι η έλλειψη αναλυτικών προγραμμάτων; Είναι όλα αυτά μαζί; 

Η επίκαιρη ερώτησή μου έχει να κάνει με το κατά πόσο αυτή η κατάσταση ήταν προβλέψιμη και τι γίνεται τώρα. Διότι εγώ έχω στα χέρια μου, κύριε Υπουργέ, τρία έγγραφα της Διεύθυνσης Μέσης Εκπαίδευσης από τις 15 Σεπτεμβρίου και



 

  

Σελίδα 840 

τις 7 Οκτωβρίου το κύριο έγγραφο, που πλήρως σας αιτιολογεί ότι χρειάζονται ακόμα στο Λασίθι, σαράντα έξι θέσεις αναπληρωτών καθηγητών. 

Θα το καταθέσω εδώ στη Βουλή και σε σας. 

Από αυτές τις σαράντα έξι θέσεις έχετε δώσει πέντε θέσεις. Και αν τα κενά ήταν πέντε ή έξι έστω, δεν θα μιλούσε κανείς, θα μπορούσαν εσωτερικά ή δεν ξέρω πώς, να καλυφθούν. Αλλά μιλάμε για σαράντα ένα κενά σήμερα, με αποτέλεσμα τα τέσσερα Τεχνολογικά Εκπαιδευτήρια, που έχουν ιδρυθεί στο Νομό Λασιθίου, να μην λειτουργούν. 'Η εάν κάποιο λειτουργεί να υπολειτουργεί. 

Εμείς σας ευχαριστούμε που διορίσατε πενήντα εκπαιδευτικούς στο Λασίθι. Εάν τα κενά είναι εκατό, αυτό είναι ένα βήμα. Και το θέμα δεν είναι αν διορίσατε πενήντα -που καλά κάνατε- αλλά εάν σήμερα μπορούν να λειτουργήσουν τα σχολεία και τα γυμνάσια του Νομού Λασιθίου. 

Κλείνοντας, θέλω ειλικρινά να σας παρακαλέσω -αφού δέχεσθε ότι πρέπει να καλυφθούν τα κενά- να καλυφθούν αυτές οι σαράντα μία θέσεις, γρήγορα, αλλιώς δεν μπορούν να λειτουργήσουν τα σχολεία στο Νομό Λασιθίου. 

Ευχαριστώ. 

ΠΡΟΕΔΡΕΥΩΝ (Παναγιώτης Σγουρίδης): Ο κύριος Υφυπουργός έχει το λόγο, για να δευτερολογήσει. 

ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Κύριε Πρόεδρε, το Υπουργείο Παιδείας θα καλύψει κάποια κενά, αλλά μετά από επιτόπιο έλεγχο. 

Χθες ανέβηκε μια τριμελής αντιπροσωπεία ελέγχου της πραγματικότητας στη Θεσσαλονίκη και από τα τριακόσια κενά που ζητούσαν να καλύψουμε με αναπληρωτές, διαπιστώθηκε η ύπαρξη πραγματικών μόνο τριάντα και τα σαράντα πέντε ήταν από αναρρωτικές άδειες, εκπαιδευτικές άδειες και απουσίες των εκπαιδευτικών. Αυτό σημαίνει τι; Σημαίνει ότι το πρόβλημα δεν ήταν ότι δεν υπήρξε πρόβλεψη, αλλά υπήρξαν έκτακτοι λόγοι που ανεφύησαν μετά την κάλυψη των κενών. 

Για παράδειγμα η Διεύθυνση της Δευτεροβάθμιας Εκπαίδευσης στο Λασίθι ζήτησε τον Αύγουστο να καλύψουμε με νέους διορισμούς σαράντα κενά. Εμείς στείλαμε πενήντα νέους διοριζομένους και άλλους σαράντα πέντε αναπληρωτές. Σε τι ευθύνεται το Υπουργείο Παιδείας, λοιπόν; Κοιτάξτε, εδώ υπάρχει ένα αίνιγμα και θα το λύσουμε. Και το αίνιγμα θα λυθεί πώς; Με ριζική αλλαγή του συστήματος διορισμών. Κι εδώ, λοιπόν, επιφυλάσσεται το Υπουργείο Παιδείας να το εξετάσει και να φέρει πρόταση στη Βουλή, διότι μόνον έτσι θα λυθεί αυτός ο γρίφος. Σου ζητούν σαράντα, τους στέλνεις ογδόντα και σου ζητούν μετά εκπαιδευτικούς για άλλα εκατό κενά. Αυτό τι σημαίνει; 'Οτι κάπου ξεφεύγει από τον έλεγχο το εκπαιδευτικό δυναμικό, με τον τρόπο που κατανέμεται σε τοπικό επίπεδο. Θα υπάρξει έλεγχος και σε τοπικό επίπεδο. 

To άλλο που θα ήθελα να τονίσω πριν κλείσω -επειδή είναι εδώ και η συνάδελφος η κα Αράπη Καραγιάννη- είναι ότι ενώ φέτος είχαμε πει ότι θα λειτουργήσει μόνο η Α'ΤΕΕ -κάτι παρόμοιο είχε γίνει και με το Ενιαίο Λύκειο, την πρώτη χρονιά η Α', τη δεύτερη χρονιά η Β', την τρίτη χρονιά η Γ' τάξη, έτσι είπαμε να λειτουργήσουμε και το Τεχνικό Επαγγελματικό Εκπαιδευτήριο, αλλά κάτω από την πίεση όχι απλώς μιας ή δύο επικαίρων ερωτήσεων, αλλά και της Ολομέλειας της Βουλής όταν συζητήθηκε το νομοσχέδιο της Τεχνικής Επαγγελματικής Εκπαίδευσης αποφασίσαμε να συλλειτουργήσουν το πρώτον και η Α' και η Β' ΤΕΕ. 

Δημιουργήθηκε ένα θέμα. Το κόστος το ανέλαβε -ήταν προεξοφλημένο- η Κυβέρνηση, αλλά μην την κατηγορείτε επειδή δέχθηκε ένα αίτημα της Βουλής, διότι θα είχαμε άλλους τρόπους εξέλιξης αυτής της ιστορίας. 

Ευχαριστώ. 

ΠΡΟΕΔΡΕΥΩΝ (Παναγιώτης Σγουρίδης): Δεύτερη είναι η με αριθμό 76/4.11.98 επίκαιρη ερώτηση του Βουλευτή της Νέας Δημοκρατίας, κ. Σταύρου Παπαδόπουλου προς την Υπουργό Ανάπτυξης, σχετικά με τις προθέσεις της Κυβέρνησης για ιδιωτικοποίηση της SOFTEX "AΘΗΝΑΙΚΗ ΧΑΡΤΟΠΟΙΙΑ" κλπ. 

Η επίκαιρη ερώτηση του κ. Παπαδόπουλου είναι η ακόλουθη: 

"Από δημοσιεύματα εφημερίδων κυκλοφορεί ευρέως ότι κλίνει τελικά η "SOFTEX Αθηναϊκή Χαρτοποιϊα", γιατί η "Lochridge" δεν επιθυμεί να εγγυηθεί ή να δεσμευτεί για επενδύσεις στις οποίες υποχρεούται να προβεί, για την επόμενη τριετία με βάση την αρχική συμφωνία. 

Γιατί η SΟFTEX δεν μπορεί να πληρώσει τις δόσεις του δανείου 3,9 δις, που πήρε η εταιρεία για τη συνέχιση των εργασιών της μέχρι να ιδιωτικοποιηθεί. 

Γιατί οι εργαζόμενοι είναι ανάστατοι από τα μέτρα κοινωνικής προστασίας που πήρε η Κυβέρνησή σας και δεν αποδέχονται οι συνδικαλιστές των εργαζομένων τον όρο που θέτει η "Lochridge" για υπαγωγή των εργαζομένων στη συλλογική σύμβαση της ΓΣΕΕ. 

Επειδή είναι αδύνατη η οποιαδήποτε πράξη πώλησης ή μεταβίβασης της "SΟFTEX", χωρίς τη σύμπραξη και τη συναίνεση των παλαιών μετόχων, ιδιαίτερα μετά την απόφαση του Αρείου Πάγου στις 16.6.1998, βάσει της οποίας ακυρώνεται η απόφαση της γενικής συνέλευσης της "SOFTEX" με την οποία περνούσε η ιδιοκτησία της Εταιρείας στον Ο.Α.Ε.. 

Επειδή οι παλαιοί ιδιοκτήτες με το από 10.8.1998 έγγραφό τους προς τα σωματεία των εργαζομένων στη "SOFTEX" δηλώνουν ότι αναλαμβάνουν με το υφιστάμενο προσωπικό την πλήρη λειτουργία των εργοστασίων Αθηνών και Δράμας. 

Ερωτάται η κ. Υπουργός: 

1) Εάν προτίθεται πράγματι να ιδιωτικοποιήσει την εταιρεία εν λειτουργία, χωρίς απώλειες θέσεων για τους εργαζόμενους στα εργοστάσια και ιδιαίτερα στο εργοστάσιο Δράμας και χωρίς επιβάρυνση του δημοσίου. 

2) Eάν μετά τις παλινωδίες της "Lochridge" προτίθεται να ακολουθήσει τις διαπραγματεύσεις μαζί της ή προτίθεται να ακολουθήσει την οδό των διαπραγματεύσεων με τους παλαιούς μετόχους, που προσφέρουν μία ευκαιρία συνεχίσεως και επέκτασης των εργασιών της Αθηναϊκής Χαρτοποιϊας, που για τη Δράμα είναι ο μόνος πλέον οικονομικός πνεύμονας.". 

Η Υφυπουργός Ανάπτυξης κ. Διαμαντοπούλου έχει το λόγο για τρία λεπτά για να πρωτολογήσει. 

ΑΝΝΑ ΔΙΑΜΑΝΤΟΠΟΥΛΟΥ (Υφυπουργός Ανάπτυξης): Κύριε Πρόεδρε, υπάρχουν δύο διαφορετικά σημεία στην ερώτηση του κυρίου συναδέλφου. 

Το πρώτο είναι οι σε εξέλιξη διαπραγματεύσεις και το μέλλον της ιδιωτικοποίησης της εταιρείας. Η ιδιωτικοποίηση της "ΑΘΗΝΑΙΚΗΣ ΧΑΡΤΟΠΟΙΙΑΣ" είναι μία εξαιρετικά δύσκολη πορεία -βεβαίως είναι μονόδρομος- και η δυσκολία της βασίζεται πρώτον στο ότι είναι πάρα πολύ μεγάλο το χρέος -είναι μία πάρα πολύ χρεωμένη εταιρεία- και δεύτερον ότι έχει πολλά και μεγάλα προβλήματα νομικά σε εξέλιξη. 

Η διαπραγμάτευση με την κοινοπραξία "Lochridge" είναι στο τελευταίο στάδιο. Η διαπραγμάτευση δεν πάει καλά και η εκτίμησή μας είναι ότι σε αυτήν τη φάση τουλάχιστον δεν μπορούμε να είμαστε αισιόδοξοι. Υπάρχουν τα επόμενα στάδια τα οποία θα ανακοινωθούν εφόσον κλείσει το κομμάτι των διαπραγματεύσεων με το συγκεκριμένο κονσόρτσιουμ. 

Το δεύτερο αφορά τους παλαιούς ιδιοκτήτες. Το δημόσιο βρίσκεται όπως είναι γνωστό στα δικαστήρια με τους παλιούς ιδιοκτήτες. Δεν υπάρχει καμία πρόταση από την πλευρά τους για τίποτα. Αναφέρεται ότι έχουν κάνει μία πρόταση στα συνδικάτα. Δεν ξέρω τι είδους διαδικασία είναι αυτή να κάνουν οι ιδιοκτήτες προτάσεις στα συνδικάτα για να τους παραδοθεί μία εταιρεία η οποία ανήκει στο δημόσιο. Σε κάθε περίπτωση όμως η μεταβίβαση της εταιρείας από το δημόσιο σε ιδιώτες θα γίνει μέσα από νόμιμες διαδικασίες. Σ'αυτές τις νόμιμες διαδικασίες μπορεί να προσέλθει και να δώσει την προσφορά του ο οποιοσδήποτε, ακόμη φυσικά και οι παλαιοί μέτοχοι, οι οποίοι όμως ουδέποτε έχουν φθάσει με οποιασδήποτε μορφής πρόταση στο Υπουργείο. Τώρα εάν εσείς ξέρετε περισσότερα, σε μας δεν είναι γνωστά. 

ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε την κ. Διαμαντοπούλου. 

Ο κ. Παπαδόπουλος έχει το λόγο. 

ΣΤΑΥΡΟΣ ΠΑΠΑΔΟΠΟΥΛΟΣ: Κυρίες και κύριοι συνάδελφοι,



 

  

Σελίδα 841 

θα μου επιτρέψει η κυρία Υφυπουργός, για την οποία πραγματικά είχα μια διαφορετική γνώμη και στην επερώτησή της είχα πει τότε ότι δεν επιρρίπτω ευθύνες, σήμερα είμαι υποχρεωμένος να πω διαφορετικά απ' ό,τι είπα εκείνην την εποχή. 

Και θα ξεκινήσω απ'αυτό που είπατε, από το γεγονός της υπερχρέωσης που οφείλεται αποκλειστικά και μόνο σε δική σας υπαιτιότητα, σε κακοδιαχείριση των ανθρώπων που εσείς διορίσατε και ανήκουν στη νομενκλατούρα δυστυχώς του ΠΑΣΟΚ και έφτασε σ' αυτήν την κατάσταση που βρίσκεται αυτήν τη στιγμή η εταιρεία. Και διαπραγματεύεσθε με μια εταιρεία όπως είναι η Λόκριτζ, η οποία αποκλειστικό και μόνο σκοπό έχει να αγοράζει και να πωλεί όμοιες εταιρείες. 

Αυτή είναι η μεγάλη λύπηση γιατί έναν κολοσσό όπως είναι "η Αθηναϊκή Χαρτοποιία" που είναι μέσα στις εκατόν πενήντα μεγάλες επιχειρήσεις σ'όλο τον κόσμο, τον φτάσατε αυτήν τη στιγμή σ' αυτήν την κατάσταση. Επίσης, για τη Δράμα, αποτελεί τον μόνο οικονομικό πνεύμονα και φτάνει αυτήν τη στιγμή να παθαίνει πνευμονικό οίδημα και να πεθαίνει εξ αιτίας της δικής σας αλλοπρόσαλλης πολιτικής. 

Και είναι ψεύδος αυτό που είπατε ότι οι παλιοί μέτοχοι δεν έδωσαν καμία μα καμία προς εσάς προσφορά ή δεν ήλθαν σε επικοινωνία μαζί σας, όταν έχω στα χέρια μου επιστολή δική σας, που τους καλεί να κάνουν κάποιες ενέργειες κατόπιν επιστολής που έστειλαν προς τον ίδιο τον Πρωθυπουργό. 

'Εχω έγγραφα που θα τα δώσω για τα Πρακτικά, όπως έχω και το έγγραφο των παλαιών μετόχων προς τα τρία σωματεία και της Αθήνας και της Θεσσαλονίκης που τους λένε ότι "εγώ αναλαμβάνω". Και είναι νομίζω γνωστό και σε σας, κύριε Υφυπουργέ, ότι οι προτάσεις αυτές έχουν γίνει από μέρους των παλαιών μετόχων και είναι επίσης γνωστό σε σας ότι υπάρχουν αυτήν τη στιγμή αποφάσεις τέτοιες, κατόπιν των οποίων ξέρετε πολύ καλά ότι δεν μπορείτε να προχωρήσετε σε ιδιωτικοποιήσεις χωρίς τη συναίνεση των παλαιών μετόχων. 

(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 

'Ηλθε λοιπόν η ώρα να βάλετε κάποιον, να τους καλέσετε, να έλθετε σε επικοινωνία μ' αυτούς τους ανθρώπους. Δεν είναι κακό, δεν είναι ντροπή όταν δηλώνουν ότι δεν πρόκειται να χαθεί ούτε μια θέση εργασίας. Και το ζητούμενο νομίζω αυτήν την εποχή που η ανεργία και ιδιαίτερα η ανεργία των νέων αγγίζει τα όρια της κρίσης για την Ελλάδα μας, είναι να καλέσετε αυτούς τους ανθρώπους και να έλθετε σε μια διαπραγμάτευση μαζί τους. Και ενδιαφέρομαι ιδιαίτερα για τη Δράμα που η ανεργία έχει ξεπεράσει το 25% και τονίζω για άλλη μια φορά ότι είναι ο τρόπος για να σωθούν οι εφτακόσιες αυτές οικογένειες που εργάζονται άμεσα στο εργοστάσιο της Δράμας. Υπάρχουν όμως και άλλοι δέκα χιλιάδες άνθρωποι, οι οποίοι με έμμεσο τρόπο με τα χρήματα που πέφτουν μέσα στο εργοστάσιο, δια του εργοστασίου στο Νομό Δράμας, συντηρούν τις οικογένειές τους. 

Νομίζω, λοιπόν, ότι ήλθε η ώρα να το σκεφθείτε καλύτερα και επαναλαμβάνω να έλθετε σε διαπραγμάτευση άμεσα μ'αυτούς τους ανθρώπους. 

Ευχαριστώ πολύ. 

(Στο σημείο αυτό ο Βουλευτής κ. Σταύρος Παπαδόπουλος καταθέτει για τα Πρακτικά τα προαναφερθέντα έγγραφα τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής) 

ΠΡΟΕΔΡΕΥΩΝ (Παναγιώτης Σγουρίδης): Δείξαμε αλληλεγγύη στη διευρυμένη Νομαρχιακή Αυτοδιοίκηση! 

Η κ. Διαμαντοπούλου έχει το λόγο. 

ΑΝΝΑ ΔΙΑΜΑΝΤΟΠΟΥΛΟΥ (Υφυπουργός Ανάπτυξης): Πρώτον, όσον αφορά την κατάσταση της "Αθηναϊκής Χαρτοποιίας", θα θυμάστε πολύ καλά, κύριε συνάδελφε, ότι ο λόγος που η μεγάλη αυτή χαρτοποιία πέρασε στο δημόσιο και την ανέλαβε ο ΟΑΕ ήταν γιατί ήταν σε εξαιρετικά άσχημη οικονομική κατάσταση με χρέη δεκαεπτά δισεκατομμύρια (17.000.000.000) δρχ., ήταν ένα βήμα πριν από την πτώχευση και η παρέμβαση του δημοσίου εκείνη την περίοδο... 

ΣΤΑΥΡΟΣ ΠΑΠΑΔΟΠΟΥΛΟΣ: Τα πήγατε σε ογδόντα δισεκατομμύρια (80.000.000.000) δρχ. εσείς. 

ΑΝΝΑ ΔΙΑΜΑΝΤΟΠΟΥΛΟΥ (Υφυπουργός Ανάπτυξης): 'Εγινε, λοιπόν, η παρέμβαση εκείνη την περίοδο, ώστε να αντιμετωπιστεί το τεράστιο πρόβλημα των πολλών θέσεων εργασίας εκείνην την εποχή. 

Δεν επέτυχε ο ΟΑΕ να κάνει την "Αθηναϊκή Χαρτοποιία" μια βιομηχανία δυναμική και νομίζω ότι αυτό έχει αποδειχθεί και σε άλλες βιομηχανίες, διότι δεν είναι δυνατόν το δημόσιο να διαχειρίζεται και να κάνει κερδοφόρες επιχειρήσεις οι οποίες παράγουν καταναλωτικά είδη. 

Μπήκαμε, λοιπόν, στη διαδικασία της ιδιωτικοποίησης. Επειδή όμως μιλήσατε για τον οικονομικό πνεύμονα της Δράμας, ξέρετε και σεις πολύ καλά ότι είναι τεχνητός πνεύμονας. Δεν ξέρω αν στην ιατρική υπάρχουν τεχνητοί πνεύμονες, αλλά ξέρετε πολύ καλά ότι είναι μια μονάδα η οποία μπαίνει τρία δισεκατομμύρια (3.000.000.000) δρχ. το χρόνο μέσα με πάρα πολύ μεγάλα προβλήματα επενδύσεων και η όλη προσπάθειά μας και ο λόγος που συζητήσαμε με το συγκεκριμένο κονσόρτσιουμ, είναι γιατί είναι η μόνη προσφορά η οποία αναλάμβανε και τη λειτουργία της Δράμας. 

Αν δεν ήταν στις προθέσεις μας να διατηρήσουμε οπωσδήποτε το σύνολο του εργοστασίου και στη Δράμα, θα πηγαίναμε σε άλλη προσφορά. Η όλη, λοιπόν, προσπάθειά μας με το κονσόρτσιουμ της "Lochridge" ήταν για να μπορέσουμε να αποκαταστήσουμε και τη λειτουργία του εργοστασίου της Δράμας. 

Το τρίτο και τελευταίο θέμα είναι το εξής: Η επιστολή, στην οποία αναφέρεσθε, η οποία έχει πάει κατευθείαν στον Πρωθυπουργό και κοινοποιήθηκε σε μας, είναι μία επιστολή που έρχεται ένας ιδιώτης και λέει "δώστε μου μία εταιρεία με δύο χιλιάδες προσωπικό, με εκατοντάδες στρέμματα περιουσία, με μηχανήματα σε τρία σημεία της Ελλάδας και εγώ θα τη λειτουργήσω χωρίς να απολύσω κανέναν". Νομίζω ότι όχι για έναν νομικό, αλλά για έναν απλό πολίτη είναι αδιανόητο να φανταστεί ότι μπορεί κανείς να συζητήσει μία πρόταση ενός ο οποίος λέει "δώστε μου την εταιρεία", γιατί αυτός θεωρεί ότι είναι σώνει και καλά δική του, παρά τις όλες διαδικασίες που έχουν γίνει μέχρι τώρα και χωρίς να συμμετάσχει στο διαγωνισμό. Ποιος εμπόδισε το συγκεκριμένο παλαιό μέτοχο, για τον οποίο συνεχώς αναφέρεσθε και ρωτάτε, να έρθει στον ανοικτό διαγωνισμό που κάναμε και να πει "Κύριοι, εγώ δεν δίνω ούτε μία δραχμή, αναλαμβάνω όμως τη δέσμευση να πάρω τη βιομηχανία ως έχει, με τα χρέη της, με τα όλα της" -γιατί η εταιρεία έχει και κέρδη και χρέη- "και να κρατήσω το προσωπικό"; Γιατί δεν έρχεται στις νόμιμες διαδικασίες και στέλνει διάφορες επιστολές στον Πρωθυπουργό ή στα σωματεία και λέει "Δώστε μου την εταιρεία"; Θέλω να καταλάβετε επιτέλους ότι δεν είναι δυνατόν να συνομιλούμε μ'αυτόν τον τρόπο. 

ΣΤΑΥΡΟΣ ΠΑΠΑΔΟΠΟΥΛΟΣ: Δεν δικαιώθηκε στα δικαστήρια; 

ΑΝΝΑ ΔΙΑΜΑΝΤΟΠΟΥΛΟΥ (Υφυπουργός Ανάπτυξης): Φυσικά και δεν δικαιώθηκε και είναι και σε εξέλιξη οι δίκες. 

ΠΡΟΕΔΡΕΥΩΝ (Παναγιώτης Σγουρίδης): Σας παρακαλώ να μη συνεχίσουμε το διάλογο αυτό. 

Τρίτη είναι η με αριθμό 86/4-11-98 επίκαιρη ερώτηση του Βουλευτή του ΚΚΕ κ. Νικολάου Γκατζή προς τον Υπουργό Εμπορικής Ναυτιλίας, σχετικά με την εφαρμογή του ν. 2642/1998 που απαγορεύει να εκτελούν τα πληρώματα των πλοίων εργασίες συντήρησης, όταν τα πλοία βρίσκονται στη ναυπηγοεπισκευαστική ζώνη κλπ. 

Η επίκαιρη ερώτηση του κ. Γκατζή είναι η ακόλουθη: 

"Ο ν. 2642/98 που έχει τεθεί σε ισχύ από τις 17 Σεπτέμβρη ορίζει ρητά ότι το πλήρωμα του πλοίου απαγορεύεται να εκτελεί ακόμα και εργασίες συντήρησης όταν το πλοίο βρίσκεται σε ναυπηγοεπισκευαστική ζώνη ή επιχείρηση, όμως με ευθύνη των εφοπλιστών, του ΥΕΝ και των λιμενικών αρχών ο νόμος παραβιάζεται κατάφωρα. 

Αυτήν τη στιγμή στη ναυπηγοεπισκευαστική ζώνη Περάματος - Πειραιά βρίσκονται ένδεκα πλοία, στα οποία, μπροστά στα μάτια των λιμενικών, εκτελούνται σοβαρές επισκευαστικές 



 

  

Σελίδα 842 

εργασίες από το ίδιο το πλήρωμα, γεγονός που εγκυμονεί σοβαρούς κινδύνους για την ασφάλεια των ναυτεργατών, υπονομεύει τη λειτουργία της ναυπηγοεπισκευαστικής ζώνης και αυξάνει την ανεργία. 

Ερωτάται ο κύριος Υπουργός: 

Γιατί δεν εφαρμόζεται ο νόμος στις συγκεκριμένες περιπτώσεις; 

Είναι στις προθέσεις του ΥΕΝ να υπερασπίσει την εφαρμογή του και τι μέτρα παίρνει προς αυτήν την κατεύθνση;". 

Ο Υπουργός Εμπορικής Ναυτιλίας κ. Σταύρος Σουμάκης έχει το λόγο για τρία λεπτά να πρωτολογήσει. 

ΣΤΑΥΡΟΣ ΣΟΥΜΑΚΗΣ (Υπουργός Εμπορικής Ναυτιλίας): Κύριε Πρόεδρε, κυρίες και κύριοι συνάδελφοι, προσωπικά εκπλήσσομαι για το επίκαιρο αυτής της ερώτησης, αλλά υπάρχουν και ουσιαστικοί και τυπικοί λόγοι που νομίζω ότι ο κ. Γκατζής είναι άδικος ή προφανώς θέλει να προκαταλάβει την ουσία της εφαρμογής του νόμου. Και χαίρομαι γιατί ανησυχεί για την ανεργία ή όχι στη ναυπηγοεπισκευαστική ζώνη. Πρέπει όμως να του πούμε το εξής. 

Εμείς στο θέμα αυτό θέλαμε πράγματι να ξεκαθαρίσουμε την κατάσταση. Και ξέρετε ότι πέρα από τον τελευταίο νόμο που δημιουργούμε τα μητρώα στην περιοχή αυτή υπάρχει και μία σειρά άλλων μέτρων, που στόχο έχουν να ενισχύσουν πραγματικά την απασχόληση σε μία ναυπηγοεπισκευαστική ζώνη που πέρασε πάρα πολλά. Και σ' αυτό, για πάρα πολλούς λόγους δεν θέλω να αναφερθώ σήμερα. 

Θέλουμε πράγματι να ξεκαθαρίσουμε την κατάσταση. Από τη μια μεριά τα μέτρα που συνολικά η Κυβέρνηση έχει λάβει και από την άλλη ο τελευταίος νόμος του Υπουργείου Ανάπτυξης σε σχέση με το ξεκαθάρισμα των εργασιών και των λειτουργιών στη ζώνη, νομίζω ότι είναι σε μία κατεύθυνση που όλοι αναζητούμε και επιθυμούμε. 

Από την άλλη πλευρά ο νόμος αυτός -και αυτό είναι το τυπικό σε ό,τι αφορά, κύριε Γκατζή, την εφαρμογή του νόμου- έχει και άλλες λεπτομέρειες μεταξύ των οποίων και την έκδοση προεδρικών διαταγμάτων βάσει των οποίων θα λειτουργήσει ο νόμος αυτός. Και αυτά τα προεδρικά διατάγματα δεν έχουν ακόμη εκδοθεί, πρόκειται να εκδοθούν, που θα ξεκαθαρίσουν πάρα πολλά πράγματα σε ό,τι αφορά τη συντήρηση, σε ό,τι αφορά την επισκευή, τους κανόνες και τις προϋποθέσεις εν πάση περιπτώσει του πώς θα γίνεται η συντήρηση, πώς θα γίνεται η επισκευή και η κατασκευή. 

Από την άλλη πλευρά, πρέπει να αναγνωρίσουμε μια πραγματικότητα που είναι η ουσία του πράγματος στην κυριολεξία. Το κάθε πλοίο που πάει εκεί έχει ένα ανθρώπινο δυναμικό, έχει ναυτεργάτες, που παραδοσιακά από δεκαετίες, από χιλιετίες θα έλεγα εγώ, οι ναυτικοί του όποιου πλοίου κάνουν και κάποιες δουλειές πάνω στο πλοίο. 

Δεν είναι δυνατόν να υπάρξει αλλιώς. Δεν νομίζω ότι πάνω στα πλοία κάνουν εργασίες οι οποίες ξεπερνούν τις δυνατότητές τους ή κάνουν εργασίες οι οποίες σαφέστατα δεν μπορεί να γίνουν και εκμεταλλεύονται την κατάσταση εις βάρος των εργατών της ναυπηγοεπισκευαστικής ζώνης. 

Εν πάση περιπτώσει, όταν σας ενδιαφέρει η ανεργία -γιατί εγώ πιστεύω ότι δεν σας ενδιαφέρει η απασχόληση, σας ενδιαφέρει να υπάρξει μία σύγκρουση, να δημιουργήσει ανεργία- θα σας ενδιαφέρει να μην γυρίσουμε πίσω τη ναυπηγοεπισκευαστική ζώνη σε εποχές και αντιλήψεις άλλων εποχών πραγματικά. Οι ναυτεργάτες είναι και αυτοί 'Ελληνες πολίτες και η απασχόλησή τους είναι πάρα πολύ σημαντική παράμετρος, χωρίς επαναλαμβάνω, να δημιουργεί αυτό προβλήματα ή να υποκαθιστούν εργασίες εξειδικευμένων ατόμων που λειτουργούν στην περιοχή της ζώνης. 

Θα πρέπει, λοιπόν, να είμαστε πάρα πολύ προσεκτικοί σ' αυτήν την προσέγγιση και θα σας πω και κάτι άλλο. Εγώ δεν θέλω να γίνω μάντης κακών, αλλά πρέπει να ξέρουμε ότι όσο καμιά φορά προσπαθούμε να δημιουργήσουμε καταστάσεις αμφισβήτησης εργασιών κ.ο.κ., φοβάμαι ότι θα γυρίσουμε σε μια εποχή που τα πλοία δεν θα έρχονται στη ζώνη. 

Σήμερα υπάρχει μια πολύ καλή προσέλευση. Σήμερα η Κυβέρνηση ενδιαφέρεται και πάλι με το Υπουργείο Ανάπτυξης, να δούμε πώς θα μπορέσει να ανανεωθεί ο ακτοπλοϊκός στόλος εκεί. Μη δημιουργούμε προβλήματα, λοιπόν, τα οποία είναι τελικά εις βάρος των εργαζομένων, εκτός εάν επιθυμείτε κάτι τέτοιο. 

ΠΡΟΕΔΡΕΥΩΝ (Παναγιώτης Σγουρίδης): Ο κ. Γκατζής έχει το λόγο για δύο λεπτά για να αναπτύξει την επίκαιρη ερώτησή του. 

ΝΙΚΟΛΑΟΣ ΓΚΑΤΖΗΣ: Ευχαριστώ, κύριε Πρόεδρε. 

Κύριε Υπουργέ, δεν είχα σκοπό να αναφερθώ στα προβλήματα της ανεργίας που έχουν οι ναυτεργάτες, με μπάσατε όμως σε αυτήν τη συζήτηση και είμαι υποχρεωμένος να απαντήσω. 

'Εχετε την εντύπωση ότι το Κ.Κ.Ε. θέλει -όπως είπατε- να ενταθεί η ανεργία και να έρθουν σε σύγκρουση οι εργαζόμενοι, μεταξύ των ναυτών και των εργαζομένων στη ναυπηγοεπισκευαστική; Κάνετε πάρα πολύ μεγάλο λάθος. Ξέρετε ότι τα σωματεία και οι εργαζόμενοι, τουλάχιστον οι κομμουνιστές εκεί, πρωτοστατούν μέσα από αγώνες, να λυθούν τα προβλήματά τους, και είναι πολλά τα προβλήματα τα οποία δεν έχετε λύσει εσείς. 

Στο συγκεκριμένο πρόβλημα, με την ανοχή σας, κύριε Υπουργέ, δεν υλοποιείται αυτός ο νόμος και καταστρατηγείται, πνίγεται από την αρχή της ισχύος του. Στις 17 του Σεπτέμβρη μπήκε σε εφαρμογή. Μου λέτε για προεδρικά διατάγματα. Ποια προεδρικά διατάγματα; 

Είναι σαφέστατο, ρητό και κατηγορηματικό όταν τα πλοία αυτά βγαίνουν έξω -εκτός από τα προεδρικά διατάγματα που μιλάνε για εξειδικευμένα προβλήματα που θα πρέπει να λύσει, δεν θα εργάζεται το προσωπικό των πλοίων στις επισκευές και τις συντηρήσεις. Αυτή είναι η ουσία. Εσείς το παραβλέπετε τελείως και μου λέτε ότι θα πρέπει να εργασθούν και ότι θα πρέπει να κάνουν αυτήν τη δουλειά, ότι υπάρχουν προβλήματα κλπ. και ότι δεν θα πρέπει να μείνουν άνεργοι και οι ναυτεργάτες. 

Γιατί δεν λύνετε τα μεγάλα και εκρηκτικά προβλήματα που έχουν σήμερα οι εργαζόμενοι στα πλοία; Εκεί παραβιάζονται όλοι οι νόμοι -τα λέω αυτά γιατί εσείς με μπάσατε εκεί- και οι συνθέσεις των πλοίων παραβιάζονται και το ΓΕΝΕΕ δεν κάνει σωστά τη δουλειά του, γιατί δεν διοργανώνεται, για να μπορέσει πραγματικά να βοηθήσει προς αυτό το σκοπό. Το καμποτάζ μπαίνει σε πενήντα ημέρες περίπου και εκεί, δεν ξέρουμε κάτω από ποιο νομικό καθεστώς θα ισχύσει, τι νέα προβλήματα θα δημιουργήσει στους εργαζόμενους, ποιες θα είναι οι συνθέσεις, ποιες θα είναι οι αμοιβές, αν θα υπάρχει ίση αμοιβή κλπ. Ξέρετε πολύ καλά εσείς, καλύτερα από μένα, ότι η μαύρη εργασία οργιάζει εκεί. Οι αλλοδαποί δουλεύουν με πολύ μικρό μισθό και χωρίς ασφάλιση. 

'Ολα αυτά είναι προβλήματα και έρχεται να προστεθεί σε αυτά και η ναυπηγοεπισκευαστική. Είμαστε σαφέστατοι ότι έτσι όπως αντιμετωπίζετε, κύριε Υπουργέ, το θέμα και με την απάντηση που δώσατε, όλα αυτά γίνονται κάτω όχι από την ανοχή σας απλώς, αλλά και με τη συνδρομή σας, αφού βάζετε σε αντιδιαστολή τον ένα εργαζόμενο από τον άλλο και αφού λέτε ότι θα πρέπει να γίνονται. 

Εμείς επιμένουμε ότι πρέπει να τηρηθεί τουλάχιστον αυτός ο νόμος. Είναι το μοναδικό και ελάχιστο νομικό πλαίσιο που πάει να προστατέψει σήμερα τα μεγάλα και τρομερά προβλήματα που υπάρχουν στη ναυπηγοεπισκευαστική ζώνη. Είναι τεράστια τα προβλήματα της ανεργίας. 

ΠΡΟΕΔΡΕΥΩΝ (Παναγιώτης Σγουρίδης): Ο κ. Σουμάκης έχει το λόγο για δύο λεπτά για να δευτερολογήσει. 

ΣΤΑΥΡΟΣ ΣΟΥΜΑΚΗΣ (Υπουργός Εμπορικής Ναυτιλίας): Κύριε Πρόεδρε, δε θέλω να μπω στα ζητήματα που έθιξε ο συνάδελφος, πέρα από την επίκαιρη ερώτηση. 'Εχω επανειλημμένα απαντήσει. 

ΝΙΚΟΛΑΟΣ ΓΚΑΤΖΗΣ: Βεβαίως. Με την πολιτική σας διαφωνούμε, όχι ότι δεν ξέρετε, κύριε Υπουργέ. 

ΣΤΑΥΡΟΣ ΣΟΥΜΑΚΗΣ (Υπουργός Εμπορικής Ναυτιλίας): Χαίρομαι τουλάχιστον, κύριε Γκατζή, που αναγνωρίζετε ότι τα ξέρουμε καλύτερα. 

Σας λέω, λοιπόν, ότι όλα αυτά που κατά καιρούς προσπα-



 

  

Σελίδα 843 

θείτε να δημιουργήσετε ως εντυπώσεις, δεν ισχύουν. 'Εχουμε απαντήσει επανειλημμένα στη Βουλή, δεν θέλω να επανέλθω. 

Βεβαίως, με την επίκαιρη ερώτησή σας, φέρνετε σε αντιπαράθεση τους εργαζόμενους εσείς, τους ναυτεργάτες από τη μία και τους εργαζόμενους στην ναυπηγοεπισκευαστική ζώνη από την άλλη. Αυτό προσπάθησα να σας πω από την αρχή ότι και οι μεν και οι δε είναι 'Ελληνες πολίτες. 

Στόχος όλων μας, πιστεύω, είναι να υπάρξει απασχόληση για όλους, ανεξαρτήτως που ο καθένας νομίζει, που πρέπει να δίνει το βάρος του περισσότερο, ανάλογα με τις κομματικές προσβάσεις ή προϋποθέσεις, για να πούμε τα πράγματα με το όνομά τους. Και χαίρομαι που το δέχεσθε. 

ΝΙΚΟΛΑΟΣ ΓΚΑΤΖΗΣ: Οι κομμουνιστές πρωτοστατούν στους χώρους δουλειάς και αγωνίζονται να αναδείξουν και να λύσουν τα προβλήματα των εργαζομένων. 

ΣΤΑΥΡΟΣ ΣΟΥΜΑΚΗΣ (Υπουργός Εμπορικής Ναυτιλίας): Επομένως λοιπόν, δεν είναι θέμα κομμάτων, που ελέγχουν καλύτερα το χώρο. Το θέμα είναι ότι πρέπει να δώσουμε δυνατότητα πρώτον, μέσα από μία δυναμική ανάπτυξη της ναυτιλίας, δεύτερον, υπό καλές και συμφέρουσες προϋποθέσεις, να επιστρέψουν τα πλοία -και δεν μιλάω για την ακτοπλοϊα, που είναι δεδομένη- και η ποντοπόρος ναυτιλία να επισκευάζει, τα πλοία και, κάτι που φαίνεται ότι έχει αρχίσει να γίνεται, στα ελληνικά ναυπηγεία και βεβαίως και στη ζώνη του Περάματος. 

Αυτή τη νέα εποχή, που έχει ξεκινήσει με τη συνδρομή της πολιτείας, με τον τελευταίο νόμο του Υπουργείου Ανάπτυξης και άλλα μέτρα. 'Ολοι πράγματι θέλουμε να ξεκαθαρίσει το καθεστώς... 

ΝΙΚΟΛΑΟΣ ΓΚΑΤΖΗΣ: Θα τον εφαρμόσετε το νόμο, κύριε Υπουργέ; 

ΣΤΑΥΡΟΣ ΣΟΥΜΑΚΗΣ (Υπουργός Εμπορικής Ναυτιλίας): Θα τον εφαρμόσουμε, στο μέτρο πραγματικά που ο νόμος περιγράφει, αλλά μη ζητάτε πράγματα, τα οποία οδηγούν σε αρρωστημένες καταστάσεις και σε αντιλήψεις, που θα ξεναφέρουν την ανεργία σε επίπεδα, που πραγματικά δεν είναι επιτρεπτά για τη σημερινή κοινωνία και τις σημερινές εποχές. 

Θέλω, λοιπόν, να σας πω ότι είστε πράγματι άδικος. Ξέρετε, επίσης, ότι είμαι υπέρ της απολύτου εφαρμογής του όποιου νόμου. 

ΝΙΚΟΛΑΟΣ ΓΚΑΤΖΗΣ: Αυτό ζητάμε, κύριε Υπουργέ. Θα τον εφαρμόσετε; Δεν θέλουμε τίποτε άλλο. 

ΣΤΑΥΡΟΣ ΣΟΥΜΑΚΗΣ (Υπουργός Εμπορικής Ναυτιλίας): Δεν κλείνουμε τα μάτια μας, ο νόμος θα εφαρμοσθεί και πρέπει να διευκολύνουμε την εργασία όσο γίνεται περισσοτέρων Ελλήνων. 

Ευχαριστώ. 

ΝΙΚΟΛΑΟΣ ΓΚΑΤΖΗΣ: Το νόμο να εφαρμόσετε, κύριε Υπουργέ, δε ζητάμε τίποτε άλλο. 

ΠΡΟΕΔΡΕΥΩΝ (Παναγιώτης Σγουρίδης): Τέταρτη είναι η με αριθμό 78/4.11.1998 επίκαιρη ερώτηση της Βουλευτού του Συνασπισμού της Αριστεράς και της Προόδου κ. Ανδριανής Λουλέ προς τον Υπουργό Εργασίας και Κοινωνικών Ασφαλίσεων, σχετικά με την μειωμένη ασφάλιση των εκτάκτων εκπαιδευτικών των Τεχνολογικών Εκπαιδευτικών Ιδρυμάτων (ΤΕΙ) κλπ. 

Η επίκαιρη ερώτηση της κ. Λουλέ είναι η ακόλουθη: 

"Για δεύτερη χρονιά οι έκτακτοι εκπαιδευτικοί των Τεχνολογικών Εκπαιδευτικών Ιδρυμάτων, λόγω της μειωμένης ασφάλισης τους στο ΙΚΑ, δεν μπόρεσαν να πάρουν επίδομα ανεργίας από τον Οργανισμό Απασχόλησης Εργατικού Δυναμικού για τους θερινούς μήνες. 

Ενώ μέχρι το 1996 ασφαλίζονταν με 21-25 μέρες εργασίας το μήνα, με την εφαρμογή του ν.2413/96 και την ωρομισθοποίησή τους οι υπηρεσίες του Ιδρύματος Κοινωνικών Ασφαλίσεων αναγνωρίζουν ανάλογα με τις ημέρες φυσικής παρουσίας τους στο ΤΕΙ, τις ημέρες ασφάλισής τους, θεωρώντας ότι απασχολούνται μερικώς. 'Ομως με τον ν. 2413 δεν συσχετίζεται το ωράριό τους με αυτό των μονίμων, όπως παλαιότερα (ν. 1404/83). 

'Ετσι όμως, αν και οι εισφορές τους είναι σε μεγάλο ύψος, αρκετοί βρίσκονται χωρίς ιατροφαρμακευτική κάλυψη και πολλοί δεν επιδοτούνται από τον Οργανισμό Απασχόλησης Εργατικού Δυναμικού. 

Ερωτάται ο κύριος Υπουργός: 

1. Γιατί θεωρείται ότι απασχολούνται μερικώς οι εκπαιδευτικοί αυτοί; Περιορίζεται μόνο στη "φυσική παρουσία" στο χώρο των ΤΕΙ το εκπαιδευτικό τους έργο; 

2. Γιατί παρά τις αυξημένες εισφορές τους (ακόμη και εκατόν τριάντα πέντε χιλιάδες (135.000)) δεν προβλέπεται να έχουν πλήρη ασφάλιση βάσει των εισφορών τους; Θα δοθεί επιτέλους λύση στο ασφαλιστικό νομοσχέδιο ή προτίθεσθε με τέτοιους τρόπους να καλύψετε τα ελλείμματα του Ιδρύματος Κοινωνικά Ασφαλίσεων;". 

Ο κ. Φοίβος Ιωαννίδης, Υφυπουργός Εργασίας και Κοινωνικών Ασφαλίσεων έχει το λόγο για τρια λεπτά για να πρωτολογήσει. 

ΦΟΙΒΟΣ ΙΩΑΝΝΙΔΗΣ (Υφυπουργός Εργασίας και Κοινωνικών Ασφαλίσεων): Κυρία συνάδελφε, το πρόβλημα είναι υπαρκτό, αλλά θα μου επιτρέψετε να σας πω ότι ο συλλογισμός που διατυπώνετε στην κατάληξη της ερωτήσεώς σας, δεν είναι σωστός. Είναι προφανές ότι δεν έχει καμία σχέση με τα ελλείμματα του ΙΚΑ η μερική απασχόληση καθηγητών των ΤΕΙ. 

Το ασφαλιστικό μας σύστημα βασίζεται στην ασφάλιση της εργασίας, της πραγματικής εργασίας. Ανέκαθεν ίσχυε αυτό. Ασφαλίζονται εκείνοι που εργάζονται, για όσες μέρες εργάζονται. Μονάδα μέτρησης είναι το ημερομίσθιο, η ημέρα εργασίας. 

Οι συγκεκριμένοι καθηγητές εργάζονται ορισμένες ημέρες της εβδομάδας και αυτό αυτομάτως τους υπαγάγει σ' αυτήν την κατηγορία. Για τους άλλους καθηγητές των ΤΕΙ, που μπορεί να μη διδάσκουν κάθε μέρα, αλλά απασχολούνται με τον ένα ή τον άλλο τρόπο σε άλλες εργασίες ή πάντως είναι στα Τεχνολογικά Ιδρύματα, έχουν παρουσία δηλαδή, ισχύει το καθεστώς που ανέκαθεν ίσχυε και υπολογίζονται πέντε μέρες ασφάλισης την εβδομάδα, είκοσι μία ή είκοσι δύο ημέρες ασφάλισης το μήνα. 

Εκείνοι που αντιμετωπίζουν πράγματι το πρόβλημα που επισημαίνετε είναι αυτοί που έχουν παρουσία μίας ή δύο ημερών την εβδομάδα. Δεν μιλώ για ώρες απασχόλησης, αλλά εάν κάποιος δεν ευρίσκεται καν στον τόπο της εργασίας, πώς είναι δυνατόν να ασφαλίζεται με το ισχύον ασφαλιστικό καθεστώς που ασφαλίζει ημέρες εργασίας; 

Υπό αυτήν την έννοια το πρόβλημα δεν έχει εύκολη λύση. Δεν είναι όμως στις προθέσεις μας αυτοί οι άνθρωποι να μην έχουν παραδείγματος χάρη ιατροφαρμακευτική περίθαλψη. Γι' αυτό ήδη -γι' αυτήν τη μικρή κατηγορία αναφέρομαι, γιατί δεν είναι μεγάλη- έχω αναθέσει στις υπηρεσίες να μελετήσουν το πρόβλημα, ούτως ώστε και σε συνεργασία με το Υπουργείο Παιδείας, χωρίς βεβαίως να αλλάξει -γιατί δεν μπορεί να αλλάξει- η βασική αρχή του ασφαλιστικού συστήματος, να βρούμε έναν τρόπο να μη στερούνται ιατροφαρμακευτικής περιθάλψεως. Παρά το ότι το Ι.Κ.Α. δεν το δέχεται βέβαια αυτό -πρέπει να σας το πω- εμείς ως πολιτική ηγεσία του Υπουργείου έχουμε αναθέσει στις αρμόδιες υπηρεσίες να μελετήσουν το θέμα για να δούμε τι λύση μπορούμε να βρούμε. 

Ενδεχομένως, όταν θα έχει ολοκληρωθεί η μελέτη, να είμαι στην ευχάριστη θέση να σας πω ότι βρέθηκε λύση και σε αυτό το πρόβλημα. 

ΠΡΟΕΔΡΕΥΩΝ (Παναγιώτης Σγουρίδης): Η κ. Λουλέ έχει το λόγο, για δύο λεπτά, για να αναπτύξει την επίκαιρη ερώτησή της. 

ΑΝΔΡΙΑΝΗ ΛΟΥΛΕ: Υπαρκτό μεν το πρόβλημα, είπε ο κύριος Υπουργός, δεν μπορούμε να το λύσουμε όμως, θα δούμε τι θα κάνουμε παραπέρα. 

Εγώ ξέρω, κύριε Πρόεδρε, ότι έχει δημιουργηθεί ένα σοβαρό πρόβλημα με το ν. 2413 στην ασφάλιση των εκτάκτων καθηγητών των Τ.Ε.Ι. Οι υπηρεσίες του Ι.Κ.Α., παρά τις συνεχόμενες διαμαρτυρίες των εκπαιδευτικών, θεωρούν ότι απασχολούνται με μειωμένο ωράριο εργασίας γιατί τους συγκρίνει με τους μόνιμους. Ο ν. 2454/97 τους δίνει το



 

  

Σελίδα 844 

δικαίωμα μόνο μέχρι δώδεκα έως δεκαπέντε ώρες να διδάσκουν, χωρίς να γίνεται κανένας συσχετισμός με το ωράριο των μονίμων καθηγητών, όπως παλιότερα γινόταν με το ν. 1404/83 και καμία αντιστοίχιση βέβαια ανάμεσα στις βαθμίδες μονίμων και εκτάκτων. 

Πρέπει να δούμε το πρόβλημα αυτό, κύριε Υπουργέ, στο ασφαλιστικό νομοσχέδιο που θα φέρετε πρόσφατα, να μπει εκεί μία πρόταση, γιατί γνωρίζουμε ότι η σχετική τροπολογία -και δίπλα σας είναι ο κ. Ανθόπουλος, μπορεί να με διαψεύσει, αν δεν είναι έτσι- έχει από το Μάιο υπογραφεί από το Υπουργείο Παιδείας και έχει κολλήσει στο δικό σας Υπουργείο και θέλω να μου πείτε γιατί, αν το ξέρετε. 

Μας έχουν αναφερθεί αρκετές περιπτώσεις καθηγητών στα τμήματα ειδικά της νοσηλευτικής και μαιευτικής που διδάσκουν στα νοσοκομεία της χώρας και βρίσκονται χωρίς, όπως είπατε και εσείς, ιατροφαρμακευτική κάλυψη, γιατί δεν συμπληρώνουν το όριο των ενσήμων του Ι.Κ.Α., κινδυνεύοντας έτσι από AIDS, ηπατίτιδα κλπ., αφού τους ασφαλίζετε με οκτώ ή εννέα μέρες μόνο το μήνα. 

Θα σας καταθέσω εδώ τρείς καρτέλες ασφάλισης ενδεικτικά, τις οποίες μπορείτε να δείτε, γιατί μέσα σε μία νύκτα βρέθηκαν οι άνθρωποι από πλήρη ασφάλιση είκοσι πέντε ενσήμων με μειωμένη εννέα ενσήμων. 

Για παράδειγμα, εκπαιδευτικός που διδάσκει δέκα ώρες σε πέντε δίωρα θα έχει είκοσι δύο ένσημα το μήνα, ενώ αν διδάσκει δύο πεντάωρα θα έχει οκτώ ένσημα το μήνα, με τις ίδιες όμως εισφορές, αφού είναι βάσει της αμοιβής του και όχι βάσει των ενσήμων. 

Εξάλλου πώς μπορεί να περιορίζεται μόνο στη φυσική παρουσία στο χώρο των Τ.Ε.Ι. το εκπαιδευτικό έργου ενός καθηγητή, αφού παράλληλα χαλάει πάρα πολλές ώρες στο σπίτι του για να διορθώσει γραπτά, για να προετοιμαστεί κλπ. 

Θα σας καταθέσω ένα ακόμα έγγραφο που είναι σχετικό με τη σύμβαση της εργασίας τους. Μόνος σας είπατε ότι υπάρχει το πρόβλημα. Εγώ προτείνω ότι στο επόμενο νομοσχέδιο θα πρέπει να μπει μία πρόταση που να καλύπτει αυτούς τους ανθρώπους, οι οποίοι δεν είναι λίγοι, είναι τέσσερις χιλιάδες, που σημαίνει τέσσερις χιλιάδες οικογένειες. Δεν μπορούμε να μιλάμε λοιπόν, για λίγους. 

(Στο σημείο αυτό η Βουλευτής κ. Ανδριανή Λουλέ καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής) 

ΠΡΟΕΔΡΕΥΩΝ (Παναγιώτης Σγουρίδης): Ο Υφυπουργός κ. Φοίβος Ιωαννίδης έχει το λόγο. 

ΦΟΙΒΟΣ ΙΩΑΝΝΙΔΗΣ (Υφυπουργός Εργασίας και Κοινωνικών Ασφαλίσεων): Βεβαίως, αγαπητή συνάδελφε, σας είπα ότι εμείς ήδη έχουμε δώσει εντολή να μελετηθεί το θέμα, διότι, όπως σας εξήγησα, υπάρχει πρόβλημα σε σχέση με βασική ασφαλιστική αρχή. Θα συνεργαστούμε και με το Υπουργείο Παιδείας... 

ΑΝΔΡΙΑΝΗ ΛΟΥΛΕ: Το Υπουργείο Παιδείας έχει υπογράψει. 

ΦΟΙΒΟΣ ΙΩΑΝΝΙΔΗΣ (Υφυπουργός Εργασίας και Κοινωνικών Ασφαλίσεων): Βεβαίως και εγώ μπορώ να υπογράφω και για τα άλλα Υπουργεία εύκολα. Αλλά κατά κάποιον τρόπο πρέπει να ξέρετε ότι δεν λύνονται αυτομάτως τα προβλήματα. Θέλουν κάποια προετοιμασία. Πρέπει να βρούμε έναν τρόπο που δεν θα αναιρεί μια βασική ασφαλιστική αρχή, γιατί αν ανοίξει αυτό το θέμα, δεν θα αφορά μόνο τους εκτάκτους καθηγητές των ΤΕΙ. Επομένως πρέπει να δούμε, πώς μπορούμε να ρυθμίσουμε το ειδικό πρόβλημα. 

Θα σας έλεγα όμως ότι δεν έχει καμία σχέση το όλο θέμα με AIDS ή με ηπατίτιδα. Για όνομα του Θεού, αν συνδέουμε... 

ΑΝΔΡΙΑΝΗ ΛΟΥΛΕ: Πώς δεν έχει; 

ΦΟΙΒΟΣ ΙΩΑΝΝΙΔΗΣ (Υφυπουργός Εργασίας και Κοινωνικών Ασφαλίσεων): Με συγχωρείτε, δεν έχει καμία σχέση και δεν χρειάζεται να λαϊκίζουμε πάντοτε. Ευχαριστώ. 

ΑΝΔΡΙΑΝΗ ΛΟΥΛΕ: 'Εχει σχέση για το μόνιμο και δεν έχει για τον έκτακτο; Δεν ήξερα ότι κάνει διαχωρισμό το AIDS. 

ΠΡΟΕΔΡΕΥΩΝ (Παναγιώτης Σγουρίδης): Εννοεί ότι δεν έχει σχέση με την αρρώστια του AIDS και της ηπατίτιδας. Αυτό εννοεί. 

'Εχετε δίκιο σ' αυτά τα οποία είπατε. 

Πέμπτη επίκαιρη ερώτηση είναι η με αριθμό 82/4.11.98 της Βουλευτού του Δημοκρατικού Κοινωνικού Κινήματος κ. Βασιλικής Αράπη-Καραγιάννη προς τον Υπουργό Εθνικής Παιδείας και Θρησκευμάτων, σχετικά με το διορισμό των επιτυχόντων καθηγητών στο διαγωνισμό του Ανωτάτου Συμβουλίου Επιλογής Προσωπικού (ΑΣΕΠ). 

Η επίκαιρη ερώτηση της κ. Καραγιάννη είναι η ακόλουθη: 

"Είναι γνωστό ότι εκκρεμεί απόφαση στο Συμβούλιο Επικρατείας σχετικά με την εγκυρότητα του διαγωνισμού του Ανώτατου Συμβουλίου Επιλογής Προσωπικού. 

Τρεις μέρες πριν από τις νομαρχιακές και δημοτικές εκλογές ο κύριος Υπουργός εξήγγειλε ότι οι επιτυχόντες στο διαγωνισμό του Ανωτάτου Συμβουλίου Επιλογής Προσωπικού καθηγητές θα διοριστούν ως αναπληρωτές χωρίς επίσημο διοριστήριο. 

Ερωτάται ο κύριος Υπουργός: 

1. Γιατί παρανομεί με τέτοιες αποφάσεις; 

2. Γιατί στερεί τους αναπληρωτές από το δικαίωμα του διορισμού;". 

Ο Υφυπουργός Παιδείας κ. Ιωάννης Ανθόπουλος έχει το λόγο για τρία λεπτά για να πρωτολογήσει. 

ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Κυρίες και κύριοι συνάδελφοι, το ερώτημα της συναδέλφου έχει δύο σκέλη. 

Πρώτον, ελέγχει την Κυβέρνηση λέγοντας ότι παρανομεί με τις αποφάσεις της. Δεν υπάρχει καμία παρανομία. Η εκκρεμοδικία, δηλαδή η αναμονή έκδοσης απόφασης πάνω στο αίτημα των εκπαιδευτικών για ακύρωση του διαγωνισμού του ΑΣΕΠ, δεν δημιουργεί καμία παρανομία, όσον αφορά τους διορισμούς που γίνονται. 

Η δικαιοσύνη κάνει το έργο της και η Κυβέρνηση και η διοίκηση προχωρούν το δικό τους. Από κει και πέρα, όμως, ας αναμένουμε τις αποφάσεις της δικαιοσύνης και μετά να κρίνουμε -να μην προκρίνουμε- ως παράνομες τις αποφάσεις της διοίκησης. 

Για να δούμε, όμως, αν έχουμε σαφή παράβαση νόμου, μια και η εκκρεμοδικία δεν δημιουργεί παρανομία. 

Σύμφωνα με το άρθρο 6 του ν. 2525/1997, οι νέοι διορισμοί τακτικού προσωπικού, αλλά και εκτάκτου προσωπικού, δηλαδή αναπληρωτών και ωρομισθίων, γίνονται με βάση κάποια ποσοστά, τα οποία διαφοροποιούνται στα πλαίσια της μεταβατικής πενταετίας. 

Φέτος το ποσοστό αυτό είναι 80% για την επετηρίδα και 20% για το διαγωνισμό. Σας δίνω τα στοιχεία. 'Εχουν γίνει μέχρι στιγμής οκτώ χιλιάδες τριακόσιοι έντεκα νέοι διορισμοί, τρεις χιλιάδες πεντακόσιοι ενενήντα συν τρεις χιλιάδες επτακόσιοι είκοσι ένας για την πρωτοβάθμια και τη δευτεροβάθμια και θα γίνουν νέοι τακτικοί διορισμοί άλλοι χίλιοι εβδομήντα από το διαγωνισμό. Θα έπρεπε να γίνουν χίλιοι οκτακόσιοι, αλλά ξέρετε ότι δεν υπήρξε επιτυχία στο διαγωνισμό, έτσι ώστε να καλυφθεί πλήρως το ποσοστό των νέων διορισμών. 

Σε αυτήν τη μεταβατική περίοδο και επειδή προέκυψε ένα θέμα, μετά τη δημοσίευση του τελικού πίνακα από το ΑΣΕΠ έγιναν περίπου επτακόσιες ενστάσεις, που έχουν σχέση με τη σειρά επιτυχίας, λόγω της μοριοδότησης των διατελεσάντων ως αναπληρωτών στο παρελθόν. Για να μην υπάρχει πρόβλημα λειτουργίας των σχολείων, το Υπουργείο Υγείας νομίμως προχώρησε στην πρόσληψη από τον τελικό πίνακα επιτυχόντων του ΑΣΕΠ ως εκτάκτων προσωρινών αναπληρωτών, όλων εκείνων οι οποίοι πρόκειται να διοριστούν μετά την οριστικοποίηση του πίνακα σε ποσοστό 20% και στις περιοχές διορισμού, όπου έχουν δηλώσει. Αυτό έκανε το Υπουργείο Παιδείας. 

ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κύριο Υφυπουργό. 

Η κ. Αράπη-Καραγιάννη έχει το λόγο για δύο λεπτά. 

ΒΑΣΙΛΙΚΗ ΑΡΑΠΗ-ΚΑΡΑΓΙΑΝΝΗ: Κύριε Υπουργέ, διορί-



 

  

Σελίδα 845 

σατε τρεις ημέρες πριν από τις εκλογές εξακόσια άτομα, χωρίς διοριστήριο. Διότι απ'ό,τι γνωρίζω το ΑΣΕΠ δεν έχει βγάλει ακόμη τον τελικό κατάλογο των επιτυχόντων, ενώ εκκρεμούν οι ενστάσεις των ίδιων των επιτυχόντων στο ΑΣΕΠ. Είναι δυνατόν ένας που είναι διακοσιοστός, να κάνει μια ένσταση, να έρθει δεύτερος, τρίτος ή πέμπτος και να διοριστεί ο άλλος; Τι θα γίνει; Δεν γίνεται μια ανακατωσούρα στην παιδεία; Είναι γεγονός ότι υπάρχει απορύθμιση. 

'Οσον αφορά τώρα το συντεχνιακό πρόβλημα, που είπε ο κύριος Πρωθυπουργός στην ομιλία του, και ο κύριος Υπουργός ο ίδιος είπε και εσείς είπατε ότι έχουν πρόβλημα οι αναπληρωτές. Δεν νομίζω να το αναιρείτε αυτό. 'Ομως, εκείνο το πρόβλημα που εκθέτει την Κυβέρνηση είναι ότι ενώ σε όλους τους χώρους στου ιδιωτικού τομέα για να διοριστεί κάποιος ή για να πιάσει δουλειά, λαμβάνεται η υπόψη η προϋπηρεσία, εδώ στο δημόσιο τομέα δεν λαμβάνεται υπόψη η προϋπηρεσία. Πέντε έως δέκα χρόνια δουλεύουν οι άνθρωποι. Και ερχόμαστε τώρα με τερτίπια, με διαγωνισμούς και τους αφήνουμε απέξω. Είναι άνθρωποι μεγάλοι, σαράντα πέντε και πενήντα, ποου θα μείνουν και χωρίς δουλειά, γιατί δεν τους πιάνει το όριο για να δώσουν εξετάσεις. 

'Αρα, λοιπόν, κύριε Υπουργέ, πρέπει να σοβαρευτούμε, όσον αφορά την παιδεία. Χθές ήμουν στην πλατεία Κάνιγγος, όπου τα νυχτερινά σχολεία έχουν ήδη αρχίσει να κατεβαίνουν σε απεργίες, διότι δεν προβλέφθηκε στο ν. 2525 τι θα γίνει με τα παιδιά που εργάζονται. Λέτε και διατείνεται ο Υπουργός για διά βίου παιδεία, ότι πρέπει να μορφωνόμαστε κλπ. 

Θα πρέπει, λοιπόν, να δούμε την παιδεία όχι ευκαιριακά, αλλά όλοι μαζί εδώ μέσα ως ένα εθνικό θέμα. Διότι η καλύτερη άμυνα του τόπου μας και της χώρας μας, κύριε Υπουργέ, είναι οι νέοι και η παιδεία μας, η οποία δεν στοιχίζει και πολλά χρήματα. 

ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε την κ. Βασιλική Αράπη-Καραγιάννη. 

Ο κύριος Υπουργός έχει το λόγο για δύο λεπτά. 

ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Θα ήθελα να θυμίσω στην αγαπητή συνάδελφο ότι πάντοτε είμαι συγκεκριμένος και δεν αοριστολογώ και, μάλιστα, λόγω και της δικηγορικής μου θητείας επί δεκαπέντε έτη, είμαι πολύ συγκεκριμένος και δεν φεύγω εκτός θέματος. 

ΒΑΣΙΛΙΚΗ ΑΡΑΠΗ-ΚΑΡΑΓΙΑΝΝΗ: Οι δικηγόροι ξέρουν πώς μιλάτε, κύριε Υπουργέ, "ουκ εν πολέμω θνήξεις". 

ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Το ερώτημα είναι αν παρανομεί ή όχι η Κυβέρνηση. Και εσείς την ελέγχετε την Κυβέρνηση γιατί εφαρμόζει το νόμο. Δεν έχει κάνει νέους διορισμούς η Κυβέρνηση από τον πίνακα επιτυχόντων, διότι περιμένει την οριστικοποίησή του. Αλλά από τον τελικό πίνακα, πριν από τον οριστικοποιημένο, έκρινε σκόπιμο με τη συγκατάθεση του ΑΣΕΠ να κάνει εκείνες τις προσλήψεις εκτάκτου προσωπικού προσωρινών αναπληρωτών. 

ΒΑΣΙΛΙΚΗ ΑΡΑΠΗ-ΚΑΡΑΓΙΑΝΝΗ: Ως αναπληρωτές τους βάλατε, κύριε Υπουργέ, μη λέτε ψέματα. 

ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Μα, μη με διακόπτετε, κυρία Καραγιάννη, γιατί μετά δεν καταλαβαίνετε αυτά που λέω. 

ΒΑΣΙΛΙΚΗ ΑΡΑΠΗ-ΚΑΡΑΓΙΑΝΝΗ: Γιατί τους διορίσατε ως αναπληρωτές; 

ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Φωνάζετε και πνίγεσθε μέσα στις φωνές σας. 

ΠΡΟΕΔΡΕΥΩΝ (Παναγιώτης Σγουρίδης): Ας μην επαναληφθεί το ίδιο έργο που γίνεται κάθε φορά που η κ. Καραγιάννη κάνει ερώτηση και παρακαλώ και εσάς, κύριε Υπουργέ. 

ΒΑΣΙΛΙΚΗ ΑΡΑΠΗ-ΚΑΡΑΓΙΑΝΝΗ: Δεν είναι φωνές, είναι το δίκιο που με πνίγει. 

ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Μα, αφήστε να πω κάτι επιτέλους και ακούστε και τη λογική. 

ΒΑΣΙΛΙΚΗ ΑΡΑΠΗ-ΚΑΡΑΓΙΑΝΝΗ: Να μη μου λέει ότι είναι δικηγόρος και εγώ δεν ξέρω και εκείνος ξέρει. 

ΠΡΟΕΔΡΕΥΩΝ (Παναγιώτης Σγουρίδης): Σας παρακαλώ, κυρία Καραγιάννη. 

ΒΑΣΙΛΙΚΗ ΑΡΑΠΗ-ΚΑΡΑΓΙΑΝΝΗ: Είναι η δεύτερη φορά που με προσβάλλει, κύριε Πρόεδρε. 

ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Η παιδεία είναι πράγματι μια σοβαρή υπόθεση, που με φωνές δεν λύνεται. 

ΒΑΣΙΛΙΚΗ ΑΡΑΠΗ-ΚΑΡΑΓΙΑΝΝΗ: Σας είπα ότι δεν φωνάζω, είναι από το δίκιο που με πνίγει. 

ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Κύριε Πρόεδρε, παρακαλώ, προστατέψτε με. 

ΠΡΟΕΔΡΕΥΩΝ (Παναγιώτης Σγουρίδης): Κυρία Καραγιάννη, σας παρακαλώ, είπατε αυτά τα οποία θέλατε να πείτε, θα σας απαντήσει ο κύριος Υπουργός. 

ΒΑΣΙΛΙΚΗ ΑΡΑΠΗ-ΚΑΡΑΓΙΑΝΝΗ: Την άλλη φορά με είπε ανεγκέφαλη και ότι δεν καταλαβαίνω. Τώρα μου λέει ότι είναι δικηγόρος και μιλάει σαφέστατα. 

ΠΡΟΕΔΡΕΥΩΝ (Παναγιώτης Σγουρίδης): Κυρία Καραγιάννη, υπάρχει μια παρανόηση. Δεν ήθελε ο κύριος Υπουργός να σας προσβάλει. 

ΒΑΣΙΛΙΚΗ ΑΡΑΠΗ-ΚΑΡΑΓΙΑΝΝΗ: Δεν μπορεί να με προσβάλει και να λέει ότι δεν καταλαβαίνω. 

ΠΡΟΕΔΡΕΥΩΝ (Παναγιώτης Σγουρίδης): Καλώς, κυρία Καραγιάννη. 

Συνεχίστε, κύριε Υπουργέ. 

ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Αυτό το είπα, κυρία Καραγιάννη, για να το καταλάβετε ότι δεν πρόκειται να σας απαντήσω για τα νυκτερινά σχολεία, διότι μέσα στην ερώτησή σας δεν εμπεριέχεται τέτοιο σκέλος. 

ΒΑΣΙΛΙΚΗ ΑΡΑΠΗ-ΚΑΡΑΓΙΑΝΝΗ: Παράδειγμα έφερα... 

ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Μα, κύριε Πρόεδρε, σας παρακαλώ! 

ΠΡΟΕΔΡΕΥΩΝ (Παναγιώτης Σγουρίδης): Να μη γράφεται τίποτα στα Πρακτικά, απ' αυτά τα οποία λέει η κ. Βασιλική Αράπη-Καραγιάννη. 

ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Πάω στο δεύτερο σκέλος της ερώτησής της, εάν στερείται το δικαίωμα από τους αναπληρωτές, το δικαίωμα δηλαδή πρόσληψής τους ως εκτάκτου προσωπικού, προσωρινών αναπληρωτών. 

Κάναμε μέχρι τώρα και στην πρωτοβάθμια και στη δευτεροβάθμια προσλήψεις οκτώ χιλιάδων εβδομήντα τριών προσωρινών αναπληρωτών. Και απ' αυτόν τον αριθμό το συνολικό, μόνο χίλιοι εβδομήντα προέκυψαν ως αναπληρωτές από τον τελικό πίνακα επιτυχόντων του διαγωνισμού μέχρι στιγμής, που δεν καλύπτει καν το ποσοστό το προβλεπόμενο εκ του νόμου. Και αν θα πρέπει να μας ελέγξει η κ. Καραγιάννη, πρέπει να μας ελέγξει γιατί δεν καλύπτουμε το 20% εκ των επιτυχόντων του διαγωνισμού. Γι' αυτό ακριβώς την πληροφορούμε ότι δεν θίγεται κανένα δικαίωμα αναπληρωτή από την επετηρίδα. Υπερκαλύφθηκε το 80% και εφεξής και μέχρι τέλους του έτους οι όποιες πιστώσεις αναπληρωτών χρησιμοποιηθούν, θα χρησιμοποιηθούν για να καλύψουν διορισμούς από τον πίνακα επιτυχόντων στο διαγωνισμό. 

ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κύριο Υπουργό. 

Κύριοι συνάδελφοι, ολοκληρώθηκε η συζήτηση των επικαίρων ερωτήσεων. 



 

  

Σελίδα 846 

ΠΡΟΕΔΡΕΥΩΝ (Παναγιώτης Σγουρίδης): Κύριοι συνάδελφοι, εισερχόμαστε στην ημερήσια διάταξη των 

ΕΠΕΡΩΤΗΣΕΩΝ

Θα συζητηθεί η υπ. αριθμ. 1/6.10.98 επερώτηση των Βουλευτών της Νέας Δημοκρατίας κυρίων Βασιλείου Κορκολόπουλου, Ανδρέα Καραγκούνη, Αχιλλέα Καραμανλή, Εμμανουήλ Κεφαλογιάννη, Γεωργίου Παναγιωτόπουλου, Γεωργίου Ορφανού και Ευάγγελου Μεϊμαράκη προς τον Υπουργό Περιβάλλοντος, Χωροταξίας και Δημοσίων 'Εργων, με αντικείμενο την πορεία της εκτέλεσης των δημοσίων έργων ΜΕΤΡΟ, Εγνατία, ΠΑΘΕ κλπ. 

Από το Κομμουνιστικό Κομμα Ελλάδος με επιστολή του ο Κοινοβουλευτικός Εκπρόσωπος κ. Ορέστης Κολοζώφ, ορίζει ως Κοινοβουλευτικό Εκπρόσωπο στην επερώτηση αυτή τον κ. Νικόλαο Γκατζή. 

Ομοίως με επιστολή του ο Πρόεδρος του Συνασπισμού της Αριστεράς και της Προόδου κ. Νικόλαος Κωνσταντόπουλος ορίζει ως Κοινοβουλευτικό Εκπρόσωπο στην Επερώτηση αυτή τον κ. Ευάγγελο Αποστόλου. 

Επίσης ο Πρόεδρος του ΔΗ.Κ.ΚΙ. κ. Δημήτριος Τσοβόλας ορίζει ως Κοινοβουλευτικό Εκπρόσωπο στην επερώτηση αυτή τον κ. Γεώργιο Ρόκο. 

Πρώτος, σύμφωνα με τη σειρά που μας δόθηκε από τη Νέα Δημοκρατία είναι ο κ. Ορφανός, δεύτερος ο κ. Παναγιωτόπουλος, τρίτος ο κ. Καραγκούνης και τέταρτος ο κ. Εμμανουήλ Κεφαλογιάννης, που θα αναπτύξουν την επερώτηση αυτή. 

Ορίστε, κύριε Ορφανέ, έχετε το λόγο για είκοσι λεπτά. 

ΓΕΩΡΓΙΟΣ ΟΡΦΑΝΟΣ: Κύριοι συνάδελφοι, ευρισκόμεθα σήμερα σε διαδικασία κοινοβουλευτικού ελέγχου, την πρώτη μετά την ψήφο εμπιστοσύνης, την οποία έλαβε την προηγούμενη Τρίτη η Κυβέρνηση. 

Επιτρέψατέ μου κατ' αρχήν να σχολιάσω επ' ολίγον αυτά τα οποία συνέβησαν στο Κοινοβούλιο, μια και ήμουν από τους ελάχιστους που δεν τους εδόθη ο λόγος, ενώ είχα εγγραφεί στον κατάλογο ομιλητών. 

Παρακολουθήσαμε ουσιαστικά μια εσωκομματική διαμάχη, όπου ο κ. Σημίτης επεχείρησε να λύσει τα υπαρξιακά πολιτικά του προβλήματα επικαλούμενος την ΟΝΕ. 

Απεδείχθη ότι δεν εμπιστεύεται τους Βουλευτές της Κοινοβουλευτικής Ομάδας του ΠΑ.ΣΟ.Κ., αφού απαιτεί να καταδείξουν γονατιστοί και εκβιαζόμενοι με το δίλημμα των πρόωρων εκλογών την πίστη τους στο πρόσωπό του. Αλλά και συγχρόνως ότι οι Βουλευτές δεν τον εμπιστεύονται, όπως ρητά και κατηγορηματικά αναφέρει το γνωστό κείμενο, το οποίο διενεμήθη στους δημοσιογράφους και ελάβαμε γνώση. 

Θεωρώ ότι πρακτικές σαν αυτή που χρησιμοποίησε ο κ. Σημίτης, δεν βοηθούν τη λειτουργία της δημοκρατίας, ιδιαίτερα όταν εφαρμόζονται στο ναό της δημοκρατίας, το Κοινοβούλιο. Υποβαθμίζουν τα κοινοβουλευτικά ήθη, οδηγούν στην εθαθλίωση την πολιτική ζωή του τόπου, στην απαξίωση των ίδιων των πολιτικών που εφαρμόζουν αυτές τις μεθόδους ουσιαστικής υφαρπαγής της ψήφου, ανοχής και όχι στηριξής των. 

Προσωπική μου εκτίμηση είναι ότι ο κ. Σημίτης έχει αυτοπαγιδευτεί στα ίδια του τα πολιτικά παιχνίδια. Και αν βέβαια αυτή η παγίδευση αφορούσε τα προσωπικά του θέματα, ουδόλως θα μας ενδιέφερε. Αφορά, όμως, το μέλλον της χώρας, το οποίο φαντάζει άδηλο και σκοτεινό. Οδηγούμεθα σε επικίνδυνες ατραπούς. 

'Ερχομαι τώρα στο αντικείμενο της επερώτησης της Νέας Δημοκρατίας. Είναι γνωστό σε όλους μας -αναφέρεται πάρα πολύ συχνά σε συναντήσεις και συνέδρια τεχνικών- και έχει γίνει βίωμα στην ελληνική κοινωνία ότι μία από τις βασικότερες αιτίες που οδηγούν σε κακή ποιότητα και υπερκοστολόγηση των έργων είναι οι κακές μελέτες. Και κακές μελέτες είναι αυτές οι οποίες δεν προσεγγίζουν το πρόβλημα απ' όλες του τις πλευρές, δεν προτείνουν τις καταλληλότερες λύσεις, δεν λαμβάνουν υπόψη τις περιβαλλοντικές επιπτώσεις και δεν κοστολογούν σωστά το οικονομικό αντικείμενο του έργου, με αποτέλεσμα και το έργο να νοσεί και η οικονομία της χώρας να υφίσταται αφαίμαξη χωρίς λόγο. 

Η Κυβέρνηση, δυστυχώς, έχει κάνει ελάχιστες προσπάθειες να βελτιώσει την υφισταμένη κατάσταση και το ερώτημα που καίει τα χείλη του απλού 'Ελληνα πολίτη είναι: Δεν μπορεί ή δεν θέλει; Και αν βέβαια δεν μπορεί, στη δημοκρατία αδιέξοδα δεν υπάρχουν. Εάν, όμως, δεν θέλει, τότε τίθεται ένα βαρύ ερώτημα: Γιατί και ποια συμφέροντα εξυπηρετούνται από τη διαιώνιση αυτής της αρνητικής καταστάσεως; 

Οι συχνές κατηγορίες όσων μετέχουν σε διαδικασίες για ανάθεση μελετών με το π.δ. 716/77 για έλλειψη διαφάνειας κατά την ανάθεσή των εις τρόπο ώστε να καταλήγουμε σε μη αξιοκρατικές επιλογές των τεχνικών γραφείων μελετών, να δίδονται πολλαπλές εργασίες στα ίδια γραφεία, όπως έχει καταγγελθεί και στο παρελθόν και σε αυτήν την Αίθουσα, οδηγούν σε σκέψεις για κριτήρια επιλογών γκρίζα και σκοτεινά. 

Υπάρχει ένα σύνολο μελετών, παραδείγματος χάρη οι περιβαλλοντικές επιπτώσεις, για τις οποίες δεν υπάρχει κώδικας αμοιβών, γεγονός το οποίο οδηγεί σε αυθαίρετα ύψη αμοιβών. Αυτό έχει σαν αποτέλεσμα άλλες μελέτες να υπερεκτιμώνται κατά το δοκούν, άλλες δε, να υπεκτιμώνται αρχικά, ώστε να δίδεται η δυνατότητα συμμετοχής και εκ των υστέρων να επεκτείνεται το αντικείμενο της μελέτης με σημαντικές υπερβάσεις πολλαπλάσιες της αρχικής αμοιβής. 

'Ετσι καταστρατηγούνται και η ελληνική και η κοινοτική νομοθεσία, λαμβανομένου υπόψη ότι οι υπερβάσεις των αρχικών αμοιβών είναι απευθείας αναθέσεις των επομένων σταδίων των μελετών. 

Ακόμη, εδώ και πολύ καιρό έχει αναγγελθεί από τον κύριο Υπουργό και επαναλαμβάνεται συχνά-πυκνά στο Κοινοβούλιο ότι προχωρούν οι εργασίες για τη σύνταξη εθνικού κοστολογίου με στόχο την ορθολογικοποίηση των τιμών των μελετών και φυσικά χαμηλότερες εκπτώσεις και καλύτερη προσέγγιση του κόστους κατασκευής των έργων. 

'Ισως, κύριε Λαλιώτη, να εντάσσεται σε μία τακτική υποσχέσεων, της οποίας φαίνεται ότι είστε θιασώτης, ίσως να υπάρχει αδυναμία για να προχωρήσετε σε κάτι τέτοιο. Και στις δυο των περιπτώσεων είστε ισχυρά εκτεθειμένος και στο Σώμα, αλλά κυρίως απέναντι στον ελληνικό λαό, του οποίου έχετε υποσχεθεί ότι θα προστατεύετε τα συμφέροντα ενεργώντας γρήγορα και με διαφάνεια. 

Πρέπει επιτέλους να δράσετε, να αλλάξετε το νομοθετικό πλαίσιο που αφορά τις μελέτες του δημόσιου τομέα. Υποσχεθήκατε εκσυγχρονισμό, αλλά πολύ φοβάμαι ότι δεν γνωρίζετε την ακριβή έννοια του όρου και συνεχίζετε να βαδίζετε στα τυφλά. Μας έχετε κατ' επανάληψη βεβαιώσει ότι πολύ σύντομα θα γνωρίσουμε το νέο τρόπο αναθέσεως των μελετών δημοσίου συνοδευόμενο με νέο κώδικα αμοιβών και το προαναφερθέν αρχικό κοστολόγιο. 

'Εχετε υποχρέωση να κινηθείτε και, εφόσον υπάρχει προδιάθεση και σκέψη, είμεθα έτοιμοι να συμβάλουμε με συγκεκριμένες προτάσεις στην εξυγίανση του τομέα μελετών. 

Ακόμη αξίζει να αναφερθεί η μη προώθηση, ή η καθυστέρηση μελετών σημαντικών έργων, όπως τμημάτων της Εγνατίας Οδού, του ΠΑΘΕ, του ΜΕΤΡΟ και άλλων, στα οποία θα επανελθω πιο συγκεκριμένα παρακάτω. Η έλλειψη αρτίων μελετών είναι ένα βασικό εμπόδιο στην παραγωγή σωστών έργων. 

Το πρόβλημα όμως είναι ότι παρά τις διαφημιστικές καμπάνιες, ιδιαίτερα προεκλογικά, με στόχο τις ψήφους των Ελλήνων πολιτών, τους πανηγυρικούς του κ. Σημίτη και του κ. Λαλιώτη αλλά και άλλων κρατικών παραγόντων περί κοσμογονίας στη χώρα, η παραγωγή πραγματικού έργου και εφιαλτικά μικρή, ιδιαίτερα αν αφαιρέσουμε τα χρήματα τα οποία πηγαίνουν σε πάγιες, διοικητικές και λειτουργικές δαπάνες. 

Θα ήθελα, κυρίες και κύριοι συνάδελφοι, σε αυτό το σημείο να ξεκαθαρίσω κάτι. Επαίρεται και θριαμβολογεί η Κυβέρνηση, όταν το χρηματιστήριο και οι δείκτες του ανεβαίνουν και θεωρεί ότι έτσι ο κόσμος δείχνει την εμπιστοσύνη του σ' αυτήν. Από την άλλη, κρύβονται οι Υπουργοί και οι αρμόδιοι παράγοντες, όταν η πτώση στο χρηματιστήριο οδηγεί χιλιάδες μικροεπενδυτές στην καταστροφή, όταν κεφάλαια, που έχουν βέβαια 



 

  

Σελίδα 847 

στόχο το κέρδος, αποσύρονται για άλλες πολιτείες και για άλλα κανάλια κέρδους. 

Πρέπει, όμως, να πούμε δύο αλήθειες στο λαό: 

Κατά πρώτον, είναι ευχής έργο να πηγαίνει πάντα ψηλά το χρηματιστήριο. Είναι όμως πρακτικά αδύνατον. 'Ερχεται πάντα η στιγμή της πτώσεως, η οποία συμπαρασύρει πολλούς, συνηθέστερα τους πιο αδύναμους οικονομικά, στην καταστροφή. 

Κατά δεύτερον -και αυτό έχει σημασία ιδιαίτερα- η πρόοδος και κατά συνέπεια η ανάπτυξη του τόπου, με ό,τι σημαίνει αυτός ο όρος, περνάει μέσα από τη δημιουργία ενός συνόλου βασικών υποδομών, που θα τεθούν στη διάθεση των πολιτών. 

Και εδώ είναι πολύ μεγάλη η ευθύνη του Υπουργείου σας, κύριε Λαλιώτη. Δεν πρέπει να ησυχάζετε. Πρέπει να αγωνιάτε για το μέλλον της Ελλάδος. Γιατί έχουμε μείνει πολύ πίσω σε επίπεδο σχεδιασμού και υλοποίησης της σύγχρονης Ελλάδας και του δικτύου των βασικών υποδομών μας. Και,, κυρίως, να μην επιχειρείτε να κοροϊδεύετε τον 'Ελληνα πολίτη με ημερομηνίες, οι οποίες συνηθέστατα καταστρατηγούνται. 

Τα βασικά έργα, τα οποία έχει ανάγκη η χώρα, προχωρούν με τρομακτικά βραδείς ρυθμούς και με ποιότητα πολύ χαμηλή. Οι προθεσμίες, που βάζει η Κυβέρνηση, συνεχώς ανανεώνονται. Η υπομονή όμως του κόσμου συνεχώς λιγοστεύει, καθώς βλέπει οι θυσίες να μην έχουν αντίκρισμα ανάλογο με τις πιέσεις που δέχεται ο ίδιος. 

Ιδιαίτερα τα βασικά έργα, ΠΑΘΕ, Εγνατία Οδός, μετά των καθέτων και ΜΕΤΡΟ Αθήνας, έχουν καθυστερήσει σε υπερβολικό βαθμό, ώστε η ολοκλήρωσή τους να τοποθετείται στο βάθος μιας δεκαετίας. 

'Αλλα έργα δε, όπως το ΜΕΤΡΟ της Θεσσαλονίκης, η ζεύξη Ρίου-Αντιπρίου, η υποθαλάσσια αρτηρία στη Θεσσαλονίκη, αποτελούν όνειρο. 

Ας ασχοληθούμε λίγο αναλυτικότερα με τα παραπάνω έργα, καθώς είναι κοινός τόπος η αξία τους για το μέλλον της χώρας. Εκτίμηση της Νέας Δημοκρατίας είναι ότι το σημαντικότερο έργο, το οποίο κατασκευάζεται αυτήν τη στιγμή στην ελληνική επικράτεια, είναι η Εγνατία Οδός. Η Εγνατία Οδός αποτελεί τη ραχοκοκαλιά του συστήματος μεταφορών της βορείου Ελλάδος, της Βαλκανικής και γενικότερα της Νοτιοανατολικής Ευρώπης. Η Εγνατία Οδός συμπληρώνεται, ως γνωστό, από εννέα καθέτους οδικούς άξονες, που συνδέουν την 'Ηπειρο, τη Μακεδονία και τη Θράκη με τις χώρες των Βαλκανίων και κατ' επέκταση με τις χώρες της Κεντρικής και Ανατολικής Ευρώπης. Αποτελεί ένα σύνολο με τα πέντε λιμάνια της Ηγουμενίτσας, της Θεσσαλονίκης, του Βόλου, της Καβάλας και της Αλεξανδρούπολης και τα οκτώ αεροδρόμια που βρίσκονται εκατέρωθεν και πλησίον του άξονά της και αποτελούν τις πύλες και τους τροφοδότες του κυρίου οδικού άξονα. 

Ιδιαίτερης σημασίας είναι ο άξονας Αλεξανδρούπολης-Ορμενίου, μήκους εκατόν είκοσι χιλιομέτρων, ο οποίος λειτουργώντας ως φυσική προέκταση της Εγνατίας Οδού, αποτελεί τμήμα του πανευρωπαϊκού άξονα 9 από Ελσίνκι και μέσω Κιέβου, Βουκουρεστίου, Ντιμίτρογκραντ στην Αλεξανδρούπολη. 

Ο άξονας της Εγνατίας αποτελεί κύριο συνδετικό κρίκο των πανευρωπαϊκών αξόνων. Γεγονός, το οποίο αυξάνει το στρατηγικό ρόλο της Ελλάδος. 

Εάν στα παραπάνω προσθέσουμε το γεγονός ότι οι κάθετοι άξονες προς Βαλκανική και Νοτιοανατολική Ευρώπη πολλαπλασιάζουν τις οικονομικές επαφές της Ελλάδος με τις βορειότερες χώρες και επομένως τους αναπτυξιακούς ρυθμούς της, γίνεται απολύτως κατανοητό γιατί επιβάλλεται η ταχεία αποπεράτωση του έργου και ποιο είναι το μέγεθος των ευθυνών της Κυβερνήσεως του κ. Σημίτη και του Υπουργού Περιβάλλοντος-Χωροταξίας και Δημοσίων 'Εργων κ. Λαλιώτη. 

Δυστυχώς, σύμφωνα με τα στοιχεία που περιλαμβάνονται στην έκθεση του συμβούλου αξιολόγησης, που έχει προσλάβει το Υπουργείο ΕΘνικής Οικονομίας, οι μικρότερες απορροφήσεις από όλους τους οδικούς άξονες, που περιλαμβάνονται στο επιχειρησιακό πρόγραμμα "προσβάσεις και οδικοί άξονες", αφορούν την Εγνατία οδό. 

Ας κάνουμε μία πιο λεπτομερή προσέγγιση ορισμένων μόνο πτυχών του έργου. 

Σύμφωνα με τα στοιχεία που έχουμε στη διάθεσή μας οι συνολικές δεσμεύσεις για την Εγνατία οδό ανέρχονται για την περίοδο 1994-1999 -διάρκεια του δευτέρου Κοινοτικού Πλαισίου Στήριξης- σε οκτακόσια είκοσι πέντε δισεκατομμύρια, εξακόσια εξήντα τρία εκατομμύρια (825.663.000.000) ECU, από τα οποία μέχρι την 30ή Ιουνίου του 1998 έχουν απορροφηθεί εκατόν πενήντα πέντε δισεκατομμύρια, πεντακόσια δεκαεννέα εκατομμύρια (155.519.000.000) ECU, δηλαδή ένα ποσοστό 18,8%. 

Η ίδια η "Εγνατία Α.Ε." έχει θέσει ως στόχο της και το Υπουργείο φαίνεται ότι το έχει αποδεχθεί, ότι μέχρι το τέλος του 2001 -είναι το έτος μέχρι το οποίο υπάρχει η δυνατότητα είσπραξης συνεχιζομένων έργων του δευτέρου Κοινοτικού Πλαισίου Στήριξης- θα έχει επιτευχθεί ένας στόχος, ο οποίος μετά βίας θα ξεπερνάει το 50%. Καλό δε, θα ήτο να συγκρίνουμε τους παραπάνω στόχους με τις δηλώσεις και διακηρύξεις του κ. Λαλιώτη, ότι η Εγνατία οδός θα παραδοθεί το 2000. 

Εάν δούμε δε, πιο συγκεκριμένα ορισμένα τμήματα, θα δούμε ότι έχουμε το τμήμα Ηγουμενίτσα - Παναγιά ... 

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός Περιβάλλοντος, Χωροταξίας και Δημοσίων 'Εργων): Εγώ δεν είπα αυτό. Είπα ότι μέχρι το 2000 θα έχουν απορροφηθεί όλοι οι εγκεκριμένοι πόροι. 

ΓΕΩΡΓΙΟΣ ΟΡΦΑΝΟΣ: Εάν παίρνετε πίσω, κύριε Υπουργέ, τη διακήρυξη ότι το 2000 θα τελειώσει η Εγνατία, πλησιάζουμε στην αλήθεια. 

Η Παναγία Πολύμυλος, απορρόφησε 11,1%. Η Ηγουμενίτσα-Παναγιά απορρόφησε 1,1%. Πολύμυλος - Στρυμώνας απορρόφησε 24,6% και Στρυμώνας-Κήποι-Τουρκικά σύνορα απορρόφησε 41,8%. Ας πούμε ότι είναι κάπως ικανοποιητικό. 

Ως γνωστόν για το τμήμα Παναγιά-Γρεβενά επανεξετάζεται από την αρχή η χάραξη του έργου, με δεδομένο ότι έχει ακυρωθεί η έγκριση των περιβαλλοντικών όρων στο Συμβούλιο της Επικρατείας και προβλέπεται η δημοπράτησή του το νωρίτερο το 2001. 

Στα παραπάνω θα πρέπει να προσθέσουμε ότι η κατασκευή των καθέτων αξόνων με κόστος κατασκευής εκατό δισεκατομμύρια (100.000.000.0000) περίπου καθυστερεί και δημιουργεί ποικίλα ερωτηματικά, για το πότε θα είναι έτοιμη, εάν ληφθεί υπόψη ότι η ίδια η χρηματοδότησή της από κοινωνικούς πόρους δεν έχει εξασφαλιστεί, ενώ από τον άξονα Αλεξανδρούπολης-Ορμενίου μικρό τμήμα έχει προωθηθεί. 

Τελικώς θα πρέπει να ληφθεί υπόψη ότι εκτός των εξακοσίων ογδόντα επτά χιλιομέτρων της βασικής κατασκευής προβλέπονται ανισόπεδοι κόμβοι, παράπλευροι οδοί και ανισόπεδες διασταυρώσεις δευτερευουσών οδών. 

Συγκεκριμένα προβλέπεται η κατασκευή επτακοσίων είκοσι χιλιομέτρων περίπου βοηθητικών δρόμων εξυπηρέτησης και ανάπτυξης αστικών, αγροτικών και άλλων οδικών χρήσεων τριάντα πέντε κόμβων που συνδέουν την Εγνατία οδό με το υπάρχον εθνικό, επαρχιακό, τοπικό οδικό δίκτυο. Προβλέπονται τριακόσιες πενήντα τρεις άνω και κάτω διαβάσεις, εκατόν ογδόντα εννέα μεγάλες γέφυρες που διασχίζουν πεδιάδες, ποταμούς ή σημαντικούς χειμάρρους με συνολικό μήκος σαράντα χιλιομέτρων. Προβλέπονται δεκαπέντε μεγάλες σήραγγες και πολλές μικρές με συνολικό μήκος τριάντα χιλιομέτρων. Προβλέπονται σαράντα τρία περάσματα ποταμών, έντεκα ανισόπεδες διασταυρώσεις σιδηροδρομικών γραμμών. 

Είναι πλέον σαφές από αυτά τα οποία σας ανέφερα ότι η τύχη του έργου και ο χρονικός ορίζοντας περαιώσεώς του είναι πολύ μακρινός. Εάν δε σε αυτά προσθέσουμε ότι για αρκετά χιλιόμετρα δεν υπάρχουν εξασφαλισμένες πιστώσεις, επιβάλλεται να προωθηθεί η κατασκευή τους με μεθόδους συγχρηματοδότησης, μέσα από εθνικούς πόρους, ιδιωτικά και δανειακά κεφάλαια και βεβαίως εκμετάλλευση των πόρων από τα διόδια. 

Πολύ φοβούμαι ότι η Κυβέρνηση δεν έχει αντιληφθεί την 



 

  

Σελίδα 848 

τραγικότητα της καταστάσεως, γεγονός το οποίο αποδεικνύεται από την πρόθεσή της να υπογράψει εκ νέου παράταση της σύμβασης με δύο χρόνια του συμβούλου του έργου Brawn Mentrout, έχοντας ως δεδομένο ότι ουδόλως συνέβαλε στην καλύτερη απορρόφηση των πιστώσεων και στην έγκαιρη κατασκευή του έργου. 

Βέβαια, αυτό χωρίς να γίνεται σαφές κάτω από ποιες συνθήκες και κάτω από ποιους οικονομικούς όρους θα γίνει η πιθανή ανανέωση. 

Ακόμα ένας λόγος για τον οποίο η Κυβέρνηση θα πρέπει να επιταχύνει το έργο της Εγνατίας οδού είναι η προσπάθεια που γίνεται από τους γείτονές μας να προωθήσουν τον "'Αξονα 7": Δυρράχιο - Σκόπια - Σόφια - Βάρνα, την αποκαλουμένη Παραεγνατία. 

Γρηγορείτε, κύριε Λαλιώτη. Η φύση πάντα γεμίζει τα κενά. 

Δεύτερο βασικό έργο είναι ο αυτοκινητόδρομος ΠΑΘΕ. Ο δρόμος αυτός χαρακτηρίζεται, με μικρή μεταβολή των αρχικών, ως "το πάθος των Ελλήνων ταξιδιωτών", ένας δρόμος ο οποίος βρίθει κακοτεχνιών και αποτελεί το μεγαλύτερο κίνδυνο ατυχημάτων, όπως επιβεβαιώνεται και από δήλωση της κ. Ματίς, της επιτρόπου της Ευρώπης. 

Εδώ νομίζω ότι θα ήταν χρήσιμο να κάνουμε ένα ταξίδι με αυτοκίνητο από κοινού, κύριε Λαλιώτη, από την Πάτρα ως την Υλίκη ας πούμε, για να επιβεβαιώσετε -αν και είμαι βέβαιος ότι γνωρίζετε πολύ καλά- του λόγου το αληθές. Παρ' όλα αυτά, ούτε ένας ανάδοχος δεν έχει κηρυχθεί έκπτωτος. Απορώ, κύριε Υπουργέ. Διευθύνουσα αρχή δεν υπάρχει; Παραλαβές δεν γίνονται; 

Ποινές δεν επιβάλλονται; Πότε το κράτος θα μάθει να προστατεύει τις ζωές και τα χρήματα των πολιτών του; 

Ακόμα, τι γίνεται, κύριε Υπουργέ, με τη διέλευση των Τεμπών; Ουδεμία πρόταση ουσιαστικά δεν υπάρχει και βέβαια, ουδείς λόγος για τελειωμένη μελέτη και περισσότερο για χρηματοδότηση. 

Για τη ζεύξη του Μαλιακού Κόλπου ουδέν νεότερον από κατασκευαστικής πλευράς, όπως και για την περιοχή της Κακιάς Σκάλας. Και εδώ η πρόβλεψη για περαίωση το 2000 φαίνεται... 

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός Περιβάλλοντος,Χωροταξίας και Δημοσίων 'Εργων): 'Εχει δημοπρατηθεί. Δεν το ξέρετε; 

ΓΕΩΡΓΙΟΣ ΟΡΦΑΝΟΣ: Μιλάω για έργο, κύριε Υπουργέ. 

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός Περιβάλλοντος,Χωροταξίας και Δημοσίων 'Εργων): Πώς γίνεται έργο χωρίς δημοπράτηση; 

ΓΕΩΡΓΙΟΣ ΟΡΦΑΝΟΣ: 'Εχω αναφερθεί συγκεκριμένα. Είπα ότι έργο δεν βλέπουμε. Εσείς κάνετε μόνο δημοπρασίες. Η απορροφητικότητα το δείχνει. 

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός Περιβάλλοντος,Χωροταξίας και Δημοσίων 'Εργων): Κύριε Ορφανέ, μόλις εγκατασταθεί, εντός των ημερών, θα σας καλέσω. 

ΠΡΟΕΔΡΕΥΩΝ (Παναγιώτης Σγουρίδης): Κύριε Υπουργέ, παρακαλώ, μη διακόπτετε. 

Συνεχίστε, κύριε Ορφανέ. 

ΓΕΩΡΓΙΟΣ ΟΡΦΑΝΟΣ: Κύριε Υπουργέ, είμαστε στη διάθεσή σας για ό,τι καλό φτιάξετε. 

Θεωρείται αποτυχημένη η πρόβλεψη για περαίωση το 2000 και βεβαίως ελπίζουμε το 2005 να είναι έτοιμο. 

'Ενα τρίτο έργο που υποσχέθηκαν στον αθηναϊκό λαό ότι θα λειτουργήσει στο τέλος του 1997, το Μετρό, προχωράει αγκομαχώντας. 'Ετσι, μέσα από συστάσεις και συμφωνίες κυρίων μεταξύ αναδόχου και ΥΠΕΧΩΔΕ άλλα τμήματα αφαιρούνται, άλλα προστίθενται, τα κονδύλια πολλαπλασιάζονται, αλλά το έργο ποτέ δεν τελειώνει. 

Η έκδοση των τελευταίων ημερών λέει μερική παράδοση το 1999, το υπόλοιπο το 2001, αρκεί η ανάδοχος Κοινοπραξία "Ολυμπιακό Μετρό" να εισπράξει πρόσθετα σαράντα δισεκατομμύρια (40.000.000.000). Το τμήμα από το Σύνταγμα έως το Μοναστηράκι θα κοστίσει είκοσι δύο δισεκατομμύρια (22.000.000.000), αντί επτάμισι δισεκατομμύρια (7.500.000.000) που προέβλεπε ο αρχικός προϋπολογισμός. Γιατί άραγε; Κανείς δεν ξέρει. 'Ισως ο κύριος Υπουργός μπορεί να μας διαφωτίσει. 

Για απρόβλεπτες γεωλογικές συνθήκες πληρώνουμε δεκαοκτώμισι δισεκατομμύρια (18.500.000.000). Γιατί "απρόβλεπτες", κύριε Λαλιώτη; Δεν υπήρχαν γεωλογικές μελέτες; Και αν όχι, ποιος φταίει; Πολύ ανοιχτοχέρης είσαστε, κύριε Λαλιώτη, και τα χρήματα του 'Ελληνα φορολογούμενου και αυτά που του αναλογούν από την Ευρωπαϊκή 'Ενωση θα πρέπει να τα προφυλάξετε. Προβλέπετε, άραγε, επέκταση στο αεροδρόμιο Σπάτων στη δυτική Αθήνα, τι θα κοστίσει στον ελληνικο λαό και βάσει ποιας μεθόδου θα ανατεθεί; 

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός Περιβάλλοντος, Χωροταξίας και Δημοσίων 'Εργων): Με νέο διαγωνισμό, που έχει προκηρυχθεί ήδη. 

ΓΕΩΡΓΙΟΣ ΟΡΦΑΝΟΣ: Θα μας απαντήσετε. Εμείς θέλουμε μία επίσημη απάντηση από τον Υπουργό. Είναι προτιμότερο να υπάρχουν κάποιες δεσμεύσεις, αν και δεν τηρούνται. 

ΠΡΟΕΔΡΕΥΩΝ (Παναγιώτης Σγουρίδης): Κύριε Υπουργέ, αυτά που λέτε διακόπτοντας τον ομιλητή, ούτως ή άλλως, θα τα ξαναπείτε. 

ΓΕΩΡΓΙΟΣ ΟΡΦΑΝΟΣ: Ποιος θα πληρώσει για τις κακοτεχνίες, τις οποίες υπέδειξε πρόσφατα το κλιμάκιο της Νέας Δημοκρατίας, που απαρτιζόταν από τον κ. Μεϊμαράκη, τον κ. Κορκολόπουλο, στο διευθύνοντα σύμβουλο κ. Κίκηρα, για τους σταθμούς του Μετρό; Είναι φανερό ότι η Κυβέρνηση εγκλωβισμένη στο μικρόκοσμο των εσωτερικών της συγκρούσεων είναι ουσιαστικά ανέτοιμη για τη μάχη της προόδου και της ανάπτυξης. 

Οι προσωπικές στρατηγικές, η έλλειψη οράματος, η αριθμολαγνεία και η στυγνή αριθμητική προσέγγιση της ΟΝΕ, έχουν αφαιρέσει τα αντανακλαστικά και από τον κ. Σημίτη και από τον Υπουργό ΠΕ.ΧΩ.Δ.Ε. και από την υπόλοιπη Κυβέρνηση. 

'Εχω τη βεβαιότητα ότι λίγα πράγματα μπορείτε να βελτιώσετε. Ο κ. Σημίτης δεσμώτης και αιχμάλωτος συγχρόνως της Κοινοβουλευτικής Ομάδας του ΠΑ.ΣΟ.Κ., εκβιάζων και εκβιαζόμενος αδυνατεί να οδηγήσει τη χώρα στους δρόμους της Ευρώπης. 'Οσο πιο γρήγορα το καταλάβει και ο ίδιος και η Κυβέρνησή του, θα προσφέρουν μια ύστατη υπηρεσία στην Ελλάδα. Γιατί η Ελλάδα χρειάζεται όραμα και δράση, πράγματα τα οποία παρέχει η Νέα Δημοκρατία. Γιατί για μας η ΟΝΕ δεν είναι αυτοσκοπός, είναι μέσον. Γιατί παλεύουμε για ένα κράτος ισχυρό και δημιουργικό, που θα λειτουργήσει στην Ευρώπη πρωταγωνιστικά και όχι ως ουραγός. Γιατί πιστεύουμε σε μία Ελλάδα που θα μας εμπνέει, κάτι που η Κυβέρνηση του κ. Σημίτη αδυνατεί να πετύχει. 

Κύριε Υπουργέ, μπορείτε να μεταφέρετε το μήνυμα ότι το έστειλε ο λαός και σας το επαναλαμβάνουμε εμείς. Ευχαριστώ. 

(Χειροκροτήματα από την πτέρυγα της Νέας Δημοκρατίας) 

ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κ. Ορφανό. 

Ο κ. Γεώργιος Παναγιωτόπουλος έχει το λόγο. 

ΓΕΩΡΓΙΟΣ ΠΑΝΑΓΙΩΤΟΠΟΥΛΟΣ: Κύριε Υπουργέ, αν δεν είχαμε τη γνώμη ότι για να είναι κανείς Υπουργός ή Πρωθυπουργός πρέπει να διαθέτει ορισμένα στοιχειώδη προσόντα, θα μπορούσα να υποπτευθώ ότι είσθε καθυστερημένοι. Η καθυστέρηση είναι παθολογική κατάσταση και εξηγούμαι. 

'Επρεπε να περάσουν δέκα ή δεκαπέντε χρόνια για να καταλάβετε ότι η ΕΟΚ είναι η μόνη λύση για την Ελλάδα. 'Επρεπε να περάσουν έξι χρόνια για να μας πει προχθές ο Υπουργός Μεταφορών ότι χρειάζεται στρατηγικός επενδυτής για την Ολυμπιακή, πράγμα που σας λέγαμε από παλιά. 'Επρεπε να περάσουν δεκαπέντε χρόνια για να αντιληφθείτε εσείς προσωπικώς ότι τα Σπάτα είναι ένα έργο αναγκαίο για τον τόπο μας. 

Θυμούμαι, κύριε Πρόεδρε, όταν είχα την ευθύνη του Υπουργείου Συγκοινωνιών στην κυβέρνηση του κ. Ράλλη, όπου είχα κάνει το διαγωνισμό για τα χωματουργικά. Είχαμε χαλάσει τα αμπέλια των Σπατιανών με τις μπουλντόζες, αφού τους είχαμε αποζημιώσει παχυλώς με τις γνωστές απαλλοτριώσεις. 



 

  

Σελίδα 849 

'Οταν είχαν μπει οι μπουλντόζες μέσα, ήρθε ο κ. Λαλιώτης συνοδεύων τους Σπατιανούς στο Υπουργείο και μου είπε... 

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός Περιβάλλοντος,Χωροταξίας και Δημοσίων 'Εργων): Εγώ; 

ΓΕΩΡΓΙΟΣ ΠΑΝΑΓΙΩΤΟΠΟΥΛΟΣ: Ναι, εσείς προσωπικώς. 

Και μου είπε ότι μόλις γίνουμε κυβέρνηση το 1981... 

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός Περιβάλλοντος,Χωροταξίας και Δημοσίων 'Εργων): 'Ημουν πολύ μικρός τότε. 

ΠΡΟΕΔΡΕΥΩΝ (Παναγιώτης Σγουρίδης): Είχε αλλοιωμένα χαρακτηριστικά. Δεν ήταν ο ίδιος. 

ΓΕΩΡΓΙΟΣ ΠΑΝΑΓΙΩΤΟΠΟΥΛΟΣ: Το θυμάμαι χαρακτηριστικά. 

Μου είπε ότι μόλις γίνουν κυβέρνηση το 1981, το έργο θα το ματαιώσουν. Και του εξήγησα για ποιους λόγους κατά τη γνώμη μου αυτό το έργο δεν πρέπει να ματαιωθεί. 

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός Περιβάλλοντος,Χωροταξίας και Δημοσίων 'Εργων): 'Οχι εγώ. 

ΓΕΩΡΓΙΟΣ ΠΑΝΑΓΙΩΤΟΠΟΥΛΟΣ: Δεν ξέρω. Νομίζω ότι εσείς ήσασταν. Εν πάση περιπτώσει, δέχομαι την παρατήρηση ότι μπορεί να ήταν κάποιος άλλος από σας. 

ΠΡΟΕΔΡΕΥΩΝ (Παναγιώτης Σγουρίδης): 'Ισως δεν σας βοηθά η μνήμη σας. 

ΓΕΩΡΓΙΟΣ ΠΑΝΑΓΙΩΤΟΠΟΥΛΟΣ: Η μνήμη μου εμένα με βοηθάει, αλλά ίσως κάποιους άλλους δεν θέλει να τους βοηθήσει. 

Το 1996 ήρθε ο κ. Λαλιώτης εδώ στη Βουλή, για να εγκρίνουμε τη σύμβαση των Σπάτων με τα επιχειρήματα που του έλεγα εγώ το 1981. Δηλαδή, έχουμε δεκαπέντε χρόνια καθυστέρηση. Είναι δυνατόν να πληρώνει ο ελληνικός λαός αυτήν την ανικανότητα προσαρμογής στα προβλήματα; 

Το 1980 με όλα τα προβλήματα που είχαμε τότε μετά τη Μεταπολίτευση, ο τότε Πρωθυπουργός κ. Κωνσταντίνος Καραμανλής είχε αντιληφθεί ότι αυτά τα μεγάλα έργα ήταν αναγκαία, για να μπορέσει να αποσυμφορηθεί το λεκανοπέδιο της Αττικής και να ζήσουν οι διαβιούντες, πέντε εκατομμύρια άνθρωποι, στο λεκανοπέδιο. Ησχολούμεθα με το Μετρό και με τα Σπάτα και εσείς μετά το 1981, δηλαδή σε μία περίοδο ειρήνης και κομματικής λειτουργίας ομαλότερης, χωρίς τα προβλήματα της Μεταπολίτευσης, τα πήγατε είκοσι χρόνια πίσω. Εκτός του ότι στερήσατε τους κατοίκους του λεκανοπεδίου από δεκαπέντε χρόνια αναπνοής και ζωής, το κόστος των έργων αυτών τώρα είναι πολλαπλάσιο. Το ίδιο έγινε και με το Μετρό. Το 1981 ανοίξαμε τις δοκιμαστικές σήραγγες, για να πάρουμε δείγματα του υπεδάφους στο Ζάππειο. 

Είχε ξεκινήσει μία διαδικασία, η οποία θα κατέληγε σε ένα διαγωνισμό το 1981. Και είμαστε στο 1998 και ακόμη τα έργα είναι στην αρχή τους. Ποιος πληρώνει αυτό το κόστος; Επαναλαμβάνεται η παρατήρηση που είχε κάνει ο αείμνηστος Κωνσταντίνος Καραμανλής ότι οι 'Ελληνες στερούνται πολιτικής μνήμης. Γι'αυτό και κανείς δεν πληρώνει για τα λάθη του. Ξεχνάνε τι τους κάνουμε. Τώρα κάνουμε πανηγύρια για το Μετρό και εμφανίζεται ως μία θετική εικόνα για την Κυβέρνηση, όταν είναι αυτή υπαίτια γι'αυτήν την καθυστέρηση των δεκάξι ετών . Δηλαδή στο τέλος θα πανηγυρίζουμε που ξεκίνησε ένα έργο, που το είχαμε πρωτοξεκινήσει εμείς από το 1980. Είναι δυνατόν να υπάρχει τέτοια έλλειψη πολιτικής μνήμης; Είναι δυνατόν να περνάμε στον κόσμο ό,τι θέλουμε; 

Εγνατία Οδός: Είναι απορρόφηση το 17%-18%; Είναι ρυθμός απορροφήσεως αυτός; Είναι δυνατόν να μετακυλίεται εκατό και πλέον δισεκατομμύρια σε άλλα έργα δευτερευούσης σημασίας μόνο και μόνο για να μην τα χάσετε, γιατί δεν μπορείτε να τα απορροφήσετε στην Εγνατία; 

'Ερχομαι στην Καβάλα, στην πόλη που πολιτεύομαι. Η παράκαμψη της Καβάλας είναι η αναπνοή της πόλης. Σήμερα, κύριε Πρόεδρε, όπως γνωρίζετε ως γείτων, η Ασία με την Ευρώπη επικοινωνούν από τις καμάρες της Καβάλας. Από το παλιό υδραγωγείο της Καβάλας που είναι μία πύλη, μία καμάρα, επικοινωνεί η Ευρώπη με την Ασία, διαμέσου όλης της παραλίας της πόλεως. Τραντάζεται το σύμπαν όταν περνάνε τα μεγάλα trucks. Η παράκαμψη της πόλης είχε αρχίσει να κατασκευάζεται. Με τους ρυθμούς αυτούς δεν θα προλάβουμε να τη δούμε. Υπολείπονται ορισμένα στοιχειώδη έργα, π.χ. γέφυρες κλπ. Να γίνουν. 

ΠΡΟΕΔΡΕΥΩΝ (Παναγιώτης Σγουρίδης): Θέλετε να καλύψετε και τη δευτερολογία σας, για να τελειώσετε; 

ΓΕΩΡΓΙΟΣ ΠΑΝΑΓΙΩΤΟΠΟΥΛΟΣ: Δεν θα έχω δευτερολογία. Θα την πάρω τώρα. 

ΠΡΟΕΔΡΕΥΩΝ (Παναγιώτης Σγουρίδης): Στα οκτώ λεπτά θα σταματήσετε. 

ΓΕΩΡΓΙΟΣ ΠΑΝΑΓΙΩΤΟΠΟΥΛΟΣ: Θα σταματήσω και θα εξαφανιστώ. 

Κύριε Πρόεδρε, η Εγνατία.... 

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός Περιβάλλοντος, Χωροταξίας και Δημοσίων 'Εργων): Μου επιτρέπετε να σας απαντήσω; 

ΓΕΩΡΓΙΟΣ ΠΑΝΑΓΙΩΤΟΠΟΥΛΟΣ: Μάλιστα. 

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός Περιβάλλοντος- Χωροταξίας και Δημοσίων 'Εργων): 'Οπως γνωρίζετε, ο περιφερειακός δακτύλιος της Καβάλας, αυτή η παράκαμψη που αποτελεί οργανικό τμήμα της Εγνατίας, έχει προχωρήσει αρκετά. Πολλά τμήματα βρίσκονται στο στάδιο της ολοκλήρωσης ή έχουν ολοκληρωθεί. Υπάρχουν δύο κοιλαδογέφυρες που πρέπει να συνδέσουν όλα τα τμήματα των είκοσι χιλιομέτρων. Και αυτές οι κοιλαδογέφυρες έχουν δημοπρατηθεί, είναι στη μία εγκατεστημένος και ο ανάδοχος. Θα ολοκληρωθεί το συντομότερο δυνατόν, γιατί όντως αυτό που περιγράφετε είναι ένα πρόβλημα σημαντικό για την Καβάλα, αλλά και για όλη τη βόρειο Ελλάδα, να περνούν τα φορτηγά ή τα Ι.Χ. μέσα από την Καβάλα. 

ΠΡΟΕΔΡΕΥΩΝ (Παναγιώτης Σγουρίδης): Ορίστε, κύριε Παναγιωτόπουλε. 

ΓΕΩΡΓΙΟΣ ΠΑΝΑΓΙΩΤΟΠΟΥΛΟΣ: Ευχαριστώ, κύριε Υπουργέ. Αλλά πρέπει να σας πω ότι υπάρχει πρόβλημα γι'αυτά που έπρεπε να δημοπρατηθούν. Νομίζω ότι ματαιώθηκαν οι δημοπρασίες, παραιτήθηκαν οι εργολάβοι, στους οποίους είχαν κατακυρωθεί και πάμε σε διαδικασίες που παίρνουν χρόνια. Δεν είναι δυνατόν. Εγώ, αν ήμουν Κυβέρνηση, θα είχα πέσει στην παράκαμψη της Καβάλας για να την τελειώσω μία ώρα αρχύτερα. Πρέπει να αποσυμφορηθεί η πόλη. Πρέπει να λειτουργήσει. Είναι γεγονός αυτό που είπε ο Υπουργός ότι μεγάλο τμήμα του έργου έχει γίνει. Αλλά αυτά που δεν έχουν γίνει με τους νέους διαγωνισμούς, με τις ακυρώσεις με τις παραιτήσεις κλπ. θα πάρουν πολύ χρόνο. 

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός Περιβάλλοντος,Χωροταξίας και Δημοσίων 'Εργων): Κύριε Παναγιωτόπουλε... 

ΠΡΟΕΔΡΕΥΩΝ (Παναγιώτης Σγουρίδης): Σας παρακαλώ, μη διακόπτετε. 

ΓΕΩΡΓΙΟΣ ΠΑΝΑΓΙΩΤΟΠΟΥΛΟΣ: Θέλω να με διακόψει. 

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός Περιβάλλοντος, Χωροταξίας και Δημοσίων 'Εργων): Με απόλυτη προτεραιότητα προωθούμε τις εργασίες σε αυτά τα συγκεκριμένα τμήματα. Διότι συμφωνούμε μαζί σας για το μεγάλο πρόβλημα, που έχει όχι μόνο η Καβάλα αλλά και η βόρειος Ελλάδα. 

ΓΕΩΡΓΙΟΣ ΠΑΝΑΓΙΩΤΟΠΟΥΛΟΣ: Μπορείτε να με διαβεβαιώσετε για ένα χρονοδιάγραμμα; Σε πόσο καιρό θα έχει τελειώσει αυτή η ιστορία; 

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός Περιβάλλοντος, Χωροταξίας και Δημοσίων 'Εργων): Βεβαίως. 

ΓΕΩΡΓΙΟΣ ΠΑΝΑΓΙΩΤΟΠΟΥΛΟΣ: Αυτό με ενδιαφέρει. Τα χρόνια περνάνε. Οι κάθετοι δρόμοι, των οποίων προϋπόθεση είναι η κατασκευή της Εγνατίας και που όλοι έχουμε παραδεχθεί ότι αποτελούν εθνικό στόχο, διότι θα μας συνδέσουν με τα Βαλκάνια, με το εμπόριο, με τον ευρωλιμένα -που υποτίθεται ότι θα γίνει στην Καβάλα και αυτός έχει σταματήσει την τελευταία οκταετία- όλα αυτά αλλάζουν τη ζωή της χώρας. Ο 'Εβρος έχει ανάγκη της Εγνατίας, για να μπορέσει να συντηρηθεί, να κρατηθεί ο πληθυσμός. Αν δεν υπάρξει επικοινωνία, δεν θα γίνει τίποτε. Για όλους αυτούς τους λόγους επερωτούμε τον κύριο Υπουργό και θα θέλαμε συγκεκριμένες απαντήσεις. 


 

  

Σελίδα 850 

ΠΡΟΕΔΡΕΥΩΝ (Παναγιώτης Σγουρίδης): Ο κ. Ανδρέας Καραγκούνης έχει το λόγο. Μήπως θα θέλατε να πάρετε και εσείς τη δευτερολογία σας; 

ΑΝΔΡΕΑΣ ΚΑΡΑΓΚΟΥΝΗΣ: Μάλλον θα τη χρειαστώ. 

ΠΡΟΕΔΡΕΥΩΝ (Παναγιώτης Σγουρίδης): Σας βάζω οκτώ λεπτά εξαρχής. 

ΑΝΔΡΕΑΣ ΚΑΡΑΓΚΟΥΝΗΣ: Κύριε Πρόεδρε, κύριοι συνάδελφοι, πριν αναφερθώ και εγώ σε συγκεκριμένες για ορισμένα έργα παρατηρήσεις, αισθάνομαι την ανάγκη να αναφερθώ σε επισημάνσεις γενικού περιεχομένου επί της ουσίας των διαδραμτιζομένων σήμερα στο χώρο των δημοσίων έργων. 

'Ενας χώρος που κάποτε έσφυζε από ζωντάνια και κινητικότητα, όταν κάποτε τα έργα προχωρούσαν με συνέπεια, οι μελέτες είχαν ένα επίπεδο και οι κατασκευές μία ποιότητα. Σήμερα, δυστυχώς, έχουν τεθεί εκτός ελέγχου, με την πολιτική που εφαρμόζεται. Η φροντίδα της Κυβέρνησης έχει περιοριστεί, κατά τη γνώμη μου, σε δύο στόχους: 

Πρώτον, οι αναθέσεις έργων με μία αδιαφάνεια σε όσα βέβαια ανατίθενται. Και, δεύτερον, στις θεατρικές κυβερνητικές εξαγγελίες, δηλαδή για έργα μακέτες. 

Η στελέχωση του κρατικού μηχανισμού με άτομα μειωμένης ικανότητας και προσόντων που τοποθετήθηκαν από την Κυβέρνηση του ΠΑ.ΣΟ.Κ. σε καίρια πόστα, την οδηγούν καθημερινά από το κακό στο χειρότερο, διότι όλα αυτά τα στελέχη έχουν ως κύριο προσόν την κομματική τους ταυτότητα. 

Αν προσθέσει κανείς τον ανεξέλεγκτο κατακερματισμό των κονδυλίων για μικρά έργα βιτρίνας, τις αδιαφανείς και συχνά νεφελώδεις αναθέσεις έργων και μελετών, τις εύνοιες των υμετέρων και τους παραγκωνισμούς και τις διώξεις των αντιθέτων, την ελλειμματική και προβληματική χρηματοδότηση, τις πτωχεύσεις των τεχνικών εταιρειών, έχει μία ολοκληρωμένη εικόνα της σημερινής πραγματικότητας. Δηλαδή, εικόνα διάλυσης, εγκατάλειψης και μιζέριας. 

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός Περιβάλλοντος, Χωροταξίας και Δημοσίων 'Εργων): Γιατί πτωχεύουν; Γιατί δεν μπορούν να έχουν κέδη. Υπάρχει έλεγχος πια. 

ΑΝΔΡΕΑΣ ΚΑΡΑΓΚΟΥΝΗΣ: Υπάρχουν πολλοί λόγοι και γι'αυτό ευθύνεσθε απόλυτα εσείς.... 

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός Περιβάλλοντος, Χωροταξίας και Δημοσίων 'Εργων): 'Ετσι είναι. Δεν υπάρχουν τα μεγάλα κέρδη των εργολάβων. Οι παχιές αγελάδες έχουν τελειώσει. Τώρα είναι ισχνές οι αγελάδες. 

ΠΡΟΕΔΡΕΥΩΝ (Παναγιώτης Σγουρίδης): Δεν πρόκειται να τελειώσει έτσι η επερώτηση, αν συνεχίσετε τις διακοπές, κύριε Υπουργέ. 

ΑΝΔΡΕΑΣ ΚΑΡΑΓΚΟΥΝΗΣ: Εγώ δεν ενδιαφέρομαι για τις εταιρείες, κύριε Υπουργέ, εγώ ενδιαφέρομαι για τα δημόσια έργα. 

Κάποτε λέγαμε για ένα έργο που καθυστερεί, ότι αφού ξεκίνησε θα τελειώσει. Τώρα όμως δεν μπορούμε. Και αναρωτιόμαστε βέβαια, θα τελειώσει ποτέ αυτό το έργο; Είναι μία γενική πεποίθηση. 'Ομως, τίποτε δεν είναι τυχαίο, διότι παράλληλα διαφαίνεται ότι κρύβεται και η πολιτική σκοπιμότητα. Παραδείγματος χάριν, ανατίθεται η μελέτη στη μέση της κυβερνητικής τετραετίας, ώστε πριν από την εκπνοή της να μην υπάρχει η λεγόμενη "ωριμότητα του έργου". Αυτό συμβαίνει με την ανάθεση και την εκτέλεση, για να φαίνεται, κατά τη γνώμη μου, ότι κάτι γίνεται. 

'Ενα παράδειγμα: Ο οδικός άξονας Ηγουμενίτσας-Πατρών-Πύργου-Καλαμάτας, ο οποίος βρίσκεται στο στάδιο των προκαταρτικών μελετών από το 1995. Καταθέτω και το σχετικό πίνακα. 

(Στο σημείο αυτό ο Βουλευτής κ. Ανδρέας Καραγκούνης καταθέτει για τα Πρακτικά το σχετικό πίνακα, ο οποίος έχει ως εξής: 

Σελίδα 851 
Η σελίδα σε PDF 
  


 

  

Σελίδα 852 

ΑΝΔΡΕΑΣ ΚΑΡΑΓΚΟΥΝΗΣ: Επίσης, θα πρέπει να προσθέσω πολλά έργα που ξεκινούν και οι κατασκευές έχουν πλήρη ανωριμότητα, π.χ. η παράκαμψη του Αγρινίου, που ενδιαφέρει και το φίλο και συνάδελφο Υφυπουργό, τον κ.Βερελή, ένα έργο που ξεκίνησε υποτίθεται και φαίνεται ότι θα τελειώσει σε μία δεκαετία, δεν έχει ακόμη οριστική μελέτη για τη γεφύρωση του Αχελώου. 

'Ολα αυτά έχουν υποπέσει στην αντίληψη της Ευρωπαϊκής 'Ενωσης, η οποία δυσπιστεί και εξ αυτού του λόγου επιβάλλει συμβούλους για την παρακολούθηση των έργων. Αυτό είναι γεγονός που μας προσβάλλει και μας προβληματίζει. 

(Στο σημείο αυτό την Προεδρική 'Εδρα καταλαμβάνει ο Α'Αντιπρόεδρος της Βουλής κ. ΠΑΝΑΓΙΩΤΗΣ Ν. ΚΡΗΤΙΚΟΣ) 

Ας έλθουμε ειδικότερα στα μεγάλα έργα, ΠΑΘΕ, Εγνατία, Ρίο-Αντίρριο, δυτικός άξονας. Κατ'αρχάς θέλω να ρωτήσω: 'Εχει καταλάβει η Κυβέρνηση ότι το Ρίο-Αντίρριο, που ξεκίνησε με καθυστέρηση μίας ολόκληρης τετραετίας, δεν αντέχει άλλη καθυστέρηση και πρέπει να επιταχυνθούν οι ρυθμοί; 

Επ'αυτού σας ερωτώ: Τι προβλέπει το χρονοδιάγραμμα του έργου για τις προσβάσεις προς τη γέφυρα; 'Εχει εξασφαλιστεί η σχετική χρηματοδότηση; Συγκεκριμένα, όσον αφορά το δρόμο Ιτέα-Ναυπάκτου, όπου περιλαμβάνεται στη σύμβαση της γέφυρας ότι πρέπει να βελτιωθεί ή ακόμα να γίνει νέα χάραξη, τι έχει γίνει; Η εξέλιξη του έργου χρονικά και κατασκευαστικά βρίσκεται σε αντιστοιχία με εκείνη των εκατέρωθεν μεγάλων οδικών αξόνων Αντιρρίου-Ιωαννίνων, Πάτρας-Κορίνθου; 

Από ό,τι φαίνεται από την απάντησή σας, κύριε Υπουργέ, την οποία και θα καταθέσω, προκύπτει από του παρόντος, ότι μόνο από την Κόρινθο μέχρι την Κατερίνη έχετε μελέτες και κάποιας μορφής χρηματοδότηση για την κατασκευή των έργων. 

Πείτε μας, δεν είναι έργο προτεραιότητος; Γιατί για τη Νέα Δημοκρατία είναι. 

Θα ήθελα, επίσης, να αναφερθώ επ'ολίγον και στα υδραυλικά έργα. 

'Ολοι μας ξέρουμε -και βεβαίως και εμένα με απασχολεί ιδιαίτερα για την περιοχή μας- ότι η Αιτωλοακαρνανία είναι ένας νομός πλούσιος σε υδάτινους πόρους και θα προκύψει ένα μεγάλο πρόβλημα για το μέλλον με τα υδροηλεκτρικά έργα και τα αρδευτικά έργα, είτε με μικρά φράγματα είτε με μεγαλύτερα φράγματα. Βεβαίως, δεν είναι θέμα κατά αποκλειστικότητα δικό σας, αλλά είναι θέμα που εμμέσως εγγίζει και εσάς. Διότι, απ'ό,τι φαίνεται, παίρνουν άδειες γι'αυτά τα έργα. 

Θα ήθελα να ρωτήσω, τι υποδομή υπάρχει; Και με την αποκέντρωση που γίνεται μπορεί κάθε μελετητικό γραφείο να κάνει τέτοια έργα; Γιατί αυτά είναι εν δυνάμει μεγάλος κίνδυνος. 'Εχει εξασφαλιστεί, λοιπόν, το νομοθετικό πλαίσιο για την πορεία και για την επίβλεψη τέτοιων έργων; Νομίζω, ότι επειδή είναι ένα γεγονός το οποίο θα έλθει σύντομα και ευρύτερα, θα πρέπει να το προσέξετε πάρα πολύ. 

Θα ήθελα, επίσης, να πω ορισμένα πράγματα για τα αντιπλημμυρικά έργα. Γιατί εμείς πρόσφατα στην Αιτωλοακαρνανία και ιδιαίτερα στη Ναύπακτο παρ'ολίγο να θρηνήσουμε ζωές. Τι γίνεται; Πού πάνε τα έργα αυτά; Τα εξήγγειλε η Κυβέρνηση με μία τετραμερή επιτροπή Υπουργών. Δεν είδαμε επί του παρόντος τίποτα. Θα προχωρήσουν και αυτά τα έργα; 

Αυτά είχα να πω. Θα απαντήσω ξανά, αν χρειαστεί, στο λεπτό που μου απομένει στη δευτερολογία μου. 

Ευχαριστώ πολύ. 

(Χειροκροτήματα από την πτέρυγα της Νέας Δημοκρατίας) 

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Κεφαλογιάννης έχει το λόγο. 

ΕΜΜΑΝΟΥΗΛ ΚΕΦΑΛΟΓΙΑΝΝΗΣ: Κύριε Πρόεδρε, πέρα από τις όποιες αιτιάσεις για πράξεις και παραλείψεις του ΠΕ.ΧΩ.Δ.Ε και της πολιτικής του ηγεσίας, οφείλουμε να συγχαρούμε και τον Υπουργό και τον Υφυπουργό, γιατί κάθε φορά που τίθεται επερώτηση για θέματα αρμοδιότητάς τους, παρευρίσκονται εδώ σαν μία εξαίρεση σε ένα θλιβερό κανόνα αυτής της Κυβέρνησης, η οποία στέλνει πάντα τους Υφυπουργούς, πολλές φορές αναρμόδιους στο συγκεκριμένο θέμα, να απαντήσουν στις επερωτήσεις της Αντιπολίτευσης. 

Θα ήθελα στα όσα σημαντικά είπαν οι συνάδελφοι Βουλευτές, να πω δύο λόγια για τις κακοτεχνίες, που είναι αποτέλεσμα της έλλειψης επικαιροποιημένων μελετών και τεχνικών προδιαγραφών των υπό εκτέλεση έργων. 

'Ολα γίνονται στο πόδι. Αποτελούν δε αντιγραφή κάποιας άλλης μελέτης που δεν έχει καμία σχέση με το έργο. Το ίδιο ακριβώς γίνεται και με τα μεγάλα έργα, όπου η Κυβέρνηση συνηθίζει τα τελευταία χρόνια να περνάει από την κολυμβίθρα του Σιλωάμ, δηλαδή το Ελληνικό Κοινοβούλιο, τις συμβάσεις αυτές. 'Ομως οι υπερβάσεις είναι καθημερινές. Προκύπτουν από στοιχεία απαντήσεων σε ερωτήσεις Βουλευτών της Αντιπολίτευσης -τα έχω στη διάθεσή σας- αλλά και από τις συνεχείς υπερβάσεις στα διάφορα στάδια εκτέλεσης των μεγάλων έργων όπως είναι τα Σπάτα και το Μετρό. 

Σαν αποτέλεσμα όλων αυτών το Υπουργείο Δημόσιας Τάξης εξέδωσε ανακοίνωση πριν από μερικούς μήνες, με την οποία οι υπηρεσίες της τροχαίας έχουν επισημάνει σαράντα οκτώ επικίνδυνα σημεία στις εθνικές οδούς Πατρών - Αθήνας - Θεσσαλονίκης και Κορίνθου - Τριπόλεως. 

Για κακοτεχνίες που έχουν προκαλέσει δεκάδες θανατηφόρα ατυχήματα. 

Επίσης -και χρησιμοποιώ στοιχεία τα οποία δίνουν στη δημοσιότητα οι κυβερνητικοί φορείς- από τις εκθέσεις που κατέθεσε το Υπουργείο Εθνικής Οικονομίας στη Βουλή πριν από ένα εξάμηνο έκθεση του επιλεγμένου από το ΥΠ.ΕΘ.Ο συμβούλου δειγματοληπτικών ελέγχων ποιότητας έργων υποδομής του γνωστού ΕΣΠΕΛ, προκύπτουν τεράστιας έκτασης κακοτεχνίες σε σειρά από συγχρηματοδοτούμενα με την Ευρωπαϊκή 'Ενωση έργα, κακοτεχνίες στην κατασκευή ακόμη και πολλών σχολικών κτιρίων. 

Θα καταθέσω σχετικό πίνακα στη Βουλή για χρήση των συναδέλφων. 

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός Περιβάλλοντος,Χωροταξίας και Δημοσίων 'Εργων): Τον έχουμε καταθέσει εμείς. 'Εχουμε καταθέσει όλην την έκθεση. 

ΕΜΜΑΝΟΥΗΛ ΚΕΦΑΛΟΓΙΑΝΝΗΣ: Να το λάβετε λοιπόν υπόψη σας, κύριε Υπουργέ, να συνεννοηθείτε με το ΥΠ.ΕΘ.Ο. Δεν ξέρω αν το ΥΠ.ΕΘ.Ο. θέλει να σας κρίνει αυστηρότερα από την Αντιπολίτευση, αλλά όταν έχουμε μια σειρά από σχολικά κτίρια που παρουσιάζονται προβλήματα στο σκυρόδεμα, Θέτουμε σε κίνδυνο τη ζωή εκατοντάδων παιδιών και μάλιστα σε ιδιαίτερα σεισμογενείς περιοχές, όπως είναι η Πάτρα, η Κρήτη και άλλες περιοχές. Είναι γραμμένα σ'αυτήν την έκθεση του ΕΣΠΕΛ, την οποία έχει υπόψη η Ευρωπαϊκή 'Ενωση και χαίρομαι πολύ που την έχετε καταθέσει στη Βουλή, αλλά αυτό δεν σας απαλλάσει από τις ευθύνες τις οποίες έχετε για την επίβλεψη αυτών των έργων. 

Παρ'όλα αυτά λοιπόν, κύριε Υπουργέ, η Κυβέρνηση αρνείται να εφαρμόσει το νόμο που η ίδια ψήφισε και τόσο διαφήμισε πολλές φορές, δαπανώντας μάλιστα τεράστια ποσά από την Ευρωπαϊκή 'Ενωση. Τέσσερα χρόνια και τρεις μήνες από τη δημοσίευση του σχετικού νόμου, του ν.2229/1994, το ΠΕ.ΧΩ.Δ.Ε. σκοπίμως αμελεί να συντάξει και να υπογράψει το σχετικό προεδρικό διάταγμα, με το οποίο θα ρυθμίζονται τα της επιβολής προστίμων στις εργοληπτικές επιχειρήσεις, που παραβαίνουν τις συμβατικές τους υποχρεώσεις. Δεν λαμβάνεται κανένα μέτρο εναντίον εκείνων των εργολάβων, που κερδοσκοπούν σε βάρος της ασφάλειας των Ελλήνων πολιτών και του δημοσίου χρήματος. 

( Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 

Ας πάρω και εγώ, κύριε Πρόεδρε, δύο λεπτά από τη δευτερολογία μου. 

Και το ερώτημα που τίθεται είναι, με ποιο νόμο και ποιο προεδρικό διάταγμα έχει επιβάλει το Υ.ΠΕ.ΧΩ.Δ.Ε. πρόστιμα στους εργολάβους γι'αυτές τις κακοτεχνίες. 'Οχι τι πρόστιμα, κύριε Υπουργέ, έχει επιβάλει το Υ.ΠΕ.ΧΩ.Δ.Ε., αλλά πόσα έχουν τελεσιδικήσει. Διότι εγώ ισχυρίζομαι και ελπίζω να μου δώσετε άλλα στοιχεία, εσείς ότι ουδέποτε το ΠΕ.ΧΩ.Δ.Ε. στη μεταπολεμική του ιστορία έχει καταπέσει και έχει εισπράξει 



 

  

Σελίδα 853 

εγγυητική επιστολή. Και επειδή τα ύψη των εγγυητικών επιστολών σε σχέση με τις κακοτεχνίες είναι πολλαπλάσια, συμφέρει τους εργολάβους να παραβιάζουν τις συμβατικές υποχρεώσεις, αφού το κόστος είναι πολύ μικρότερο απ'αυτό που καρπούνται απ'αυτές τις κακοτεχνίες. Αν χρειαστεί, θα σας πω ένα παράδειγμα και περισσότερα στοιχεία στη δευτερολογία μου. 

Κύριε Υπουργέ, το όλο σύστημα πάσχει νοσεί. Πάσχει στο επίπεδο των μελετών, στο επίπεδο της εκτέλεσης και στο επίπεδο του ελέγχου. Πολύ δεν φοβάμαι ότι εγκλωβισμένοι, αφ'ενός μεν στο να δείξετε έργο, αφ'ετέρου δε σ'αυτούς τους λίγους ισχυρίζομαι φίλους της Κυβέρνησης έχοντες και κατέχοντες, δεν τολμάτε να εφαρμόσετε τους νόμους, που εσείς διαφημίσατε, όπως το προεδρικό διάταγμα που σας ανέφερα και το οποίο θα μπορούσε να δώσει δύναμη στα χέρια σας και ώθηση στα έργα αυτά, για την ορθή και χρηστή εκτέλεση των δημοσίων έργων. 

Δεν θέλω να προχωρήσω παρακάτω, το μόνο που θέλω να πω ακόμα είναι: ρίξτε και μια ματιά στις εκθέσεις του Ελεγκτικού Συνεδρίου, για να δείτε σε ποια επίπεδα δίδονται τα έργα και πόσες φορές τα έχει πληρώσει το κράτος,όταν έχουν ήδη ολοκληρωθεί οι εργασίες κατασκευής τους. Σας ευχαριστώ πολύ. 

(Χειροκροτήματα από την πτέρυγα της Νέας Δημοκρατίας) 

(Στο σημείο αυτό ο Βουλευτής κ. Εμμανουήλ Κεφαλογιάννης καταθέτει για τα Πρακτικά τα προαναφερθέντα έγγραφα, τα οποία έχουν ως εξής: 

Σελίδα 854 εώς και 858
σε PDF 



 

  

Σελίδα 859 

ΠΡΟΕΔΡΕΥΩΝ (Παναγιώτης Ν. Κρητικός): Ολοκληρώσατε και τη δευτερολογία σας, όπως βλέπετε, δεν δικαιούσθε άλλη! 

Ο Υπουργός Περιβάλλοντος, Χωροταξίας και Δημοσίων 'Εργων έχει το λόγο. 

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός Περιβάλλοντος, Χωροταξίας και Δημοσίων 'Εργων): Κύριοι συνάδελφοι, η επερώτηση που έχουν καταθέσει οι Βουλευτές της Νέας Δημοκρατίας μας δίνει μια ευκαιρία να παρουσιάσουμε και την εξέλιξη ενός γιγαντιαίου προγράμματος, που έχει το Υπουργείο ΠΕΧΩΔΕ για την περίοδο 1994-2000. Πρόκειτα για ένα γιγαντιαίο πρόγραμμα πρωτόγνωρο για την ιστορία της χώρας μας, γιατί οι συνολικοί πόροι ανέρχονται περίπου στα τέσσερα τρισεκατομμύρια τριακόσια δισεκατομμύρια (4.300.000.000.000) και επειδή με αυτό το πρόγραμμα δίνουμε λύσεις και απαντήσεις σε χρόνια αιτήματα για τον εκσυγχρονισμό των υποδομών μας. Με αυτά τα έργα αποκτά σύγχρονη υποδομή η χώρα, υποδομή που συσχετίζεται ή ενσωματώνεται και με τα ευρωπαϊκά δίκτυα. Αυτή η υποδομή βεβαίως έχει πολύ μεγάλη σημασία, γιατί δημιουργεί άλλους όρους και άλλες προϋποθέσεις και για τη βιώσιμη ανάπτυξη της χώρας μας, αλλά και για την ισόρροπη ανάπτυξη της χώρας μας, διότι η κάθε περιφέρεια έχει τη δική της πια ταυτότητα και τις δικές της δυνατότητες να αναπτυχθεί. 

Οι συνάδελφοι με το κείμενο της επερώτησης αλλά και με τις αγορεύσεις τους έθεσαν αρκετά θέματα. Θα προσπαθήσω να είμαι πάρα πολύ συγεκριμένος στις απαντήσεις. Πριν όμως θα ήθελα να κάνω πολύ συνοπτικά ορισμένες αναφορές στις ομιλίες τους. 

Ο κ. Ορφανός ξεκίνησε με μια τοποθέτηση σε σχέση με την ψήφο εμπιστοσύνης, επειδή δεν πρόλαβε να μιλήσει προχθές. Πιστεύω, κύριε Ορφανέ, ότι την απάντηση για την ψήφο εμπιστοσύνης την έδωσε η ελληνική Βουλή. Η Κυβέρνησή μας ήταν και είναι ισχυρή, η Κυβέρνησή μας έχει ένα πρόγραμμα διαχρονικό, το πρόγραμμα σύγκλισης με τις άλλες χώρες της Ευρώπης και με αυτό το πρόγραμμα θα προχωρήσουμε. Είμαστε και σίγουροι και αισιόδοξοι ότι στο τέλος του 1999 θα έχουμε καλύψει τους στόχους και τα κριτήρια που θα εντάσσουν τη χώρα ισότιμα στην Οικονομική και Νομισματική 'Ενωση. Βεβαίως, όπως είναι γνωστό, το πρόγραμμα το αναπτυξιακό θα έχει συνέχεια και θα έχει κλιμάκωση, γιατί με το τέλος του Δεύτερου Κοινοτικού Πλαισίου Στήριξης το 2000, ακριβώς, αρχίζει ένα νέο Κοινοτικό Πλαίσιο Στήριξης, που οι συνολικοί του πόροι, εθνικοί και ευρωπαϊκοί, πιστεύω ότι θα ανέρθουν, περίπου, στα δεκαπέντε τρισεκατομμύρια (15.000.000.000.000). Κατά συνέπεια δεν θα έχουμε μόνο ένα κεκτημένο, το κεκτημένο της ισότιμης ένταξης στην Οικονομική και Νομισματική 'Ενωση, θα έχουμε και ένα άλλο κεκτημένο, το κεκτημένο της συνέχειας και της κλιμάκωσης των ρυθμών της ανάπτυξης της χώρας μας. 

Ο κ. Παναγιωτόπουλος είπε ότι το ΠΑ.ΣΟ.Κ. έχει μια χρονική υστέρηση ως προς το να αντιληφθεί τα θέματα, ή να τα ενσωματώσει στο πρόγραμμά του. 

Πιστεύω ότι η κριτική που έκανε το ΠΑ.ΣΟ.Κ. από το 1974 μέχρι το 1981 ήταν μία κριτική γόνιμη και ουσιαστική και μπορούμε να πούμε ότι είχε θέσει ορισμένα ερωτήματα για ορισμένα έργα ζωτικής σημασίας, πρώτον, για τη σκοπιμότητά τους και, δεύτερον, για την προτεραιότητά τους. 

Είναι όμως γεγονός ότι μετά από το 1981, 1983, 1984, 1985, ξεκίνησε η διαδικασία ορισμένων μεγάλων έργων, τα οποία σήμερα βρίσκονται σε εξέλιξη. Και αυτό γιατί τα έχει ενσωματώσει μέσα στο αναπτυξιακό του πρόγραμμα το ΠΑ.ΣΟ.Κ. και οι κυβερνήσεις του διαδοχικά από το 1981 και μετά. 

Επί παραδείγματι, για το Μετρό της Αθήνας είναι γεγονός ότι με παρέμβαση του αείμνηστου Αντώνη Τρίτση τότε καθυστέρησε περίπου τρία χρόνια.'Ομως, από το 1985 άρχισε πάλι η διαδικασία με δημοπράτηση, που έγινε από το Υ.ΠΕ.ΧΩ.Δ.Ε. -ήταν τότε Υπουργός, αν δεν κάνω λάθος, ο κ. Τσοχατζόπουλος ή ο κ. Κουλουμπής- και ως συνέχεια αυτού του διαγωνισμού φθάσαμε στην ανάθεση του έργου το 1990-1991 από τον κ. Μάνο. Αυτή είναι η αλήθεια. 

Για το Ρίο-Αντίρριο: Από μας είχε ξεκινήσει. Κηρύχθηκε άγονος ο πρώτος διαγωνισμός, ο δεύτερος και ο τρίτος τελεσφόρησε και έχουμε υπογράψει μία σύμβαση και έχει ξεκινήσει το έργο, αγαπητέ κύριε Καραγκούνη. Μάλιστα αυτό το έργο είναι ένας κόμβος κρίσιμος, γιατί αποτελεί προέκταση και του ολοκληρωμένου δικτύου Πατρών-Αθηνών-Θεσσαλονίκης-Ευζόνων, αλλά και γιατί αποτελεί τον κρίσιμο κρίκο για το λεγόμενο δυτικό άξονα, που ορισμένα έργα αυτήν τη στιγμή είναι υπαρκτά, είναι ορατά σ'αυτόν. Συγκεκριμένα αναφέρω τις παρακάμψεις του Αγρινίου και της 'Αρτας ή τη ζεύξη Ακτίου-Πρέβεζας, που είναι συνδυαστικό έργο και αυτό. Τις περισσότερες λεπτομέρειες θα σας τις δώσει ο κ. Βερελής. 

Θα ήθελα να σας πω με κατηγορηματικότητα ότι ο Δυτικός 'Αξονας αποτελεί για μας μία προτεραιότητα και γι'αυτό έχουμε διασφαλίσει πόρους για τις ολοκληρωμένες μελέτες όλων των τμημάτων του δυτικού άξονα, ύψους περίπου οκτώ δισεκατομμυρίων (8.000.000.000) δραχμών, για να είμαστε έτοιμοι το 2000, που θα είναι και ο χρόνος έναρξης του τρίτου Κοινοτικού Πλαισίου Στήριξης, να προχωρήσουν σημαντικά τμήματα και με ολοκληρωμένο σχεδιασμό να έχει αρχή, μέση, τέλος, αυτός ο κρίσιμος άξονας. 

Ο κ. Κεφαλογιάννης με την τοποθέτησή του αναφέρθηκε σε στοιχεία για την ποιότητα των έργων και των εργασιών, τα οποία έχουμε καταθέσει. Αυτήν την προσπάθεια του ελέγχου όλων των έργων σε όλη την Ελλάδα, σε όποια κλίμακα και αν αναφέρεται το έργο -και όποιος οργανισμός το κάνει και όποιο Υπουργείο το κάνει και όποια νομαρχία ή δήμος το κάνει- την έχει ξεκινήσει το Υ.ΠΕ.ΧΩ.Δ.Ε. σε συνεργασία και με το Υπουργείο Εθνικής Οικονομίας και με τις υπηρεσίες της Κοινότητας και είναι διπλός έλεγχος. Εμείς έχουμε τους επιθεωρητές των δημοσίων έργων, που κάνουν τους ελέγχους και έχουμε και τον ειδικό σύμβουλο ελέγχου ποιότητας, το λεγομένο εσπέλ, που κάνει δειγματολειπτικούς ελέγχους. Θα έρθω όμως σε αυτό. 

Αυτά που δημοσιεύονται στις εφημερίδες για καταγραφή κακοτεχνιών έχουν ξεκινήσει με δική μας πρωτοβουλία και είμαστε εμείς εκείνοι που αφ'ενός μεν ελέγχουμε τις κακοτεχνίες, αφ'ετέρου επιβάλλουμε τα πρόστιμα για την αποκατάστασή τους. Μόνο για το τμήμα Κορίνθου-Υλίκης έχουν επιβληθεί πρόστιμα για την αποκατάσταση κακοτεχνιών, που δεν μπορούν να τα αποφύγουν οι εργολάβοι, περίπου δύο δισεκατομμύρια (2.000.000.000) δραχμές. 

ΕΜΜΑΝΟΥΗΛ ΚΕΦΑΛΟΓΙΑΝΝΗΣ: Δεν εισπράττονται. 

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός Περιβάλλοντος, Χωροταξίας και Δημοσίων 'Εργων):'Οχι, όχι. Επιβάλλεται να τα αποκαταστήσουν. Αν δεν τα αποκαταστήσουν, τα αποκαθιστά το ελληνικό δημόσιο και είναι υποχρεωμένοι οι εργολάβοι να τα πληρώσουν. Γιατί εμείς αυτήν τη στιγμή έχουμε θέσει σε λειτουργία ορισμένα τμήματα του έργου, αλλά δεν τα έχουμε παραλάβει. Για να τα παραλάβουμε πρέπει να έχουν μια ταυτότητα τεχνική, όπως την έχει προδιαγράψει η αρχική σύμβαση. 

ΕΥΑΓΓΕΛΟΣ ΜΕΪΜΑΡΑΚΗΣ: Τα δίνετε όμως σε χρήση. 

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός Περιβάλλοντος Χωροταξίας και Δημοσίων 'Εργων): Δεν μπορούμε να τα κρατούμε. 'Αλλο το ένα, άλλο το άλλο. 

ΕΥΑΓΓΕΛΟΣ ΜΕΪΜΑΡΑΚΗΣ: Μα θα σκοτωθούν. 

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός Περιβάλλοντος, Χωροταξίας και Δημοσίων 'Εργων): Σε παρακαλώ! 

Τα τμήματα που δίνουμε σε χρήση είναι πολύ καλύτερη η διατομή τους, πολύ καλύτερη η κατάστασή τους, απο εκείνα που αντικαθιστούμε. 

ΕΥΑΓΓΕΛΟΣ ΜΕΪΜΑΡΑΚΗΣ: Θα σκοτωθούν, κύριε Υπουργέ. 

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός Περιβάλλοντος, Χωροταξίας και Δημοσίων 'Εργων): Δεν είναι έτσι, κύριε Μεϊμαράκη. Αυτο γίνεται πάντα. 

ΙΩΑΝΝΗΣ ΚΕΦΑΛΟΓΙΑΝΝΗΣ: Μου επιτρέπετε ένα λεπτό; 

ΠΡΟΕΔΡΕΥΩΝ (Παναγιώτης Ν. Κρητικός): 'Οχι, θα παρακαλέσω να μην γίνονται διακοπές. 

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός Περιβάλλοντος, 



 

  

Σελίδα 860 

Χωροταξίας και Δημοσίων Εργων): Θα σας απαντήσουμε πάλι. Θα παρακαλέσω, κύριε Κεφαλογιάννη, να μας προσέξετε. Θα μιλήσει και ο κ. Βερελής επ' αυτού, πιο συγκεκριμένα. 

Κύριοι συνάδελφοι, πιστεύω ότι είναι επιτακτική ανάγκη, όλες οι πολιτικές και οι κοινωνικές δυνάμεις με τους φορείς τους να κρίνουν και να ελέγχουν την κάθε κυβέρνηση, πάντα με ευθύνη και νηφαλιότητα, χωρίς μηδενισμούς και κινδυνολογίες, γιατί οι πόροι για τα δημόσια έργα έχουν συνέχεια και παράγουν ένα συνολικό, θετικό, κοινωνικό αποτέλεσμα. 

Εμείς, στο Υπουργείο Περιβάλλοντος, Χωροταξίας και Δημοσίων 'Εργων, για κάθε έργο έχουμε μία χάρτα διαφάνειας, γιατί οι αποφάσεις μας λαμβάνονται με πίστη στη νομιμότητα και τη διαφάνεια, με πίστη στον υγιή ανταγωνισμό και βεβαίως με πίστη στην προάσπιση και τη διασφάλιση του δημοσίου συμφέροντος. Είναι αλήθεια ότι έχουμε κάνει πολύ σημαντικές προσπάθειες και αυτές οι προσπάθειες φέρνουν καρπούς. 

Είπα πριν, διακόπτοντας κάποιο συνάδελφο, ότι έχει γίνει μία μελέτη από την Εθνική και την Εμπορική Τράπεζα και αν δεν κάνω λάθος και από την ΕΤΕΒΑ, κατά παραγγελία του ελληνικού δημοσίου, του ΥΠΕΧΩΔΕ, όπου έχει πια φανεί περίτρανα ότι μετά το 1994, ενώ ο συνολικός τζίρος των εργοληπτικών εταιρειών, των κατασκευαστικών εταιρειών έχει αυξηθεί σημαντικά, τα κέρδη τους έχουν μειωθεί. Πιστεύω ότι έχουν μειωθεί, διότι υπάρχει έλεγχος και υπάρχει παρέμβαση. 

Αυτή είναι μια σημαντική διαπίστωση και θα καταθέσω την έκθεση, κύριε Κεφαλογιάννη, είναι χρήσιμη και για σας και για όλους μας. 

Επίσης, θα ήθελα να σας αναφέρω ότι σήμερα στην Ελλάδα είναι ορατά είκοσι χιλιάδες έργα, που έχουν εξελιχθεί ή έχουν ολοκληρωθεί, σε κάθε γωνιά της Ελλάδος. Αυτά, λοιπόν, τα είκοσι χιλιάδες έργα δεν μπορεί να τα αμφισβητήσει κανείς και μπορούμε να πούμε ότι το κάθε έργο είναι ένα μικρό ή μεγάλο βήμα, που πρέπει να κάνει η Ελλάδα για να είναι πιο σύγχρονη, πιο ανταγωνιστική, πιο ισχυρή και πιο δημιουργική. Για να είναι η Ελλάδα του 21ου αιώνα, όπως την έχουμε φανταστεί εμείς και όλοι οι πολίτες της Ελλάδας, αλλά και σύμφωνα με τις προσδοκίες και τις ελπίδες μας. 

Κύριοι συνάδελφοι, στην αναφορά της επερώτησής σας για τις μελέτες, θα ήθελα να σας πω ότι έχουμε κάνει σημαντικά βήματα, που κατοχυρώνουν και τη διαφάνεια ως προς την ανάθεση των μελετών, αλλά κατοχυρώνουν και προσδιορίζουν την ταυτότητα κάθε φορά της όποιας μελέτης, γιατί πιστεύουμε ότι μία από τις κακοδαιμονίες δεκάδων ετών, ως προς τα δημόσια έργα, ήταν οι μελέτες. Ακριβώς γι' αυτόν το λόγο έχουμε κάνει μία συγκεκριμένη παρέμβαση σ' αυτό. Δηλαδή, να υπάρχει ολοκληρωμένη μελέτη με ταυτότητα, με συμβατικό χρόνο εκτέλεσης και συμβατικό κόστος. 

ΝΙΚΟΛΑΟΣ ΓΚΑΤΖΗΣ: Μελέτη κατασκευής; 

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός Περιβάλλοντος Χωροταξίας και Δημοσίων 'Εργων): 'Οχι, για τις μελέτες λέω. 

Οι μελέτες, που αναθέτουμε εμείς, από το 1994 γίνονται στην συντριπτική τους πλειοψηφία, βάσει του ν.716. Συμφωνούμε ότι πρέπει να τροποποιηθεί αυτός ο νόμος και να αλλάξει. Είμαστε στην ευχάριστη θέση να σας πούμε ότι έχουν τελειώσει όλες οι διαδικασίες διαλόγου με τους κοινωνικούς και επιστημονικούς φορείς -θα αναφερθεί ο κ. Βερελής- και έχει ετοιμασθεί το σχέδιο νόμου, θα κατατεθεί για διάλογο και στα κόμματα και πιστεύουμε ότι μέσα στους επόμενους μήνες μπορεί να κατατεθεί και να ψηφισθεί από την ελληνική Βουλή. 

Επίσης, θα ήθελα να σας πω ότι απο το 1994 και μετά οι αναθέσεις γίνονται με διαφάνεια και πάντα με αναφορά στο ν.716 και βεβαίως και με τους όρους που θέτει η κοινοτική οδηγία 9250, γιατί αυτή η οδηγία αποτελεί και ένα συμβατικό όρο κατά τη διεκπεραίωση των μελετών. 

Επίσης, ως προς την υπέρβαση του κόστους,θα ήθελα να σας πω ότι υπάρχει συγκεκριμένη αναφορά,ότι δεν μπορεί να γίνει υπέρβαση πάνω από το 50% του προσδιορισμένου κόστους της αρχικής μελέτης και αυτό γίνεται πάντα με σύμφωνη γνώμη, με γνωμοδότηση του συμβουλίου μελετών. Ξέρετε ότι στο συμβούλιο μελετών δεν μετέχουν μόνο εκπρόσωποι του Υπουργείου, μετέχουν και εκπρόσωποι του Τεχνικού Επιμελητηρίου, των εργοληπτικών επιμελητηρίων, αλλά και από το σύνδεσμο των μελετητών. 

Επίσης, θα ήθελα να σας πω ότι από το 1994 μέχρι σήμερα έχουμε αναθέσει εκατόν πενήντα τέσσερις μελέτες διαφόρων κατηγοριών, ως Υ.ΠΕ.ΧΩ.ΔΕ., σε τετρακόσια ενενήντα τέσσερα διαφορετικά γραφεία ή σε μεμονωμένους μελετητές. Ο αριθμός αυτός αποδεικνύει μια πρωτοφανή διασπορά στις αναθέσεις έργων. Και είναι πολύ λίγες οι περιπτώσεις που έχουν πάρει δύο ή τρεις μελέτες ως γραφεία. Αυτό δείχνει ότι δεν υπάρχει κανένας σκοτεινός μηχανισμός και καμία γκρίζα περιοχή στη διαδικασία της ανάθεσης. Επίσης, σε ό,τι αφορά το κόστος, δεν υπάρχει πάνω από 50% υπέρβαση. Εδώ θα ήθελα να σας πω, αγαπητοί συνάδελφοι -και καταθέτω εδώ έναν πίνακα, για να αποδείξω του λόγου το αληθές- με ποια διαδικασία αναθέτουμε πάντα με το ν.716 κατά τη συντριπτική πλειοψηφία και με συγκεκριμένη ταυτότητα μελέτης και με συγκεκριμένο κόστος, χωρίς να υπάρχουν υπερβάσεις πάντα πάνω από το 50% και το 50% δίδεται κατ'εξαίρεση μετά από γνωμοδότηση του Συμβουλίου Μελετών. 

(Στο σημείο αυτό ο Υπουργός Περιβάλλοντος, Χωροταξίας και Δημοσίων. 'Εργων κ. Λαλιώτης καταθέτει για τα Πρακτικά τους προαναφερθέντες πίνακες οι οποίοι έχουν ως εξής: 

Σελίδα 861 εώς και 867
σε PDF 
 


 

  

Σελίδα 868 

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός Περιβάλλοντος, Χωροταξίας και Δημοσίων 'Εργων: Αυτός ο πίνακας δεν υπάρχει μετά το 1994, αλλά προσπαθήσαμε και επειδή το πιστεύουμε και επειδή και η δική σας κριτική και η κριτική των άλλων συναδέλφων είναι μια καλόπιστη κριτική, γιατί πιστεύω ότι όλοι θέλουμε να υπάρξει και διαφάνεια αλλά να υπάρχει και ποιότητα και ταυτότητα και ευθύνη και επιστημονικό κύρος στις μελέτες αυτές και να υπάρχει και ενιαία ευθύνη στις μελέτες, να μην υπάρχει κατάτμηση. Αυτή είναι μια ουσιαστική απάντηση που σας δίνω, κύριοι συνάδελφοι, και θα πρέπει να την αξιολογήσετε. Πιστεύω, ότι πρέπει να δείτε και τους πίνακες. 

Σχετικά με την Εγνατία Οδό, όλοι συμφωνούμε ότι έχει μια τεράστια γεωπολιτική και γεωοικονομική σημασία αυτό το έργο για την Ελλάδα. Είναι το έργο που κατοχυρώνει την ισχύ της Ελλάδας και στην Ευρώπη και στη Μεσόγειο, αλλά κυρίως στα Βαλκάνια. Γι'αυτό θεωρούμε ότι είναι ένα έργο απόλυτης προτεραιότητας. Είναι γνωστό, ότι στην προηγούμενη χρονική περίοδο είχαν κατασκευαστεί εκατόν είκοσι χιλιόμετρα. Το συνολικό μήκος της Εγνατίας είναι εξακόσια ογδόντα χιλιόμετρα. Από το 1994 μέχρι σήμερα, τι έχει γίνει; Κατ'αρχήν διασφαλίστηκαν περίπου τετρακόσια δισεκατομμύρια (400.000.000.000) δραχμές πόροι για να κατασκευαστούν τετρακόσια είκοσι χιλιόμετρα κατ'αντιστοιχία. Εδώ θα ήθελα να σας πω, επειδή πολλά έχουν ειπωθεί για το αν είναι διασφαλισμένοι οι πόροι ή όχι, υπάρχει μια συγκεκριμένη θετική, θετικότατη εξέλιξη, ότι έχουμε πάρει την έγκριση από την Ευρωπαϊκή 'Ενωση, επειδή είναι έργο ζωτικής προτεραιότητας και για την Ελλάδα και για την Ευρώπη και ενταγμένο στα διευρωπαϊκά δίκτυα, να δημοπρατούμε έργα και να εξελίσσεται συνολικά η Εγνατία, χωρίς να υπάρχει πλαφόν. 

Θα δούμε τώρα, με τους πίνακες που θα σας καταθέσω, ότι αυτήν τη στιγμή υπάρχει μία εκτεταμένη διαδικασία δημοπράτησης έξω και πέρα από τους δεσμευμένους πόρους των τετρακοσίων εξήντα δισεκατομμυρίων (460.000.000.000). Δηλαδή, έχουμε τη δυνατότητα να δημοπρατούμε έργα πάνω απ' αυτό το συγκεκριμένο πλαφόν, που είχαμε πριν από έξι, οκτώ μήνες. 

Αυτό είναι ένα πολύ σημαντικό δεδομένο και κεκτημένο, όπως σημαντικό δεδομένο και κεκτημένο είναι ότι μετά από συντονισμένες προσπάθειες, αποδείξαμε στην Κοινότητα ότι η λεγόμενη Παραεγνατία δεν έχει καμία σημασία οικονομική και γεωπολιτική ή γεωοικονομική για την Κοινότητα, από τη στιγμή που έχουμε την Εγνατία ως έργο ενταγμένο στα διευρωπαϊκά δίκτυα. Αυτό είναι πάρα πολύ σημαντικό και έγινε με πολλή σημαντική προσπάθεια. 

ΕΥΑΓΓΕΛΟΣ ΜΑΛΕΣΙΟΣ: Εμείς το αποδείξαμε. Αυτοί πείσθηκαν; 

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός Περιβάλλοντος, Χωροταξίας και Δημοσίων 'Εργων): Βεβαίως. Πιστεύω -κι εδώ συμφωνώ με τον κ. Ορφανό- ότι εμείς δεν πρέπει να καθηλωθούμε σε αυτό το δεδομένο. Πρέπει να είμαστε αφυπνισμένοι και να έχουμε μία διαρκή ετοιμότητα. 

Ακριβώς γι' αυτό το λόγο, μπορώ να σας πω ότι προωθούμε με γρήγορους ρυθμούς την Εγνατία, γιατί από άποψη μελέτης, σχεδιασμού και εκτέλεσης, είναι το πιο δύσκολο έργο που έχει γίνει ποτέ στην Ελλάδα και ένα από τα πιο δύσκολα έργα, τα οποία έχουν σχεδιαστεί και εκτελούνται και στην Ευρωπαϊκή 'Ενωση. 

Ποια είναι σήμερα η εικόνα; Είπαμε πριν ότι το συνολικό μήκος της Εγνατίας είναι εξακόσια ογδόντα χιλιόμετρα. Απ' αυτά, σε προηγούμενες εποχές έχουν κατασκευαστεί εκατόν είκοσι χιλιόμετρα με διαφορετική διατομή -δεν είναι έργο διευρωπαϊκών δικτύων η διατομή των εκατόν είκοσι χιλιομέτρων- και σήμερα σε τριάντα έξι εγκατεστημένα εργοτάξια κατασκευάζονται περίπου τριακόσια είκοσι δύο χιλιόμετρα, με προϋπολογισμό τετρακόσια δεκαεπτά δισεκατομμύρια (417.000.000.000). Θα καταθέσω τα αναλυτικά στοιχεία, για να μην υπάρχει αμφιβολία. 

Επίσης, έχουν ήδη δημοπρατηθεί άλλα πέντε τμήματα, μήκους περίπου ογδόντα τριών χιλιομέτρων και προϋπολογισμού εκατόν εξήντα έξι δισεκατομμυρίων (166.000.000.000). Στο τέλος του 1998, αυτούς τους μήνες δηλαδή, προκηρύσσονται άλλα έξι έργα, μήκους τριάντα χιλιομέτρων και προϋπολογισμού εκατόν ενενήντα δισεκατομμυρίων (190.000.000.000). 

'Ολα αυτά είναι πάρα πολύ συγκεκριμένα, είναι έργα με συγκεκριμένη ταυτότητα, δηλαδή αναφέρονται γεωγραφικά σε συγκεκριμένο χώρο και βεβαίως αναφέρεται πότε δημοπρατήθηκαν και πότε εγκαταστάθηκαν τα εργοτάξια ή πότε πρόκειται να δημοπρατηθούν και πότε μπορούν να εγκατασταθούν οι εργολάβοι. Αυτό δεν μπορεί να το αμφισβητήσει κανείς. 

Σήμερα στην Εγνατία βρίσκονται υπό κατασκευή, είναι υπό ανάθεση και πρόκειται να δημοπρατηθούν μέχρι το τέλος του 1998 έργα συνολικού μήκους τετρακοσίων τριάντα τριών χιλιομέτρων. 

ΕΥΑΓΓΕΛΟΣ ΜΑΛΕΣΙΟΣ: Ποια τμήματα, κύριε Υπουργέ; 

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός Περιβάλλοντος, Χωροταξίας και Δημοσίων 'Εργων): Προσπαθούμε να είναι σε όλα τα τμήματα, κύριε Μαλέσιε. 

ΕΥΑΓΓΕΛΟΣ ΜΑΛΕΣΙΟΣ: Το δύσκολο κομμάτι... 

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός Περιβάλλοντος, Χωροταξίας και Δημοσίων 'Εργων): Το δύσκολο κομμάτι είναι στα Γρεβενά, θα αναφερθώ κι εκεί. 

Θα καταθέσω τους σχετικούς πίνακες, για να είναι σαφέστερη η εικόνα που θα έχουν οι συνάδελφοι. 

(Στο σημείο αυτό ο Υπουργός Περιβάλλοντος- Χωροταξίας και Δημοσίων 'Εργων κ. Λαλιώτης καταθέτει για τα Πρακτικά τους προαναφερθέντες πίνακες, οι οποίοι έχουν ως εξής): 
 
Σελίδα 869 εώς και 875
σε PDF 



 

  

Σελίδα 876 

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός Περιβάλλοντος, Χωροταξίας και Δημοσίων 'Εργων): Επίσης υπό μελέτη και προς κατασκευή είναι άλλα εξήντα τέσσερα χιλιόμετρα με διασφαλισμένους πόρους και στις αρχές του 1999 αυτά θα δημοπρατηθούν και είναι υπό μελέτη, χωρίς εξασφαλισμένη χρηματοδότηση, άλλα εξήντα δύο. 

'Αρα, όλα έχουν μελετηθεί, όλα προωθούνται και χωρίς χρηματοδότηση είναι μόλις εξήντα δύο χιλιόμετρα, αγαπητοί συνάδελφοι. Πιστεύω, ότι στους επόμενους μήνες θα διασφαλισθεί η χρηματοδότηση και αυτών. 

ΓΕΩΡΓΙΟΣ ΟΡΦΑΝΟΣ: Για τα εκτός Θεσσαλονίκης. 

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός Περιβάλλοντος, Χωροταξίας και Δημοσίων 'Εργων): Θα τα δείτε, είναι λεπτομερειακά. 

Ο κ. Μαλέσιος με ερέθισε θετικά και πιστεύω ότι πρέπει να απαντήσω. 

Υπάρχουν τμήματα και τμήματα στην Εγνατία και είναι γνωστό ότι εμείς προσπαθήσαμε να αρχίσουμε και έχουμε καταφέρει να αρχίσουμε από τα δύσκολα, γιατί, αν είχαμε αρχίσει το έργο από την Αλεξανδρούπολη, θα μπορούσε να είχε πολύ πιο εύκολη εξέλιξη. 

Το κομμάτι από την Ηγουμενίτσα μέχρι τη Θεσσαλονίκη είναι κατά γενική ομολογία δύσκολο. Μέσα σε αυτά τα δύσκολα κομμάτια, που σήμερα κατασκευάζονται, υπάρχουν και ακόμα πιο δύσκολα κομμάτια. 

'Ενα από αυτά είναι το τμήμα Παναγιά-Γρεβενά που είναι συνολικού μήκους σαράντα δύο χιλιομέτρων. Εδώ υπήρχε ένα πρόβλημα. Ξέρετε ότι υπήρχε μία παρέμβαση από την Οικολογική Οργάνωση "ΑΡΚΤΟΥΡΟΣ" και από την WWF και προσφυγή στο Συμβούλιο της Επικρατείας για το λεγόμενο "πέρασμα της αρκούδας", παρόλο που εμείς είχαμε κάνει πολύ σημαντικές επαναχαράξεις με σημαντικό κόστος επιπλέον για εκείνη την περιοχή. Παρόλα αυτά το Συμβούλιο της Επικρατείας τον Οκτώβριο του 1997 ακύρωσε τους περιβαλλοντικούς όρους που είχαμε εμείς εγκρίνει για το συγκεκριμένο τμήμα. Και εδώ έχουμε ξεκινήσει μία διαδικασία επανακαθορισμού όλων των περιβαλλοντικών όρων, αλλά και επαναχάραξης του έργου. 

Θα ήθελα να σας πω εδώ ότι το μήκος των σηράγγων, που προβλέπαμε με την παλιά χάραξη, έχει αυξηθεί κατά 50% με την καινούρια χάραξη και συνέπεια αυτού είναι και μία σημαντική αύξηση του προϋπολογισμού. 

Από αυτό το τμήμα των σαράντα δύο χιλιομέτρων, το πρώτο τμήμα Παναγιά έως την παράκαμψη Γρεβενών -ο κ. Μαλέσιος το γνωρίζει- είναι τριάντα έξι χιλιόμετρα και εκτιμάται ότι μέσα στο 1999 και αφού έχουν ολοκληρωθεί και οι επαναχαράξεις και όλα τα συναφή στοιχεία με τις μελέτες των περιβαλλοντικών επιπτώσεων, θα δημοπρατηθεί το έργο ύψους εκατό δισεκατομμυρίων (100.000.000.000) δραχμών. Το άλλο τμήμα που είναι κοντά στα Γρεβενά -η παράκαμψη των Γρεβενών είναι περίπου επτά, οκτώ χιλιόμετρα με προϋπολογισμό δεκατέσσερα δισεκατομμύρια (14.000.000.000) δραχμές- προγραμματίζεται να δημοπρατηθεί εντός του 1998. Το φέρνω αυτό ως παράδειγμα για την περιγραφή μιας δυσκολίας. 

Επίσης, αντίστοιχο πρόβλημα υπάρχει και στην περιοχή του Μετσόβου. Σ' αυτήν την περιοχή μπορούμε να πούμε ότι άλλα τμήματα κατασκευάζονται, άλλα τμήματα έχουν δημοπρατηθεί και εγκαθίστανται οι εργολάβοι και για άλλα τμήματα -για την περιοχή Περιστέρι-Παναγιά που είναι συνολικού μήκους είκοσι έξι χιλιομέτρων- έχουν ολοκληρωθεί οι μελέτες και πρόκειται να δημοπρατηθούν. 

Θα καταθέσω και αυτό το έγγραφο για να έχετε πιο σαφή εικόνα. 

(Στο σημείο αυτό ο Υπουργός Περιβάλλοντος, Χωροταξίας και Δημοσίων Εργων κ. Κ. Λαλιώτης καταθέτει για τα Πρακτικά το προαναφερθέν έγγραφο, το οποίο έχει ως εξής: 

Σελίδα 877 
Η σελίδα σε PDF 


 

  

Σελίδα 878 

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός Περιβάλλοντος, Χωροταξίας και Δημοσίων 'Εργων): Το τμήμα Πολύμυλος-Βέροια -τα λέω αυτά για να μην πει ο κ.Μεϊμαράκης μετά ότι δεν έδωσα συγκεκριμένες απαντήσεις- είναι μήκους τριάντα πέντε χιλιομέτρων. Εξ αυτών το τμήμα Πολύμυλος-Λευκόπετρα περίπου δεκαπέντε χιλιόμετρα, προϋπολογισμού πενήντα δισεκατομμυρίων (50.000.000.000) δραχμών, δημοπρατείται εντός του 1998, αυτούς τους μήνες. Και το άλλο τμήμα Λευκόπετρα-Βέροια έχει δημοπρατηθεί και έχουν κατατεθεί οι εργολαβικές προσφορές και θα αξιολογηθούν μέσα σε αυτό το μήνα. 'Εχουν κατατεθεί στις 20 Οκτωβρίου 1998. 

Για την απορρόφηση έχω να πω ότι η απορρόφηση δεν είναι στατική. 'Οταν μιλάμε για απορροφήσεις σε κάθε έργο δεν πρέπει να έχουμε μία στατική εικόνα. Θα πρέπει να έχουμε μία εικόνα δυναμική, γιατί εξελίσσονται και φέρνω παράδειγμα για την Εγνατία. 

Το 1994 η απορρόφηση για την Εγνατία ήταν τρία δισεκατομμύρια (3.000.000.000), το 1995 δεκατέσσερα δισεκατομμύρια (14.000.000.000), το 1996 είκοσι τρία δισεκατομμύρια (23.000.000.000), το 1997 σαράντα πέντε δισεκατομμύρια (45.000.000.000), δηλαδή, σύνολο ογδόντα πέντε δισεκατομμύρια (85.000.000.000) γι' αυτά τα χρόνια. Το 1998, φέτος πιστεύω ότι θα πλησιάσουμε περίπου τα ογδόντα δισεκατομμύρια (80.000.000.000). 

Θέλω να πω ότι είναι τελείως διαφορετική η απορρόφηση, άρα και η εξέλιξη του έργου από χρόνο σε χρόνο, γιατί το 1994 δεν υπήρχαν μελέτες, δεν υπήρχε η δυνατότητα, γιατί στην προηγούμενη περίοδο δεν είχαν εγγραφεί τα αναγκαία ποσά για μελέτες και πολλές μελέτες που είχαν γίνει ήταν μελέτες που έπρεπε να αλλάξουν ριζικά. Δηλαδή, υπήρχε μία έλλειψη σωστής προετοιμασίας και θα έλεγα ότι υπήρχε μία προχειρότητα που τώρα δεν υπάρχει. 'Εχει μελετηθεί το σύνολο του έργου μαζί με τους κάθετους άξονες και έχουν διασφαλιστεί για τους κάθετους άξονες ογδόντα δισεκατομμύρια (80.000.000.000),είτε στα πλαίσια του Δεύτερου Κοινοτικού Πλαισίου Στήριξης είτε στα πλαίσια του προγράμματος δράσης INTEREΚ. 

Πιστεύουμε ότι όλο και περισσότερους πόρους θα διασφαλίζουμε για τα τμήματα αυτά. 

(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υπουργού) 

Ο κ. Σγουρίδης θα είχε πολύ μεγάλη ανοχή. Θα ήθελε να ακούσει και αυτός για την Εγνατία. 

ΠΡΟΕΔΡΕΥΩΝ (Παναγιώτης Ν. Κρητικός): Υπάρχει Κανονισμός, ο οποίος πρέπει να γίνεται σεβαστός από όλους. 

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός Περιβάλλοντος Χωροταξίας και Δημοσίων 'Εργων): Θα πάρω λίγα λεπτά και από τη δευτερολογία μου. 'Αλλωστε και οι συνάδελφοι έκαναν χρήση, εάν δεν κάνω λάθος, αυτού του δικαιώματος. 

ΠΡΟΕΔΡΕΥΩΝ (Παναγιώτης Ν. Κρητικός): Ευχαρίστως, μία σχετική ανοχή θα την έχετε. 

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός Περιβάλλοντος, Χωροταξίας και Δημοσίων 'Εργων): 'Οσον αφορά την παράκαμψη της Καβάλας, το βασικό κομμάτι θα παραδοθεί προς χρήση μέσα στο 1999 και το υπόλοιπο θα παραδοθεί προς χρήση το 2000. Αυτά, επειδή ήθελε να δεσμευθούμε συγκεκριμένα ο αγαπητός συνάδελφος. 

ΝΙΚΟΛΑΟΣ ΓΚΑΤΖΗΣ: Με την Κάρλα τι γίνεται; 

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός Περιβάλλοντος, Χωροταξίας και Δημοσίων 'Εργων): 'Οπως είναι γνωστό είχαμε δημοπραττήσει την Κάρλα. Οι εργολάβοι είχαν μια απαράδεκτη κατά τη γνώμη μας συμπεριφορά, πήγαν σε συμπεφωνημένες τιμές με συμπεφωνημένες προσφορές και έπρεπε να λάβουν ένα μήνυμα ότι το Υπουργείο ούτε κοιμάται ούτε εκβιάζεται. Γι'αυτό ακυρώσαμε το διαγωνισμό και τον επαναπροκηρύξαμε και πιστεύω ότι μέσα στον Νοέμβριο θα κατατεθούν οι προσφορές και θα προχωρήσει και η επανασύσταση του ταμιευτήρα της Κάρλας. 

'Οσον αφορά τον οδικό άξονα Πατρών-Αθηνών-Θεσσαλονίκης-Ευζώνων, υπάρχει μία κριτική. Το έργο αυτό γίνεται, διασφαλίζοντας την ίδια στιγμή και την λειτουργία του δρόμου. Είναι ένα δύσκολο έργο ο ΠΑΘΕ, υπ'αυτήν την άποψη. Σήμερα, από τα εφτακόσια τριάντα χιλιόμετρα του ΠΑΘΕ, είναι πλήρως ολοκληρωμένα και έχουν παραδοθεί σε λειτουργία τα διακόσια είκοσι χιλιόμετρα περίπου, βρίσκονται υπό κατασκευή με τριάντα εγκατεστημένα εργοτάξια από την Πάτρα μέχρι τη Θεσσαλονίκη, κυρίως όμως από την Υλίκη μέχρι την Κατερίνη -αυτό είναι το βασικό τμήμα- διακόσια σαράντα πέντε χιλιόμετρα. Εξ αυτών έχουν αποδοθεί στην κυκλοφορία τα πενήντα χιλιόμετρα, προγραμματίζεται μέχρι το 1998 να δοθούν άλλα εβδομήντα πέντε με ογδόντα χιλιόμετρα και μέσα στο 1999 άλλα εξήντα χιλιόμετρα. Το 2000 θα έχει αποπερατωθεί πλήρως όλος ο ΠΑΘΕ, από την Κόρινθο μέχρι και την Κατερίνη. Επίσης βρίσκονται σε διαδικασία δημοπράτησης -για τα διακόσια σαράντα πέντε χιλιόμετρα ομιλώ- είκοσι ένα χιλιόμετρα και μέσα σε αυτά είναι και η σήραγγα της Κακιάς Σκάλας και υπό μελέτη βρίσκονται εξήντα τρία χιλιόμετρα. Σε στάδιο αρχικής μελέτης και μελέτης σκοπιμότητας βρίσκονται τα εκατόν ογδόντα πέντε χιλιόμετρα, κυρίως Κορίνθου-Πατρών. 

Για τον Μαλιακό ξέρετε ότι έχει προκηρυχθεί ο διαγωνισμός ως έργο συγχρηματοδοτούμενο. Η ζεύξη του Μαλιακού θα μας απαλλάξει από σαράντα πέντε χιλιόμετρα ταλαιπωρίας. Είναι ένα έργο σημαντικό. 

ΔΗΜΗΤΡΙΟΣ ΑΛΑΜΠΑΝΟΣ: Ναι, αλλά η Φθιώτιδα άργησε, κύριε Υπουργέ. 

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός Περιβάλλοντος, Χωροταξίας και Δημοσίων 'Εργων): Τι να κάνουμε; Η μελέτη που έχει γίνει -και η τεχνική και η οικονομική, αλλά και η περιβαλλοντική- μας δίνει τη δυνατότητα να πούμε ότι, σύμφωνα με όρους και προϋποθέσεις, η επιλογή μας είναι μία σωστή επιλογή. Πάντα κάτω από ορισμένους όρους και προϋποθέσεις που είναι με επιστημονική τεκμηρίωση κατοχυρωμένοι. 

ΔΗΜΗΤΡΙΟΣ ΑΛΑΜΠΑΝΟΣ: Με καλύτερη κατεύθυνση στη μελέτη θα είχαμε άλλο αποτέλεσμα. 

ΠΡΟΕΔΡΕΥΩΝ (Παναγιώτης Ν. Κρητικός): Παρακαλώ, κύριοι συνάδελφοι, όχι διακοπές. 

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός Περιβάλλοντος, Χωροταξίας και Δημοσίων 'Εργων): Για την παράκαμψη των Τεμπών συνεχίζονται οι μελέτες, όπως και με την παράκαμψη του Αγίου Κωνσταντίνου και των Καμμένων Βούρλων. 

ΠΡΟΕΔΡΕΥΩΝ (Παναγιώτης Ν. Κρητικός): Kύριε Υπουργέ, συντομεύετε. Διά της Εγνατίας Οδού αγορεύετε και πάτε μακρυά. 

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός Περιβάλλοντος, Χωροταξίας και Δημοσίων 'Εργων): Κύριε Πρόεδρε, όλοι οι συνάδελφοι, μίλησαν περισσότερο. 

ΠΡΟΕΔΡΕΥΩΝ (Παναγιώτης Ν. Κρητικός): Το ξέρω, αλλά και εσείς είστε δύο Υπουργοί που θα μιλήσετε και ενώ έπρεπε να μοιράσετε το χρόνο που δικαιούστε θα αγορεύετε εις το ακέραιο. 

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός Περιβάλλοντος, Χωροταξίας και Δημοσίων 'Εργων): Για την παράκαμψη του Αγίου Κωνσταντίνου και των Καμμένων Βούρλων, ο κ. Αλαμπάνος ξέρει ότι παρουσιάσαμε αυτό το έργο και τις μελέτες που έχουμε κάνει. Υπάρχει μία συνολική κοινωνική αποδοχή, είναι ένα έργο προσεγμένο και από πλευράς περιβαλλοντικής και τεχνικής και πιστεύουμε ότι με την ολοκλήρωση των μελετών θα ενταχθεί στο τρίτο κοινοτικό πλαίσιο στήριξης, κατ'απόλυτη προτεραιότητα, όπως σας είχαμε πεί. 

ΓΕΩΡΓΙΟΣ ΡΟΚΟΣ: Για τα Τέμπη τι γίνεται, κύριε Πρόεδρε; 

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός Περιβάλλοντος, Χωροταξίας και Δημοσίων 'Εργων): Και για τα Τέμπη το ίδιο γίνεται, αγαπητέ κύριε Ρόκο. 

ΔΗΜΗΤΡΙΟΣ ΑΛΑΜΠΑΝΟΣ: Εδώ καθυστερούν όμως οι μελέτες. 

ΠΡΟΕΔΡΕΥΩΝ (Παναγιώτης Ν. Κρητικός): Σας παρακαλώ, κύριοι συνάδελφοι, μην διακόπτετε. 

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός Περιβάλλοντος, Χωροταξίας και Δημοσίων 'Εργων): Σας παρουσιάσαμε με 



 

  

Σελίδα 879 

σαφήνεια, ποιο είναι το έργο, ποιες είναι οι μελέτες και ποιο το χρονοδιάγραμμα. 

Δεν υπάρχουν καθυστερήσεις σημαντικές. Μέχρι τώρα υπήρχε ένα ερώτημα εάν υπάρχουν πόροι για τις μελέτες. Διασφαλίστηκαν οι πόροι για τις μελέτες, γίνονται οι μελέτες με ρυθμούς ικανοποιητικούς και τώρα διασφαλίζονται και οι πόροι για την εκτέλεση του έργου, μιας και θα ενταχθεί στο τρίτο Κοινοτικό Πλαίσιο Στήριξης. Το ίδιο ισχύει και για τα Τέμπη, αλλά στη περιοχή των Τεμπών τα πράγματα είναι πολύ πιο δύσκολα, γιατί είναι τοπίο απείρου κάλλους. 'Aρα, θα πρέπει να προσέξουμε πολύ τη χάραξη και τη λύση και από περιβαλλοντική σκοπιά και από τεχνική σκοπιά. 

ΠΡΟΕΔΡΕΥΩΝ (Παναγιώτης Ν. Κρητικός): Τα Τέμπη και τα μάτια σας. 

ΕΥΑΓΓΕΛΟΣ ΜΑΛΕΣΙΟΣ: Κύριε Υπουργέ, επιτρέψτε μου, ένα έργο αφορά την περιφέρεια. 

ΠΡΟΕΔΡΕΥΩΝ (Παναγιώτης Ν. Κρητικός): Παρακαλώ, όχι διακοπές. 

ΕΥΑΓΓΕΛΟΣ ΜΑΛΕΣΙΟΣ: Κύριε Πρόεδρε, όλα το Αθηνοκεντρικό κράτος αφορούν. 

ΠΡΟΕΔΡΕΥΩΝ (Παναγιώτης Ν. Κρητικός): Παρακαλώ, έχει τελειώσει ο κύριος Υπουργός και τον καθυστερείτε στο Βήμα. Θέλει να φύγει και δεν τον αφήνετε. 

ΕΥΑΓΓΕΛΟΣ ΜΑΛΕΣΙΟΣ: Μόνο μια ερώτηση, απολύονται εργαζόμενοι. 

ΠΡΟΕΔΡΕΥΩΝ (Παναγιώτης Ν. Κρητικός): Μη διακόπτετε. 'Αλλωστε δεν έχετε το λόγο γιατί δεν συμμετέχετε στη συζήτηση. Αφήστε παρακαλώ τον κύριο Υπουργό να ολοκληρώσει, γιατί θα πάμε το βράδυ. 

ΕΥΑΓΓΕΛΟΣ ΜΑΛΕΣΙΟΣ: Επαφίεμαι στην ευαισθησία σας, κύριε Πρόεδρε. 

ΠΡΟΕΔΡΕΥΩΝ(Παναγιώτης Ν. Κρητικός): Δεν υπάρχει θέμα ευαισθησίας, γιατί αυτή είναι δεδομένη. Υπάρχει και Κανονθσμός ο οποίος πρέπει να γίνεται σεβαστός. 

ΕΥΑΓΓΕΛΟΣ ΜΑΛΕΣΙΟΣ: Ευαισθησία θέλει και ο Κανονισμός, κύριε Πρόεδρε. 

ΠΡΟΕΔΡΕΥΩΝ (Παναγιώτης Ν. Κρητικός): Σας παρακαλώ. 

ΕΥΑΓΓΕΛΟΣ ΜΑΛΕΣΙΟΣ: Μα είναι η πρώτη φορά που σας απασχολώ. 

(Θόρυβος στην Αίθουσα) 

ΠΡΟΕΔΡΕΥΩΝ (Παναγιώτης Ν. Κρητικός): Σας παρακαλώ, κύριοι συναδελφοι. Το αντικείμενο της επερωτήσεως είναι συγκεκριμένο. Το αναπτύσσουν συγκεκριμένοι Βουλευτές, ο Κανονισμός προβλέπει μεταξύ ποίων γίνεται η συζήτηση, ποιοί παρεμβαίνουν, πώς παρεμβαίνουν και από εκεί και πέρα ουδείς άλλος έχει δικαίωμα λόγου. Αντιληφθείτε το αυτό εσείς οι νεότεροι. Το Κοινοβούλιο λειτούργησε και λειτουργεί με κανόνες στη διαδρομή του και πρέπει να γίνονται σεβαστοί, γιατί είναι προς το συμφέρον όλων. 

ΕΥΑΓΓΕΛΟΣ ΜΑΛΕΣΙΟΣ: Με τον Πρόεδρο διαλέγομαι, δεν διαλέγομαι με τον Κανονισμό. 

ΠΡΟΕΔΡΕΥΩΝ (Παναγιώτης Ν. Κρητικός): Παρακαλώ ! 

Συνεχίστε, κύριε Υπουργέ. 

ΚΩΝΣΤΑΝΤΙΝΟΣ ΛΑΛΙΩΤΗΣ(Υπουργός Περιβάλλοντος, Χωροταξίας και Δημοσίων 'Εργων): Κύριε Πρόεδρε, οι συνάδελφοι ξέρουν ότι εγώ δεν υπεκφεύγω, μιλώ για τα πάντα και καταθέτω πίνακες, αλλά και στοιχεία για να μπορούν να πληροφορηθούν, αλλά και να μπορούν να συγκρίνουν, να κρίνουν και να ελέγξουν την κυβέρνηση και το Υπουργείο. 

Μίλησα για όλα τα έργα, κύριε Μαλέσιε, και δεν μίλησα μόνο για έργα της Αθήνας, άλλωστε δεν έχω κάνει καμία αναφορά για την Αθήνα. 

Για την Εγνατία και για τον Π.Α.Θ.Ε. 

(Στο σημείο αυτό ο Υπουργός Περιβάλλοντος, Χωροταξίας και Δημοσίων 'Εργων κ. Κωνσταντίνος Λαλιώτης καταθέτει για τα Πρακτικά τους προαναφερθέντες πίνακες, οι οποίοι έχουν ως εξής: 

Σελίδα 880 
Η σελίδα σε PDF 
  
Σελίδα 881 
Η σελίδα σε PDF 



 

  

Σελίδα 882 

ΠΡΟΕΔΡΕΥΩΝ (Παναγιώτης Ν. Κρητικός): Κύριε Υπουργέ, δεν μπορούμε να πάμε σε υπέρβαση χρόνου. 

ΚΩΝΣΤΑΝΤΙΝΟΣ ΛΑΛΙΩΤΗΣ(Υπουργός Περιβάλλοντος, Χωροταξίας και Δημοσίων Εργων): Είναι κρίσιμα θέματα.Είναι τα δύο δίκτυα που είναι εντεταγμένα στα διευρωπαϊκά δίκτυα και εδωσα διμερείς αναφορές. 

Σε ορισμένα τμήματα της Εγνατίας που κατασκευάζονται υπάρχουν εργολαβίες, εργολάβοι, εργολήπτες, κατασκευαστικές εταιρείες που έχουν προβλήματα. Προσπαθούμε να δώσουμε τις καλύτερες δυνατές λύσεις, χωρίς όμως, να έχουμε καμιά διάθεση να παραβούμε το νόμο. 

Πιστεύουμε, ότι μπορούν να βρεθούν λύσεις και έχουν βρεθεί λύσεις γι' αυτά τα τμήματα της Εγνατίας, όπως και για αντίστοιχα τμήματα του ΠΑΘΕ. 

Κύριοι συνάδελφοι, θα ήθελα να σας πω για τον ΠΑΘΕ, ότι αν γίνει μία σύγκριση του κόστους ανά χιλιόμετρο μεταξύ πρώτου Κοινοτικού Πλαισίου Στήριξης δηλαδή, της περιόδου '89-'93 και του δεύτερου Κοινοτικού Πλαισίου Στήριξης, δηλαδή, της περιόδου '94-'99 θα δούμε ότι υπάρχει πολύ μικρότερο κόστος στο δεύτερο Κοινοτικό Πλαίσιο Στήριξης . 

ΠΡΟΕΔΡΕΥΩΝ (Παναγιώτης Ν. Κρητικός): Ολοκληρώστε σας παρακαλώ, κύριε Υπουργέ, εκτός αν θέλετε να περιορίσετε το δικαίωμα του κυρίου Υφυπουργού. 

ΚΩΝΣΤΑΝΤΙΝΟΣ ΛΑΛΙΩΤΗΣ(Υπουργός Περιβάλλοντος, Χωροταξίας και Δημοσίων 'Εργων): Τελειώνω, κύριε Πρόεδρε. 

Για το Μετρό της Αθήνας, επειδή το ανέφερε ο κ. Ορφανός. 

ΓΕΩΡΓΙΟΣ ΟΡΦΑΝΟΣ: Και η ερώτηση. 

ΚΩΝΣΤΑΝΤΙΝΟΣ ΛΑΛΙΩΤΗΣ(Υπουργός Περιβάλλοντος, Χωροταξίας και Δημοσίων 'Εργων):Ναι και η ερώτηση. 

Παραλάβαμε το έργο στο 11% . Σήμερα βρίσκεται στο 78%. Η δική μας δέσμευση και προσπάθεια είναι να εξελιχθεί το έργο σύμφωνα με τους όρους και τις προϋποθέσεις της σύμβασης, γιατί η σύμβαση για μας αποτελεί το μοναδικό και αποκλειστικό πλαίσιο αναφοράς. 

Είναι δεδομένη η λειτουργία του βασικού τμήματος από το Πεντάγωνο Σύνταγμα, Ομόνοια-Σεπόλια μέσα στο 1999. Το τμήμα Σύνταγμα-Δάφνη τον Οκτώβριο του 2000 και το τμήμα Σεπόλια-Περιστέρι δημοπρατείται, ως νέο έργο, γιατί δεν ήταν στον αρχικό σχεδιασμό και μέσα στον επόμενο μήνα θα κατατεθούν και οι προσφορές. 

Καταθέτω ποιο είναι το σύνολο του έργου και πως εξελίσσεται. 

(Στο σημείο αυτό ο Υπουργός Περιβάλλοντος, Χωροταξίας και Δημοσίων 'Εργων κ. Κ. Λαλιώτης καταθέτει για τα Πρακτικά τα προαναφερθέντα στοιχεία, τα οποία έχουν ως εξής: 

Σελίδα 883 εώς και 886
σε PDF 



 

  

Σελίδα 887 

ΠΡΟΕΔΡΕΥΩΝ (Παναγιώτης Ν. Κρητικός): Σας παρακαλώ, κύριε Υπουργέ, ολοκληρώστε. 'Οχι άλλη υπέρβαση. 

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός Περιβάλλοντος, Χωροταξίας και Δημοσίων 'Εργων): Δεν υπάρχει υπέρβαση χρόνου, ούτε υπέρβαση προϋπολογισμού ως προς το Μετρό. 

ΠΡΟΕΔΡΕΥΩΝ (Παναγιώτης Ν. Κρητικός): Πώς δεν υπάρχει υπέρβαση χρόνου; Και έργων υπάρχει και χρόνου υπάρχει... 

Ο Κοινοβουλευτικός Εκπρόσωπος της Νέας Δημοκρατίας κ. Ευάγγελος Μεϊμαράκης... 

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός Περιβάλλοντος, Χωροταξίας και Δημοσίων 'Εργων): Είναι αλήθεια ότι ως προς το Μετρό -γιατί θα αναφερθεί ο συνάδελφος κ. Μεϊμαράκης- αυτά που γράφονται... 

ΠΡΟΕΔΡΕΥΩΝ (Παναγιώτης Ν. Κρητικός): Κύριε Υπουργέ, θα πάμε ως το βράδυ. Πρέπει να καταλάβουμε ότι δεν μπορεί να συνεχίζεται αυτή η υπέρβαση χρόνου. 'Η σεβόμαστε κάποιους κανόνες ή δεν τους σεβόμαστε. 

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός Περιβάλλοντος, Χωροταξίας και Δημοσίων 'Εργων): Μπορεί να κατατεθεί η ερώτηση και γραπτώς να απαντήσουμε. 

Εντάξει, κύριε Πρόεδρε, ολοκλήρωσα. 

ΠΡΟΕΔΡΕΥΩΝ (Παναγιώτης Ν. Κρητικός): Σας παρακαλώ. Δεν μου αρέσει να αντιδικώ με κανέναν και πολύ περισσότερο με εσάς που ξέρετε πόσο σας εκτιμώ. Σας παρακαλώ! 

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός Περιβάλλοντος, Χωροταξίας και Δημοσίων 'Εργων): Κατέθεσαν μία ερώτηση για εκατό έργα. 

ΠΡΟΕΔΡΕΥΩΝ (Παναγιώτης Ν. Κρητικός): Τι να κάνουμε; Ο χρόνος, όμως, δεν επιμηκύνεται ανάλογα με το μέγεθος της ερώτησης ή ανάλογα με το περιεχόμενό της και τη σημασία της. Μακάρι να υπήρχε αυτή η διασταλτική και η κατ'αναλογία προσαρμογή του χρόνου. 

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός Περιβάλλοντος, Χωροταξίας και Δημοσίων 'Εργων): Είχε πολλά χιλιόμετρα. 

ΠΡΟΕΔΡΕΥΩΝ (Παναγιώτης Ν. Κρητικός): Κύριοι συνάδελφοι, πριν δώσω το λόγο στον κ. Μεϊμαράκη, έχω την τιμή να ανακοινώσω στο Σώμα ότι τη συνεδρίαση μας παρακολουθούν από τα δυτικά Θεωρεία, αφού προηγουμένως ξεναγήθηκαν στην έκθεση της Αίθουσας "ΕΛΕΥΘΕΡΙΟΣ ΒΕΝΙΖΕΛΟΣ", είκοσι τέσσερις μαθητές και τέσσερις συνοδοί-δάσκαλοι από το "Αρκάδιο" Δημοτικό Σχολείο Τρίπολης. Για να ευχαριστήσω και τον κύριο Υπουργό. 

(Χειροκροτήματα από όλες τις πτέρυγες) 

Επίσης, έχω την τιμή να ανακοινώσω στο Σώμα τα εξής: 

1. Οι Υπουργοί Εσωτερικών, Δημόσιας Διοίκησης και Αποκέντρωσης και Οικονομικών, κατέθεσαν σχέδιο νόμου: "Οικονομικοί πόροι ?ης Νομαρχιακής Αυτοδιοίκησης και άλλες διατάξεις". 

2. Οι Υπουργοί Μεταφορών και Επικοινωνιών, Εσωτερικών, Δημόσιας Διοίκησης και Αποκέντρωσης, Εθνικής Οικονομίας και Οικονομικών, Ανάπτυξης, Εργασίας και Κοινωνικών Ασφαλίσεων, Περιβάλλοντος, Χωροταξίας και Δημοσίων 'Εργων και Δημόσιας Τάξης κατέθεσαν σχέδιο νόμου: "Οργάνωση και λειτουργία των Αστικών Συγκοινωνιών στην περιοχή Αθηνών - Πειραιώς και Περιχώρων". 

Παραπέμπονται και τα δύο στις αρμόδιες Διαρκείς Επιτροπές. 

Ο Κοινοβουλευτικός Εκπρόσωπος της Νέας Δημοκρατίας κ. Ευάγγελος Μεϊμαράκης έχει το λόγο. 

ΕΥΑΓΓΕΛΟΣ ΜΕΪΜΑΡΑΚΗΣ: Κυρίες και κύριοι συνάδελφοι, η Κυβέρνηση σήμερα ελέγχεται δια της επερωτήσεως για όλα αυτά τα οποία αναφέρονται. 

Θα μου επιτρέψετε, λοιπόν, να πω ότι η επερώτηση, κύριε Υπουργέ, επειδή είναι μία μορφή ελέγχου και μάλιστα βαριά μορφή -πρώτη είναι η αναφορά, δεύτερος είναι ο έλεγχος, τρίτη είναι η επερώτηση- σαφέστατα επιτρέπει... 

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός Περιβάλλοντος, Χωροταξίας και Δημοσίων 'Εργων): Κλιμάκωση είναι. 

ΕΥΑΓΓΕΛΟΣ ΜΕΪΜΑΡΑΚΗΣ: Βεβαίως, είναι μία κλιμάκωση. 

Σαφέστατα, λοιπόν, καταλαβαίνετε ότι έχουμε και διαφορετική κριτική και τρόπο συμπεριφοράς όσον αφορά όταν συζητάμε επερώτηση ή νόμο. Στο νόμο θέλουμε να συμβάλουμε δημιουργικά και το κάνουμε και από την Επιτροπή και στην Ολομέλεια. Απόδειξη το Κτηματολόγιο το οποίο κουβεντιάσαμε αυτές τις ημέρες και όλους αυτούς τους μήνες όπου και εσείς κάνατε αποδεκτές πολλές από τις προτάσεις μας. Στις επερωτήσεις υπάρχει βεβαίως κριτική και οι προτάσεις είναι πολύ λιγότερες σε σχέση με τις συζητήσεις των νόμων ακριβώς διότι υπάρχει μορφή ελέγχου. 

Κατά συνέπεια, θα μου επιτρέψετε να σας πω ότι δεν ανταποκρίνεται αυτό στην πραγματικότητα πού είναι οι προτάσεις ή τι θα κάνετε εσείς ή τι θα είχατε κάνει το '90-'93, πάνω στο οποίο στηριχθήκατε. Διότι αυτά θα μπορούσαμε να τα κουβεντιάσουμε όταν θα φέρετε το νόμο, τον οποίο βεβαίως ακόμα περιμένουμε, ακόμα ακούμε και τελικά θα αναθέσετε όλες τις μελέτες και στο τέλος θα μας τον φέρετε. Διότι συμφωνούμε για την αλλαγή του ν.716, συμφωνούμε ότι μας κάνατε κριτική το '90-'93, αναφέρεστε και τώρα στο τι έγινε το '90-'93. Μα εκλεγήκατε για να αλλάξετε ορισμένα πράγματα, τα οποία εσείς λέγατε άλλωστε και τελικά αυτά δεν τα αλλάζετε. Και όλοι αναρωτιώμαστε εδώ πέρα πράγματι πότε τελικά θα τα αλλάξετε και πότε τελικά θα κάνετε ένα νέο, σύγχρονο πραγματικά νομοθετικό πλαίσιο, το οποίο θα ανταποκρίνεται στις σημερινές ανάγκες. Και στο κάτω-κάτω άλλες οι μελέτες οι τότε, άλλες οι τώρα. 'Αλλο το κόστος το τότε, άλλο το τώρα. 'Αλλα τα έργα τα τότε, εντελώς διαφορετικά σήμερα. Εντελώς διαφορετικές συγκυρίες. 

Σήμερα έχετε υποχρέωση να προστατεύσετε πλέον όχι μόνο το ελληνικό δημόσιο ως προς τα ποσά τα οποία διαχειρίζεται -τα οποία πρέπει να διαχειρίζεται με πλήρη εντιμότητα- αλλά πρέπει να προστατεύσετε, αν θέλετε και τους μετόχους οι οποίοι έχουν μετοχές κατασκευαστικών εταιρειών και παίζουν ανάλογα με το τι έργα παίρνουν ή με το τι έργα δίνετε και αυξάνεται ή μειώνεται η μετοχή ανάλογα με τις δικές σας κινήσεις και αποφάσεις. 

Κατά συνέπεια, έχετε έναν επιπλέον λόγο να ορίσετε από τώρα τους κανόνες του παιχνιδιού πριν ολοκληρώσετε με αναθέσεις μελετών όλα εκείνα τα μεγάλα έργα. Θα επανέλθω, όμως, σε αυτό διότι, κύριε Υπουργέ, με αναγκάζετε να μπω στη δική σας λογική της δικής σας ομιλίας και να ξεκινήσω κυρίως από το τέλος, λέγοντάς σας, επειδή αναφερθήκατε στο Μετρό, ότι όλα αυτά τα οποία γράφονται δεν είναι αληθή, τα εξής: 

Ειλικρινά, πρέπει να σας πω ότι υπάρχει μια μεγάλη ανησυχία και αγωνία στην πορεία των έργων του Μετρό, όχι μόνον ως προς το πώς αυτά προοδευτικά συνεχίζονται ή ακολουθούνται, αλλά ως προς το εάν πράγματι υπάρχει συμφωνία, μνημόνιο όπως αναφέρεται σε όλο τον Τύπο και φιλικό σας και μη, όπου και ο Τύπος αυτός ισχυρίζεται κατά βάση ότι οι διαρροές αυτές είναι από το ΑΤΤΙΚΟ ΜΕΤΡΟ και από το Υπουργείο. Εάν πράγματι υπάρχει μνημόνιο, εάν υπάρχει συμφωνία κυρίων για νέα δεσμευτικά χρονοδιαγράμματα, για τμηματική παράδοση του έργου, για λειτουργία μέχρι την 31η Δεκεμβρίου του 2000 της γραμμής Συντάγματος-Δάφνης, για τη λειτουργία μέχρι την 31η Δεκεμβρίου του 2001 του τμήματος 

Συντάγματος-Μοναστηρακίου, εάν αυτές οι ημερομηνίες διασφαλίζονται με πρόσθετες ρήτρες ή όχι, εάν το ελληνικό δημόσιο αναγνωρίζει ως αιτίες καθυστέρησης του έργου αυτές που προβάλλονται από τους εργολάβους, εάν το ελληνικό δημόσιο αναγνωρίζει επίσης καθυστέρηση παράδοσης του έργου κατά έξι μήνες, εάν υπάρχει παραίτηση της κοινοπραξίας από όλες τις ενστάσεις και τις προσφυγές της και τέλος, εάν έχετε κάνει απευθείας ανάθεση στην κοινοπραξία να κατασκευάσει και το τμήμα Σύνταγμα-Μοναστηράκι, πρέπει να έρθουν στη Βουλή. Αυτά, κύριε Υπουργέ, δεν αναφέρονται από εμάς. Αυτά αναφέρονται, επαναλαμβάνω, στον Τύπο εδώ και τρεις ολόκληρες ημέρες. Δεν διαψεύδονται από κανένα. Δεν διαψεύδονται ούτε καν από το Υπουργείο. 

Θέλω να υπενθυμίσω ότι εσείς το 1994, όταν φέρατε εδώ τη σύμβαση, είπατε ότι τα κλείσατε όλα. Είπατε ότι: "Αυτό είναι το κόστος, αυτές είναι οι ημερομηνίες παράδοσης, αυτές 



 

  

Σελίδα 888 

είναι οι ημερομηνίες παραλαβής." Και μας είχατε πει: "'Αλλωστε, αυτό το έργο είναι με τι κλειδί στο χέρι." Και όλοι καταλαβαίνουμε τι σημαίνει έργο "με το κλειδί στο χέρι". Πώς λοιπόν γίνονται όλα αυτά; 

Θα συμπληρώσω δε, ότι υπάρχει μια έντονη αναφορά, η οποία επίσης δημοσιεύεται σε αρκετές εφημερίδες του φιλικού σας Τύπου, ότι αγοράσατε και μετροπόντικα για τη γραμμή προς τη Δάφνη και ότι ο μετροπόντικας αυτός κόστισε κάποια δισεκατομμύρια στο ελληνικό δημόσιο. Και ενώ ήταν υποχρέωση της κοινοπραξίας, σύμφωνα με ... 

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός Περιβάλλοντος, Χωροταξίας και Δημοσίων 'Εργων): Μου επιτρέπετε μία διακοπή; 

ΕΥΑΓΓΕΛΟΣ ΜΕΪΜΑΡΑΚΗΣ: Βεβαίως, κύριε Υπουργέ. Είναι πάρα πολύ σοβαρό το θέμα. Γιατί αν πράγματι αυτά συμβαίνουν, αυτά πρέπει να έλθουν στη Βουλή. Και εμείς αυτήν την στιγμή, να γίνει ξεκάθαρο, ελέγχουμε την Κυβέρνηση για το τι ακριβώς έχει κάνει, για το αν αυτά είναι αληθή, για το αν καθυστερεί, για το αν έχουν δοθεί όλα αυτά τα οποία έχουν ανακοινωθεί, τα οποία έχουν γραφτεί. 

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός Περιβάλλοντος, Χωροταξίας και Δημοσίων 'Εργων): Κύριε Πρόεδρε, μου επιτρέπετε; 

ΠΡΟΕΔΡΕΥΩΝ (Παναγιώτης Ν. Κρητικός): Εάν επιτρέπει ο ομιλητής, ευχαρίστως. 

ΕΥΑΓΓΕΛΟΣ ΜΕΪΜΑΡΑΚΗΣ: Κύριε Πρόεδρε, νομίζω ότι είναι ένα επίσημο Βήμα, το Βήμα της Βουλής. Απασχολεί καιρό τώρα το θέμα. Εάν ο κύριος Υπουργός θέλει να απαντήσει, εγώ ευχαρίστως δέχομαι τη διακοπή. 

ΠΡΟΕΔΡΕΥΩΝ (Παναγιώτης Ν. Κρητικός): Ορίστε, κύριε Υπουργέ, έχετε το λόγο. 

Να έχετε υπόψη σας, κύρει Μεϊμαράκη, ότι διακόπτω και τη ροή του χρόνου. 

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός Περιβάλλοντος, Χωροταξίας και Δημοσίων 'Εργων): Είπα πριν και επαναλαμβάνω ότι το Αττικό Μετρό, το Μετρό της Αθήνας είναι ένα σύνθετο και πολύπλοκο έργο. Είχε μια συγκεκριμένη ταυτότητα, όπως αυτή προσδιορίστηκε στην αρχική σύμβαση και ένα συγκεκριμένο κόστος, όπως είχε προσδιοριστεί στην αρχική σύμβαση. 

Το 1994 σας είπα ότι είχε παραχθεί έργο περίπου 11%. Θεωρήσαμε ότι ήταν αναγκαίο, επειδή υπήρχαν προβλήματα, που δεν τα είχε λύσει η αρχική σύμβαση, ούτε είχαν περιληφθεί με συγκεκριμένο τρόπο στην ταυτότητα του έργου, να γίνει -όπως και έγινε- η λεγόμενη συμπληρωματική σύμβαση του 1994. 

Θα ήθελα να σας πω ότι τότε, εκείνη η σύμβαση είχε αναφορά στο ποσό των πενήντα πέντε δισεκατομμυρίων (55.000.000.000) δραχμών περίπου, για να καλυφθούν τεχνικές ελλείψεις της αρχικής σύμβασης: 

Πρώτον, πρόσβαση ατόμων με ειδικές ανάγκες. Δεν μπορεί να πει κανείς ότι δεν έπρεπε να γίνει. 

Δεύτερον, ενίσχυση του συστήματος εξαερισμού. 

Τρίτον, βελτίωση στεγανοποίησης των σταθμών. 

Τέταρτον, διπλή σηματοδότηση. 

Πέμπτον, βελτιώσεις στην κύρια γραμμή και τους τερματικούς μηχανισμούς. 

'Εκτον, βελτιώσεις των αρχιτεκτονικών τελειωμάτων κλπ. 

Οι πρόσθετες αυτές εργασίες που δεν είχαν προβλεφθεί στην αρχική τεχνική ταυτότητα του έργου, αντιπροσωπεύουν το 80% των πενήντα πέντε δισεκατομμυρίων (55.000.000.000) δραχμών. 

ΕΥΑΓΓΕΛΟΣ ΜΕΪΜΑΡΑΚΗΣ: Προβλέπονται όμως στη σύμβαση του 1994. 

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός Περιβάλλοντος, Χωροταξίας και Δημοσίων 'Εργων): Ναι, βεβαίως. 

ΕΥΑΓΓΕΛΟΣ ΜΕΪΜΑΡΑΚΗΣ: Αυτό λέω και εγώ, δεν διαφωνώ σ' αυτό. 

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός Περιβάλλοντος, Χωροταξίας και Δημοσίων 'Εργων): Επίσης, στη σύμβαση του 1991 είχαν προβλεφθεί γεωτεχνικές έρευνες απρόβλεπτες σε ποσοστό 6%. Στη σύμβαση του 1994 αυτό το ποσοστό από 6% πήγε στο 3%. 

ΕΥΑΓΓΕΛΟΣ ΜΕΪΜΑΡΑΚΗΣ: 'Αρα, λοιπόν, κύριε Υπουργέ, αυτά που δίνετε τώρα είναι μέσα στα πενήντα πέντε; 

ΠΡΟΕΔΡΕΥΩΝ (Παναγιώτης Ν. Κρητικός): Θα παρακαλέσω, κύριε Υπουργέ, να απαντήσετε, αλλά όχι με αγόρευση. 

ΕΥΑΓΓΕΛΟΣ ΜΕΪΜΑΡΑΚΗΣ: Να μας το εξηγήσει ο κύριος Υπουργός. 

ΠΡΟΕΔΡΕΥΩΝ (Παναγιώτης Ν. Κρητικός): Στη δευτερολογία του. 

ΕΥΑΓΓΕΛΟΣ ΜΕΪΜΑΡΑΚΗΣ: 'Ενα λεπτό, κύριε Πρόεδρε. 

ΠΡΟΕΔΡΕΥΩΝ (Παναγιώτης Ν. Κρητικός): 'Οχι, με συγχωρείτε πάρα πολύ, δεν είναι διαδικασία αυτή. Οι διακοπές είναι σύντομες, και δεν ανατρέπουν την κύρια αγόρευση, γιατί πλέον πάμε σε παραβίαση του Κανονισμού και σε κατάχρηση του χρόνου. 

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός Περιβάλλοντος, Χωροταξίας και Δημοσίων 'Εργων): Είπα πριν και επαναλαμβάνω ότι όλα όσα έχουν γίνει και γίνονται, έχουν ως αποκλειστικό πλαίσιο αναφοράς την υπάρχουσα σύμβαση, την αρχική και τη συμπληρωματική. Δεν γίνεται κάτι έξω από τη σύμβαση. 

ΕΥΑΓΓΕΛΟΣ ΜΕΪΜΑΡΑΚΗΣ: Αυτά κύριε Υπουργέ, που εγώ καταγγέλλω είναι έξω από τη σύμβαση. 

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός Περιβάλλοντος, Χωροταξίας και Δημοσίων 'Εργων):'Οχι δεν είναι έξω από τη σύμβαση. 

ΕΥΑΓΓΕΛΟΣ ΜΕΪΜΑΡΑΚΗΣ: Κατ' αρχήν, εδώ μιλάνε για εβδομήντα δισεκατομμύρια (70.000.000.000) υπερβάσεις. 

ΠΡΟΕΔΡΕΥΩΝ (Παναγιώτης Ν. Κρητικός): Σας παρακαλώ, κύριε Υπουργέ, κάντε μου τη χάρη. Εξετράπη η συζήτηση. 

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός Περιβάλλοντος, Χωροταξίας και Δημοσίων 'Εργων): Υπάρχουν πρόσθετες εργασίες, δηλαδή, οι πιλοτικές σήραγγες. Είναι γεγονός ότι για να έχουμε τη μεγαλύτερη δυνατή ασφάλεια και να κατοχυρώσουμε 100% την ασφάλεια των κτιρίων, την ασφάλεια των πολιτών και να διασφαλίσουμε την ομαλή ζωή και κίνηση της πόλης, έχουμε δώσει εντολή για πρόσθετες εργασίες ως προς τις πιλοτικές σήραγγες. 

ΕΥΑΓΓΕΛΟΣ ΜΕΪΜΑΡΑΚΗΣ: Τι ποσό, κύριε Υπουργέ, αν επιτρέπετε; 

ΠΡΟΕΔΡΕΥΩΝ (Παναγιώτης Ν. Κρητικός): Σας παρακαλώ να τελειώσει αυτή η παρέμβαση. 

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός Περιβάλλοντος, Χωροταξίας και Δημοσίων 'Εργων): Θα σας πω. Είναι περίπου πέντε δισεκατομμύρια (5.000.000.000) δραχμές. 

ΠΡΟΕΔΡΕΥΩΝ (Παναγιώτης Ν. Κρητικός): Δεν επιτρέπω άλλη διακοπή. 

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός Περιβάλλοντος, Χωροταξίας και Δημοσίων 'Εργων): 'Εχει και αυτό ένα κόστος για την ασφάλεια των κτιρίων, για την ασφάλεια των πολιτών, διότι θέλαμε να έχουμε τη μεγαλύτερη δυνατή κατοχύρωση. 

ΕΥΑΓΓΕΛΟΣ ΜΕΪΜΑΡΑΚΗΣ: Αυτά είναι έξω από τη σύμβαση. 

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός Περιβάλλοντος, Χωροταξίας και Δημοσίων 'Εργων): 'Οχι. Προβλέπει η σύμβαση ασφάλεια των κτιρίων της πόλης και των πολιτών ... 

ΠΡΟΕΔΡΕΥΩΝ (Παναγιώτης Ν. Κρητικός): Κύριε Υπουργέ, με συγχωρείτε πολύ, δεν έχετε άλλο το λόγο. Νόμισα ότι επρόκειτο για σύντομη παρέμβαση όχι για αγόρευση. Είναι διάλογος αυτός ο οποίος γίνεται; 

ΕΥΑΓΓΕΛΟΣ ΜΕΪΜΑΡΑΚΗΣ: Η σύμβαση η οποία έχετε υπογράψει είναι πόσο θα κοστίσει με το κλειδί στο χέρι. 

ΠΡΟΕΔΡΕΥΩΝ (Παναγιώτης Ν. Κρητικός): Παρακαλώ, κύριε Υπουργέ, τελειώσατε. Κάνετε αγόρευση τώρα. Η παρέμβαση είναι σύντομη παρατήρηση, είναι σύντομη εξήγηση για κάποιο σημείο. Δεν είναι αγόρευση. 

ΕΥΑΓΓΕΛΟΣ ΜΕΪΜΑΡΑΚΗΣ: Μετροπόντικα αγοράσατε, κύριε Υπουργέ; 

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός Περιβάλλοντος, Χωροταξίας και Δημοσίων 'Εργων): Δεν αγοράσαμε μετρο-



 

  

Σελίδα 889 

πόντικα. Υπάρχει η ασπίδα στο μετροπόντικα για λόγους ασφαλείας. Δηλαδή, αντί να γίνουν πιλοτικές σήραγγες γίνεται η κοπή με την ασπίδα για να υπάρχει η μεγαλύτερη δυνατή ασφάλεια των κτιρίων και των πολιτών και αυτό έχει ένα κόστος. 

ΕΥΑΓΓΕΛΟΣ ΜΕΪΜΑΡΑΚΗΣ: 'Αρα το πληρώσαμε αυτό το κόστος. 

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός Περιβάλλοντος, Χωροταξίας και Δημοσίων 'Εργων): Υπάρχει δέσμευση για μεγαλύτερη ασφάλεια. 

ΠΡΟΕΔΡΕΥΩΝ (Παναγιώτης Ν. Κρητικός): Παρακαλώ κύριε Υπουργέ, τελειώσατε. Μη φέρνετε σε δύσκολο θέση το Προεδρείο. 

ΕΥΑΓΓΕΛΟΣ ΜΕΪΜΑΡΑΚΗΣ: Τώρα αν δεν λέγεται μετροπόντικας και λέγεται ασπίδα, όπως μας είπατε, το ίδιο πράγμα κουβεντιάζουμε. 

ΠΡΟΕΔΡΕΥΩΝ (Παναγιώτης Ν. Κρητικός): Σας παρακαλώ, κύριε Μεϊμαράκη, το Προεδρείο δεν πρόκειται να επιτρέψει άλλη διακοπή. 

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός Περιβάλλοντος, Χωροταξίας και Δημοσίων 'Εργων): Υπάρχει δέσμευση ότι στο τέλος του 1999 θα λειτουργεί πλήρως βασική γραμμή το τμήμα από το Πεντάγωνο στα Σεπόλια αλλά και το Τμήμα από το Σύνταγμα μέχρι τη Δάφνη τον Οκτώβριο του 2000... 

ΠΡΟΕΔΡΕΥΩΝ (Παναγιώτης Ν. Κρητικός): Τρέχει ο χρόνος και είναι εις βάρος σας πια, κύριε Μεϊμαράκη. 

ΕΥΑΓΓΕΛΟΣ ΜΕΪΜΑΡΑΚΗΣ: Ας τρέχει ο χρόνος, εγώ θέλω να πάρω απάντηση από τον κύριο Υπουργό. 

ΠΡΟΕΔΡΕΥΩΝ (Παναγιώτης Ν. Κρητικός): 'Οχι, κύριε Μεϊμαράκη, δεν μπορεί να γίνεται αυτό. 

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός Περιβάλλοντος, Χωροταξίας και Δημοσίων 'Εργων): Υπάρχουν πρόσθετες ρήτρες και πρόσθετες εγγυήσεις. 

ΠΡΟΕΔΡΕΥΩΝ (Παναγιώτης Ν. Κρητικός): Ορίστε, κύριε Μεϊμαράκη, συνεχίστε. 

Πρέπει όμως να σας πω κύριε Μεϊμαράκη ότι ο Κανονισμός είναι σοφός γιατί προβλέπει ότι επιτρέπεται η διακοπή όταν το επιτρέπει ο ομιλών και συναινεί το Προεδρείο. Εχει τη σοφία του λοιπόν, γιατί αν δεν ήταν απαραίτητη η συναίνεση του Προεδρείου θα είχαμε εκτροπή της συζητήσεως. Θα ήταν εξουδετερωμένο το Προεδρείο. Δεν θα επιτρέψω άλλη διακοπή. 

ΕΥΑΓΓΕΛΟΣ ΜΕΪΜΑΡΑΚΗΣ: Κύριε Πρόεδρε, κατ' αρχήν επιτρέψτε μου να σας πω ότι δεν ελέγχω το Προεδρείο, ούτε θεωρώ ότι δεν κάνει σωστά τη δουλειά του. 

ΠΡΟΕΔΡΕΥΩΝ (Παναγιώτης Ν. Κρητικός): 'Οχι, δεν θα επιτρέψω άλλη διακοπή, γιατί εδώ πλέον γίνεται κατάχρηση. 

ΕΥΑΓΓΕΛΟΣ ΜΕΪΜΑΡΑΚΗΣ: Επιτρέψτε μου κύριε Πρόεδρε, να πω ότι μέσα στην επερώτηση αναφέρεται και το Μετρό. Θα θυμίσω ότι ο κύριος Υπουργός, τουλάχιστον στο πρώτο δεκάλεπτο της ομιλίας του μας έκανε μια θεώρηση των έργων, του τι γίνεται, μας έκανε μια "εκθεσούλα", την οποία ακούμε τακτικότατα. Δεν θέλω, ούτε τον κύριο Υπουργό να προσβάλω ούτε κανέναν. Δικαίωμά του είναι να μιλήσει όπως θέλει. Ο ίδιος κατάλαβε όταν έφθασε στα τριάντα τέσσερα λεπτά, ότι δεν μας είχε πει τα κυριότερα. Δεν μας είχε πει ούτε για την Εγνατία, για την οποία άρχισε να μας μιλάει στα είκοσι οκτώ λεπτά, ούτε για τα υπόλοιπα τμήματα όταν διεκόπη από κάτω, που ήδη είχε πάει στα τριάντα πέντε λεπτά. 

Αν αυτό τελικά, δεν αποτελεί μια πρόθεση του κυρίου Υπουργού -που δεν θέλω να πιστεύω ότι αποτελεί πρόθεση- θα πρέπει εν πάση περιπτώσει, να τον αφήσουμε να αναπτύξει τις δικές του απόψεις. Διότι εδώ είναι υπόλογη η Κυβέρνηση. Θα ελεγχθεί γι' αυτό και ελέγχεται και σήμερα. 

Η επερώτηση ουσιαστικά, κύριε Υπουργέ -και θα ήθελα να απαντήσει και ο κύριος Υφυπουργός που είπε ότι θα μιλήσει μετά- αναφέρεται στα τρία βασικά έργα. Αναφέρεται στο Μετρό Αθήνας, στην Εγνατία οδό και στην ΠΑΘΕ. 

Είναι το κυρίαρχο έργο αυτήν τη στιγμή; Υπάρχουν δημοσιεύματα που διαρρέονται από το δικό σας περιβάλλον και ουσιαστικά εσείς τα επιβεβαιώνετε; Μας είπατε ότι αυτό το έργο είναι "με το κλειδί στο χέρι", ότι το 1994 κλείσατε όλα αυτά τα ζητήματα και ότι τελικά θα γίνει το Μετρό μέσα σ'αυτό το χρονικό διάστημα, με αυτά τα ποσά; Εμείς βλέπουμε ότι σήμερα αυτά τα ξεπερνάτε. Θέλετε, δηλαδή να σας πούμε και "μπράβο"; Δεν πρέπει να ελεγχθεί η Κυβέρνηση σε μια τόσο σημαντική επερώτηση, όταν αυτά είναι θέματα επικαιρότητας, των δύο ή τριών τελευταίων ημερών; 

Εγώ πιστεύω ότι η Κυβέρνηση, τελικά, έχει χάσει τον ειρμό του συνόλου των έργων και θα πρέπει να αισθάνεστε, κύριε Υπουργέ, ότι θέλουμε να συμβάλουμε θετικά, γιατί εμείς θέλουμε να προχωρήσουν τα έργα, θέλουμε να ολοκληρωθούν τα έργα. Η κριτική που σας κάνουμε πολλές φορές ίσως είναι σκληρή, αλλά δεν είναι κακόπιστη. Δεν μπορείτε, όμως, κάθε φορά που θίγουμε ένα θέμα να μας λέτε ότι κινδυνολογούμε ή να λέτε ότι αυτό είναι θέση εργολάβων ή όχι. 

Εμάς δεν μας ενδιαφέρουν οι εργολάβοι,την Κυβέρνηση ελέγχουμε. Εδώ μας είπατε πολλά θέματα και πολλές ανακρίβειες, όπως τα θέματα της παραλαβής και των κακοτεχνιών, που είναι ουσιαστικά. Εγώ, όμως, σας απάντησα, διακόπτοντάς σας, ότι εσείς τα δίνετε στη χρήση και μου είπατε "είναι άλλο θέμα". 

Δεν αναφέρατε γιατί τα δίνετε στη χρήση, κύριε Υπουργέ. Να μην τα δώσετε στη χρήση, εάν ο εργολάβος δεν τα ολοκληρώσει. Δεν μπορεί να σκοτωνόμαστε όλοι στα συγκεκριμένα σημεία των εθνικών οδών, τα οποία κατ'επανάληψη σας έχουμε αναφέρει και να λέμε μετά ότι φταίει το αυτοκίνητο ή η υπερβολική ταχύτητα ή ο Κώδικας Οδικής Κυκλοφορίας. 

Σας έχουμε αναφέρει συγκεκριμένα σημεία στο δρόμο Αθηνών - Θεσσαλονίκης και πριν τη Λαμία και πριν τη Λάρισα, όπου τα τροχαία δυστυχήματα αυξάνονται ραγδαία. Μας απαντήσατε ότι τα ξέρετε, τα βλέπετε. Τι κάνετε τόσα χρόνια για να τα διορθώσετε; Εν πάση περιπτώσει, δεν καταλαβαίνετε ότι είσαστε υπόλογοι, αν σκεφτεί κανείς ότι η εθνική οδός έγινε πριν από πολλές δεκαετίες, μέσα σε μικρό χρονικό διάστημα, ενώ για να γίνει η διαπλάτυνση και η διόρθωση των κακοτεχνιών θέλετε τώρα μια δεκαετία; 

Πόσες ανθρώπινες ζωές χάνονται; Ξέρω ότι είσαστε ευαίσθητος εσείς. Δεν είναι ευαίσθητες, όχι οι υπηρεσίες σας, αλλά η πολιτική βούληση, που πρέπει να έχετε για να τις ελέγξετε; Γιατί τα παραδίδετε στη χρήση; 

Υπάρχει ερώτηση, κύριε Υπουργέ, όλων σχεδόν των συναδέλφων, από τον κάθε νομό, για να μας πουν πόσα νομαρχιακά έργα έχουν παραληφθεί, όχι πόσα έχουν δοθεί στη χρήση. Ξέρετε ότι δεν έχει παραληφθεί κανένα; Ξέρετε 

ότι είναι κανόνας πλέον, να μην παραλαμβάνετε τα έργα; 

Είναι κανόνας να μην παραλαμβάνετε τα έργα, για δύο λόγους. Πρώτον, διότι έτσι αφήνετε και τρενάρετε τις όποιες κακοτεχνίες και τις όποιες υποχρεώσεις έχει ο εργολάβος για να τα φτιάξει... 

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός Περιβάλλοντος, Χωροταξίας και Δημοσίων 'Εργων): Για τους νομάρχες. 

ΕΥΑΓΓΕΛΟΣ ΜΕΪΜΑΡΑΚΗΣ: 'Οχι μόνο για τους νομάρχες. Μιλάω και για τα δικά σας, του ΥΠΕΧΩΔΕ. Προσέξτε γιατί με τη δική σας πολιτική βούληση έχετε αφήσει αυτά να γίνονται. 

Θα μου επιτρέψετε κιόλας να πω για τους νομάρχες που αναφέρετε, ότι δεν είναι για όλα τα χρόνια που είσαστε Κυβέρνηση, είναι ιδιαίτερα για τα τελευταία. Επιπλέον, σημαίνει ότι κάθε νομάρχης επειδή είναι εκλεγμένος -ήταν διορισμένος όταν γίνονταν αυτά και είχατε εσείς την ευθύνη- θα έχει ατομική ευθύνη; 'Η την ευθύνη, όπως κάποτε μου απαντήσατε, δεν την έχετε εσείς, αλλά την έχει το Υπουργείο Εσωτερικών; Είναι συλλογική η Κυβέρνηση; Μπορούμε να οχυρωνόμαστε πλέον πίσω από το ποιος έχει την ευθύνη; 

Υπάρχει μία αυτοδιοίκηση, υπάρχει μία αυτοδιαχείριση, αλλά εάν ο νομάρχης δεν εκτελεί σωστά τα έργα έχετε κάθε δικαίωμα να τον "πιάσετε από το αυτί". 

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός Περιβάλλοντος, Χωροταξίας και Δημοσίων 'Εργων): Τον πιάνουμε. 

ΕΥΑΓΓΕΛΟΣ ΜΕΪΜΑΡΑΚΗΣ: Δεν τον πιάνετε, κύριε 



 

  

Σελίδα 890 

Υπουργέ. Επιτρέψτε μου να σας πω ότι όχι μόνο δεν τον πιάνετε, αλλά απ' ότι αποδεικνύεται από τις απαντήσεις στις ερωτήσεις των συναδέλφων, παρ' ότι το γνωρίζετε δεν κάνετε τίποτα. 

Τελικά, σε ποιον να απευθυνθούμε; Ο Υπουργός Εσωτερικών λέει "δεν είναι δική μου αρμοδιότητα", εσείς λέτε "είναι αρμοδιότητα του Υπουργού Εσωτερικών". Βρείτε τα, εν πάση περιπτώσει. Συζητήστε τα. Δεν είναι και τόσο μεγάλο θέμα για να καταλάβετε ότι υποχρεούνται πράγματι οι νομάρχες αλλά και κάποιοι δήμαρχοι όταν κάνουν κάποια έργα να τα ολοκληρώνουν και να είναι σωστά. Δεν έχουν σημασία, όμως, μόνο τα έργα των νομαρχών, έχουν σημασία και τα δικά σας έργα. Εσείς μπορείτε να μας αναφέρετε ένα έργο που έχετε παραλάβει; 

'Εχω την αίσθηση, κύριε Υπουργέ, ότι τα έργα τα δίνετε στη χρήση ακριβώς για να μην τα παραλάβετε, για να μην υποχρεώσετε τους κατασκευαστές να κάνουν τις ανάλογες εργασίες που πρέπει για να φτιαχτούν οι κακοτεχνίες. Αφήνετε το χρόνο και περνάει, παραγράφεται κιόλας η αξίωση και εν τέλει φθάνουμε σε ένα σημείο όπου το έργο είναι μία πλήρη κακοτεχνία, δεν βοηθάει σε τίποτα και χρειαζόμαστε διπλά και τριπλά χρήματα από το κόστος κατασκευής του για να το συντηρούμε και να το φτιάχνουμε. Απόδειξη, δέστε κάθε πότε ανοίγουν οι λακκούβες στους εθνικούς δρόμους, δέστε κάθε πότε έχουμε πρόβλημα. 

Κάνατε πάλι ένα λάθος, κύριε Υπουργέ, το οποίο σας έχουμε επισημάνει. Συγκρίνατε -τώρα που το θυμήθηκα- το κόστος κατασκευής χιλιομέτρου την περίοδο 1990-1993 με το κόστος κατασκευής τώρα. Κατ' αρχήν, είναι δύο ανόμοια πράγματα, διότι όλοι οι δρόμοι δεν είναι ίδιοι. Γιατί μπορεί να έχει ανωμαλίες η χάραξη, να είναι ανώμαλος ο ίδιος ο δρόμος, άρα το κόστος να είναι πιο ανεβασμένο απ' ότι είναι το κόστος μιας χάραξης ή κατασκευής ενός δρόμου που είναι σε ομαλότητα. Κατά συνέπεια αυτό το κόστος δεν είναι συγκρινόμενο, πολύ περισσότερο με τις τιμές εκείνες αν λάβουμε υπόψη μας και τις άλλες οικονομικές συγκυρίες. 

Εν πάση περιπτώσει, επιμένω στο θέμα των κακοτεχνιών. Και επιμένω διότι όλα τα άλλα θέματα αναπτύχθηκαν από τους αξιότιμους συναδέλφους και από τον κ. Ορφανό και από τον κ. Παναγιωτόπουλο και από τον κ. Καραγκούνη και από τον κ. Κεφαλογιάννη και δεν έχω πολλά να προσθέσω. 

Επειδή μας είπατε πολλά για την Εγνατία Οδό, να σας πω ότι μου καταγγέλθηκε πριν από δύο εβδομάδες, συγκεκριμένα πριν από δύο Παρασκευές, ότι το τμήμα της παράκαμψης της Καστανιάς δημοπρατήθηκε χωρίς να έχει οριστικοποιηθεί η χάραξη σε πλήρη μελέτη. 'Αρα, προχωράτε σε δημοπρατήσεις, οι οποίες ουσιαστικά είναι στον αέρα. Παρακαλώ να έχουμε μία απάντηση. 'Αλλωστε έγινε και καταγγελία και από το περιφερειακό Τ.Ε.Ε. Το γνωρίζετε γιατί μου είπαν ότι σας την έστειλαν κιόλας. Παρ' όλα αυτά εσείς προχωρήσατε στη δημοπράτηση. 

Δεν θέλω να πιστέψω ότι βάζετε πολύ περισσότερο σαν θέμα τη διαφήμιση ή του να δείξετε ότι κάποιο έργο παράγεται, από την ασφάλεια του αν αυτό το έργο παράγεται σωστά ή όχι. 

Εν πάση περιπτώσει, εμεις πιστεύουμε, κύριε Υπουργέ, ότι όλα αυτά τα οποία σας αναφέρουμε, όλα αυτά τα έργα τα οποία σας είπαμε, έχουν πρόβλημα και θα πρέπει να τα δείτε. 

'Οσον αφορά τελικά τα θέματα των μελετών συγκεκριμένα, γνωρίζετε ότι οι τεχνικές προδιαγραφές από το 1974 δεν έχουν εκσυγχρονιστεί. Το 1990-1993 έγινε μία προσπάθεια και εσείς δεν την προχωρήσατε. Παρ' όλα αυτά, όμως και μετά το 1993 έχετε αφήσει να ισχύει το προεδρικό διάταγμα 696/74, ενώ και εσείς ο ίδιος κατ' επανάλειψη έχετε δηλώσει ότι θέλετε να το αλλάξετε. Ακόμα περιμένουμε πώς και πότε θα γίνει αυτή η αλλαγή. 

Γνωρίζετε επίσης, ότι δεν υπάρχουν κανονισμοί μελετών. Συντάσσονται για μερικά αντικείμενα κατά περίπτωση από συμβούλους μελετητές. Και οι κανονισμοί του Υπουργείου Δημοσίων 'Εργων της δεκαετίας του '60 που και σήμερα ισχύουν, δεν είναι εφαρμόσιμοι. Ενώ και εσείς τα ξέρετε δεν προχωράτε στην αλλαγή τους. 

Το σύστημα ανάθεσης των μελετών είναι επίσης της δεκαετίας του '70. Οι μελέτες σήμερα ανατίθονται απευθείας και μάλιστα αμέσως ή εμμέσως σε προσκείμενους της Κυβερνήσεως, παρ' όλα τα περί αντιθέτου τα οποία λέτε, ενώ κυκλοφορούν πάρα πολλές φήμες για συναλλαγές και για αξιολογήσεις χωρίς ιδιαίτερα κριτήρια. 

Γνωρίζετε τι έχει ακουστεί, γνωρίζετε τις καταγγελίες που σας έχουμε κάνει και ταυτόχρονα δεν παίρνετε κανένα μέτρο. 

Για πολλές μελέτες γνωρίζετε ότι δεν υπάρχει κώδικας αμοιβών και η εκτίμηση των αμοιβών γίνεται τελείως αυθαίρετα. Θα αλλάξει αυτό; 

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός Περιβάλλοντος, Χωροταξίας και Δημοσίων 'Εργων): 'Εχει τελειώσει αυτό. 

ΕΥΑΓΓΕΛΟΣ ΜΕΪΜΑΡΑΚΗΣ: Δεν έχει τελειώσει ακόμα, κύριε Υπουργέ. 

ΝΙΚΟΛΑΟΣ ΓΚΑΤΖΗΣ: Οι περιβαλλοντικές μελέτες πώς γίνονται; 

ΕΥΑΓΓΕΛΟΣ ΜΕΪΜΑΡΑΚΗΣ: Να μας πείτε πότε τελείωσε. Κρατήστε το για τη δευτερολογία σας. 

Εννοείτε ότι έχει τελειώσει με προεδρικό διάταγμα και εφαρμόζεται; 

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός Περιβάλλοντος, Χωροταξίας και Δημοσίων 'Εργων): 'Οχι. 'Εχει, όμως, οριστικοποιηθεί μέσα από διάλογο... 

ΕΥΑΓΓΕΛΟΣ ΜΕΪΜΑΡΑΚΗΣ: 'Εχει οριστικοποιηθεί στο νομοσχέδιο που θα μας φέρετε. 

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός Περιβάλλοντος, Χωροταξίας και Δημοσίων 'Εργων): Και επίκειται η έκδοση... 

ΕΥΑΓΓΕΛΟΣ ΜΕΪΜΑΡΑΚΗΣ: 'Αρα επίκειται, δεν έχει τελειώσει. Ε, αυτό περιμένουμε! Ξέρετε πόσα χρόνια επίκειται; Κύριε Υπουργέ από το 1994 μας λέτε, ότι το νομοσχέδιο για την αλλαγή των μελετών θα μας το φέρετε. Είμαστε στο Νοέμβριο του 1998 και μπαίνουμε στο 1999. 'Ηδη έχετε αναθέσει όλες τις μελέτες. Το ξέρω ότι επίκειται. Εγώ ακριβώς αυτό σας είπα ότι δεν άλλαξε, αλλά ότι επίκειται. Χαίρομαι που επιβεβαιώνετε αυτό που σας είπα. 

ΠΡΟΕΔΡΕΥΩΝ (Παναγιώτης Ν.Κρητικός): Επίκειται και η λήξη του χρόνου σας. Προσέξτε. 

ΕΥΑΓΓΕΛΟΣ ΜΕΪΜΑΡΑΚΗΣ: Επειδή, κύριε Υπουργέ, επίκειται, θέλω να μας δηλώσετε σήμερα εδώ απλά. Είναι 6 Νοεμβρίου του 1998. Θα είναι η πολλοστή φορά που θα μας δηλώσετε ποιες βασικές ρυθμίσεις εν τελει θα περιλαμβάνει το υπό σύνταξη νομοσχέδιο. Με μεγάλη χαρά και προσοχή θα το ακούσουμε. Και αν μπορείτε εσείς μια και παρίστασθε να μας πείτε πότε επιτέλους θα το καταθέσετε στη Βουλή και πότε σκοπεύετε να ψηφιστεί. Διότι παρά την πίεση που ασκείται απ'όλα τα κόμματα της Αντιπολίτευσης και από Βουλευτές της Συμπολίτευσης -προς τιμήν τους, δεν είναι ανάγκη να διαβάσω τι λένε οι συνάδελφοι μηχανικοί που ασχολούνται με αυτά ούτε να αναφέρω ονόματα για να σας θυμίσω τι έλεγαν και τι έχετε απαντήσει- να μας πείτε τελικά πότε θα κατατεθεί στη Βουλή, πότε θα ψηφιστεί και πότε θα αλλάξει αυτή η διαδικασία. 

Εσείς, ο ίδιος, κύριε Υπουργέ, αποδέχεστε ότι αυτό πρέπει να αλλάξει από το 1994. Μας κάνατε κριτική το 1990-1993. 'Εχουμε φθάσει στο Νοέμβριο του 1998 και ακόμα παραμένουν τα ίδια. 

Νομίζω ότι γίνεται απολύτως κατανοητό, χωρίς να χρειάζεται κανείς να ανεβάζει τους τόνους ή να μακρηγορεί απ'αυτά που σας είπαμε, ότι τελικά δεν έχει γίνει τίποτε απολύτως στο θέμα των μελετών, αλλά ούτε και στο θέμα των έργων. Οι καθυστερήσεις είναι πολύ μεγάλες και τις πληρώνει ο ελληνικός λαός. Οι κακοτεχνίες, επίσης, είναι πολύ μεγάλες, πολλές φορές τις πληρώνουμε με αίμα. Εσείς ο ίδιος έχετε αναγνωρίσει και την ευθύνη της Κυβέρνησης σε αυτά τα θέματα. 'Εχω την αίσθηση ότι τελικά πολύ σύντομα θα κληθούν άλλες δυνάμεις, υγιείς δυνάμεις του τόπου που πράγματι μπορούν να δώσουν απόψεις και αρχές και όραμα. Και αυτές είναι οι δυνάμεις που συναπαρτίζουν τη Νέα Δημοκρατία, για να μπορέσουν να λύσουν αυτά τα καυτά προβλήματα. 



 

  

Σελίδα 891 

Ευχαριστώ. 

ΠΡΟΕΔΡΕΥΩΝ (Παναγιώτης Ν.Κρητικός): Ο συνάδελφος κ. Αθανάσιος Βαρίνος ζητεί την άδεια του Σώματος για ολιγοήμερη απουσία στη Νέα Υόρκη, προσκεκλημένος στις εκδηλώσεις της Ομοσπονδίας Χιακών Σωματείων για να συμμετάσχει στις εκδηλώσεις "Ομήρεια". 

Η Βουλή εγκρίνει; 

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα. 

ΠΡΟΕΔΡΕΥΩΝ (Παναγιώτης Ν.Κρητικός): Η Βουλή ενέκρινε τη ζητηθείσα άδεια. 

Ο κ. Κοσμάς Σφυρίου Κοινοβουλευτικός Εκπρόσωπος του ΠΑΣΟΚ, έχει το λόγο. 

ΚΟΣΜΑΣ ΣΦΥΡΙΟΥ: Κύριοι συνάδελφοι, δεν πήρα το λόγο όχι για να μακρηγορήσω γύρω από το θέμα που αναπτύσσεται με τη σημερινή επερώτηση. Γιατί τουλάχιστον σε ό,τι αφορά την εξέλιξη των μεγάλων έργων που απετέλεσαν το αντικείμενο είτε του γραπτού κειμένου της επερώτησης είτε των αναφορών των συναδέλφων της Νέας Δημοκρατίας, δόθηκε με έναν τρόπο αρκετά συστηματικό, αλλά και με τα απαραίτητα στοιχεία η εικόνα του σημείου στο οποίο βρίσκονται σήμερα τα έργα και οι μελέτες είτε της Εγνατίας Οδού είτε της ΠΑΘΕ είτε του Μετρό είτε και άλλων έργων στα οποία έγινε αναφορά κατά την πρωτολογία του Υπουργού ΠΕΧΩΔΕ. 

Υπάρχουν, όμως, μερικά άλλα θέματα που τέθηκαν κατά την ανάπτυξη της επερώτησης και ειδικότερα από τον Κοινοβουλευτικό Εκπρόσωπο της Νέας Δημοκρατίας που θεωρώ απαραίτητο να γίνει μία συνοπτική παρέμβαση. 

Πρώτα απ'όλα, κύριε Υπουργέ, θα περιμένουμε και εμείς εκ μέρους της Συμπολίτευσης με ενδιαφέρον να ακούσουμε ακριβώς το σημείο που βρίσκεται η προεργασία για την τροποποίηση του ν. 716. Γιατί και ως Συμπολίτευση έχουμε πάρει θέση στο Κοινοβούλιο και έχουμε επιμείνει στην ανάγκη να επιταχυνθούν οι όλες διαδικασίες διαλόγου με τους άμεσα ενδιαφερόμενους φορείς, καθώς βέβαια και η επέκταση του ορίζοντα αυτού του νέου νομοθετήματος που ετοιμάζεται σε ένα πλήθος πλέον εξειδικευμένων μελετών, που ξεφεύγουν από τα στενά όρια που ανεφέρετο ο ν. 716 στη δεκαετία του '70, υπό το πρίσμα τόσο των νέων δεδομένων στα πλαίσια της εθνικής μας νομοθεσίας όσο και των δεδομένων που υπάρχουν, λειτουργούν και προβλέπεται να λειτουργήσουν και στα επόμενα χρόνια στα πλαίσια της Ευρωπαϊκής 'Ενωσης. 

Μιλούμε, επομένως, για ένα πλαίσιο τελείως διαφορετικό και πολύ ευρύτερο, αυτό το οποίο θα πρέπει να καλύπτει το νέο νομοθέτημα σε σχέση με εκείνο που γνωρίζουμε όλοι από τη δεκαετία του '70. 

'Ηταν όμως και η θέση της Συμπολίτευσης -και οφείλω να την επαναλάβω- η ανάγκη να ολοκληρωθούν όλες αυτές οι προεργασίες και κυρίως οι διάλογοι με τους ενδιαφερόμενους φορείς και να έλθει το σχετικό νομοσχέδιο στη Βουλή, να αποτελέσει αντικείμενο επεξεργασίας και να αποτελέσει αύριο βέβαια και το νέο σύγχρονο νόμο γύρω από το πλαίσιο ανάθεσης και κατάρτισης των μελετών. 

Θα ακούσουμε πράγματι με ενδιαφέρον αυτό που έχετε να μας παρουσιάσετε σήμερα, κύριε Υπουργέ, από ό,τι κατάλαβα από την αναφορά που έγινε από την πλευρά σας. 

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός Περιβάλλοντος, Χωροταξίας και Δημοσίων 'Εργων): Θα δοθεί τώρα στους φορείς και τον Ιανουάριο μήνα θα κατατεθεί. 

ΚΟΣΜΑΣ ΣΦΥΡΙΟΥ: Από ό,τι κατάλαβα, αυτό αποτελεί μία δέσμευση της Κυβέρνησης. Και βέβαια καταλαβαίνετε, κύριε Υπουργέ, ότι όσον αφορά τη δέσμευση αυτή, εφόσον προσδιορίστηκε και με το μήνα στον οποίο αναφερθήκατε, τον Ιανουάριο, είναι επομένως η καταληκτική ημερομηνία του διαλόγου με τους φορείς και βεβαίως η κατάρτιση των επιμέρους διατάξεων σαν απώρεια αυτού του διαλόγου και της επεξεργασίας που γίνεται σήμερα. 

Θα είναι ευχής έργο, μια που το ανέφερε ο κύριος Υπουργός, να έχουμε πράγματι αυτό το νομοθέτημα τον Ιανουάριο, να γίνει η επεξεργασία από την πλευρά της αρμόδιας Κοινοβουλευτικής Επιτροπής και της Ολομέλειας της Βουλής, γιατί το θεσμικό πλαίσιο, βάσει του οποίου θα πρέπει να καταρτισθούν οι μελέτες πριν από την έναρξη εφαρμογής του τρίτου Ευρωπαϊκού Πλαισίου Στήριξης, πρέπει να είναι πιο σύγχρονο και να δίνει απαντήσεις στα σύγχρονα προβλήματα που συνοδεύουν την κατάρτιση και τέλος την εκτέλεση αυτού του νέου προγράμματος. 

'Ηδη το δεύτερο Ευρωπαϊκό Πλαίσιο Στήριξης θα έχει ολοκληρωθεί ή θα ολοκληρώνεται όταν εμείς θα συζητούμε αυτό το νομοθέτημα. Τουλάχιστο, όμως, η πολιτεία θα πρέπει να το έχει στα χέρια της εγκαίρως, πριν αρχίσει η κατάρτιση και η εφαρμογή του προγράμματος του τρίτου Ευρωπαϊκού Πλαισίου Στήριξης. 

Αυτό είναι το κυριότερο θέμα της σημερινής επερώτησης που συζητούμε. Αλλά ενώ σε αυτό πράγματι υπάρχει έδαφος, προκειμένου να ασκείται η κριτική που ασκεί η Αντιπολίτευση για την καθυστέρηση προώθησης του σχετικού νομοθετήματος, δεν θα συμμεριστώ την άποψη των συναδέλφων της Νέας Δημοκρατίας και κυρίως του κ. Μεϊμαράκη, όταν λέει εδώ, ότι όπως έχει δικαίωμα από το Σύνταγμα και από τον Κανονισμό της Βουλής κάνει οξύτατο έλεγχο, διότι η επερώτηση είναι μία βαρία μορφή ελέγχου προς την Κυβέρνηση. Αυτό ανέφερε. 

Μόνο, κύριε Μεϊμαράκη, θα πρέπει, όταν θα ασκείται αυτός ο έλεγχος, να μην κάνετε αναφορά σε στοιχεία και σε δημοσιεύματα, τα οποία δεν έχετε σπεύσει πρώτα να τα διερευνήσετε με υπευθυνότητα και δεν έχετε απευθύνει πρώτα τις σχετικές ερωτήσεις για να πάρετε με υπεύθυνο τρόπο και τεκμηρίωση απαντήσεις στα ερωτήματά σας. 

ΕΥΑΓΓΕΛΟΣ ΜΕΪΜΑΡΑΚΗΣ: Κύριε Σφυρίου, μου επιτρέπετε; 

ΚΟΣΜΑΣ ΣΦΥΡΙΟΥ: 'Οχι, κύριε Μεϊμαράκη, δεν σας επιτρέπω. 

(Στο σημείο αυτό την Προεδρική 'Εδρα καταλαμβάνει ο Ε' Αντιπρόεδρος της Βουλής κ. ΔΗΜΗΤΡΙΟΣ Β. ΚΩΣΤΟΠΟΥΛΟΣ) 

'Εχετε κάθε δικαίωμα να απευθύνετε τις ερωτήσεις σας όπως ορίζει ο Κανονισμός της Βουλής, να πάρετε τις απαντήσεις τις τεκμηριωμένες από την πλευρά της Κυβέρνησης και εάν απ'αυτές βεβαίως δεν μένετε ικανοποιημένοι, το δικαίωμά σας είναι αναφαίρετο, να προχωρήσετε σε επερωτήσεις και μάλιστα με οξύτατη μορφή. Εκείνο το οποίο δεν συνάδει με τη λειτουργία του κοινοβουλευτικού ελέγχου είναι τα ερωτήματα τα οποία πρέπει να απαντηθούν να μην έχουν προηγηθεί, αλλά να σπεύδετε να υιοθετείτε δημοσιεύματα και άλλου είδους ανακοινώσεις κλπ. και με βάση αυτά να ασκείτε τον κοινοβουλευτικό έλεγχο. 

ΕΥΑΓΓΕΛΟΣ ΜΕΪΜΑΡΑΚΗΣ: Δεν έχετε διαβάσει την επερώτηση. 

ΚΟΣΜΑΣ ΣΦΥΡΙΟΥ: Την έχω διαβάσει και μάλιστα λεπτομερώς. 

ΕΥΑΓΓΕΛΟΣ ΜΕΪΜΑΡΑΚΗΣ: Είναι μέσα. 

ΚΟΣΜΑΣ ΣΦΥΡΙΟΥ: Αλλά, δεν αναφέρομαι μόνο στο κείμενο της επερώτησης. Αναφέρομαι και σ'αυτά τα οποία είπατε προηγουμένως με την έννοια ότι απευθύνετε μια ερώτηση, παίρνετε την απάντηση "δεν αγοράσθηκε ο μετροπόντικας" έρχεσθε και λέτε "άρα, αγοράσατε μετροπόντικα". "Δεν υπάρχει υπέρβαση, είμαστε στα πλαίσια της σύμβασης του 1994" άρα λέτε "εδώ γράφουν εβδομήντα δισεκατομμύρια (70.000.000.000) υπέρβαση πέραν της συμπληρωματικής σύμβασης του 1994". 

Καταλαβαίνετε ότι έτσι δεν μπορεί πράγματι να ασκηθεί υπεύθυνος κοινοβουλευτικός διάλογος και δεν μπορείτε να θεωρείτε, ότι κάνετε το καθήκον σας απέναντι στις κοινοβουλευτικές λειτουργίες. Αυτή είναι η δική μου κριτική διότι οι δικές σας πολιτικές θέσεις δεν μπορεί να παίρνουν και την αντίστοιχη απάντηση με την κατάλληλη κριτική που διατυπώνουμε εκ μέρους της Συμπολίτευσης. 

Πρέπει να συμφωνήσουμε όμως, κύριοι συνάδελφοι, όλα τα πολιτικά κόμματα και στο εξής: 'Εγινε αρκετή αναφορά στα έργα που εκτελούν οι νομαρχίες και οι δήμοι. Και βέβαια, είναι σωστό να υπάρχει το θεσμικό πλαίσιο που διαμορφώνεται από την εθνική νομοθεσία και από την κοινοτική νομοθεσία για όλους και την ευθύνη έχει τόσο η Ευρωπαϊκή 'Ενωση σε ό,τι 



 

  

Σελίδα 892 

αφορά την κοινοτική νομοθεσία αλλά και η Κυβέρνηση και το Κοινοβούλιο για τους νόμους που αποτελούν το θεσμικό πλαίσιο. Στα πλαίσια όμως αυτών των νόμων, ο καθένας σε κάθε επίπεδο έχει τις δικές του ευθύνες απέναντι στη νομοθεσία. Και στο βαθμό κατά τον οποίο γίνεται μια ουσιαστική επίβλεψη και ασκείται και ο έλεγχος των επιθεωρήσεων από την πλευρά των προϊσταμένων υπηρεσιών -γιατί ασφαλώς πρέπει να μην είναι γράμμα κενό οι επιθεωρήσεις- η ευθύνη σε ό,τι αφορά τη σωστή εκτέλεση ενός έργου, την έγκαιρη παράδοση ή εν τέλει την παράδοση με όλους τους κανόνες που νομίζει η νομοθεσία, ενός έργου νομαρχιακού ή ενός έργου δημοτικού, δεν μπορεί παρά να βαρύνει τις αιρετές αρχές. Δε σημαίνει ότι έχοντας την εκλογή από το εκλογικό σώμα που τους ανέδειξε, έχουν το ανεύθυνο. 'Οχι βέβαια! Ο καθένας αιρετός σε κάθε επίπεδο έχει το δικό του μερίδιο των ευθυνών και βεβαίως εκεί θα πρέπει να αναζητώνται είτε μέσω της διοικητικής οδού, είτε μέσω της δικαστικής οδού, ή οπουδήποτε αλλού. Δεν μπορεί να είναι κανένας υπόλογος σε επίπεδο κυβερνητικό για το δήμαρχο της τάδε πόλης ή για το νομάρχη του τάδε νομού. Μάλιστα, είδαμε τώρα στις πρόσφατες νομαρχιακές και δημοτικές εκλογές ότι εξελέγησαν δήμαρχοι και νομάρχες από διάφορες πολιτικές παρατάξεις. Επομένως, δεν κατάλαβα γιατί θα πρέπει να μεταβιβάζεται η ευθύνη για λάθη ή για παραλείψεις που κάνουν αυτοί οι αιρετοί άρχοντες απέναντι στην Κυβέρνηση. Αυτό το θεωρώ αδιανόητο. 

Σε ό,τι αφορά το θεσμικό πλαίσιο, ασφαλώς και υπάρχει ευθύνη να διαμορφωθεί. Να ασκούνται οι επιθεωρήσεις που προβλέπουν οι νόμοι, ναι. Αλλά αυτό δεν σημαίνει ότι καθιερώνεται το ανεύθυνο των αιρετών αρχών στα ενδιάμεσα επίπεδα και μάλιστα στα επίπεδα της αυτοδιοίκησης. 

Δεν θα ήθελα και δεν έχω την πρόθεση -εξάλλου δεν έχω και το χρόνο- να επεκταθώ σε άλλα θέματα. Αλλά φοβούμαι ότι οι ευσεβείς πόθοι τους οποίους εξέφρασε ο Κοινοβουλευτικός Εκπρόσωπος της Νέας Δημοκρατίας για τις υγιείς δυνάμεις -ακούστε πώς ακούγεται- της πολιτικής ζωής του τόπου που συγκροτούν τη Νέα Δημοκρατία είναι αυτές οι οποίες σύντομα θα αναλάβουν τις τύχες της χώρας στα χέρια τους, είναι ευσεβείς πόθοι οι οποίοι θα παραμείνουν ευσεβείς πόθοι. Φοβούμαι και μετά το 2000 και κύριοι συνάδελφοι τότε θα προσγειωθείτε στη χειροπιαστή πραγματικότητα. 

Ευχαριστώ. 

ΠΡΟΕΔΡΕΥΩΝ (Δημήτριος Β.Κωστόπουλος): Κύριοι συνάδελφοι τη συνεδρίασή μας παρακολουθούν από τα Δυτικά Θεωρεία αφού προηγουμένως ξεναγήθηκαν στην έκθεση της αίθουσας "ΕΛΕΥΘΕΡΙΟΣ ΒΕΝΙΖΕΛΟΣ", πενήντα δύο μαθητές και πέντε συνοδοί-καθηγητές από το 2ο Γυμνάσιο Πύργου Ηλείας. 

Τους καλωσορίζουμε στο Κοινοβούλιο. 

(Χειροκροτήματα από όλες τις πτέρυγες) 

Ο κ.Γκατζής έχει το λόγο. 

ΝΙΚΟΛΑΟΣ ΓΚΑΤΖΗΣ: Κύριε Πρόεδρε τις θέσεις του Κ.Κ.Ε. για τα δημόσια έργα τις είχαμε καταθέσει και κατά τη συζήτηση του προηγούμενου νόμου που είχε φέρει η Κυβέρνηση σχετικά με τα έργα αλλά και στην πρόταση νόμου που είχε καταθέσει η Νέα Δημοκρατία πρόσφατα. Επιμένουμε ότι η εξασφάλιση για να είναι οικονομικότερα, ασφαλέστερα και για το δημόσιο, ποιοτικά, για τη χώρα και για το λαό τα έργα θα πρέπει να αναπτυχθεί ο δημόσιος τομέας ο οποίος θα πρέπει να παίξει ένα κύριο ρόλο από την αρχή μέχρι το τέλος των έργων. 

'Εχουμε την άποψη ότι μόνο ένας υγιής, στελεχωμένος επιστημονικά και τεχνολογικά, δημόσιος τομέας με δυνατότητες αποφασιστικής παρέμβασης στις μελέτες της δημοπράτησης και την επίβλεψη των δημοσίων έργων, είναι πραγματικά δυνατόν να κάνει δημόσια έργα και οικονομικά και ποιοτικά και εξασφαλισμένα για πολλά χρόνια. 

Πέρα από εκεί όμως θέλουμε να πούμε ότι όλο αυτό το διάστημα ο τομέας των μελετών σε σχέση με το πρώτο θέμα που αναφέρεται η επερώτηση της Νέας Δημοκρατίας έχει γίνει ένα πεδίο άσκησης πελατειακών σχέσεων. Το ισχύον μέχρι σήμερα θεσμικό πλαίσιο του ν. 716 δεν τηρείται με πρόσχημα ότι χρήζει εκσυγχρονισμού, ενώ οργιάζει η αδιαφάνεια, κυρίως στις αναθέσεις μελετών με αποτέλεσμα τα ρουσφετολογικά κριτήρια αναθέσεων να "υπαγορεύουν" αναλόγως και την άσκηση του ελέγχου τόσο από απόψεως τήρησης οικονομικού προϋπολογισμού όσο και από απόψεως ποιότητας και προδιαγραφών ένα τμήμα του επιστημονικού και τεχνικού μας δυναμικού που δεν σκύβει τη μέση στη συναλλαγή αυτή να οδηγείται στην απαξίωση και στην ανεργία. 

Το σύστημα που εφαρμόζετε έχει σκοπό να εξοντώσει όλες τις μικρές επιχειρήσεις που ασχολούνται γύρω από τα δημόσια έργα με ένα βίαιο τρόπο προσαρμογής στη νέα κατάσταση. Φαίνεται όμως πως η περίφημη προσαρμογή που εφαρμόζει η Κυβέρνηση με το Κοινοτικό Πλαίσιο, την οποία ευαγγελίζεται και στην επερώτησή της η Νέα Δημοκρατία, η οποία ήρθε με το προεδρικό διάταγμα 346, κάθε άλλο παρά παρέχει τα εχέγγυα για διαφανείς διαδικασίες και αξιοκρατικές επιλογές. 

Στο κεφάλαιο Β' περί επιλογής διαδικασιών ανάθεσης οι αναφερόμενες ως διαδικασίες με δημοπράτηση ή κλειστές διαδικασίες δεν αφήνουν σε κανέναν οποιαδήποτε αμφιβολία για το πώς θα γίνεται η σύναψη των δημοσίων συμβάσεων. Αλλά και στο κεφάλαιο 6, κύριοι Βουλευτές, περί κριτηρίων ποιοτικής επιλογής το άρθρο 26 είναι αποκαλυπτικό αναφορικά με το ρόλο που επιφυλάσσετε στο τραπεζικό και ασφαλιστικό κεφάλαιο. 

Κύριοι Βουλευτές εδώ προχωρούμε στην ιδιωτικοποίηση όλων των δημόσιων έργων. Είναι γνωστό -και είδε το φως της δημοσιότητας- ότι με εντολή των Βρυξελλών πρόκειται να παγιωθεί η ιδιωτικοποίηση όλων των δημοσίων έργων που θα γίνονται από εδώ και στο εξής στη χώρα μας. Η ιδιότυπη αυτή ιδιωτικοποίηση των δημοσίων έργων έχει βέβαια ξεκινήσει τα τελευταία χρόνια με τη μέθοδο της ληστρικής συγχρηματοδότησης διαφόρων λεγόμενων "μεγάλων έργων" όπως τα Σπάτα, η Λεωφόρος Σταυρού-Ελευσίνας, η ζεύξη Ρίου-Αντιρρίου και άλλα. Τώρα όμως προετοιμάζεται το έδαφος για τη καθιέρωση του συστήματος αυτού για όλα τα δημόσια έργα. Δεν θα υπάρχει κανένα έργο που να υπερβαίνει τα πέντε δισεκατομμύρια (5.000.000.000) που να μη γίνεται με το σύστημα αυτό. 

Τα έργα αυτά τα οποία γίνονται με το σύστημα αυτό θα γίνονται μόνο αν έχουν επενδυτικό ενδιαφέρον οι ιδιώτες, τράπεζες, κατασκευαστές, τα διαπλεκόμενα που λέμε, οι οποίοι θα αποφασίζουν με μοναδικό γνώμονα το κέρδος και όχι την κοινωνική διάσταση. 

Το νέο αυτό μοντέλο αυτοχρηματοδότησης που προωθείται από τις Βρυξέλλες όπως είδε το φως της δημοσιότητας έχει τον τίτλο public privera project που σημαίνει δημόσια ιδιωτικά έργα. Το σύστημα αυτό προβλέπει τη συμμετοχή των ιδιωτών με αντιπαροχή στα δημόσια έργα τα οποία θα εκμεταλλεύονται οι ίδιοι με συμβάσεις παραχώρησης για δεκαετίες. Και πάλι όμως τη μερίδα του λέοντος στο κόστος του έργου θα καλύπτει είτε ο κρατικός προϋπολογισμός είτε κονδύλια της Ευρωπαϊκής 'Ενωσης είτε τα δάνεια από την Ευρωπαϊκή Τράπεζα Επενδύσεων. Πάρτε παράδειγμα τι γίνεται με το έργο των Σπάτων που δεν καλύπτουν παραπάνω από το 8%-10% της ολικής επένδυσης. 

Η Κυβέρνηση είναι αποφασισμένη να εφαρμόσει το σλόγκαν "όλα στους ιδιώτες, όλα για τους ιδιώτες και στον τομέα των δημοσίων έργων". Σύμφωνα με το σχεδιασμό αυτό, που πάει να εφαρμοστεί κάτω από την καθοδήγηση της Ευρωπαϊκής 'Ενωσης -αυτό που είπαμε πριν με τα τρια "π"- στο εξής κανένα δημόσιο έργο δεν θα κατασκευάζεται με γνώμονα το κοινωνικό όφελος, αλλά με γνώμονα το συμφέρον των ιδιωτών, δηλαδή πόσο ανταποδοτικό είναι αυτό το έργο για να αποκομίσουν κέρδη οι διάφοροι επενδυτές. Οι κινήσεις αυτές βέβαια προδιαγράφουν την έλευση ακόμα χειρότερων ημερών για τον ελληνικό λαό, ο οποίος είναι υποχρεωμένος να αναλάβει και το βάρος της αποπληρωμής των έργων αυτών μέσω πανάκριβων διοδίων και τελών. 

Κύριοι Βουλευτές, είμαστε αντίθετοι σ' αυτόν τον κανόνα της ληστρικής "αυτοχρηματοδότησης" που επιβαρύνει τον ελληνικό λαό. Αυτόν το μονόδρομο που αναδεικνύεται από 



 

  

Σελίδα 893 

την Κυβέρνηση, η κατασκευή όλων των δημοσίων έργων με τη ληστρική για τα συμφέροντα μέθοδο της συγχρηματοδότησης κατά τα πρότυπα αποικιοκρατικού τύπου σύμβασης για τα Σπάτα, που υπογράφθηκε με τους Γερμανούς, της Χόφτεν, δεν μπορεί να τον επικαλείται η Κυβέρνηση σαν τρόπο προωθητικό, αναπτυξιακό. 

Με τον τρόπο αυτό αναμένεται να κατασκευαστεί μια σειρά άλλων δημόσιων έργων, όπως το "Μετρό Θεσσαλονίκης", η ζεύξη Μαλιακού, τμήματα της Εγνατίας Οδού, τα μεγάλα υπόγεια γκαράζ της Αθήνας, διάφορα περιφερειακά αεροδρόμια της χώρας, αλλά και τμήματα της Εθνικής Οδού Πατρών-Αθηνών - Θεσσαλονίκης-Ευζώνων, για τα οποία έτσι κι αλλιώς δεν έφθανε η χρηματοδότηση από το δεύτερο Πακέτο Ντελόρ. 

Αν πάρουμε ως πρότυπο τη σύμβαση για τα Σπάτα, όπως προανήγγειλε πριν από καιρό ο Υπουργός Εθνικής Οικονομίας κ. Γιάννος Παπαντωνίου, τότε η κατασκευή όλων αυτών των έργων και αρκετών άλλων ακόμα θα έχει σημαντικές επιπτώσεις στους εργαζόμενους, αφού το κόστος για να βγάλουν υπέρογκα κέρδη οι ιδιώτες που θα εκμεταλλεύονται τα έργα αυτά για μερικές δεκαετίες θα μετακυλιστεί στους χρήστες, δηλαδή σε όλο τον ελληνικό λαό. 

Το ελληνικό δημόσιο και κατά συνέπεια όλοι μας θα φορτωθεί με το βάρος νέων τεράστιων δανείων από την Ευρωπαϊκή Τράπεζα Επενδύσεων, προσφέροντας την εγγύησή τους στους ιδιώτες. Με λίγα λόγια, όλο το παραγωγικό δυναμικό της χώρας θα δουλέψει για να αποκομίσουν τεράστια υπερκέρδη ξένες και ντόπιες πολυεθνικές τύπου Χόφτεν, αλλά και αρκετές τράπεζες. 

Κύριοι Βουλευτές, κατά την άποψή μας, είναι αστείο λίγο να παρουσιάζεται η Νέα Δημοκρατία ότι με την επερώτησή της αυτή γίνεται μια δύναμη ελέγχου, αφού ξέρουμε ότι όλο αυτό το διάστημα τηρεί σαν Αντιπολίτευση στάση Αξιωματικής Συμπολίτευσης. Πώς είναι δυνατό να κάνει αυτήν την κριτική για τα έργα, όταν ξέρει ότι και η ίδια να έρθει στη Κυβέρνηση θα ακολουθήσει ακριβώς την ίδια πολιτική, τη νεοφιλελεύθερη δηλαδή πολιτική, η οποία γεννά τα σκάνδαλα και τα πολλαπλασιάζει και στα δημόσια έργα και σε όλους τους άλλους τομείς δραστηριότητας της ελληνικής οικονομίας; 

Πιστεύουμε, λοιπόν, ότι πέρα απ' αυτήν τη δημαγωγία που γίνεται θα πρέπει να κυριαρχήσουν και στα δημόσια έργα οι προτάσεις που κάνουν οι εργαζόμενοι, αυτοί που περιστρέφονται γύρω από το δημόσιο τομέα, είτε αυτοί είναι ιδιώτες είτε βρίσκονται στο δημόσιο. 

Τη διαφανή διαχείριση των δημοσίων έργων ζήτησε από τους αρμόδιους φορείς, κύριοι Βουλευτές, και η αντιπροσωπεία του Συλλόγου Πολιτικών Μηχανικών Ελλάδος, που επισκέφθηκε τον κύριο Υπουργό και του έθεσε ορισμένα βασικά θέματα. Το κύριο που τονίζουν ότι δεν εξασφαλίζεται η διαφάνεια, ότι τα έργα δίνονται σε ημετέρους, ότι το ποσό πολλαπλασιάζεται και ότι θα πρέπει ουσιαστικά να σταματήσει αυτό το πανωπροίκι που δίνεται κάθε φορά στους "φίλους". 

Κύριοι Βουλευτές, θα ήθελα να πω δυο λόγια για το Μετρό, για το πώς βλέπουμε εμείς όλη αυτήν την υπόθεση. 

Το 1994 οι Αθηναίοι, με τη σύμβαση που υπογράφθηκε, περίμεναν ότι πολύ σύντομα, φέτος, θα έκοβαν εισιτήριο μέσα στο Μετρό. Οι εργολάβοι, όχι μόνο αθέτησαν την υπόσχεσή τους, δεν θα τιμωρηθούν για τη νέα αυτή καθυστέρηση -σύμφωνα με την αρχική σύμβαση που είχαν κάνει έπρεπε το Μετρό να το είχαν παρουσιάσει πέρσι το Δεκέμβρη- αλλά και με τη νέα σύμβαση θα πάρουν εβδομήντα δισεκατομμύρια (70.000.000.000) δραχμές ως πανωπροίκι και θα αποκτήσουν το δικαίωμα να παραδώσουν το έργο μέχρι το 2002. 

Αυτό, ούτε λίγο ούτε πολύ, προβλέπει μεταξύ άλλων το μνημόνιο συναντίληψης, στο οποίο καταλήγουν, σύμφωνα με ασφαλείς πληροφορίες, οι εργολάβοι και η Κυβέρνηση, μέσω της εταιρείας "ΑΤΤΙΚΟ ΜΕΤΡΟ". 'Ενα μνημόνιο που αχρηστεύει ουσιαστικά και τυπικά την ελληνική νομοθεσία, με την κατάρτιση του οποίου απαιτήθηκαν αρκετές διαβουλεύσεις και παρασκηνιακός διάλογος τόσο στο εσωτερικό, όσο και στο εξωτερικό, δηλαδή στη Γαλλία και στη Γερμανία, όπου είναι οι έδρες των μεγαλύτερων εταιρειών που απαρτίζουν τον όμιλο των εργολάβων. 

(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 

Τελειώνω, κύριε Πρόεδρε. 

'Οπως φαίνεται, ο μόνος που δεν θα λάβει γνώση του νέου σκανδάλου-επεισοδίου-σήριαλ Μετρό, είναι αυτός που θα πληρώσει τα σπασμένα, δηλαδή ο ελληνικός λαός. Ούτε καν οι αντιπρόσωποί του θα ενημερωθούν, δεν θα ενημερωνόμασταν δηλαδή και εμείς, αν δεν γινόταν σήμερα αυτή η συζήτηση, για να μας πει ορισμένα πράγματα ο Υπουργός, αφού επιλέχθηκε ο τρόπος επίλυσης των διαφορών κρυφά, ώστε να μην απαιτηθεί και η κατάθεση μιας νέας συμπληρωματικής σύμβασης από τη Βουλή. 

(Στο σημείο αυτό κτυπάει το επαναληπτικό κουδούνι λήξεως του χρόνου ομιλίας του κυρίου Βουλευτή) 

Τελειώνω, κύριε Πρόεδρε. 

Κάπως έτσι φαίνεται, πως υλοποιεί η Κυβέρνηση τις κορώνες που εκτοξεύει κατά καιρούς περί διαφάνειας στα δημόσια έργα. 

Να σημειώσουμε ότι αυτό το δεύτερο μνημόνιο συναντίληψης που υπογράφεται τα τελευταία χρόνια μεταξύ δημοσίου και εργολάβων, το πρώτο είχε αποφέρει στους εργολάβους δέκα δισεκατομμύρια (10.000.000.000) περίπου δραχμές. Αξίζει μάλιστα, να υπογραμμιστεί ότι από το 1994 που υπογράφτηκε η συμπληρωματική σύμβαση μέχρι το τωρινό μνημόνιο οι εργολάβοι έχουν πάρει πρόσθετες αμοιβές, πανωπροίκι δηλαδή, ύψους εκατόν σαράντα πέντε δισεκατομμυρίων (145.000.000.000) δραχμών, τουλάχιστον, απ'όσα αναφέρονται και έχουν γραφεί στον Τύπο. 

Κύριοι Βουλευτές, μέσω αυτού του νέου μνημονίου, οι εργολάβοι κερδίζουν καθυστερήσεις είκοσι μηνών, λόγω παλαιότερων δυσκολιών, χωρίς να χρειασθεί να τις διεκδικίσουν στα δικαστήρια. Για παράδειγμα, διεθνείς εμπειρογνώμονες είχαν αποφανθεί ότι για τις καθυστερήσεις του "Μετροπόντικα" στην Οδό Δεληγιάννη, κατά 87% η ευθύνη βαρύνει τους εργολάβους. 

Αυτό σημαίνει ότι αν η Κυβέρνηση δεν απεμπολούσε κάθε δημόσιο συμφέρον, οι καθυστερήσεις από τα δικαστήρια θα είχαν χρεωθεί στους εργολάβους. Επίσης, με το μνημόνιο παραχωρείται ένα ακόμα περιθώριο πέντε μηνών στους εργολάβους ως χρόνος μερικής λειτουργίας του συστήματος. 

Στους εργολάβους επίσης, ανατίθεται εκ νέου η κατασκευή του τμήματος Σύνταγμα, Σώματα, Τμήματα κ.λπ., που είχε περικοπεί από την εργολαβεία με λεονταρίστικο τρόπο, αφού ανακοινώθηκε από τον Υπουργό ΠΕ.ΧΩ.Δ.Ε. ως τιμωρία των εργολάβων. Το μόνο που κερδήθηκε τελικά ήταν το κόστος του συγκεκριμένου τμήματος να ανέλθει από είκοσι δισεκατομμύρια (20.000.000.000) σε επτάμισι που ήταν πριν την περικοπή. 

Το χρονοδιάγραμμα παράδοσης του έργου καθορίζεται πλέον ως εξής: Το Δεκέμβρη του 1999, να παραδοθεί το τμήμα Σεπόλια-Σύνταγμα, Σύνταγμα-Πεντάγωνο, το λεγόμενο και "κολοβό Μετρό". Το Δεκέμβρη του 2000 το τμήμα Σύνταγμα-Δάφνη και το 2000 το τμήμα Σύνταγμα-Μοναστηράκι. 

Εδώ θα πρέπει να τονίσουμε, κύριε Υπουργέ, ότι έχετε επιβραβεύσει και την "ΜΠΕΚΕΛ" την εταιρεία αυτή η οποία κρίνοντας εσείς ότι έκανε σωστά τη δουλειά της την επιβραβεύσατε και με πανωπροίκι μάλιστα. 'Ετσι ανανεώσατε για δύο ακόμα χρόνια τη σύμβασή της, με δικαίωμα ανανέωσης και άλλα δυο, αν χρειαστεί, προσφέροντας 5,8 δισεκατομμύρια, δηλαδή αύξηση 20%. 

Εδώ να σημειώσουμε, κύριε Υπουργέ, ότι οι μηχανικοί που δουλεύουν στην εταιρεία αυτή, που φαίνονται σαν ειδικοί, πληρώνονται από οκτώ εκατομμύρια (8.000.000) δραχμές το λιγότερο, έκαστος το μήνα όταν οι ανώτεροι επιστημονικοί υπάλληλοι στο δημόσιο, στο Υπουργείο το δικό σας, δεν παίρνουν παραπάνω από τριακόσιες πενήντα με τριακόσιες εξήντα χιλιάδες (350.000 - 360.000) δραχμές. 

Γι' αυτό, λοιπόν, θα πρέπει να επιμένουμε να αναγεννηθεί, να αναζωογονηθεί ο δημόσιος τομέας, να γίνει επιστημονικά 



 

  

Σελίδα 894 

και τεχνολογικά άρτιος και να μπορέσει πραγματικά να γίνει η πηγή επίβλεψης και παρακολούθησης των δημοσίων έργων και να έρθει τουλάχιστον και η τεχνογνωσία και η τεχνολογία στη χώρα μας. 

ΠΡΟΕΔΡΕΥΩΝ (Δημήτριος Β. Κωστόπουλος): Ο κ. Ευάγγελος Αποστόλου έχει το λόγο για δύο λεπτά. 

ΕΥΑΓΓΕΛΟΣ ΑΠΟΣΤΟΛΟΥ: Αγαπητοί συνάδελφοι, είναι τοις πάσι γνωστό ότι ο τομέας των μελετών και των κατασκευών πάσχει, πάσχει από αδιαφάνεια και ειδικά αν αυτό στο κέντρο μπορεί να καλυφθεί, ειδικά στην επαρχία η κατάσταση είναι τραγική. 

Και είναι τραγική περισσότερο στον τομέα των μελετών, όπου είναι δυνατόν -όπως γνωρίζετε, κύριε Υπουργέ- να δοθεί τέτοια βαρύτητα στα κριτήρια των προκηρύξεων και να φωτογραφηθούν συγκεκριμένες προτάσεις ανάληψης μελετών, συγκεκριμένα γραφεία. 

Μας δώσατε πριν από λίγο έναν κατάλογο κακοτεχνιών. Να ήταν μόνο αυτά! Είναι αυτά, τα οποία εσείς παρακολουθείτε. Αν δείτε τι γίνεται με πολλά έργα, που δίνονται με τη μέθοδο μελέτης κατασκευής, εκεί η κατάσταση είναι πολύ χειρότερη. 

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός Περιβάλλοντος, Χωροταξίας και Δημοσίων 'Εργων) : Μιλάτε για τα έργα νομαρχιών; 

ΕΥΑΓΓΕΛΟΣ ΑΠΟΣΤΟΛΟΥ: Επόμενο είναι να μιλάω για όλα τα έργα, τα οποία χρηματοδοτούνται. 

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός Περιβάλλοντος, Χωροταξίας και Δημοσίων 'Εργων): 'Οπως είναι γνωστό, με τον τελευταίο νόμο δημιουργήσαμε όρους και προϋποθέσεις αυστηρότατες για το πώς γίνεται ο χαρακτηρισμός ενός έργου ως ειδικού έργου, που απαιτεί μελέτη κατασκευή. 'Ετσι, δεν μπορεί πια να καταστρατηγεί αυτήν την αρχή και αυτήν τη δέσμευση κανένας δήμαρχος, κανένας νομάρχης, κανένας διευθυντής οργανισμού και κανένα υπουργείο. Γιατί υπήρχε καταστρατήγηση, διότι μπορούσε εύκολα κάποιος να βαπτίσει ένα έργο ως ειδικό έργο και να προχωρήσει μία μελέτη κατασκευή. Τώρα, δεν υπάρχει τέτοια δυνατότητα. 

Για να χαρακτηρισθεί ένα έργο σαν ειδικό έργο και να προωθηθεί με τη μέθοδο μελέτης κατασκευής, πρέπει να εγκριθεί από το Ανώτατο Συμβούλιο Δημοσίων 'Εργων. Και θα εγκριθεί, αν υπάρχει τεκμηρίωση. Δεν μπορεί να γίνεται αυτό πια, γιατί όλα τα έργα είχαν βαπτισθεί στην Ελλάδα ως ειδικά έργα και τα προχωρούσαν δήμαρχοι, νομάρχες, οργανισμοί με τη μελέτη κατασκευή. 'Εχετε δίκιο, αλλά τον τελευταίο χρόνο έχει μπει μία ταξη και θα μπει ακόμη περισσότερο. 

ΕΥΑΓΓΕΛΟΣ ΑΠΟΣΤΟΛΟΥ: Χαίρομαι, κύριε Υπουργέ, που έγινε αυτή η προσπάθεια, αλλά είναι γεγονός ότι στις περισσότερες περιπτώσεις δεν υπήρχε τεκμηρίωση. Αυτό είναι το μεγάλο πρόβλημα με τη μέθοδο αυτή. Δεν υπήρχε τεκμηρίωση με βάση τα πραγματικά περιστατικά και γι' αυτό είχαμε τα προβλήματα, που ακολουθούσαν. 

Κύριε Πρόεδρε, επειδή μου πήρε χρόνο ο κύριος Υπουργός ... 

ΠΡΟΕΔΡΕΥΩΝ (Δημήτριος Β. Κωστόπουλος): Συνεχίστε, κύριε Αποστόλου, και θα σας δοθεί ο χρόνος. 

ΕΥΑΓΓΕΛΟΣ ΑΠΟΣΤΟΛΟΥ: Είναι γνωστό ότι ο ρόλος των μελετών στην εξέλιξη της πορείας του κόστους και της ποιότητας των έργων, είναι βασικός. Καλή μελέτη σημαίνει καλό έργο. Κακή μελέτη σημαίνει κακό έργο με όλα τα επακόλουθα. 

Επομένως, δηλαδή, η διαδικασία της επιλογής των μελετών και η διαφάνεια, η οποία πρέπει να τα διέπει, είναι από τα βασικά, είναι από τα στοιχεία εκείνα που έχουν άμεση σχέση τόσο με το πραγματικό κόστος του έργου, τόσο με την πραγματική αμοιβή που πρέπει να δίνεται στις μελέτες, αλλά κυρίως με την επίτευξη του καλύτερου δυνατού αποτελέσματος. 

Είναι από χρόνια γενικά παραδεδεγμένο ότι ο ν. 716/77, που διέπει τις μελέτες, αφήνει μεγάλα κενά και χρειάζεται αναθεώρηση. Μετά δε την έναρξη της ισχύος της οδηγίας 92/50, που έγινε δεκτή για λόγους συμμόρφωσης με τις κοινοτικές οδηγίες της Ευρωπαϊκής 'Ενωσης, προστέθηκε άλλος ένας λόγος, αναγκαίος για τη διόρθωση του νομοθετικού πλαισίου, που μέχρι σήμερα διέπει αυτήν τη διαδικασία, δηλαδή του ν.716/77. 

Εσείς πρόσφατα, κύριε Υπουργέ, με το προεδρικό διάταγμα 346/12.10.98, το οποίο το βγάλατε βιαστικά μάλιστα, προσπαθήσατε να μεταφράσετε, να εναρμονίσετε την οδηγία αυτή με το δικό μας νομοθετικό πλαίσιο. 

Εκεί υπάρχει ένα μπέρδεμα, γιατί δεν έχουν τακτοποιηθεί όλα. Βέβαια, ο νόμος υπερισχύει του προεδρικού διατάγματος, αλλά υπάρχει περίπτωση να δημιουργηθούν προβλήματα, τα οποία στο τέλος μπορεί να σημαίνουν την καθυστέρηση στις αναθέσεις των μελετών. 

Επειδή διαρρέουν πληροφορίες ότι ετοιμάζετε την επεξεργασία του νομοθετικού πλαισίου ανάθεσης των μελετών, θα ήθελα να μάθω αν αληθεύει αυτό. 

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός Περιβάλλοντος, Χωροταξίας και Δημοσίων 'Εργων): Είπαμε ότι έχουμε ολοκληρώσει την προεργασία και την επεξεργασία του νέου νόμου, που θα καθορίζει το πώς, το γιατί και με ποιο κόστος θα ανατίθενται οι μελέτες. Δηλαδή, μια ανανέωση και βελτίωση του υπάρχοντος ν. 716. 

ΕΥΑΓΓΕΛΟΣ ΑΠΟΣΤΟΛΟΥ: 'Εχετε έλθει σε επαφή... 

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός Περιβάλλοντος, Χωροταξίας και Δημοσίων 'Εργων): Ναι, αυτό το σχέδιο έχει ολοκληρωθεί, θα δοθεί και στα κόμματα και στους επιστημονικούς και κοινωνικούς φορείς και μέσα σε σαράντα ημέρες πρέπει να εκφράσουν τη γνώμη τους. Γι' αυτό είπα ότι μέσα στον Ιανουάριο του 1999 θα έχουμε τη δυνατότητα να έχουμε ολοκληρώσει αφ' ενός μεν το διάλογο, αφ' ετέρου να έχουμε ετοιμάσει το νόμο για τις μελέτες, να έχει αποσαφηνιστεί για να κατατεθεί. 

ΕΥΑΓΓΕΛΟΣ ΑΠΟΣΤΟΛΟΥ: Εντάξει, κύριε Υπουργέ. 

Συμφωνούμε, διότι πράγματι υπάρχουν πολλά θέματα, όσον αφορά τις αναθέσεις των μελετών. Συμβαίνει πολλές φορές να υπάρχουν μελέτες που να μην καλύπτονται από το ισχύον νομοθετικό πλαίσιο, όπως είναι οι περιβαλλοντικές μελέτες. Είναι γνωστό ότι εκεί υπάρχουν μερικά προβλήματα, ειδικά όσον αφορά τη χρονική αλληλουχία. Είναι χαρακτηριστική η περίπτωση που είπαμε, σχετικά με την Εγνατία στην περιοχή Δωδώνης, ή στο τμήμα Παναγιά - Γρεβενά, με το θέμα της προστασίας της αρκούδας, όπου δεν είχαν προϋπάρξει περιβαλλοντικές μελέτες, γι' αυτό δημιουργήθηκαν όλα αυτά τα προβλήματα. 

Αυτό που απαιτείται, αγαπητοί συνάδελφοι και κύριε Υπουργέ, είναι η ουσιαστική επίβλεψη των μελετών. Εμείς πιστεύουμε ότι θα πρέπει να θεσμοθετηθεί η επίβλεψη, γιατί μόνο μέσα απ' αυτήν τη θεσμοθέτηση θα υπάρξει αναβάθμιση της ποιότητας της μελέτης. 

Επίσης, και οι προδιαγραφές των μελετών γνωρίζετε ότι ισχύουν από το 1990, αλλά έχουν αλλάξει τα δεδομένα και αυτά θα πρέπει οπωσδήποτε να βελτιωθούν. 

Η επερώτηση αναφέρεται ειδικά στους μεγάλους οδικούς άξονες και θέλω να πω ότι πραγματικά υπάρχει μία καθυστέρηση, κύριε Υπουργέ στην Εγνατία, η οποία φαίνεται και από τις εκθέσεις του συμβούλου αξιολόγησης, ο οποίος εκτιμά ότι το ποσοστό αξιοποίησης των πόρων έχει ανέβει στο 18% και παραπέμπει την ολοκλήρωση της Εγνατίας στο πακέτο Σαντέρ. Δηλαδή, με την καθυστέρηση η οποία υπάρχει, εμείς βλέπουμε ότι ούτε και μετά από πέντε χρόνια θα έχει ολοκληρωθεί. 

'Οσον αφορά το Μετρό, επειδή υπήρξαν πρόσφατα δημοσιεύματα, παρ' όλο που παλαιότερα είχατε διαβεβαιώσει ότι είχε επέλθει οριστική συμφωνία σε θέματα παράδοσης των τμημάτων, υπάρχει μία καινούρια συμφωνία, η οποία κοστίζει στο ελληνικό δημόσιο πρόσθετα σαράντα δισεκατομμύρια (40.000.000.000) και με νέα δεσμευτικά χρονοδιαγράμματα, ενώ συνεχίζει να παραμένει άγνωστο το αντάλλαγμα για να αποσύρει η Κοινοπραξία τις ενστάσεις, τις προσφυγές που έχει κάνει στα ελληνικά δικαστήρια και τις διαφωνίες που έχει με το ελληνικό δημόσιο. 



 

  

Σελίδα 895 

Το ενδιαφέρον σημείο είναι ότι τα πέντε δισεκατομμύρια (5.000.000.000) που αποτελούν το πρόσθετο κόστος των τροποποιήσεων και των εργασιών που απαιτούνται για τη μερική λειτουργία της γραμμής Πεντάγωνο - Σύνταγμα - Σεπόλια, για να την εγκαινιάσετε εσείς το Δεκέμβριο του 1999, είναι πολλά. 

(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 

Παρακαλώ, μία μικρή ανοχή, κύριε Πρόεδρε. 

Επειδή άκουσα την τοποθέτησή σας σχετικά με τους οδικούς άξονες -μάλιστα αναφερθήκατε σχετικά με την ένταξη στο Τρίτο Κοινοτικό Πλαίσιο Στήριξης τμημάτων του οδικού άξονα εθνικής εμβέλειας της χώρας μας- θέλω ειλικρινά νω πω το εξής: 

Κύριε Υπουργέ, έχω ρωτήσει πολλές φορές. Η Εύβοια αυτήν την περίοδο βρίσκεται σε αναστάτωση, διότι παρ'ότι υπήρξε σχετική υπόσχεση από την περιφέρεια για την ένταξη του διαμήκη και κάθετου άξονά της στο τρίτο Κοινοτικό Πλαίσιο Στήριξης, δημοσιεύματα και δικές σας δηλώσεις και του κ. Βερελή παρουσιάζουν δεκαεπτά μεγάλους άξονες, χωρίς την Εύβοια. Και μάλιστα κυκλοφόρησε και ένας χάρτης όλης της χώρας, όπου η χώρα είναι κόκκινη πλην της Εύβοιας. Είναι ένα βασικό θέμα και πραγματικά σας λέω ότι χθες έγινε έκτακτο νομαρχιακό συμβούλιο και έχουμε κινητοποιήσεις εν όψει. 

Εσείς λέτε ότι δεν έχουν οριστικοποιηθεί οι πίνακες ακόμη. Βέβαια τα δημοσιεύματα δεν ήταν τυχαία. Είναι επανειλημμένα δημοσιεύματα, υπάρχει αναστάτωση και προμηνύονται εξελίξεις. Θα πρέπει οπωσδήποτε να υπάρξει μία απάντηση, όχι πριν την οριστικοποίηση. Διότι έχετε πει ότι θα υπάρξει ανάλογη απάντηση, το 1999. 

Επίσης θα πρέπει να δείτε το πρόβλημα για τον κώδικα που ισχύει, όσον αφορά τις αμοιβές. 'Οσον αφορά τις αμοιβές που υπόκεινται στις διαδικασίες του ΑΤΟΕ είναι ξεπερασμένα πλέον αυτά. Εκεί έχουμε αποδόσεις ατόμων και μηχανημάτων με συνθήκες του 1950 που δεν έχουν καμία σχέση με τα σημερινά δεδομένα, γι' αυτό έχουμε φθάσει και σε εκπτώσεις οι οποίες είναι πραγματικά εξωφρενικές. 'Ολοι τα ζούμε και ειλικρινά μένει έκπληκτος ο κόσμος. 'Εχουμε, λοιπόν, τις αμοιβές των μελετών, με βάση τις τιμές ΑΤΟΕ και οπωσδήποτε καταλαβαίνετε ότι με αυτόν τον τρόπο δημιουργείται εύκολα η εντύπωση ότι δίνονται υπερβολικές αμοιβές στις μελέτες, όταν μετά, το κόστος ανάληψης γίνεται με εκπτώσεις οι οποίες ξεπερνούν το 50% και το 60%. 

Τελειώνοντας, θα θέλαμε να τονίσουμε ότι το κύριο πρόβλημα είναι το εξής: Η μελέτη πρέπει να είναι σωστή και πλήρης, να είναι μελέτη τέτοια, ώστε να μην δίνει τη δυνατότητα για τροποποιήσεις, οι οποίες είναι δυνατόν να φθάνουν -υπάρχει και νομικό πλαίσιο- μέχρι το 50% του αρχικού κόστους. 

ΠΡΟΕΔΡΕΥΩΝ (Δημήτριος Β.Κωστόπουλος): Ο κ. Γεώργιος Ρόκος εκ μέρους ΔΗ.Κ.ΚΙ. έχει το λόγο για δέκα λεπτά. 

ΓΕΩΡΓΙΟΣ ΡΟΚΟΣ: Κύριε Πρόεδρε και κύριοι συνάδελφοι, θέλω να αισθάνομαι πολιτικός εδώ. Θέλω να αποποιηθώ την ταυτότητα του μηχανικού που έχω ή του επιχειρηματία που βιώνω ακόμα και σήμερα και να μείνω στο πολιτικό μου πλαίσιο. Θέλω να κρίνω πολιτικά τις εξελίξεις, αλλά και τη σημερινή συζήτηση. 

Είναι αίσθηση σε όλον τον κόσμο, πως κυρίαρχο συστατικό στοιχείο της πολιτείας μας σήμερα είναι η διαπλοκή. Η διαπλοκή εστιάζεται κυρίως μεταξύ πολιτικών και εργολάβων.'Οποιος θέλει να αποβάλει αυτήν τη γενικότερη αίσθηση από τον πολίτη δεν είναι δυνατόν να ζει στον κόσμο. 

Θέλω να ζω στον κόσμο και θέλω να αναλύω κάθε φορά με πολιτικούς όρους αυτό που ζω καθημερινά. 

Τι ζω σήμερα; Κατ' αρχήν δεν μπορώ να επιβεβαιώσω τη διαπλοκή σε πρόσωπα. Πρέπει να ομολογήσω ότι αυτή υπάρχει, αλλά είναι συγκεχυμένη και διαπλέκει όλα τα επίπεδα της κοινωνίας μας, από την πολιτική ηγεσία, από τους διοικητικούς μηχανισμούς, μέχρι τους επιστήμονες, τους εργολάβους, τους εργαζόμενους ακόμα, οι οποίοι σε αναζήτηση μεροκάματου διαπλέκονται και στηρίζουν αυτό το σύστημα. 

Κυρίες και κύριοι συνάδελφοι, είμαστε πάρα πολλά χρόνια πίσω. Τα δημόσια έργα που ήταν όνειρα ζωής του κάθε 'Ελληνα πολίτη, που ήταν όνειρα ζωής και της δικής μου γενιάς δεν υλοποιήθηκαν, δεν υλοποιούνται και δεν θα υλοποιηθούν ποτέ, αν δεν αλλάξουμε νοοτροπία σαν χώρα, αν αυτοί οι οποίοι κάθε φορά χρεώνονται πολιτικά την πορεία του τόπου, δεν ομολογήσουν πως χρειάζεται παλικαριά και τόλμη για να αλλάξουμε σελίδα. 

Είναι πολλοί οι νεκροί κάθε μέρα στους δρόμους της χώρας μας. Κάθε Σαββατοκύριακο θυμίζει πόλεμο και ερχόμαστε εδώ για να πούμε πως όλα πάνε καλά. 

Η ίδια η πολιτική ηγεσία κάθε φορά μέσα από μικροπολιτικά διλήμματα διστάζει. Αναζητεί τους συνεργάτες της στα κομματικά της γραφεία. Δημιουργεί γραφεία μελετών με διευθυντές και προϊσταμένους που το πρώτο πράγμα που κάνουν είναι να αγοράσουν ακριβή πίπα. Και από εκεί αρχίζει πράγματι η αναποτελεσματικότητα. 

Πάμε παρακάτω. Δεν έχουμε πράγματι εργολάβους, δεν έχουν φερέγγυους εργολάβους; Δεν έχουμε τεχνογνωσία; Τουλάχιστον στον τρίτο κόσμο την πουλάμε. Ας μην παραδώσουμε, όμως, από την αρχή τα όπλα για να την εισάγουμε από την Ευρώπη. Είναι πολιτικό παιχνίδι, κύριε Πρόεδρε και κύριοι συνάδελφοι. 

Με τα δημόσια έργα που γίνονται στη χώρα μας σήμερα, ικανοποιούνται αυτά που εγώ ονομάζω διαπλεκόμενα. Ικανοποιούμε τις γερμανικές εταιρείες και τους δίνουμε τα μεγάλα έργα στα Σπάτα, που δεν τα υλοποιούν οι ίδιοι. Χρησιμοποιούν τις δικές μας ντόπιες εταιρείες από την αρχή, από τα χωματουργικά μέχρι το τέλος, για την ολοκλήρωσή τους. 

Βγάζουμε έκπτωτες εταιρείες της χώρας μας και εκεί στηριζόμαστε και σε αποφάσεις του Συμβουλίου της Επικρατείας, -γιατί είμαστε νομιμόφρονες, δεν είμαστε πολιτικοί άνδρες και δεν έχουμε πολιτική δύναμη, δεν παρεμβαίνουμε, ενώ μπορούμε να παρέμβουμε και καθημερινά αλλού παρεμβαίνουμε-για να πάρουν τα έργα οι άλλοι κάτω από την παρότρυνση βεβαίως και των αποφάσεων της Ευρωπαϊκής 'Ενωσης που θέλουν να εξυπηρετήσουν τις δικές τους εταιρείες και να επιβεβαιώσουν τις δικές τους εσωτερικές σχέσεις. Αλλά και αυτά πάλι, τα δίνουμε στους ίδιους. Αλήθεια, τελικά τι μας λείπει; Μας λείπει η πολιτική βούληση. 

Τώρα, αν δεχθούμε πράγματι πως δεν είμαστε στο ύψος των πολιτικών μας ευθυνών, ενώ και τα εργαλεία έχουμε και τη γνώση έχουμε, δεν μπορούμε γιατί δεν θέλουμε, να συγκροτήσουμε αυτές τις δυνάμεις της κοινωνίας, οι οποίες και αποτελεσματικότητα θα έχουν και δράση θα έχουν και το διηνεκές μέλλον θα φέρουν. 

Ζούμε στην ψευδαίσθηση των αριθμών. Κάθε μέρα σ'αυτές τις διαδικασίες επικαλούμαστε μ'αυτόν τον τρόπο τη διαχειριστική μας λογική. 

Πολλές φορές, κυρίες και κύριοι συνάδελφοι, λέμε πως ζούμε στο αθηνοκεντρικό κράτος. Δεν λέμε, όμως, όλη την αλήθεια και έχει μείνει πια αυτό μια ετικέττα "κούφια". Ζούμε στο κράτος των διαχειριστών. 'Ο,τι παράγεται για την Αθήνα, δεν έχει σχέση με την πόλη αυτό καθ'αυτό, έχει σχέση με τους διαχειριστές της εξουσίας, οι οποίοι όμως, δεν παράγουν. 

Σπουδάζοντας στην Ιταλία κάποια χρόνια, άκουγα μια παροιμία, η οποία πηγαίνει πολύ στο χώρο μας σήμερα: "Α Milano producono a Roma mangiano a Napoli cacano". Που σημαίνει: "Στο Μιλάνο παράγουν, στη Ρώμη τρώνε και στη Νάπολι αφοδεύουν". Κάπως έτσι είναι και στη χώρα μας. Στην υπόλοιπη Ελλάδα παράγουν και στην Αθήνα τρώνε και αφοδεύουν μαζί. 

Θέλουμε να είμαστε σοβαροί σε σχεδιασμούς; Θέλουμε με ειλικρίνεια να βοηθήσουμε τη χώρα μας; Ποια είναι τα παραγωγικά έργα; Ποια προτεραιότητα και ποια ιεράρχηση πρέπει να έχουν; 

Ντρέπομαι ειλικρινά να δεχθώ -το κάνω σαν πολιτικός επαρχίας- όταν μιλώ κάθε φορά για την Εγνατία. Θέλω να αισθάνομαι -γιατί το πιστεύω-ότι το κάνω σαν πολιτικός της 



 

  

Σελίδα 896 

Ελλάδας που αντιλαμβάνεται ότι η Εγνατία οδός είναι έργο αναπτυξιακής πορείας της χώρας, είναι εθνικό έργο. Και τα κλείνω όλα αυτά μέσα στη λέξη του. 

'Οσες φορές μιλήσαμε εδώ μέσα γι'αυτό το έργο αντικρουόμαστε και γινόμαστε και εμείς διαχειριστές στη λογική του συστήματος, αλλά και του λόγου εδώ μέσα που πολλές φορές είναι και γραπτός. Και είναι απαράδεκτο να λέμε πως τελικά η Εγνατία οδός έχει ολοκληρωμένο ένα κομμάτι εκατόν είκοσι χιλιομέτρων. Το είπε τρεις φορές ο Υπουργός για να πει σε υποσημείωση στο τέλος, ότι βέβαια δεν έχει το φάρδος που χρειάζεται... 

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός Περιβάλλοντος, Χωροταξίας και Δημοσίων 'Εργων): Τα μισά. 

ΓΕΩΡΓΙΟΣ ΡΟΚΟΣ: ...αλλά δεν έχει ούτε το σχεδιασμό που χρειάζεται. 

Ερχόμαστε -γιατί έτσι μας εξυπηρετεί- πολλές φορές και επικαλούμαστε αποφάσεις του Συμβουλίου της Επικρατείας γιατί είμαστε νομιμόφρονες. 

Κύριε Υπουργέ, πολλές φορές -γιατί έτσι θέλω να αισθάνομαι- πολιτικά σκεπτόμενος ζητώ την υπέρβαση και λέω πως η πολιτική θέλει λίγη παλικαριά και χαμόγελο για να μπορέσει να αντιπαλέψει αυτό το διαβρωμένο κράτος και σύστημα, να μπορέσει να ξεπεράσει τα όρια, να κάνει την πραγματική υπέρβαση. Και δεν είναι στοιχείο των κομμάτων. Είναι στοιχείο των πολιτικών. 

Δεν είναι απαραίτητο κάθε φορά κλείνοντας τα μάτια σε αυτά που γίνονται γύρω μας, τα μάτια στους νεκρούς της ασφάλτου του Σαββατοκύριακου, τη διαπλοκή των συμφερόντων, που είναι επιβεβαιωμένη, να την επιβεβαιώνουμε με τη συνέχεια της ίδιας πρακτικής. 

Μπαίνω στο δίλημμα αυτές τις ημέρες, έχει γίνει πια δημόσιο θέαμα το Μετρό της Θεσσαλονίκης και αισθάνομαι πραγματικά δύσκολα να υπερασπιστώ τον κ. Εμφιετζόγλου. 'Εχω τη δική μου προκατάληψη για όλους αυτούς οι οποίοι διαπλέκονται συνεχώς. 

Μήπως, όμως, από την άλλη μεριά οι τυπικές αναθέσεις, οι αμφιβολίες και αμφισβητήσεις που ολοκληρώνονται και στο Συμβούλιο της Επικρατείας, που έχουν σχέση με τη διάρθρωση της εταιρείας, είναι αυτές που θα μου δώσουν την απάντηση; Μήπως αυτοί που θα έρθουν από τη Γαλλία, που θα χρησιμοποιήσουν τα παραρτήματα των διαφόρων εταιρειών της "ΜΗΧΑΝΙΚΗΣ Α.Ε.", του Μακεδονικού Μετρό θα είναι πιο αποτελεσματικοί; 

Χρειάζεται ριζική αλλαγή νοοτροπίας. Χρειάζεται να πάρουμε πολιτική απόφαση πως αυτοί που θα είναι δίπλα μας δεν θα είναι κομματικοί παράγοντες, αλλά θα είναι πράγματι επιστήμονες που θα καταθέτουν τη γνώση και την άποψη, που θα ελέγχονται καθημερινά και που θα τιμωρούνται. 

Ζω μεταξύ Ηπείρου και Θεσσαλονίκης χρόνια, λόγω καταγωγής και λόγω επαγγελματικής και πολιτικής δράσης. 'Εχουν γίνει τρεις Εγνατίες οδοί και δεν έχει τελειώσει καμία. Σε αυτά ποιος θα απαντήσει; Τόσα δισεκατομμύρια του ελληνικού λαού για τον άξονα Πρέβεζας - 'Αρτας - Τρικάλων, που έχει τελειώσει και έχει αφήσει ένα κομμάτι τριάντα χιλιομέτρων για να μην τελειώσει. Η τρύπα της Πίνδου στο Μέτσοβο, που έχει τελειώσει εδώ και τρία χρόνια και δεν εξυπηρετεί σε τίποτα και όμως έχει στοιχίσει στον ελληνικό λαό χρήματα. Η άλλη Εγνατία που μας κορόιδευαν μία δεκαετία, δύο δεκαετίες πριν που αφορούσε το δρόμο Κοζάνης - Ιωαννίνων. Η καινούρια περιπέτεια που μπαίνουμε σήμερα όταν ονομάζουμε ολοκληρωμένα έργα τα εκατόν είκοσι χιλιόμετρα που δεν είναι, όταν έχουμε διλήμματα στα διάφορα θεσμικά όργανα της πολιτείας, όταν έχουμε αμφιβολίες, μας δημιουργούν τη βεβαιότητα δυστυχώς πως ούτε αυτό το έργο θα ολοκληρωθεί. Πως για να υπάρξει ολοκλήρωση πολιτικής πορείας ενός Υπουργείου τόσο κρίσιμου, χρειάζεται όχι μόνο το στοιχείο της εγκυρότητας, της γνώσης, αλλά και το στοιχείο της πολιτικής βούλησης αυτά τα ψευτοπολιτικά διλήμματα να ξεπεραστούν. Πως αυτή η συγκρότηση που βασίζεται κυρίως στους κομματικούς παράγοντες, πρέπει να τελειώσει. 

Πως αυτή η συγκρότηση, που βασίζεται κυρίως στους κομματικούς παράγοντες, πρέπει να τελειώσει. Πως αυτή η ανάγκη πως θα είναι κάθε φορά κάθε ένας μέσα από τις πολιτικές του αδυναμίες, να ολοκληρώνει την πορεία του και την πολιτική του σταδιοδρομία, μέσα από προσωπικές διαπλοκές, πρέπει να σταματήσει. 

ΠΡΟΕΔΡΕΥΩΝ (Δημήτριος Β. Κωστόπουλος): Κύριοι Βουλευτές, έχω να ανακοινώσω τα εξής: 

Η Διαρκής Επιτροπή Δημόσιας Διοίκησης, Δημόσιας Τάξης και Δικαιοσύνης καταθέτει την έκθεσή της στο σχέδιο νόμου του Υπουργείου Εσωτερικών, Δημόσιας Διοίκησης και Αποκέντρωσης: "Κύρωση Κώδικα Κατάστασης Δημοσίων Πολιτικών Διοικητικών Υπαλλήλων και Υπαλλήλων Ν.Π.Δ.Δ. και άλλες διατάξεις". 

Η Διαρκής Επιτροπή Εθνικής 'Αμυνας και Εξωτερικών Υποθέσεων καταθέτει τις εκθέσεις της στα σχέδια νόμων του Υπουργείου Εθνικής 'Αμυνας: 

α) "Κύρωση της Συμφωνίας μεταξύ του Υπουργείου Εθνικής 'Αμυνας της Ελληνικής Δημοκρατίας και του Υπουργείου 'Αμυνας της Δημοκρατίας της Βουλγαρίας η οποία αφορά την ένταξη μιας Βουλγαρικής Διμοιρίας Μεταφορών στην Ελληνική Δύναμη της Βοσνίας-Ερζεγοβίνης στο πλαίσιο της SFOR". 

β) "Κύρωση της Συμφωνίας μεταξύ του Υπουργείου Εθνικής 'Αμυνας της Ελληνικής Δημοκρατίας και του Υπουργείου 'Αμυνας της Δημοκρατίας της Βουλγαρίας η οποία αφορά την είσοδο και διέλευση μιας Βουλγαρικής Διμοιρίας Μεταφορών μέσω του ελληνικού εδάφους στα πλαίσια της ένταξής της στη Δύναμη Σταθεροποίησης (SFOR) στη Βοσνία-Ερζεγοβίνη (BELUGA). 

Ο κ. Γεώργιος Ορφανός έχει το λόγο. 

ΓΕΩΡΓΙΟΣ ΟΡΦΑΝΟΣ: Θα ήθελα να αναφερθώ σε κάποια θέματα τα οποία έθιξε ο κύριος Υπουργός. 

Κατ' αρχήν, είπατε κύριε Υπουργέ, ο στόχος μας είναι, μέσα από τις μελέτες και τα έργα, να πετύχουμε βιώσιμη και ισόρροπη ανάπτυξη της χώρας. Και βέβαια είναι ορθώς σαν στόχος. Νομίζω, όμως, ότι για να εξυπηρετηθεί αυτός ο στόχος, θα πρέπει να προχωρήσουμε σε χωροταξικό σχεδιασμό της χώρας, κάτι το οποίο μας έχετε υποσχεθεί από παλαιότερα, αλλά δεν έχει φθάσει στη Βουλή. Είναι κάτι το οποίο είναι απαραίτητο. Δεν χρειάζεται να εξειδικεύσω, γιατί είναι απαραίτητο. Για να ξέρει κάθε περιοχή πού στοχεύει και πώς το στοχεύει. 

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός Περιβάλλοντος, Χωροταξίας και Δημοσίων 'Εργων): Είναι αυτονόητο ότι πρέπει να γίνει. 

ΓΕΩΡΓΙΟΣ ΟΡΦΑΝΟΣ: Στη συνέχεια, κάποια στιγμή σε μια υπόμνηση του κ. Παναγιωτόπουλου, αναφερθήκατε στο ότι το ΠΑ.ΣΟ.Κ τώρα έχει ενσωματώσει στο πρόγραμμά του τα μεγάλα έργα. 'Εχω μια απορία. Αυτό το έθιξε και πριν από λίγο ο κ. Ρόκος. Το Μετρό της Θεσσαλονίκης δεν το έχει ενσωματώσει σ' αυτά τα μεγάλα έργα; Τι γίνεται με το Μετρό; 

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός Περιβάλλοντος, Χωροταξίας και Δημοσίων 'Εργων): Σίγουρα το έχει ενσωματώσει και θα σας απαντήσω. 

ΓΕΩΡΓΙΟΣ ΟΡΦΑΝΟΣ: Περιμένουμε αυτήν την απάντηση. Νομίζω ότι την περιμένουν και οι Θεσσαλονικείς. Κατά καιρούς ήμουν σκληρός απέναντί σας. Δεν έχει αλλάξει τίποτε, για να αλλάξω θέση. Από εσάς εξαρτάται, εάν οι Θεσσαλονικείς θα αλλάζουν θέση γι' αυτό το θέμα. 

Επίσης, αυτό που αναφέρατε για την Εγνατία οδό ότι προχωράει η χρηματοδότηση και η απορρόφηση των κονδυλίων δυναμικά, είναι μια πραγματικότητα. 'Οσο προετοιμάζεται, τόσο περισσότερα χρήματα απορροφώνται. Μην είσθε όμως ικανοποιημένος με το ρυθμό με τον οποίο κινούμαστε. Εδώ και μια πενταετία είσαστε Υπουργός. Δεν πρέπει να είσαστε ικανοποιημένος με τον εαυτόν σας. Εσείς ο ίδιος πρέπει να βάζετε τον πήχυ ψηλότερα, για να έχουμε υψηλότερες απαιτήσεις από τους υπόλοιπους. Τουλάχιστον αυτή είναι η δική μου άποψη. Και νομίζω ότι θα πρέπει να συμφωνήσουμε σ' αυτό. 

Στο Μετρό των Αθηνών μια αναφορά αρχικού κόστους και του προσδοκωμένου κόστους όπου έχει φθάσει σήμερα, με 



 

  

Σελίδα 897 

τις όποιες συμφωνίες έχουν μεσολαβήσει, θα πρέπει να γίνει στη Βουλή, ώστε να γνωρίζουμε πού ακριβώς βαδίζουμε. Και έχει δίκιο ο κ. Σφυρίου. Είπε κάποια στιγμή ότι διαβάζω την εφημερίδα και ότι οι εφημερίδες γράφουν ότι θέλουν και ότι πολλές φορές είναι τερατολογήματα. Αλλά τα νούμερα τα οποία γράφονται έχουν ξεφύγει τελείως. Παρουσιάζουν διπλάσιο και τριπλάσιο κόστος από το αρχικό. 

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός Περιβάλλοντος, Χωροταξίας και Δημοσίων 'Εργων): 'Οχι βέβαια. 

ΓΕΩΡΓΙΟΣ ΟΡΦΑΝΟΣ: 'Εχουμε διαβάσει και για τέτοια κόστη, κύριε Υπουργέ. 

Θα ήθελα να πω το εξής: Για να προχωρήσουμε στο ουσιαστικό ξεκαθάρισμα της δομής μελετών και έργων -κάποια στιγμή υπήρχε μία άποψη την οποία τότε το ΠΑ.ΣΟ.Κ. την υποστήριζε- θα πρέπει να ιδρυθεί μια ανεξάρτητη διοικητική αρχή η οποία θα ασχολείται με την ανάθεση των δημοσίων έργων και των προμηθειών. 

Είναι ένα θέμα το οποίο έχει συζητηθεί πολλές φορές και κάποιος συνάδελφός σας στον τομέα του είχε καταθέσει κάποια στιγμή ένα νομοσχέδιο. Είχε γίνει δεκτό μετ'επαίνων και τελικά χάθηκε από εκεί και πέρα. Δεν θέλω να μπω στα εσωκομματικά σας, αλλά νομίζω ότι έχουμε υποχρέωση να προχωρήσουμε σε αυτήν τη διαδικασία. 

Θα ήθελα να σας υπενθυμίσω ότι η μη απορρόφηση των κοινοτικών κονδυλίων, πέρα από το γεγονός ότι ένα έργο υποδομής δεν προχωρά, δεν προετοιμάζεται, δεν δίνεται στον 'Ελληνα πολίτη ή στον 'Ελληνα επιχειρηματία εγκαίρως, έχει και μια άλλη σοβαρή επίπτωση: Αυξάνει την ανεργία. Ξέρετε πολύ καλά, κύριε Υπουργέ -και μάλιστα εσείς κάθε φορά που μας μιλάτε για κάποιο έργο λέτε ότι αυτό το έργο θα φέρει δέκα χιλιάδες νέες θέσεις εργασίας, το τάδε θα φέρει είκοσι χιλιάδες θέσεις εργασίας- ότι όσο γρηγορότερα απορροφώνται τα κονδύλια, τόσο γρηγορότερα δημιουργούνται αυτές οι θέσεις εργασίας. Μια και η ανεργία είναι σε υψηλό επίπεδο, νομίζω ότι επιβάλλεται να πιέσουμε όλοι προς αυτήν την κατεύθυνση. 

Διάβασα ένα έγγραφο του Συλλόγου Πολιτικών Μηχανικών Ελλάδος, το οποίο μιλάει για διαφάνεια στις σχέσεις τις οποίες έχει το Υπουργείο και οι διάφορες εταιρείες και κάνει μία εξειδικευμένη αναφορά στην εταιρεία η οποία κατασκευάζει το αεροδρόμιο στα Σπάτα, η οποία τους είπε ότι δεν μπορεί να τους δώσει κάποια στοιχεία ότι δεν μπορεί να τα δώσει πουθενά. Νομίζω ότι πρέπει το Υπουργείο σε τέτοιες καταστάσεις να μεσολαβεί. 

Να αναφέρω και ένα δεύτερο στοιχείο. Αυτό έχει να κάνει με το Μετρό της Θεσσαλονίκης που το αναφέρει και ο Σύλλογος Πολιτικών Μηχανικών. 

'Ενα από τα στοιχεία στην όλη διαδικασία απέναντι στη κοινοπραξία που ήταν επικεφαλής ο κ. Εμφιετζόγλου, ήταν το γεγονός ότι κάποια στιγμή μία εταιρεία απεχώρησε, διαλύθηκε, πτώχευσε, άρα άλλαξε η αρχική δομή της επιχείρησης. 'Εχουμε το ίδιο αυτήν τη στιγμή από την πλευρά της Γαλλικής Μπουίκ -και θα ήθελα να μου πείτε πάνω σε αυτό κάποια πράγματα, κύριε Υπουργέ, εγώ απλώς το τοποθετώ- η οποία δεν δέχεται τη συμμετοχή τεσσάρων ελληνικών εταιρειών, οι οποίες εμφανίζονταν αρχικά ότι μετείχαν στην κοινοπραξία η οποία διεκδικούσε το έργο. 

Νομίζω ότι επιβάλλεται καταρχήν από πλευράς Υπουργείου να υποστηρίζουμε τις δικές μας επιχειρήσεις και δεύτερον, να κρατούμε και ίσες αποστάσεις και ίδιες συνθήκες απέναντι σε όλες τις επιχειρήσεις, σε όλες τις εταιρείες. 

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός Περιβάλλοντος, Χωροταξίας και Δημοσίων 'Εργων): Δεν είναι έτσι ακριβώς το συγκεκριμένο θέμα που θίγετε, διότι η κοινοπραξία "ΜΑΚΕΔΟΝΙΚΟ ΜΕΤΡΟ" που ηγείτο η μηχανική εταιρεία του κ. Εμφιετζόγλου είχε καταθέσει την προσφορά της με τη συμμετοχή ενός ιταλικού ομίλου του Fidel Group. Αυτός ο ιταλικός όμιλος χρεωκόπησε και έπρεπε να αλλάξει η σύνθεση. 'Αλλαξε τέσσερις φορές η σύνθεση. 

Το Συμβούλιο της Επικρατείας έχει αποφανθεί ότι δεν έχει νόμιμη υπόσταση η συγκεκριμένη κοινοπραξία του κ. Εμφιετζόγλου ως προς το συγκεκριμένο έργο. Η άλλη κοινοπραξία κατέθεσε την προσφορά της. Στην αρχική προσφορά συμμετέχουν αποκλειστικά και μόνο γαλλικές και καναδικές εταιρείες. 

Υπάρχει ένα γράμμα προς το ΥΠΕΧΩΔΕ αυτής της συγκεκριμένης κοινοπραξίας, ότι στον κατασκευαστικό τομέα θα υπάρξει συνεργασία -με περιβαλλοντική σχέση προφανώς- με τέσσερις, πέντε ελληνικές τεχνικές εταιρείες. Αυτή είναι η αλήθεια. 

Το Υπουργείο έχει κάνει τις αναγκαίες παρεμβάσεις -το γνωρίζουν οι ελληνικές εταιρείες- και έχει πει ότι θα πρέπει να υπάρξει αυτή η συνεργασία με τις συγκεκριμένες εταιρείες και όχι μόνο αλλά και με άλλες. Αυτό είναι θέμα δικό τους. Είναι ιδιωτικά συνφωνητικά, δεν είναι συμφωνητικά ανάμεσα σε εταιρείες και στο ελληνικό δημόσιο. Είναι ανάμεσα στις γαλλοκαναδικές εταιρείες και στις συγκεκριμένες ελληνικές εταιρείες ως ιδιωτικά συμφωνητικά. Είναι σχέσεις που στηρίζονται σε ιδιωτικά συμφωνητικά. 

Πιστεύω ότι θα υπάρξει τήρηση των αρχικών συμφωνηθέντων. Αυτή είναι η δική μου η στάση. 

ΓΕΩΡΓΙΟΣ ΟΡΦΑΝΟΣ: Να πω κάτι ακόμα, κύριε Πρόεδρε, μια και ο χρόνος είναι περιορισμένος. 

Θα ήθελα να επισημάνω δύο στοιχεία: Το ένα είναι να μας επιβεβαιώσετε, κύριε Υπουργέ, σε σχέση με το Μετρό Αθηνών εάν όντως υπήρξε αυτή η συμφωνία η οποία ανεγράφη στις εφημερίδες. Παραιτήθηκαν λέει από όλες τις ενστάσεις. Δηλαδή, πρέπει να είναι ικανοποιημένοι. Υπήρξε κάποιος συμβιβασμός. 

Καλό θα ήταν να μάθουμε τι είδους συμβιβασμός υπήρξε. 

Τέλος, όσον αφορά τον ποιοτικό έλεγχο των έργων έχει έρθει στα χέρια μας ένα έγγραφο, το οποίο απευθύνατε στις υπηρεσίες που ασχολούνται ως διευθύνουσες με τα έργα ανά την Ελλάδα, με το οποίο, κατά κάποιο τρόπο, τους μαλώνετε γιατί δεν κάνουν αυτά που πρέπει να κάνουν. Υπάρχει, δηλαδή, ένα κενό. Εμφανίζονται και κάποιες δειγματοληψίες, που έχουν παρθεί από την ΕΣΠΕΛ, όπου σε κάποια έργα τα αποτελέσματα -δηλαδή τα δοκίμια- είναι αρνητικά. 

Το ερώτημά μου είναι: 'Οταν βρίσκουμε τέτοιες δειγματοληψίες τι κάνουμε; Επαναφέρουμε το σημείο που είχε αστοχήσει, στην κατάσταση στην οποία θα θέλαμε να το επαναφέρουμε και πώς γίνεται αυτό; Νομίζω ότι είναι μία απορία την οποία έχουν όλοι. Δεν αναφέρομαι στο εάν τους επιβάλλουμε το πρόστιμο που τους επιβάλλουμε, αλλά τι γίνεται για να επανέλθει στην απαιτούμενη κατάσταση από πλευράς ποιότητας. 

Ευχαριστώ. 

ΠΡΟΕΔΡΕΥΩΝ (Δημήτριος Β. Κωστόπουλος): Το λόγο έχει ο κ. Ανδρέας Καραγκούνης για να συμπληρώσει, αν θέλει, κάτι στην πρωτολογία του, που ήταν αρκετά εκτεταμένη. 

ΑΝΔΡΕΑΣ ΚΑΡΑΓΚΟΥΝΗΣ: Μόνο για ένα λεπτό, κύριε Πρόεδρε, όπως δικαιούμαι. 

Θα ήθελα να προκαλέσω την απάντηση του κ. Βερελή, ως συμπατριώτη μου Υφυπουργού και να τον ρωτήσω για τα εξής θέματα, τοπικού βέβαια περιεχομένου. 

Πρώτα απ'όλα, για τα αρδευτικά έργα του ορεινού Ξηρομέρου, το οποίο γνωρίζετε πολύ καλά, κύριε Βερελή. 'Εχω να πω ότι για τη μελέτη των αρδευτικών δικτύων κεντρικού Ξηρομέρου καθυστερήσατε πάρα πολύ, που καταθέσατε την ανάθεση μελετών στις 14-3-1997. 

Δεύτερον, τι θα γίνει με το φράγμα των Αχυρών. Δεν ακούω καλά πράγματα για την πορεία του έργου. 

Επίσης, θέλω να ρωτήσω αν φθάνουν τα δεκατέσσερα δισεκατομμύρια (14.000.000.000) για την παράκαμψη του Αγρινίου. 

Εξαγγείλατε επίσης και εσείς, κύριε Υπουργέ, δώδεκα δισεκατομμύρια (12.000.000.000) για τα αντιπλημμυρικά έργα. Τελικά, θα πάμε στην κατασκευή των έργων και πότε, γιατί απειλείται με νέα καταστροφή, ειδικά η Ναύπακτος. 

Τέλος, να μας πείτε τι γίνεται με την παράκαμψη της Ναυπάκτου. 

Ευχαριστώ πολύ. 



 

  

Σελίδα 898 

ΠΡΟΕΔΡΕΥΩΝ (Δημήτριος Β. Κωστόπουλος): Ο Υφυπουργός ΠΕ.ΧΩ.Δ.Ε. κ. Βερελής έχει το λόγο για να δευτερολογήσει για δεκαπέντε λεπτά. 

ΧΡΗΣΤΟΣ ΒΕΡΕΛΗΣ (Υφυπουργός Περιβάλλοντος, Χωροταξίας και Δημοσίων 'Εργων): Κύριε Πρόεδρε, επειδή το Κοινοβούλιο το παρακολουθεί η ελληνική κοινωνία, όταν σε κάποιες αγορεύσεις τυχαίνει να συμπίπτει η άγνοια με την επιλεκτική μνήμη, δημιουργούνται εικόνες, οι οποίες είναι λανθασμένες. 

Εγώ θα ήθελα να θυμίσω στους κυρίους συναδέλφους ότι έχουν γίνει σημαντικές προσπάθειες στον τομέα των δημοσίων έργων. Θα σας θυμίσω, για παράδειγμα ότι φέτος το Φεβρουάριο -πριν από οκτώ μήνες, δηλαδή-ψηφίσαμε στη Βουλή το ν. 2576, ο οποίος έχει ήδη πολύ θετικά και ορατά αποτελέσματα. Με το νόμο αυτό επιβάλλουμε συνθήκες απόλυτης διαφάνειας και εξαφάνισης του υποκειμενισμού στις αναθέσεις των δημοσίων έργων. 

Μειώθηκαν πάλι ως αποτέλεσμα της εφαρμογής αυτού του τρόπου ανάθεσης με τη μαθηματική μέθοδο οι εκπτώσεις σε ποσοστό που υπερβαίνει το 10%. Θα υπενθυμίσω ότι τα δεκαπέντε τελευταία χρόνια υπέφεραν τα δημόσια έργα από εκπτώσεις που έφθαναν σε ποσοστά τού 70% σε πάρα πολλές περιπτώσεις. Αποτέλεσμα αυτών των τεραστίων εκπτώσεων ήταν, βεβαίως τα έργα πολλές φορές να μην ολοκληρώνονται και οι ίδιες οι τεχνικές εταιρείες να υφίστανται οικονομική καθίζηση στην προσπάθειά τους να φέρουν εις πέρας ένα έργο, όταν οι αρμόδιες υπηρεσίες έκαναν σωστά τη δουλειά τους. 

Το δεύτερο που θα ήθελα να επισημάνω είναι ότι υπάρχει ή καλλιεργείται πολλές φορές μία σύγχυση ανάμεσα στα διάφορα επίπεδα διοίκησης. Υπάρχει το κεντρικό Υπουργείο, το οποίο έχει μία σειρά από έργα -κυρίως μεγάλα έργα- υπάρχει η περιφέρεια, υπάρχουν οι νομαρχίες, υπάρχουν οι ΟΤΑ και ο ευρύτερος δημόσιος τομέας, που επίσης με τις αρχές του ν.1418 περί δημοσίων έργων εκτελεί τα δικά του έργα. 

Θέλω, λοιπόν, να υπενθυμίσω ότι στο ν. 2576/98 ψηφίσαμε και το άρθρο 16, με το οποίο για πρώτη φορά ξεκαθαρίζεται ένα καθεστώς και το Υ.ΠΕ.ΧΩ.Δ.Ε. μπορεί να ακυρώνει παράνομες πράξεις φορέων του ευρύτερου δημόσιου τομέα μετά από καταγγελία. Ο δρόμος, λοιπόν, είναι πλέον ανοιχτός. 'Οποιος διαπιστώνει ανά την επικράτεια παράνομες πράξεις σε φορείς του ευρύτερου δημόσιου τομέα μπορεί να τις καταγγείλει και το Υ.ΠΕ.ΧΩ.Δ.Ε. τότε μπορεί να επιλαμβάνεται. 

Ακόμη με το νόμο αυτό θέσαμε σε πολύ συγκεκριμένες βάσεις πλέον τη διαδικασία της προεπιλογής, όπως και τη διαδικασία της μελέτης κατασκευής. Εκδώσαμε αντίστοιχες εγκυκλίους για το σκοπό αυτό και όλος πλέον ο ευρύτερος δημόσιος τομέας έχει συγκεκριμένες αρχές αναφοράς, με τις οποίες μπορεί να προβαίνει όχι ανεξέλεγκτα πια, σε προεπιλογές ή σε μελέτες κατασκευής. 

Ακόμη, να σας πω ότι ολοκληρώσαμε την προεργασία για να αναμορφωθεί το προεδρικό διάταγμα 609/85. Προχωρούμε επίσης στην απλούστευση των διαδικασιών για συμμετοχή εργοληπτικών εταιρειών στις δημοπρασίες. 

Ιδρύσαμε, κύριοι συνάδελφοι, το Ινστιτούτο Οικονομίας των Κατασκευών. Πρόεδρος τοποθετήθηκε ο κ. Δεσύλας, ένας άνθρωπος ο οποίος έχει τιμήσει τον τεχνικό κόσμο και από τη θέση του προέδρου του Τεχνικού Επιμελητηρίου. Ξεκίνησε τη δουλειά του στο Ινστιτούτο Οικονομίας των Κατασκευών με πρώτη αποστολή και με εντολή από την πολιτική ηγεσία του Υ.ΠΕ.ΧΩ.Δ.Ε. να καταρτίσει πλέον το αναλυτικό τιμολόγιο. 

'Ηθελα να θυμίσω στον κ. Μεϊμαράκη ότι το προεδρικό διάταγμα 696 στο οποίο αναφέρθηκε, έχει ήδη υποκατασταθεί από το προεδρικό διάταγμα 545 ήδη από την εποχή του κ. Λιάσκα. Στο εν τω μεταξύ διάστημα έχουν βγει κοινές υπουργικές αποφάσεις σε ό,τι αφορά αμοιβές μελετών στα γεωτεχνικά και στις μελέτες περιβαλλοντικών επιπτώσεων. 

Για πρώτη φορά συστηματικά καταγράφουμε το σύνολο των δημοσίων έργων που εκτελούνται στη χώρα. Είναι μία επίπονη δουλειά που γίνεται σε βάθος. 'Εχουμε καταγράψει ήδη αρκετά και έχουμε προχωρήσει σημαντικότατα τη δουλειά αυτή στο επίπεδο των κεντρικών Υπουργείων, στο επίπεδο των περιφερειών και των νομαρχιών. Πάνω από πέντε χιλιάδες έργα, κύριοι συνάδελφοι, έχουν ήδη καταγραφεί. 'Ετσι δίδεται η δυνατότητα να παρακολουθούνται τα έργα αυτά στο επίπεδο της προόδου τους, στο επίπεδο της απορρόφησής τους και στο επίπεδο των προβλημάτων τα οποία παρουσιάζει το κάθε ένα. 

Είπε ο κ. Λαλιώτης ότι εκτελούνται σήμερα πάσης φύσεως δημόσια έργα σε όλους τους φορείς που φθάνουν στον αριθμό των είκοσι χιλιάδων. Τα έργα αυτά ορισμένες φορές παρουσιάζουν ποιοτικά προβλήματα. Πήραμε, λοιπόν, μία πρωτοβουλία, και την πρωτοβουλία αυτήν την πήρε το Υ.ΠΕ.ΧΩ.Δ.Ε. σε συνεργασία με το Υπουργείο Εθνικής Οικονομίας και ορίσαμε τον ΕΣΠΕΛ, το σύμβουλο για την ποιότητα των δημοσίων έργων προκειμένου να ελέγχονται συστηματικά πια τα δημόσια έργα στο στάδιο της ποιότητάς τους. Κάναμε και κάτι ακόμα. Ιδρύσαμε τη Γενική Διεύθυνση Ποιότητας στη Γενική Γραμματεία Δημοσίων 'Εργων, η οποία Γενική Διεύθυνση Ποιότητας έχει ήδη ένα πλαίσιο οργανωτικό και η οποία θα μπορέσει να δώσει σημαντικότατες κατευθύνσεις, αλλά και με πιλοτικές μελέτες τις οποίες ήδη κάνει, να παρέμβει αποτελεσματικά στο θέμα της ποιότητας. 

Θα έρθω σύντομα στο θέμα των μελετών μια και αποτελεί ένα βασικό θέμα της σημερινής επερώτησης. Είπε ο κ. Λαλιώτης ότι τα τελευταία χρόνια από το 1994 -και αυτό είναι πάρα πολύ σημαντικό και γι'αυτό το επαναλαμβάνω- έχουν ανατεθεί από το κεντρικό Υπουργείο εκατόν πενήντα τέσσερις μελέτες διαφόρων κατηγοριών. Αυτές οι μελέτες, κύριοι συνάδελφοι, ανατέθηκαν σε τετρακόσια ενενήντα τέσσερα διαφορετικά γραφεία, που σημαίνει ότι η διασπορά των μελετών αυτών σε αναδόχους είναι απόλυτη. Ο αριθμός αυτός δείχνει, λοιπόν, ότι υπάρχει στο θέμα των μελετών με το παλιό πλαίσιο του προεδρικού διατάγματος 716, κάθε προσπάθεια διαφάνειας. Παράλληλα, έχει εκδοθεί το προεδρικό διάταγμα 349/98 για την προσαρμογή της ελληνικής νομοθεσίας, των δημοσίων συμβάσεων και υπηρεσιών και με το οποίο εναρμονίζεται η ισχύουσα νομοθεσία περί μελετών προς τις διατάξεις της κοινοτικής οδηγίας 9250. Πρόσφατα εκδόθηκε το προεδρικό διάταγμα 256/98 με το οποίο συμπληρώνονται οι διατάξεις του προεδρικού διατάγματος 541 περί κατηγοριών μελετών με την καθιέρωση πτυχίου περιβαλλοντικών μελετών. Ακόμη, έχει συσταθεί -σας το είπε ο κ. Λαλιώτης-ειδική επιτροπή, η οποία έχει επεξεργασθεί μέθοδο κοστολόγησης των μελετών περιβαλλοντικών επιπτώσεων των έργων οδοποιίας και επίκειται η υπογραφή κοινής υπουργικής απόφασης. 

Συμφωνούμε όλοι, ότι ο ν. 716 θέλει αναπροσαρμογή. Και στην κατεύθυνση αυτή κινηθήκαμε και επισπεύσαμε. 'Εχουμε ήδη ολοκληρώσει σαν Υ.ΠΕ.ΧΩ.Δ.Ε την προεργασία την οποία έχουμε κάνει και έχουμε έτοιμο το προσχέδιο του νέου νόμου περί διαδικασιών ανάπτυξης και εκτέλεσης των μελετών. Αυτό το σχέδιο άμεσα εντός του μηνός θα το δώσουμε στους φορείς και στα κόμματα. 

'Οπως δηλώσαμε προηγουμένως δια του Υπουργού ΠΕ.ΧΩ.Δ.Ε, πιστεύουμε ότι εντός του Ιανουαρίου θα το καταθέσουμε στη Βουλή. Είναι ένα σχέδιο νόμου, το οποίο έχει πίσω του μια σημαντική δουλειά με τεράστια εμπειρία των ανθρώπων που συνέβαλαν και πιστεύουμε ότι θα εμπλουτιστεί στη διάρκεια του δημόσιου διαλόγου που θα γίνει γύρω από αυτό το σχέδιο νόμου, από την εμπειρία και των φορέων, οι οποίοι θα έχουν τη δυνατότητα να το επεξεργαστούν. Το ίδιο μάλιστα κάναμε και στο ν. 2578 και το θυμούνται οι συνάδελφοι όλων των κομμάτων. Κάναμε δυο συζητήσεις με κάθε κόμμα και πολλές συζητήσεις με όλους τους φορείς. Γι' αυτό βγήκε ένα νομοθέτημα το οποίο λειτουργεί αυτήν τη στιγμή θετικότατα, όπως ανέφερα προηγουμένως. 

Βασικές ρυθμίσεις, λοιπόν, θα γίνουν με το νέο νόμο, ο οποίος θα υποκαταστήσει το ν. 716, ρυθμίσεις οι οποίες θα αφορούν στους κανόνες σύναψης συμβάσεων, στους κανόνες διοίκησης των συμβάσεων και στα μητρώα αυτών που θα παρέχουν υπηρεσίες. 



 

  

Σελίδα 899 

Υπάρχει η πρόθεση να εισάγουμε για πρώτη φορά την έννοια του οικονομικού ανταγωνισμού στην ανάθεση των μελετών. Και υπάρχει ακόμα η πρόθεση του Υπουργείου να υπάρχει μια σαφήνεια στους φορείς, οι οποίοι δικαιούνται να εκτελούν μελέτες για το δημόσιο. Διότι γνωρίζετε πολύ καλά, ότι υπάρχουν αυτήν τη στιγμή οι δημόσιοι φορείς, όπως υπάρχουν πανεπιστήμια ή πολυτεχνεία, τα οποία βρίσκονται και κινούνται σε ένα καθεστώς θολό και εξασφαλίζουν με τον τρόπο αυτό τη δυνατότητά τους να ανταγωνίζονται όλους εκείνους οι οποίοι έχουν σαν σκοπό της ύπαρξής τους την τήρηση της δυνατότητας να είναι μελετητές. 

Θα ήθελα να έρθω σε μια σειρά από θέματα τα οποία έθεσε ο κ. Κεφαλογιάννης. Είναι ένα θέμα πάρα πολύ σημαντικό, το θέμα της οδικής ασφάλειας. 

'Ηθελα να πω -επειδή ακούστηκε από ένα συνάδελφο προηγουμένως- μια λογική η οποία είναι ισοπεδωτική για τα θύματα της ασφάλτου. Υπάρχει ένας ολόκληρος κλάδος πλέον, ο οποίος ασχολείται με την οδική ασφάλεια και ο οποίος έχει κάνει δυνατό να είναι μετρήσιμοι οι λόγοι των τροχαίων ατυχημάτων. Και δυστυχώς, ο πρώτος λόγος είναι ο ανθρώπινος παράγοντας και ο τελευταίος λόγος είναι το οδικό περιβάλλον. Και λέω δυστυχώς, διότι τον τελευταίο λόγο μπορεί κανείς να τον ανατάξει με προσπάθεια ή με το οδικό περιβάλλον. 

Στο Υ.ΠΕ.ΧΩ.Δ.Ε κάναμε μια πολύ συστηματική προσπάθεια γύρω από τα θέματα της οδικής ασφάλειας. Θα θυμάστε, κύριοι συνάδελφοι, ότι υπήρξε ένα πόρισμα διακομματικής επιτροπής, που μιλούσε για το τι πρέπει να γίνει για τα θέματα της οδικής ασφάλειας. 

Θέλω, λοιπόν, να πληροφορήσω τη Βουλή με την ευκαιρία που έχω σήμερα ότι από πλευράς Υ.ΠΕ.ΧΩ.Δ.Ε, όλα εκείνα τα μέτρα τα οποία προεβλέπετο και συνιστώντο από το πόρισμα της διακομματικής επιτροπής, έχουν ήδη γίνει πράξη στο Υ.ΠΕ.ΧΩ.Δ.Ε. Υπήρξαν μέτρα, λοιπόν, από το Υ.ΠΕ.ΧΩ.Δ.Ε νομοθετικά, οργανωτικά, παρακολούθησης και ελέγχου της οδικής υποδομής κατασκευής και συντήρησης των οδών βελτίωσης του οδικού περιβάλλοντος. 

Μπορώ να σας αναφέρω μια σειρά απ' αυτά τα πράγματα. Γιατί τα μέτρα και οι γενικότητες δεν είναι αυτά που σώζουν ζωές, ζωές σώζει η παρακολούθηση σημείο προς σημείο εκείνων των τμημάτων των δρόμων που έχουν πρόβλημα και τα οποία μπορεί να αποβούν μοιραία όταν το οδικό περιβάλλον είναι εκείνο το οποίο φταίει. Παρεμβήκαμε, λοιπόν, συστηματικά από τότε που εναρμονιστήκαμε σε αυτήν την οδηγία της διακομματικής επιτροπής σε εβδομήντα τρία σημεία του εθνικού δικτύου. Θα μου επιτρέψετε να καταθέσω τις παρεμβάσεις, τις οποίες έχουμε κάνει στη Βουλή και να λάβετε γνώση προκειμένου να έχετε καλύτερη πληροφόρηση στην προσπάθεια η οποία έχει γίνει. 

(Στο σημείο αυτό ο Υφυπουργός ΠΕ.ΧΩ.Δ.Ε. κ. Χ.Βερελής καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής) 

Τα νομοθετικά μέτρα τα οποία πήραμε είναι πολύπλευρα και φθάνουν μέχρι την παρέμβαση του Υ.ΠΕ.ΧΩ.Δ.Ε στην τροποποίηση διατάξεων του Κώδικα Οδικής Κυκλοφορίας και στην αποφασιστική συμμετοχή του Υ.ΠΕ.ΧΩ.Δ.Ε στο νέο Κώδικα Οδικής Κυκλοφορίας, ο οποίος ήδη έχει κατατεθεί στη Βουλή. 

Ακόμη στα μέτρα παρακολούθησης έχουμε καταρτίσει πρόγραμμα διαγνωστικών εργασιών πεδίου για τη συστηματική αποτύπωση και καταγραφή των αστοχιών των διαφόρων οδοστρωμάτων από ειδικό κλιμάκιο που μετέχει το Υ.ΠΕ.ΧΩ.Δ.Ε., οι υπηρεσιακοί παράγοντες και στελέχη του Δανικού Οδικού Ινστιτούτου. 

Το γραφείο οδικής ασφάλειας του Υπουργείου καταγράφει και πρωταρχικά αξιολογεί τις θέσεις των τροχαίων ατυχημάτων σε όλο το εθνικό δίκτυο. Απόρροια αυτής της προσπάθειας είναι η δυνατότητα παρέμβασης που είχε το Υ.ΠΕ.ΧΩ.Δ.Ε. στα εβδομήντα τρία σημεία συντονίζοντας τις αρμόδιες υπηρεσίες όλης της χώρας. 

Ανατέθηκαν στο Εθνικό Μετσόβιο Πολυτεχνείο και στην Πολυτεχνική Σχολή Θεσσαλονίκης μελέτες για επιλογή επικινδύνων θέσεων στο Λεκανοπέδιο Αττικής και στην Εθνική Οδό Θεσσαλονίκης-Καβάλας. 'Ετσι το Πολυτεχνείο της Αθήνας έδωσε δεκαέξι σημεία, δεκαέξι οδικούς κόμβους στους οποίους έκανε προτάσεις βελτιώσεων. 'Εχουν γίνει βελτιώσεις θέσεων στον εθνικό δρόμο Αθηνών-Σουνίου, έχουν γίνει στη Λεωφόρο Βουλιαγμένης, έχουν γίνει στο κομμάτι μετά τη Βάρκιζα, στην περιοχή που είχαν γίνει πάρα πολλά ατυχήματα και πιστεύω ότι θα είχατε την ευκαιρία να δείτε τις παρεμβάσεις που έχουμε κάνει εκεί. 'Ολα αυτά έγιναν σε ένα πολύ σύντομο χρονικό διάστημα. 

Η Πολυτεχνική Σχολή Θεσσαλονίκης ολοκλήρωσε και αυτή τέσσερις σχετικές μελέτες για την επικινδυνότητα και αναμένεται μελέτη εφαρμογής για να δημοπρατήσουμε το συγκεκριμένο αυτό έργο. 

Επίσης, υπήρξε κατασκευή και συντήρηση οδών. Η Γενική Γραμματεία Δημοσίων 'Εργων -διότι νομίζω ότι πρέπει όλα αυτά τα οποία λέμε να τα συνδέουμε για να τα αποδεικνύουμε και ποσοτικά- έκανε συντηρήσεις οι οποίες ανήλθαν τα τελευταία δύο χρόνια σε οκτακόσια τριάντα χιλιόμετρα με νέες ασφαλτοστρώσεις, όπου μέσα σε αυτά είναι διακόσια εξήντα χιλιόμετρα στην περιοχή πρωτεύουσας, όπου έχει γίνει η επίστρωση με αντιολισθηρούς ασφαλτοτάπητες. 

'Εχουμε την πρόθεση και έχουμε δώσει συγκεκριμένες οδηγίες, να μπορέσουμε να προχωρήσουμε πλέον σε νέα τεχνολογία με ολόσωμους τάπητες και σε χρήση όλων εκείνων των υλικών από τα φθαρμένα ελαστικά προκειμένου να βελτιώσουμε ακόμη και να εκσυγχρονίσουμε την τεχνολογία η οποία υπάρχει για την οδική ασφάλεια σε ό,τι αφορά το ειδικό περιβάλλον. 

Θα ήθελα να μου δοθεί η ευκαιρία με δύο λεπτά, κύριε Πρόεδρε, να πω λίγα λόγια σε όσα ο εκλεκτός συνάδελφος κ. Καραγκούνης και συμπατριώτης έχει θέσει ειδικότερα για τα έργα της δυτικής Ελλάδος. 'Ηθελα με την ευκαιρία, λοιπόν, να πω ότι υπάρχει μία συγκεκριμένη στρατηγική πλέον και για πρώτη φορά σε ό,τι αφορά τα δημόσια έργα και πώς αυτά συνδέονται με την ανάπτυξη της δυτικής Ελλάδος. 

Ξέρετε ότι η δυτική Ελλάδα είναι ένας τόπος ο οποίος υπελείπετο σε ανάπτυξη σημαντικότατα. Υπήρχε έλλειμμα. Και το έλλειμμα αυτό δεν έγινε διότι υπήρξαν καλοί ή κακοί πολιτικοί. Αυτό ήταν το μοντέλο ανάπτυξης του τόπου. Υπήρξε μία μονομερής ανάπτυξη η οποία είχε γίνει στον ανατολικό άξονα. Τώρα έρχεται ο δυτικός άξονας σαν ένα αποτέλεσμα μίας νέας γεωπολιτικής πραγματικότητας. 'Εχουμε πλέον τη μοναδική δυνατότητα να επικοινωνούμε με τη Δυτική Ευρώπη από τις πύλες της δυτικής Ελλάδος, από την Πάτρα, από την Ηγουμενίτσα και υποθέτω ότι μέσα στο 1999 θα έχουμε σε ανάπτυξη και το Πλατυγιάλι, το μεγάλο αυτό λιμάνι το οποίο είναι στο Νομό Αιτωλοακαρνανίας. 

Ο δυτικός άξονας, λοιπόν, είναι η πρώτη προτεραιότητα για το τρίτο Κοινοτικό Πλαίσιο Στήριξης και συνδέεται ήδη το τρίτο Κοινοτικό Πλαίσιο Στήριξης με μία σειρά από έργα τα οποία ήδη γίνονται. Κομμάτι του δυτικού άξονα για παράδειγμα είναι η γέφυρα Ρίου-Αντιρρίου, η γέφυρα Χαριλάου Τρικούπη. 'Εχουν δεσμευθεί δε -για να απαντήσω σε ένα πρώτο ερώτημα του κ. Καραγκούνη- πέντε δισεκατομμύρια (5.000.000.000) δραχμές για τις προσβάσεις στη γέφυρα Ρίου-Αντιρρίου. Δεν καθυστερεί το έργο της γέφυρας Ρίου-Αντιρρίου. Είμαστε μπροστά από τα χρονοδιαγράμματα τα οποία έχουν ταχθεί και το έργο θα παραδοθεί τη συγκεκριμένη ημερομηνία η οποία έχει ταχθεί και η ημερομηνία αυτή θα είναι το καλοκαίρι του 2004. 

Παράκαμψη Αγρινίου. Είναι κομμάτι και αυτό του δυτικού άξονα. Ρώτησε ο κ. Καραγκούνης προηγουμένως τι γίνεται με τη γέφυρα του Αχελώου. Να τον πληροφορήσω, λοιπόν, με την ευκαιρία ότι το δημοπρατημένο και εκτελούμενο τμήμα αφορά τα πρώτα δεκατρία χιλιόμετρα. Η γέφυρα του Αχελώου που είναι μήκους περίπου εξακοσίων μέτρων είναι στο δέκατο τέταρτο χιλιόμετρο, δηλαδή στο δεύτερο τμήμα του έργου, το οποίο, εάν εξασφαλισθούν οι πόροι, μπορεί να δημοπρα-



 

  

Σελίδα 900 

τηθεί το 1999, με δεδομένο ότι μέσα στο 1998 ολοκληρώνεται το σύνολο των μελετών για το δεύτερο τμήμα. Για το πρώτο έχουμε πλήρεις μελέτες. 

Ακόμα να θυμίσω για το θέμα της παράκαμψης της Ναυπάκτου. Πραγματικά είναι ένα θέμα, το οποίο είναι ένα δείγμα πώς όταν βγαίνουν με ανωριμότητα μελετών τα έργα, υπάρχει μία μεγάλη ταλαιπωρία. 

'Ηδη το έργο αυτό πρώτον ενισχύθηκε με την πλήρη χρηματοδότηση που του χρειάζεται μετά από πρόταση του Υ.ΠΕ.ΧΩ.Δ.Ε. προς το Υπουργείο Εθνικής Οικονομίας με έξι δισεκατομμύρια (6.000.000.000) δραχμές, και δεύτερον, το έργο αυτό πλέον ενετάχθη στα έργα τα οποία κάνει η ειδική υπηρεσία του Υ.ΠΕ.ΧΩ.Δ.Ε. στην περιοχή, η ΕΥΔΕ-ΟΣΥΕ προκειμένου να τελειώσει το έργο αυτό με ευθύνη του Υπουργείου. Αρχές του 1999 θα είμαστε σε θέση να δημοπρατήσουμε πλέον το σύνολο του υπολοιπομένου έργου μετά την απεμπλοκή την οποία επιτύχαμε με μία σειρά από προσπάθειες που έγιναν σε συνεργασία με την περιφέρεια δυτικής Ελλάδας, όπου όλες αυτές οι περιπέτειες οφειλόταν στο ότι είχε υπογραφεί η σύμβαση η οποία είχε μία σειρά από ατέλειες. 

Θέλω να ευχαριστήσω και ήθελα να σας παρακαλέσω αν έχετε την ευκαιρία μια και οι εφημερίδες είναι στην πρώτη γραμμή του ενδιαφέροντος να κοιτάξετε στις σημερινές εφημερίδες τι λέει η Κομισιόν και τι ικανοποίηση εκφράζει η Ευρωπαϊκή 'Ενωση για την αύξηση της απορροφητικότητας των κοινοτικών κονδυλίων που παρουσιάζει η Ελλάδα ύστερα από αρκετό διάστημα καθυστέρησης. 

Σύμφωνα, λοιπόν, με την Κομισιόν, η απορροφητικότητα στις πιστώσεις το δεκάμηνο Ιανουαρίου-Οκτωβρίου αυξήθηκε κατά 61%, ενώ εκφράζεται η αισιοδοξία ότι στους επόμενους δεκατρείς μήνες που απομένουν μέχρι την τυπική ολοκλήρωση του δευτέρου Κοινοτικού Πλαισίου Στήριξης, θα απορροφηθεί χωρίς κανένα πρόβλημα και το υπόλοιπο 25%. Ευχαριστώ. 

ΠΡΟΕΔΡΕΥΩΝ (Δημήτριος Β. Κωστόπουλος): Κύριοι Βουλευτές την εκπνοή της συνεδρίασης παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας "ΕΛΕΥΘΕΡΙΟΣ ΒΕΝΙΖΕΛΟΣ" πενήντα τέσσερις μαθητές και τέσσερις συνοδοί καθηγητές του 2ου Γυμνασίου Πύργου Ηλείας. 

Τους καλωσορίζουμε. 

(Χειροκροτήματα από όλες τις πτέρυγες) 

Ο κ. Μεϊμαράκης Κοινοβουλευτικός Εκπρόσωπος της Νέας Δημοκρατίας έχει το λόγο. 

ΕΥΑΓΓΕΛΟΣ ΜΕΪΜΑΡΑΚΗΣ: Κύριε Πρόεδρε, ο Υφυπουργός στην ομιλία του δεν προσέθεσε τίποτα από αυτά που περιμέναμε ή φαίνεται ότι δεν άκουσε καλά αυτά τα οποία του είπαμε. 

Ξεκινάω από τα τελευταία για να του πω ότι, πράγματι, κύριε Υπουργέ, έχετε μία αύξηση στην απορροφητικότητα, διότι αυτό αποδεικνύει κιόλας το πόσο μειωμένη ήταν τα προηγούμενα χρόνια. Αλίμονο, εάν δεν είχατε και αυτή. Θα έμεναν οι πόροι αδιάθετοι. 

ΧΡΗΣΤΟΣ ΒΕΡΕΛΗΣ (Υφυπουργός Περιβάλλοντος, Χωροταξίας και Δημοσίων 'Εργων): Θα ολοκληρώσουμε εντός του χρόνου. 

ΕΥΑΓΓΕΛΟΣ ΜΕΪΜΑΡΑΚΗΣ: Γιατί να σας πιστέψουμε, κύριε Υφυπουργέ, όταν για όλα τα έργα έχετε πέσει έξω; Αλλά, κύριε Υφυπουργέ, δεν θα σας επιτρέψω να μου καταναλώσετε το χρόνο, διότι δεν σας διέκοψα καθόλου. Παρακαλώ να σεβαστείτε την κοινοβουλευτική τάξη, διότι θα πρέπει να καταλάβετε ότι μιλήσατε πολύ σκληρά και δεν θα επετρέπετο ειδικά για σας. 

Μας είπατε ότι υπάρχει μια ισοπεδωτική λογική ως προς τα ατυχήματα -θα σας απαντήσω- και μας είπατε ότι είναι επικίνδυνο όταν η άγνοια συνδυάζεται με επιλεκτική μνήμη. Και ελπίζω και αυτό δεν ήταν προς τους Βουλευτές της Αντιπολίτευσης, γιατί εμάς δεν μας αγγίζει, διότι ούτε άγνοια έχουμε ούτε επιλεκτική μνήμη. Αν είναι προς τους Βουλευτές της Συμπολίτευσης, προς τον κύριο Υπουργό ή τον Κοινοβουλευτικό σας Εκπρόσωπο, καλά θα κάνουν να σας απαντήσουν.'Ομως τέτοιου είδους κουβέντες και μάλιστα σε προσωπικό επίπεδο, καλά θα κάνετε να τις αποφεύγετε, κύριε Υφυπουργέ, γιατί θα παίρνετε και τις ανάλογες απαντήσεις, γιατί η επιλεκτική μνήμη είναι δική σας και όχι δική μας! 

Κατά συνέπεια, κύριε Πρόεδρε, θα μου επιτρέψετε να σας πω ότι η Κυβέρνηση βρίσκεται στην εξουσία πέντε χρόνια. Δεν είναι σήμερα. Αν ήταν σημερινή αυτά που μας είπε ο κύριος Υφυπουργός θα του τα αναγνωρίζαμε. Πράγματι, έχουν γίνει κάποια έργα. Αλίμονο αν δεν γινόντουσαν στο διάστημα της πενταετίας. Δηλαδή η Κυβέρνηση τι θα είχε; Πλήρη ανυπαρξία έργου; Σαφέστατα και έχει κάποιο έργο. Και ποιο έργο; Αυτό το οποίο είχε ήδη προγραμματιστεί, ήδη είχε ξεκινήσει και θα έπρεπε ίσως να το εκτελέσει και αν θέλετε, να επαναδιαπραγματευτεί κάποιες συμβάσεις. Αποδεκτό. Αλλά ούτως ή άλλως και οι ίδιοι αναγνωρίζουν ότι αυτά ξεκίνησαν από την περίοδο της δεκαετίας του '80, διεκόπησαν όπως μας είπε και ο κύριος Υπουργός την περίοδο '80-'89, ξανάρχισαν τη δεκαετία του '90. Και για τα μεγάλα έργα τι κάνατε; Επαναδιαπραγματευτήκατε ουσιαστικά τις συμβάσεις οι οποίες είχαν γίνει το 1990-1993. 

Να σας θυμίσω, λοιπόν, εγώ, κύριε Υφυπουργέ, γιατί η επιλεκτική μνήμη ακουμπάει εσάς; Τι κάνατε με τα Σπάτα; Τι κάνατε με το ΜΕΤΡΟ; Τι κάνατε με όλα τα μεγάλα έργα; Και αλίμονο, λοιπόν, αν στην πενταετία που είσαστε Κυβέρνηση δεν τα είχατε προχωρήσει. 

Το δεύτερο που θέλω να σας πω, είναι ότι κάνετε, λέει και ένα νομοσχέδιο στο οποίο επιτρέπετε τις καταγγελίες για να μπορέσει να παρέμβει το Υ.ΠΕ.ΧΩ.Δ.Ε., ο νόμος. Μήπως δεν γνωρίζετε τις καταγγελίες, κύριε Υφυπουργέ; Αυτά, δηλαδή, που σας λέμε τόσα χρόνια εδώ εμείς είναι αστεία; Δεν τις ξέρετε τις καταγγελίες; Δεν σας έχουμε καταθέσει στοιχεία; Δεν σας έχει καταθέσει ο κ. Κορκολόπουλος ολόκληρους φακέλους; Δεν σας κατέθεσαν οι συνάδελφοι σήμερα; 

Τόσα χρόνια, δηλαδή, τι κάνουμε; Εσείς πού παρεμβαίνετε; Μας λέτε μία φορά που παρενέβητε; Μας λέτε μία απάντηση σε μία καταγγελία; Μας λέτε τι κάνετε όταν οι εισαγγελείς βγάζουν τις αποφάσεις για παραπομπή; 

Επειδή επικαλεσθήκατε την Κοινότητα, μήπως είδατε τι είπε η κ. Ματίς; Είδατε τι είπε η Κοινοτική Επίτροπος; Πιστεύει ότι σύντομα θα υπάρξει διαδικασία για να προχωρήσουν όλα αυτά και για τις κακοτεχνίες που υπάρχουν και για όλα τα σχετικά που αναφέρονται στην ερώτηση που έχει απαντήσει η κ. Ματίς. Και απαντά ο Υπουργός σας, με τον οποίο δεν φαίνεται να συνεννοείσθε και τόσο καλά γι' αυτό βγάζετε και διαφορετικές ανακοινώσεις και διαφορετικές δηλώσεις, ότι η ισχύουσα νομοθεσία τα καλύπτει και δεν υπάρχει νομοθετικό κενό. Αν δεν υπάρχει νομοθετικό κενό, τότε γιατί θέλετε να εκδόσετε προεδρικό διάταγμα, κύριε Υπουργέ; Και αν δεν υπάρχει νομοθετικό κενό, τότε πώς θα εξαναγκάσετε όλους αυτούς για να πληρώσουν όλα αυτά τα οποία λέτε; 'Αρα, λοιπόν, αναγνωρίζετε το κενό. Αναγνωρίζετε ότι το ελληνικό δημόσιο δεν είναι κατοχυρωμένο ως προς αυτά και γι' αυτό ακριβώς θέλετε να βγάλετε προεδρικό διάταγμα. Γιατί σε όλες αυτές τις καταγγελίες που αναφέρθηκε ο κύριος Υπουργός, πράγματι το ελληνικό δημόσιο δεν είναι κατοχυρωμένο. 'Αρα, λοιπόν, θα το προχωρήσετε. 'Ηδη εσείς εξαγγείλατε το νέο προεδρικό διάταγμα. Κατά συνέπεια, κύριε Υπουργέ, θα πρέπει να σας πω ότι πρέπει να είσθε πολύ πιο προσεκτικός όταν απευθύνεσθε στο Κοινοβούλιο. Εδώ δεν είναι μία συνέντευξη που μας λέγατε ότι "το Νομό Αιτωλοακαρνανίας τον κερδίζει το ΠΑ.ΣΟ.Κ.", είναι εντελώς διαφορετικά και θα πάρετε τις απαντήσεις σας. 

Το τρίτο που έχω να σας πω είναι ότι κάνετε λάθος να νομίζετε, κύριε Υφυπουργέ, ότι υπάρχει ισοπεδωτική λογική στα θέματα των τροχαίων. Κάνετε μεγάλο λάθος αν νομίζετε ότι από εκεί μπορείτε να κατηγορείτε συναδέλφους σας πρώην, γιατί σήμερα δεν έχετε τη βουλευτική έδρα, με τέτοια ευκολία, υιοθετώντας τις όποιες εκφράσεις εσείς θέλετε. 

Κύριε Πρόεδρε, επανέρχομαι στο ζήτημα. 

Πρώτον, να συζητηθεί το πόρισμα της διακομματικής επιτροπής, το οποίο δεν έχει συζητηθεί και κατ' επανάληψη 



 

  

Σελίδα 901 

έχει προτείνει η Νέα Δημοκρατία να συζητηθεί. 

Δεύτερον, θα πω του κυρίου Υφυπουργού, επειδή δεν τα γνωρίζει, ότι κατετέθη ο Κ.Ο.Κ.. Το γνωρίζετε; 'Ηδη συζητείται στην επιτροπή μεθαύριο. Γνωρίζετε ότι δεν περιλαμβάνει τίποτα από αυτά που είπαμε στη διακομματική επιτροπή; 

Τρίτον, κύριε Υφυπουργέ, γνωρίζετε ότι εσείς δεν είσθε συνεπής προς αυτά τα οποία σας λέει η διακομματική επιτροπή; 

Τέταρτον, γνωρίζετε ότι η Αντιπολίτευση δι' εμού έχει κάνει γράμμα στον κύριο Πρόεδρο της Βουλής να μη συζητηθεί με τη διαδικασία των Κωδίκων, διότι -για να γνωρίζετε και τον Κανονισμό της Βουλής- ή στο σύνολό του ψηφίζεται ή απορρίπτεται και εμείς δεν το θέλουμε, γιατί θέλουμε να προσθέσουμε ουσιαστικά θέματα και ζητάμε από τον κύριο Υπουργό των Μεταφορών και Επικοινωνιών να καθίσει στο τραπέζι να το κουβεντιάσει επιτέλους και με τα κόμματα της Αντιπολιτεύσεως και με τους ειδικούς και τους φορείς, συγκοινωνιολόγους, και το ΥΠΕΧΩΔΕ για να μπορέσει να βγάλει έναν Κ.Ο.Κ., ο οποίος θα είναι σωστός; 

Δηλαδή, τι θελετε να μας πείτε σήμερα; Για τα τροχαία ποιοι ευθύνονται; Μόνο οι οδηγοί; Αυτό μας λέτε; Για πείτε το πιο έξω, κύριε Υπουργέ, για ελάτε σε καμία συζήτηση των ειδικών για τα αυτοκίνητα και τα τροχαία, για κουβεντιάστε το με την τροχαία, για κουβεντιάστε το με την ΕΛΠΑ, για κουβεντιάστε το με όλους αυτούς τους δημοσιογράφους που καθημερινά συζητάνε και λένε τις ατέλειες του ΥΠΕΧΩΔΕ και τις δικές σας παραλείψεις, τις δικές σας κινήσεις. Και τι μας είπατε από δω; 'Οτι όλα είναι ρολόι, ότι όλα είναι ωραία; Αν είναι όλα ωραία, τότε γιατί σκοτώνονται, κύριε Υπουργέ; Οι οδηγοί φταίνε; Σας είπε ο κ. Ορφανός "να πάμε μία βόλτα από την Αθήνα στη Θεσσαλονίκη οδικώς, για να διαπιστώσετε και εσείς ο ίδιος τις όποιες κακοτεχνίες υπάρχουν". Και τι έχετε κάνει εκεί; Τι να θυμίσω τώρα; Για τη Μαλακάσα; Γιατί δεν πάτε μία βόλτα να τα δείτε; Να σας πω τι γίνεται πριν από τη Λαμία, πιο έξω από τη Λαμία; Να σας πω τι γίνεται πηγαίνοντας στη Λάρισα; Ποιο κομμάτι σήμερα, κύριε Υπουργέ, είναι σωστό; Να σας θυμίσω τι γινόταν πέρυσι στην Αθηνών-Κορίνθου; Δεν πήρατε εσείς από την ΕΛΠΑ -γιατί κοινοποιούνται και σε μας- πού έχουν αυξημένα τροχαία; Και σας γράφει το πόρισμα της ΕΛΠΑ ότι είναι αυξημένα τα τροχαία λόγω της κακοτεχνίας των δρόμων. Και εσείς μου μιλάτε για τις παρεμβάσεις Αθηνών-Βουλιαγμένης; Εκεί δεν σας έχει πει κανείς ότι υπάρχουν αυξημένα τροχαία, γιατί εκεί δεν υπάρχει και η ταχύτητα που αναπτύσσεται στις εθνικές οδούς. 

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός Περιβάλλοντος, Χωροταξίας και Δημοσίων 'Εργων): Υπάρχουν. 

ΕΥΑΓΓΕΛΟΣ ΜΕΪΜΑΡΑΚΗΣ: Δεν υπάρχουν σε σύγκριση και ποσοστό με τα τροχαία της εθνικής οδού. Υπάρχουν σε σύγκριση με τους δρόμους του λεκανοπεδίου. 'Ομως, για συγκρίνετε τα μεν με τα δε, για να καταλάβετε τι πρέπει να έχετε σαν πρώτη προτεραιότητα. 'Οχι στην Αθηνών-Σουνίου, αλλά στην Αθηνών-Θεσσαλονίκης. Και δεν νομίζω, κύριε Υπουργέ, ότι έτσι εύκολα θα τολμήσετε να πείτε σε όλους εκείνους οι οποίοι υφίστανται τα τροχαία ατυχήματα ότι το ΥΠΕΧΩΔΕ έχει κάνει καλά τη δουλειά του. Θα σας έλεγα να επισκεφθείτε το ΚΑΤ και κάποια άλλα νοσοκομεία, για να αισθανθείτε και εσείς πράγματι, αν έχετε κάνει σωστά τη δουλειά σας ή όχι και να μην κουβεντιάζετε για ισοπεδωτική λογική. Και να ξέρεις ότι ο Μεϊμαράκης και η Νέα Δημοκρατία δεν κάνει σπέκουλα σε τέτοια θέματα. 

'Οσον αφορά, κύριε Πρόεδρε, το Μετρό Αθηνών, ήδη τα είπαμε και η Κυβέρνηση ουσιαστικά τα επιβεβαίωσε. Θα επανέλθουμε όμως, με ειδική επερώτηση για το θέμα του Μετρό Αθηνών. 'Ηδη -εάν το μετροπόντικα τον ονομάζει ο κύριος Υπουργός ασπίδα ή όχι- γεγονός είναι ότι τεσσεράμισι περίπου δισεκατομμύρια πληρώθηκαν για να αγοραστεί. 'Οπως θέλει μπορεί να τον βαφτίσει. Θα δώσει τις υπερβάσεις και ουσιαστικά τι μας είπε; 'Οτι αυτά είναι μέσα στη σύμβαση, όχι έξω από τη σύμβαση. Αποδέχεται, δηλαδή, και τις υπερβάσεις κι εμείς θα ελέγξουμε και θα συζητήσουμε και θα κρίνουμε αν πράγματι αυτά είναι μέσα στη σύμβαση ή όχι. Διότι, εμείς θεωρούμε τη σύμβαση "με το κλειδί στο χέρι" και μάλιστα όπως ο κύριος Υπουργός την είχε συζητήσει -και είπε στη Βουλή αυτά που είχε πει-νομίζουμε ότι δεν δικαιολογούνται. 

Για το Μετρό Θεσσαλονίκης πολλά ακούγονται, πολλά λέγονται. Εμάς, κύριε Υπουργέ, δεν μας ενδιαφέρει ποιος θα πάρει το έργο. Εμείς θέλουμε το έργο να γίνει. Είναι δικό σας θέμα τώρα, πώς θα το χειριστείτε. Εμείς θέλουμε το έργο να γίνει με διαφάνεια, με ένα κόστος εύλογο, το οποίο θα διασφαλιστεί και δεν θα είναι σαν τα υπόλοιπα έργα που λέμε ότι θα κοστίσουν τόσο και οι υπερβάσεις πάνε πολλές φορές και στο 100%. 

Τέλος, κύριε Υπουργέ, θέλω να σας πω, ότι δεν μπορεί να μας "βάζετε το μαχαίρι στο λαιμό", σε όλους, ότι ή γίνεται μέχρι το Δεκέμβριο και παίρνουμε απόφαση ή ότι το έργο δεν γίνεται. Εσείς είστε υπεύθυνοι για την καθυστέρηση από το 1994 μέχρι το 1998. Δεν νομίζω ότι είναι υπεύθυνος ο λαός της Θεσσαλονίκης για την καθυστέρηση αυτή. Δεν μπορεί αυτήν την καθυστέρηση να μην τη χρεωθείτε και να χρεώσετε στους άλλους φορείς τον ένα μήνα για τον οποίο κινδυνεύετε. Αφήστε δε, που η επιχειρηματολογία για το πακέτο Σαντέρ -επιτρέψτε μου να σας πω- είναι σαθρή, είναι έωλη. 

Κατά συνέπεια, θέλω να σας πω να μελετήσετε το ζήτημα. Να ξέρετε ότι η Νέα Δημοκρατία -εφόσον την πείσετε και δώσετε απαντήσεις- επειδή θέλει να γίνει το έργο, επειδή πιστεύει ότι είναι έργο μακράς πνοής, επειδή πιστεύει ότι πρέπει να μπουν σωστά τα θεμέλια -διότι, σας έχω ξαναπεί ότι τα έργα αυτά είναι πολλών κυβερνήσεων, πολλών Υπουργών και κανείς δεν γνωρίζει ποιος θα κάθεται στο δικό σας έδρανο εκείνη την ώρα- θέλει να μπουν σοβαρά θεμέλεια για να γίνει το έργο. 

Κατά συνέπεια, κύριε Υπουργέ, θα παρακαλούσαμε να απαντήσετε πειστικά σε όλα αυτά τα ερωτήματα τα οποία σήμερα υπάρχουν για να μπορέσετε να προχωρήσετε. 

Τέλος, εμείς κύριε Πρόεδρε, θεωρούμε ότι η Κυβέρνηση έχει την κύρια ευθύνη για ό,τι έχει γίνει και ό,τι δεν έχει γίνει σ' αυτήν την πενταετία. Μπορεί ο κύριος Υφυπουργός να έχει αναλάβει μόνο τα δύο τελευταία χρόνια, όμως είναι συνυπεύθυνος και για τα υπόλοιπα, όπως και ο κύριος Υπουργός είναι από το 1993, όταν το ΠΑ.ΣΟ.Κ. ανέλαβε την κυβέρνηση της χώρας. 

Επομένως, θεωρούμε ότι όσα ήδη έχουν γίνει -τα οποία αναγνωρίζουμε, αλίμονο αν δεν είχαν γίνει- ήταν υποχρεώσεις και μάλιστα πολύ μικρές της πολιτείας και γι' αυτό έγιναν. Δεν αποτελεί όμως με κανέναν τρόπο μεγάλο έργο το να κλείσουμε πέντε λακούβες ή το να συντηρήσουμε δύο δρόμους ή δυο άλλα έργα. 

Για μας τα ερωτήματα παραμένουν. Πιστεύουμε ότι η Κυβέρνηση δεν κάνει καλά τη δουλειά της και θα συνεχίσουμε να την ελέγχουμε με τον τρόπο που εμείς νομίζουμε, πάντα μέσα σε πλαίσια κοσμιότητας και να γνωρίζουν, οι κύριοι συνάδελφοι, ότι όπως μας ομιλούν, τέτοιες απαντήσεις θα παίρνουν. 

ΠΡΟΕΔΡΕΥΩΝ (Δημήτριος Β. Κωστόπουλος): Ο κύριος Υπουργός έχει το λόγο για πέντε λεπτά. 

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός Περιβάλλοντος, Χωροταξίας και Δημοσίων 'Εργων): Γιατί μόνο πέντε λεπτά, κύριε Πρόεδρε; 

ΠΡΟΕΔΡΕΥΩΝ (Δημήτριος Β. Κωστόπουλος): Κανονικά δεν είναι ούτε πέντε, γιατί έχει κλείσει ο χρόνος, αλλά πρέπει να απαντηθούν μερικά πράγματα, να δοθούν κάποιες διευκρινίσεις και το κατανοούμε όλοι μας αυτό. 

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός Περιβάλλοντος, Χωροταξίας και Δημοσίων 'Εργων): Κύριε Πρόεδρε, ολοκληρώνοντας τη διαδικασία της επερώτησης, θέλω να πω ότι πιστεύω πως ήταν γόνιμη και ουσιαστική η συζήτηση, όπως πιστεύω και ότι ο κ. Μεϊμαράκης δεν έπρεπε να υψώσει τους τόνους της φωνής μετά από την τοποθέτηση του κ. Βερελή. 

ΕΥΑΓΓΕΛΟΣ ΜΕΪΜΑΡΑΚΗΣ: Απάντησα στους ίδιους τόνους. 

ΧΡΗΣΤΟΣ ΒΕΡΕΛΗΣ (Υφυπουργός Περιβάλλοντος, Χωροταξίας και Δημοσίων 'Εργων): Δεν αναφέρθηκα σε σας. 



 

  

Σελίδα 902 

ΕΥΑΓΓΕΛΟΣ ΜΕΪΜΑΡΑΚΗΣ: Μόνο εγώ μίλησα για ατυχήματα, κύριε Υφυπουργέ. 

Εν πάση περιπτώσει, όποιος και αν μίλησε, δεν σας τιμά να λέτε για ισοπεδωτική... 

ΠΡΟΕΔΡΕΥΩΝ (Δημήτριος Β. Κωστόπουλος): Κύριε Μεϊμαράκη, σας παρακαλώ! 

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός Περιβάλλοντος, Χωροταξίας και Δημοσίων 'Εργων): Κύριε Μεϊμαράκη, αυτά που είπε ο κ. Βερελής, δεν είχαν καμία προσωπική αιχμή. 'Ηταν μία προσέγγιση και μία θεώρηση ... 

ΕΥΑΓΓΕΛΟΣ ΜΕΪΜΑΡΑΚΗΣ: Κύριε Υπουργέ, δεν συζητήθηκε το πόρισμα της διακομματικής και στο ΓΟΚ δεν υπάρχουν αυτά, που έχουμε ζητήσει. Και επί της ουσίας... 

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός Περιβάλλοντος, Χωροταξίας και Δημοσίων 'Εργων): Ανοίγετε τώρα ένα άλλο θέμα για τα οδικά ατυχήματα ... 

ΕΥΑΓΓΕΛΟΣ ΜΕΪΜΑΡΑΚΗΣ: Αφού δεν τα ξέρετε, τότε τι τα λέτε; 

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός Περιβάλλοντος, Χωροταξίας και Δημοσίων 'Εργων): ... και είπαμε ότι έχει ένα ποσοστό συμμετοχής και ευθύνης το κάθε οδικό έργο. 'Εχουν όμως πολύ μεγαλύτερο ποσοστό ευθύνης... 

ΕΥΑΓΓΕΛΟΣ ΜΕΪΜΑΡΑΚΗΣ: Είστε ευχαριστημένος, κύριε Υπουργέ; 

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός Περιβάλλοντος, Χωροταξίας και Δημοσίων 'Εργων): 'Οχι, εγώ θέλω να υπάρχει μία άριστη κατάσταση. Και να υπάρχουν οι μεγαλύτερες δυνατές διασφαλίσεις για τους οδηγούς, για να μην υπάρχουν ατυχήματα, για να μην υπάρχει αυτή η εκατόμβη των θυμάτων κάθε φορά με την έξοδο από τα αστικά κέντρα ή με την είσοδο από την περιφέρεια. Γι' αυτόν το λόγο, έχουμε κάνει πολύ συντονισμένες προσπάθειες και αλλάζει μέρα με τη μέρα ο οδικός χάρτης και η κατάσταση των οδικών αξόνων. 

ΕΥΑΓΓΕΛΟΣ ΜΕΪΜΑΡΑΚΗΣ: Δεν χρειάζεται συζήτηση. 

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός Περιβάλλοντος, Χωροταξίας και Δημοσίων 'Εργων): Για το Μετρό της Αθήνας, θέλω να απαντήσω στον κ. Μεϊμαράκη, κύριε Πρόεδρε, ότι όλες οι πράξεις και οι πρωτοβουλίες και οι ρυθμίσεις έχουν ως αποκλειστικό πλαίσιο αναφοράς την αρχική σύμβαση του 1991, όπως αυτή συμπληρώθηκε το 1994. Δεν έχω καμιά αντίρρηση να υπάρξει ουσιαστική ενημέρωση, αν τεθούν ερωτήσεις -οπότε θα υπάρξουν γραπτές απαντήσεις από το ΥΠΕΧΩΔΕ- ή αν κατατεθούν σχετικές επερωτήσεις. Δεν έχουμε να κρύψουμε τίποτε. 

Με διαφάνεια, θεωρούμε ότι πρέπει να γίνουν ορισμένες διευθετήσεις και ορισμένες ρυθμίσεις, πάντα στα πλαίσια της σύμβασης, για να υπάρχει ένα τέλος σ' όλες αυτές τις εργασίες και να αποδοθεί ένα άρτιο, σύγχρονο και ασφαλές Μετρό στους πολίτες της Αθήνας. 'Αρα, είμαστε ανοιχτοί να σας δώσουμε στοιχεία σε οποιαδήποτε ερωτήματα τεθούν. 

Για το Μετρό της Θεσσαλονίκης, είναι πολύ σημαντικό ότι έχουμε τον ίδιο κοινό τόπο με το κόμμα της Αξιωματικής Αντιπολίτευσης αλλά και με τα άλλα κόμματα. Θεωρούμε ότι αυτό το έργο είναι έργο ζωτικής σημασίας για την αναβάθμιση της ποιότητας ζωής των πολιτών της Θεσσαλονίκης. Επίσης κατανοούμε το ενδιαφέρον, την αγωνία και την ευαισθησία των συναδέλφων για την πορεία και την εξέλιξη ενός διεθνούς διαγωνισμού. 

'Ομως θα ήθελα να πω από αυτό εδώ το Βήμα, όπως έχω απαντήσει και στους συναδέλφους, στον κ. Κεφαλογιάννη, στον κ. Παπαθεμελή και σε άλλους, ότι εγώ κατανοώ προσωπικά και κατανοοούμε ως Υπουργείο το ενδιαφέρον, την αγωνία και την ευαισθησία για το έργο. Δεν συμμερίζομαι όμως καθόλου το σκεπτικισμό και την εύλογη ανησυχία για τα δρώμενα, όπως και όσα καταγράφονται στον Τύπο. 

Και αυτό γιατί; Γιατί όσα καταγράφονται στον Τύπο, στη συντριπτική τους πλειοψηφία είτε είναι πληρωμένες ανακοινώσεις είτε είναι συνεντεύξεις είτε είναι δελτία Τύπου του κ. Εμφιετζόγλου, της εταιρείας του, της "ΜΗΧΑΝΙΚΗΣ", που ήταν εκπρόσωπος της κοινοπραξίας "ΜΑΚΕΔΟΝΙΚΟ ΜΕΤΡΟ". 

Αυτά που λέγονται στα δελτία Τύπου ή στις πληρωμένες ανακοινώσεις, είτε αποσιωπούν τις αλήθειες για τα έργα, τις ημέρες και τις ευθύνες και τις αδυναμίες, την αφερεγγυότητα της συγκεκριμένης κοινοπραξίας "ΜΑΚΕΔΟΝΙΚΟ ΜΕΤΡΟ", είτε παραποιούν την πραγματικότητα για το έργο. 

Ως γνωστό η εταιρεία "ΜΗΧΑΝΙΚΗ" ηγείτο της κοινοπραξίας "ΜΑΚΕΔΟΝΙΚΟ ΜΕΤΡΟ", με την οποία το ελληνικό δημόσιο έχει διακόψει τις διαπραγματεύσεις από το Νοέμβριο του '96, μετά από είκοσι εννέα μήνες διαπραγμάτευσης. Διέκοψε τις διαπραγματεύσεις, γιατί η εταιρεία αυτή απεδείχθη αδύναμη και αφερέγγυα να καλύψει ουσιώδεις όρους της προκήρυξης. 

Αναφέρω τρεις όρους. 

Ο πρώτος είναι ότι αδυνατούσε ή δεν ήθελε να καλύψει το κόστος των παραλλήλων έργων προϋπολογισμού περίπου δεκαπέντε δισεκατομμυρίων (15.000.000.000) δραχμών και ήθελε να τα φορτώσει στο ελληνικό δημόσιο. 

Δεύτερον, δεν μπορούσε ή δεν ήθελε να ενσωματώσει το Φόρο Προστιθέμενης Αξίας επί της τιμής του εισιτηρίου. Kαι αν αυτό συνυπολογιστεί για τα είκοσι χρόνια λειτουργίας του Μετρό πάλι το ποσό -που ήθελε να το ρίξει, είτε στους πολίτες είτε στο ελληνικό δημόσιο-είναι περίπου είκοσι δισεκατομμύρια (20.000.000.000) δραχμές. Bεβαίως και τα δεκαπέντε δισεκατομμύρια (15.000.000.000) δραχμές των παραλλήλων έργων και τα είκοσι δισεκατομμύρια (20.000.000.000) δραχμές από τη μη ενσωμάτωση του Φ.Π.Α. θα επιβάρυναν το ελληνικό δημόσιο και θα τα εκαρπούτο η συγκεκριμένη κοινοπραξία. 

Τρίτο και βασικό και σημαντικό, είναι ότι δεν ανελάμβανε την από κοινού και εις ολόκληρο ευθύνη η κοινοπραξία αυτή, αλληλεγγύως και αδιαιρέτως με τις εταιρείες που την αποτελούσαν. 

Ποιος Υπουργός θα υπέγραφε μια τέτοια σύμβαση; Εάν δεν πήγαινε καλά αυτή η ανώνυμη εταιρεία που θα υπέγραφε με το ελληνικό δημόσιο, το ελληνικό δημόσιο όφειλε και έπρεπε να μπορεί να ζητήσει αυτά που δικαιούται από τις εταιρείες που αποτελούν τη συγκεκριμένη κοινοπραξία. 

'Ετσι, ο κ. Εμφιετζόγλου και η εταιρεία του και η κοινοπραξία του δεν υπέγραφε αυτούς τους βασικούς όρους. 

Επίσης, μετά τη διακοπή των διαπραγματεύσεων έκανε δύο προσφυγές στο Συμβούλιο της Επικρατείας: Στο Τμήμα Αναστολών, όπου εκεί δικαιώθηκε η απόφαση του ελληνικού δημοσίου και του Υ.ΠΕ.ΧΩ.ΔΕ., γιατί το αίτημα ήταν να μην αρχίσει και να μην προχωρήσει η διαπραγμάτευση με το δεύτερο προσωρινό ανάδοχο. Και η δεύτερη απόφαση του Συμβουλίου της Επικρατείας είναι απόφαση της Ολομέλειας, όπου αποφαίνεται η ολομέλεια του Συμβουλίου της Επικρατείας ότι η συγκεκριμένη κοινοπραξία δεν έχει νόμιμη υπόσταση ως προς το συγκεκριμένο έργο. 

Και γιατί δεν έχει νόμιμη υπόσταση; Διότι στην αρχική σύνθεση της κοινοπραξίας μετείχε ο ιταλικός όμιλος FIDEL GROUP, ο οποίος χρεωκόπησε και στη συνέχεια ο κ. Εμφιετζόγλου και η κοινοπραξία του άλλαξαν τέσσερις φορές σύνθεση και έρχεται το Συμβούλιο της Επικρατείας και αποφαίνεται ότι, επειδή άλλαξε η σύνθεση, δεν έχει νόμιμη υπόσταση ως προς το έργο. 

Επίσης, προσέφυγε στις υπηρεσίες της Ευρωπαϊκής Κοινότητας και μετά από δέκα μήνες ενδελεχών ελέγχων απεφάνθη το Συμβούλιο των Επιτρόπων και έθεσε όλες αυτές τις καταγγελίες και τις προσφυγές του κ. Εμφιετζόγλου στο αρχείο. 

Κύριοι συνάδελφοι, εμείς πιστεύουμε ότι είναι επιτακτική και ουσιαστική η ανάγκη για αντικειμενική, τεκμηριωμένη και ολοκληρωμένη ενημέρωση. 'Εχουμε παραθέσει στοιχεία στα πλαίσια των απαντήσεών μας σε ερωτήσεις των συναδέλφων. Πιστεύουμε ότι αυτή η συζήτηση θα γίνει με πιο μεθοδικό και ουσιαστικό τρόπο κατά τη συζήτηση της σύμβασης που θα κατατεθεί στη Βουλή και πιστεύουμε ότι αυτή η υπό οριστικοποίηση σύμβαση παραχώρησης είναι μια διαφανής και εθνικά συμφέρουσα σύμβαση που μπορεί να εγγυηθεί την κατασκευή και τη λειτουργία ενός σύγχρονου, άρτιου και ασφαλούς Μετρό για τη Θεσσαλονίκη. 

Τέλος, θα ήθελα να πω ότι θα πρέπει κάποια στιγμή όλοι 


 

 

  

Σελίδα 903 

να αρχίζουν να κάνουν τη διάκριση στο τι είναι ψέμα και στο τι είναι αλήθεια, γιατί υπάρχουν οικονομικοί κύκλοι που κινδυνολογούν, παραπληροφορούν και σκανδαλολογούν με αλχημείες και ψέματα για να εξυπηρετήσουν αποκλειστικά και μόνο τα ιδιοτελή επιχειρηματικά τους συμφέροντα, να υπονομεύσουν τη σύμβαση παραχώρησης και να ακυρώσουν το έργο του Μετρό της Θεσσαλονίκης. 

Αυτή είναι η αλήθεια και επιφυλάσσομαι κατά τη διάρκεια των συζητήσεων, όταν έρθει η σύμβαση, να συζητήσουμε επί της ουσίας. 

Επίσης, θα ήθελα να πω ότι και εγώ προσωπικά και το Υπουργείο και οι σύμβουλοι του Υπουργείου είμαστε στην ευχάριστη θέση να ανταποκριθούμε θετικά σε οποιοδήποτε αίτημα για ουσιαστική ενημέρωση για οποιαδήποτε πτυχή αυτού του έργου από τη διαδικασία της δημοπράτησής του μέχρι σήμερα και οποιαδήποτε πτυχή για την υπό οριστικοποίηση σύμβαση παραχώρησης. 

Εμείς πιστεύουμε στη διαφάνεια, στη νομιμότητα και στην προστασία του δημοσίου συμφέροντος και θέλουμε να επιβάλουμε και κανόνες υγιούς ανταγωνισμού. 

Κάποιοι οικονομικοί κύκλοι και κάποιοι επιχειρηματίες δεν θέλουν καθαρό τοπίο. Θέλουν θολό τοπίο. Εμείς δεν πρόκειται να υποκύψουμε, ούτε στις απειλές τους ούτε στους εκβιασμούς τους. 

Το Υπουργείο Περιβάλλοντος, Χωροταξίας και Δημοσίων 'Εργων συλλογικά και εγώ προσωπικά και τα συλλογικά όργανα της Κυβερνήσεως -η επιτροπή μεγάλων έργων και η κυβερνητική επιτροπή- θα δώσουμε μάχη για τη διασφάλιση των όρων και των προϋποθέσεων μέσα από διαφανείς και νόμιμες διαδικασίες, ώστε αυτή η σύμβαση παραχώρησης να γίνει πράξη του ελληνικού Κοινοβουλίου για να αρχίσουν τα έργα και να αποκτήσει επιτέλους και η Θεσσαλονίκη ένα έργο αντάξιο της ιστορίας της και των προσδοκιών των πολιτών της. 

ΠΡΟΕΔΡΕΥΩΝ (Δημήτριος Β. Κωστόπουλος): Ευχαριστούμε τον κύριο Υπουργό που ήταν αρκετά σύντομος. 

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός Περιβάλλοντος, Χωροταξίας και Δημοσίων 'Εργων): Τι να κάνουμε, κύριε Πρόεδρε; 'Ηταν μεγάλο θέμα. Ευτυχώς που ήσασταν εσείς στην 'Εδρα. 

ΠΡΟΕΔΡΕΥΩΝ (Δημήτριος Β. Κωστόπουλος): Κύριοι συνάδελφοι, κηρύσσεται περαιωμένη η συζήτηση επί της υπ' αριθμ. 1/6.10.98 επερώτησης των Βουλευτών κυρίων Βασίλειου Κορκολόπουλου, Ανδρέα Καραγκούνη, Αχιλλέα Καραμανλή, Εμμανουήλ Κεφαλογιάννη, Γεώργιου Παναγιωτόπουλου, Γεώργιου Ορφανού και Ευάγγελου Μεϊμαράκη προς τον Υπουργό Περιβάλλοντος, Χωροταξίας και Δημοσίων 'Εργων, σχετικά με την πορεία εκτέλεσης των δημοσίων έργων, Μετρό, Εγνατία, ΠΑΘΕ κλπ. 

Κύριοι συνάδελφοι, δέχεσθε στο σημείο αυτό να λύσουμε τη συνεδρίαση; 

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα. 

ΠΡΟΕΔΡΕΥΩΝ (Δημήτριος Β. Κωστόπουλος): Σας εύχομαι καλό Σαββατοκύριακο. 

Με τη συναίνεση του Σώματος και ώρα 15.35' λύεται η συνεδρίαση για τη Δευτέρα 9 Νοεμβρίου 1998 και ώρα 18.00', με αντικείμενο εργασιών του Σώματος κοινοβουλευτικό έλεγχο: α) συζήτηση επικαίρων ερωτήσεων και β) συζήτηση επερωτήσεως, σύμφωνα με την ημερήσια διάταξη που θα διανεμηθεί. 


Ο ΠΡΟΕΔΡΟΣ                                                ΟΙ ΓΡΑΜΜΑΤΕΙΣ

  
