
Σελίδα 9599 
Π Ρ Α Κ Τ Ι Κ Α    Β Ο Υ Λ Η Σ
Θ' ΠΕΡΙΟΔΟΣ (ΠΡΟΕΔΡΕΥΟΜΕΝΗΣ ΔΗΜΟΚΡΑΤΙΑΣ)
ΣΥΝΟΔΟΣ Β'
ΣΥΝΕΔΡΙΑΣΗ ΡΛΖ'
Παρασκευή 22 Μαίου 1998
Αθήνα, σήμερα στις 22 Μαίου 1998, ημέρα Παρασκευή και ώρα 10.16' συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια, για να συνεδριάσει υπό την προεδρία του Β' Αντιπροέδρου αυτής κ. ΠΑΝΑΓΙΩΤΗ ΣΓΟΥΡΙΔΗ.
ΠΡΟΕΔΡΕΥΩΝ (Παναγιώτης Σγουρίδης): Κυρίες και κύριοι συνάδελφοι, αρχίζει η συνεδρίαση.
(ΕΠΙΚΥΡΩΣΗ ΠΡΑΚΤΙΚΩΝ: Σύμφωνα με την από 21.5.1998 εξουσιοδότηση του Σώματος, επικυρώθηκαν με ευθύνη του Προεδρείου τα Πρακτικά της ΡΛΣΤ' συνεδριάσεώς του, της 21ης Μα|ου 1998, σε ό,τι αφορά την ψήφιση στο σύνολο των σχεδίων νόμων:
1) "Κύρωση του Μνημονίου Συνεργασίας μεταξύ του Βασιλικού Πολεμικού Ναυτικού της Αυστραλίας και του Ελληνικού Πολεμικού Ναυτικού".
2) "Κύρωση της Συμφωνίας Ασφαλείας της Δυτικοευρωπαϊκής 'Ενωσης".
3) "Κύρωση της Συμφωνίας Στρατιωτικής Συνεργασίας μεταξύ του Υπουργείου Εθνικής 'Αμυνας της Ελληνικής Δημοκρατίας και του Υπουργείου 'Αμυνας της Γεωργίας".).
Παρακαλείται ο κύριος Γραμματέας να ανακοινώσει τις αναφορές προς το Σώμα.
(Ανακοινώνονται προς το Σώμα από το Γραμματέα της Βουλής κ. Δημήτριο Κουτσόγιωργα, Βουλευτή Αχα|ας, τα ακόλουθα:
"Α. ΚΑΤΑΘΕΣΗ ΑΝΑΦΟΡΩΝ
1) Ο Βουλευτής Χίου κ. ΑΘΑΝΑΣΙΟΣ ΒΑΡΙΝΟΣ κατέθεσε αναφορά με την οποία το Εργατοϋπαλληλικό Κέντρο Χίου ζητεί τη διευθέτηση διαφορών που αφορούν στο ιδιοκτησιακό καθεστώς εκτάσεων στο Νομό Χίου με την 3η Εφορεία Βυζαντινών Αρχαιοτήτων.
2) Ο Βουλευτής Χίου κ. ΑΘΑΝΑΣΙΟΣ ΒΑΡΙΝΟΣ κατέθεσε αναφορά με την οποία ο Σύλλογος Υπαλλήλων ΕΛΤΑ των Νομών Λέσβου, Χίου ζητεί να συνεχίσει η λειτουργία της Περ/κής Δ/νσης ΕΛΤΑ Βορείου Αιγαίου.
3) Ο Βουλευτής 'Αρτας κ. ΑΘΑΝΑΣΙΟΣ ΚΟΝΤΑΞΗΣ κατέθεσε αναφορά με την οποία ο Ιατρικός Σύλλογος Νομού 'Αρτας ζητεί την άμεση πρόσληψη ιατρικού, νοσηλευτικού και βοηθητικού προσωπικού στο νοσοκομείο 'Αρτας.
4) Ο Βουλευτής 'Αρτας κ. ΑΘΑΝΑΣΙΟΣ ΚΟΝΤΑΞΗΣ κατέθεσε αναφορά με την οποία ο Κρατικός Παιδικός Σταθμός Κομποτίου 'Αρτας ζητεί τη χρηματοδότηση της κατασκευής ιδιόκτητου κτιρίου για τη στέγασή του.
5) Ο Βουλευτής Εύβοιας κ. ΕΛΕΥΘΕΡΙΟΣ ΠΑΠΑΓΕΩΡΓΟΠΟΥΛΟΣ κατέθεσε αναφορά με την οποία το Σωματείο Εργαζομένων και Ανέργων στις μεταλλευτικές επιχειρήσεις της Β/Κ Εύβοιας ζητεί να καταβληθεί η οικονομική ενίσχυση στους ανέργους της περιοχής του βάσει βιβλιαρίου ενσήμων.
6) Ο Βουλευτής 'Αρτας κ. ΑΘΑΝΑΣΙΟΣ ΚΟΝΤΑΞΗΣ κατέθεσε αναφορά με την οποία η Ομοσπονδία Αρτοποιών Ελλάδος καταγγέλλει παρατυπίες στον τρόπο παραγωγής, διακίνησης και διάθεσης του άρτου.
7) Ο Βουλευτής Αιτωλ/νίας κ. ΧΡΗΣΤΟΣ ΣΜΥΡΛΗΣ - ΛΙΑΚΑΤΑΣ κατέθεσε αναφορά με την οποία η Ομοσπονδία Αρτοποιών Ελλάδος καταγγέλλει παρατυπίες στον τρόπο παραγωγής, διακίνησης και διάθεσης του άρτου.
8) Ο Βουλευτής Θεσ/νίκης κ. ΣΤΥΛΙΑΝΟΣ ΠΑΠΑΘΕΜΕΛΗΣ κατέθεσε αναφορά με την οποία η Πανελλήνια Ομοσπονδία Θρακικών Σωματείων ζητεί να μην υπερψηφισθεί η κατάργηση του άρθρου 19 του Κώδικα Ελληνικής Ιθαγένειας.
9) Ο Βουλευτής Θεσ/νίκης κ. ΣΤΥΛΙΑΝΟΣ ΠΑΠΑΘΕΜΕΛΗΣ κατέθεσε αναφορά με την οποία η Διεύθυνση Τεχνικών Υπηρεσιών του Δήμου Μενεμένης Θεσ/νίκης αντιτίθεται στην εγκατάσταση του ηλεκτραμαξοστασίου του ΟΣΕ σε κεντρική περιοχή του Δήμου Μενεμένης.
10) Ο Βουλευτής Θεσ/νίκης κ. ΣΤΥΛΙΑΝΟΣ ΠΑΠΑΘΕΜΕΛΗΣ κατέθεσε αναφορά με την οποία ο Σύνδεσμος Συνταξιούχων Σιδηροδρομικών Μακεδονίας - Θράκης Τμήμα Ομοσπονδίας Συνταξιούχων Σιδηροδρομικών Ελλάδας διαμαρτύρεται για τη μη χορήγηση φαρμάκων στους ασφαλισμένους του Τ.Α.
11) Ο Βουλευτής Θεσ/νίκης κ. ΣΤΥΛΙΑΝΟΣ ΠΑΠΑΘΕΜΕΛΗΣ κατέθεσε αναφορά με την οποία η 'Ενωση Θεολόγων Βορείου Ελλάδος υποβάλλει προτάσεις σχετικά με το μάθημα των Θρησκευτικών στα Λύκεια.
12) Ο Βουλευτής Θεσ/νίκης κ. ΣΤΥΛΙΑΝΟΣ ΠΑΠΑΘΕΜΕΛΗΣ κατέθεσε αναφορά με την οποία ο Σύλλογος Καθηγητών Γαλλικής Βόρειας Ελλάδας Πτυχιούχων Πανεπιστημίου ζητεί να μη συρρικνωθούν οι διδακτικές ώρες της γαλλικής γλώσσας.
13) Ο Βουλευτής Αθήνας κ. ΘΕΟΔΩΡΟΣ ΚΑΤΣΑΝΕΒΑΣ κατέθεσε αναφορά με την οποία η 'Ενωση των Απανταχού Αντικυθήρων "Ο 'Αγιος Μύρων" ζητεί τη λήψη μέτρων βελτίωσης της ακτοπλοϊκής συγκοινωνίας των Αντικυθήρων.
 

Επιστροφή στην κορυφή



Σελίδα 9600 
14) Ο Βουλευτής Αθήνας κ. ΘΕΟΔΩΡΟΣ ΚΑΤΣΑΝΕΒΑΣ κατέθεσε αναφορά με την οποία η Ομοσπονδία Λειτουργών Τεχνικής - Επαγγελματικής Εκπαίδευσης αντιτίθεται στην κατάργηση της Δημόσιας Τεχνικής και Επαγγελματικής Παιδείας.
15) Ο Βουλευτής Κοζάνης κ. ΝΙΚΟΛΑΟΣ ΤΣΙΑΡΤΣΙΩΝΗΣ κατέθεσε αναφορά με την οποία το Ινστιτούτο Βιβλίου και Ανάγνωσης του Νομού Κοζάνης επισημαίνει την παράλειψη καταχώρισης του αντιτύπου της Κοζάνης στην ΥΠΠΟ/ΑΡΧ/Β2/Φ99/37711/1642.
16) Ο Βουλευτής Κοζάνης κ. ΝΙΚΟΛΑΟΣ ΤΣΙΑΡΤΣΙΩΝΗΣ κατέθεσε αναφορά με την οποία ο κ. Κων/νος Γκόλιας, σεισμόπληκτος κάτοικος Ελάτης Νομού Κοζάνης, ζητεί την επανεξέταση της πληγείσης από το σεισμό οικίας του και το χαρακτηρισμό της σαν επικίνδυνα ετοιμόρροπη.
17) Ο Βουλευτής Μαγνησίας κ. ΑΛΕΞΑΝΔΡΟΣ ΒΟΥΛΓΑΡΗΣ κατέθεσε αναφορά με την οποία η 'Ενωση Ξενοδόχων Νομού Μαγνησίας ζητεί να σταματήσει να διασύρεται στα δικαστήρια ο ξενοδόχος με την κατηγορία του λαθρεμπόρου.
18) Οι Βουλευτές κύριοι ΕΥΑΓΓΕΛΟΣ ΜΠΟΥΤΑΣ και ΜΑΡΙΑ ΜΠΟΣΚΟΥ κατέθεσαν αναφορά με την οποία η Ομοσπονδία Σωματείων Εργαζομένων Γεωργικών Οργανώσεων Ελλάδας αντιτίθεται στην ενδεχόμενη ανάληψη του έργου του ολοκληρωμένου συστήματος ελέγχου κοινοτικών επιδοτήσεων από ιδιωτικό φορέα.
19) Οι Βουλευτές κύριοι ΔΗΜΗΤΡΙΟΣ ΚΩΣΤΟΠΟΥΛΟΣ και ΕΥΑΓΓΕΛΟΣ ΜΠΟΥΤΑΣ κατέθεσαν αναφορά με την οποία οι αντιπρόσωποι των κλάδων του Γεωτεχνικού Επιμελητηρίου Ελλάδας ζητούν να υπαχθεί ο Ενιαίος Φορέας Ελέγχου Τροφίμων στο Υπουργείο Γεωργίας.
20) Οι Βουλευτές κύριοι ΔΗΜΗΤΡΙΟΣ ΚΩΣΤΟΠΟΥΛΟΣ και ΕΥΑΓΓΕΛΟΣ ΜΠΟΥΤΑΣ κατέθεσαν αναφορά με την οποία οι αντιπρόσωποι των κλάδων του Γεωτεχνικού Επιμελητηρίου Ελλάδας ζητούν να μην καταργηθούν οι Οργανισμοί Βάμβακος, Καπνού, Γάλακτος και Ελαιολάδου.
21) Οι Βουλευτές κύριοι ΔΗΜΗΤΡΙΟΣ ΚΩΣΤΟΠΟΥΛΟΣ και ΕΥΑΓΓΕΛΟΣ ΜΠΟΥΤΑΣ κατέθεσαν αναφορά με την οποία οι αντιπρόσωποι των κλάδων του Γεωτεχνικού Επιμελητηρίου Ελλάδας καταγγέλλουν την ποινικοποίηση των αγώνων των αγροτών.
22) Οι Βουλευτές κύριοι ΣΤΡΑΤΗΣ ΚΟΡΑΚΑΣ και ΣΤΑΥΡΟΣ ΠΑΝΑΓΙΩΤΟΥ κατέθεσαν αναφορά με την οποία ο Σύλλογος Υπαλλήλων Ελληνικών Ταχυδρομείων των Νομών Λέσβου - Χίου ζητεί να μην κλείσει η Περιφερειακή Διεύθυνση Ελληνικών Ταχυδρομείων Βορείου Αιγαίου.
23) Οι Βουλευτές κύριοι ΣΤΡΑΤΗΣ ΚΟΡΑΚΑΣ και ΑΠΟΣΤΟΛΟΣ ΤΑΣΟΥΛΑΣ κατέθεσαν αναφορά με την οποία η Τοπική 'Ενωση Δήμων και Κοινοτήτων Νομού Λέσβου ζητεί να καλυφθούν τα κενά που υπάρχουν στα αγροτικά ιατρεία του Νομού.
24) Οι Βουλευτές κύριοι ΔΗΜΗΤΡΙΟΣ ΚΩΣΤΟΠΟΥΛΟΣ και ΧΑΡΑΛΑΜΠΟΣ ΑΓΓΟΥΡΑΚΗΣ κατέθεσαν αναφορά με την οποία οι αντιπρόσωποι των κλάδων του Γεωτεχνικού Επιμελητηρίου Ελλάδας διαμαρτύρονται για τη συρρίκνωση του ΙΓΜΕ.
25) Ο Βουλευτής Θεσ/νίκης κ. ΣΤΥΛΙΑΝΟΣ ΠΑΠΑΘΕΜΕΛΗΣ κατέθεσε αναφορά με την οποία η Ομοσπονδία Αρτοποιών Ελλάδας καταγγέλλει τον τρόπο παραγωγής, διακίνησης και διάθεσης του ψωμιού.
26) Οι Βουλευτές κύριοι ΕΥΑΓΓΕΛΟΣ ΜΠΟΥΤΑΣ και ΑΧΙΛΛΕΑΣ ΚΑΝΤΑΡΤΖΗΣ κατέθεσαν αναφορά με την οποία η Κοινότητα Βραγκιανών Νομού Καρδίτσας ζητεί να μην καταργηθεί το Γραφείο ΕΛΤΑ Βραγκιανών.
27) Οι Βουλευτές κύριοι ΣΤΡΑΤΗΣ ΚΟΡΑΚΑΣ και ΔΗΜΗΤΡΙΟΣ ΚΩΣΤΟΠΟΥΛΟΣ κατέθεσαν αναφορά με την οποία η 'Ενωση Ιδιωτικών Υπαλλήλων Νομού Λέσβου καταγγέλλει την απόφαση του Νομάρχη Χανίων να λειτουργούν τα καταστήματα σε όλες τις περιοχές του Νομού τις Κυριακές και τις αργίες.
28) Οι Βουλευτές κύριοι ΑΧΙΛΛΕΑΣ ΚΑΝΤΑΡΤΖΗΣ και ΕΥΑΓΓΕΛΟΣ ΜΠΟΥΤΑΣ κατέθεσαν αναφορά με την οποία η Κοινότητα Ζάρκου του Νομού Τρικάλων ζητεί να μην καταργηθεί ο Αστυνομικός Σταθμός Ζάρκου.
29) Οι Βουλευτές κύριοι ΔΗΜΗΤΡΙΟΣ ΚΩΣΤΟΠΟΥΛΟΣ και ΧΑΡΑΛΑΜΠΟΣ ΑΓΓΟΥΡΑΚΗΣ κατέθεσαν αναφορά με την οποία το Σωματείο Εργατ/λων "ΕΜΜ.ΚΑΖΗΣ" καταγγέλλει τον εργοδότη της επιχείρησης για την προσπάθεια τρομοκράτησης του Σωματείου.
30) Ο Βουλευτής Μεσσηνίας κ. ΙΩΑΝΝΗΣ ΓΙΑΝΝΑΚΟΠΟΥΛΟΣ κατέθεσε αναφορά με την οποία η Κοινότητα Σιδηροκάστρου του Νομού Μεσσηνίας ζητεί να μην αλλάξει το καθεστώς λειτουργίας του ταχυδρομικού γραφείου της περιοχής της.
Β. ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ
1. Στην με αριθμό 4559/10-2-98 ερώτηση δόθηκε με το υπ' αριθμ. 3646/1-4-98 έγγραφο από τον Υπουργό Περιβάλλοντος, Χωροταξίας και Δημοσίων 'Εργων η ακόλουθη απάντηση:
"Απαντώντας στην ερώτηση με αριθμό 4559 που κατατέθηκε στις 10-2-98 από το Βουλευτή κ. Νίκο Νικολόπουλο και μας διαβιβάστηκε με το υπ' αριθ. Δ15.Γ/Φ4/4390/6-3-98 έγγραφο του Υπουργείου Ανάπτυξης, επισυνάπτουμε, για πληρέστερη ενημέρωσή σας επί του θέματος, το υπ' αριθ. 3646Β/78/12-3-98 έγγραφο της Δ/νσης Χωροταξίας του Υπουργείου μας.
O Yπουργός
Κ. ΛΑΛΙΩΤΗΣ"
Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).
2. Στην με αριθμό 4837/18-2-98 ερώτηση δόθηκε με το υπ' αριθμ. 1060/2-4-98 έγγραφο από τον Υφυπουργό Μεταφορών και Επικοινωνιών η ακόλουθη απάντηση:
"Σε απάντηση της ερώτησης με αριθμό 4837/18.2.98 που κατέθεσε στη Βουλή ο Βουλευτής κ. Ιωαν. Καρακώστας και η οποία μας διαβιβάστηκε από το Υπ. Εθνικής Οικονομίας και το ΥΠΕΧΩΔΕ με τα υπ. αριθ. 6022/ΔΕΚΟ/428/6-3-97 και 654/12-3-98 έγγραφά τους, αντίστοιχα, σχετικά με ανακαίνιση σιδηροδρομικής γραμμής Κρυονερίου - Μεσολογγίου - Αγρινίου σας πληροφορούμε ότι για το ίδιο θέμα έχουμε απαντήσει στο Σώμα με το υπ' αριθ. Β-514/18-2-98 έγγραφό μας αντίγραφο του οποίου επισυνάπτουμε.
Ο Υφυπουργός
ΕΜΜΑΝΟΥΗΛ ΛΟΥΚΑΚΗΣ"
Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).
3. Στην με αριθμό 4965/23-2-98 ερώτηση δόθηκε με το υπ' αριθμ. 907/1-4-98 έγγραφο από τον Υπουργό Γεωργίας η ακόλουθη απάντηση:
"Απαντώντας στην ερώτηση 4965/23-2-98 που κατέθεσε ο Βουλευτής κ. Β. Κεδίκογλου σας πληροφορούμε τα εξής:
Σύμφωνα με τον Α.Ν. 2039/39 οι κληρονομιές -δωρεές υπέρ του Κράτους, για την εκτέλεση κάποιου σκοπού, υπάγονται στην άμεση διαχείριση του Υπουργείου Οικονομικών, το οποίο 
 

Επιστροφή στην κορυφή



Σελίδα 9601 
είναι αρμόδιο να ορίσει Επιτροπή διαχείρισης του κληροδοτήματος ΤΑΣΟΥΛΑ.
Σύμφωνα με το Π.Δ. που εκδόθηκε προτάσει του Υπουργείου Οικονομικών στις 26-3-86 τα περιουσιακά στοιχεία και τα εισοδήματα της κληρονομιάς της Κ. ΤΑΣΟΥΛΑ διατίθενται από το Υπ. Οικονομικών στο Υπουργείο Γεωργίας για να εκτελεσθεί ο σκοπός που ορίζεται στην διαθήκη της Κ. Τασούλα δηλαδή η ίδρυση Γεωργικής Σχολής στο Ασμήνι της Εύβοιας.
Το Υπ. Γεωργίας έχει ήδη εντάξει το έργο "Δημιουργία Εκπαιδευτικού Κέντρου και Σχολής ΤΕΣ στο Ασμήνι της Εύβοιας" στο Πρόγραμμα Δημοσίων Επενδύσεων 1998. Υπολογίζεται ότι το έργο θα ξεκινήσει άμεσα. Για την δραστηριότητα αυτή υπάρχει σύμφωνη γνώμη του Νομάρχη Εύβοιας και του Προέδρου της Κοινότητας.
Το Υπ. Γεωργίας εντάσσει την ενέργεια δημιουργίας εκπ. Γεωργικού Κέντρου στο Ασμήνι στην γενικώτερη πολιτική του για εκπαίδευση Νέων σε αντικείμενα Γεωργικής κατεύθυνσης θεωρώντας ότι αν η χώρα μας αποκτήσει εκπαιδευμένο γεωργικό δυναμικό μπορεί να πετύχει (και μέσω αυτού του τρόπου) Αγροτική Ανάπτυξη.
Ο Υπουργός
ΣΤ. ΤΖΟΥΜΑΚΑΣ"
4. Στην με αριθμό 5094/25-2-98 ερώτηση δόθηκε με το υπ' αριθμ. 688/27-3-98 έγγραφο από τον Υφυπουργό Οικονομικών η ακόλουθη απάντηση:
"Απαντώντας στο από 25.2.1998 έγγραφό σας, με το οποίο μας στείλατε την 5094/25.2.98 ερώτηση, που κατατέθηκε στη Βουλή από το Βουλευτή κ. Γεώργιο Καρατζαφέρη, σχετικά με το πιο πάνω θέμα, σας γνωρίζουμε τα εξής: 
1. Βασικός στόχος της φορολογικής πολιτικής του Υπουργείου Οικονομικών, μέσα στα πλαίσια της ασκούμενης από την Κυβέρνηση δημοσιονομικής πολιτικής, είναι η δίκαιη κατανομή των φορολογικών βαρών, η προστασία του εισοδήματος των εργαζομένων και η άρση των ανισοτήτων με την επιβολή φόρου σε όλες τις κοινωνικές ομάδες ανάλογα με τις οικονομικές τους δυνατότητες. 
2. Η Κυβέρνηση με τους σχετικούς φορολογικούς νόμους κάνει μία προσπάθεια προσέγγισης των πραγματικών εισοδημάτων διαφόρων κοινωνικών τάξεων ώστε να μην αδικηθεί κανένας και να προσφέρουν ανάλογα στην εθνική οικονομία.
3. Ανεξάρτητα από τα παραπάνω, το Υπουργείο Οικονομικών εξετάζει, με την προσοχή που επιβάλλεται, τα προβλήματα που παρουσιάζονται, καθώς και τις προτάσεις όλων των φορέων και προβαίνει στις σχετικές βελτιώσεις του νόμου, όπου ενδεχομένως υπάρχει μέσα στα πλαίσια των δυνατοτήτων του κρατικού προϋπολογισμού.
Ο Υφυπουργός
ΓΕΩΡΓΙΟΣ ΔΡΥΣ"
5. Στην με αριθμό 5203/3-3-98 ερώτηση δόθηκε με το υπ' αριθμ. 314/1-4-98 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση:
"Απαντώντας στην Ερώτηση με αριθμό 5203/3-3-98 που κατέθεσε ο Βουλευτής κ. Απόστ. Σταύρου για θέματα σχολικής στέγης των 1ου και 3ου Δημοτικών Σχολείων Αρτέμιδας, σας γνωρίζουμε τα ακόλουθα:
Οι λυόμενες αίθουσες είχαν τοποθετηθεί για την στέγαση ορισμένων τμημάτων του Γυμνασίου.
Για το Γυμνάσιο ήδη απαλλοτριώθηκε χώρος 5500 μ2 και εκπονείται η σχετική μελέτη, με την ολοκλήρωση της οποίας θα ακολουθήσει η σχετική δημοπράτηση.
Στο χώρο όπου σήμερα βρίσκονται οι λυόμενες αίθουσες έχει προγραμματιστεί η ανέγερση διδακτηρίου για τις ανάγκες του 1ου Δημ. Σχολείου μετά την γενόμενη παραχώρηση του χώρου από το Δήμο στον ΟΣΚ.
Τέλος για τις ανάγκες του 3ου Δημ. Σχολείου έχει εξευρεθεί χώρος ο οποίος ανήκει στο Υπουργείο Γεωργίας. Θα επιδιωχθεί η παραχώρηση του χώρου στον ΟΣΚ, ώστε να αναγερθεί εκεί το διδακτήριο.
Ο Υφυπουργός
ΙΩΑΝ. ΑΝΘΟΠΟΥΛΟΣ"
6. Στην με αριθμό 5300/6-3-98 ερώτηση δόθηκε με το υπ' αριθμ. 117/31-3-98 έγγραφο από την Υπουργό Ανάπτυξης η ακόλουθη απάντηση:
"Σε απάντηση της ερώτησης 5300/6-3-98 του Βουλευτή κ. Π. Ψωμιάδη που κατατέθηκε στη Βουλή των Ελλήνων, σας γνωρίζουμε τα ακόλουθα :
1. Η Κυβέρνηση στα πλαίσια της απόφασης για τη συγχώνευση και κατάργηση Οργανισμών του ευρύτερου Δημόσιου Τομέα και αφού έλαβε υπόψη την ιδιαιτερότητα και τον επιστημονικό χαρακτήρα του Ινστιτούτου και φυσικά τη σχετική μελέτη που εκπονήθηκε για το επιχειρησιακό σχέδιο δράσης του ΙΓΜΕ ετών 1996-2000, αποφάσισε να προχωρήσει σε νέα οργανωτική διάρθρωση του ΙΓΜΕ με ταυτόχρονη ανάδειξη του ως συμβούλου της πολιτείας, την αναβάθμιση του ποιοτικού του σκέλους και την ανάδειξη της νέας στρατηγικής και διαχρονικής του αποστολής.
2. Το σημερινό πλαίσιο πάνω στο οποίο είναι οργανωμένο και λειτουργεί σήμερα το ΙΓΜΕ είναι:
- Είκοσι μία (21) Διευθύνσεις/Υπηρεσίες διαφόρων αντικειμένων διαρθρωμένων σε εξ (6) μη συμβατούς με τα αντικείμενα τομείς και εξ (6) Παραρτήματα (Θεσσαλονίκη, Ξάνθη, Κοζάνη, Πρέβεζα, Τρίπολη, Κρήτη) με έλλειψη οριζόντιας και κάθετης διασύνδεσης, και
- Με 428 εργαζόμενους στα Παραρτήματα μέσης ηλικίας 47 ετών, μέσης αναλογίας επιστημονικού /υπόλοιπου προσωπικού 1:4 και ετήσιου κόστους (τακτικός προϋπολογισμός και λειτουργικό) 3,2 δις δραχμών περίπου και 636 εργαζόμενους στην Αθήνα, μέσης ηλικίας 45 ετών, αντίστοιχη αναλογία 1:2 και ετήσιο κόστος 5 δις δραχμών περίπου.
Ενώ τα αντίστοιχα Ινστιτούτα και γεωλογικές υπηρεσίες της Ευρώπης έχουν συνοπτικά την παρακάτω εικόνα σύμφωνα με τα τελευταία στοιχεία του 1996:
- Η Αυστριακή Γεωλογική Υπηρεσία έχει σύνολο εργαζομένων 84 με σχέση επιστημονικού προς βοηθητικό - διοικητικοοικονομικό προσωπικό 0,82. Δεν υπάρχουν περιφερειακές μονάδες (Παραρτήματα).
- Η Βελγική Γεωλογική Υπηρεσία έχει σύνολο εργαζομένων 27 με αντίστοιχη ως άνω σχέση 0,35. Δεν υπάρχουν περιφερειακές μονάδες (Παραρτήματα).
- Η Ισπανία το (ΙΝSΤΙΤUTO ΤEHCΝΟLΟGΙCΟ GΕΟΜΙΝΕRΟ) έχει σύνολο εργαζομένων 212 με σχέση 1,1. Δεν υπάρχουν περιφερειακές μονάδες (Παραρτήματα).
- Τα αυτά ισχύουν και για την Ολλανδία, Δανία, Ιρλανδία, Νορβηγία (GΕΟLΟGΙCΑL SURVΕΥ) όπου επίσης δεν υπάρχουν περιφερειακές μονάδες. 
- Η Γαλλία (το ΒRGΜ) έχει σύνολο εργαζομένων 890 με σχέση 0,79. Διαθέτει ολιγομελή Περιφερειακά Γραφεία τα οποία χρηματοδοτούνται κατά το ήμισυ από τις Περιφέρειες.
Τα παραπάνω, για οποιοδήποτε καλόπιστο κριτή, μαζί με τη διαμορφωμένη κατάσταση, δεν μπορούν να γίνουν αποδεκτά και να συνεχιστούν. Η πρακτική της προηγούμενης εικοσαετίας που μετέτρεψε αρχικά εργοτάξια σε Παραρτήματα δεν πρέπει να επικρατήσει. Αντίθετα θα ενδυναμωθούν οι περιφέρειες με αντίστοιχο επιστημονικό προσωπικό που θα βρίσκεται σε αμφιμονοσήμαντη σχέση με το ΙΓΜΕ. 
Για όλους τους παραπάνω λόγους γίνεται σαφές ότι η διατήρηση όλων των παραρτημάτων του ΙΓΜΕ είναι αναχρονιστικό φαινόμενο σε σχέση με την Ευρώπη και η κατάργησή τους είναι επιβεβλημένη. 
3. Στα πλαίσια της απόφασής μας και για την καλύτερη και πιο ομαλή πορεία της υλοποίησης όλων των πιο πάνω στόχων επεξεργασθήκαμε διάφορες προτάσεις και σχέδια.
Συγκεκριμένα για το Γραφείο Θεσσαλονίκης έχουμε καταλήξει στα εξής:
Στην εισηγητική έκθεση του νόμου χαρακτηριστικά αναφέρεται "Παρέχεται η δυνατότητα με τον νέο κανονισμό 
 

Επιστροφή στην κορυφή



Σελίδα 9602 
οργανωτικής διάρθρωσης του ΙΓΜΕ να δημιουργηθεί με απόφαση του Διοικητικού Συμβουλίου Γραφείου στην Θεσσαλονίκη, για τους ακόλουθους λόγους: Η δυνατότητα συστάσεως και η χωροταξική κατανομή αποκεντρωμένης μονάδας ερευνητικού Ινστιτούτου πρέπει να πληροί τρία κριτήρια: α) ευχερή πρόσβαση στις απαιτούμενες πληροφορίες, καθώς και στα κέντρα λήψης αποφάσεων β) η δυνατότητα ταχείας απόκρισης σε ότι αφορά την παροχή των απαιτούμενων και την εκτέλεση έργων και γ) την ύπαρξη πάγιου και σταθερής έντασης θεματικού-επιστημονικού αντικειμένου, που να δικαιολογεί τη διατήρηση σταθερής και μη ευέλικτης οργανωτικής δομής καθώς και της σχετικής υλικοτεχνικής υποδομής. Από τα υπάρχοντα παραρτήματα του ΙΓΜΕ μόνο στο παράρτημα της Θεσσαλονίκης συντρέχουν και τα τρία παραπάνω κριτήρια, συμπέρασμα στο οποίο κατέληξε η σχετική μελέτη που εκπονήθηκε για το επιχειρησιακό σχέδιο δράσης του ΙΓΜΕ ετών 1996-2000 και επομένως είναι δυνατόν από τον νέο κανονισμό οργανωτικής διάρθρωσης να προκύψει ανάγκη συστάσεως Γραφείου στη Θεσσαλονίκη, με περιορισμένες όμως αρμοδιότητες. Το Γραφείο Μακεδονίας-Θράκης εφόσον συσταθεί θα στελεχωθεί με ορθολογικό τρόπο (σήμερα η αναλογία επιστημονικού προς λοιπό προσωπικό είναι 1,5 προς 3) προκειμένου να μπορεί πραγματικά να ανταποκριθεί στο σκοπό και το ρόλο του".
Με τη δυνατότητα δημιουργίας Γραφείου Μακεδονίας-Θράκης με έδρα τη Θεσσαλονίκη το οποίο θα καλύπτει ολόκληρη τη Βόρεια Ελλάδα πιστεύουμε ότι θα αντιμετωπισΘούν στη συνέχεια σε ικανοποιητικό βαθμό τα θέματα έρευνας και αξιοποίησης του ορυκτού πλούτου της περιοχής, σε συνεργασία με τις αρμόδιες Υπηρεσίες των Περιφερειών.
Η Υπουργός
ΒΑΣΩ ΠΑΠΑΝΔΡΕΟΥ"
7. Στην με αριθμό 5306/6-3-98 ερώτηση δόθηκε με το υπ' αριθμ. 181/31-3-98 έγγραφο από τον Υφυπουργό Οικονομικών η ακόλουθη απάντηση:
"Απαντώντας στην αριθ. 5306/6.3.98 ερώτηση του Βουλευτή κ. Δημ. Σαρρή σχετικά με τη φορολογία μεγάλης ακίνητης περιουσίας (ΦΜΑΠ) των αγροτών, σας γνωρίζουμε τα ακόλουθα: 
Σύμφωνα με τις διατάξεις του άρθρου 23 του ν. 2459/1997, απαλλάσσονται από το φόρο μεγάλης ακίνητης περιουσίας οι γεωργικές ή κτηνοτροφικές εκτάσεις τις οποίες αυτοκαλλιεργεί ή εκμεταλλεύεται ο κατά κύριο επάγγελμα γεωργός ή κτηνοτρόφος. 
Η ιδιότητα των παραπάνω προσώπων ελέγχεται από τον αρμόδιο προϊστάμενο της ΔΟΥ, ο δε χαρακτηρισμός μιας έκτασης ως γεωργικής ή κτηνοτροφικής αποδεικνύεται με βεβαίωση της αρμόδιας υπηρεσίας του Υπ. Γεωργίας. 
Συνεπώς η πρότασή σας για μη υποβολή της οικείας δήλωσης από τους αγρότες με την προσκόμιση βεβαίωσης του Αγροτικού Συλλόγου της περιοχής και υπεύθυνης δήλωσης του υποχρέου, δεν διασφαλίζει το συμφέρον του Δημοσίου και δεν δύναται να υιοθετηθεί.
Ο Υφυπουργός
Γ. ΔΡΥΣ"
8. Στην με αριθμό 5316/6-3-98 ερώτηση δόθηκε με το υπ' αριθμ. 5983/31-3-98 έγγραφο από την Υπουργό Ανάπτυξης η ακόλουθη απάντηση:
"Σε απάντηση της ερώτησης με αριθμό 5316/6.3.98 που κατέθεσε στη Βουλή των Ελλήνων ο Βουλευτής κ. Παναγιώτης Κρητικός σχετικά με την μετεγκατάσταση των εταιρειών πετρελαιοειδών Περάματος, σας γνωστοποιούμε τα εξής: 
Το θέμα της μετεγκατάστασης των εγκαταστάσεων αποθήκευσης υγρών καυσίμων στο Πέραμα Αττικής είναι πολύπλοκο, λόγω των μεγάλων δυσκολιών που υπάρχουν για την εξεύρεση στην Αττική νέων θέσεων εγκατάστασης, ενώ παράλληλα πρέπει να εξασφαλισθεί απόλυτα ο εφοδιασμός της Αττικής με καύσιμα. 
Το Υπουργείο Ανάπτυξης καταβάλλει κάθε δυνατή προσπάθεια για την εξεύρεση το συντομότερο δυνατόν κατάλληλης περιοχής για την μετεγκατάσταση.
Η ΑΣΠΡΟΦΟΣ Α.Ε. μελέτησε επανειλλημένα το θέμα και πρόσφατα διερεύνησε τέσσερις ευρύτερες περιοχές στην Αττική οι οποίες εμφανίζονται ότι θα μπορούσαν να δεχθούν τις εγκαταστάσεις αυτές. Παράλληλα προχώρησε σε εργασίες τοπογράφησης των ελεύθερων χώρων των περιοχών αυτών.
Επισημαίνεται ότι οι περιοχές αυτές παρουσιάζουν προβλήματα που έχουν σχέση κυρίως με τη χρήση γης, λόγω χαρακτηρισμού τους ως δασικές, και με αρχαιολογικά θέματα κλπ., τα οποία θα πρέπει να διερευνηθούν.
Επίσης εξετάζεται και μια περιοχή την οποία πρότεινε ο Δήμος Περάματος.
Η Υπουργός
ΒΑΣΩ ΠΑΠΑΝΔΡΕΟΥ"
9. Στην με αριθμό 5317/6-3-98 ερώτηση δόθηκε με το υπ' αριθμ. 1271/31-3-98 έγγραφο από την Υπουργό Ανάπτυξης η ακόλουθη απάντηση:
"Σε απάντηση της ερώτησης 5317/6-3-98 που κατατέθηκε στη Βουλή των Ελλήνων από το Βουλευτή κ. Μ. Κεφαλογιάννη σχετικά με τα πορίσματα του ΑΣΕΠ και όσον αφορά αρμοδιότητές μας, σας γνωρίζουμε τα εξής:
'Οπου το ΑΣΕΠ διαπίστωσε παραβάσεις κατά τις προσλήψεις εποχιακού προσωπικού σε Υπηρεσίες Αυτεπιστασίας του ΕΟΤ, ξεκίνησαν αμέσως οι έρευνες για τον εντοπισμό των υπευθύνων, διενεργήθηκαν ένορκες διοικητικές εξετάσεις και οι υπεύθυνοι έχουν παραπεμφθεί με απόφαση του ΔΣ του ΕΟΤ στο Πειθαρχικό Συμβούλιο του ΕΟΤ για την επιβολή πειθαρχικών κυρώσεων.
Επίσης παράλληλα με τη διαβίβαση των πορισμάτων στις εισαγγελικές αρχές από το ίδιο το ΑΣΕΠ, σε δύο Περιπτώσεις υπεύθυνοι Υ/Α (Ξενία Ακροναυπλίας, Φεστιβάλ Αθηνών) έχουν παραπεμφθεί από τον ΕΟΤ στον αρμόδιο Εισαγγελέα Πλημμελειοδικών.
Η Υπουργός
ΒΑΣΩ ΠΑΠΑΝΔΡΕΟΥ"
10. Στην με αριθμό 5318/6-3-98 ερώτηση δόθηκε με το υπ' αριθμ. 1874/30-3-98 έγγραφο από τον Υφυπουργό Οικονομικών η ακόλουθη απάντηση:
"Σε απάντηση της ερώτησης 5318/6.3.98, που κατέθεσαν οι Βουλευτές κύριοι Αποστόλης Τασούλας και Μαρία Μπόσκου, αναφορικά με εκποιήσεις δημοσίων κτημάτων στην πόλη των Ιωαννίνων, σας γνωρίζουμε τα εξής:
'Οπως μας ανέφερε η Κτηματική Εταιρία του Δημοσίου, η οποία έχει τη διοίκηση, τη διαχείριση των δημοσίων κτημάτων σύμφωνα με το ν. 973/79, έχει εκποιηθεί με δημοπρασία το δημόσιο ακίνητο ΑΒΚ 293 που βρίσκεται στην οδό Ελ. Βενιζέλου 144 με τίμημα το ποσό των 42.200.000 στον Αλκιβιάδη Μέρτζο. Πέραν τούτων η ΚΕΔ εκποιεί τα δημόσια ακίνητα με δημόσιο πλειοδοτικό διαγωνισμό σύμφωνα με τις διατάξεις του ν. 973/79 και μετά από εκτίμηση της αξίας από τις αρμόδιες υπηρεσίες της ΚΕΔ και του Σώματος Ορκωτών Εκτιμητών (ΣΟΕ).
Ο Υφυπουργός
Γ. ΔΡΥΣ"
11. Στην με αριθμό 5320/6-3-98 ερώτηση δόθηκε με το υπ' αριθμ. 341/1-4-98 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση:
"Απαντώντας στην ερώτηση με αριθμό 5320/6.3.98 που κατέθεσε ο Βουλευτής κ. Λεων. Κουρής, σχετικά με την περίφραξη του Δημοτικού Σχολείου - Νηπιαγωγείου Κάτω Σουλίου, σας γνωρίζουμε τα ακόλουθα:
Στο ευρισκόμενο σε τελική φάση επεξεργασίας πρόγραμμα 1998 του ΟΣΚ που συντάχθηκε με τη συνεργασία των Ο.Τ.Α., υπάρχει πρόταση για την έκτακτη επιχορήγηση του Δήμου 
 

Επιστροφή στην κορυφή



Σελίδα 9603 
Κάτω Μαραθώνα για τον ως άνω σκοπό. Για την έγκριση των προτάσεων που αφορά στο σύνολο των θεμάτων σχολικής στέγης του Δήμου Μαραθώνα θα επιληφθεί προσεχώς το Διοικητικό Συμβούλιο του ΟΣΚ.
Ο Υφυπουργός
ΙΩΑΝΝΗΣ ΑΝΘΟΠΟΥΛΟΣ"
12. Στην με αριθμό 5333/9-3-98 ερώτηση δόθηκε με το υπ' αριθμ. 843/1-4-98 έγγραφο από τον Υπουργό Γεωργίας η ακόλουθη απάντηση:
"Απαντώντας στην ερώτηση 5333/9.3.98, που κατέθεσαν οι Βουλευτές κύριοι Α. Βούλγαρης, Ρ. Ζήση, Γ. Σούρλας, Ν. Γκατζής και Δ. Κωστόπουλος, σας πληροφορούμε τα εξής:
Τα αμύγδαλα υπάγονται στο καθεστώς της Κοινής Οργάνωσης Αγοράς στον τομέα των οπωροκηπευτικών σύμφωνα με τον Καν. (Ε.Κ.) 2200/96 και κατά συνέπεια δεν είναι δυνατή η απαγόρευση των εισαγωγών από τρίτες χώρες εφόσον πληρούν τις σχετικές προδιαγραφές. Επί πλέον οι εισαγωγές διέπονται επίσης από συμφωνίες οικονομικής συνεργασίας της Ε.Ε. με τις τρίτες χώρες, π.χ. GATT κλπ.
Με το δεδομένο επίσης ότι στα πλαίσια της Κοινής Οργάνωσης Αγοράς δεν καθορίζεται ελάχιστη τιμή ασφάλειας, οι τιμές διαμορφώνονται ελεύθερα.
Στα πλαίσια του Καν. (ΕΟΚ) 1035/72 και των τροποποιητικών του, ήταν σε ισχύ από το 1989 ειδικά μέτρα για τους Ξ. Καρπούς με κέλυφος σύμφωνα με τα οποία οι παραγωγοί εδικαιούντο οικονομικών ενισχύσεων, εφόσον είχαν συσταθεί Ομάδες Παραγωγών με σκοπό τη βελτίωση της παραγωγής, της ποιότητας και της εμπορίας, βάσει 10ετούς προγράμματος. Από το 1997 αυτά τα ειδικά μέτρα συνεχίζουν μόνο για τις Ο.Π. που είχαν εγκριθεί μέχρι τότε.
Σήμερα με τον νέο ισχύοντα Καν. (Ε.Κ.) 2200/96, παρομοίως προβλέπεται η χορήγηση οικονομικών ενισχύσεων με την προϋπόθεση δημιουργίας Οργανώσεων Παραγωγών και έγκρισης επιχειρησιακών προγραμμάτων για τη βελτίωση της παραγωγής, της ποιότητας και της εμπορίας του προϊόντος, στα πλαίσια των εφαρμοστικών Κανονισμών και Εθνικών εγκυκλίων του καθεστώτος αυτού.
Ο Υπουργός
ΣΤ. ΤΖΟΥΜΑΚΑΣ"
13. Στην με αριθμό 5338/9-3-98 ερώτηση δόθηκε με το υπ' αριθμ. 8074/31-3-98 έγγραφο από τον Υπουργό Υγείας και Πρόνοιας η ακόλουθη απάντηση:
"Σε απάντηση της ερώτησης 5338/9.3.98, που κατέθεσαν στη Βουλή των Ελλήνων οι Βουλευτές κύριοι Ε. Μπούτας και Αχ. Κανταρτζής, σας γνωρίζουμε ότι:
Η Δ/νσή μας εκτιμώντας τις ανάγκες του ΠΙ Καρδιτσομαγούλας από όπου εξυπηρετείται και η κοινότητα Αρτεσιανού, μετά την αποχώρηση της υπηρετούντος γιατρού προκήρυξε έγκαιρα την κενή θέση στο ανωτέρω Π.Ι. αλλά μέχρι στιγμής δεν προτιμήθηκε από υποψηφίους αγροτικούς γιατρούς, θα προκηρύσσεται δε συνεχώς μέχρι κάλυψής της.
Σε περίπτωση που συνεχισθεί η μη εκδήλωση ενδιαφέροντος και στις προσεχείς προκηρύξεις το Υπουργείο μας θα προκηρύξει το ανωτέρω Π.Ι. θητεία (για εκπληρώσαντες το αγροτικό σύμφωνα με την παρ. 1 του άρθρ. 23 του ν. 2071/92), έτσι ώστε να αυξηθούν οι πιθανότητες για πιο γρήγορη κάλυψη του ανωτέρω ΠΙ ή θα ζητήσει από το Γεν. Επιτελείο Στρατού τη διάθεση οπλίτη γιατρού για κάλυψη της θέσης.
Ο Υπουργός
ΚΩΝ. ΓΕΙΤΟΝΑΣ"
14. Στην με αριθμό 5339/9-3-98 ερώτηση δόθηκε με το υπ' αριθμ. 2663/1-4-98 έγγραφο από τον Υπουργό Εργασίας και Κοινωνικών Ασφαλίσεων η ακόλουθη απάντηση:
"Απαντώντας στην 5339/9-3-98 ερώτηση, που κατατέθηκε στη Βουλή από τους Βουλευτές κυρίους Μπ. Αγγουράκη και Δημ. Κωστόπουλο, για τα θιγόμενα σ' αυτή θέματα, σας πληροφορούμε τα εξής:
1. Το 1989 το Υπουργείο Εργασίας σε συνεργασία με τα συναρμόδια Υπουργεία αναγνωρίζοντας τα ιδιαίτερα προβλήματα ασφάλειας και υγείας των εργαζομένων μπροστά σε οθόνες οπτικής απεικόνισης, και πριν από την έκδοση κοινοτικής οδηγίας, εξέδωσε την 130558/12-6-89 Κοινή Υπουργική Απόφαση στην οποία προβλέπονται τεχνικά και οργανωτικά μέτρα για τη βελτίωση των συνθηκών εργασίας των εργαζομένων στα μηχανογραφικά κέντρα του Δημοσίου, των ΝΠΔΔ και των ΟΤΑ όπου είχαμε μαζική χρήση υπολογιστών.
Αργότερα το 1990 εκδόθηκε η κοινοτική οδηγία 90/270/ΕΟΚ "Σχετικά με τις ελάχιστες προδιαγραφές ασφάλειας και υγείας κατά την εργασία σε εξοπλισμό με οθόνη οπτικής απεικόνισης".
Στο Π.Δ. 398/1994 "Ελάχιστες προδιαγραφές ασφάλειας και υγείας κατά την εργασία με οθόνες οπτικής απεικόνισης" σε συμμόρφωση με την οδηγία του Συμβουλίου 90/270/ΕΟΚ" (ΦΕΚ 221/Α/19-12-94) αφ'ενός μεν έχουν περιληφθεί όλες οι απαιτήσεις της οδηγίας, αφ'ετέρου δε επιπρόσθετες απαιτήσεις με δική μας πρωτοβουλία.
Το διάταγμα αυτό εφαρμόζεται σε όλους τους χώρους εργασίας του δημόσιου και ιδιωτικού τομέα όπου γίνεται χρήση οθονών οπτικής απεικόνισης.
2. Το κείμενο του διατάγματος καθώς και η ερμηνευτική εγκύκλιος εφαρμογής του εστάλη σε όλους τους εμπλεκόμενους με τα θέματα υγείας και ασφάλειας φορείς (Υπουργεία, Νομαρχιακές Αυτοδιοικήσεις, ΓΣΕΕ, Εργατικά Κέντρα, ΣΕΒ, ΓΣΕΒΕΕ, Επιμελητήρια, κλπ) προκειμένου να ενημερωθούν σχετικά και να ενημερώσουν τα από αυτούς εποπτευόμενα μέλη.
3. Ειδικότερα στους τεχνικούς επιθεωρητές των επιθεωρήσεων εργασίας των Νομαρχιακών Αυτοδιοικήσεων, οι οποίοι είναι οι αρμόδιοι για τον έλεγχο της εφαρμογής των διατάξεων για την ασφάλεια και υγεία των εργαζομένων, έγιναν επιπρόσθετα επιμορφωτικά σεμινάρια που αφορούσαν μεταξύ των άλλων και το εν λόγω Π.Δ.
4. Παράλληλα και στα πλαίσια της Ευρωπαϊκής Εβδομάδας 1997 για την ασφάλεια και την υγεία στο χώρο εργασίας από την αρμόδια Υπηρεσία μας εκδόθηκε σε μεγάλο αριθμό αντιτύπων εύχρηστο ενημερωτικό φυλλάδιο "Ο υπολογιστής στη δουλειά σας" όπου περιγράφονται με απλό τρόπο τα μέτρα που πρέπει να λαμβάνονται κατά τις εργασίες με οθόνες οπτικής απεικόνισης.
5. Ο έλεγχος της εφαρμογής των διατάξεων για την υγιεινή και ασφάλεια των εργαζομένων υπάγεται στις αρμόδιες υπηρεσίες (εν γένει επιθεωρήσεις εργασίας) της νομαρχιακής αυτοδιοίκησης.
Το θέμα της διοικητικής υπαγωγής, οργάνωσης και λειτουργίας των Επιθεωρήσεων Εργασίας είναι ιδιαιτέρως σοβαρό και εξετάζεται σε όλα τα επίπεδα ώστε να ξεπεραστούν τα προβλήματα που παρουσιάζονται στη λειτουργία των επιθεωρήσεων εργασίας και αυτές να λειτουργήσουν αποτελεσματικότερα.
Ο Υπουργός
ΜΙΛΤΙΑΔΗΣ ΠΑΠΑΪΩΑΝΝΟΥ"
15. Στην με αριθμό 5340/9-3-98 ερώτηση δόθηκε με το υπ' αριθμ. 668/1-4-98 έγγραφο από τον Υφυπουργό Πολιτισμού η ακόλουθη απάντηση:
"Σε απάντηση της 5340/9-3-98 ερώτησης των Βουλευτών κυρίων Ν. Γκατζή και Σ. Κόρακα, σας πληροφορούμε ότι το Κολυμβητήριο Περάματος είναι ενταγμένο στο Π.Δ.Ε. της Γ.Γ.Α. με γενικό Προϋπολογισμό 400.000.000 δρχ..
Μέχρι τέλους 1997 έχουν απορροφηθεί 100.000.000 και στη διετία 1996-99, προβλέπεται η απορρόφηση των υπολοίπων 300.000.000 δρχ. προκειμένου το Κολυμβητήριο αυτό να ολοκληρωθεί και να δοθεί σε χρήση της αθλούμενης νεολαίας.
Ο Υφυπουργός
ΑΝΔΡΕΑΣ ΑΘ. ΦΟΥΡΑΣ"
 

Επιστροφή στην κορυφή



Σελίδα 9604 
16. Στην με αριθμό 5341/9-3-98 ερώτηση δόθηκε με το υπ' αριθμ. 11833/2-4-98 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση:
"Απαντώντας στην ερώτηση 5341/9.3.1998 που κατέθεσαν οι Βουλευτές κύριοι Ν. Γκατζής και Στρατής Κόρακας, σας γνωρίζουμε πως, αναφορικά με τα θέματα αρμοδιότητας του Υπουργού ΕΣ.Δ.Δ.Α., ο ΟΛΠ υποχρεούται να καταβάλλει τέλη καθαριότητας και φωτισμού αφού δεν εμπίπτει στις απαλλαγές που προβλέπονται στο άρθρο 60 παρ. 1 ν. 1416/84, για εκείνες όμως τις εγκαταστάσεις του που ανήκαν στην περιφέρεια των ΟΤΑ και όχι στις ζώνες ευθύνης των Λιμ. Ταμείων. Η είσπραξη τους θα γίνει σύμφωνα με το νόμο.
Ο Υφυπουργός
Λ. ΠΑΠΑΔΗΜΑΣ"
17. Στην με αριθμό 5346/9-3-98 ερώτηση δόθηκε με το υπ' αριθμ. 392/2-4-98 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση:
"Απαντώντας στην ερώτηση με αριθμό 5346/9-3-98 που κατέθεσε ο Βουλευτής κ. Θ. Γεωργιάδης, σας γνωρίζουμε ότι για τις Σχολές Τουριστικών Επαγγελμάτων του Ε.Ο.Τ. αρμόδιο είναι το Υπουργείο Ανάπτυξης στο οποίο και διαβιβάζουμε αντίγραφο της ερωτήσεως και για τις Σχολές Μαθητείας του ΟΑΕΔ αρμόδιο είναι το Υπουργείο Εργασίας και Κοινωνικών Ασφαλίσεων.
Σημειώνουμε ότι ο Οργανισμός Επαγγελματικής Εκπ/σης και Κατάρτισης (ΟΕΕΚ) είναι αρμόδιος μόνο για τα Ινστιτούτα Επαγγελματικής Εκπ/σης και κατάρτισης.
Ο Υφυπουργός
ΙΩΑΝΝΗΣ ΑΝΘΟΠΟΥΛΟΣ"
18. Στην με αριθμό 5347/9-3-98 ερώτηση δόθηκε με το υπ' αριθμ. 707/3-4-98 έγγραφο από τον Υπουργό Περιβάλλοντος, Χωροταξίας και Δημοσίων 'Εργων η ακόλουθη απάντηση:
"Απαντώντας στην ερώτηση 5347/9-3-98 που κατέθεσε στη Βουλή ο Βουλευτής κ. Αλέξανδρος Χρυσανθακόπουλος, παρακαλούμε να πληροφορήσετε τον κ. Βουλευτή σύμφωνα με τα στοιχεία της ΕΥΔΕ/ΠΑΘΕ τα εξής:
1. 'Εχουν εξασφαλισθεί τα αναγκαία κονδύλια μέσω του 2ου ΚΠΣ και του Ταμείου Συνοχής για την ολοκλήρωση της Ευρείας Παράκαμψης Πατρών, όπως επιβάλει η σπουδαιότητα του έργου, ως οδικός άξονας των διευρωπαϊκών οδικών δικτύων. 'Ηδη μέχρι τέλους 1997 έχουν απορροφηθεί για εργασίες περίπου 11.000.000.000 δρχ. και η απορρόφηση θεωρείται ικανοποιητική.
2. Οι εργασίες προχωρούν με ικανοποιητικούς ρυθμούς, παρ' όλα τα σύνθετα προβλήματα που παρουσιάζονται. Ειδικότερα από το συνολικό μήκος των 18,5 χλμ. του έργου, έχουν ήδη ολοκληρωθεί οι εργασίες σε μήκος 7,5 χλμ. εκτελούνται οι εργασίες σε μήκος 10,2 χλμ. και θα δημοπρατηθούν άμεσα οι εργασίες σε μήκος 0,8 χλμ.
3. Η ολοκλήρωση του άξονα αναμένεται στο τέλος του 1999, οπότε θα δοθεί στην κυκλοφορία. Η τμηματική παράδοση σε χρήση δεν είναι εφικτή διότι ενέχει κινδύνους για τους διερχόμενους, λόγω των μετώπων εργασιών, που βρίσκονται κατά μήκος του άξονα.
4. 'Εχει δοθεί εντολή προς την Ανάδοχο Εταιρεία "ΘΟΛΟΣ" για άμεση πληρωμή των δεδουλευμένων αποδοχών των εργαζομένων σε αυτήν, άλλως η πληρωμή θα γίνει από την Υπηρεσία εις βάρος και για λογαριασμό του Αναδόχου.
Ο Υπουργός
Κ. ΛΑΛΙΩΤΗΣ"
19. Στην με αριθμό 5349/10.3.98 ερώτηση δόθηκε με το υπ' αριθμ. 709/2.4.98 έγγραφο από τον Υφυπουργό Περιβάλλοντος, Χωροταξίας και Δημοσίων 'Εργων η ακόλουθη απάντηση:
"Απαντώντας στην ερώτηση 5349/10.3.98 που κατέθεσε στη Βουλή, ο Βουλευτής κ. Πέτρος Τατούλης παρακαλούμε να πληροφορήσετε τον κ. Βουλευτή σύμφωνα με τα στοιχεία του Ταμείου Εθνικής Οδοποιίας ότι η υλοποίηση των αναφερομένων στην παρ.6 του άρθρου 21 του ν. 2539/97 εξετάζεται σε συνεργασία με τις αρμόδιες υπηρσίες του ΥΠΕΧΩΔΕ προκειμένου να διασφαλιστούν στο καλύτερο δυνατόν τα έσοδα του Ταμείου.
Ο Υφυπουργός
ΧΡ. ΒΕΡΕΛΗΣ"
20. Στην με αριθμό 5347/9.3.98 ερώτηση δόθηκε με το υπ' αριθμ. 2660/1.4.98 έγγραφο από τον Υπουργό Εργασίας και Κοινωνικών Ασσφαλίσεων η ακόλουθη απάντηση:
"Απαντώντας στην ερώτηση 5347/98, που κατατέθηκε στη Βουλή από το Βουλευτή κ. Α. Χρυσανθακόπουλο, για τα θιγόμενα σ'αυτή θέματα αρμοδιότητάς μας, σας πληροφορούμε τα εξής:
1. 'Οπως μας εγνώρισε το Τμήμα Επιθεώρησης Εργασίας της Νομαρχιακής Αυτοδιοίκησης Αχαίας, η εταιρεία "ΘΟΛΟΣ" έχει καταβάλλει, μέχρι σήμερα, όλες τις δεδουλευμένες αποδοχές στους εργαζόμενους, εκτός του ήμισυ των αποδοχών Φεβρουαρίου 1998, οι οποίες θα καταβληθούν τμηματικά, ύστερα από συμφωνία της εταιρείας με τους εργαζόμενους.
2. 'Οπως προκύπτει από τα στοιχεία που τηρούνται στο ΙΚΑ η παραπάνω εταιρεία, που έχει αναλάβει την κατασκευή του έργου "ΕΥΡΕΙΑ ΠΡΑΚΑΜΨΗ ΠΑΤΡΩΝ ΤΜΗΜΑ Κ4-Κ5", οφείλει στο ΙΚΑ 'Ανω Πόλης μέχρι σήμερα, από ληξιπρόθεσμες ασφαλιστικές εισφορές, για το μόνιμο προσωπικό της (χειριστές, οδηγοί, εργοδηγοί, υπάλληλοι γραφείου κλπ.) που απασχολήθηκε κατά την χρονική περίοδο 1/8-30/11/97, το ποσό των 19.634.000 δρχ. πλέον αναλογούντων προσθέτων τελών.
Επίσης, οφείλει στο Περιφερειακό Υποκατάστημα ΙΚΑ Πατρών, από ληξιπρόθεσμες ασφαλιστικές εισφορές για τους εργατοτεχνίτες οικοδόμους, που απασχολήθηκαν στο ως άνω έργο κατά τη χρονική περίοδο 1/10/97-31/1/98, το ποσό των 4.614.259 δρχ. υπέρ ΙΚΑ και 2.091.000 δρχ. υπέρ Ειδικού Λογαριασμού Δώρων Εορτών Οικοδόμων (Ε.Λ.Δ.Ε.Ο.), πλέον αναλογούντων προσθέτων τελών.
Για τις ως άνω ασφαλιστικές εισφορές έχουν συνταχθεί πράξεις επιβολής εισφορών, τόσο για το μόνιμο προσωπικό, από το Υποκατάστημα ΙΚΑ 'Ανω Πόλης, όσο και για τους εργατοτεχνίτες οικοδόμους, από το Υποκατάστημα ΙΚΑ Πατρών, με σκοπό τη διασφάλιση των εσόδων του Ιδρύματος και την αναγνώριση των ημερών ασφάλισης στους εργαζομένους.
Ο Υπουργός
ΜΙΛΤΙΑΔΗΣ ΠΑΠΑΙΩΑΝΝΟΥ"
21. Στην με αριθμό 5355/10.3.98 ερώτηση δόθηκε με το υπ' αριθμ. 1671/27.3.98 έγγραφο από τον Υφυπουργό Εθνικής 'Αμυνας η ακόλουθη απάντηση:
"Σε απάντησης της 5355/10.3.98 ερώτησης που κατέθεσε στη Βουλή των Ελλήνων ο Βουλευτής κ. Γ. Καρατζαφέρης σχετικά με την εξουδετέρωση νάρκης που εντοπίσθηκε σε ιδιόκτητο ακίνητο στην περιοχή Πύργου Ηλείας, σας γνωρίζουμε τα ακόλουθα:
Υπεύθυνη Στρατιωτική Μονάδα για την άρση ναρκοπεδίων και την έρευνα 'Υποπτων Χώρων, για την ανεύρεση και εξουδετέρωση μεμονωμένων ναρκών ή εγκαταλελειμένων πυρομαχικών, υπεύθυνο είναι το Τάγμα Εκκαθάρισης Ναρκών Ξηράς (ΤΕΝΞ).
Ο τρόπος λειτουργίας του ΤΕΝΞ, καθώς και οι διαδικασίες που ακολουθούνται σε περιπτώσεις που μεμονωμένοι ιδιώτες ή εταιρείες αιτούνται την συνδρομή του Στρατού για έρευνα και εκκαθάριση 'Υποπτων Χώρων (Υ/Χ) καθορίζονται επακριβώς από το Νομοθετικό Διάταγμα 1033/71 (Περί Οργανώσεως και Λειτουργίας του ΤΕΝΞ) και την Πάγια Διαταγή του Γενικού Επιτελείου Στρατού (ΓΕΣ).
Πιο συγκεκριμένα η προβλεπόμενη διαδικασία ορίζει ότι οποιοσδήποτε επιθυμεί την έρευνα και εκκαθάριση Υ/Χ, θα 
 

Επιστροφή στην κορυφή



Σελίδα 9605 
πρέπει να απευθυνθεί στην αρμόδια Στρατιωτική αρχή, υποβάλλοντας σχετική αίτηση με επισυναπτόμενη υποχρεωτικά Υπεύθυνη Δήλωση του ν. 1599/86, στην οποία θα πρέπει να φαίνεται ότι ο εν λόγω ενδιαφερόμενος αποδέχεται ή όχι το κόστος, που θα προκύψει για την αιτούμενη εργασία.
'Ολες οι σχετικες αιτήσεις εξετάζονται με την δέουσα σχολαστικότητα και προσοχή βάσει θεμοσθετημένων διαδικασιών και σειράς προτεραιότητας. Σημειώνεται ότι σε καμμία περίπτωση δεν έτυχε να αγνοηθεί αίτημα που υπεβλήθη στην αρμόδια Στρατιωτική αρχή σύμφωνα με τον πιο πάνω περιγραφόμενο τρόπο, ανεξαρτήτως του αν ο ενδιαφερόμενος ιδιώτης δύναται ή όχι να καλύψει το κόστος της άρσης. Επιπλέον, ποτέ δεν έχει απορριφθεί υποβληθείσα αίτηση ενδαιφερομένου φορέα ή ιδιώτη, ενώ κατ' επανάληψη έχουν διατεθεί δωρεάν Ο/Ν του ΤΕΝΞ, για ικανοποίηση αντιστοίχων αιτημάτων ιδιωτών. Για παράδειγμα, σημειώνεται ότι κατά το έτος 1997 διατέθηκαν δωρεάν, επ'ωφελεία Κοινοτήτων και ιδιωτών, Ο/Ν του ΤΕΝΞ, το κόστος εργασιών των οποίων ανήλθε στα 6,5 εκ. δρχ., ποσό που δεν πληρώθηκε από τους ιδιώτες ή από τις Κοινότητες αλλά επιβάρυνε τον προϋπολογισμό του ΓΕΣ.
Σχετικά με το αναφερόμενο στην παροσύα ερώτηση ζήτημα, σας γνωρίζουμε ότι αφορά ένα οικόπεδο, για το οποίο υπήρχε η πληροφορία ότι βρισκόταν μέσα σ'αυτό θαμμένη μία νάρκη. Η διαδικασία που ακολουθήθηκε, το Μάρτιο του τρέχοντος έτους, από την αρμόδια τοπική Στρατιωτική υπηρεσία, προκειμένου να εξετασθεί ο Υ/Χ, είναι η προβλεπόμενη από την ισχύουσα νομοθεσία. Σημειώνεται ότι διατάθχηκε από το ΓΕΣ η δωρεάν διάθεση μίας ΟΝ/ΤΕΝΞ, η οποία στις 30.3.98 εκτέλεσε την αποστολή της χωρίς την οποιαδήποτε οικονομική επβάρυνση του ενδαφερομένου ιδιώτη. Η σχετική δαπάνη (130.000 δρχ.) επιβάρυνε και στη συγκεκριμένη περίπτωση τον προϋπολογισμό του ΓΕΣ.
Από τα παραπάνω προκύπτει ότι το Υπουργείο μας ευαισθητοποιείται σε τέτοιου είδους περιπτώσεις και με δικά του έξοδα αναλαμβάνει την εξουδετέρωση των εκρηκτικών, μεριμνώντας για την ασφάλεια των πολιτών.
Ο Υφυπουργός
ΔΗΜΗΤΡΙΟΣ ΑΠΟΣΤΟΛΑΚΗΣ"
22. Στην με αριθμό 5358/10.3.98 ερώτηση δόθηκε με το υπ' αριθμ. 912/2.4.98 έγγραφο από τον Υπουργό Μεταφορών και Επικοινωνιών η ακόλουθη απάντηση:
"Σε απάντηση της ερώτησης 5358/10.3.98 που κατέθεσε στη Βουλή ο Βουλευτής κ. Στ. Δήμας σχετικά με κατάργηση του Ταχυδρομικού Γραφείου Λυκοποριάς Κορινθίας, σας πληροφορούμε ότι για το ίδιο θέμα έχουμε απαντήσει στο Σώμα με το υπ' αριθ. Β-598/27.2.98 έγγραφό μας αντίγραφο του οποίου σας επισυνάπτουμε.
Ο Υπουργός
ΑΝΑΣΤΑΣΙΟΣ ΜΑΝΤΕΛΗΣ"
Σημ. Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).
23. Στις με αριθμό 5360/10.3.98, 5411/11.3.98 ερωτήσεις δόθηκε με το υπ' αριθμ. 8339/31.3.98 έγγραφο από τον Υπουργό Υγείας και Πρόνοιας η ακόλουθη απάντηση:
"Σε απάντηση των ερωτήσεων 5360/10.3.98 και 5411/11.3.98 που κατέθεσαν στη Βουλή των Ελλήνων οι Βουλευτές κύριοι Σπύρος Δανέλλης και Ι. Κουράκης, σας γνωρίζουμε ότι: Η Δ/νσή μας εκτιμώντας τις ανάγκες του Περ. Ιατρείου Σκινιά (Ν. Ηρακλείου) προκήρυξε έγκαιρα την ανωτέρω κενή θέση από 5.2.98 ημερομηνία της αποχώρησης της αγροτικής γιατρού του εν λόγω ιατρείου που εξυπηρετούσε και την κοινότητα Καραβάδων. Μέχρι στιγμής δεν έχει εκδηλωθεί ενδιαφέρον από υποψηφίους αγροτικούς γιατρούς, θα προκηρύσσεται δε συνεχώς μέχρι κάλυψής της.
Μέχρι πληρώσεως της θέσης από άλλο γιατρό, το Νοσ. Ηρακλείου καλύπτει τις ανάγκες των κατοίκων αρμοδιότητας του Περ. Ιατρείου Σκινιά στέλνοντας γιατρούς από όμορα περ. Ιατρεία.
Ο Υπουργός
ΚΩΝ. ΓΕΙΤΟΝΑΣ"
24. Στην με αριθμό 5366/10.3.98 ερώτηση δόθηκε με το υπ' αριθμ. 2034/2/4.98 έγγραφο από τον Υφυπουργό Οικονομικών η ακόλουθη απάντηση:
Σε απάντηση του από 1Ο.3.98 εγγράφου σας, με το οποίο μας διαβιβάστηκε η με αριθμ. 5366/10.3.98 ερώτηση, που κατέθεσε ο Βουλευτής κ. Γιάννης Χαραλάμπους, αναφορικά με την τύχη της ανταλλάξιμης περιουσίας μετά τη διάλυση του Ταμείου Ανταλλάξιμης Περιουσίας και Αποκατάστασης Προσφύγων (ΤΑΠΑΠ), σας γνωρίζουμε τα κατωτέρω:
Σύμφωνα με το άρθρο 5 του Ν.Δ.3713/57 ιδρύθηκε το Ταμείο ΑΠΑΠ το οποίο αποτελεί ίδιο Νομικό Πρόσωπο Δημοσίου Δικαίου και τελεί υπό την άμεση εποπτεία και τον έλεγχο του Υπουργού των Οικονομικών, ενασκουμένη δια της αρμοδίας Δ/νσης Ανταλλάξιμης Περιουσίας τότε, σήμερα δια της ΙΟης Δ/νσης Δημόσιας Περιουσίας.
Σκοπός του ταμείου ήταν η συγκέντρωση όλων των εσόδων από τη ρευστοποίηση της ανταλλάξιμης περιουσίας και η διάθεση αυτών αποκλειστικά για την αποκατάσταση των αναποκατάστατων αστών προσφύγων των προερχομένων από τη Μ. Ασία, δια της Δ/νσης στέγασης του Υπουργείου Υγείας Πρόνοιας.
Το Ταμείο ΑΠΑΠ δύναται να παρέχει ακόμη επιχορηγήσεις από τα κεφάλαιά του:
α) Σε προσφυγικά Σωματεία για την περισυλλογή και αξιοποίηση του ιστορικού και λαογραφικού υλικού του Ελληνισμού Θράκης, Πόντου και Μ. Ασίας και
β) για τη σύσταση και χορήγηση υποτροτροφιών, δια του ιδρύματος Κρατικών Υποτροφιών (ΙΚΥ) σε μαθητές ή φοιτητές προερχόμενους από τις προαναφερόμενες περιφέρειες.
Δια της κατάργησης του Ταμείου ΑΠΑΠ δεν θα αλλάξει τίποτα από τον προαναφερόμενο σκοπό δεδομένου ότι στο σχέδιο νόμου αναγράφεται ρητά, ότι οι αρμοδιότητες του Ταμείου ΑΠΑΠ περιέρχονται. στο Υπουργείο Οικονομικών και ασκούνται από το Τμήμα Ανταλλαξίμων Κτημάτων της 10ης Δ/νσης Δημόσιας Περιουσίας.
Τα κάθε φύσης έσοδα και έξοδα του Ταμείου ΑΠΑΠ, μεταφέρονται στον Κρατικό Προϋπολογισμό, εγγράφονται στον προϋπολογισμό του Υπουργείου Οικονομικών, σε ιδιαίτερο ειδικό φορέα και διατίθενται για τους σκοπούς τους οποίους εξυπηρετούσε το άνω καταργούμενο Ταμείο.
Σε ό,τι αφορά τα ανταλλάξιμα κτήματα, τα οποία είναι περίπου είκοσι έξι χιλιάδες (26.000) αγροτικά και αστικά, βρίσκονται στους εξής είκοσι οκτώ (28) νομούς της χώρας:
'Αρτας, Γρεβενών, Δράμας, Ημαθίας, Ηρακλείου, Θεσ/νίκης, Θεσπρωτίας, Ιωαννίνων, Καβάλας, Καρδίτσας, Καστοριάς, Κιλκίς, Κοζάνης, Λάρισας, Λασιθίου, Λέσβου, Μαγνησίας, Ξάνθης, Πέλλας, Πιερίας, Πρέβεζας, Ρεθύμνης, Σερρών, Τρικάλων, Φλώρινας, Χαλκιδικής, Χανίων και Χίου.
Από τα κτήματα αυτά 900 περίπου είναι ελεύθερα και διαχειρίζονται από την Κτηματική Εταιρία του Δημοσίου (ΚΕΔ) σύμφωνα με το ν. 973/1979.
Τα υπόλοιπα είναι κατεχόμενα αυθαίρετα από τρίτους και διαχειρίζονται από τις κατά τόπους Kτηματικές Υπηρεσίες και από το Τμήμα Γ Ανταλλαξίμων Κτημάτων της 10ης Δ/νσης Δημ. Περ. του Υπουργείου Οικονομικών, σύμφωνα με την ειδική νομοθεσία που έχει θεσπισθεί για τη ρευστοποίηση της ανταλλάξιμης περιουσίας.
Μοναδικός σκοπός της ανταλλάξιμης περιουσίας είναι να ρευστοποιηθεί και το προϊόν το οποίο κατατίθεται σε ειδικό λογαριασμό στο Ταμείο Πρακαταθηκών και Δανείων να διατεθεί αποκλειστικά για την αποκατάσταση των αναποκατάστατων αστών προσφύγων των προερχομένων από τη Μ. Ασία δια της Δ/νσης στέγασης του Υπουργείου Υγείας Πρόνοιας.
Ο Υφυπουργός
Γ. ΔΡΥΣ"
 

Επιστροφή στην κορυφή



Σελίδα 9606 
25. Στην με αριθμό 5367/10.3.98 ερώτηση δόθηκε με το υπ' αριθμ. 2666/3.4.98 έγγραφο από τον Υπουργό Εργασίας και Κοινωνικών Ασφαλίσεων η ακόλουθη απάντηση:
"Απαντώντας στην 5367/98 ερώτηση, που κατατέθηκε στη Βουλή από το Βουλευτή κ. Γ. Χαραλάμπους, για τα θιγόμενα σ'αυτή θέματα, σας διαβιβάζουμε σε φωτοαντίγραφο το αριθ. 33860/22.7.96 έγγραφό μας, που αναφέρεται σε οδηγίες εφαρμογής του νόμου 1648/86 καθώς και καταστάσεις με τις τοποθετήσεις της τελευταίας διετίας, ατόμων που προστατεύονται από τις διατάξεις του ν. 1648/86.
Ο Υπουργός
ΜΙΛΤΙΑΔΗΣ ΠΑΠΑΪΩΑΝΝΟΥ"
Σημ. Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).
26. Στην με αριθμό 5374/98 ερώτηση δόθηκε με το υπ' αριθμ. 300/1.4.98 έγγραφο από τον Υπουργό Εξωτερικών η ακόλουθη απάντηση:
"Απαντώντας στην υπ'αριθμ. 5374/98 ερώτηση του Βουλευτή κ. Ι. Παπαδημόπουλου σας γνωρίζουμε:
Το Υπουργείο γνωρίζει το θέμα και μέσω της Πρεσβείας μας στο Ζάγκρεμπ έχει επανειλημμένα προβεί σε έντονα διαβήματα προς τις αρμόδιες Κροατικές Αρχές προκειμένου να ανευρεθούν και ν' αποδοθούν τα οχήματα στους ιδιοκτήτες τους, χωρίς όμως να υπάρξει ως τώρα ικανοποιητική απάντηση. Το ζήτημα έχει τεθεί επίσης στο πλαίσιο επισκέψεων υψηλών αξιωματούχων του Υπουργείου Εξωτερικών στην Κροατία.
Πάντως οι Κροατικές Αρχές ισχυρίζονται ότι οι έρευνες για τον εντοπισμό των φορτηγών οχημάτων καθίστανται ιδιαίτερα δύσκολες, δεδομένου ότι την εποχή κατά την οποία έλαβε χώρα το συμβάν, η κατάσταση ήταν, λόγω του πολέμου, ιδιαίτερα ρευστή και κατά συνέπεια καθίσταται εξαιρετικά δύσκολος ο ακριβής προσδιορισμός της εθνικότητας των δραστών, καθώς και ο εντοπισμός των οχημάτων.
Ο Υπουργός
ΘΕΟΔΩΡΟΣ ΠΑΓΚΑΛΟΣ"
27. Στην με αριθμό 5375/10-3-98 ερώτηση δόθηκε με το υπ' αριθμ. 848/1-4-98 έγγραφο από τον Υπουργό Γεωργίας η ακόλουθη απάντηση:
"Απαντώντας στην ερώτηση 5375/10.3.98 που κατέθεσε ο Βουλευτής κ. Φ. Κουβέλης, σας πληροφορούμε ότι:
Πράγματι κτίρια και ειδικότερα η έπαυλης του κτήματος Α. Συγγρού, χρειάζονται άμεσες παρεμβάσεις συντήρησης.
Πάντως ουδεμία μισθωτική σύμβαση μεταξύ Ι.Γ.Ε. και Δημοτικής αρχής υπεγράφη.
Ο Υπουργός
ΣΤΕΦ. ΤΖΟΥΜΑΚΑΣ"
28. Στην με αριθμό 5376/10-3-98 ερώτηση δόθηκε με το υπ' αριθμ. 710/2-4-98 έγγραφο από τον Υπουργό Περιβάλλοντος, Χωροταξίας και Δημοσίων Εργων η ακόλουθη απάντηση:
"Απαντώντας στην ερώτηση 5376/10-3-98 που κατέθεσε στη Βουλή ο Βουλευτής κ. Φώτης Κουβέλης, παρακαλούμε να πληροφορήσετε τον κ. Βουλευτή σύμφωνα με τα στοιχεία της ΕΥΔΕ/ΣΕΑ τα εξής:
Το έργο του Περιφερειακού Δακτυλίου της Αττικής, τμήμα του οποίου αποτελεί και η Δυτική Περιφερειακή Λεωφόρος Υμηττού είναι ζωτικής σημασίας για την αναβάθμιση της ποιότητας ζωής και την βιώσιμη και ισόρροπη Ανάπτυξη της Αττικής.
Η ύπαρξη του Περιφερειακού Δακτυλίου έχει κριθεί αναγκαία για τους παρακάτω λόγους:
1) Διαμορφώνει έναν εσωτερικό Δακτύλιο των Αθηνών και ολοκληρώνει ένα πλήρες δίκτυο γρήγορης και ασφαλούς κυκλοφορίας σε όλη την Αττική. Αλλωστε η Αθήνα είναι η μοναδική Πρωτεύουσα της Ευρώπης που δεν διαθέτει μέχρι σήμερα έναν τέτοιο κυκλοφοριακό Δακτύλιο.
2) Μειώνεται δραστικά η κυκλοφοριακή κίνηση μέσα στην πόλη και ο χρόνος μετακίνησης των πολιτών.
3) Η απρόσκοπτη κίνηση των οχημάτων μειώνει την ατμοσφαιρική ρύπανση και την ηχορύπανση.
4) Μειώνεται αισθητά η κατανάλωση ενέργειας.
5) Θα εξυπηρετήσει την κίνηση από και προς το Νέο Διεθνές Αεροδρόμιο.
6) Θα συμβάλλει ουσιαστικά στην ολοκλήρωση του Χωροταξικού και Πολεοδομικού Σχεδιασμού της Αττικής.
7) Θα συμβάλλει ουσιαστικά στην ισόρροπη ανάπτυξη των σχετικά απομακρυσμένων από το κέντρο περιοχών όπως Ανατολικά Προάστεια, Μεσόγεια, Θριάσιο Πεδίο.
Η κατασκευή της Δυτικής Περιφερειακής Λεωφόρου Υμηττού κρίνεται απολύτως απαραίτητη για να αντιμετωπιστούν οι συνεχώς αυξανόμενες μετακινήσεις αφ' ενός για την απρόσκοπτη και γρήγορη μετακίνηση των πολιτών σε σχέση με τις εκτεταμένες ανάγκες μετακίνησης που δημιουργούνται και αφ' ετέρου προς αποφυγή της υποβάθμισης των περιοχών οι οποίες θα κλιθούν να παραλάβουν όλες τις πρόσθετες μετακινήσεις.
Η μελέτη περιβαλλοντικών επιπτώσεων που συντάχθηκε το 1992 ακυρώθηκε από το Σ.τ.Ε. το 1993 με σκοπό την εξέταση εναλλακτικών λύσεων ως προς την χάραξη του έργου.
Η νέα μελέτη περιβαλλοντικών επιπτώσεων εκπονήθηκε το 1994 από το μελετητικό γραφείο "ΤΟΠΙΟΤΕΧΝΙΚΗ ΕΠΕ" και το έργο επανασχεδιάστηκε ριζικά ως προς την θέση και την μορφή του με βάση την έγκριση περιβαλλοντικών όρων (άρθρο 11 ν. 2338/95) όπου προβλέπονται συγκεκριμένα μέτρα αποκατάστασης του φυσικού περιβάλλοντος με στόχο την παντελή εξάλειψη των όποιων αρνητικών επιπτώσεων, καθώς επίσης και όλα τα τεχνικά έργα ένα προς ένα που προβλέπονται να κατασκευαστούν προς τον σκοπό αυτό.
Πρέπει να σημειωθεί το γεγονός ότι η προκριθείσα από την Μελέτη Περιβαλλοντικών Επιπτώσεων χάραξη, που συνδυάζει την κατασκευή σηράγγων, γεφυρών και άλλων τεχνικών επιφέρει ελάχιστες επιπτώσεις στο φυσικό περιβάλλον διεύλευσης της Λεωφόρου. Συνολικά όμως, με τα προβλεπόμενα έργα αναδάσωσης και φυτοτεχνικής διαμόρφωσης που προβλέπονται στη μελέτη, τα αποτελέσματα είναι θετικά για το σύνολο του περιβάλλοντος (φυσικό και ανθρωπογενές) της Αττικής.
Η τελική επιλογή αποτέλεσε αντικείμενο σοβαρής εξέτασης διαφόρων εναλλακτικών λύσεων κατασκευής μεγάλων σηράγγων που θα ικανοποιούσαν και σχετικά αιτήματα των παρόδιων Δήμων.
Οι λόγοι απόρριψης των ανωτέρω λύσεων σε ό,τι έχει σχέση με τις περιβαλλοντικές επιπτώσεις της ευρύτερης περιοχής αναφέρονται εκτενώς στην μελέτη περιβαλλοντικών επιπτώσεων και δεν είναι οικονομικοί.
Πέραν των ανωτέρω αποφεύγονται και προβλήματα κυκλοφοριακά διότι η εκτεταμένη σήραγγα αποκλείει ουσιαστικά την κυκλοφοριακή σύνδεση της Δυτικής Περιφερειακής Λεωφόρου Υμηττού με τους παρόδιους Δήμους στις θέσεις που έχουν κριθεί ως καταλληλότερες με αποτέλεσμα την διατάραξη της ισόρροπης διεξαγωγής της διαμπερούς κυκλοφορίας μέσω της Δυτικής Περιφερειακής Λεωφόρου Υμηττού και την εξάπλωση αυτής μέσα στον οικιστικό ιστό των παρόδιων Δήμων και στην ήδη υπερβολικά βεβαρυμένη Λ. Μεσογείων.
Είναι γνωστό ότι για το έργο αυτό την δεκαετία του 70 εκπονήθηκε η πρώτη Μελέτη σε εφαρμογή της μελέτης Smith.
Την δεκαετία του '80 ενεργοποιείται και πάλι με σχεδιασμό Εργου σύμφωνα με την τότε φιλοσοφία.
Μετά την ανάκληση από το ΣτΕ (έτος 1992) επανασυντάσσσεται η Μελέτη Περιβαλλοντικών Επιπτώσεων του 'Εργου με βασικά κριτήρια:
- Ιδιαίτερο Σεβασμό του φυσικού περιβάλλοντος του Υμηττού με αποφυγή διατάραξής του ή και αποκατάστασή του.
- Σεβασμό του Ανθρωπογενούς Περιβάλλοντος.
'Ετσι η μορφή του έργου καθορίζεται με τη έγκριση Περιβαλλοντικών 'Ορων (ν.2338/95) που προβλέπουν την 
 

Επιστροφή στην κορυφή



Σελίδα 9607 
Μελέτη - κατασκευή με τα εξής χαρακτηριστικά:
. Αύξηση μήκους κλάδων σε σήραγγα Cut & Cover από 700 μέτρα σε 4.500 μέτρα περίπου.
. Αύξηση μήκους σε Κοιλαδογέφυρες από 200 μ. σε 700 μ.
. Κατάργηση πρανών και πρόβλεψη ημιγεφυρών μήκους 400 μ.
. Αναχώματα με φύτευση μήκους 6ΟΟμ.
. Ηχοπετάσματα μήκους 2.000 μ.
H συνολική δαπάνη κατασκευής του έργου της Δυτικής Περιφερειακής Λεωφόρου Υμηττού, μετά τις ανωτέρω προβλέψεις, προϋπολογίζεται σε 60 δις δρχ. (σταθερές τιμές 1994), αντί των αρχικά προϋπολογιζόμενων 38 δις δρχ.
Ο Υπουργός
Κ. ΛΑΛΙΩΤΗΣ"
29. Στην με αριθμό 5377/10-3-98 ερώτηση δόθηκε με το υπ' αριθμ. 711/3-4-98 έγγραφο από τον Υπουργό Περιβάλλοντος, Χωροταξίας και Δημοσίων Εργων η ακόλουθη απάντηση:
"Απαντώντας στην ερώτηση 5377/10-3-98 που κατέθεσε στη Βουλή ο Βουλευτής κ. Λεωνίδας Κουρής, παρακαλούμε να πληροφορήσουμε τον κ. Βουλευτή τα εξής:
1. Σχετικά με την διαπλάτυνση της Λεωφόρου Λαυρίου εντός του σχεδίου πόλεως των Γλυκών Νερών από ετών εκκρεμή πρόβλημα ασυμφωνίας επί των ρυμοτομικών γραμμών της Λεωφ. Λαυρίου η επίλυση των οποίων χρονίζει από υπαιτιότητα του Δήμου και της αρμόδιας Πολεοδομίας με αποτέλεσμα να μην είναι δυνατή η σύνταξη πράξης αναλογισμού και κατ' επέκταση πληρωμών των αναγκαίων απαλλοτριώσεων.
'Εχουν συνταχθεί Κτηματολογικά Διαγράμματα στο τμήμα των Γλυκών Νερών (χ.θ. 2+100 έως 3+900) και έχουν σταλεί στην Πολεοδομία Ανατολικής Αττικής για την εφαρμογή των εγκεκριμένων γραμμών.
Δυο φορές κατά το παρελθόν προγραμματίστηκε η χρηματοδότηση, εκτέλεσης του έργου, ματαιώθηκε όμως στη συνέχεια εξαιτίας του προαναφερθέντος προβλήματος.
2. Η υλοποίηση των χωματουργικών εργασιών της μελέτης φωτεινής σηματοδότησης του κόμβου Λ. Λαυρίου - Κανάρη έχει ενταχθεί στο έργο ΣΗΜ8/96. Αναμένεται να εγκριθεί ο 1ος Ανακεφαλαιωτικός πίνακας εργασιών (ΑΠΕ) εντός του Μαρτίου για να ξεκινήσουν οι εργασίες.
Μετά την ολοκλήρωση των χωματουργικών εργασιών η έναρξη λειτουργίας των φωτεινών σηματοδοτών θα γίνει αφού ολοκληρωθούν και οι ηλεκτρολογικές εργασίες για την εκτέλεση των οποίων όμως σήμερα δεν υπάρχουν τα απαιτούμενα υλικά. Ο διαγωνισμός προμήθειας των υλικών αυτών θα γίνει 30-03-98 από το Υπουργείο Ανάπτυξης.
3. Συντάσσεται μελέτη για τη μετατροπή της εγκατάστασης φωτεινής σηματοδότησης του κόμβου Λ. Λαυρίου -Ανδρικού.
4. Η κατασκευή των 2 διασταυρώσεων του Λ. Λαυρίου με τις οδούς Ανδρικού και Κανάρη θα γίνει τον Απρίλιο.
5. Σύμφωνα με το χρονοδιάγραμμα του έργου ΚΗΜ 1/97. "Ηλεκτροφωτισμός της Λ. Λαυρίου από Σταυρό Αγ. Παρασκευής μέχρι είσοδο Παιανίας και της Λεωφ. Θηβών και των οδών Νυμφαίου, Αλφειού, Καπετάν Βέρα και Φλέβας στο Δήμο ΙΛΙΟΥ", ο συμβατικός χρόνος περαίωσης είναι η 4-8-1998. Η αρμόδια Δ/νση γνωρίζοντας τις ιδιομορφίες της Λεωφ. Λαυρίου, έδωσε προτεραιότητα στον ηλεκτροφωτισμό αυτής. Μέχρι σήμερα έχουν περαιωθεί ορισμένα τμήματα της Λεωφόρου και έχουν γίνει οι απαραίτητες ενέργειες προς τη ΔΕΗ για την ηλεκτροφώτιση αυτών. Απομένει να κατασκευασθούν τμήματα συνολικού μήκους 1700 μέτρων τα οποία προβλέπεται να περαιωθούν μέχρι τα τέλη Απριλίου τρέχοντος έτους.
6. Με τις έξι (6) εγκατεστημένες εργολαβίες πράσινου που είναι σε εξέλιξη θα εγκατασταθεί πράσινο (Χλοοτάπητες -Καλωπιστικά φυτά) στις νησίδες και παραπλεύρους χώρους των Λεωφόρων Κηφισίας, Μεσογείων, Βουλιαγμένης, Ποσειδώνος, Καβάλας, Καρέα - Κατεχάκη, Λαυρίου, Κόμβος Αχαρνών. Χρονοδιάγραμμα εγκατάστασης πράσινου είναι ο Απρίλιος για Καβάλας, Αχαρνών, Λαυρίου και Ιούλιος για Κηφισίας, Μεσογείων, Βουλιαγμένης, Ποσειδώνος, Καρέας - Κατεχάκη, Καβάλας και συντήρησης πράσινου μέχρι Ιανουάριο 1999.
Ο Υπουργός
Κ. ΛΑΛΙΩΤΗΣ
30. Στην με αριθμό 5394/98 ερώτηση δόθηκε με το υπ' αριθμ. 223/3-4-98 έγγραφο από τον Υπουργό Τύπου και Μέσων Μαζικής Ενημέρωσης η ακόλουθη απάντηση:
"Σχετικώς με την ερώτηση 5394/98 του Βουλευτή κ. Ν. Τσιαρτσιώνη, επιτρέψτε μου να επισυνάψω το υπ' αριθμ. πρωτ. 405/1-2/31.3.1998 έγγραφο της ΕΡΤ/ΕΤ-1 (απευθύνεται στο Υπουργείο Τύπου και ΜΜΕ), στο οποίο αναλύονται - απαντώνται όλα τα ζητήματα που αναφέρονται στην εν λόγω ερώτηση.
Ο Υπουργός
ΔΗΜΗΤΡΙΟΣ ΡΕΠΠΑΣ"
Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).
31. Στην με αριθμό 5395/10-3-98 ερώτηση δόθηκε με το υπ' αριθμ. 1057/2-4-98 έγγραφο από τον Υπουργό Μεταφορών και Επικοινωνιών η ακόλουθη απάντηση:
"Σε απάντηση της ερώτησης με αριθμό πρωτ. 5395/10.3.98 που κατέθεσαν στη Βουλή οι Βουλευτές κύριοι Γ. Καρασμάνης, Ν. Τσιαρτσιώνης και Θεοφ. Λεονταρίδης, σχετικά με καταγγελία πολίτου για το διαγωνισμό της COSMOTE, σας διαβιβάζουμε το σχετικό έγγραφο με αρ. πρωτ. 169.1/226526/ 19-3-98 του Δ/ντος Συμβούλου του ΟΤΕ.
Ο Υπουργός
ΑΝΑΣΤΑΣΙΟΣ ΜΑΝΤΕΛΗΣ"
Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).
32. Στην με αριθμό 5396/10-3-98 ερώτηση δόθηκε με το υπ' αριθμ. 1054/2-4-98 έγγραφο από τον Υπουργό Μεταφορών και Επικοινωνιών η ακόλουθη απάντηση:
"Σε απάντηση της ερώτησης με αριθμό 5396/10-3-98 που κατέθεσε στη Βουλή ο Βουλευτής κ. Ν. Τσιαρτσιώνης, σχετικά με τη σύναψη δανείου για αγορά νέων Α/Φ στην Ολυμπιακή Αεροπορία, σας διαβιβάζουμε το σχετικό έγγραφο με αρ. πρωτ. ΠΔΣ & ΣΔ/1184/19-3-98 του Προέδρου και Δ/ντος Συμβούλου της εν λόγω εταιρείας.
Ο Υπουργός
ΑΝΑΣΤΑΣΙΟΣ ΜΑΝΤΕΛΗΣ"
Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).
33. Στην με αριθμό 5412/11-3-98 ερώτηση δόθηκε με το υπ' αριθμ. 3698/31-3-98 έγγραφο από τον Υπουργό Περιβάλλοντος, Χωροταξίας και Δημοσίων Εργων η ακόλουθη απάντηση:
"Απαντώντας στην ερώτηση με αριθμό 5412 που κατατέθηκε στις 11-3-98 από το Βουλευτή κ. Βασίλειο Κορκολόπουλο και για πληρέστερη ενημέρωσή σας, επισυνάπτουμε φωτοαντίγραφο του α.π. 998/19-3-98 εγγράφου της ΔΕΠΟΣ σχετικά με τη λειτουργία, τα έργα και τις μελέτες που υλοποιούνται από την επιχείρηση.
Ο Υπουργός
Κ. ΛΑΛΙΩΤΗΣ"
Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).
34. Στην με αριθμό 5421/11-3-98 ερώτηση δόθηκε με το υπ' αριθμ. 12136/31-3-98 έγγραφο από τον Υφυπουργό 
 

Επιστροφή στην κορυφή



Σελίδα 9608 
Εσωτερικών, Δημόσιας Διοίκησης και Αποκέντρωσης η ακόλουθη απάντηση:
"Απαντώντας στην ερώτηση 5421/11-3-98 του Βουλευτή κ.Λεωνίδα Κουρή, σας γνωρίζουμε ότι η Κυβέρνηση δεν προτίθεται προ των εκλογών του Οκτωβρίου 1998 να προβεί σε καμία αλλαγή της νομοθεσίας για τον τρόπο εκλογής των οργάνων της Αυτοδιοίκησης α' και β' βαθμού ούτε σε αλλαγές στα υφιστάμενα όρια των Νομαρχιακών Αυτοδιοικήσεων και του νομικού πλαισίου λειτουργίας τους.
Το θέμα των Μητροπολιτικών Διοικήσεων είναι ένα γενικότερο θέμα το οποίο εντάσσεται στο πλαίσιο εκσυγχρονισμού της Δημόσιας Διοίκησης και της αποκέντρωσης, που απασχολεί το Υπουργείο ΕΣ.Δ.Δ.Α.
Πλην όμως η καθιέρωσή της απαιτεί σοβαρή μελέτη και επομένως προ των εκλογών το Υπουργείο Εσωτερικών Δ.Δ.Α., δεν προτίθεται να προχωρήσει σε καμία ρύθμιση.
Ο Υφυπουργός
Λ. ΠΑΠΑΔΗΜΑΣ"
35. Στην με αριθμό 5422/11-3-98 ερώτηση δόθηκε με το υπ' αριθμ. 716/2-4-98 έγγραφο από τον Υφυπουργό Περιβάλλοντος, Χωροταξίας και Δημοσίων 'Εργων η ακόλουθη απάντηση:
"Απαντώντας στην ερώτηση 5422/11-3-98 που κατέθεσε στη Βουλή, ο Βουλευτής κ. Λεωνίδας Κουρής, παρακολούμε να πληροφορήσετε τον κ. Βουλευτή σύμφωνα με τα στοιχεία της ΕΥΔΑΠ τα εξής:
Η ΕΥΔΑΠ βλέπει θετικά το θέμα της παραχώρησης της γεώτρησης στη θέση "Κούτσι", δεδομένου ότι ενδιαφέρεται πάντα για την εξυπηρέτηση των Κοινοτήτων της περιοχής, όπου αυτό είναι λογικό και έφικτο.
'Ηδη έγιναν τηλεφωνικές επικοινωνίες με το Δήμαρχο της περιοχής και η ΕΥΔΑΠ εξετάζει το θέμα.
Η παραχώρηση της γεώτρησης θα πρέπει να επικυρωθεί με απόφαση του Δ.Σ. της ΕΥΔΑΠ.
Ο Υφυπουργός
ΧΡΗΣΤΟΣ ΒΕΡΕΛΗΣ"
36. Στην με αριθμό 5424/11-3-98 ερώτηση δόθηκε με το υπ' αριθμ. 717/3-4-98 έγγραφο από τον Υπουργό Περιβάλλοντος, Χωροταξίας και Δημοσίων 'Εργων η ακόλουθη απάντηση:
"Απαντώντας στην ερώτηση 5424/11-3-98 που κατέθεσε στη Βουλή ο Βουλευτής κ. Ευάγγελος Μπασιάκος, παρακολούμε να πληροφορήσετε τον κ. Βουλευτή σύμφωνα με τα στοιχεία της αρμόδιας Ειδικής Υπηρεσίας Δημοσίων 'Εργων (ΕΥΔΕ/ΠΑΘΕ) για τον οδικό άξονα Πάτρα - Αθήνα Θεσσαλονίκη - Εύζωνοι ότι τα έργα μετατροπής σε αυτοκινητόδρομο της Εθνικής Οδού από την Υλίκη μέχρι τον 'Αγιο Κωνσταντίνο προβλέπεται να ολοκληρωθούν μέχρι το τέλος του 1998. 'Ηδη όπως είναι γνωστό πολλά τμήματα του άξονα αυτού έχουν ολοκληρωθεί και αποδοθεί στην κυκλοφορία, ενώ μέχρι το τέλος του 1998 προβλέπεται να ολοκληρωθεί όλο το έργο που προβλεπόταν να κατασκευαστεί.
Για την παράκαμψη Αγ. Κων/νου και Καμμένων Βούρλων μέχρι Σκάρφεια εκπονούνται μελέτες και μετά θα δημοπρατηθούν.
Το τμήμα Σκάρφεια - Λαμία δεν αποτελεί τμήμα του ΠΑΘΕ.
Στη συνέχεια ο ΠΑΘΕ από την Σκάρφεια παρακάμπτει τη Λαμία και μέσω Ζεύξης Μαλιακού φθάνει στις Ράχες Πελασγίας.
Ο Υπουργός
ΚΩΣΤΑΣ ΛΑΛΙΩΤΗΣ"
37. Στην με αριθμό 5428/11-3-98 ερώτηση δόθηκε με το υπ' αριθμ. 718/2-4-98 έγγραφο από τον Υφυπουργό Περιβάλλοντος, Χωροταξίας και Δημοσίων 'Εργων η ακόλουθη απάντηση:
"Aπαντώντας στην ερώτηση 5428/11-3-98 που κατέθεσε στη Βουλή η Βουλευτής κ. Ανδριανή Λουλέ, παρακαλούμε να πληροφορήσετε τον κ. Βουλευτή, σύμφωνα με τα στοιχεία του Ταμείου Εθνικής Οδοποιϊας (ΤΕΟ) τα εξής:
Το ΤΕΟ έχει απασχολήσει από το 1990 μέχρι σήμερα υπαλλήλους με σύμβαση ορισμένου χρόνου για κάλυψη των αναγκών του, σύμφωνα με την εκάστοτε σχετική νομοθεσία (ν. 1943/91 και από το 1994 ν. 2190/94, όπως τροποποιήθηκε στη συνέχεια με το ν. 2247/94 και το ν. 2527/97. Οι απασχολούμενοι με σύμβαση ορισμένου χρόνου υπάλληλοι σύμφωνα με τις προαναφερόμενες διατάξεις, αποχωρούν αυτοδίκαια από την υπηρεσία τους με τη λήξη της σύμβασής τους χωρίς καταβολή αποζημίωσης.
Η μονιμοποίηση των υπαλλήλων αυτών ή η μετατροπή των συμβάσεων τους από ορισμένου χρόνου, σε αορίστου χρόνου απογορεύεται ρητά από την ισχύουσα νομοθεσία (παρ. 2 άρθρο 21 ν. 2190/94.
Τέλος οσον αφορά τους εργαζόμενους με πενταετή συνεχή υπηρεσία σας πληροφορούμε ότι σε καμμία περίπτωση δεν έχει παραταθεί σύμβαση ορισμένου χρόνου, αφού αυτό απαγορεύεται ρητά από τις προαναφερόμενες διατάξεις. Επίσης κανένας εργαζόμενος με σύμβαση ορισμένου χρόνου δεν έχει υπερβεί τον ετήσιο επιτρεπόμενο χρόνο απασχόλησης, όπως αυτός καθορίζεται με τις ίδιες διατάξεις.
Ο Υφυπουργός
ΧΡ. ΒΕΡΕΛΗΣ"
38. Στην με αριθμό 5435/11-3-98 ερώτηση δόθηκε με το υπ' αριθμ. 861/1-4-98 έγγραφο από τον Υπουργό Γεωργίας η ακόλουθη απάντηση:
"Απαντώντας στην ερώτηση 5435/11-3-98 που κατέθεσε ο Βουλευτής κ. Σ. Δήμας, σας πληροφορούμε τα εξής:
Το πρόγραμμα συμπληρωματικών μέτρων για την εφαρμογή του ν. 252Ο/97 υποβλήθηκε για έγκριση στην Ευρωπαϊκή 'Ενωση την 15 Δεκεμβρίου 1997 αμέσως με τη Δημοσίευση του ν. 2538/97.
Στην Επιτροπή Γεωργικών Διαρθρώσεων (STAR) την 25-2-98 εγκρίθηκε το σύνολο των μέτρων που αποτελούν αντικείμενο της εν λόγω Επιτροπής. Ειδικότερα εγκρίθηκαν τα ακόλουθα μέτρα:
α. εφάπαξ πριμοδότηση πρώτης εγκατάστασης με εξαίρεση το σημείο, που το ύψος της υπερβαίνει τα 15.ΟΟΟΕCU το οποίο αποτελεί αντικείμενο εξέτασης στα πλαίσια των άρθρων 92 και 93 της συνθήκης (Υπηρεσία Ανταγωνισμού Ε.Ε.).
β. χορήγηση χαμηλότοκων δανείων για την αντιμετώπιση των δαπανών πρώτης εγκατάστασης.
γ. αυξημένη ενίσχυση για επενδύσεις στις γεωργικές εκμ/σεις.
Με τα παραπάνω μέτρα γίνεται η προσαρμογή των μέτρων του Καν. (ΕΕ) 95Ο/97, αυξάνονται τα ποσά που βελτιώνονται οι όροι χορήγησης των ενισχύσεων.
δ. αύξηση του ποσού της εξισωτικής αποζημίωσης για τους κατόχους πράσινου πιστοποιητικού σαν πρόσθετο κίνητρο για την επιμόρφωση των νέων αγροτών.
ε. στα πλαίσια των δανειακών διευκολύνσεων εγκρίθηκε η επιδότηση του επιτοκίου για δάνεια που συνάπτουν οι αγρότες που πραγματοποιούν επενδύσεις στις αγροτικές τους εκμεταλλεύσεις που δεν πληρούν τους όρους του Καν. (Ε.Ε) 95Ο/97.
Τα λοιπά μέτρα των δανειακών διευκολύνσεων αποτελούν αντικείμενο εξέτασης στα πλαίσια των άρθρων 92 και 93 της συνθήκης και στις αρχές Απριλίου. Τα μέτρα αυτά είναι:
α. Επιδότηση επιτοκίου για τις επιλέξιμες εκμίσεις και για ύψος επενδύσεων πάνω από τα όρια που προβλέπει ο Καν (Ε.Ε) 950/97.
β. Επιδότηση επιτοκίου για δάνεια που συνάπτουν οι νέοι και νεοεισερχόμενοι νέοι αγρότες για την αντιμετώπιση των δαπανών πρώτης εγκατάστασης και υπερβαίνουν τα επιλέξιμα ποσά στα πλαίσια του Καν (Ε.Ε.) 95Ο/97.
γ. Επιδότηση επιτοκίου για την αγορά γης για τη δημιουργία βιώσιμων εκμ/σεων και για την εξαγορά αγροτεμαχίων που 
 

Επιστροφή στην κορυφή



Σελίδα 9609 
παρεμβάλονται σε υφιστάμενη εκμ/ση ή συνδέονται με το επενδτικό πρόγραμμα της εκμ/σης.
δ. Επιδότηση επιτοκίου για την πραγματοποίηση επενδύσεων από τους μερικής απασχόλησης νέους και νεοεισερχόμενους νέους αγρότες.
ε. Επέκταση του θεσμού της επιδότησης επιτοκίου για την απόκτηση πρώτης κατοικίας στο σύνολο των νέων και νεοεισερχόμενων νέων αγροτών του ν. 252Ο/97 με ιδιαίτερη πρόβλεψη (αυξημένη ενίσχυση) για τους κατόχους πράσινου πιστοποιητικού.
Ο Υπουργός
ΣΤ. ΤΖΟΥΜΑΚΑΣ"
39. Στην με αριθμό 5436/11-3-98 ερώτηση δόθηκε με το υπ' αριθμ. 3704/1-4-98 έγγραφο από τον Υπουργό Περιβάλλοντος, Χωροταξίας και Δημοσίων Εργων η ακόλουθη απάντηση:
"Απαντώντας στην ερώτηση με αριθμό 5436 που κατατέθηκε στις 11-3-98 από το Βουλευτή κ. Λεωνίδα Κουρή σας γνωρίζουμε ότι η Δ/νση Ειδικών Εργων Αναβάθμισης Περιοχών έχει συντάξει μελέτες που αφορούν στο παραπάνω θέμα και οι οποίες ήδη έχουν σταλεί στο Δήμο Ν. Μάκρης κατά τα έτη 1993, 1994, 1996, 1997 αντίστοιχα και αποτελούν διαδοχικές φάσεις του έργου.
Για την υλοποποίηση των ως άνω φάσεων του έργου, σας πληροφορούμε ότι δεν έχει εγκριθεί καμία σχετική χρηματοδότηση.
Ο Υπουργός
Κ. ΛΑΛΙΩΤΗΣ"
40. Στην με αριθμό 5437/11-3-98 ερώτηση δόθηκε με το υπ' αριθμ. 364/1-4-98 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση:
"Απαντώντας στην Ερώτηση με αριθμό 5437/11.3.98 που κατέθεσε ο Βουλευτής κ. Λεων. Κουρής, σας γνωρίζουμε ότι κατά την άποψη του 2ου γραφείου Α/θμιας Εκπ/σης Ν.Α Αττικής στον Οικισμό Ελαιοχωρίου Κερατέας, δε συντρέχουν λόγοι νομικοί, κοινωνικοί και επιστημονικοί για την ίδρυση 1/θεσίου Δημ. Σχολειου, δεδομένου ότι οι 5-6 μαθητές που κατοικούν στην περιοχή εξυπηρετούνται συγκοινωνιακά αλλά και εκπαιδευτικά από τα σχολεία του Λαυρίου και της Κερατέας, που απέχουν 2 έως 3 χιλιόμετρα.
'Αλλωστε, κατά τη διαδικασία υποβολής προτάσεων για ιδρύσεις Δημοτικών Σχολείων στην περιοχή, παρόμοιο αίτημα δεν τέθηκε στην Δ/νση Α/θμιας Εκπ/σης Νομαρχιακής Αυτοδιοίκησης Ανατολικής Αττικής.
Ο Υφυπουργός
ΙΩΑΝΝΗΣ ΑΝΘΟΠΟΥΛΟΣ
41. Στην με αριθμό 5441/11-3-98 ερώτηση δόθηκε με το υπ' αριθμ. 863/1-4-98 έγγραφο από τον Υπουργό Γεωργίας η ακόλουθη απάντηση:
"Απαντώντας στην ερώτηση 5441/11-3-98 που κατέθεσαν οι Βουλευτές κύριοι Μ. Μπόσκου, Β. Μπούτας, Στ. Παναγιώτου, για τα θέματα της αρμοδιότητάς μας, σας πληροφορούμε τα εξής:
Για τη στήριξη των Αγροτικών Συνεταιρικών Οργανώσεων και τη δημιουργία Ομάδων Παραγωγών και Διεπαγγελματικων Οργανώσεων, γνωρίζουμε ότι η Πολιτεία επανειλημμένα στο παρελθόν (ν. 2008/92, 2198/94, 2237/94), αλλά και πρόσφατα με το Ν. 2538/1-12-97 και στα πλαίσια του ιδιαίτερου ενδιαφέροντός της για τις Αγροτικές Συνεταιριστικές Οργανώσεις, προέβη στη ρύθμιση των χρεών τους προς την ΑΤΕ, είτε με ανάληψη των χρεών τους από το Δημόσιο, είτε διευκόλυνση που τους παρέσχε, για εξόφληση από τις ίδιες με πολύ ευνοϊκούς όρους, προκειμένου απερίσπαστες από χρέη του παρελθόντος, προβούν στην ανάπτυξη των εμπορικών τους δραστηριοτήτων ως Ν.Π.Ι.Δ. με εμπορική ιδιότητα, προς όφελος των ίδιων των Οργανώσεων, των μελών τους και της Εθνικής Οικονομίας γενικότερα.
Οι Ομάδες Παραγωγών και οι διεπαγγελματικές Οργανώσεις, προβλέπονται από Κοινοτικές διατάξεις και συνιστώνται με πρωτοβουλία των ενδιαφερομένων, μόνο εφόσον οι ίδιοι το επιθυμούν, χωρίς παρέμβαση στη λήψη των σχετικών αποφάσεων από την Πολιτεία.
Σύμφωνα με τον Καν (ΕΚ) 2200/96 του Συμβουλίου, οι Οργ. Παραγωγών αποτελούν τα βασικά στοιχεία της κοινής οργάνωσης αγοράς της οποίας εξασφαλίζουν τόσο την αποκεντρωμένη λειτουργία όσο και τη συγκέντρωση της προσφοράς στο πλαίσιο των οργανώσεων αυτών σε μία ολοένα και πιο συγκεντρωμένη ζήτηση με συνέπεια την ενίσχυση της θέσης των παραγωγών στην αγορά. Οι Συνεταιριστικες οργανώσεις εφόσον πληρούν τις προϋποθέσεις των σχετικών κοινοτικών κανονισμών μπορούν ν' αναγνωριστούν και ως Ομ. Παραγωγών Οπωρ/κών, οι οποίες με τον τρόπο αυτό απολαμβάνουν κοινοτικές ενισχύσεις και έτσι μπορούν να αντιμετωπίσουν καλύτερα τα προβλήματα προσανατολισμού της παραγωγής στις απαιτήσεις της αγοράς και της αξιοποίησης αυτής.
'Ηταν γνωστό ότι βασικός άξονας στη διαμόρφωση του νέου καθεστώτος ήταν το πλαίσιο των συμφωνιών της GATT που προέβλεπαν συνεχή μείωση των πολιτικών στήριξης των τιμών των προϊόντων και απελευθέρωση του διεθνούς εμπορίου. Ενόψει της ατζέντας 2000 και των νέων συμφωνιών της GATT να επιδιωχθεί η λήψη ειδικών μέτρων για τα οπωρ/κά των οποίων η παραγωγή συγκεντρώνεται σε ορισμένες περιοχές της Κοινότητας, στις οποίες η γεωργία συνιστά ουσιαστική δραστηριότητα.
Οι διεπαγγελματικές οργανώσεις που προϋποθέτουν την ύπαρξη Εθνικής νομοθεσίας για αναγνώρισή τους και κοινοτικής συγκατάθεσης και ιδρύονται με πρωτοβουλία του συνόλου ή μέρους των Οργανώσεων ή Ενώσεων που τις αποτελούν συγκεντρώνουν τους εκπροσώπους διαφόρων οικον. δραστηριοτήτων του τομέα των οπωροκηπευτικών σε επίπεδο μιας ή περισσοτέρων περιφερειών της Επικρατείας με σκοπό την καλύτερη θεώρηση των πραγματικών συνθηκών που επικρατούν στην αγορά, τη βελτίωση της γνώσης και κυρίως την οργάνωση της παραγωγής δηλαδή την παρουσίαση και την εμπορία των προϊόντων. Εξάλλου οι Οργανώσεις αυτές βρίσκονται υπό τον έλεγχο των αρμόδιων Εθνικών Υπηρεσιών και εφόσον δεν εξυπηρετούν τους σκοπούς της αναγνώρισής τους ανακαλούνται.
Ο Υπουργός
ΣΤΕΦΑΝΟΣ ΤΖΟΥΜΑΚΑΣ")
ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κ. Κουτσόγιωργα.
Κύριοι συνάδελφοι, έχω την τιμή να ανακοινώσω στο Σώμα το δελτίο των επικαίρων ερωτήσεων της Δευτέρας 25 Μα|ου 1998.
Α. ΕΠΙΚΑΙΡΕΣ ΕΡΩΤΗΣΕΙΣ Πρώτου Κύκλου ('Αρθρο 130 παρ.4 Καν.Βουλής)
1. Η με αριθμό 1509/19.5.98 επίκαιρη ερώτηση του Βουλευτή του Πανελλήνιου Σοσιαλιστικού Κινήματος κ. Παναγιώτη Κουρουμπλή προς τον Υπουργό Εργασίας και Κοινωνικών Ασφαλίσεων, σχετικά με τη λήψη των αναγκαίων μέτρων, προκειμένου να ελεγχθεί κατά πόσο οι εργαζόμενοι στο ζύγισμα και στη φόρτωση των καπνών ασφαλίζονται από τους εργοδότες τους κλπ.
2. Η με αριθμό 1504/19.5.98 επίκαιρη ερώτηση της Βουλευτού της Νέας Δημοκρατίας κ. Παρθένας Φουντουκίδου προς τον Υπουργό Εργασίας και Κοινωνικών Ασφαλίσεων, σχετικά με τη στελέχωση του τοπικού γραφείου Απασχόλησης Εργαστικού Δυναμικού (ΟΑΕΔ) Γιαννιτσών κλπ.
3. Η με αριθμό 1521/20.5.98 επίκαιρη ερώτηση του Βουλευτή του Κομμουνιστικού Κόμματος Ελλάδας κ. Χαράλαμπου Αγγουράκη προς την Υπουργό Ανάπτυξης, σχετικά με την ελλιπή χρηματοδότηση της Επιστημονικής Βιβλιοθήκης του Εθνικού Κέντρου 'Ερευνας Φυσικών Επιστημών "Δημόκριτος", την καταβολή των συνδρομών των επιστημονικών περιοδικών κλπ.
 

Επιστροφή στην κορυφή



Σελίδα 9610 
4. Η με αριθμό 1516/20.5.98 επίκαιρη ερώτηση του Βουλευτή του Συνασπισμού της Αριστεράς και της Προόδου κ. Ευάγγελου Αποστόλου προς τον Υπουργό Πολιτισμού, σχετικά με τις προθέσεις του Υπουργείου για την ανέγερση Αρχαιολογικού Μουσείου στη Χαλκίδα.
5. Η με αριθμό 1510/20.5.98 επίκαιρη ερώτηση του Βουλευτή του Δημοκρατικού Κοινωνικού Κινήματος κ. Γεωργίου Καρατάσου προς τον Υπουργό Εθνικής Παιδείας και Θρησκευμάτων, σχετικά με την επίλυση του κτιριακού προβλήματος του 1ου Δημοτικού Σχολείου Αρτέμιδος.
Β. ΕΠΙΚΑΙΡΕΣ ΕΡΩΤΗΣΕΙΣ Δευτέρου Κύκλου ('Αρθρο 130 παρ.4 Καν.Βουλής)
1. Η με αριθμό 1497/18.5.98 επίκαιρη ερώτηση του Βουλευτή του Πανελλήνιου Σοσιαλιστικού Κινήματος κ. Κωνσταντίνου Βρεττού προς τον Υπουργό Δημόσιας Τάξης, σχετικά με τα μέτρα που προτίθεται να λάβει η Κυβέρνηση, για να αντιμετωπίσει την αύξηση της εγκληματικότητας.
2. Η με αριθμό 1503/19.5.98 επίκαιρη ερώτηση του Βουλευτή της Νέας Δημοκρατίας κ. Νικολάου Παπαφιλίππου προς τον Υπουργό Περιβάλλοντος-Χωροταξίας και Δημοσίων 'Εργων, σχετικά με τα τεχνικά προβλήματα που έχουν παρουσιαστεί στο αρδευτικό έργο της περιοχής Σερβίων Κοζάνης κλπ.
3. Η με αριθμό 1522/20.5.98 επίκαιρη ερώτηση του Βουλευτή του Κομμουνιστικού Κόμματος Ελλάδας κ. Δημητρίου Κωστόπουλου προς τον Υπουργό Υγείας και Πρόνοιας, σχετικά με τις κινητοποιήσεις των εργαζομένων στα νοσοκομεία, τη στελέχωσή τους με το απαραίτητο προσωπικό κλπ.
4. Η με αριθμό 1515/20.5.98 επίκαιρη ερώτηση της Βουλευτού του Συνασπισμού της Αριστεράς και της Προόδου κ. Στέλλας Αλφιέρη προς τον Υπουργό Δικαιοσύνης, σχετικά με τις συνθήκες κράτησης των ανηλίκων στις φυλακές κλπ.
5. Η με αριθμό 1512/20.5.98 επίκαιρη ερώτηση του Βουλευτή του Δημοκρατικού Κοινωνικού Κινήματος κ. Γεωργίου Τσαφούλια προς τον Υπουργό Πολιτισμού, σχετικά με την προστασία και αναστήλωση του θεάτρου της Αρχαίας Αιγείρας.
 

Επιστροφή στην κορυφή



Σελίδα 9611 
ΠΡΟΕΔΡΕΥΩΝ (Παναγιώτης Σγουρίδης): Εισερχόμαστε στη συζήτηση των 
ΕΠΙΚΑΙΡΩΝ ΕΡΩΤΗΣΕΩΝ
Επίκαιρες ερωτήσεις πρώτου κύκλου:
Πρώτη είναι η με αριθμό 1498/18.5.98 επίκαιρη ερώτηση του Βουλευτή του Πανελληνίου Σοσιαλιστικού Κινήματος κ. Δημητρίου Κουτσόγιωργα προς τον Υπουργό Οικονομικών, σχετικά με τις προθέσεις της Κυβέρνησης να ρυθμίσει τον τρόπο προσδιορισμού του φόρου κατόχων μεγάλης ακίνητης περιουσίας.
Η επίκαιρη ερώτηση του κυρίου συναδέλφου έχει ως εξής:
"Με την εκκαθάριση των φορολογικών δηλώσεων του 1997 για το φόρο ακίνητης περιουσίας βρέθηκαν περίπου τριακόσιοι χιλιάδες 'Ελληνες πολίτες, οι οποίοι χαρακτηρίζονται ως ιδιοκτήτες μεγάλης ακίνητης περιουσίας. Από αυτήν τη διαδικασία έχουν προκύψει τα εξής προβλήματα:
α) Πολλοί τεχνίτες έχουν χαρακτηριστεί ως κάτοχοι μεγάλης ακίνητης περιουσίας χωρίς αντικειμενικά κριτήρια και καλούνται να πληρώσουν σημαντικό ποσό φόρου, στο οποίο δεν είναι σε θέση να ανταποκριθούν με την πραγματική οικονομική τους κατάσταση.
β) Οι πολίτες που έχουν χαρακτηριστεί ως κάτοχοι μεγάλης ακίνητης περιουσίας πρέπει να προσκομίσουν εκ νέου στην εφορία πρόσθετα και λεπτομερή στοιχεία για τα ακίνητά τους, πέρα από τη δήλωση που έχουν ήδη κάνει στο έγγραφο Ε9, υποβαλλόμενοι έτσι σε μεγάλη ταλαιπωρία και ατελείωτες γραφειοκρατικές διαδικασίες.
Ερωτάται ο αρμόδιος Υπουργός Οικονομικών:
Με ποιους τρόπους η Κυβέρνηση προτίθεται
α) Να ανταποκριθεί σε περιπτώσεις, που έχουν γίνει λάθος χαρακτηρισμοί αξίας ακινήτων.
β) Να απλουστεύσει τη διαδικασία υποβολής δήλωσης φόρου μεγάλης ακίνητης περιουσίας και να απαλλάξει τους πολίτες από αδικαιολόγητη ταλαιπωρία και επισκέψεις στις ΔΟΥ".
Ο κ. Δρυς έχει το λόγο για τρία λεπτά, για να πρωτολογήσει.
ΓΕΩΡΓΙΟΣ ΔΡΥΣ (Υφυπουργός Οικονομικών): Κύριε Πρόεδρε, κύριοι συνάδελφοι, η κατοχή ακίνητης περιουσίας, αποτελεί δείκτη φοροδοτικής ικανότητας και κατά συνέπεια δείκτη της οικονομικής κατάστασης των πολιτών. Στην Ελλάδα δυστυχώς η ακίνητη περιουσία αποτελετούσε πάντοτε την αθέατη πλευρά του φορολογικού μας συστήματος. Δυο φορές στο παρελθόν έγιναν προσπάθειες να τεθεί φόρος στην ακίνητη περιουσία με τους Νόμους 11/75 και το ν. 1249/82.
Δυστυχώς όμως και στις δύο αυτές περιπτώσεις, εξαιτίας κυρίως των οργανωτικών αδυναμιών του Υπουργείου Οικονομικών, δεν κατέστη τούτο δυνατόν και τελικά καταργήθηκαν και οι δυο αυτοί Νόμοι.
Οφείλω να τονίσω ακόμη, για να το γνωρίζει το Κοινοβούλιο, ότι η πατρίδα μας είναι η μοναδική χώρα απ' όλες τις ευρωπαϊκές χώρες, η οποία δεν έχει φορολογήσει την ακίνητη περιουσία.
Με το Νόμο 2459/97 καθιερώθηκε η υποχρέωση υποβολής του γνωστού εντύπου Ε9, με το οποίο οι πολίτες δηλώνουν την ακίνητη περιουσία τους. Κατόπιν τούτων το Υπουργείο Οικονομικών για την επεξεργασία των στοιχείων και τον υπολογισμό του φόρου, οργάνωσε ένα ολοκληρωμένο σύστημα. Για να κατανοήσετε τις τεράστιες δυσκολίες που προκύπτουν σε παρόμοιες περιπτώσεις, σας αναφέρω ότι ο φόρος εισοδήματος που λειτουργεί στην Ελλάδα τα τελευταία σαράντα πέντε περίπου χρόνια, ακόμα και σήμερα παρουσιάζει προβλήματα στην εφαρμογή του. Ο φόρος στη μεγάλη ακίνητη περιουσία άρχισε να σχεδιάζεται μόλις το 1997 και είναι απολύτως λογικό να υπάρχουν προβλήματα. Οφείλω να σας πω ότι από την αρχική επεξεργασία των δηλώσεων διαπιστώσαμε πλούτο στην ακίνητη περιουσία, τον οποίο δεν αναμέναμε ούτε και εμείς. Το σύνολο των ακινήτων στην Ελλάδα, όπως το δήλωσαν οι ίδιοι οι πολίτες, ανέρχεται σε είκοσι ένα εκατομμύρια ακίνητα. Δηλαδή είναι 2,1 ακίνητα κατ' άτομο ή περίπου πέντε ακίνητα κατά οικογένεια στην Ελλάδα. 'Οταν, λοιπόν, αρχίσαμε να επεξεργαζόμαστε το σύνολο των στοιχείων αυτών των ακινήτων, έπρεπε προφανώς εμείς να προσδιορίσουμε με τα στοιχεία που διαθέτουμε την αξία των ακινήτων. Αλλά στην Ελλάδα, όπως ξέρετε, ακόμα δεν έχουμε ολοκληρώσει σε όλες τις περιοχές και ιδίως τις αγροτικές το αντικειμενικό σύστημα προσδιορισμού της αξίας όλων των ακινήτων. Επειδή δε υπάρχουν τεράστιες διαφορές μεταξύ των ιδίων ακινήτων, ακόμα και στην ίδια περιοχή όσον αφορά την αξία των, πράγματι, κύριε Κουτσόγιωργα, -και σ' αυτό συμφωνώ μαζί σας -υπήρξαν περιπτώσεις, που είτε από υπερβάλοντα ζήλο των προϊσταμένων των εφοριών είτε από άγνοια πολλές φορές και των ίδιων των ιδιοκτητών, προσδιορίστηκε αξία των ακινήτων μεγαλύτερη από την αγοραία.
Το Υπουργείο Οικονομικών, για να δώσει λύση σ' αυτές τις περιπτώσεις, έδωσε εντολή με σχετική εγκύκλιο, να μη ληφθεί υπόψη η προσδιορισθείσα αρχικώς από το Υπουργείο Οικονομικών αξία, αλλά οι ίδιοι οι πολίτες να δηλώσουν την αξία των ακινήτων τους την οποία εμείς κάναμε κατ' αρχήν αποδεκτή. Επομένως, όσον αφορά τον προσδιορισμό της αξίας, έχουμε αναθέσει στους πολίτες, εκείνοι να προσδιορίσουν την αξία των ακινήτων τους και όταν βεβαίως γίνει φορολογικός έλεγχος θα διαπιστωθεί αν υπάρχει ή όχι, σκόπιμη υποβάθμιση της αξίας του ακινήτου και φυσικά εάν προκύπτει διαφορά ο πολίτης θα πληρώσει τον πρόσθετο φόρο. 
ΠΡΟΕΔΡΕΥΩΝ (Παναγιώτης Σγουρίδης): Ο κ. Κουτσόγιωργας έχει το λόγο.
ΔΗΜΗΤΡΙΟΣ ΚΟΥΤΣΟΓΙΩΡΓΑΣ: Κύριε Πρόεδρε, κανείς δεν έχει αμφιβολία ότι η επιβολή φόρων μεγάλης ακίνητης περιουσίας και η ορθολογική χρήση του ήταν απαραίτητο να γίνει στη χώρα μας και σίγουρα θα έχει πολλά μακροπρόθεσμα οφέλη για το ελληνικό δημόσιο. Πράγματι τα ερωτήματα που έθεσα στον κύριο Υπουργό αφορούν ακριβώς τον τρόπο με τον οποίο έγινε η αξιολόγηση των ακινήτων, αλλά και η όλη διαδικασία που ακολουθείται για την υποβολή της δήλωσης του φόρους, μεγάλης ακίνητης περιουσίας από τον πολίτη. 
Στη πρώτη περίπτωση που ο Υπουργός πράγματι άρχισε να απαντά, είχαμε πολλές περιπτώσεις ειδικά στην περιφέρεια, όπου πολίτες που έχουν απλώς αγροκτήματα και τα οποία είναι εκτός οικισμών, πραγματικά δεν υπάρχει αντικειμενικός τρόπος προσδιορισμού της αξίας τους, αυτά χαρακτηρίστηκαν ως πολύ μεγάλης αξίας.
Αυτοί οι πολίτες, χωρίς να έχουν κανένα άλλο εισόδημα, πραγματικά έχουν βρεθεί σε πολύ δυσχερή θέση και είτε πρέπει να τα πουλήσουν είτε να προχωρήσουν σ'αυτήν τη διαδικασία ελπίζοντας ότι θα βρουν το δίκιο τους.
Δεύτερον, ακολουθείται μια διαδικασία που πραγματικά είναι επίπονη για τον πολίτη και εκεί θέλω να επικεντρώσω το ενδιαφέρον. Επειδή όντως ζούμε σε μια εποχή διαφορετική και δεν είμαστε στην περίοδο, που όπως είπατε, επεβλήθη για πρώτη φορά ο φόρος εισοδήματος, πριν σαράντα πέντε χρόνια, στη σημερινή εποχή οι διαδικασίες θα έπρεπε να είναι πιο φιλικές, πιο σύγχρονες για τον πολίτη.
Οι πολίτες που χαρακτηρίστηκαν ως κάτοχοι μεγάλης ακίνητης περιουσίας και πραγματικά ο αριθμός είναι πολύ μεγάλος και συνεπώς δεν αφορά λίγους μόνο κατέχοντες, θα έπρεπε τώρα εκ νέου σε πολύ μικρές προθεσμίες να υποβάλουν διαφορετικό έντυπο για κάθε τύπο ακινήτου.
Συνεπώς, θα παρακαλούσα τον κύριο Υπουργό να δει πάλι τη διαδικασία, να γίνει πιο φιλική για τον πολίτη και αυτές οι προθεσμίες οι οποίες είναι αυστηρές, να μην καταλήξουν να είναι επίπονες γι'αυτούς.
ΠΡΟΕΔΡΕΥΩΝ (Παναγιώτης Σγουρίδης): Ο Υφυπουργός κ. Δρυς έχει το λόγο.
ΓΕΩΡΓΙΟΣ ΔΡΥΣ (Υφυπουργός Οικονομικών): Κατανοώ απολύτως τις παρατηρήσεις του κυρίου συναδέλφου.
Θέλω όμως να σας γνωρίσω, κύριε συνάδελφε, ότι στην Ελλάδα δεν έχουμε ακόμα Κτηματολόγιο και κατά μείζονα λόγο, Περιουσιολόγιο. Επομένως, είναι αδύνατον να προσδιοριστεί επακριβώς η αξία των ακινήτων. Αυτό ακριβώς προσπαθούμε να κάνουμε τώρα.
 

Επιστροφή στην κορυφή



Σελίδα 9612 
Γι'αυτόν το λόγο, για να διευκολύνουμε τους πολίτες, αποφασίσαμε: Το 1997 όσοι υπέβαλαν το έντυπο Ε9 δεν θα το ξαναϋποβάλουν εφ'όσον δεν έχουν μεταβολές, ώστε να μην έχει καμία ταλαιπωρία ο πολίτης.
'Οσον αφορά τον προσδιορισμό της αξίας, σας είπα και πριν ότι εμείς εκτιμήσαμε μια αντικειμενική αξία. Αν αυτή δεν την αποδέχεται ο πολίτης, τότε προφανώς θα πρέπει να δηλώσει ο ίδιος ποια είναι η αγοραία αξία της περιουσίας του. Δεν υπάρχει άλλος τρόπος. 'Η συμφωνεί με το Υπουργείο Οικονομικών ή δηλώνει εκείνος. Εμείς, αν διαφωνήσει μαζί μας, αποδεχόμεθα εκ των προτέρων αυτό το οποίο δηλώνει ο πολίτης.
Επομένως, παίρνουμε όλα τα μέτρα, κύριε Πρόεδρε, για τη διευκόλυνση των πολιτών, για να είμαστε περισσότερο φιλικοί προς τους πολίτες οι οποίοι πράγματι αντιμετωπίζουν δυσκολίες για τον προσδιορισμό της αγοραίας ή της αντικειμενικής αξίας της ακίνητης περιουσίας τους.
ΠΡΟΕΔΡΕΥΩΝ (Παναγιώτης Σγουρίδης): Δεύτερη είναι η με αριθμό 1507/19-5-98 επίκαιρη ερώτηση του Βουλευτή της Νέας Δημοκρατίας κ. Δημητρίου Σιούφα προς τον Υπουργό Δημόσιας Τάξης, σχετικά με τις προθέσεις της Κυβέρνησης για ανασύνταξη της Ελληνικής Αγροφυλακής.
Η ερώτηση σε περίληψη, έχει ως εξής:
" Η πρόσφατη περιοδεία του Υπουργού Δημόσιας Τάξης κ. Ρωμαίου στην ελληνική περιφέρεια, ελπίζουμε να του έδωσε τη δυνατότητα να συναγάγει τα επιβαλλόμενα συμπεράσματα για την κατάσταση ανασφάλειας, κάτω από την οποία ζουν όχι μόνον οι κάτοικοι των μεγάλων πόλεων και της πρωτεύουσας, αλλά κύρια, οι πολίτες της υπαίθρου. Πρέπει επίσης, να μπόρεσε να συναγάγει συμπεράσματα για το πόση ζημιά έγινε στην ελληνική ύπαιθρο από τη διάλυση σχεδόν της Ελληνικής Αγροφυλακής, της Αγροφυλακής που προστάτευε και τη ζωή και τις περιουσίες των κατοίκων της υπαίθρου.
Σήμερα απεναντίας:
Λαθρομετανάστες τρομοκρατούν την ύπαιθρο.
Οι ρεματιές και οι χείμαρροι γέμισαν αυθαίρετα.
Επενδυτές σε αγροτικές εκμεταλλεύσεις, χωρίς αγροτική ασφάλεια προβληματίζονται κλπ.
Κατόπιν των ανωτέρω καλείται ο κύριος Υπουργός να ενημερώσει την Εθνική Αντιπροσωπεία:
1. Γιατί στα μέτρα που ανακοίνωσε η Κυβέρνηση στις 16-4-98 για την καταπολέμηση της εγκληματικότητας δεν ανέφερε ούτε λέξη για την Αγροφυλακή; Είναι σε διωγμό η Αγροφυλακή;
2. Γιατί δεν προχωρά αμέσως στην ανασύνταξη της Ελληνικής Αγροφυλακής και την ενίσχυσή της με το απαραίτητο προς τούτο υλικό υποδομής αυτοκίνητα, ασυρμάτους κλπ;
3. Γιατί δεν δημιουργείται σχολή εκπαίδευσης και επιμόρφωσης στελεχών Αγροφυλακής;
4. Γιατί δεν προχωρά στην άμεση πρόσληψη των χιλίων αγροφυλάκων που παράνομα και αντισυνταγματικά αρνούνται να προσλάβουν από το 1993, οι κυβερνήσεις του ΠΑΣΟΚ;
5. Ποια μέτρα θα λάβει ώστε οι κάτοικοι της υπαίθρου να αποβάλουν το αίσθημα ανασφάλειας που τους διακατέχει;".
O Yπουργός Δημόσιας Τάξης έχει το λόγο.
ΓΕΩΡΓΙΟΣ ΡΩΜΑΙΟΣ (Υπουργός Δημόσιας Τάξης): Κύριε Πρόεδρε, στην ερώτηση του κυρίου συναδέλφου είχα να κάνω τις εξής παρατηρήσεις. Δεν νομίζω ότι μπορεί να συσχετισθεί η Αγροφυλακή με τα προβλήματα της εγκληματικότητας που παρουσιάζονται και στην ύπαιθρο. Ουδέποτε η Αγροφυλακή είχε αρμοδιότητα να αντιμετωπίσει την οποιασδήποτε μορφής εγκληματικότητα. Είναι σαφές και γνωστό ότι η Αγροφυλακή είχε ως αρμοδιότητα τη λεγόμενη αγροτική ασφάλεια. Δεν είχε ούτε την αρμοδιότητα, αλλά ούτε και τον εξοπλισμό και την εκπαίδευση ούτε τον προορισμό για να αντιμετωπίσει αυτό που περιγράφετε ως εγκληματικότητα. Την εγκληματικότητα θα την αντιμετωπίσει η Αστυνομία. Και όπως αναφέρετε και σεις στην ερώτησή σας, η Κυβέρνηση πριν ένα μήνα ανακοίνωσε μια δέσμη μέτρων. Θεωρούμε ότι τα μέτρα αυτά είναι σημαντικά και αποτελεσματικά, ώστε πέραν απ' αυτά τα οποία έχουν ήδη ληφθεί και που έχουν σαφή αποτελέσματα, πιστεύουμε ότι θα αντιμετωπίσουμε το πρόβλημα.
'Οσον αφορά την Αγροφυλακή, γνωρίζετε ότι με την αποκέντρωση οι περιφερειακές υπηρεσίες της Αγροφυλακής έχουν υπαχθεί στη Νομαρχιακή Αυτοδιοίκηση. Το πρόβλημα, λοιπόν, μας έχει απασχολήσει και κατά τις επισκέψεις μου στους νομούς, αλλά και στο γραφείο μου έχουν έρθει πολλοί. Απ' αυτές τις επισκέψεις, αλλά και από τον προβληματισμό που έχουμε, έχουμε διαπιστώσει ότι προβλήματα που υπήρχαν στο παρελθόν και τα οποία αντιμετώπιζε η Αγροφυλακή, δεν έχουμε σε όλη την Ελλάδα στην έκταση που υπήρχαν, ώστε να θεωρούμε απαραίτητη την ανασύσταση -διότι στην πραγματικότητα η Αγροφυλακή έχει πράγματι ένα πολύ μικρό ποσοστό προσωπικού και μάλιστα σε κεντρικό επίπεδο -και υπαγωγής της όπως υπήρχε στο παρελθόν στο Υπουργείο Δημόσιας Τάξης. Υπάρχουν κάποιες περιοχές που έχουν κάποια προβλήματα. Η Κρήτη παραδείγματος χάρη έχει κάποια προβλήματα τα οποία θα μπορούσαμε να πούμε ότι είναι αρμοδιότητας της Αγροφυλακής. Δεν έχουν όμως προβλήματα όλες οι περιοχές.
Το πρόβλημα, λοιπόν, το αντιμετωπίζουμε στα πλαίσια της περιφερειακής αποκέντρωσης, στα πλαίσια των συζητήσεων με τη Νομαρχιακή Αυτοδιοίκηση και σε συνδυασμό με τη δημιουργία και της δημοτικής Αστυνομίας. Θα μου πείτε ποια σχέση έχει η δημοτική Αστυνομία με την Αγροφυλακή. Η δημοτική Αστυνομία έχει σχέση με την αντιμετώπιση πολλαπλών προβλημάτων τα οποία έχει επωμισθεί η ελληνική Αστυνομία. Και θεωρούμε ότι η συγκρότηση της δημοτικής Αστυνομίας και η εκχώρηση ορισμένων αρμοδιοτήτων μη αστυνομικού περιεχομένου, θα απαλλάξει την Αστυνομία από πολλά καθήκοντα ώστε να μπορεί να ενισχύσει ακόμη περισσότερο την ύπαιθρο. Ευχαριστώ.
ΠΡΟΕΔΡΕΥΩΝ (Παναγιώτης Σγουρίδης): Ο κ. Σιούφας έχει το λόγο.
ΔΗΜΗΤΡΙΟΣ ΣΙΟΥΦΑΣ: Κύριε Πρόεδρε, ειλικρινά λυπάμαι για τον τρόπο που αντιμετωπίζει η Κυβέρνηση και ο Υπουργός ένα τόσο μεγάλο θέμα. Δύο τινά πρέπει να συμβαίνουν. 'Η είναι ελλιπής η πληροφόρησή του ή συνεχίζει να ακολουθεί αυτήν την πετρωμένη αντίληψη και εναντιότητα των Κυβερνήσεων του ΠΑ.ΣΟ.Κ. απέναντι στους αγροφύλακες.
Κύριε Υπουργέ, και στις προφορικές μας συνεννοήσεις γι' αυτό το θέμα σας παρεκάλεσα να δείξετε κατανόηση. Ρωτήστε τους συναδέλφους που κατάγονται από την ελληνική περιφέρεια για να σας πουν ότι ο αγροφύλακας ήταν σημάδι ασφάλειας όχι μόνο για την περιοχή αλλά και για τη ζωή των πολιτών. Οι δε πληροφορίες τις οποίες έδιδε για εκληματικά ζητήματα, διότι ο ίδιος δεν είχε τέτοιες αρμοδιότητες, ήταν τόσο σημαντικές που οι πολίτες στην περιφέρεια, οι κάτοικοι των κοινοτήτων και των δήμων αισθάνονταν ασφάλεια από την παρουσία του αγροφύλακα.
'Εχετε αυτήν την άποψη και αντιλαμβάνομαι ότι δεν προτίθεστε να κάνετε κάτι ιδιαίτερο είτε για την ανασύσταση είτε για τον εκσυγχρονισμό είτε εν πάση περιπτώσει να δώσετε νέα πνοή και να ανοίξει μια νέα σελίδα για την ελληνική Αγροφυλακή. Απόδειξη ότι δεν μου απαντάτε και για τη μεγάλη εκκρεμότητα της μη πρόσληψης παρανόμως και αντισυνταγματικά των χιλίων αγροφυλάκων. Θέλω να σας δηλώσω ότι θα δώσετε στη Νέα Δημοκρατία τη δυνατότητα για ανάλογη μεταχείριση, γιατί θα είναι σύντομα κυβέρνηση, σε τυχόν εκκρεμότητες που θα αφήσετε εσείς. Θα είναι το λιγότερο το οποίο θα μπορέσουμε να κάνουμε -την ώρα που θα έπρεπε να υπάρχει πολιτική συνέχεια και μη αμφισβήτηση νομίμων ενεργειών που έγιναν από προηγούμενες κυβερνήσεις- να μην τις αποδέχεται η επόμενη κυβέρνηση.
To λέω με άλγος ψυχής, κύριε Υπουργέ, αυτό. Και θα ήθελα, πριν μου απαντήσετε τώρα, στη δευτερολογία σας να κρατήσετε μία επιφύλαξη για την αντίληψη που έχετε για την Αγροφυλακή. Κοντά σας είναι από την ελληνική περιφέρεια τρεις Υπουργοί, που μπορεί να σας δώσουν την πληροφόρηση για το πόσο σημαντικό θα ήταν σήμερα το έργο της Αγροφυλακής και πόσο θα στήριζε τις προσπάθειες καταπολέμησης 
 

Επιστροφή στην κορυφή



Σελίδα 9613 
της εγκληματικότητας η παρουσία του αγροφύλακα στην ελληνική κοινότητα.
ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε, κύριε Σιούφα.
Ορίστε, κύριε Υπουργέ, έχετε το λόγο για δύο λεπτά να δευτερολογήσετε.
ΓΕΩΡΓΙΟΣ ΡΩΜΑΙΟΣ (Υπουργός Δημόσιας Τάξης): Κύριε Πρόεδρε, δεν έχουμε τίποτα, ούτε η Κυβέρνηση ούτε εγώ προσωπικά, εναντίον της Αγροφυλακής ή των αγροφυλάκων. Μικρός ήμουν κι εγώ σε χωριό.
ΠΡΟΕΔΡΕΥΩΝ (Παναγιώτης Σγουρίδης): Εσείς είστε υπέρ της Ακτοφυλακής. 
ΓΕΩΡΓΙΟΣ ΡΩΜΑΙΟΣ (Υπουργός Δημόσιας Τάξης): Γνωρίζω, λοιπόν, την Αγροφυλακή. 'Ομως, εξακολουθώ να διαφωνώ στο ότι η Αγροφυλακή μπορεί να συμβάλει στην αντιμε- τώπιση της εγκληματικότητας, όπως εμφανίζεται σήμερα στην ύπαιθρο. Και αν πρόκειται να προσλάβουμε αγροφύλακες για να συμπληρώσουν ή να υποκαταστήσουν την αρμοδιότητα και την αποστολή της Αστυνομίας, μπορούμε να ενισχύσουμε την Αστυνομία.
Μπορεί να υπάρχουν περιοχές και περιφέρειες, που να έχουν ενδεχομένως προβλήματα, τα κλασικά προβλήματα, που δεν είναι όμως ούτε στην έκταση ούτε στην παλιά μορφή, όπως π.χ. ότι η ελιά έπεφτε στο κτήμα του άλλου ή το ζώο πήγε και έφαγε αλλού. Τα γνωρίζουμε, κύριε Σιούφα, αυτήν τη δουλειά έκανε η Αγροφυλακή.
Εάν, λοιπόν, στα πλαίσια της Νομαρχιακής Αυτοδιοίκησης, κάποια νομαρχία κρίνει ότι θα έπρεπε να τους κρατήσει, να τους ενισχύσει, αυτό είναι θέμα το οποίο, επαναλαμβάνω, είναι αρμοδιότητα της Νομαρχιακής Αυτοδιοίκησης.
Ευχαριστώ.
ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κύριο Υπουργό.
Η συζήτηση της τρίτης επίκαιρης ερώτησης μετατίθεται για το τέλος.
Τέταρτη είναι η με αριθμό 1517/20.5.98 επίκαιρη ερώτηση του Βουλευτή του Συνασπισμού της Αριστεράς και της Προόδου κ. Ευάγγελου Αποστόλου προς τους Υπουργούς Ανάπτυξης, Γεωργίας, σχετικά με τις προθέσεις της Κυβέρνησης να ιδρύσει Οργανισμό Ελέγχου Τροφίμων.
Η επίκαιρη ερώτηση σε περίληψη έχει ως εξής:
"Τις τελευταίες ημέρες δημοσιεύματα του Τύπου φέρουν τον ίδιο τον Πρωθυπουργό να πρόκειται να εισηγηθεί στο Υπουργικό Συμβούλιο τη δημιουργία Οργανισμού Ελέγχου Τροφίμων, υπό την αιγίδα του Υπουργείου Ανάπτυξης. Στον εν λόγω Οργανισμό θα ενσωματωθούν όλες οι υπηρεσίες του δημόσιου τομέα που εμπλέκονται στη διαδικασία ελέγχου των τροφίμων και που μέχρι σήμερα βρίσκονται στην αρμοδιότητα πέντε Υπουργείων, συμπεριλαμβανομένων και αυτών του Υπουργείου Γεωργίας.
Ταυτόχρονα, στην αρμόδια Επιτροπή της Βουλής, συζητείται νομοσχέδιο του Υπουργείου Γεωργίας, το οποίο εισηγείται τη σύσταση Οργανισμού Ελέγχου Τροφίμων φυτικής και ζωικής προέλευσης.
Επειδή η υπόθεση του ελέγχου των τροφίμων είναι μία ιδιαίτερα σοβαρή υπόθεση, η οποία άπτεται της δημόσιας υγείας και η μέχρι σήμερα πολυδιάσπαση των αρμόδιων φορέων αποδεικνύεται μη αποτελεσματική,
Ερωτώνται οι κύριοι Υπουργοί:
1. Η δημιουργία Οργανισμού Ελέγχου Τροφίμων υπό την αιγίδα του Υπουργείου Ανάπτυξης, έχει πραγματική βάση;
2. Αν ναι, τότε γιατί το Υπουργείο Γεωργίας συστήνει έναν ακόμα φορέα που θα διενεργεί έλεγχο, όταν έχει ήδη διαπιστωθεί ότι η πολυδιάσπαση της αρμοδιότητας ελέγχου, ουσιαστικά αναιρεί τον έλεγχο;".
Ο Υφυπουργός κ. Χρυσοχο|δης έχει το λόγο για τρία λεπτά, να πρωτολογήσει.
ΜΙΧΑΗΛ ΧΡΥΣΟΧΟΪΔΗΣ (Υφυπουργός Ανάπτυξης): Κύριε Πρόεδρε, αποτελεί κοινή ομολογία ότι ο σημερινός τρόπος άσκησης του ελέγχου των τροφίμων δεν ανταποκρίνεται στις πραγματικά αυξημένες ανάγκες της εποχής μας. 
Επιπλέον, όλο το σημερινό σύστημα χαρακτηρίζεται από αδυναμίες, που οφείλονται κυρίως στις επικαλύψεις μεταξύ συναρμοδίων Υπουργείων, σε κενά συντονισμού και προγραμματισμού και σε αντιφατικές κυρωτικές ρυθμίσεις.
Με αυτά τα δεδομένα, το Υπουργικό Συμβούλιο στην τελευταία του συνεδρίαση αποφάσισε τη σύσταση ενός ενιαίου φορέα τροφίμων.
Οι αρμοδιότητες του ενιαίου φορέα είναι οι εξής:
Η κατάρτιση και εισήγηση για λήψη νομοθετικών μέτρων. Η θέσπιση κανόνων προτύπων και προδιαγραφών ποιότητας. Η πραγματοποίηση ελέγχων και επιθεωρήσεων στους χώρους παραγωγής και επεξεγασίας, μεταποίησης, συσκευασίας, αποθήκευσης, διακίνησης και εμπορίας τροφίμων, καθώς επίσης και στους χώρους μαζικής εστίασης. Η επισήμανση παραβάσεων, περιπτώσεων νοθείας και καταλληλότητας με βάση την ισχύουσα νομοθεσία, η επιβολή κυρώσεων, οι διαδικασίες ελέγχου των γενετικά τροποποιημένων προϊόντων και η εκπροσώπηση της χώρας μας στους διεθνείς και διακρατικούς οργανισμούς, η ανταλλαγή πληροφοριών με την Κοινότητα και η ασφάλεια των τροφίμων.
Δεν συμπεριλαμβάνονται στις αρμοδιότητες του ενιαίου φορέα τα εξής:
Πρώτον, ο έλεγχος των νωπών προϊόντων φυτικής και ζωϊκής παραγωγής μέχρι να διατεθούν στην αγορά. Με άλλα λόγια δεν αποτελούν αντικείμενο του ΕΦΕΤ οι καλλιεργητικές πρακτικές που εφαρμόζει ένας αγρότης ή ο τρόπος που εκτρέφει παραδείγματος χάριν τα ζώα του ένας κτηνοτρόφος. Αυτή, είναι και η διεθνής πρακτική που ακολουθείται.
Δεύτερον, δεν αποτελεί αρμοδιότητα του ενιαίου φορέα ο εργαστηριακός έλεγχος. Και τούτο γίνεται σκόπιμα για να υπάρχει αυτός ο διαχωρισμός, για να εξασφαλιστεί η διαφάνεια και η εργαστηριακή ανεξαρτησία που απαιτείται. 
Η νομική μορφή του ενιαίου φορέα θα είναι νομικό πρόσωπο δημοσίου δικαίου που θα διοικείται από διοικητικό συμβούλιο με τη συμμετοχή όλων των εκπροσώπων συναρμοδίων Υπουργείων και φορέων που εμπλέκονται στην παραγωγή και διάθεση τροφίμων, όπως επίσης και των καταναλωτικών οργανώσεων. Εκτός της κεντρικής υπηρεσίας προβλέπεται η σύσταση περιφερειακών γραφείων που θα ελέγχουν την εφαρμογή της νομοθεσίας σε όλη την επικράτεια, σε όλες τις περιφέρειες της χώρας. Η στελέχωση θα γίνει με την απορρόφηση του μεγαλύτερου μέρους υπηρεσιών που ασκούν σήμερα αρμοδιότητες ελέγχου, όπως στον τομέα των τροφίμων.
Κύριε Πρόεδρε, την τελευταία διετία λόγω της γνωστής κρίσης της σπογγώδους εγκεφαλοπάθειας των βοοειδών και της κυκλοφορίας των μεταλλαγμένων προϊόντων, η νομοθεσία των τροφίμων και ο έλεγχος της εφαρμογής της επανεξετάζεται και συζητείται σε όλες τις χώρες της Ευρώπης.
Ο έλεγχος της ποιότητας των τροφίμων, η προστασία του καταναλωτή, η καταπολέμηση της νοθείας και μία σειρά ζητήματα που έχουν να κάνουν με την υγεία των πολιτών και την ασφάλεια των τροφίμων είναι ζητήματα προστασίας του καταναλωτή. Γι' αυτό ακριβώς το Υπουργικό Συμβούλιο αναθέτει τη βασική εποπτεία του φορέα στο Υπουργείο Ανάπτυξης, γιατί αποτελεί την ομπρέλα της προστασίας του καταναλωτή.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υφυπουργού)
Θα ήθελα λίγο χρόνο ακόμη, κύριε Πρόεδρε.
ΠΡΟΕΔΡΕΥΩΝ (Παναγιώτης Σγουρίδης): Θα τον πάρετε από τη δευτερολογία σας.
ΜΙΧΑΗΛ ΧΡΥΣΟΧΟΪΔΗΣ (Υφυπουργός Ανάπτυξης): 'Οπως προκύπτει από αυτά που προεξέθεσα, το αντικείμενο και οι αρμοδιότητες του ενιαίου φορέα ελέγχου τροφίμων έχουν να κάνουν με τον έλεγχο των λεγόμενων υποχρεωτικών διαδικασιών, δηλαδή τη διασφάλιση των ελάχιστων κριτηρίων που πρέπει να πληρούν τα τρόφιμα για να διακινούνται στην αγορά.
Υπάρχουν όμως, κύριε Αποστόλου, όπως εσείς πολύ καλά ξέρετε γιατί ασχολείστε αρκετά και συστηματικά με την προστασία του καταναλωτή, και οι προαιρετικές διαδικασίες 
 

Επιστροφή στην κορυφή



Σελίδα 9614 
παραγωγής. Οι διαδικασίες παραγωγής βιολογικών προϊόντων ή προϊόντων ονομασίας προέλευσης για παράδειγμα. 
Οι παραγωγικές λοιπόν πρακτικές, η πιστοποίηση των προϊόντων, η προβολή τους προς τους ενδιαφερόμενους, αποτελούν βασικό αντικείμενο και αρμοδιότητα του Υπουργείου Γεωργίας και το βασικό αντικείμενο που διαπραγματεύεται το τελευταίο νομοσχέδιο του Υπουργείου Γεωργίας. Συνεπώς, αναφερόμαστε σε δύο διαφορετικά αντικείμενα. 
Ευχαριστώ, κύριε Πρόεδρε.
ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε, κύριε Χρυσοχοϊδη.
Ο κ. Αποστόλου έχει το λόγο για δύο λεπτά για να αναπτύξει την επίκαιρη ερώτησή του.
ΕΥΑΓΓΕΛΟΣ ΑΠΟΣΤΟΛΟΥ: Κύριε Υπουργέ, κάπου τα μπερδεύουμε. Ειλικρινά σας ομολογώ, η εντύπωση που μου έμεινε από αυτά που είπατε είναι ότι όχι μόνο δεν θα διορθώσουμε μία κατάσταση η οποία, όπως πράγματι είπατε, έχει πρόβλημα, αλλά θα μπερδευτούμε περισσότερο. Και ειλικρινά, κύριε Υπουργέ, δεν μπορώ να καταλάβω πώς την ώρα που συζητάει το Υπουργικό Συμβούλιο για ενιαίο φορέα την ίδια ώρα η Διαρκής Επιτροπή Παραγωγής και Εμπορίου ψηφίζει τη σύσταση Οργανισμού Πιστοποίησης και Ελέγχου Τροφίμων. Εγώ θα σας πω ξεκάθαρα την άποψή μου.
Κύριε Υπουργέ, το συγκεκριμένο θέμα που είναι πολύ βασικό -το θέμα των τροφίμων- έχει μετατραπεί σε πεδίο αναμέτρησης αναστημάτων πολιτικών και εξυπηρέτησης πολιτικών σκοπιμοτήτων. Σας το λέω αυτό ευθέως, γιατί δεν μπορώ να φανταστώ εγώ το Υπουργείο Γεωργίας να μοιράζει τους στόχους του για το 1998, να λέει για Οργανισμό Τροφίμων, για Υπουργείο Γεωργίας και Τροφίμων, όπως συμβαίνει σε όλο τον κόσμο και να έρχεστε εσείς σήμερα, να έρχεται ο κ. Κοσμίδης, ο οποίος ήταν εκείνος που πληροφόρησε πρώτος τον ελληνικό λαό μ' ένα άρθρο του στο "ΒΗΜΑ" για την προστασία του καταναλωτή και να συνδέει -επειδή τα θέματα προστασίας του καταναλωτή είναι αρμοδιότητα δική σας- το συγκεκριμένο θέμα με το Υπουργείο Ανάπτυξης.
Κύριε Υπουργέ, δεν είναι δυνατόν να συμφωνήσουμε εμείς. Γιατί δεν μπορούμε να φανταστούμε ότι θα αποκοπεί η παραγωγική διαδικασία από τον τελικό έλεγχο. Πουθενά στον κόσμο δεν συμβαίνει αυτό. Τα γεωργικά προϊόντα παρακολουθούνται από ενιαίο φορέα μέχρι τη στιγμή που φθάνουν στον καταναλωτή.
Εσείς αναφερθήκατε προηγουμένως ειδικά για προϊόντα βιολογικά. Μιλάμε για διεργασίες οι οποίες θα είναι πολύ σημαντικές για το αύριο. Για παράδειγμα ξέρετε ότι σήμερα τα μετελαγμένα τρόφιμα είναι αντικείμενα του Υ.ΠΕ.ΧΩ.ΔΕ., γιατί -λέει- το Υ.ΠΕ.ΧΩ.ΔΕ. ασχολείται με το περιβάλλον; Καταλαβαίνετε δηλαδή τι διαδικασίες υπάρχουν. Είναι πολύ σοβαρά αυτά τα θέματα.
Εκτός αυτού το Υπουργείο Γεωργίας, όπως και να το κάνουμε, κύριε Υπουργέ, πρέπει να έχει τον έλεγχο αυτού του ενιαίου φορέα. Γιατί είναι συνδεδεμένη όλη η παραγωγή μέχρι την κατανάλωση.
ΠΡΟΕΔΡΕΥΩΝ (Παναγιώτης Σγουρίδης): Ο Υφυπουργός Ανάπτυξης κ. Μιχαήλ Χρυσοχοϊδης έχει το λόγο.
ΜΙΧΑΗΛ ΧΡΥΣΟΧΟΪΔΗΣ (Υφυπουργός Ανάπτυξης): Νομίζω ότι υπάρχει μια σύγχυση και θα πρέπει να την ξεδιαλύνουμε.
Το νομοσχέδιο, όπως και εσείς είπατε, αφορά την πιστοποίηση. Πιστοποίηση, κύριοι συνάδελφοι, κάνουν και άλλα Υπουργεία, όπως ξέρετε. Πιστοποίηση, για παράδειγμα, κάνει η Γενική Γραμματεία Βιομηχανίας. Και η πιστοποίηση έχει να κάνει και με την ανταγωνιστικότητα των προϊόντων, την ποιότητά τους, την επωνυμία τους, την αύξηση των εξαγωγών. Είναι, δηλαδή, ζητήματα που έχουν να κάνουν βασικά με την ταυτότητα των προϊόντων. Αυτά είναι τα ζητήματα πιστοποίησης. Και είναι αρμοδιότητα εκάστου Υπουργείου, είτε είναι το Γεωργίας, για τα τρόφιμα, τα νωπά προϊόντα είτε το Υπουργείο Ανάπτυξης, η Γενική Γραμματεία Βιομηχανίας για τα βιομηχανικά προϊόντα, για τα διαρκή αγαθά. Συνεπώς, είναι δύο ξεχωριστά πράγματα και δεν υπάρχει απολύτως καμιά σύγχυση.
Αυτό ακριβώς το οποίο εντοπίσατε, ότι τα μεταλλαγμένα τρόφιμα είναι αρμοδιότητα του Υ.ΠΕ.ΧΩ.ΔΕ. είναι ένα πρόβλημα. Γι'αυτό ακριβώς και μια σειρά από χιλιάδες αρμοδιότητες, που είναι διεσπαρμένες από εδώ και από εκεί, έχουμε σαν στόχο, με τη δημιουργία του φορέα, να ενταχθούν σε αυτόν τον ενιαίο φορέα, προκειμένου να υπάρξει μια συνολική και καθολική αντιμετώπιση. 
Επαναλαμβάνω, ότι η άποψη που κυριαρχεί αυτήν τη στιγμή σε όλη την Ευρώπη είναι ότι η καταπολέμηση της νοθείας και όλων των τροφίμων είναι βασικό θέμα -και αυτό είναι αυτονόητο- για την προστασία της υγείας του πολίτη και της προστασίας του καταναλωτή. Ευχαριστώ.
ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κ. Χρυσοχο|δη.
Πέμπτη επίκαιρη ερώτηση είναι η με αριθμό 1511/20.5.98 του Βουλευτή του Δημοκρατικού Κοινωνικού Κινήματος κ. Γεωργίου Ρόκου προς τον Υπουργό Εργασίας και Κοινωνικών Ασφαλίσεων, σχετικά με τις προθέσεις της Κυβέρνησης να ρυθμίσει νομοθετικά τον τρόπο προσδιορισμού των εισφορών υπέρ του Ιδρύματος Κοινωνικών Ασφαλίσεων (Ι.Κ.Α.), για τις κατασκευές των σπιτιών κλπ.
Η επίκαιρη ερώτηση του κυρίου συναδέλφου έχει ως εξής:
"Διαμαρτύρονται έντονα οι κάτοικοι Κιλκίς, Κουφαλίων, Προχώματος, Ακροποταμιάς, Ελεούσας, Χαλκηδόνας και άλλων οικισμών της Θεσσαλονίκης για τον καταλογισμό σε βάρος τους παράλογων, αναδρομικά μάλιστα, εισφορών υπέρ του Ιδρύματος Κοινωνικών Ασφαλίσεων.
Οι εισφορές αυτές προϋπολογίζονται με υψηλούς συντελεστές, πριν την έναρξη των εργασιών στην οικοδομή, χωρίς να λαμβάνονται υπόψη τα πραγματικά στοιχεία μετά την αποπεράτωσή της.
Το 'Ιδρυμα στέλνει ειδοποιητήρια με παράλογες απαιτήσεις σε νοικοκυραίους, τους οποίους μάλιστα απειλεί με κατάσχεση του σπιτιού τους, που με ιδρώτα έκτισαν.
Ερωτάται ο κύριος Υπουργός, αν σκέπτεται να αντιμετωπίσει νομοθετικά μια αδικία, που ταλαιπωρεί ιδιοκτήτες μικρών σπιτιών σε όλη τη χώρα, αφού λάβει υπόψη του τις απόψεις των κατασκεαυστών, του Τεχνικού Επιμελητηρίου και φυσικά, την εξέλιξη της τεχνολογίας, που οπωσδήποτε συντελεί στη μείωση του αριθμού των ημερομισθίων, που απαιτούνται για την κατασκευή ενός σπιτιού".
Ο Υφυπουργός Εργασίας και Κοινωνικών Ασφαλίσεων, κ. Νικόλαος Φαρμάκης έχει το λόγο για τρία λεπτά για να πρωτολογήσει.
ΝΙΚΟΛΑΟΣ ΦΑΡΜΑΚΗΣ (Υφυπουργός Εργασίας και Κοινωνικών Ασφαλίσεων): Κύριε Πρόεδρε, το θέμα έχει έρθει κατ'επανάληψη στη Βουλή από τους συναδέλφους Βουλευτές. 'Εχει έρθει με τη μορφή γραπτών ερωτήσεων και αναφορών και με τη μορφή επικαίρων ερωτήσεων.
Συζητήθηκε ακόμα και στα πλαίσια μιας γενικότερης επερώτησης που αφορούσε το χώρο των κοινωνικών ασφαλίσεων.
Είναι γνωστό σε όλους μας ότι από την 1.1.93 η εργατική δαπάνη στα οικοδομοτεχνικά έργα προσδιορίζεται με βάση έναν αντικειμενικό τρόπο έναν τεκμαρτό τρόπο.
Είναι γνωστό επίσης ότι έκτοτε από την πλευρά των κατασκευαστών υπάρχουν αντιδράσεις ότι αυτός ο τρόπος δεν είναι δίκαιος και πολλοί απαιτούν την επιστροφή στον παλαιότερο τρόπο, ο οποίος εγίνετο με βάση τον προϋπολογισμό ενός έργου, όπως αυτός επροτείνετο από τους κατασκευαστές, που πάντοτε βέβαια ήταν υποτιμολογημένος.
Επίσης πρέπει να αναγνωρίσουμε ότι στην εφαρμογή αυτού του νέου συστήματος, υπήρξαν αδυναμίες. Πολλές από αυτές ήρθησαν τον Απρίλιο του 1997 με τροποποίηση της σχετικής υπουργικής απόφασης η οποία εξήρεσε από το γενικό συντελεστή τα ειδικά κτίρια και ορισμένες ειδικές εργασίες μιας οικοδομής, όπου δεν έπρεπε να υπολογίζεται η τεκμαρτή δαπάνη κατά γενικό και ενιαίο τρόπο.
Παραμένει το πρόβλημα πάντοτε του ύψους του γενικού συντελεστή. Τα προβλήματα που δημιουργήθηκαν τελευταία και στα οποία αναφέρεται κυρίως ο συνάδελφος κ. Ρόκος, 
 

Επιστροφή στην κορυφή



Σελίδα 9615 
δημιουργήθηκαν το τελευταίο εξάμηνο και οφείλονται στην ένταση των ελέγχων από την πλευρά του ΙΚΑ και στην προσπάθειά του να κλείσει εκκρεμείς υποθέσεις του παρελθόντος, ώστε να μην παραγραφούν οφειλόμενα με την παρέλευση της δεκαετίας.
Είναι περίεργο ότι αυτό το πρόβλημα από περιοχή σε περιοχή της χώρας μας ποικίλει. Και θα έλεγα ότι ποικίλει ανάλογα με το πώς συμπεριφέρθηκαν σε κάποιες περιοχές οι ίδιοι οι πολίτες, αλλά και οι υπηρεσίες του ΙΚΑ. Εάν έδρασαν, εάν επενέβησαν στο χρόνο που έπρεπε, εάν επενέβησαν αποτελεσματικά ή όχι. Σε κάποιες περιοχές το πρόβλημα είναι εντονότερο και κάπου είναι και καθολικό. Δεν θέλω να προσδιορίσω τις συγκεκριμένες περιοχές που μου είναι γνωστές. 
'Ομως θέλω να πω στον κύριο συνάδελφο, ότι εκτός περιπτώσεων λαθών που μπορούν να αναγνωριστούν και να δικαιωθούν οι προσφεύγοντες στις Τοπικές Διοικητικές Επιτροπές, όπως τους δίνεται η δυνατότητα, δεν υπάρχουν αναδρομικές εισφορές ή προσαυξήσεις και δεν υπάρχουν και αυξημένες εισφορές.
Οι προσαυξήσεις του ΙΚΑ προσδιορίζονται ποιες είναι και είναι στο ίδιο ποσοστό για όλους και προ του 1992 και μετά. Αλλά αφού προσδιορίζονται κατά διαφορετικό τρόπο τα οφειλόμενα- δηλαδή το βασικό κεφάλαιο, η κύρια οφειλή είναι μεγαλύτερη- είναι φυσικό και οι προσαυξήσεις να είναι μεγαλύτερες. Κυρίως όμως, προέρχονται από το γεγονός ότι κάποιοι ...
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υφυπουργού)
Θα σταματήσω εδώ, κύριε Πρόεδρε, αφού ολοκληρώσω την πρότασή μου.
Κυρίως όμως, οφείλονται στο γεγονός ότι παρέλειψαν οι κύριοι του έργου, οι κατασκευαστές ή οι ιδιοκτήτες των οικοπέδων, να δηλώσουν μέχρι 31.12.92 την περαίωση των εργασιών μιας οικοδομής ή την περαίωση μιας φάσεως εργασιών μιας οικοδομής και να υποβάλουν στο τοπικό ΙΚΑ τις μισθολογικές καταστάσεις. Και έτσι δεν γνωρίζει το 'Ιδρυμα πότε πράγματι τελείωσε μία οικοδομή αφού κάνει έλεγχο το 1995 ή το 1996. Υπάρχει πράγματι ένα πρόβλημα στο οποίο θα αναφερθώ στη δευτερολογία μου.
ΠΡΟΕΔΡΕΥΩΝ (Παναγιώτης Σγουρίδης): Ο κ. Ρόκος έχει το λόγο για δύο λεπτά για να αναπτύξει την επίκαιρη ερώτησή του.
ΓΕΩΡΓΙΟΣ ΡΟΚΟΣ: Κύριε Πρόεδρε, ο κύριος Υπουργός έμμεσα δέχθηκε ότι υπάρχει το πρόβλημα όταν γεωγραφικά καθορίζεται από περιοχή σε περιοχή με τη διαφορετικότητά του. Αυτό βεβαίως δεν οφείλεται στους πολίτες, γιατί δεν υπάρχουν πολίτες άλλης νοημοσύνης σε μία περιοχή και άλλης σε άλλη. Οφείλεται οπωσδήποτε στις υπηρεσίες και αυτό πρέπει κάποια στιγμή να το αναγνωρίσετε και εσείς, γιατί ο Υπουργός το έχει αναγνωρίσει.
'Οταν η συντονιστική επιτροπή της περιοχής που σας ανέφερα εγώ επισκέφθηκε στις 29.1.1998 τον κύριο Υπουργό, παραδέχθηκε ότι υπάρχει πρόβλημα, παραδέχθηκε ότι υπάρχει κενό και υποσχέθηκε ότι εντός δύο ή τριών εβδομάδων θα το λύσει με νομοθετική ρύθμιση. Παρέμεινε μετά και συζήτησε, εφ'όσον αποχώρησε η επιτροπή, και με τον κ. Γερανίδη, ο οποίος παραβρέθηκε εκεί σαν Υπουργός και Βουλευτής της περιοχής και σε γενόμενη συγκέντρωση στο Δήμο Κουφαλίων, όπου παραβρέθηκα και εγώ και άλλοι συνάδελφοι, ο κ. Γερανίδης επιβεβαίωνε αυτό που πράγματι είχε πει ευθέως ο κύριος Υπουργός, ότι πράγματι θα παρέμβει.
Και μάλιστα προέτρεψε τους υπόχρεους να μην καταβάλουν τις υποχρεώσεις προς το ΙΚΑ, διότι σε δέκα ημέρες θα τακτοποιηθεί. Αυτό έκανε πολλούς πράγματι να μην προχωρήσουν σε πληρωμές ή σε ρυθμίσεις με αποτέλεσμα σήμερα να έχουν το κυνηγητό από το ΙΚΑ, το οποίο αναζητάει επίμονα και ιδιαίτερα με την απειλή των κατασχέσεων, να πάρει πίσω τα χρήματά του. 
Το περιεχόμενο της αδικίας είναι γνωστό. Και η πρόταση που σας έχουν κάνει οι φορείς, είναι γνωστή. Και σας λένε πως εφόσον υπάρχει ολιγωρία και λάθος για το οποίο δεν ευθύνονται οι πολίτες, αλλά οι υπηρεσίες, μπορείτε με νομοθετική ρύθμιση -και υπάρχει δική τους πρόταση, που σας την έχουν στείλει- να πείτε "για οικοδομές που ξεκίνησαν πριν από το 1992, από ιδιοκτήτες κατασκευαστές και οικονομικά φαίνεται να έχουν πληρώσει σύμφωνα με τις τότε απαιτήσεις του ΙΚΑ, εφόσον το ΙΚΑ δεν έχει βεβαιωμένη άλλη απαίτηση όλο αυτόν τον καιρό, να θεωρείται ειλικρινής και υπεύθυνη η δήλωση του κατασκευαστή για το χρόνο περάτωσης του έργου και ο φάκελος να μπαίνει στο αρχείο".
'Ετσι θα μπορέσει κάποια στιγμή να λυθεί το θέμα, διαφορετικά δεν πρόκειται να τελειώσει το κατασκευαστικό πρόγραμμα στην Ελλάδα. Μου φαίνεται ότι δεν θέλετε να το λύσετε, γιατί από το 1989 έχετε αρχίσει τον ψευτοεκσυγχρονισμό σας, τότε που δεκαπλασιάσατε την άδεια επί Λιάσκα και τότε που το 1993 επιβάλατε ίδιες εισφορές ΙΚΑ στο χωριό της υπαίθρου, αλλά και στην πολυκατοικία της πόλης.
ΝΙΚΟΛΑΟΣ ΦΑΡΜΑΚΗΣ (Υφυπουργός Εργασίας και Κοινωνικών Ασφαλίσεων): Ο Λιάσκας υπήρξε Υπουργός του ΠΑ.ΣΟ.Κ.;
ΓΕΩΡΓΙΟΣ ΡΟΚΟΣ: Και έχετε υπό το ίδιο καθεστώς ελέγχου και τους εργολάβους κατασκευαστές και τους ιδιοκτήτες κατασκευαστές στη μικρή περιφέρεια της υπαίθρου.
ΠΡΟΕΔΡΕΥΩΝ (Παναγιώτης Σγουρίδης): Ο κύριος Υφυπουργός έχει το λόγο για δύο λεπτά για να δευτερολογήσει.
ΝΙΚΟΛΑΟΣ ΦΑΡΜΑΚΗΣ (Υφυπουργός Εργασίας και Κοινωνικών Ασφαλίσεων): Επανέρχομαι για να επαναλάβω στον κύριο συνάδελφο ότι πράγματι υπάρχουν ανοικτά θέματα, τα οποία μελετούμε στο Υπουργείο και θα είναι στο πρώτο ασφαλιστικό νομοσχέδιο που θα έλθει στη Βουλή.
Αναφέρθηκε σε μία συνάντηση του κυρίου Υπουργού με μία συντονιστική επιτροπή. Ο κύριος Υπουργός δέχθηκε ότι πράγματι υπάρχει πρόβλημα -αυτό που κάνω και εγώ σήμερα ως αρμόδιος Υφυπουργός- αλλά δεν δήλωσε ποτέ ότι θα λύσει το πρόβλημα σε δύο-τρεις εβδομάδες. Και αυτό το αντιλαμβάνετε ο κύριος συνάδελφος. Δεν μπορούσε να το κάνει, αφού επρόκειτο να έρθουμε στη Βουλή.
Εκείνο για το οποίο τότε δεσμεύθηκε ο κύριος Υπουργός και έγινε, ήταν να συστήσει τις υπηρεσίες του ΙΚΑ, να άρουν τις αναγκαστικές πράξεις, ώστε να δοθεί η δυνατότητα να έλθουμε στη Βουλή -γιατί δεν μπορούμε να ερχόμαστε κάθε μέρα με τροπολογίες- και να λύσουμε οριστικά το θέμα.
Δεν μπορώ να σχολιάσω τα αναφερόμενα από τον κύριο συνάδελφο, για δηλώσεις συναδέλφου σε κάποια συνέλευση των κατοίκων της περιοχής που είχαν πρόβλημα. 
Υποθέτω ότι περισσότερο υπεύθυνο είναι αυτό που λέει το αρμόδιο Υπουργείο. 'Οπως δεν μπορώ να δεχθώ ότι μία υπεύθυνη δήλωση ενός κατασκευαστή μπορεί να προσδιορίσει το χρόνο περάτωσης των εργασιών σε μία οικοδομή. Διότι μια οικοδομή μπορεί να αρχίσει να κτίζεται σήμερα και να τελειώσει σε δέκα χρόνια. Μπορεί βέβαια να τελειώσει και σε ενάμιση ή ένα χρόνο. Αλλά, αν αφήναμε στους κατασκευαστές να πούνε στο ΙΚΑ πότε τελείωσαν την οικοδομή τους, και οι οικοδομές που άρχισαν χθες θα είχαν τελειώσει σίγουρα με την υπεύθυνη δήλωσή τους πριν τις 31.12.1992! 'Οσο και αν φαίνεται αυτό παράδοξο. Αυτό θα έλεγαν οι κατασκευαστές.
ΓΕΩΡΓΙΟΣ ΡΟΚΟΣ: Μιλάμε για τους ιδιοκτήτες κατασκευαστές. Δεν έχετε πολιτική βούληση.
ΝΙΚΟΛΑΟΣ ΦΑΡΜΑΚΗΣ (Υφυπουργός Εργασίας και Κοινωνικών Ασφαλίσεων): Παρακαλώ! Υπάρχει θέμα γενικού συντελεστή που το συζητούμε και συναρτάται με την επέκταση αυτού του τεκμαρτού τρόπου και στα οικοδομικοτεχνικά έργα του δημοσίου. Και βέβαια έχουμε πει ότι αναστέλλονται οι αναγκαστικές πράξεις κατασχέσεων. 'Εχουμε δηλώσει, επίσης, ότι όπου αποδεικνύεται ολιγωρία του ΙΚΑ, δεν θα υπάρχουν προσαυξήσεις. 'Οταν δηλαδή κάποιος πολίτης προσήλθε και έκανε τη δήλωσή του ότι τελείωσαν οι εργασίες της οικοδομής του και άργησε για δύο-τρία χρόνια να προσέλθει το ΙΚΑ για έλεγχο, από την ώρα που κατετέθη η δήλωση δεν θα υπάρχουν προσαυξήσεις. Αλλα δεν είναι δυνατόν το μέτρο να είναι τέτοιο, όπως προτείνετε, που να απαλλάσσει όλους από τις 
 

Επιστροφή στην κορυφή



Σελίδα 9616 
οφειλές και ο προσδιορισμός να γίνει με προ τις 31.12.92 καθεστώς. Εκκρεμότητα υπάρχει και η νομοθετική ρύθμιση θα έρθει σύντομα στη Βουλή. Θα έχουμε τη δυνατότητα τότε, κύριε συνάδελφε, να τη συζητήσουμε και να πείτε τις απόψεις σας.
ΠΡΟΕΔΡΕΥΩΝ (Παναγιώτης Σγουρίδης): Εισερχόμαστε στις επίκαιρες ερωτήσεις δευτέρου κύκλου:
Η πρώτη με αριθμό 1514/20.5.98 επίκαιρη ερώτηση του Βουλευτή του Πανελλήνιου Σοσιαλιστικού Κινήματος κ. Ιωάννη Ζαφειρόπουλου, προς τον Υπουργό Περιβάλλοντος, Χωροταξίας και Δημοσίων 'Εργων σχετικά με τη λήψη μέτρων εκτέλεσης του έργου: "Παράκαμψη Αρχαίας Ολυμπίας" έγκριση του Σχεδίου Πόλης της Αρχαίας Ολυμπίας κλπ. διαγράφεται λόγω κωλύματος του Υπουργού.
Δεύτερη είναι η με αριθμό 1499/18.5.98 επίκαιρη ερώτηση του Βουλευτή της Νέας Δημοκρατίας κ. Θεοφάνη Δημοσχάκη προς τους Υπουργούς Περιβάλλοντος, Χωροταξίας και Δημοσίων 'Εργων, Γεωργίας σχετικά με τη λήψη μέτρων εκτέλεσης αντιπλημμυρικών έργων στο Νομό 'Εβρου, καταβολή αποζημιώσεων στους πληγέντες αγρότες κλπ.
Η επίκαιρη ερώτηση σε περίληψη έχει ως εξής:
"Στον ακριτικό Νομό 'Εβρου και στους κατοίκους που προκαλούν θλίψη, πικρία, απογοήτευση με τα όσα συμβαίνουν με τις τελευταίες πλημμύρες και καταστροφές.
Από το 1961 είχε να πλημμυρίσει ο νομός μας σε εποχές άνοιξης και καλοκαιριού και μάλιστα από συνηθισμένη ανοιξιάτικη νεροποντή. 'Ηδη καταστράφησαν εβδομήντα χιλιάδες έως ογδόντα χιλιάδες στρέμματα καλλιεργήσιμης γης, των δε ζημιών ανερχομένων σε δυόμισι δισεκατομμύρια (2.500.000.000) δραχμές με τρία δισεκατομμύρια (3.000.000.000) δραχμές.
Επειδή επανειλημμένως οχλήθηκαν οι συναρμόδιοι Υπουργοί και έδωσαν υποσχέσεις ότι θα δώσουν δισεκατομμύρια, δεν βρέθηκαν το κρίσιμο διάστημα Μαρτίου-Απριλίου ούτε τριάντα πέντε δισεκατομμύρια (35.000.000.000) δραχμές για να βελτιώσουν προσωρινά τα αναχώματα και να αποφευχθούν οι καταστροφές.
Επειδή ο λαός του 'Εβρου κουράστηκε με τις υποσχεσιολογίες, αοριστολογίες και τις μεγαλοστομίες των κυβερνητικών και νομαρχιακών παραγόντων.
Δια τούτο ερωτώνται οι κύριοι Υπουργοί:
Τι θα γίνουν με τα αναχώματα του 'Εβρου; Θα χρηματοδοτήσουν όλα τα αντιπλημμυρικά έργα του νομού;
Θα αποζημιωθούν πλήρως οι πληγέντες αγρότες του Νομού 'Εβρου από τις πλημμύρες;"
Ο Υφυπουργός Γεωργίας κ. Σωτηρλής έχει το λόγο.
ΔΗΜΗΤΡΙΟΣ ΣΩΤΗΡΛΗΣ (Υφυπουργός Γεωργίας): Κύριε Πρόεδρε, δανείζομαι τις λέξεις που χρησιμοποιεί στην ερώτησή του ο κύριος συνάδελφος "θλίψη, πικρία και απογοήτευση διακατέχει τους κατοίκους της περιοχής" για να πω πως θα πρέπει όλους να μας διακατέχει θλίψη και απογοήτευση, διότι από παραλείψεις και ενέργειες υπηρεσιών της πολιτείας εδώ και αρκετά χρόνια, έχει υποθηκευθεί το μέλλον πολλών περιοχών και ο Νομός 'Εβρου είναι ένα από τα θύματα γιατί και τα ρέματα και η οικοπεδοποίηση των χειμάρρων και οι παντός τύπου παρανομίες που έγιναν και σε εκείνη την περιοχή, όπως και στην Αθήνα και στην Ιταλία και άλλες περιοχές πληρώνονται με εκατοντάδες θύματα και οικονομικές καταστροφές. Μην ξεχνάμε ότι η φύση αργά ή γρήγορα εκδικείται όταν τη μεταχειριζόμαστε κατ' αυτόν τον τρόπο.
Πράγματι οι πλημμύρες στο Νομό 'Εβρου ήταν πρωτοφανείς και μάλιστα πολύ χειρότερες απ' αυτές του 1961. Βέβαια το θέμα είναι σημαντικό και δεν μπορεί να εξαντληθεί μέσα σε ένα χρονικό διάστημα δύο λεπτών. 'Ομως, η πρώτη απόφαση της Κυβέρνησης είναι να προχωρήσει σε συνολική διαχειριστική μελέτη που να καθορίζει τις όποιες παρεμβάσεις σχεδιασμένα και σήμερα και στο μέλλον. Σε αυτήν την κατεύθυνση έχουν δοθεί ογδόντα εκατομμύρια (80.000.000) δραχμές ώστε η μελέτη να ολοκληρωθεί άμεσα. Επίσης έγιναν οι προσωρινές αποκαταστάσεις από την πρώτη νεροποντή και δόθηκαν σαράντα πέντε εκατομμύρια (45.000.000) για επείγουσες προστατευτικές εργασίες αλλά ήλθε η δεύτερη νεροποντή και σάρωσε τις πρώτες παρεμβάσεις. Γι' αυτό, λοιπόν, πάρθηκε απόφαση να πάμε σε ουσιαστικά αντιπλημμυρικά έργα προϋπολογισμού τριακοσίων πενήντα εκατομμυρίων (350.000.000) δραχμών που θα γίνουν μέσα στο 1998. Δεύτερο, στις ΣΑΕ 072. από το Υ.ΠΕ.ΧΩ.Δ.Ε. έχει εγγραφεί έργο με τίτλο "Αντιπλημμυρικά ποταμών 'Εβρου-Ριζοπόταμου-'Αρδα-παραποτάμων κλπ." με πίστωση ένα δισεκατομμύριο (1.000.000.000) δραχμές και μια σειρά απ' αυτά τα έργα βρίσκονται σε εξέλιξη, έτσι ώστε το μεγαλύτερο μέρος να μπορέσει να ανατεθεί και εκτελεσθεί μέσα στους θερινούς μήνες του '98. Είναι γνωστό ότι η περιοχή έχει τεράστια προβλήματα και προβλέπεται εκτός των άλλων μέσα από το ΙΝΤΕΡΕG να εκτελεστούν μέσα στο 1998 έργα διευθέτησης του Ερυθροποτάμου στην ελληνοβουλγαρική μεθόριο προϋπολογισμού τριακοσίων εκατομμυρίων (300.000.000) δραχμών.
'Οσο για το αγροτικό κομμάτι είναι φυσικό ότι οι υπηρεσίες των ΕΛΓΑ δεν είναι δυνατόν τώρα, που η περιοχή είναι κατακλυσμένη με νερά να κάνουν την αποτίμηση ζημιών.
'Ετσι λοιπόν, συνεργείο του ΕΛΓΑ, με εντολή του Υπουργείου Γεωργίας, έχει κινητοποιηθεί, βρίσκεται στην Αλεξανδρούπολη και μόλις τα νερά αποτραβηχτούν από την περιοχή θα κάνει τις εκτιμήσεις σε πενήντα με εξήντα χιλιάδες στρέμματα καλλιεργημένα με βαμβάκι, σιτηρά, σακχαρότευτλα, ηλίανθο και αραβόσιτο, που έχουν κατακλησθεί από νερά, έτσι ώστε να προχωρήσουμε με γοργούς ρυθμούς στην ανάρτηση των πινάκων εκτίμησης για να δοθούν οι αποζημιώσεις στους παραγωγούς του Νομού 'Εβρου.
ΠΡΟΕΔΡΕΥΩΝ (Παναγιώτης Σγουρίδης): Ο κ. Δημοσχάκης έχει το λόγο για δύο λεπτά, για να αναπτύξει την επίκαιρη ερώτηση.
ΘΕΟΦΑΝΗΣ ΔΗΜΟΣΧΑΚΗΣ: Κύριε Πρόεδρε, περίμενα τον επαϊοντα Υπουργό ΠΕ.ΧΩ.Δ.Ε να έρθει εδώ για να πει αυτά τα οποία έπρεπε να πει.
Ο κύριος Υπουργός ΠΕ.ΧΩ.Δ.Ε ενοχλήθηκε από εμένα και το Δεκέμβριο και τον Απρίλιο μήνα για να κάνει παρεμβατικές, πρόχειρες έστω, χρηματοδοτήσεις εκείνης της περιοχής, διότι απαιτούντο τριάντα πέντε εκατομμύρια (35.000.000) δραχμές για να γίνουν επουλώσεις του αναχώματος στη Μάνη, στο Πύθο και στα Λάβαρα. Αντ' αυτών δεν έδωσε τίποτα, αλλά ούτε και η Νομαρχιακή Αυτοδιοίκηση. Οι κοινότητες οι οποίες επλήγησαν τα επισήμαναν αυτά επανειλημμένως.
'Εκανα ερωτήσεις και το Δεκέμβριο και το Φεβρουάριο. Απαντά ο κύριος Υπουργός ΠΕ.ΧΩ.Δ.Ε στο μεταξύ και μέσα στα όρια των εγκεκριμένων πιστώσεων δίνονται ποσά για άμεσες παρεμβάσεις και επείγουσες ανάγκες. Αν αυτή δεν ήταν επείγουσα ανάγκη, τότε ποια ήταν; Η νεροποντή δεν ήταν πλημμύρα, θεομηνία, κύριε Υπουργέ, ανυπέρβλητη, αλλά ήταν μία νεροποντή ανοιξιάτικης εποχής.
'Εχω εδώ έγγραφα των κοινοτήτων. Με τριάντα πέντε εκατομμύρια (35.000.000) δραχμές μπορούσαν να δοθούν πρόχειρες λύσεις και να γλυτώσουμε ογδόντα χιλιάδες στρέμματα εύφορης, καλλιεργήσιμης γης. 
Αυτήν τη στιγμή οι ευθύνες δεν είναι καθαρά δικές σας, κύριε Υπουργέ, γιατί εσείς πάντα κάνατε παρεμβάσεις, αλλά είναι του Υπουργού ΠΕ.ΧΩ.Δ.Ε και της Νομαρχιακής Αυτοδιοίκησης. Πρέπει ο ΕΛΓΑ, προκειμένου να πληρώνει δύομισι δισεκατομμύρια (2.500.000.000) δραχμές και τρία δισεκατομμύρια (3.000.000.000) δραχμές αποζημιώσεις στους αγρότες, να στραφεί αστικώς και ποινικώς τόσο εναντίον του Υ.ΠΕ.ΧΩ.Δ.Ε, όσο και εναντίον της Νομαρχιακής Αυτοδιοίκησης.
Από το 1961, κύριε Πρόεδρε, όταν η Ελλάδα στηριζόταν σε εθνικούς πόρους και όχι στα πακέτα Ντελόρ και Σαντέρ τα οποία τα λέτε σαν καραμέλα σήμερα όλοι, έκανε τέτοιες παρεμβάσεις που επί τριάντα πέντε χρόνια δεν είχαμε την παραμικρή ζημιά, εννοώ σε εποχή άνοιξης και καλοκαιριού. Αυτά τα πρωτοφανή συμβαίνουν τώρα. Και πράγματι δεν δόθηκε λύση.
Ξέρετε τι μου είπαν πρόεδροι κοινοτήτων που επλήγησαν και ο πληθυσμός εκεί; Τι θέλουν επιτέλους, να μας πουλήσουν 
 

Επιστροφή στην κορυφή



Σελίδα 9617 
άνθρωποι του δικού σας πολιτικού χώρου, κύριε Υπουργέ. Δεν αμφιβάλλω, ότι ο ΕΛΓΑ καταβάλλει προσπάθειες, αλλά τα ταμεία του ΕΛΓΑ είναι φτωχά, κύριε Υπουργέ. Ποιος θα τους αποζημιώσει αυτούς τους ανθρώπους, όταν οι ζημιές είναι πέραν των τριών δισεκατομμυρίων (3.000.000.000) δραχμών; Και μάλιστα οι άνθρωποι δεν περιμένουν από τη δυστυχία τους να κερδίσουν. 'Ηθελαν το βίος τους, η δημιουργία τους να πηγαίνει μπροστά. 
Από την άλλη μεριά, αν τυχόν φθάνει η Κυβέρνηση να λέει -όπως λένε πολλοί συνάδελφοι, κύριε Υπουργέ- ότι δήθεν εμείς οι Βουλευτές εκεί της περιοχής εκμεταλλευόμαστε τη δυστυχία των ανθρώπων για να επενδύσουμε πολιτικώς, κάνετε πολύ μεγάλο λάθος. Εμείς θέλουμε τους ανθρώπους ενθουσιασμένους και πρωτίστως θέλουμε να έχουν εθνικό φρόνημα.
ΠΡΟΕΔΡΕΥΩΝ (Παναγιώτης Σγουρίδης): Ο κ. Σωτηρλής έχει το λόγο για δύο λεπτά για να δευτερολογήσει.
ΔΗΜΗΤΡΙΟΣ ΣΩΤΗΡΛΗΣ (Υφυπουργός Γεωργίας): Ξεκινώ από το τέλος, από την παρατήρηση του κυρίου συναδέλφου ότι τα ταμεία του ΕΛΓΑ έχουν περιορισμένους πόρους, είναι φτωχά και υπάρχουν δυσκολίες να ανταποκριθούν στα αιτήματα των ζημιωθέντων παραγωγών.
Θέλω να δηλώσω απερίφραστα στον κύριο συνάδελφο, ότι ο ΕΛΓΑ θα ανταποκριθεί στις υποχρεώσεις του, ανεξάρτητα με ποιο τρόπο. Σημασία έχει, ότι δεν θα ζητήσει από τους παραγωγούς να υποκαταστήσουν τα πενιχρά του έσοδα. Θα κάνει τη δουλειά του στα πλαίσια βεβαίως των κανονισμών του και θα δοθούν οι αποζημιώσεις μέσα σε εύλογο χρονικό διάστημα αφού γίνουν οι εξατομικεύσεις των ζημιών με την απομάκρυνση των νερών από την περιοχή που έγιναν οι πλημμύρες.
'Οσον αφορά το πρώτο θέμα, που είναι πολύ βασικό και δεν αφορά μόνο μία προσωρινή ζημιά αλλά αφορά και το μέλλον της περιοχής, πράγματι έγινε σύσκεψη με τα συναρμόδια Υπουργεία, δόθηκαν σαράντα πέντε εκατομμύρια (45.000.000) δραχμές, για επείγουσες παρεμβάσεις όμως η ανοιξιάτικη νεροποντή -που και εσείς στην ερώτησή σας λέτε ότι ήταν πολύ μεγαλύτερη και από αυτή που έγινε το 1961- προξένησε απρόβλεπτες και αποδεδειγμένα μεγάλες καταστροφές.
ΘΕΟΦΑΝΗΣ ΔΗΜΟΣΧΑΚΗΣ: Για πρώτη φορά πλημμύρισε ο 'Εβρος κατ' αυτόν τον τρόπο!
ΔΗΜΗΤΡΙΟΣ ΣΩΤΗΡΛΗΣ (Υφυπουργός Γεωργίας): Εδώ πρέπει να ζητήσουμε προς όλες τις μεριές τις ευθύνες. Και εγώ είπα μία γενική κουβέντα στην αρχή, για το πώς παρεμβαίνει ο άνθρωπος στο φυσικό περιβάλλον. Διότι η φύση έχει ρυθμίσει τον τρόπο, το πώς τα νερά φεύγουν προς τις θάλασσες. Αλλά έχουμε φροντίσει με την αλόγιστη καταστροφή του οικοσυστήματος να ανατρέψουμε αυτήν τη ροή, με γνωστές συνέπειες, πλημμυρών και καταστροφές.
Παρ'όλα αυτά δόθηκαν τα σαράντα πέντε εκατομμύρια (45.000.000) δραχμές. Σας τόνισα ότι η απόφαση της Κυβέρνησης είναι, προκειμένου να αποκαταστήσει τα ρήγματα, να προχωρήσει σε συγκεκριμένα αντιπλημμυρικά έργα στο Νομό 'Εβρου και ήδη έχει προχωρήσει η δημοπράτηση των έργων στην περιοχή συνολικού προϋπολογισμού τριακοσίων πενήντα εκατομμυρίων (350.000.000) δραχμών και πρόκειται αυτά τα έργα να γίνουν μέσα στους θερινούς μήνες. Επιπλέον σας τόνισα ότι υπάρχει ήδη πίστωση με ογδόντα εκατομμύρια (80.000.000) δραχμές για συγγραφή συνολικής μελέτης για όλη την περιοχή, έτσι ώστε τα έργα να μη γίνονται αποσπασματικά, όπως γινόταν μέχρι τώρα κάτω από τη βία καιρικών φαινομένων, κάτω από την ανάγκη συγκεκριμένων καταστροφών. Με τη μελέτη αυτή, λοιπόν, θα μπορέσουμε να έχουμε σήμερα και αύριο αλυσίδα έργων, τα οποία θα εντάσσονται σ'ένα συγκεκριμένο σκοπό και σχέδιο για την αντιπλημμυρική προστασία της περιοχής. Και προς αυτήν την κατεύθυνση βεβαίως έχουν διατεθεί, έχουν εγγραφεί στις ΣΑΕ του ΥΠΕΧΩΔΕ όπως σας ανέφερα προηγούμενα ένα δισεκατομμύριο (1.000.000.000) δραχμές. Δεν λέω ότι οι πόροι είναι αρκετοί να αντιμετωπίσουν αυτά τα μεγάλα προβλήματα υποδομών στη χώρα μας και μάλιστα αντιπλημμυρικά έργα, είναι όμως ένα θετικό βήμα προς τη σωστή κατεύθυνση.
ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κύριο Υφυπουργό.
Τρίτη είναι η με αριθμό 1520/20-5-98 επίκαιρη ερώτηση του Βουλευτή του Κομμουνιστικού Κόμματος Ελλάδος κ. Σταύρου Παναγιώτου προς τον Υπουργό Γεωργίας, σχετικά με τη λήψη μέτρων εφαρμογής προγράμματος δακοκτονίας σε περιοχές του Νομού Κέρκυρας.
Η επίκαιρη ερώτηση του κ. Παναγιώτου είναι η ακόλουθη:
"Στην καταστροφή οδηγείται η ελαιοκαλλιέργεια ορισμένων περιοχών του Νομού Κέρκυρας, οι οποίες στερούνται των απαιτούμενων αγροτικών δρόμων, με συνέπεια να είναι πέρα για πέρα αναποτελεσματική η δακοκτονία με επίγειους δολοματικούς ψεκασμούς όπως άλλωστε αποδείχθηκε τα τελευταία χρόνια.
Οι ευθύνες του Υπουργείου Γεωργίας είναι τεράστιες γιατί δεν εξασφάλισε εναλλακτικές λύσεις αποτελεσματικής δακοκτονίας στις περιοχές αυτές παρά το γεγονός ότι με το 31409/16-3-98 έγγραφο της Δ/νσης προστασίας φυτικής παραγωγής του Υπουργείου, πρότεινε τη σταδιακή κατάργηση μέσα σε μια τριετία (1992) των αεροψεκασμών.
Επειδή σε πολύ μικρό χρονικό διάστημα εξ αντικειμένου επιβάλλεται η έναρξη υλοποίησης του προγράμματος δακοκτονίας , ερωτάται ο κύριος Υπουργός, τι μέτρα θα πάρει άμεσα έτσι ώστε να εφαρμοσθεί στις περιοχές αυτές πρόγραμμα αποτελεσματικής δακοκτονίας για να μην καταστραφεί και η φετινή παραγωγή;".
Ο Υφυπουργός Γεωργίας κ. Σωτηρλής έχει το λόγο για τρία λεπτά να πρωτολογήσει.
ΔΗΜΗΤΡΙΟΣ ΣΩΤΗΡΛΗΣ (Υφυπουργός Γεωργίας): Ευχαριστώ, κύριε Πρόεδρε.
Προσπαθώ να καταλάβω γιατί επανερχόμαστε σ'ένα θέμα το οποίο εξαντλητικά ενημερωθήκατε και ειλικρινά θα ήθελα ο συνάδελφος όταν πάρει το λόγο να μου το αποσαφηνίσει, να μου πει την άποψη και τη δική του, αλλά και του κόμματός του. Επανερχόμαστε ή επιθυμούμε να επανέλθουμε στο θέμα των αεροψεκασμών -γιατί θέλουμε να αναδείξουμε σκόπιμα κάποιες τεχνικές δυσκολίες σε κάποιες περιοχές- με το αιτιολογικό της δήθεν προστασίας των ελαιοδένδρων από το δάκο;
Εγώ, κύριε συνάδελφε, και άλλη φορά στο Κοινοβούλιο δήλωσα αυτό που θα σας πω και τώρα. Οι αεροψεκασμοί και η καταπολέμηση του δάκου με τις γνωστές καταστροφικές συνέπειες του φυσικού περιβάλλοντος, της υγείας του ανθρώπου, της ίδιας της παραγωγής, πήρε τέλος. Δεν πρόκειται να υπάρξουν αεροψεκασμοί και δεν θα έπρεπε μόνο να επιχειρηματολογούμε με βάση δικαστικές αποφάσεις, αλλά με βάση τα συμφέροντα του τόπου μας και με βάση νέες μεθόδους που πρέπει να ακολουθήσουμε για την καταπολέμηση του δάκου.
Το Υπουργείο Γεωργίας διαθέτει τους πόρους, διαθέτει τα μέσα, τα φυτοφάρμακα και έγκαιρα ενημέρωσε όλες τις υπηρεσίες της χώρας, εδώ και ένα χρόνο, ότι δεν πρόκειται να επιστρέψουμε στον αεροψεκασμό, όταν μάλιστα είναι γνωστό ότι η αποτελεσματικότητα του αεροψεκασμού δεν ξεπερνούσε το 25%.
Εάν υπάρχουν ειδικά προβλήματα, δύσβατες και επικλινείς περιοχές, υψηλά δένδρα ή άλλα τέτοια θέματα, γι'αυτό όταν γίνεται διαγωνισμός, εμείς διαθέτουμε τους πόρους και τις δυνατότητες στις νομαρχίες, στους συνεταιρισμούς, στις τοπικές κοινωνίες που ξέρουν το πρόβλημα να μας ζητήσουν περισσότερους πόρους και να αναζητήσουμε μαζί εναλλακτικούς τρόπους πρόσβασης σ'αυτές τις επικλινείς καταστάσεις εδάφους και τα υψηλά δένδρα, για να καταπολεμήσουμε το δάκο.
Κάτι τέτοιο δεν έγινε. Αντίθετα, ενώ όλη η χώρα συμμορφώθηκε και τα αποτελέσματα ήταν αρκετά καλά -έχουμε εκτίμηση ότι η ζημιά είναι περίπου 10% δηλαδή κινείται μέσα στα φυσιολογικά όρια, το ίδιο ήταν και με τους αεροψεκασμούς- σε αντίθεση με τα προβλήματα της Κέρκυρας. 
 

Επιστροφή στην κορυφή



Σελίδα 9618 
Συζήτησα με τους παράγοντες της Κέρκυρας και με το νομάρχη και με τους συνεταιρισμούς και τους είπα ότι και για λόγους απόφασης του Συμβουλίου Επικρατείας, αλλά και για λόγους προστασίας της χώρας μας και του νησιού, πρέπει να επιζητήσουν άλλους δρόμους.
Βλέπω λοιπόν, ότι επανέρχεστε εσείς και επαναφέρετε το θέμα. Σας λέω λοιπόν, ότι υπάρχουν λύσεις και πρέπει η τοπική κοινωνία να τις επιζητήσει. Δεν μπορούμε να λύσουμε τα προβλήματα εμείς μέσα από το ελληνικό Κοινοβούλιο για συγκεκριμένες τοπικές καταστάσεις, που υπάρχει μικροπρόβλημα λόγω των υψηλών δένδρων και των επικλινών εδαφών.
ΠΡΟΕΔΡΕΥΩΝ (Παναγιώτης Σγουρίδης): Ο κ. Παναγιώτου έχει το λογο για δυο λεπτά για να αναπτύξει την επίκαιρη ερώτησή του.
ΣΤΑΥΡΟΣ ΠΑΝΑΓΙΩΤΟΥ: Κύριε Υφυπουργέ, κατηγορηματικά το κόμμα μας δεν είναι υπέρ των αεροψεκασμών, όπως θα περιμένατε να ακούσετε ίσως.
ΔΗΜΗΤΡΙΟΣ ΣΩΤΗΡΛΗΣ (Υφυπουργός Γεωργίας): Δεν περίμενα διαφορετική απάντηση.
ΣΤΑΥΡΟΣ ΠΑΝΑΓΙΩΤΟΥ: Με προκαλέσατε, κατά κάποιο τρόπο, να σας απαντήσω.
Με το 31409/16.3.89 έγγραφο της διεύθυνσης προστασίας της φυτικής παραγωγής του Υπουργείου Γεωργίας, προβλεπόταν η σταδιακή κατάργηση, μέσα σε τρία χρόνια, των αεροψεκασμών για τη δακοκτονία.
Στο διάστημα αυτό ήσασταν υποχρεωμένοι να βρείτε τρόπους για την αντιμετώπιση του προβλήματος. Δεν μπορείτε να προχωρείτε στην κατάργηση του προηγούμενου τρόπου, χωρίς να έχετε εξασφαλίσει πρoηγουμένως αποτελεσματική αντιμετώπιση της δακοκτονίας.
Το Ινστιτούτο Υποτροπικών Φυτών και Ελαίας που είναι στα Χανιά, απ' ό,τι γνωρίζουμε, έχει κάνει επιστημονική έρευνα για τη βιολογική καταπολέμηση του δάκου. Δεν γνωρίζουμε για ποιο λόγο δεν αξιοποιείται αυτή η μελέτη. Μήπως στο όνομα της μείωσης των δαπανών του δημοσίου σταμάτησε η χρηματοδότησή του;
Επίσης, κύριε Υφυπουργέ, απ' ό,τι γνωρίζουμε -μια και εσείς υπεραμυνθήκατε της μη χρησιμοποίησης των αεροψεκασμών- συνεχίζουν οι αεροψεκασμοί, τουλάχιστον με ελικόπτερα, σε ορισμένες ορεινές κυρίως περιοχές της Πελοποννήσου όπου δεν είναι προσπελάσιμες. Συνεχίζονταν και στη Ρόδο μετά το 1992, που σταμάτησε ύστερα από απόφαση του Συμβουλίου της Επικρατείας.
Το ζητούμενο εδώ είναι να βρεθούν πραγματικά εναλλακτικές, αποτελεσματικές μέθοδοι καταπολέμησης του δάκου έτσι που να μη ζημιώσουν οι παραγωγοί. Γιατί απ' ό,τι γνωρίζετε όταν δεν καταπολεμηθεί ο δάκος υποβαθμίζεται η ποιότητα του λαδιού και δεν έχει καμιά δυνατότητα να διατεθεί στην εγχώρια και διεθνή αγορά και έτσι θα ζημιωθούν οι παραγωγοί.
ΠΡΟΕΔΡΕΥΩΝ (Παναγιώτης Σγουρίδης): Ο κύριος Υπουργός έχει το λόγο.
ΔΗΜΗΤΡΙΟΣ ΣΩΤΗΡΛΗΣ (Υφυπουργός Γεωργίας): Κατ' αρχήν χαίρομαι για τη δήλωση του κυρίου συναδέλφου, που σημαίνει ότι όλα τα κόμματα έχουν μια ενιαία στάση και πολιτική ότι σταματάνε οι αεροψεκασμοί για όλους τους λόγους που μπορεί κανείς να αναφέρει.
Πράγματι, κύριε συνάδελφε, στις 16.3.89 στάλθηκε ένα αναλυτικό έγγραφο προς όλες τις υπηρεσίες, προς όλες τις διευθύνσεις να μελετήσουν και να προτείνουν μέτρα, λόγω του ότι οι ίδιοι γνώριζαν τα εδάφη και τα προβλήματα που θα είχαν να αντιμετωπίσουν σε περίπτωση που θα καταργούνταν οι αεροψεκασμοί. Πέρασαν όμως τρια, πέντε, έξι χρόνια και η εύκολη πολιτική, η εύκολη λύση ότι κάποιος άλλος για μένα θα κάνει τον αεροψεκασμό, και συνεχιζόταν η ίδια πολιτική.
'Ετσι, λοιπόν, πέρυσι πήραμε οριστικά απόφαση ότι δεν πρόκειται για κανένα λόγο και για κανένα αιτιολογικό να υπάρξουν εξαιρέσεις και να συνεχιστούν οι αεροψεκασμοί. Είπατε ότι κάποια ελικόπτερα συνεχίζουν σήμερα, ελπίζω να μην εννοείτε πέρυσι ή φέτος. Είναι σημαντική καταγγελία και παρακαλώ και σε προσωπικό επίπεδο να το τεκμηριώσετε, να μου δώσετε στοιχεία, γιατί είναι δουλειά του εισαγγελέα, δεν είναι δουλειά δική μας. Πιστεύω, όμως, ότι δεν υπάρχει τέτοιο φαινόμενο.
ΣΤΑΥΡΟΣ ΠΑΝΑΓΙΩΤΟΥ: Σε ορισμένες περιοχές...
ΔΗΜΗΤΡΙΟΣ ΣΩΤΗΡΛΗΣ (Υφυπουργός Γεωργίας): Θέλω να σας βεβαιώσω, κύριε συνάδελφε, ότι είμαστε στη διάθεση και της Κέρκυρας και άλλων περιοχών, που έχουν ειδικά προβλήματα.
Αυτό δεν σημαίνει, όμως, ότι θα επιτρέψουμε τον αεροψεκασμό. Να κάνουμε δρόμους πρόσβασης, να αναζητήσουμε μηχανολογικό εξοπλισμό τέτοιον, που να φτάνουμε τα δέντρα, να αναζητήσουμε την εφαρμογή μεθόδων σαν κι αυτή που προτείνει το Ινστιτούτο Ελαίας της Κρήτης, που όμως βρίσκεται στο πειραματικό στάδιο και η αποτελεσματικότητά της δεν είναι δεδομένη. Να τα κάνουμε όλα αυτά, ότι χρειασθεί.
Θέλω να σας βεβαιώσω, κύριε συνάδελφε, ότι σε μας το πρόγραμμα αυτό έχει διπλό κόστος για τον προϋπολογισμό του Υπουργείου Γεωργίας. 'Ομως, είναι μονόδρομος και η απόφασή μας είναι τελεσίδικη. 
Τέλος, οι αεροψεκασμοί...
ΠΡΟΕΔΡΕΥΩΝ (Παναγιώτης Σγουρίδης): Αν ξεκινήσετε για τους αεροψεκασμούς, να είσθε βέβαιοι ότι από τον κ. Παναγιώτου θα δεχθείτε ερώτηση, γιατί κάνετε αεροψεκασμούς.
ΣΤΑΥΡΟΣ ΠΑΝΑΓΙΩΤΟΥ: Αεροψεκασμοί γίνονται στο Νομό Σερρών για την καταπολέμηση των κουνουπιών. 
ΠΡΟΕΔΡΕΥΩΝ (Παναγιώτης Σγουρίδης): Τέταρτη είναι η με αριθμό 1518/20.5.98 επίκαιρη ερώτηση της Βουλευτού του Συνασπισμού της Αριστεράς και της Προόδου κ. Ανδριανής Λουλέ προς τον Υπουργό Εθνικής Παιδείας και Θρησκευμάτων, σχετικά με τον τρόπο εφαρμογής του επιχειρησιακού προγράμματος "Εκπαίδευση και Αρχική Επαγγελματική Κατάρτιση".
Η επίκαιρη ερώτηση της κ. Λουλέ είναι η ακόλουθη:
"Με αφορμή τις εργασίες της 4ης συνεδρίασης της Επιτροπής Παρακολούθησης του επιχειρησιακού προγράμματος "Εκπαίδευση και Αρχική Επαγγελματική Κατάρτιση" στις 11.12.96, διαπιστώνει κανείς τα εξής:
Κατά τη σύλληψη, το σχεδιασμό, την υλοποίηση και την παρακολούθηση υλοποίησης του ΕΠΕΑΕΚ, έχουν επιλεγεί διαδικασίες, που δεν εξασφαλίζουν τη διαφάνεια, κανόνες χάραξης εθνικής στρατηγικής για την εκπαίδευση, όρους βιωσιμότητας, συμπληρωματικότητας και συνεργίας.
Την έλλειψη διακομματικού ελέγχου στις σχετικές υπηρεσίες και στα όργανα, που έχει δημιουργήσει το Υπουργείο Εθνικής Παιδείας και Θρησκευμάτων (Διεύθυνση Κοινοτικού Προγράμματος Στήριξης, Σύμβουλος Διαχείρισης, Επιτροπή Παρακολούθησης κ.α.). Σ' ένα πρόγραμμα που διαφημίζεται ότι συμβάλλει στη συνολική ανασυγκρότηση της ασκούμενης εκπαιδευτικής πολιτικής με εθνικούς, μάλιστα, στρατηγικούς στόχους.
Η σύλληψη, οι σχεδιασμοί και η παρακολούθηση γίνονται ερήμην της εκπαιδευτικής κοινότητας.
Η απορρόφηση των κοινοτικών πόρων παραμένει σε ιδιαίτερα χαμηλά επίπεδα, φανερώνοντας την έλλειψη σχεδιασμού και προγραμμάτων, με κίνδυνο να χαθούν σημαντικά κονδύλια από την Κοινότητα.
Ερωτάται ο κύριος Υπουργός:
1. Θα δοθούν στα κόμματα και στη δημοσιότητα το συγκεκριμένο επίσημο πρόγραμμα ΕΠΕΑΕΚ του Υπουργείου. Επίσης, οι κανονισμοί και οι σχετικές αποφάσεις που έχουν ληφθεί μέχρι σήμερα, όπως και οι φάκελοι των τεσσάρων συνεδριάσεων της Επιτροπής Παρακολούθησης;
2. Σε ποιο επίπεδο βρίσκεται κατά το Υπουργείο η απορροφητικότητα των κονδυλίων από την Κοινότητα και πως αυτή εκτιμάται;
3. Θα λάβει το Υπουργείο υπόψη, έστω και με καθυστέρηση, τις προτάσεις της εκπαιδευτικής κοινότητας, αλλά και των υπόλοιπων πολιτικών κομμάτων;".
Ο Υφυπουργός Εθνικής Παιδείας και Θρησκευμάτων ο κ. Ανθόπουλος έχει το λόγο για τρία λεπτά.
 

Επιστροφή στην κορυφή



Σελίδα 9619 
ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Κυρίες και κύριοι συνάδελφοι, το Υπουργείο Παιδείας διαθέτει την μεγαλύτερη Επιτροπή Παρακολούθησης, αποτελούμενη από σαράντα τρία μέλη, μεταξύ των οποίων συγκαταλέγονται και εκπρόσωποι της εκπαιδευτικής κοινότητας και κοινωνικοί φορείς, μεταξύ των οποίων είναι και η ΟΛΜΕ, είναι και η ΔΟΕ, είναι και η ΓΣΕΕ.
Η επιτροπή αυτή παρακολουθεί και τον προγραμματισμό όλων των επί μέρους προγραμμάτων, που εντάσσονται στο ΕΠΕΑΕΚ και την υλοποίησή τους, με τρόπο που να διασφαλίζεται η δημοκρατική διαδικασία, ο εθνικός προγραμματισμός, αλλά και ο έλεγχος υλοποίησης από άποψη διαφάνειας, από άποψη συμπληρωματικότητας, από άποψη αποτελεσματικότητας, αλλά και από άποψη συνέργειας, κατά το δόκιμο όρο, στις δράσεις του ΕΠΕΑΕΚ.
Στη βιβλιοθήκη του Υπουργείου Παιδείας, έχουν κατατεθεί μέχρι σήμερα και κατατίθενται διαρκώς όλα τα επίσημα κείμενα για τα προγράμματα του ΕΠΕΑΕΚ, δηλαδή του Επιχειρησιακού Προγράμματος που λέγεται "Εκπαίδευση και Αρχική Επαγγελματική Κατάρτιση" και εντάσσεται στο δεύτερο Κοινοτικό Πλαίσιο Στήριξης, όπως και οι σχετικές αποφάσεις των επιτροπών παρακολούθησης και όλα τα κείμενα, που αφορούν όλη αυτήν τη διεργασία και είναι στη διάθεση όχι μόνο των πολιτικών κομμάτων, αλλά και του οποιουδήποτε πολίτη ενδιαφέρεται και αυτός να παρακολουθήσει το λεγόμενο ΕΠΕΑΕΚ.
Στα γραφεία της Διεύθυνσης Κοινοτικού Πλαίσιου Στήριξης, στην Ερμού 15, τα οποία εποπτεύονται από Ειδικό Γραμματέα του ΕΠΕΑΕΚ -δηλαδή έχουμε βάλει και πολιτικό πρόσωπο που επισταμένως και αποκλειστικά ασχολείται με τις εργασίες του ΕΠΕΑΕΚ- υπάρχουν όλοι οι φάκελοι των μέχρι σήμερα επιτροπών παρακολούθησης, τα εγκεκριμένα τεχνικά δελτία ενεργειών και έργων του ΕΠΕΑΕΚ και κάθε σχετική τεκμηρίωση (κανονισμοί, αλληλογραφία με την ευρωπαϊκή επιτροπή) που μπορούν να διατεθούν σε όποιον ενδιαφερόμενο τα ζητήσει.
Βεβαίως θα πρέπει εδώ να υπογραμμίσουμε κάτι. 'Οτι το Υπουργείο Παιδείας -το είπε και ο Υπουργός, το είπε και ο Πρωθυπουργός- ήταν ανέτοιμο από το 1994 να ανταποκριθεί και στο μέγεθος του προγράμματος, αλλά και στην πολλαπλότητα των επιμέρους προγραμμάτων, διότι στην εκπαίδευση υπάρχουν ιδιόμορφες καταστάσεις, υπάρχουν και ιδιόμορφα προγράμματα που δεν ανάγονται μόνο στη δημιουργία υποδομών, αλλά και σε κάποια άλλα προγράμματα που έχουν σχέση με τη μορφή της εκπαίδευσης, με τους στόχους της εκπαίδευσης, μεσομακροπρόθεσμους κλπ. 
Και δεν υπάρχει κάτι ακόμη. Δεν υπάρχει δηλαδή, μία απορρόφηση, η οποία να εξελίσσεται με γραμμική μορφή. Μπορεί να προετοιμάζεται το Υπουργείο δύο χρόνια και ξαφνικά από τον τρίτο, που αρχίζει η υλοποίηση του προγράμματος, να απορροφά μέσα σε σύντομο χρονικό διάστημα περισσότερους πόρους.
Στο δεύτερο σκέλος της απάντησής μου θα πω ειδικά πως εξελίσσονται τα ποσοστά απορρόφησης από το 1994 έως και σήμερα. 
ΠΡΟΕΔΡΕΥΩΝ (Παναγιώτης Σγουρίδης): Καλώς, κύριε Υφυπουργέ.
Η κ. Ανδριανή Λουλέ έχει το λόγο για δύο λεπτά.
ΑΝΔΡΙΑΝΗ ΛΟΥΛΕ: Σαράντα τρία άτομα, κύριε Υπουργέ -και δεν έχω καμία αντίρρηση- απ' όλους τους φορείς και απ' όλα τα κόμματα και δεν μπορούν να ξεχωρίσουν δυο ειδών άχυρα. Σκεφθείτε, δηλαδή, να ήταν και λιγότεροι τι θα γινόταν.
Κύριε Πρόεδρε, χωρίς να μυθοποιούνται οι δυνατότητες του προγράμματος, είναι δυνατόν να υποστηριχθεί ότι το ΕΠΕΑΕΚ σαν πηγή κονδυλίων προσφερόταν πράγματι για να συμβάλει σε μια ουσιαστική εκπαιδευτική μεταρρύθμιση με σαφείς στόχους και προτεραιότητες που αναμφισβήτητα έχει ανάγκη η παιδεία μας. 
Το Υπουργείο όμως με ασυντόνιστες ενέργειες -και ας μου επιτρέψει ο Υπουργός- χωρίς ουσιαστικό σχεδιασμό και με πλήρη απουσία διαλόγου άφησε στο περιθώριο την εκπαιδευτική κοινότητα, κοινοτικούς και πολιτικούς φορείς προχώρησε με προχειρότητα, θα έλεγα, στην περίφημη εκπαιδευτική μεταρρύθμιση όσο και στη διαχείριση του ΕΠΕΑΕΚ.
Κύριε Υπουργέ, έχουν συμπληρωθεί τέσσερα χρόνια από την έγκριση του προγράμματος και απομένουν μόλις άλλα δύο για την ολοκλήρωσή του και η απορροφητικότητα των κονδυλίων είναι δραματικά χαμηλή. Ταυτόχρονα με το φαινόμενο αυτό αναδεικνύονται θεατές και αθέατες πτυχές προβλημάτων, τα οποία συνδέονται με ελλείψεις υλικοτεχνικής υποδομής και τεχνογνωσίας, με ιεράρχιση προτεραιοτήτων, με το συντονισμό και τη διαφάνεια της διαχείρισης κλπ.
Χαρακτηριστικό παράδειγμα, που αποτυπώνει ξεκάθαρα την απαράδεκτη αυτή κατάσταση, είναι το πρόγραμμα επιμόρφωσης των εκπαιδευτικών, συνολικού προϋπολογισμού πενήντα έξι δισεκατομμυρίων (56.000.000.000) δραχμών. 
Τη διετία 1994-95 οι δαπάνες που έγιναν για την επιμόρφωση έφθασαν τα 7,68 δισεκατομμύρια δραχμές και τη διετία 1996-1997 τα 3,74 δισεκατομμύρια. Σημειώθηκε, δηλαδή, μια πτώση κάθετη της τάξης του 50%. Παράλληλα όλο το πρόγραμμα της επιμόρφωσης κινδυνεύει να εκφυλιστεί σε μια εργολαβία, θα έλεγα, απορρόφησης κοινοτικών κονδυλίων και σε υπόθεση όπου επιμορφωτές επιμορφούμενοι και εμπειρογνώμονες εκτίθενται σε μια σιωπηρή διαδικασία εκφυλισμού του θεσμού της επιμόρφωσης.
Στην ίδια λογική εντάσσεται και η αθρόα συγκρότηση αλλεπαλλήλων επιτροπών και ομάδων εργασίας, τα μέλη των οποίων συμμετέχουν ταυτόχρονα σε πολλές απ' αυτές.
Πιστεύω, κύριε Υπουργέ, ότι έστω και τώρα θα πρέπει η Κυβέρνηση να υιοθετήσει τις προτάσεις που έχουν γίνει, για να διασφαλιστεί και η διαφάνεια και η αποτελεσματικότητα της διαχείρισης του ΕΠΕΑΕΚ. 
Ευχαριστώ.
ΠΡΟΕΔΡΕΥΩΝ (Παναγιώτης Σγουρίδης): Κύριε Υπουργέ, έχετε το λόγο, για δύο λεπτά για να δευτερολογήσετε.
ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Η εξέλιξη της απορρόφησης κατά τα χρόνια που πέρασαν παρουσιάζει την εξής εικόνα: Το 1994 5%, το 1995 10%, το 1996 17% και 1997-1998 30%.
Τώρα, όσον αφορά κάθε υποπρόγραμμα -μια και εσείς ήσασταν λεπτομερειακή στις παρατηρήσεις σας- θα πω ότι το πρώτο υποπρόγραμμα "Γενική και Τεχνική Εκπαίδευση" έχει ποσοστό απορροφητικότητας 20,3%, το δεύτερο υποπρόγραμμα "Αρχική Επαγγελματική Εκπαίδευση και Κατάρτιση" 47,28%, το τρίτο υποπρόγραμμα "Τριτοβάθμια Εκπαίδευση" 23,56% και το τέταρτο υποπρόγραμμα "Οργανωτικός και Διοικητικός Εκσυγχρονισμός στην Τεχνική Βοήθεια" 16,68%.
Για να κατανοήσει, όμως, κανείς την επιτευχθείσα πρόοδο, δεν πρέπει να περιοριστεί μόνο στην απορρόφηση σαν τον μοναδικό και απόλυτο δείκτη. 'Εχει σημασία και η επιβράβευση της αποτελεσματικότητας, έχει σημασία τι αποτέλεσμα παράγει η απορρόφηση.
Κι εδώ θα ήθελα να επαναλάβω ότι η φύση των εκπαιδευτικών προγραμμάτων είναι τέτοια που η απορρόφηση των κονδυλίων δεν είναι πάντοτε γραμμική.
'Εχω να σας πω γι' αυτό το εξής: Το 80% των κονδυλίων του πακέτου έχει ήδη δεσμευτεί, δηλαδή έχει ήδη αντιστοιχιθεί με συγκεκριμένα προγράμματα, τα οποία βρίσκονται σε εξέλιξη και μάλιστα έχει αντιστοιχιθεί με τα προγράμματα της εκπαιδευτικής μεταρρύθμισης, ιδιαίτερα με το ενιαίο λύκειο, τα προγράμματα σπουδών επιλογής, το Ανοικτό Πανεπιστήμιο κι εμείς ελπίζουμε ότι θα απορροφήσουμε, με αποτελεσματικότητα, όλους τους πόρους του κοινοτικού πλαίσιου στήριξης, μέχρι το χρόνο εκπνοής του προγράμματος.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υφυπουργού)
'Οσον αφορά την επιμόρφωση, θα ήθελα να σας πω ότι υπάρχει πρόγραμμα επιμόρφωσης, εξελίσσεται πάρα πολύ καλά στις ταχείες φάσεις του, αλλά έχουμε πρόβλημα με το μεσοπρόθεσμο -τελειώνω, κύριε Πρόεδρε, με δύο κουβέντες- διότι οι εκπαιδευτικοί επιμένουν να ζητούν εξάμηνη μεν επιμόρφωση, αλλά με απαλλαγή από τα εκπαιδευτικά τους καθήκοντα.
 

Επιστροφή στην κορυφή



Σελίδα 9620 
Είναι ένα κρίσιμο θέμα, διότι στην Ευρώπη οι εκπαιδευτικοί, για να επιμορφωθούν, πληρώνουν. Εδώ τους πληρώνουμε και ζητούν και απαλλαγή από τα εκπαιδευτικά τους καθήκοντα.
ΠΡΟΕΔΡΕΥΩΝ (Παναγιώτης Σγουρίδης): Εσείς από τους εκπαιδευτικούς θα τη βρείτε.
ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Γι' αυτό ακριβώς, μόλις λυθεί αυτό το θέμα, δεν υπάρχει κανένα πρόβλημα. Τα προγράμματα, τα τεχνικά δελτία είναι έτοιμα, για να προχωρήσουμε στην ταχεία εφαρμογή και υλοποίηση και αυτής της φάσης του προγράμματος.
Ευχαριστώ, κύριε Πρόεδρε.
ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κύριο Υφυπουργό.
Πέμπτη είναι η με αριθμό 1513/20.5.98 επίκαιρη ερώτηση της Βουλευτού του Δημοκρατικού Κοινωνικού Κινήματος κ. Βασιλικής Αράπη - Καραγιάννη προς τους Υπουργούς Υγείας και Πρόνοιας, Εργασίας και Κοινωνικών Ασφαλίσεων, σχετικά με τη λήψη μέτρων για τη στελέχωση με νοσηλευτικό προσωπικό του Νοσοκομείου Βούλας, την καταβολή των δεδουλευμένων στους εργαζόμενους κλπ.
Η επίκαιρη ερώτηση της κυρίας συναδέλφου έχει ως ακολούθως:
"Στο Νοσοκομείο της Βούλας, όπως και σε άλλα κρατικά νοσοκομεία, το νοσηλευτικό προσωπικό είναι ελλιπές. 'Ομως, αν και οι εργαζόμενοι καταβάλλουν υπεράνθρωπες προσπάθειες να στηρίξουν το δημόσιο χαρακτήρα των νοσοκομείων, η πολιτεία δεν τους πληρώνει τις υπερωρίες τους.
Γι' αυτόν το λόγο στις 11.5.98, οι εργαζόμενοι στο Νοσοκομείο Βούλας είχαν στάση εργασίας σε ένδειξη διαμαρτυρίας για τη μη καταβολή των δεδουλευμένων. Αυτό είχε σαν αποτέλεσμα να δημιουργηθούν ακόμη περισσότερα προβλήματα στα ήδη υπάρχοντα.
Ερωτάται ο κύριος Υπουργός.
1. Πότε θα στελεχώσει το Νοσοκομείο Βούλας με ικανοποιητικό αριθμό νοσηλευτών;
2. Πότε σκοπεύει το Υπουργείο να πληρώσει τα δεδουλευμένα στους εργαζόμενους;".
Ο Υπουργός Υγείας και Πρόνοιας κ. Γείτονας έχει το λόγο για τρία λεπτά, να πρωτολογήσει.
ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Ευχαριστώ, κύριε Πρόεδρε.
Κυρία συνάδελφε, θα πρέπει να συμφωνήσετε μαζί μου ότι η ανάπτυξη και βελτίωση των υπηρεσιών υγείας, ασφαλώς προϋποθέτει καλύτερη στελέχωσή τους, αλλά και αναβάθμιση της θέσης του προσωπικού. Είτε βέβαια μιλάμε για προσλήψεις, κάλυψη κενών είτε μιλάμε για πρόσθετες αμοιβές, δεν θα πρέπει να αγνοούμε τις δυνατότητες της οικονομίας και τους περιορισμούς που τίθενται στα πλαίσια του προϋπολογισμού.
Αλλά δεν είναι μόνο αυτό. Η βελτίωση των υπηρεσιών προϋποθέτει και κάτι άλλο, δηλαδή την πλήρη αξιοποίηση των δυνατοτήτων του προσωπικού και την ενίσχυση της παραγωγικότητας μέσα και από καλύτερα οργανωτικά σχήματα, αλλά και από την προσπάθεια του ίδιου του προσωπικού.
'Οσον αφορά το προσωπικό και τη στελέχωση στην οποία αναφέρεστε στην ερώτησή σας, ασφαλώς υπάρχουν κενά στα νοσοκομεία και γενικότερα στις υπηρεσίες υγείας.
Θα πρέπει, όμως, να εκτιμήσετε ότι σε αυτήν τη διετία προωθήθηκαν δέκα χιλιάδες νέες προσλήψεις προσωπικού, οι περισσότερες από τις οποίες έχουν ήδη πραγματοποιηθεί. Και δεν αναφέρομαι σε ιατρικό προσωπικό, αλλά για μη ιατρικό προσωπικό.
Επιπλέον σας ενημερώνω σήμερα ότι για το 1998 θα προχωρήσουμε σε δύο χιλιάδες νέες προσλήψεις στο χώρο της υγείας, τακτικού κύρια αλλά και εποχιακού προσωπικού.
'Οσον αφορά τις αμοιβές, όπως ξέρετε ψηφίστηκε από την Κυβέρνηση το νέο μισθολόγιο των δημοσίων υπαλλήλων που έδωσε σημαντικές αυξήσεις. Σε αυτούς ανήκουν οι υγειονομικοί, οι οποίοι κράτησαν και ειδικά επιδόματα. Μάλιστα πρόσφατα ψηφίστηκε ο νόμος 2606/98, για το νέο μισθολόγιο των γιατρών που είναι ένα σημαντικό κίνητρο και αλλάζει πλήρως το σύστημα αμοιβών των γιατρών.
Για το νοσοκομείο της Βούλας που αναφέρεστε ειδικότερα, αν δεν προλάβω στην πρωτολογία, θα σας πω περισσότερα στη δευτερολογία μου. Αλλά όσον αφορά το προσωπικό, στα πλαίσια αυτών των προσλήψεων που σας ανέφερα, έχουν προωθηθεί εκατόν είκοσι τέσσερις νέες θέσεις. Οι περισσότερες έχουν πραγματοποιηθεί και είναι σε εξέλιξη η πρόσληψη των υπολοίπων.
Επίσης εγκρίθηκε πρόσφατα και η πρόσληψη δεκαπέντε ατόμων διαφόρων ειδικοτήτων -δεν αναφέρομαι σε γιατρούς, αναφέρομαι στους υπόλοιπους λειτουργούς- δηλαδή παραϊατρικού και βοηθητικού προσωπικού για κάλυψη εποχιακών αναγκών. 
Θίξατε το θέμα των υπερωριών. Υπάρχει, όμως, και ένα δεύτερο θέμα των εφημεριών και των δεδουλευμένων. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υπουργού)
Εάν, ο κύριος Πρόεδρος δεν μου δώσει το λόγο, θα αναφερθώ ειδικότερα με στοιχεία, στη δευτερολογία μου.
ΠΡΟΕΔΡΕΥΩΝ (Παναγιώτης Σγουρίδης): Καλώς, αν θέλετε ολοκληρώστε το και θα δευτερολογήσετε για ελάχιστο.
ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Επειδή υπήρξαν ευτυχώς μεμονωμένες κινητοποιήσεις, γιατί οι λειτουργοί της υγείας δεν υπήκουσαν σε κάποιους που ήθελαν να δημιουργήσουν αναταραχή, θέλω να πω το εξής: Ψηφίστηκε ο νέος νόμος 2592/98 -τον ξέρετε- που αλλάζει το καθεστώς για τις υπερωρίες σε όλους τους δημοσίους υπαλλήλους. Αυτό αφορά και το χώρο της υγείας.
Με βάση, λοιπόν, αυτόν τον νέο νόμο προσδιορίζεται πλέον το πρόγραμμα των υπερωριών, με βάση τις πραγματικές ανάγκες. Φεύγουμε από ένα καθεστώς πλασματικών υπερωριών που κανένας δεν το θέλει -και ούτε εσείς πιστεύω, κυρία συνάδελφε- και πάμε σ' ένα πρόγραμμα υπερωριών, το οποίο προσδιορίζεται, από το νοσοκομείο και εγκρίνεται με κοινές αποφάσεις του Υπουργού Υγείας και του Υπουργού Οικονομικών και καλύπτει νυχτερινά, εξαιρέσιμα, το μισάωρο, που είναι απαραίτητα σε ορισμένους κλάδους των νοσοκομείων, για την κυκλική, την εικοσιτετράωρη λειτουργία των νοσοκομείων και επιπλέον πρόσθετες υπερωρίες σε ορισμένες ειδικότητες, όταν χρειάζεται, για να καλυφθούν ανάγκες λόγω πραγματικά ελλιπούς στελέχωσης προσωπικού.
'Οσον αφορά τα υπόλοιπα, τα οικονομικά και τα δεδουλευμένα, θα σας μιλήσω στη δευτερολογία μου, για να μην υπερβώ άλλο το χρόνο μου.
ΠΡΟΕΔΡΕΥΩΝ (Παναγιώτης Σγουρίδης): Η κ. Βασιλική Αράπη-Καραγιάννη έχει το λόγο.
ΒΑΣΙΛΙΚΗ ΑΡΑΠΗ-ΚΑΡΑΓΙΑΝΝΗ: Κύριε Πρόεδρε, κύριε Υπουργέ, τις τελευταίες ημέρες βρισκόμουν στο νοσοκομείο της Βούλας, γιατί είχα τη μητέρα μου εκεί. Δεν μπορώ να πω ότι το νοσοκομείο δεν λειτουργούσε καλά. Με τα προβλήματα που υπάρχουν στην υγεία, μπορώ να πω ότι ήταν καλή η προσφορά των υπηρεσιών. 
'Ομως, μου έκανε εντύπωση, κύριε Υπουργέ, διότι έμενα συνέχεια εκεί, το εξής: Την ημέρα, εντάξει, υπήρχε προσωπικό. Τη νύχτα, όμως, μία νοσηλεύτρια υπήρχε, η οποία έπρεπε να μπορεί να ανταπεξέλθει στις ανάγκες είκοσι και είκοσι πέντε ατόμων. 'Ηταν πολύ δύσκολο. Χτύπαγαν τα κουδούνια κάποιες γυναικούλες που ήταν αβοήθητες ή που δεν είχαν να πληρώσουν, κύριε Υπουργέ, αποκλειστική.
Διότι γνωρίζετε πολύ καλά ότι έχετε μεταφέρει τη φροντίδα των ασθενών περισσότερο στις αποκλειστικές και είναι πολύ δύσκολο για τις κατώτερες λαϊκές τάξεις, κύριε Υπουργέ, να πληρώνουν αποκλειστική. Κάθε βράδυ έπρεπε να πληρώνεις δεκαπέντε χιλιάδες (15.000) δραχμές και τις αργίες -εγώ συνέπεσε να βρίσκομαι εκεί την πρωτομαγιά- είκοσι τρεις χιλιάδες (23.000) με είκοσι πέντε χιλιάδες (25.000) δραχμές.
Είναι πολύ δύσκολο, κύριε Υπουργέ, οι φτωχοί άνθρωποι να πληρώνουν τόσα χρήματα. 'Ομως, τα δεδουλευμένα τους -ψηφίστηκε ο καινούριος νόμος που είπατε, ο ν.2578- από τη στιγμή που έχουν να πληρωθούν οι νοσηλευτές και το προσωπικό πέντε μήνες, δικαιούνται να τα πάρουν κάποια 
 

Επιστροφή στην κορυφή



Σελίδα 9621 
στιγμή. Γιατί γνωρίζετε πολύ καλά, επειδή υπάρχει έλλειψη προσωπικού, δουλεύουν πολύ σκληρά. Εκτός αυτού, μου έκαναν το εξής παράπονο οι συνδικαλιστές. Διορίσατε πέρυσι, από το TAYN νοσηλευτικό προσωπικό σαράντα τέσσερα άτομα. Πήγαν μόνο τα δεκατέσσερα. Υπάρχει σχολή μέσα στο Νοσοκομείο Βούλας, που βγάζει νοσοκόμους. Γιατί δεν παίρνετε απ'αυτούς που υπάρχουν εκεί και γιατί κλείσατε τη Νοσηλευτική Σχολή της Βούλας, που έχει ιδιόκτητο κτίριο και πάει το κράτος και νοικιάζει σε άλλες περιοχές και πληρώνει ενοίκιο σε άλλες περιοχές για τις νοσοκόμες και τους νοσηλευτές;
'Αρα, υπάρχουν ελλείψεις πάρα πολλές και το γνωρίζετε αυτό πολύ καλά, όπως όλοι μας το γνωρίζουμε. Και φυσικά δεν είμαστε υπέρ των πλασματικών υπερωριών, αλλά στα νοσοκομεία, κύριε Υπουργέ, δεν κάνουν πλασματικές υπερωρίες. Το έζησα είκοσι μέρες και στο Νοσοκομείο της Βούλας και του Κ.Α.Τ. Είδα φυσικά και το καινούριο χειρουργείο που έχετε εγκαινιάσει και είδα και την πρόεδρο. Γνωρίζω τα προβλήματα. Θέλουμε να υπάρχει περισσότερη κοινωνική φροντίδα για τους ασθενέστερους.
ΠΡΟΕΔΡΕΥΩΝ (Παναγιώτης Σγουρίδης): Ο κύριος Υπουργός έχει το λόγο.
ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Κυρία συνάδελφε, χαίρομαι κατ'αρχήν που αναγνωρίζετε -γιατί χρειάζονται να λέγονται και τα καλά στην Αίθουσα αυτή, συνέχεια μεμψιμοιρούμε- ότι το νοσοκομείο της Βούλας, παρά τα μεγάλα προβλήματα που έχει -και λέω με την ευκαιρία ότι ελπίζουμε στα πλαίσια του τρίτου Κοινοτικού Πλαισίου Στήριξης το νοσοκομείο να γίνει ένα πραγματικά σύγχρονο νοσοκομείο- προσφέρει σήμερα σημαντικές υπηρεσίες και ότι γίνονται σημαντικά έργα.
Μιλάτε για τις ελλείψεις. Θα ήμουν ο ευτυχέστερος των ανθρώπων, αν μπορούσα να καλύψω όλα τα κενά στο χώρο της υγείας. Είναι πολλά, όμως η Κυβέρνηση έκανε σημαντικά βήματα. Δέκα χιλιάδες νέες προσλήψεις στη διετία και δύο χιλιάδες προσλήψεις για φέτος καινούριες. Οι νοσηλεύτριες ειδικά, πραγματικά, εργάζονται όπως είπατε, με αφοσίωση και πολλές φορές υπερβαίνουν και τις δυνατότητές τους, διότι τα κενά ως επί το πλείστον -και αυτά προσπαθούμε να καλύψουμε- είναι σε νοσηλεύτριες και τραυματιοφορείς στα νοσοκομεία.
Για τις υπερωρίες, επαναλαμβάνω, ότι με βάση το νέο νόμο, ήδη προωθήθηκαν και εγκρίθηκαν με αποφάσεις και καταβάλλονται οι αντίστοιχες αποδοχές για τα νυκτερινά εξαιρέσιμα και το μισάωρο και τώρα έχουν ζητηθεί από τα νοσοκομεία, με βάση εγκύκλιο οι πρόσθετες υπερωρίες που χρειάζονται κατά κατηγορία και κυρίως χρειαζόμαστε στο νοσηλευτικό προσωπικό, για να εγκριθούν και αυτές και να πληρώνονται.
(Στο σημείο αυτό κτυπάει το προειδοποιητικό κουδούνι λήξεως του χρόνου ομιλίας του κυρίου Υπουργού)
Κύριε Πρόεδρε, γιατί κτυπάτε το κουδούνι, αφού έχω μιλήσει 1.35'. Μπάσκετ παίζουμε; Για τόσα μεγάλα θέματα πρέπει να αποκτήσουμε τις δυνατότητες των παικτών του μπάσκετ και να παρακολουθούμε τα δευτερόλεπτα.
ΠΡΟΕΔΡΕΥΩΝ (Παναγιώτης Σγουρίδης): Είναι τεράστια τα θέματα. Να γίνει επερώτηση για το θέμα αυτό της υγείας. Δικαιούται το Δημοκρατικό Κοινωνικό Κίνημα να κάνει επερώτηση μία το μήνα.
ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): 'Εχω μισό λεπτό. Θέλω να πω το εξής: Για τα δεδουλευμένα που είπατε, είχαμε δώσει εντολή στα νοσοκομεία και πολλά το έκαναν, να πληρώσουν έναντι και πριν βγουν αυτές οι αποφάσεις. Θέλω όμως να πω κάτι και με αυτό τελειώνω. 
Πρέπει να είναι κατανοητό ότι και με το νέο μισθολόγιο για τους υγειονομικούς και με το νέο μισθολόγιο για τους γιατρούς και με το νέο νόμο, που σας είπα, για τις υπερωρίες, θα πρέπει να πάμε σε καθεστώς αμοιβών, που ανταποκρίνεται σε πραγματικές συνθήκες εργασίας.
Να σταματήσει η πλασματικότητα που υπήρχε στο χώρο της υγείας σε σχέση με τις αμοιβές, οι υπερωρίες είχαν γίνει επίδομα, οι περισσότερες εφημερίες των γιατρών ήταν πλασματικές και να πληρώνουμε ό,τι πραγματικά ανταποκρίνεται στην εργασία την οποία προσφέρουν.
Αυτό το μήνυμα θέλω να το στείλω προς κάθε κατεύθυνση στο χώρο της υγείας, γιατί βλέπω ότι ορισμένοι προσπαθούν να κινητοποιήσουν λειτουργούς -είτε γιατρούς είτε άλλους- που δεν τους ακολουθούν ευτυχώς. Γιατί οι γιατροί και οι υγειονομικοί είδαν ότι παρά τους περιορισμούς που έχουμε, γίνονται σημαντικές προσπάθειες για την αναβάθμιση των αμοιβών τους και των θεσεών τους.
ΠΡΟΕΔΡΕΥΩΝ (Παναγιώτης Σγουρίδης): Κύριε Υπουργέ, παραπαίξατε μπάσκετ, ανεξάρτητα του ύψους σας! 
Επανερχόμαστε στην τρίτη επίκαιρη ερώτηση πρώτου κύκλου με αριθμό 1519/20.5.98 του Βουλευτή του Κομμουνιστικού Κόμματος Ελλάδος κ. Σταύρου Παναγιώτου, προς τους Υπουργούς Εθνικής Οικονομίας και Ανάπτυξης, σχετικά με τα προβλήματα στην εταιρεία ΒΑΛΚΑΝ στη Θεσσαλονίκη, την προστασία των συμφερόντων των εργαζομένων κλπ.
Η επίκαιρη ερώτηση έχει ως εξής:
"Τη στιγμή που οι τετρακόσιοι περίπου εργαζόμενοι της ΒΑΛΚΑΝ στο Νομό Θεσσαλονίκης έχουν να πληρωθούν παραπάνω από τρείς μήνες και διακυβεύονται άμεσα όλες οι θέσεις εργασίας, αλλά και η βιωσιμότητα μιας μεγάλης παραγωγικής μονάδας, "περίεργα" γεγονότα συμβαίνουν στην επιχείρηση.
Συγκεκριμένα εδώ και ένα μήνα περίπου έχει εγκατασταθεί στην επιχείρηση ως σύμβουλος εξυγίανσής της η κ. Γκαμπριέλλε Τραμπουλέι στη βάση ιδιωτικού συμφωνητικού που συντάχθηκε μεταξύ αυτής και ομάδας "συνδικαλιστών" εργαζομένων -οι οποίοι προφανώς διαχειρίζονται μετοχές τρίτων με πληρεξούσια στο όνομά τους- στο οποίο προβλέπεται: Μηνιαία αμοιβή δέκα εκατομμύρια (10.000.000) δραχμές, ποσοστό 4% επί των πωλήσεων της εταιρείας, ποσοστό 4% επί του χρηματικού ύψους των δανείων που θα χηρηγηθούν στην εταιρεία από τις τράπεζες καθώς και άλλες μορφές αμοιβής.
Σε περίοδο τεράστιων οικονομικών δυσκολιών της εταιρείας, η παραπάνω συμφωνία αποτελεί πρόκληση για τους εργαζόμενους και αγγίζει -αν δεν έχει ήδη ξεπεράσει- τα όρια της έννοιας της καταδολίευσης των δανειστών (τραπεζών, εργαζομένων, αλλά και μετόχων της εταιρείας).
Ερωτώνται οι κύριοι Υπουργοί:
Πως τοποθετούνται σε παρόμοιες ενέργειες που ξεπερνούν κατά πολύ την έννοια της επιχειρηματικής ελευθερίας καθώς στρέφονται κατά της υπόστασης της ίδιας της επιχείρησης;
Πως τοποθετούνται σχετικά με τη στάση των δανειστριών τραπεζών ως προς το θέμα της εξυγίανσης της εταιρείας που έχει σταματήσει και το πρόγραμμα της οποίας εγγυήθηκε το ίδιο το κράτος με νομοθετική ρύθμιση που είχε περάσει από τη Βουλή το 1994;
Προτίθενται να παρέμβουν για τη διασφάλιση των συμφερόντων των εργαζομένων και τη συνέχιση της λειτουργίας αυτής της σημαντικής για την πόλη και την ευρύτερη περιοχή μονάδας ή θα θυσιαστούν όλα στο βωμό της ιδιωτικής πρωτοβουλίας;
Θα παρέμβουν οι αρμόδιες εισαγγελικές αρχές για να διερευνήσουν την υπόθεση;".
Ο κ. Μπαλτάς έχει το λόγο για τρία λεπτά για να πρωτολογήσει.
ΑΛΕΞΑΝΔΡΟΣ ΜΠΑΛΤΑΣ (Υφυπουργός Εθνικής Οικονομίας): Κατ' αρχήν πρέπει να σημειώσω ότι η λειτουργία των ιδιωτικών επιχειρήσεων στη χώρα, η εξέλιξή τους κλπ., δεν μπορεί να είναι πάντα θέμα στο οποίο αν εγκαλείται η Κυβέρνηση για να απαντήσει. Ως γενική αρχή το λέω αυτό.
Παρ' όλα αυτά θα πω στον κύριο συνάδελφο από πληροφορίες που συλλέξαμε, τι συμβαίνει με τη "ΒΑΛΚΑΝ ΕΞΠΟΡΤ".
Το 1994, λοιπόν, η ΒΑΛΚΑΝ υπέγραψε μία σύμβαση με ομάδα τριών τραπεζών για τη ρύθμιση των τότε οφειλών της. Πρέπει να σημειώσω δε ότι οι τράπεζες με τις οποίες συνεργάζεται η "ΒΑΛΚΑΝ ΕΞΠΟΡΤ" είναι είκοσι τρείς τον αριθμό.
Η σύμβαση αυτή, λοιπόν, βασιζόταν σε μία μελέτη βιωσιμότητας 
 

Επιστροφή στην κορυφή



Σελίδα 9622 
που είχαν συνυπογράψει όλες οι πιστώτριες τράπεζες και πρόσφατα η "ΒΑΛΚΑΝ" ζήτησε αύξηση του κεφαλαίου κίνησης από τις πιστώτριες τράπεζες, οι οποίες αρνήθηκαν -οι πιο πολλές από αυτές, λόγω της άσχημης οικονομικής κατάστασης της εταιρείας.
Το Υπουργείο Ανάπτυξης με την ευαισθησία που το διακρίνει για τα θέματα της βιομηχανίας, συντόνισε διαβουλεύσεις μεταξύ της εταιρείας "ΒΑΛΚΑΝ" και των πιστωτριών τραπεζών, οι οποίες όμως απέβησαν άκαρπες.
Στα πλαίσια αυτά προτάθηκε από την εταιρεία να προσλάβει έναν χρηματοοικονομικό σύμβουλο, για να βοηθήσει την εξυγίανσή της.
Μαθαίνουμε από σας, κύριε συνάδελφε, αλλά και από δημοσιεύσεις στον οικονομικό Τύπο ότι η εταιρεία προσέλαβε την κ. Τραμπουλέι ως χρηματοοικονομικό σύμβουλο.
Η ενέργεια πρόσληψης χρηματοοικονομικού συμβούλου πρέπει να ξέρετε ότι είναι απόφαση της διοίκησης της εταιρείας, η οποία διοίκηση αυτήν τη στιγμή ασκείται από τον πρόεδρο των εργαζομένων κ. Τσουραλάκη.
Η εταιρεία είναι ιδιωτική και η σχέση με τις πιστώτριες τράπεζες καθορίζεται με βάση τα τραπεζικά κριτήρια, όπως και όλων των άλλων ιδιωτικών εταιρειών.
Η Κυβέρνηση, λοιπόν, ενδιαφέρεται για τη διασφάλιση των συμφερόντων των εργαζομένων, όσο επίσης και για τη λειτουργία μιας αξιόλογης παραγωγικής εταιρείας. Γι'αυτό, λοιπόν και έκανε αυτά που σας είπα. Μεσολάβησε, πήρε την ευθύνη δηλαδή, επειδή ήταν πολλές οι τράπεζες και γνωρίζαμε το πρόβλημα της εταιρείας, να μπορέσει να τους φέρει σε κάποιο συμβιβασμό. Δεν μπορεί ούτε πιο πέρα να πάει ούτε να επιβάλει το συμβιβασμό σε μια τέτοια υπόθεση. Ευχαριστώ, κύριε Πρόεδρε.
ΠΡΟΕΔΡΕΥΩΝ (Παναγιώτης Σγουρίδης): Ο κ. Σταύρος Παναγιώτου έχει το λόγο.
ΣΤΑΥΡΟΣ ΠΑΝΑΓΙΩΤΟΥ: Κύριε Υφυπουργέ, πιστεύουμε πως αποτελεί πρόκληση για την κοινή γνώμη και το δημόσιο αίσθημα η πρόσληψη της συμβούλου εξυγίανσης της κ. Γκαμπριέλε Τραμπουλέϊ, έναντι του ποσού των δέκα εκατομμυρίων (10.000.000) δραχμών ως μηνιαίας αμοιβής, συν 4% επί των πωλήσεων, συν 4% σε περίπτωση που θα πωληθεί η επιχείρηση, συν 4% για τη σύναψη δανείων από τις τράπεζες. Και όλα αυτά όταν η επιχείρηση είναι υπερχρεωμένη. Και εδώ φαίνεται να υπάρχει μία σοβαρή αντίφαση τη στιγμή που οι εργαζόμενοι επί τρεις μήνες μένουν απλήρωτοι και τη στιγμή που εφαρμόζεται μία πολιτική σκληρής λιτότητας σε βάρος όλων των εργαζομένων. Ούτε ο Πρόεδρος της Δημοκρατίας, θέλω να πιστεύω, δεν απολαμβάνει τέτοια μηνιαία αποζημίωση όπως αυτή η κυρία. Τι θα κάνει τέλος πάντων; Θαύματα; Τόσο μεγάλες είναι οι ικανότητές της που να δικαιολογεί μια τέτοια υψηλή αμοιβή. Με αυτά τα μέτρα θα μπορεί να αντιμετωπισθεί το πρόβλημα της συγκεκριμένης εταιρείας;
Κατά τη δική μας άποψη άλλα μέτρα σε άλλη κατεύθυνση χρειάζονται, όπως παραδείγματος χάρη η εφαρμογή κλαδικής πολιτικής, πράγμα που για το συγκεκριμένο κλάδο σημαίνει δημιουργία ενιαίου φορέα ξύλου και χάρτου, όπου μαζί με άλλες εταιρείες του κλάδου όπως η "SOFTEX" η "MELL" και άλλες θα αποτελούσαν τον πυρήνα και τον κορμό αυτού του φορέα. Αυτός ο φορέας μπορεί να αποτελέσει σοβαρό μοχλό ανάπτυξης της βιομηχανίας και της εθνικής οικονομίας.
Τέλος, ανοιχτό πάντα είναι το πρόβλημα της πληρωμής των εργαζομένων και κυρίως να μη χαθούν οι θέσεις εργασίας.
Εδώ, κύριε Πρόεδρε, θα μου επιτρέψετε να πω μία ακόμη κουβέντα για την άποψή σας, που εκφράσατε προηγουμένως ότι εμείς θα κάναμε ερώτηση. Θέλω να πιστεύω ότι δεν αποτελεί αυτοσκοπό για το Κ.Κ.Ε. να κάνει επίκαιρες ερωτήσεις. Είναι μέσα στις υποχρεώσεις και στα δικαιώματά του. Εκτός εάν εσείς από την τοποθέτησή μου βγάλατε αυτό το συμπέρασμα, ότι εμείς ήμασταν υπέρ των αεροψεκασμών ή από προηγούμενες επίκαιρες ερωτήσεις έχετε συνάγει αυτό το συμπέρασμα.
ΠΡΟΕΔΡΕΥΩΝ (Παναγιώτης Σγουρίδης): Κύριε Παναγιώτου, είπα αστειευόμενος ότι σε περίπτωση που χρησιμοποιούσαμε αεροψεκασμούς για τη δακοκτονία στην Κέρκυρα, σίγουρα θα υπήρχε περίπτωση διαμαρτυρίας σωματείων οικολόγων, την οποία θα είχατε στα χέρια σας, προκειμένου να κάνετε επίκαιρη ερώτηση και να πείτε να μη γίνονται αεροψεκασμοί, αλλά να γίνονται με άλλα μέσα, διότι σκοτώνονται τα ζωϋφια, τα οποία είναι απαραίτητα για το περιβάλλον.
ΣΤΑΥΡΟΣ ΠΑΝΑΓΙΩΤΟΥ: Θα βλέπαμε συγκεκριμένα και θα εκτιμούσαμε. 
ΠΡΟΕΔΡΕΥΩΝ (Παναγιώτης Σγουρίδης): Γι'αυτό ακριβώς το λόγο έκανα αυτήν την παρατήρηση.
Ο Υφυπουργός Εθνικής Οικονομίας κ. Αλέξανδρος Μπαλτάς έχει το λόγο.
ΑΛΕΞΑΝΔΡΟΣ ΜΠΑΛΤΑΣ (Υφυπουργός Εθνικής Οικονομίας): Κύριε συνάδελφε, να ξεκαθαρίσω κάτι με την ευκαιρία της ερώτησής σας. Δεν κάνουμε κρατικοποιήσεις ιδιωτικών επιχειρήσεων, οι οποίες αποτυγχάνουν στον τομέα τους ή στον προορισμό τους. Να το ξεκαθαρίσουμε αυτό.
Κάνουμε ακριβώς το αντίθετο για να μπορέσουμε να έχουμε αυτήν την πολυπόθητη αναδιάρθρωση στην οικονομία μας.
Δεύτερον, η συγκεκριμένη εταιρεία επιμένω είναι μια ιδιωτική επιχείρηση. Εάν πληρώνει την κ. Γκαμπριέλε Τρουμπουλέι για την αξία της δέκα ή είκοσι εκατομμύρια (10.000.000 ή 20.000.000) δεν είναι δικός μας λογαριασμός. Δεν μπορούμε να μπούμε εμείς και να πούμε στην οποιαδήποτε εμπορική εταιρεία ή επιχείρηση το τι πρέπει να κάνει για τους μισθούς των εργαζομένων ή των προσλαμβανομένων από αυτή. Να ξεκαθαρίσω αυτό για να μη δημιουργηθεί άλλη εντύπωση ότι είναι κάποια δημόσια επιχείρηση και ότι εμείς αποφασίσαμε να δώσουμε δέκα εκατομμύρια (10.000.000) δραχμές στην κ. Γκαμπριέλε. Δεν παρεμβαίνουμε, δεν έχουμε κανένα λόγο σ' αυτό. Αν όλα αυτά που λέτε είναι προκλητικά ή έχουν άλλα κουσούρια πίσω τους, όχι σε μας η ερώτηση να το πω έτσι, υπάρχουν εισαγγελείς, υπάρχουν εν πάση περιπτώσει και άλλοι θεσμοί πλην του Κοινοβουλίου για να μπορέσουμε να προστατεύσουμε το κοινό αίσθημα. Ευχαριστώ πολύ.
ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κ. Μπαλτά.
Κύριοι συνάδελφοι, τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας "ΕΛΕΥΘΕΡΙΟΣ ΒΕΝΙΖΕΛΟΣ", πενήντα τρεις μαθητές και δύο συνοδοί-καθηγητές από το 1ο Γυμνάσιο της Αγίας Παρασκευής Αττικής.
Η Βουλή τους καλωσορίζει.
(Χειροκροτήματα απ' όλες τις πτέρυγες της Βουλής)
Θα ήθελα να πω για τους μαθητές, για να μη βγάλουν συμπεράσματα άλλα, ότι σήμερα στην Αίθουσα έχουμε κοινοβουλευτικό έλεγχο και γι' αυτό βρίσκονται μόνο οι Βουλευτές που ερωτούν ή επερωτούν και ο Υπουργός ο οποίος απαντά.
Ολοκληρώθηκε η συζήτηση των επικαίρων ερωτήσεων.
 

Επιστροφή στην κορυφή



Σελίδα 9623 
ΠΡΟΕΔΡΕΥΩΝ (Παναγιώτης Σγουρίδης): Εισερχόμαστε στην ημερήσια διάταξη των 
ΕΠΕΡΩΤΗΣΕΩΝ
Θα συζητηθεί η υπ' αριθμόν 44/19.3.98 επερώτηση των Βουλευτών της Νέας Δημοκρατίας κυρίων Κεφαλογιάννη, Ρεγκούζα, Βουλγαράκη, Γιακουμάτου, Νικολόπουλου, Κωστόπουλου, Μιχαλολιάκου, Αλογοσκούφη και Δήμα, αρμοδιότητος των Υπουργείων Εθνικής Οικονομίας και Οικονομικών σχετικά με την πολιτική της Κυβέρνησης για τη θωράκιση του εθνικού μας νομίσματος από πιέσεις κερδοσκόπων που οδήγησαν στην υποτίμησή του.
Ο κ. Δήμας μας γνωστοποιεί ότι Κοινοβουλευτικός Εκπρόσωπος της Νέας Δημοκρατίας στην επερώτηση αυτή θα είναι ο κ. Γεώργιος Αλογοσκούφης.
Επίσης με επιστολή του ο κ. Κωνσταντόπουλος ορίζει ως Κοινοβουλευτικό Εκπρόσωπο στην επερώτηση αυτή τον Βουλευτή Ευβοίας κ. Ευάγγελο Αποστόλου.
Επίσης υπάρχει μία αίτηση από τον Βουλευτή της Α' Αθηνών κ. Στέφανο Μάνο που ζητεί ολιγοήμερη άδεια απουσίας στο εξωτερικό.
Εγκρίνει η Βουλή;
ΠΟΛΛΟΙ ΒΟΥΛΕΥΤΕΣ : Μάλιστα, μάλιστα.
ΠΡΟΕΔΡΕΥΩΝ (Παναγιώτης Σγουρίδης): Η Βουλή ενέκρινε.
Ο κ. Νικολόπουλος θα είναι ο εισηγητής της επερώτησης αυτής. Ορίστε, κύριε Νικολόπουλε, έχετε είκοσι λεπτά. 
ΝΙΚΟΛΑΟΣ ΝΙΚΟΛΟΠΟΥΛΟΣ: Κυρίες και κύριοι συνάδελφοι, η υποτιμήση του εθνικού μας νομίσματος κατά 12% στην οποία αναγκάστηκε να προσφύγει η Κυβέρνηση την Παρασκευή 13 Μαρτίου 1998, έθεσε κατά τον πλέον οδυνηρό τρόπο τέλος σε δύο επί χρόνια καλλιεργούμενους θεμελιώδεις μύθους της ιδιόμορφης εκσυγχρονιστικής και διαπλεκόμενης προπαγάνδας με τους οποίους επιχειρήθηκε να αποπροσανατολιστεί όλο αυτό το διάστημα ο ελληνικός λαός.
Συγκεκριμένα η υποτίμηση της δραχμής δημιούργησε θανάσιμες ρωγμές στην υπερπραγματικότητα της δήθεν επιτυχημένης οικονομικής διαχείρισης της Κυβέρνησης Σημίτη διά της οποίας επιχειρείται να αποκρυβεί η άθλια οικονομική καθημερινότητα, στην οποία διαβιώνει ένα ολοένα και διευρυνόμενο μεγάλο μέρος του ελληνικού λαού.
Επίσης η υποτίμηση της δραχμής απέδειξε με τον πλέον εναργή τρόπο την αναποτελεσματικότητα της ακολοθούμενης οικονομικής πολιτικής και το μάταιο των πολύχρονων θυσιών στις οποίες υποβάλλεται ο ελληνικός λαός, επ' ονόματι μιας διαρκώς μετατοπιζόμενης στο απώτερο μέλλον βελτίωσης της οικονομικής του καταστάσεως. Η κατάρρευση αυτών των δύο θεμελιωδών προπαγανδιστικών μύθων, σε συνδυασμό με την επισημοποίηση της αποτυχίας της Κυβέρνηση να οδηγήσει τη χώρα στην εκπλήρωση των στόχων για την ένταξή της στην πρώτη φάση της Οικονομικής και Νομισματικής 'Ενωσης της Ευρώπης που υποτίθεται πως αποτελούσε το άλλοθι για την άνευ προηγουμένου παρατεταμένη λιτότητα των τελευταίων χρόνων, προσεπιβεβαιώνουν την πλήρη χρεοκοπία της, της ασκηθείσης τα τελευταία χρόνια οικονομικής πολιτικής.
Κυρίες και κύριοι συνάδελφοι, η πιστοποίηση της επιδείνωσης της συγκριτικής οικονομικής θέσης της χώρας μας, εν σχέσει με τις οικονομίες των άλλων χωρών μελών της Ευρωπαϊκής 'Ενωσης, που κατά τον πλέον αδιάψευστο τρόπο υποδηλώνει η υποτίμηση του εθνικού μας νομίσματος, δεν υπήρξε κεραυνός εν αιθρία. Υπήρξε απότοκος των λανθασμένων επιλογών και της διαχειριστικής ανικανότητας, που χαρακτήρισε την πολιτική των κυβερνήσεων του ΠΑ.ΣΟ.Κ. των τελευταίων χρόνων. Ακολουθώντας μια πολιτική, που τη διέκρινε το ιδιότυπο μίγμα μέριμνας για τη συντήρηση των δομών ενός σπάταλου και αναποτελεσματικού κράτους και άτολμης και αποσπασματικής συνομολόγησης, της ανάγκης για την υιοθέτηση διαρθρωτικών αλλαγών στο οικονομικό μας σύστημα, οι κυβερνήσεις του ΠΑ.ΣΟ.Κ. οδήγησαν την οικονομία μας σε ολοσχερές αδιέξοδο. Αρκούν, νομίζω, ορισμένα εντελώς ενδεικτικά στοιχεία, για να τεκμηριώσουν τις διαπιστώσεις αυτές.
Στο μέτωπο του πληθωρισμού, όπου η Κυβέρνηση δεν χάνει την ευκαιρία να παρουσιάζει τις δήθεν επιτυχίες της, στην πραγματικότητα οι εξελίξεις δεν υπήρξαν καθόλου θετικές. Τον Απρίλιο του 1998, ο πληθωρισμός ανήλθε στο 5,3%, σημειώνοντας ρυθμό αύξησης κατά 1% από το προ της υποτίμησης επίπεδο. Το στοιχείο αυτό, είναι ιδιαίτερα ανησυχητικό, καθώς οι εκτιμήσεις έγκυρων οικονομικών αναλυτών επισημαίνουν πως η επίδραση της υποτίμησης στον πληθωρισμό δεν έχει ακόμη εξαντληθεί, αφού έχει απορροφηθεί μόλις το 70% των επιπτώσεων της.
Μάλιστα, αν λάβει κανείς υπόψη του πως το ΙΟΒΕ προβλέπει για φέτος μέσο ρυθμό αύξησης του πληθωρισμού κατά 4,8%, όταν ο μέσος πληθωρισμός στο σύνολο των χωρών μελών της Ευρωπαϊκής 'Ενωσης είναι 1,3%, ενώ ο μέσος πληθωρισμός στις ένδεκα χώρες, που τελικά συμμετέχουν στην ΟΝΕ, είναι της τάξης του 1,2% και η τιμή αναφοράς για τη συμμετοχή της χώρας μας στην Οικονομική και Νομισματική 'Ενωση, είναι της τάξης του 2,3%, τότε αντιλαμβάνεται το μέγεθος της πραγματικής κυβερνητικής αποτυχίας, να τιθασεύσει με όρους αποτελεσματικούς την άνοδο του πληθωρισμού.
Η κατάσταση δεν είναι καθόλου καλύτερη σε ό,τι αφορά το μέγεθος των δημοσιονομικών ελλειμμάτων. 'Οπως είναι γνωστό, σύμφωνα με τα κριτήρια του Μάαστριχτ, το έλλειμμα της δημοσιονομικής διαχείρισης, ως ποσοστό του Α.Ε.Π. για τη συμμετοχή μιας χώρας στην ΟΝΕ, δεν πρέπει να υπερβαίνει το 3%. 
Στη χώρα μας, το 1997 το δημοσιονομικό έλλειμμα ανήλθε στι 6,1%, ενώ το δημοσιονομικό έλλειμμα -όπως ορίζεται από τη Συνθήκη του Μάαστριχτ- ανέρχεται στο 4,2%. Δηλαδή αφίσταται κατά πολύ από τον τεθέντα στόχο. Υπήρξε αποτυχία της κυβέρνησης να το αντιμετωπίσει δραστικά.
Το δημοσιονομικό έλλειμμα συναρτάται ευθέως με την αδυναμία της Κυβέρνηση να περιστείλει αποτελεσματικά τις δημόσιες δαπάνες. Και αυτό, γιατί η Κυβέρνηση παραμένει αιχμάλωτη των κρατικοδίαιτων συντεχνιακών συμφερόντων, που τη στηρίζουν και δεν τολμά να προχωρήσει σε μια γενναία πολιτική περιορισμού των δημοσίων δαπανών, που να λαμβάνει υπόψη της τις σύγχρονες αρχές διοίκησης και τη νέα τεχνολογία, οι οποίες έχουν ήδη ανατρέψει τα οργανογράμματα και έχουν ακυρώσει στην πράξη τους ισχύοντες κανονισμούς λειτουργίας των δημόσιων υπηρεσιών, επιτάσσοντας ένα διαφορετικό μοντέλο διοίκησης το οποίο όμως η Κυβέρνηση αδυνατεί να υιοθετήσει. 
'Ετσι είναι χαρακτηριστικό, ότι κατά την περίοδο 1990-1997, με κυρίαρχη την ευθύνη των κυβερνήσεων του ΠΑ.ΣΟ.Κ., οι δημόσιες δαπάνες είχαν μέση ποσοστιαία αύξηση 16% η οποία, ακόμη και αν ληφθεί υπόψη η άνοδος των τιμών, αποτυπώνεται ως πραγματική αύξηση της τάξεως του 3%. Και αυτό σε μια στιγμή που στόχος θα έπρεπε να είναι η περιστολή της δημόσιας δαπάνης και η εξοικονόμηση πόρων για την οικονομία.
Κυρίες και κύριοι συνάδελφοι, αντί όμως η Κυβέρνηση να προχωρήσει στην περιστολή των δημοσίων δαπανών, έχει βρει βολικό να προστρέχει στη διαρκή φορολογική επιβάρυνση του 'Ελληνα πολίτη, εκτινάσσοντας στα ύψη τη φορολογική πίεση στη χώρα μας, από το 17,2% το 1981, στο 23% το 1995 και στο υπολογιζόμενο περίπου 25%, του 1996.
Με τη φοροεπιδρομική αυτή λογική, η Κυβέρνηση οδηγεί στην απομύζηση πολύτιμων πόρων από τον υγιή ιδιωτικό τομέα της οικονομίας προς χάριν του αντιπαραγωγικού δημόσιου τομέα. Η οικονομική χρεoκοπία της Κυβέρνησης όμως, μπορεί να τεκμηριωθεί και από τις επιδόσεις της σε ορισμένους άλλους κρίσιμους τομείς.
Κατ' αρχήν, από την αναποτελεσματικότητα και την ανικανότητα την οποία επέδειξε στην αξιοποίηση των πόρων του δεύτερου Κοινοτικού Πλαισίου Στήριξης απ' όπου, όπως υπογραμμίζεται στην ετήσια έκθεση και δήλωση αξιοπιστίας του Ευρωπαϊκού Ελεγκτικού Συνεδρίου, η Ελλάδα απορρόφησε για το 1996 μόλις το 31% των κονδυλίων που προεβλέπετο να διατεθούν σε αυτή. Το τι σημαίνει η ανικανότητα αυτή της 
 

Επιστροφή στην κορυφή



Σελίδα 9624 
Κυβέρνησης να αντλήσει τους ζωτικά απαραίτητους για την ανάπτυξη της οικονομίας μας ευρωπαϊκούς πόρους και το πόσες πολλαπλασιαστικά αρνητικές επιδράσεις έχει η μη απορρόφησή τους για τον τόπο μας, είναι νομίζω πρόδηλο και δεν χρειάζεται επιπρόσθετα να επιχειρηματολογήσουμε.
Εξίσου όμως, βαρύτατες είναι και οι συνέπειες των καθυστερήσεων που εμφανίζει η Κυβέρνηση στην εκτέλεση των μεγάλων έργων που μπορούν, με την πραγματοποίησή τους, να αποτελέσουν την εδραία βάση για την αναπτυξιακή απογείωση της ελληνικής οικονομίας.
Στο σημείο αυτό θέλω να υπενθυμίσω την από 25.9.1997 έκθεση της 16ης Διεύθυνσης της Ευρωπαϊκής Επιτροπής προς τον αρμόδιο Υφυπουργό Εθνικής Οικονομίας με την οποία αυτός καλείται να καταλάβει ότι υπάρχει κίνδυνος να χαθεί η αξιοπιστία του ελληνικού προγραμματισμού από μη αιτιολογημένες μεταφορές χρηματοδότησης, ενώ επισημαίνεται εμφατικά ότι υπάρχει κίνδυνος να μείνουν ημιτελή στρατηγικής σημασίας και προτεραιότητας για τη χώρα μας και την Ευρωπαϊκή 'Ενωση, έργα εξαιτίας της έλλειψης προγραμματισμού και των καθυστερήσεων που σημειώνονται κατά την εκτέλεσή τους.
Εάν σε όλα αυτά προστεθούν οι παλινωδίες, η διστακτικότητα και η εν τέλει αναποτελεσματικότητα με την οποία χειρίζεται η Κυβέρνηση το ζήτημα των αποκρατικοποιήσεων μιας σειράς επιχειρήσεων του δημόσιου τομέα, που με την ελλειμματική τους λειτουργία επιβαρύνουν τον προϋπολογισμό και νοθεύουν τον ανταγωνισμό στην ελληνική αγορά σε βάρος των ιδιωτικών επιχειρήσεων, καθώς επίσης και το τεράστιο κόστος σε ανταγωνιστικότητα, θέσεις εργασίας και εν τέλει κοινωνική ευημερία -που συνεπάγεται η δυσλειτουργία και η αναποτελεσματικότητα της Δημόσιας Διοίκησης, η οποία παραμένει βασισμένη σε αναχρονιστικές δομές εξαιτίας της αδυναμίας της Κυβέρνησης να σπάσει τις αγκυλωτικές αντιστάσεις των συντεχνιών που λυμαίνονται- τότε μπορεί κανείς με ενάργεια να αντιληφθεί σε όλο της το μέγεθος την οικονομική αποτυχία της Κυβέρνησης.
Κυρίες και κύριοι συνάδελφοι, έχοντας υπόψη αυτό το αρνητικά διαμορφωμένο, από τις κυβερνητικές παραλείψεις και ανεπάρκειες, οικονομικό τοπίο, μπορεί κανείς να καταλάβει καλύτερα την αιτίαση την οποία διατύπωσα προηγούμενα αναφορικά με το ότι η υποτίμηση της δραχμής δεν υπήρξε παρά απότοκος της κυβερνητικής ανικανότητας και αποτυχίας στην οικονομία, αλλά και πλήρης, όσο και επίσημη επιβεβαίωση της επιδείνωσης της διεθνούς θέσης της χώρας μας.
Με βάση όμως, όλα αυτά τα δεδομένα, εγείρονται ορισμένα μείζονα ερωτήματα αναφορικά με τον τρόπο που η Κυβέρνηση χειρίστηκε την υποτίμηση.
Το πρώτο ερώτημα που τίθεται αφορά την ίδια την κυβερνητική απόφαση για την υποτίμηση του εθνικού μας νομίσματος, η οποία ελήφθη ενώ η Κυβέρνηση, επί δύο τουλάχιστον χρόνια, διατυμπάνιζε, σε όλους τους τόνους, την ακριβώς αντίθετη θέση της, περί μη προσφυγής στην υποτίμηση και εμμονή στη πολιτική της σκληρής δραχμής.
Δεν γνώριζε η Κυβέρνηση την πραγματική κατάσταση της οικονομίας μας; Και αν την γνώριζε, ποιον παραπλανούσε, διατρανώνοντας με κάθε τρόπο και μέσο τη δήθεν σταθερή θέση της για τη διατήρηση της πολιτικής της σκληρής δραχμής; Αλλά ακόμη και όταν προχώρησε στην υποτίμηση, η Κυβέρνηση επεχείρησε με μία άνευ προηγουμένου δημαγωγική παραφιλολογία να υποβαθμίσει τις συνέπειές της. 
Γιατί, αλήθεια, από τη λαλίστατη επίσημη ρητορική της Κυβέρνησης απεκρύβη πως εξαιτίας της υποτίμησης, θα αυξηθούν οι δαπάνες εξυπηρέτησης του εξωτερικού δημόσιου χρέους, και γενικά των υποχρεώσεων του κράτους σε συνάλλαγμα που υπολογίζονται σε ένα τρισεκατομμύριο (1.000.000.000.000) δραχμές τουλάχιστον;
(Στο σημείο αυτό την Προεδρική 'Εδρα καταλαμβάνει ο Γ' Αντιπρόεδρος της Βουλής κ. ΛΟΥΚΑΣ ΑΠΟΣΤΟΛΙΔΗΣ)
Γιατί απεκρύβησαν οι συνέπειες της υποτίμησης στην επίταση των πληθωριστικών πιέσεων; Γιατί απεκρύβησαν οι συνέπειες της υποτίμησης στο βιοτικό επίπεδο και στην αγοραστική ικανότητα του 'Ελληνα πολίτη;
Το δεύτερο ερώτημα που εγείρεται αναφορικά με τους κυβερνητικούς χειρισμούς που οδήγησαν στην υποτίμηση, αφορά τον τρόπο με τον οποίο μεθοδεύτηκε η πραγματοποίησή της. 
Γιατί, λοιπόν, ενώ η Κυβέρνηση είχε την πρόθεση να προχωρήσει στην υποτίμηση, προχώρησε κατά τον τελευταίο χρόνο στη σημαντική αύξηση του εξωτερικού χρέους της χώρας, με αποκορύφωμα την έκδοση του ομολογιακού δανείου των χιλίων διακοσίων εκατομμυρίων (1.200.000.000) δολαρίων, ενώ είχαν ήδη αρχίσει οι διεργασίες για την πραγματοποίησή της, επιβαρύνοντας την εξυπηρέτησή του κατά πενήντα δισεκατομμύρια (50.000.000.000) δραχμές.
Ποιές σκοπιμότητες υπαγόρευσαν στην Κυβέρνηση να προβεί σε όλες αυτές τις ενέργειες, εν γνώση της ότι κατ' αυτό τον τρόπο επιβαρύνεται δυσβάστακτα η χώρα;
Να θεωρήσουμε τη στάση της δείγμα προχειρότητας, πολιτικής επιπολαιότητας και έλλειψης στοιχειώδους προγραμματισμού ή πρέπει να την αποδώσουμε κάπου αλλού;
Το τρίτο ερώτημα που προκύπτει αναφορικά με την υποτίμηση αφορά τον τρόπο με τον οποίο αντιμετώπισε η Κυβέρνηση τις κερδοσκοπικές επιθέσεις κατά της δραχμής λίγο πριν την πραγματοποίησή της.
Γιατί η Κυβέρνηση προχώρησε στη διάθεση δισεκατομμυρίων πολυτίμου συναλλάγματος για να προασπίσει μία πολιτική της οποίας είχε αποφασίσει τη μεταβολή; Γιατι δεν φρόντισε με τις κατάλληλες κινήσεις να αποφύγει αυτήν τη συναλλαγματική αιμορραγία που υπήρξε επωφελής μόνο για εκείνους που ενορχήστρωσαν αυτές τις κερδοσκοπικές επιθέσεις; Πρόκειται για έλλειψη στοιχειώδους πρόνοιας ή για πλήρη ανικανότητα πρόγνωσης των άμεσων επιπτώσεων μιας κακής πολιτικής;
Κυρίες και κύριοι συνάδελφοι, σε όλα αυτά τα ερωτήματα η Κυβέρνηση πρέπει να απαντήσει πειστικά. Η προσφυγή στη βολική λογοκοπία, στην ανερμάτιστη και ανεδαφική αισιοδοξομανία και στην αλχημεία των στοιχείων, δεν ικανοποιεί πια κανέναν και πολύ περισσότερο τον ελληνικό λαό, που κάτω από το βάρος της κυβερνητικής ανικανότητας, βλέπει το βιοτικό του επίπεδο να πιέζεται ολοένα και περισσότερο και αντιμετωπίζει το οικονομικό του μέλλον με ολοένα και μεγαλύτερη απαισιοδοξία.
Η τελευταία γραμμή αμύνης που χρησιμοποίησε η Κυβέρνηση για να δικαιολογήσει την υποτίμηση, πως δηλαδή αυτή υπήρξε απαραίτητη, προκειμένου να επιτευχθεί η ένταξη της χώρας μας στον ευρωπαϊκό μηχανισμό συναλλαγματικών ισοτιμιών, δεν στέκει ούτε καν σαν οικονομικοφανές χαριτολόγημα, γιατί άλλες χώρες κατάφεραν την ένταξή τους στο μηχανισμό αυτό, χωρίς να χρειασθεί να προσφύγουν στην υποτίμηση του νομίσματός τους, αλλά και εν τέλει έχοντας επιτύχει και την ένταξή τους στην ΟΝΕ, πράγμα το οποίο από όλες τις χώρες της Ευρωπαϊκής 'Ενωσης που επιθυμούσαν την ένταξή τους, δεν το επέτυχε η χώρα μας.
Κυρίες και κύριοι συνάδελφοι, επειδή η ένταξη της Ελλάδας στην ΟΝΕ κατά κοινή ομολογία όλων σχεδόν των πολιτικών δυνάμεων, αποτελεί τη μόνη διέξοδο για να αποφύγει η χώρα μας την περιθωριοποίηση, επειδή η ισότιμη συμμετοχή μας στη νέα ευρωπαϊκή πραγματικότητα που διαμορφώνεται στο πλαίσιο της ΟΝΕ αποτελεί όρο και προϋπόθεση, για να μπορέσει και στον 21ο αιώνα ο ελληνικός λαός να απολαύσει ένα καλύτερο βιοτικό επίπεδο, η Κυβέρνηση θα πρέπει να λάβει σοβαρά υπόψη της πως η μέχρι σήμερα πολιτική πρακτική της αποτελεί τροχοπέδη σ' αυτήν την πορεία. 
Θα πρέπει η Κυβέρνηση είτε να σοβαρευτεί, είτε να δηλώσει την αδυναμία της. Να προχωρήσει στην επίτευξη των στόχων που και η ίδια συνομολογεί πως είναι εθνικού χαρακτήρα σημασίας. 
Η υποτίμηση που προηγήθηκε καλώς ή κακώς αποτελεί μία ακόμα μεγάλη θυσία του λαού μας, που όμως αυτήν τη φορά δεν πρέπει επ' ουδενί να πάει χαμένη. Σε διαφορετική περίπτωση οι αποσταθεροποιητικές συνέπειες μιας ακόμη πιθανής κυβερνητικής αποτυχίας για το ίδιο το πολιτικό μας σύστημα θα είναι μεγάλες. Γι' αυτό η Κυβέρνηση ας προχωρήσει 
 

Επιστροφή στην κορυφή



Σελίδα 9625 
με ταχύτητα, σοβαρότητα και αποτελεσματικότητα στις αλλαγές εκείνες που θα επιτρέψουν στην υπέρβαση των διαρθρωτικών αδυναμιών της οικονομίας μας και θα ανοίξουν το δρόμο για την ταχύρυθμη ανάπτυξη της παραγωγής. 'Η ας ομολογήσει την αδυναμία αναλαμβάνοντας τις σχετικές έμπρακτες πολτικές ευθύνες. Ημίμετρα δεν χωράνε. Η υποτίμηση αποτελεί ένα δραστικό μέτρο πολιτικής που πρέπει να ακολουθείται πάντα από κινήσεις δημιουργικής υπέρβασης της κρίσης που την κατέστησε αναπόφευκτη. Και αυτή η κρίση στην περίπτωση της πατρίδας μας κατέστη αναπόφευκτη εξαιτίας της κυβερνητικής ανικανότητας.
Ας φροντίσει η Κυβέρνηση να μην πληρώσει η κοινωνία μας ακόμη πιο ακριβά το λογαριασμό των δικών της λαθών. Ας φροντίσει οι σημερινές της απαντήσεις να αποτελούν το πρώτο βήμα προς την κατεύθυνση της σοβαρότητας και της υπευθυνότητας. Ευχαριστώ.
(Χειροκροτήματα από την πτέρυγα της Νέας Δημοκρατίας)
ΠΡΟΕΔΡΕΥΩΝ (Λουκάς Αποστολίδης): Κύριοι συνάδελφοι, από μέρους του Κομμουνιστικού Κόμματος Ελλάδος ορίζεται ως Κοινοβουλευτικός Εκπρόπωπος ο κ. Δημήτριος Κωστόπουλος του Βασιλείου και από μέρους του ΔΗ.Κ.ΚΙ. ο συνάδελφος Γεώργιος Ρόκος.
Ο κ. Ρεγκούζας έχει το λόγο.
ΑΔΑΜ ΡΕΓΚΟΥΖΑΣ: Κύριε Πρόεδρε και κύριοι συνάδελφοι, αν και η συζήτηση για το γεγονός της υποτίμησης του εθνικού μας νομίσματος έρχεται με κάποια καθυστέρηση στην Εθνική Αντιπροσωπεία, ωστόσο παραμένει επίκαιρο και δίδεται βεβαίως και η ευκαιρία να πούμε κάποια πράγματα, μήπως και συναιτιστεί η Κυβέρνηση. 
'Εχω κατατάξει σε τέσσερους άξονες αυτά που θα πω σε λίγο χρόνο. Κατ' αρχήν η υποτίμηση της δραχμής είναι μία ιστορική αποτυχία της Κυβέρνησης Σημίτη. Και βεβαίως τις ευθύνες των κυβερνήσεων γενικότερα του ΠΑ.ΣΟ.Κ. θα τις πω παρακάτω.
Δεύτερον, καταγράφεται μία κοινωνική απρέπεια της Κυβέρνησης προς τον ελληνικό λαό, που δεν είχε τη γενναιότητα να βγεί μπροστά του και να του πει την πραγματική αλήθεια. Αντίθετα, προσπάθησε να τον παραπλανήσει.
Τρίτον, αναδεικνύεται ότι αυτή η Κυβέρνηση είναι μέχρι το λαιμό χωμένη μέσα στην ηθική διάβρωση και άθελά της ή ενσυνείδητα καλλιεργεί κάθε μέρα που περνά τη διαφθορά και
Τέταρτον, ουσιαστικά υπονομεύει οικονομικά και εθνικά την πατρίδα μας. Και εξηγούμαι, κύριοι συνάδελφοι.
Είναι βέβαιο ότι η υποτίμηση της δραχμής δείχνει μία πρωτόγνωρη επιβεβαίωση αποτυχίας μιας πολιτικής που εφαρμόστηκε στη δεκαετία 1980-1990, που τις συνέπειες αυτών των πολιτικών πληρώνουμε σήμερα και βεβαίως μιας δογματικής πολιτικής, μιας στείρας πολιτικής, μιας άτολμης πολιτικής που εφαρμόζει η σημερινή Κυβέρνηση Σημίτη.
Βέβαια, η Κυβέρνηση για να μπορέσει να ξεπεράσει αυτές τις συνέπειες της πολιτικής της στηρίζεται στα εκβιαστικά διλήμματα που προσφέρει κάθε φορά και στον πολιτικό κόσμο, αλλά και στον ελληνικό λαό, στους συνεχείς φόρους που βάζει ανεξάρτητα αν αυτή η πολιτική είναι αδιέξοδη. Και βεβαίως, έχουν καταγράψει οι κυβερνήσεις του ΠΑ.ΣΟ.Κ. τρεις υποτιμήσεις μέχρι σήμερα.
Από την άλλη μεριά οι Υπουργοί της Κυβέρνησης -και θα θυμίζω την περίοδο της συζήτησης του προϋπολογισμού- ωραιοποιούσαν τα στοιχεία. Ο κύριος Πρωθυπουργός και ο κ. Παπαντωνίου επαίροντο για την πολιτική της σκληρής δραχμής και συνετάσσοντο και με τον Πρόεδρο της Μεγάλης Βρετανίας κ. Μπλερ ότι δεν πρόκειται να μπούμε στο σύστημα ισοτιμιών, όπως ακριβώς έγινε. Παράλληλα βγαίνουν στον ελληνικό λαό και λένε ότι η υποτίμηση οδηγεί προς την Ο.Ν.Ε. και είναι μία αναγκαιότητα.
Από την άλλη πλευρά, προσπαθώντας να συγκαλύψουν ευθύνες είτε προβαίνουν σε ανόμοιες συγκρίσεις με το παρελθόν και ειδικότερα με την πολιτική της Νέας Δημοκρατίας 1990-1993 είτε προσπαθούν να πείσουν τον ελληνικό λαό ότι όλες αυτές οι συνέπειες είναι αποτέλεσμα μίας πολιτικής που επιβάλλεται τελικά από την Ευρώπη.
Αυτό είναι το σημαντικότερο, γιατί υπονομεύουν την ευρωπαϊκή προοπτική της χώρας και ουσιαστικά και την εθνική προοπτική της χώρας, δεδομένου ότι αποδυναμώνουν την πολιτική ένωση της Ευρώπης που είναι μία επιλογή, τουλάχιστον κατά 95% του ελληνικού λαού.
Οι συνέπειες αυτής της πολιτικής είναι: Η δημιουργία φτώχειας στην συντριπτική πλειοψηφία του ελληνικού λαού, το μεγάλωμα δηλαδή του ορίου της φτώχειας για τον ελληνικό λαό και οι πληθωριστικές πιέσεις που δημιουργούνται στην οικονομία, χωρίς βελτιώσεις, από μία πολιτική περιοριστική ή πολιτική λιτότητας χωρίς τέλος, όλα αυτά τα χρόνια.
Αντί, λοιπόν, να πάμε στον περιορισμό, αυξάνουμε τις πληθωριστικές πιέσεις, οξύνουμε την ανεργία με αποκορύφωμα κυρίως τους νέους και τις γυναίκες, δημιουργούμε τις προϋποθέσεις του παραγωγικού ιστού της χώρας και τέλος καλλιεργούμε τα φαινόμενα της διαφθοράς που μαστίζουν το δημόσιο βίο.
Και η Κυβέρνηση είναι πραγματικά δογματικά κολλημένη σε μία λογική κατά της διαφάνειας -γιατί δεν εξηγείται αλλιώς πως δεν αποδέχεται προτάσεις συνολικά της Αντιπολίτευσης για δημιουργία θεσμού ελέγχου και διαφάνειας στο δημόσιο βίο- κολλημένη από τις ιδεοληψίες της, από την ανικανότητά της, από τις καθυστερήσεις σε πολιτικές που δεν παίρνουν αναβολές, με αύξηση της αναξιοπιστίας της προς την ελληνική κοινωνία. Αλλά δυστυχώς, μαζί με τη δική της αναξιοπιστία αυξάνει και την αναξιοπιστία όλου του πολιτικού κόσμου.
Ακόμη, η Κυβέρνηση παρουσιάζει μία περίεργη εμμονή σε συνεχείς φορολογίες, όπως αυτή που εξαγγέλθηκε μόλις χθες με την περαίωση των φορολογικών υποθέσεων, δηλαδή την καλλιέργεια της κομπίνας και των ασυνεπώς φορολογουμένων.
Και βεβαίως έχουμε την καλλιέργεια ενός αισθήματος που δεν οδηγεί ασφαλώς στη δημιουργία φορολογικής συνείδησης στον ελληνικό λαό, αλλά στην αναμονή χαριστικών ρυθμίσεων, όπως έχει συνηθίσει να κάνει τούτη η Κυβέρνηση.
'Ενα είναι σίγουρο, κύριοι συνάδελφοι. Δεν μπορεί να πάει αυτή η πολιτική άλλο. Υπονομεύετε το αύριο της Ελλάδος και οδηγείτε με μαθηματική ακρίβεια, με τους αριθμούς που πορεύεσθε σε μία νέα υποτίμηση της δραχμής πριν μάλιστα την παρέλευση του έτους 1998.
(Χειροκροτήματα από την πτέρυγα της Νέας Δημοκρατίας)
ΠΡΟΕΔΡΕΥΩΝ (Λουκάς Αποστολίδης): Ο κ. Βουλγαράκης έχει το λόγο.
ΓΕΩΡΓΙΟΣ ΒΟΥΛΓΑΡΑΚΗΣ: Κύριε Πρόεδρε, αν θέλουμε να πούμε τα πράγματα με το όνομά τους, η πραγματικότητα είναι ότι η υποτίμηση είναι το έσχατο μέσο οικονομικής πολιτικής στο οποίο καταφεύγει μία κυβέρνηση. Στην πραγματικότητα δηλαδή η υποτίμηση είναι η εν τοις πράγμασι ομολογία της αποτυχίας της οικονομικής πολιτικής. Καμία Κυβέρνηση σε κανένα μέρος του κόσμου δεν υποτιμά το εθνικό της νόμισμα μέσα στην τρελή χαρά.
Στην Ελλάδα αυτή η υποτίμηση που ζήσαμε τις προηγούμενες εβδομάδας ήταν η τέταρτη με εξαίρεση την υποτίμηση την εποχή του Μαρκεζίνη, η οποία απελευθέρωσε και τις αγορές εκείνη την περίοδο. Ζήσαμε τρεις υποτιμήσεις οι οποίες κατά σύμπτωση ήταν από το ίδιο κόμμα. Η υποτίμηση που έγινε το 1983 με Υπουργό τον κ. Αρσένη, η υποτίμηση με Υπουργό τον κ. Σημίτη και η τελευταία με Υπουργό τον κ. Παπαντωνίου.
Το ερώτημα που τίθεται ξεκινάει με το δεδομένο ότι οι δύο προηγούμενες υποτιμήσεις όχι απλώς απέτυχαν αλλά απέτυχαν παταγωδώς, παρά το γεγονός ότι ο ελληνικός λαός προηγουμένως είχε υποβληθεί σ' ένα καθεστώς πολύ σκληρής λιτότητας, δηλαδή πρακτικά οι μεν μισθωτοί είδαν τα εισοδήματά τους να εξανεμίζονται, ο τουρισμός δεν είδε τα οφέλη της υποτίμησης άμεσα και σε βάθος χρόνου και ούτε και οι ελληνικές εξαγωγές βοηθήθηκαν σε βάθος χρόνου.
Το ερώτημα είναι: Σήμερα η υποτίμηση που έγινε είναι σε θέση να βοηθήσει την ελληνική οικονομία; Δηλαδή ήταν μία επιλογή της Κυβέρνησης, αμυντική ή επιθετική όπως η ίδια θέλει να λέει;
Στην πραγματικότητα ήταν επιλογή της ή ήταν ανάγκη από 
 

Επιστροφή στην κορυφή



Σελίδα 9626 
τα πράγματα; Κατά τη γνώμη της Αντιπολιτεύσεως και όχι μόνο της μείζονος, αλλά και του συνόλου σχεδόν του πολιτικού κόσμου, η υποτίμηση ήταν μια αναγκαστική εκ των πραγμάτων απόφαση της Κυβέρνησης, γιατί δεν μπορούσε, εκεί που είχε οδηγήσει τα πράγματα, να κάνει τίποτε άλλο.
Κύριε Πρόεδρε, όλοι γνωρίζουμε το πραγματικό πρόβλημα της Ελλάδος. Η Ελλάδα είναι μια μικρή χώρα και ως μικρή χώρα είναι τόσο πολύ μελετημένη, που νομίζω πως όλοι σ' αυτήν την Αίθουσα γνωρίζουμε τις λύσεις. Και οι λύσεις φυσικά είναι αυτές, που σχετίζονται με την αναδιάρθρωση του δημόσιου τομέα, με τις αποκρατικοποιήσεις, με τον εκσυγχρονισμό γενικότερα του δημόσιου βίου της χώρας και όλα αυτά τα πράγματα μπορούν να αποτελέσουν ένα μίγμα οικονομικής πολιτικής, το οποίο μπορεί να βοηθήσει τη χώρα να πάει παρακάτω. Το ερώτημα είναι, βαδίζει η Κυβέρνηση στην κατεύθυνση αυτή;
Φοβάμαι, κύριες και κύριοι συνάδελφοι, ότι τις μέρες που σήμερα βιώνουμε, αποδεικνύεται με τον πλέον κατηγορηματικό τρόπο ότι η απάντηση δυστυχώς είναι όχι. Είναι όχι, όταν η Κυβέρνηση δεν μπορεί να αποκρατικοποιήσει με επιτυχία μία μεγάλη επιχείρηση, με εξαίρεση ενδεχομένως τη Γενική Τράπεζα και την Τράπεζα Μακεδονίας-Θράκης. Ουσιαστικά η Κυβέρνηση κάποιες μετοχές έχει διακινήσει στο Χρηματιστήριο και αυτές είναι του ΟΤΕ και της Εθνικής Τράπεζας. Καμία άλλη αποκρατικοποίηση δεν έχει κάνει. 'Εχει κάνει όμως και καμία αναδιάρθρωση στο δημόσιο τομέα; Είδαμε σε καμία δημόσια υπηρεσία να βελτιώνονται οι συνθήκες και να λειτουργούν, όπως πολλές φορές έχουμε ακούσει στην Αίθουσα αυτή, με ιδιωτικοοικονομικά κριτήρια; Είδαμε νομοσχέδια, τα οποία να βοηθούν το δημόσιο τομέα να αναταχθεί; Συνεχίζεται και είναι λογικό ο φαύλος κύκλος των ελλειμμάτων, του χρέους, της κακοδιοίκησης κ.ο.κ.
Επειδή όμως αυτές τις μέρες είναι και επίκαιρο το θέμα των αποκρατικοποιήσεων, πρέπει να καταλάβει η Κυβέρνηση ότι οι αποκρατικοποιήσεις δεν γίνονται ούτε για ταμειακούς λόγους ούτε για λόγους ιδεολογίας. Το κριτήριο πρέπει να είναι η αποτελεσματικότητα και φοβάμαι πως το κριτήριο που επιλέγει η Κυβέρνηση, είναι το πρώτο. Ζητάει οκτακόσια δισεκατομμύρια (800.000.000.000) από τις αποκρατικοποιήσεις. Τα ζητάει μόνο για ταμειακούς λόγους.
Κύριε Υπουργέ, όσες υποτιμήσεις και αν κάνετε, όσες προσπάθειες και αν κάνετε για να αναστρέψετε την αλήθεια, εάν δεν αποφασίσετε να έχετε μια οικονομική πολιτική συνεπή, δεν πρόκειται τίποτα από όλα αυτά, που κατά καιρούς εξαγγέλλεται, να αποδώσουν και τίποτα από όλα αυτά δεν θα έχουν τη δυνατότητα να βοηθήσουν την κακή κατάσταση, που βρίσκεται η ελληνική οικονομία, αντίθετα όλα αυτά ξεσπούν στις πλάτες του ελληνικού λαού, των μισθωτών και των συνταξιούχων.
Μένει λίγος χρόνος, με βάση το χρονοδιάγραμμα, που έχετε εξαγγείλει. 'Ηδη οι προθεσμίες περνάνε, χωρίς να έχετε κάνει τίποτα. Ελπίζω να μη χρειαστεί στο τέλος αυτής της περιόδου να δούμε και νέα υποτίμηση του εθνικού νομίσματος και αυτήν τη φορά με πολύ χειρότερες συνέπειες από την πρώτη.
(Χειροκροτήματα από την πλευρά της Νέας Δημοκρατίας)
ΠΡΟΕΔΡΕΥΩΝ (Λουκάς Αποστολίδης): Ο κ. Γιακουμάτος έχει το λόγο.
ΓΕΡΑΣΙΜΟΣ ΓΙΑΚΟΥΜΑΤΟΣ: Κύριε Πρόεδρε, με μεγάλη μου λύπη θα κάνω ορισμένες σκληρές παρατηρήσεις.
Εμείς ανδρωθήκαμε με το όραμα του μεγάλου εθνάρχη Κωνσταντίνου Καραμανλή, όπου το 1980 ενέταξε τη χώρα μας ως ισότιμο μέλος της Ευρωπαϊκής Κυβέρνησης. 'Ομως χρειάστηκαν λίγα χρόνια, με Πρωθυπουργό τον κ. Σημίτη, με δύο υποτιμήσεις. Και σήμερα η σκληρή αλήθεια είναι ότι η χώρα μας δεν είναι ισότιμο μέλος της Ευρωπαϊκής 'Ενωσης, γιατί η Ελλάδα δεν μετέχει στο ΕCΟFΙΝ, δεν μετέχει στα κέντρα λήψης οικονομικών αποφάσεων. Καταντήσατε να γίνουμε μόνο υπάκουοι στην Ευρώπη σε όλες τις άλλες πολιτικές και γι' αυτό ευθύνεται αποκλειστικά και μόνο η Κυβέρνηση του ΠΑΣΟΚ.
Κύριε Υπουργέ, δεν είναι μόνο ότι η Κυβέρνησή σας έχει αποτύχει στην οικονομία, και αυτό γιατί έχει έναν Πρωθυπουργό, που είναι πρωθυπουργός των φόρων και των υποτιμήσεων. Μην ξεχνάμε το 1985 και πρόσφατα την τελευταία υποτίμηση του 1998. Θέλετε να περάσετε ένα προφίλ λογιστού, αλλά αν θέλετε βάλτε τον και λογιστή β' κατηγορίας βιβλίων, γιατί αυτά τα οικονομικά μέτρα και αυτή η οικονομική πολιτική, που κάνει, δεν αποδίδει και είναι αδιέξοδη.
Κύριε Υπουργέ, ποια είναι η αξιοπιστία αυτής της Κυβέρνησης; 'Εχει ο λαός μια υπεύθυνη και αξιόπιστη κυβέρνηση, όταν στέλνετε τον κ. Χριστοδουλάκη είκοσι μέρες πριν την υποτίμηση στην Αμερική και δανείζεται ένα εκατομμύριο διακόσιες πενήντα χιλιάδες (1.250.000) δολάρια;
Ποιον ήθελε να ξεγελάσει, κύριε Υφυπουργέ; 'Ηθελε να ξεγελάσει τον 'Eλληνα επιχειρηματία, τον 'Eλληνα πολίτη ή ήθελε να εδραιώσει τους παρανόμως κερδοσκοπούντας, αυτούς που μέσα σε τέσσερις ώρες έβγαλαν τριάντα δισεκατομμύρια (30.000.000.000) δραχμές; Αυτή είναι μία αλήθεια, μία αλήθεια προς εξέταση από τη δικαιοσύνη μέσα από την εξεταστική επιτροπή που έχει ζητήσει η Νέα Δημοκρατία.
Πρέπει να καταλάβετε, κύριε Υφυπουργέ, ότι το ποιoς είναι υπεύθυνος, ποιος θα πληρώσει, θα βρεθεί κάποτε είτε με τον έναν τρόπο είτε με τον άλλο. Γιατί είναι πολύ απλό, αν αυτή η κυβέρνηση ήταν Κυβέρνηση της διαφάνειας, ήταν κυβέρνηση αξιόπιστη, θα έλεγε από τα παραστατικά των τραπεζών ποιοι εκείνες τις ημέρες, εκείνες τις ώρες έπαιξαν πάνω από ένα δισεκατομμύριο (1.000.000.000) δραχμές; Δεν έπαιξε ο πολίτης, ο συνταξιούχος και ο εργαζόμενος. 'Επαιξαν γνωστά ντόπια και ξένα κέντρα οικονομικά, τα οποία ήταν εις γνώση της Κυβέρνησης. Και αν δεν ήταν εις γνώση, αποδείξτε το αντίθετο.
Κύριε Υφυπουργέ, το θέμα είναι ότι ό,τι έγινε, έγινε. Ποιοι πλήρωσαν; Οι εργαζόμενοι, οι συνταξιούχοι, που πήραν 2% και 2,5% αύξηση, όταν η Εθνική Στατιστική Υπηρεσία λέει ότι από την υποτίμηση του 12%, 14% οι τριακόσιες ενενήντα μία χιλιάδες (391.000) δραχμές πήγαν τετρακόσιες δεκαπέντε χιλιάδες (415.000) δραχμές. Δεκαεπτά χιλιάδες (17.000) δραχμές το μήνα επιβαρύνθηκε ο μέσος όρος επιβίωσης μιας οικογένειας τετραμελούς, όταν παίρνει δύο χιλιάδες (2.000) δραχμές αύξηση. Του πήρατε και δεκαπέντε χιλιάδες (15.000) δραχμές το μήνα μέσω της υποτίμησης.
Ποιος άλλος ζημιώθηκε, πέραν από τους μισθωτούς και τους συνταξιούχους; Ο ιδιωτικός τομέας, κύριε Υφυπουργέ. Και έχουμε εδώ τον Υπουργό κ. Παπαντωνίου, ο οποίος δεν πατάει ποτέ για να απαντήσει, με εκείνο το χαμόγελο της Τζοκόντας! Και εσείς μη μειδιάτε, γιατί είναι για θλίψη αυτά που γίνονται, όταν οι μισθωτοί και οι συνταξιούχοι δεινοπαθούν και οδηγούνται στην εξαθλίωση, κύριε Υφυπουργέ! Και δεν είναι για γέλια αν μη τι άλλο.
Δεύτερον, ο ιδιωτικός τομέας έχασε; Ο ιδιωτικός τομέας έχει χάσει τα τελευταία χρόνια τρία τρισεκατομμύρια (3.000.000.000.000) δραχμές περίπου και θα πληρώσει τριακόσια εξήντα δισεκατομμύρια (360.000.000.000) δραχμές με τετρακόσια δισεκατομμύρια (400.000.000.000) δραχμές.
Τρίτον, ο δημόσιος τομέας έχασε, το κράτος, οι πολίτες; 'Ενα τρισεκατομμύριο (1.000.000.000.000) δραχμές περίπου θα ανέβει από το δημόσιο εξωτερικό χρέος λόγω της υποτίμησης το κόστος στο μάρμαρο, που θα πληρώσει ο ελληνικός λαός.
Ερωτώ: Ποιοι ζημιώθηκαν; Ζημιώθηκε η πατρίδα, ο λαός της. Ποιοι κέρδισαν; Οι σαράφηδες του μεσοπολέμου, που σήμερα υπάρχουν ακόμη και επιβιώνουν από την παράνομη κερδοσκοπία, που μέσα σε τέσσερις-πέντε ώρες κέρδισαν τριάντα δισεκατομμύρια (30.000.000.000) δραχμές. Αυτό είναι απόλυτο, τι κέρδισαν και πώς κέρδισαν.
Ποια είναι η αλήθεια; Η αλήθεια είναι ότι είστε μια Κυβέρνηση της φτώχειας, της υποτίμησης, μία Κυβέρνηση, πραγματικά, που έχει χάσει το χαμόγελό του ο έλληνας πολίτης, μια Κυβέρνηση που σήμερα έχει αναντιστοιχία με τη λαϊκή θέληση. Είσθε θλιβερή μειοψηφία, μια Κυβέρνηση που πραγματικά θα πρέπει να σηκωθεί να φύγει το γρηγορότερο!
 

Επιστροφή στην κορυφή



Σελίδα 9627 
Θα πρέπει, κύριε Υφυπουργέ, να αναλάβετε τις ευθύνες σας και να δείτε ότι οδηγείτε τη χώρα έξω από την ΕΟΚ σε απομόνωση και είστε ανάξιοι να κυβερνάτε αυτόν το λαό.
(Χειροκροτήματα από την πτέρυγα της Νέας Δημοκρατίας)
ΠΡΟΕΔΡΕΥΩΝ (Λουκάς Αποστολίδης): Ο κύριος Υπουργός έχει το λόγο.
Σας φτάνουν είκοσι λεπτά, κύριε Υπουργέ;
ΑΛΕΞΑΝΔΡΟΣ ΜΠΑΛΤΑΣ (Υφυπουργός Εθνικής Οικονομίας): Ναι, φαντάζομαι ότι θα φτάσουν.
Κατ' αρχήν σας ευχαριστώ, κύριε Πρόεδρε.
Να ξεκινήσω με μία λαϊκή ρήση, γιατί πηγαίνει στη σημερινή μας συζήτηση, ύστερα από αυτά που άκουσα και με τον τρόπο που προβλήθηκαν εδώ. Η ρήση αυτή, αγαπητοί συνάδελφοι, λέει το εξής: "Μεγάλες μπουκιές να τρως, μεγάλες κουβέντες να μη λες". Και εσεις είπατε πολύ μεγάλες κουβέντες.
ΓΕΡΑΣΙΜΟΣ ΓΙΑΚΟΥΜΑΤΟΣ: Σας πάει γάντι!
ΠΡΟΕΔΡΕΥΩΝ (Λουκάς Αποστολίδης): Κύριε Γιακουμάτε, με συγχωρείτε! Ο κύριος Υφυπουργός σας άκουσε ευλαβικά! Θα παρακαλέσω και εγώ ...
ΓΕΡΑΣΙΜΟΣ ΓΙΑΚΟΥΜΑΤΟΣ: Ευλαβικά όχι. Χαμογελούσε!
ΠΡΟΕΔΡΕΥΩΝ (Λουκάς Αποστολίδης): Μπορεί να χαμογελούσε, αλλά ήταν ευλογικό το χαμόγελο, κύριε Γιακουμάτε! Δεν φώναζε.
ΓΕΡΑΣΙΜΟΣ ΓΙΑΚΟΥΜΑΤΟΣ:'Οταν πάτε σε κηδείες, χαμογελάτε;
ΠΡΟΕΔΡΕΥΩΝ (Λουκάς Αποστολίδης): Σας παρακαλώ πολύ!
ΑΛΕΞΑΝΔΡΟΣ ΜΠΑΛΤΑΣ (Υφυπουργός Εθνικής Οικονομίας): Είπατε πολύ μεγάλες κουβέντες. Θα απαντήσω σε όλες αυτές τις κουβέντες, που είπατε, μία προς μία. Ακόμα θα σας απαντήσω και σ' αυτές που δεν αναφέρατε εδώ με την παρέμβασή σας, αλλά τις έχετε καταγραμμένες στην επερώτησή σας.
Θα κάνω για σας κύριε Γιακουμάτο -επειδή νομίζω ότι είστε γιατρός, δεν είστε οικονομολόγος- μία μικρή διόρθωση, επειδή θα γραφούν στα Πρακτικά και βοηθάει λίγο. Εν τη ρήμη του λόγου σας...
ΓΕΡΑΣΙΜΟΣ ΓΙΑΚΟΥΜΑΤΟΣ: Για την Αμερική.
ΑΛΕΞΑΝΔΡΟΣ ΜΠΑΛΤΑΣ (Υφυπουργός Εθνικής Οικονομίας): Αφήστε την Αμερική. Είπατε ότι η Ελλάδα δεν συμμετέχει στο ECOFIΝ. Πιστεύω ότι το παίρνετε πίσω, γιατί η Ελλάδα μετέχει στο ECOFIΝ και σε όλα τα κέντρα...
ΓΕΡΑΣΙΜΟΣ ΓΙΑΚΟΥΜΑΤΟΣ: Δεν συμμετέχει.
ΑΛΕΞΑΝΔΡΟΣ ΜΠΑΛΤΑΣ (Υφυπουργός Εθνικής Οικονομίας): Αν θέλετε, κρατήστε το έτσι. Εγώ θέλω να σας βοηθήσω και να σας διορθώσω.
ΓΕΡΑΣΙΜΟΣ ΓΙΑΚΟΥΜΑΤΟΣ: Θα σας το αποδείξω.
ΑΛΕΞΑΝΔΡΟΣ ΜΠΑΛΤΑΣ (Υφυπουργός Εθνικής Οικονομίας): Επίσης θα κάνω άλλη μία μικρή διόρθωση, την οποία θα δεχθείτε οπωσδήποτε. Είπατε ότι το δάνειο ήταν ένα εκατομμύριο διακόσιες πενήντα χιλιάδες (1.250.000) δολάρια. Είναι ένα δισεκατομμύριο διακόσια πενήντα εκατομμύρια (1.250.000.000) δολάρια.
Αγαπητοί συνάδελφοι, σε ποια από αυτά που είπατε θα απαντήσω:
Πρώτον -αναφέρετε και στη γραπτή σας επερώτηση- για την πλήρη αποτυχία της Κυβέρνησης στην εξασφάλιση βελτίωσης της παραγωγικότητας και ανταγωνιστικότητας της οικονομίας.
Δεύτερον, στην ουσιαστική και σε μόνιμη βάση μείωση των δημοσιονομικών ελλειμμάτων και αποκλιμάκωση του πληθωρισμού.
Τρίτον, στη διατήρηση της κοινωνικής συναίνεσης κατά τη διάρκεια της υλοποίησης της πορείας της σύγκλισης.
Τέταρτον, φορολογική επιδρομή και μάλιστα στους οικονομικά αδύνατους.
Πέμπτον, για τις δημόσιες δαπάνες οι οποίες συνεχώς αυξάνονται και δεν μπορούμε να τις κρατήσουμε.
'Εκτον, στην αντιμετώπιση των διαρθρωτικών προβλημάτων της οικονομίας.
'Εβδομον, στην υποτίμηση της δραχμής, στην οποία επιμείνατε ιδιαίτερα.
'Ογδοον, στη μη εξυγίανση των δημοσίων επιχειρήσεων και οργανισμών.
'Ενατον, στο θέμα της σκληρής δραχμής, που επίσης επιμείνατε ιδιαίτερα.
Δέκατον, στο ομολογιακό δάνειο.
Ενδέκατον, στη θωράκιση της δραχμής από κερδοσκοπικές επιθέσεις.
Δωδέκατον, στην παρατεταμένη λιτότητα.
Δέκατο τρίτο, στο ό,τι κάνουμε επιβάλλεται από την Ευρώπη και κάποια άλλα τα οποία θα βρω στην πορεία.
'Οσον αφορά το πρώτο σοβαρό θέμα, τη μεγαλοστομία, που σας είπα πριν, ότι η Κυβέρνηση απέτυχε πλήρως στην εξασφάλιση βελτίωσης της παραγωγικότητας και ανταγωνιστικότητας της οικονομίας -και εδώ αναφερθήκατε, ιδιαίτερα ο πρώτος εισηγητής σας, και σε μερικά νούμερα τα οποία είναι πραγματικά τα ίδια, τα αντικειμενικά που κι εγώ θα σας πω εδώ, άλλο με το τι τα περιβάλατε- θα σας καταθέσω ένα πινακάκι, για να μπορείτε μάλιστα να το συμβουλευθείτε -και είναι καλό να το συμβουλεύεστε- και σε άλλες επερωτήσεις, ή, εν πάση περιπτώσει, σε όλες σας τις παρεμβάσεις, ή τέλος-τέλος γιατί αυτό βοηθάει τη γνώση σε ορισμένα συγκεκριμένα θέματα, τα οποία ισχυριστήκατε εδώ.
Σε ό,τι αφορά λοιπόν την παραγωγικότητα:
Η παραγωγικότητα -με συγχωρείτε για τη σύγκριση, δεν την κάνω συνήθως, αλλά για να φανεί η διαφορά ακούστε την και σεις- το 1993 ήταν μείον 2,5%. Το 1994 έγινε θετικό 0,1%. Το 1995 1,2%, το 1996 1,4% και το 1997 4%.
Σε ό,τι αφορά ορισμένα άλλα μακροοικονομικά στοιχεία, να σας τα δώσω τώρα, γιατί περιλαμβάνονται στο πινακάκι και θα κάνετε καλά να το δείτε...
ΓΕΩΡΓΙΟΣ ΑΛΟΓΟΣΚΟΥΦΗΣ: Πείτε μας για την ανταγωνιστικότητα, για το εμπορικό έλλειμμα.
ΑΛΕΞΑΝΔΡΟΣ ΜΠΑΛΤΑΣ (Υφυπουργός Εθνικής Οικονομίας): Θα σας πω και για την ανταγωνιστικότητα και για το εμπορικό έλλειμμα.'Ο,τι θέλετε.
Το ΑΕΠ -ακούστε τα αυτά, γιατί μεταξύ των επερωτώντων υπάρχουν και οικονομολόγοι- το 1993 ήταν μείον 1,6%. Το 1994 έγινε συν 2,2%, το 1995 2,1%, το 1996 2,7%, το 1997 3,5% και το 1998 υπολογίζουμε να έχουμε ακριβώς την ίδια αύξηση.
Θα αναφερθώ τώρα τον πληθωρισμό. Κατά τη μεγαλοστομία σας, όπως σας είπα, αποτύχαμε και στην αποκλιμάκωση του πληθωρισμού. Ο πληθωρισμός λοιπόν, το 1993 ήταν 14,4%, έγινε 10,9% το 1994, το 1995 ήταν 8,9%, το 1996 πήγε στο 8,2%, στο τέλος του 1997 ήταν 4,7% και υπολογίζουμε ότι ο μέσος όρος του 1998 θα είναι 4,5%, για να απαντήσω και σε αυτό που λέτε ότι αποκρύβουμε ορισμένα στοιχεία,ή δεν λέμε την αλήθεια.
Να σας πω επίσης και ένα άλλο μακροοικονομικό μέγεθος. Σε ό,ι αφορά το έλλειμμα της γενικής κυβέρνησης ως ποσοστό του ΑΕΠ, το 1993 ήταν 13,8%, το 1994 έγινε 10%, το 1995 ήταν 10,3%, το 1996 πήγε στο 7,5%, το 1997 ήταν 4% και προβλέπουμε ότι το 1998 θα είναι 2,2%. 
Είναι μακροοικονομικά μεγέθη, τα οποία περιλαμβάνονται στα κριτήρια για να μπει και η Ελλάδα στη Νομισματική και Οικονομική 'Ενωση. 
Τελειώνω αυτό τον πίνακα αναφερόμενος και στο δημόσιο χρέος της γενικής κυβέρνησης. Το 1993 ήταν 111,6%, το 1994 έγινε 109,3%, το 1995 ξανανεβαίνει στο 110,1%, το 1996 πήγε πάλι στο 111,6% και το 1997 έφθασε στο 108,6%.
Η τάση, λοιπόν, που θέλουμε να πετύχουμε, ώστε να γίνουμε μέλη της Ευρωπαϊκής Οικονομικής Κοινότητας, διαφαίνεται από αυτό που σας είπα.
Αυτά λοιπόν, όσον αφορά τα δύο πρώτα ερωτήματα. 
(Στο σημείο αυτό ο Υφυπουργός Εθνικής Οικονομίας κ.Αλέξανδρος Μπαλτάς καταθέτει για τα Πρακτικά τον προαναφερθέντα πίνακα, ο οποίος βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Ο κύριος συνάδελφος θέλει να μιλήσω, επίσης, για τον 
 

Επιστροφή στην κορυφή



Σελίδα 9628 
ανταγωνισμό. Σας πληροφορώ λοιπόν -να πάρετε τα στοιχεία, για να δείτε και τις ελληνικές επιχειρήσεις- ότι ο ανταγωνισμός επιτέλους είναι μία πραγματικότητα, όχι αυτή που θα περιμέναμε, γι'αυτό και επιμένουμε ιδιαίτερα στον ανταγωνισμό της ελληνικής οικονομίας γενικότερα.
Ο ανταγωνισμός φαίνεται από τη συμπεριφορά των ελληνικών επιχειρήσεων, τόσο στο εσωτερικό όσο και στο εξωτερικό, από την εγκατάσταση ελληνικών επιχειρήσεων με επενδύσεις τους στο εξωτερικό, από τις εξαγωγές τις οποίες πραγματοποιούν προς το εξωτερικό, από την εξορθολογίκευση της διοίκησης τους, διότι αντιλήφθηκαν ότι αν δεν αντιμετωπίσουν τον ανταγωνισμό δεν μπορούν να προχωρήσουν και από την τάση που παρατηρείται τώρα για συνενώσεις και συνεργασίες τόσο σε εθνικό όσο και σε διεθνές επίπεδο.
Σε ό,τι αφορά τώρα τη διατήρηση της κοινωνικής συναίνεσης, στην προσπάθεια που κάνουμε κατά τη διάρκεια υλοποίησης της πορείας της σύγκλισης -όπως ονομάζεται- θα πρέπει να ομολογήσω, αγαπητοί συνάδελφοι, ότι σε όλη αυτήν την προσπάθεια, πραγματικά, το θέμα της κοινωνικής συναίνεσης είναι πρωταρχικό. Θα σας απογοητεύσω όμως λέγοντάς σας ότι δυστυχώς για εσάς, ευτυχώς για την πατρίδα, υπάρχει κοινωνική συναίνεση.
Παρ'όλο ότι υπάρχουν τέσσερα κόμματα της Αντιπολίτευσης που προσπαθούν συνεχώς να μην επιτρέψουν να εμφανιστεί, ή να πάρει απάνω της αυτή η συναίνεση -μη αντιλαμβανόμενοι το εθνικό τους χρέος, κατά τη δική μου άποψη- αυτή η συναίνεση υπάρχει στο λαό. Προσπαθούμε να την κάνουμε όσο το δυνατόν καλύτερη, να μπορέσουμε να πείσουμε τον ελληνικό λαό ότι αυτό που κάνει είναι σωστό και είναι προς όφελος του ίδιου και της πατρίδας του. Είναι το πιο δύσκολο όμως. Και εσείς αντιλαμβάνεστε, όταν βγαίνετε έξω, ότι αυτή η συναίνεση και η συνεργασία υπάρχει. Δεν υπάρχει βέβαια στα μυαλά της Αντιπολίτευσης, δεν υπάρχει στα κόμματα της Αντιπολίτευσης και στα μυαλά ορισμένων που βρίσκονται στο ίδιο κόμμα που εκπροσωπώ εγώ εδώ, είναι γεγονός, αλλά παρ'όλο αυτό το μπαράζ, η κοινωνική συναίνεση σας διαψεύδει όλους.
Ερχόμαστε στη φορολογική επιδρομή, που ισχυρίζεστε. Θα σας πω, αγαπητοί συνάδελφοι, και θα καταθέσω έναν πίνακα γι' αυτήν τη φορολογική επιδρομή, από τα στοιχεία του προϋπολογισμού, σ' ό,τι αφορά κατ' αρχήν τις αποκλίσεις του τακτικού προϋπολογισμού. Δεν θα τα αναφέρω μόνο, αλλά θα σας τα καταθέσω, για να τα διαβάσετε.
Το 1994 έχουμε μια απόκλιση 3,3%, το 1995 έχουμε μια απόκλιση 3%, το 1996 4,2% και το 1997 3%. Θέλετε τώρα να σας πω ένα νούμερο του 1993, για παράδειγμα; Η απόκλιση από τον τακτικό προϋπολογισμό ήταν 16,3%, εννιακόσια εξήντα εννιά δισεκατομμύρια (969.000.000.000) δραχμές απόκλιση σ' έναν προϋπολογισμό πέντε τρισεκατομμυρίων εννιακοσίων σαράντα δισεκατομμυρίων (5.940.000.000.000) δραχμών.
Θέλετε να δείτε και την απόκλιση στις δαπάνες; Το 1993 λοιπόν οι δαπάνες απέκλιναν κατά διακόσια τριάντα εννέα δισεκατομμύρια (239.000.000.000) δραχμές, δηλαδή 3,6%. Το σύνολο της απόκλισης του προϋπολογισμού ήταν 1.208,1 δισεκατομμύρια δραχμές. Απόκλιση δαπανών υπάρχει και στο δικό μας προϋπολογισμό, δεν φθάσαμε να τον ισοσκελίσουμε, ούτε το αρνηθήκαμε και τα στοιχεία είναι στη διάθεσή σας.
Για τις δαπάνες λοιπόν του 1994 έχουμε μια απόκλιση 4,9%, για το 1995 0,4%, για το 1996 1,8% και για το 1997 μείον 1,4%, για να απαντήσω και σ' αυτήν τη μεγαλοστομία περί δαπανών, που λέτε ότι δεν μπορούμε να τις συγκρατήσουμε.
Θέλετε τώρα και ένα άλλο νούμερο; Θα σας πω, λοιπόν, πώς είναι το πρωτογενές πλεόνασμα. Θα σας καταθέσω και έναν πίνακα, για να μπορείτε πολύ πιο εύκολα να το διαπιστώσετε.
Θα ήθελα να κάνω μια παρένθεση, γιατί είναι και οικονομολόγοι παρόντες στην επερώτηση αυτή. Και οι δικές μας φιλοδοξίες, σε ό,τι αφορά το πρωτογενές πλεόνασμα, είναι πολύ μεγαλύτερες. Ο προϋπολογισμός είναι πολύ μεγαλύτερος απ' αυτόν που επιτυγχάνουμε. 'Ομως, το 1994 πετύχαμε 452,7 δισεκατομμύρια δραχμές, το 1995 πεντακόσια ογδόντα εφτά δισεκατομμύρια (587.000.000.000), το 1996 εξακόσια έντεκα δισεκατομμύρια (611.000.000.0000) και το 1997 ένα τρισεκατομμύριο εκατόν τριάντα πέντε δισεκατομμύρια (1.135.000.000.000) δραχμές. Θα καταθέσω και το σχετικό πίνακα.
(Στο σημείο αυτό ο Υφυπουργός κ. Εθνικής Οικονομίας Αλέξανδρος Μπαλτάς καταθέτει για τα Πρακτικά τον προαναφερθέντα πίνακα, ο οποίος βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Θέλετε να κάνετε μια σύγκριση, σε ό,τι αφορά το πρωτογενές αποτέλεσμα σε σχέση με το 1993; Ο προϋπολογισμός ήταν τότε οκτακόσια εβδομήντα οκτώ δισεκατομμύρια (878.000.000.000). Ξέρετε ποιο ήταν το αποτέλεσμα; 'Ηταν εννιά δισεκατομμύρια (9.000.000.000) απόκλιση, 99% από αυτό που προγραμματίσατε!!
Αντιλαμβάνεσθε, αγαπητοί συνάδελφοι, ότι όταν έχουμε μια απόκλιση από τον προϋπολογισμό ένα τρισεκατομμύριο διακόσια οκτώ δισεκατομμύρια (1.208.000.000.000), πόσο δυσχερέστερο είναι το έργο της όποιας κυβέρνησης από το 1994 και μετά, για να μπορέσει να ακολουθήσει τα μηνύματα των καιρών και να βάλει την οικονομία μας σε κάποια σειρά και σε κάποια τάξη.
Τώρα μιλήσατε, επίσης, για τη φορολογική λαίλαπα, ιδιαίτερα στους μισθωτούς και τους συνταξιούχους. Πρώτον, παιδιαρίζετε. Ξέρετε ότι σε πραγματικούς αριθμούς, αφαιρουμένου δηλαδή του πληθωρισμού, έχουμε για πρώτη φορά μικρές αυξήσεις, αλλά πραγματικές αυξήσεις και στους μισθούς και στις συντάξεις.
ΓΕΡΑΣΙΜΟΣ ΓΙΑΚΟΥΜΑΤΟΣ: Πείτε τους αριθμούς, γιατί σας αρέσουν οι αριθμοί.
ΑΛΕΞΑΝΔΡΟΣ ΜΠΑΛΤΑΣ (Υφυπουργός Εθνικής Οικονομίας): Εφαρμόσαμε, επίσης, για πρώτη φορά ένα σύστημα που δεν το είχαμε σκεφτεί -δεν το είχαμε κάνει και εμείς προήγουμενα, αλλά και κανένας άλλος δεν το πρότεινε- ώστε να παρακολουθούμε μέσω του ΕΚΑΣ τους χαμηλοσυνταξιούχους, ώστε αυτοί που έχουν μεγαλύτερη ανάγκη κοινωνικά να αντιληφθούν ότι το κράτος προσέχει αυτήν την κοινωνική πλευρά, ώστε η κοινωνική συναίνεση, που σας είπα προηγούμενα, και η κοινωνική συγκατάθεση να είναι μία πραγματικότητα.
ΓΕΡΑΣΙΜΟΣ ΓΙΑΚΟΥΜΑΤΟΣ: Πίνακες εδώ δεν υπάρχουν;
ΠΡΟΕΔΡΕΥΩΝ (Λουκάς Αποστολίδης): Κύριε Γιακουμάτο, δεν είστε σχολιαστής του κάθε ομιλούντα.
ΓΕΡΑΣΙΜΟΣ ΓΙΑΚΟΥΜΑΤΟΣ: 'Οχι, για τους πίνακες είπα.
ΠΡΟΕΔΡΕΥΩΝ (Λουκάς Αποστολίδης): Υπάρχουν κάποια όρια. Σας παρακαλώ!
ΑΛΕΞΑΝΔΡΟΣ ΜΠΑΛΤΑΣ (Υφυπουργός Εθνικής Οικονομίας): Δεν πειράζει...
ΠΡΟΕΔΡΕΥΩΝ (Λουκάς Αποστολίδης): Μα, δεν μπορεί σε κάθε κουβέντα του Υπουργού εσείς να απαντάτε και να σχολιάζετε.
ΓΕΡΑΣΙΜΟΣ ΓΙΑΚΟΥΜΑΤΟΣ: Κύριε Πρόεδρε, ζωντανή είναι η Βουλή.
ΠΡΟΕΔΡΕΥΩΝ (Λουκάς Αποστολίδης): Σας παρακαλώ. Να ακούτε, όπως ακούνε όλοι οι άλλοι συνάδελφοι.
ΓΕΡΑΣΙΜΟΣ ΓΙΑΚΟΥΜΑΤΟΣ: Και τι κάνω;
ΠΡΟΕΔΡΕΥΩΝ (Λουκάς Αποστολίδης): Μα, δεν ακούτε, σχολιάζετε.
ΓΕΡΑΣΙΜΟΣ ΓΙΑΚΟΥΜΑΤΟΣ: Εγώ σχολιάζω; Είπα να μας καταθέσει τους αριθμούς για τους εργαζόμενους...
ΑΛΕΞΑΝΔΡΟΣ ΜΠΑΛΤΑΣ (Υφυπουργός Εθνικής Οικονομίας): Λοιπόν, κύριε Γιακουμάτο, διαβάστε αυτούς που σας κατέθεσα και μου μένει να σας φέρω και πίνακα -γιατί, αν δεν το γνωρίζετε, τα έχουμε πει πολλές φορές εδώ στη Βουλή- ...
ΓΕΡΑΣΙΜΟΣ ΓΙΑΚΟΥΜΑΤΟΣ: Για τους μισθωτούς και τους συνταξιούχους.
ΑΛΕΞΑΝΔΡΟΣ ΜΠΑΛΤΑΣ (Υφυπουργός Εθνικής Οικονομίας):... για τους μισθωτούς και τους συνταξιούχους, στους 
 

Επιστροφή στην κορυφή



Σελίδα 9629 
οποίους επιμένω -και να με διαψεύσετε, αν μπορείτε, γιατί εγώ σας διαψεύδω- ότι έχουμε πραγματικές αυξήσεις.
ΓΕΡΑΣΙΜΟΣ ΓΙΑΚΟΥΜΑΤΟΣ: Δηλαδή, 2%-2,5%;
ΠΡΟΕΔΡΕΥΩΝ (Λουκάς Αποστολίδης): Κύριε Γιακουμάτο, είστε και φίλος μου. Δεν είναι ανάγκη να αρχίσω τώρα να φωνάζω.
ΓΕΡΑΣΙΜΟΣ ΓΙΑΚΟΥΜΑΤΟΣ: Κύριε Πρόεδρε, είμαστε φίλοι ανθρώπινα, όχι πολιτικά. 
ΑΛΕΞΑΝΔΡΟΣ ΜΠΑΛΤΑΣ (Υφυπουργός Εθνικής Οικονομίας): Δεν κάνουμε δηλαδή αυξήσεις, όταν έχουμε πληθωρισμό 20%, κάνουμε και αύξηση 15%, οπότε το πραγματικό εισόδημα είναι μείον. 
Επιμένω και σας λέω και θα σας δώσω και πινακάκι, που να έχει...
ΓΕΡΑΣΙΜΟΣ ΓΙΑΚΟΥΜΑΤΟΣ: Δεν με ενδιαφέρουν οι πίνακες...
ΑΛΕΞΑΝΔΡΟΣ ΜΠΑΛΤΑΣ (Υφυπουργός Εθνικής Οικονομίας): Διαβάστε τώρα, για να μάθετε τα προηγούμενα, που καταθέτω εδώ σήμερα και μου μένει να σας καταθέσω πίνακα για τις πραγματικές αυξήσεις.
ΓΕΡΑΣΙΜΟΣ ΓΙΑΚΟΥΜΑΤΟΣ: ...εμένα με ενδιαφέρει η λόρδα των μισθωτών και των συνταξιούχων.
ΑΛΕΞΑΝΔΡΟΣ ΜΠΑΛΤΑΣ (Υφυπουργός Εθνικής Οικονομίας): Δεν επιμένω λοιπόν, ότι με αυτό -γι' αυτό εμείς δεν λέμε μεγαλοστομίες, σας δίνουμε τα στοιχεία- λύσαμε το πρόβλημα. Γιατί το πρόβλημα, όταν έχεις, όπως σας ανέφερα, έλλειμμα στον προϋπολογισμό ένα τρισεκατομμύριο διακόσια οκτώ δισεκατομμύρια (1.208.000.000.000) δραχμές, δεν είναι εύκολο πράγμα να το ξεπεράσεις.
ΓΕΡΑΣΙΜΟΣ ΓΙΑΚΟΥΜΑΤΟΣ: Οι αριθμοί πάνε καλά, ο κόσμος πεινάει.
ΑΛΕΞΑΝΔΡΟΣ ΜΠΑΛΤΑΣ (Υφυπουργός Εθνικής Οικονομίας): Σε ό,τι αφορά λοιπόν, και την εφορία, θα σας καταθέσω τώρα ένα άλλο πινακάκι, το οποίο πρέπει και αυτό να το διαβάσετε ...
ΓΕΡΑΣΙΜΟΣ ΓΙΑΚΟΥΜΑΤΟΣ: Εγώ θέλω για τους μισθωτούς και τους συνταξιούχους. Μόνο αυτό μ'ενδιαφέρει.
ΑΛΕΞΑΝΔΡΟΣ ΜΠΑΛΤΑΣ (Υφυπουργός Εθνικής Οικονομίας): 'Ο,τι σας λείπει, θα σας το φέρω.
Για να δείτε, λοιπόν, ποιοι είναι αυτοί που πληρώνουν στην εφορία. Να δείτε τα έσοδα του 1998 από πού προέρχονται.
Προέρχονται, λοιπόν, κατ' αρχήν από: τράπεζες, χρηματιστήριο, κινητή τηλεφωνία -εκείνο το ελάχιστο- κ.ο.κ. Προέρχονται, επίσης, από το Φόρο Προστιθέμενης Αξίας, τον οποίο επιτέλους συλλαμβάνουμε και είναι πολύ περισσότερος από τον προϋπολογισθέντα.
Σας καταθέτω, λοιπόν, και αυτόν τον πίνακα, για να μπορείτε να διαβάσετε και να βλέπετε με τα νούμερα αυτά, τα οποία ισχυρίζεσθε και δεν ισχύουν.
( Στο σημείο αυτό ο Υφυπουργός Εθνικής Οικονομίας κ. Αλέξανδρος Μπαλτάς καταθέτει για τα Πρακτικά τον προαναφερθέντα πίνακα, ο οποίος έχει ως εξής:
 

Επιστροφή στην κορυφή



Σελίδα 9630 
Η σελίδα σε PDF 

Επιστροφή στην κορυφή



Σελίδα 9631 
ΑΛΕΞΑΝΔΡΟΣ ΜΠΑΛΤΑΣ (Υφυπουργός Εθνικής Οικονομίας): Σας είπα, λοιπόν, αυτά που είχα να πω για τις φορολογικές επιδρομές και για τις δημόσιες δαπάνες.
'Εχω σημειώσει, επίσης, την αντιμετώπιση των διαρθρωτικών προβλημάτων της οικονομίας. Στην αντιμετώπιση των διαρθρωτικών προβλημάτων της οικονομίας έχετε όλοι σας αντιληφθεί μια τεράστια προσπάθεια που κάνουμε με επιτυχίες μάλιστα, έστω και αν τις κρύβετε. Με δυσκολίες ασφαλώς, όμως με επιτυχίες. Δεν κάνουμε βέβαια την αναδιάρθρωση που εσείς ισχυρίζεστε στα λόγια, αλλά όταν είσαστε υπεύθυνοι να την ακολουθήσετε, κάνετε τελείως διαφορετικά πράγματα από αυτά.
Δεν θέλω να παρελθοντολογώ και να πω τι κάνατε για την αναδιάρθρωση της οικονομίας μέχρι το 1993, όταν τώρα ισχυρίζεσθε ότι πρέπει τα πάντα να αποκρατικοποιηθούν και να αποκρατικοποιηθούν μονομιάς, να τα πουλήσουμε όλα και ταυτόχρονα σκέπτεσθε και τους εργαζόμενους και τις επιχειρήσεις, σκέπτεσθε και τα δημόσια πράγματα, σκέπτεσθε τα πάντα. Και βλέπω πολύ κλάμα ως προς τους εργαζόμενους, όταν προτείνετε ως διαρθρωτικό μέτρο την αποδιοργάνωση τελείως του κράτους, το ξεπούλημα όλων των κρατικών επιχειρήσεων, χωρίς να τις προσδιορίζετε, χωρίς να τις διαχωρίζετε σε στρατηγικές και μη κλπ.
Αυτά είναι που σας είπα λοιπόν στην αρχή, τα μεγάλα σας λόγια. 
Κάναμε και προς τον τομέα των διαρθρωτικών προβλημάτων της οικονομίας μας μεγάλες προσπάθειες και αρχίζουν να αποδίδουν. Προς αυτήν την κατεύθυνση θα κάνουμε ακόμη περισσότερα. Είμαστε συνεπέστατοι και δεν πρόκειται ως προς αυτό να λυγίσουμε, διότι οι διαρθρωτικές αλλαγές στην οικονομία μας, είναι θέμα επιβίωσης του ίδιου του έθνους μας.
'Ερχομαι τώρα στην υποτίμηση της δραχμής. Πολλά είπατε για την υποτίμηση της δραχμής, αλλά πρέπει, αγαπητοί συνάδελφοι, να συνεννοηθούμε σε κάτι. Δηλαδή εσείς πιστεύετε ότι κάναμε πολιτική σκληρής δραχμής; Μιλάω κυρίως στους οικονομολόγους. 
Εάν, λοιπόν, κάναμε πολιτική σκληρής δραχμής -γιατί αυτό λέτε- τι σημαίνει σκληρή δραχμή; Σημαίνει ότι το νόμισμα είναι υπερτιμημένο. Γιατί λοιπόν σας πειράζει, όταν λέμε ότι υπάρχει αυτήν τη στιγμή προσαρμογή του νομίσματός μας; Και απέδειξαν οι αγορές ότι ήμασταν και παραπάνω απ' ό,τι πρέπει.
ΑΔΑΜ ΡΕΓΚΟΥΖΑΣ: Μόνο που είναι υποχρεωτική. 'Εγινε υποχρεωτικά. 
ΑΛΕΞΑΝΔΡΟΣ ΜΠΑΛΤΑΣ (Υφυπουργός Εθνικής Οικονομίας): Θα σας πω για την υποχρέωση. Μην ανησυχείτε. Θα σας απαντήσω σε όλα και για την υποχρέωση. 
Είπατε πολλά περί υποτίμησης. 'Η δέχεστε ότι είχαμε σκληρή δραχμή και επομένως πρέπει να γίνει μια αναπροσαρμογή, ή δεν δέχεστε. Εάν λοιπόν δέχεστε τη σκληρή δραχμή, όπως την δεχόμασταν όλοι, γιατί μας κατηγορούσατε γι' αυτό και μας λέγατε, "γιατί ακολουθείτε τη σκληρή δραχμή"....
ΑΔΑΜ ΡΕΓΚΟΥΖΑΣ: Σας το επισημαίναμε. 
ΑΛΕΞΑΝΔΡΟΣ ΜΠΑΛΤΑΣ (Υφυπουργός Εθνικής Οικονομίας): Θέλετε να σας υπενθυμίσω, αγαπητοί συνάδελφοι, ότι η παράταξή σας και ιδιαίτερα ο κ. 'Εβερτ φώναζε συνεχώς ρί σκληρής δραχμής, και έλεγε "πρέπει να κάνετε υποτίμηση, ότι η Κυβέρνηση ετοιμάζεται για υποτίμηση, δεν μπορεί να την αποφύγει την υποτίμηση", σε στιγμές που η εθνική οικονομία είχε πρόβλημα;
Πότε βρισκόσασταν μπροστά, για να στηρίξετε τα εθνικά μας συμφέροντα;
ΓΕΩΡΓΙΟΣ ΒΟΥΛΓΑΡΑΚΗΣ: Κύριε Πρόεδρε, συγγνώμη, για να βάλουμε τα πράγματα στη θέση τους. 
ΠΡΟΕΔΡΕΥΩΝ (Λουκάς Αποστολίδης): Κύριοι συνάδελφοι, δεν έχει κανείς το λόγο. 
ΑΛΕΞΑΝΔΡΟΣ ΜΠΑΛΤΑΣ (Υφυπουργός Εθνικής Οικονομίας): Αφήστε τις διακοπές. Αυτά που ξέρατε στα φοιτητικά σας πρέπει να τα αφήσετε.
ΓΕΩΡΓΙΟΣ ΒΟΥΛΓΑΡΑΚΗΣ: Αν θέλει ο κύριος Υπουργός να εκφράζεται με αυτόν τον τρόπο θα πρέπει να είναι ακριβής. Θα πρέπει να λέει όλον τον συλλογισμό της Αντιπολίτευσης.
ΠΡΟΕΔΡΕΥΩΝ (Λουκάς Αποστολίδης): Κύριε Βουλγαράκη, δεν έχετε το λόγο.
ΓΕΩΡΓΙΟΣ ΒΟΥΛΓΑΡΑΚΗΣ: Εγώ δεν έχω το λόγο, αλλά και ο κύριος Υπουργός θα πρέπει να χρησιμοποιεί το λόγο σωστά. 
ΠΡΟΕΔΡΕΥΩΝ (Λουκάς Αποστολίδης): Κύριε Υπουργέ, με συγχωρείτε. Δεν κατανοώ πραγματικά, γιατί αυτή η αντιπαράθεση. 
ΓΕΩΡΓΙΟΣ ΑΛΟΓΟΣΚΟΥΦΗΣ: Λέει σοβαρές ανακρίβειες.
ΠΡΟΕΔΡΕΥΩΝ (Λουκάς Αποστολίδης): Κύριε Αλογοσκούφη, θα έχετε το λόγο μετά και θα πείτε τις αλήθειες εσείς. Αφήστε τον κύριο Υπουργό να λέει αναλήθειες. 
ΑΛΕΞΑΝΔΡΟΣ ΜΠΑΛΤΑΣ (Υφυπουργός Εθνικής Οικονομίας): Κρατήστε σημειώσεις, όπως κράτησα εγώ, να απαντήσετε.
ΠΡΟΕΔΡΕΥΩΝ (Λουκάς Αποστολίδης): Εσείς να αποκαταστήσετε την αλήθεια, αλλά όχι φωνασκώντας.
ΑΛΕΞΑΝΔΡΟΣ ΜΠΑΛΤΑΣ (Υφυπουργός Εθνικής Οικονομίας): Εμείς, λοιπόν, δεν κρύψαμε ποτέ ότι ακολουθούμε πολιτική σκληρής δραχμής. Είπαμε ότι ακολουθούμε πολιτική σκληρής δραχμής, γιατί έχουμε στόχους. Και η σκληρή δραχμή θα παίξει το ρόλο της, μέχρι που να φθάσουμε στους στόχους μας. Ο στόχος της σκληρής δραχμής τελείωσε, τη στιγμή που πετύχαμε να μπούμε στο μηχανισμό συναλλαγματικών ισοτιμιών.
Πόνεσε πολλούς, διότι ήταν επιτυχία. Της Ελλάδας επιτυχία ήταν, δεν ήταν της Κυβέρνησης. Μην πειράζεσθε απ' αυτό. 'Ηταν μεγάλη επιτυχία.
ΝΙΚΟΛΑΟΣ ΝΙΚΟΛΟΠΟΥΛΟΣ: Ποια δηλαδή;
ΑΛΕΞΑΝΔΡΟΣ ΜΠΑΛΤΑΣ (Υφυπουργός Εθνικής Οικονομίας): 'Οτι μπήκαμε στο μηχανισμό συναλλαγματικών ισοτιμιών.
Εκεί, λοιπόν, εγένετο και η προσαρμογή. Τελειώνει το πρώτο στάδιο της σκληρής δραχμής και έρχεται η υποτίμηση, κατ' εσάς. Δεν έχω κανένα λόγο να μην το ονομάζω υποτίμηση, αλλά ακούς όσους δεν γνωρίζουν, να λένε ότι η υποτίμηση κατέστρεψε τον ελληνικό λαό. Αμέσως δηλαδή εμφανίζουμε ότι κατά το ποσοστό της υποτίμησης φτώχυνε ο ελληνικός λαός. Υπάρχουν νομίζω και οικονομολόγοι μεταξύ σας. Ως προς αυτό λοιπόν τουλάχιστον, αντιληφθείτε το τι λέτε.
Τι σχέση έχει η υποτίμηση της δραχμής σε ό,τι αφορά την ελληνική παραγωγή, σε ό,τι αφορά τα ελληνικά προϊόντα, σε ό,τι αφορά τις ελληνικές αγορές, σε ό,τι αφορά το ελληνικό εμπόριο κ.ο.κ. 
Απλώς δεν το αντιλαμβάνεστε, αλλά αυτό -θα σας το πουν και οι οικονομολόγοι σας- διευκολύνει πλέον την ελληνική οικονομία να προσαρμοστεί στο διεθνές ανταγωνιστικό επίπεδο με ένα μεγάλο αβαντάζ. Θα έχει δηλαδή αυτήν τη στιγμή στις ξένες αγορές τα προϊόντα της κατά τι φθηνότερα απ' ό,τι άλλοι. 
Σας πληροφορώ επ' αυτού -γιατί είπε και ο κ. Βουλγαράκης κάτι για τις μικρές χώρες κλπ.- ότι μη εξαιρουμένων και των Ηνωμένων Πολιτειών έχουν κάνει υποτίμηση, για να μπορέσουν να ανταγωνιστούν άλλες αγορές. Απλώς πληροφοριακά σας το λέω, γιατί δεν είστε όλοι οικονομολόγοι.
Αυτή, λοιπόν, ήταν η σύνδεση της σκληρής δραχμής με την υποτίμηση της δραχμής. Διαπιστώνεται τώρα ότι οι ίδιες οι αγορές δεν έφθασαν στο επίπεδο της υποτίμησης της δραχμής δηλαδή στο 14%, που εσείς βρίσκατε ότι ήταν μικρό και ότι θα γινόταν μεγαλύτερο και που ακόμη συνεχίζετε να λέτε ότι αύριο μεθαύριο θα έχουμε μια καινούρια υποτίμηση.
Καλά, εφημερίδες δεν διαβάζετε; Εμάς, δεν μας ακούτε, αλλά τις σημερινές εφημερίδες δεν τις διαβάσατε; Δεν βλέπετε μια ανατίμηση της δραχμής σε σχέση με το ποσοστό με το οποίο μπήκαμε στο μηχανισμό συναλλαγματικών ισοτιμιών; Διαβάστε τουλάχιστον τις εφημερίδες -μη μας ακούτε- για να διαπιστώσετε αυτά που σας λέγω.
Είπατε επίσης για το ομολογιακό δάνειο. Γιατί κάναμε το ομολογιακό δάνειο και μάλιστα, ενώ γνωρίζαμε ότι θα γίνει υποτίμηση. Τι προσπαθείτε; Εκτός και αν δεν το έχετε αντιληφθεί. Προσπαθείτε να πείσετε τον κόσμο ή τους εαυτούς 
 

Επιστροφή στην κορυφή



Σελίδα 9632 
σας ότι από αυτό το ομολογιακό δάνειο χάσαμε. Πώς χάσαμε, θα μου εξηγήσετε μετά, με τις παρεμβάσεις σας, κύριοι συνάδελφοι; Θα μπορούσα να δεχθώ μία τέτοια λογική, εάν εκάναμε το δάνειο μία, δύο, τρεις εβδομάδες πριν από την υποτίμηση και επρόκειτο να ξεχρεώσουμε το δάνειο αυτό μέσα σ' αυτές τις εβδομάδες. Είτε, λοιπόν, το κάναμε πριν, είτε μετά, με τα ίδια λεφτά θα αποπληρώναμε το δάνειο. Πώς, λοιπόν, χάσαμε; Πώς ήταν καταστροφή ένα δάνειο, το οποίο, όπως γνωρίζετε, είχε αποφασισθεί πολύ πριν και μάλιστα έγινε σε μία εποχή, όπου δεν ξέρω ποια συμφέροντα, αλλά, εν πάση περιπτώσει, κάτι υπήρχε, οι διάφοροι ξένοι οργανισμοί -η moody's έχω την εντύπωση ήταν την εποχή εκείνη- φώναζαν σε όλον τον κόσμο ότι η Ελλάδα ήταν αφερέγγυος και δεν μπορεί, επομένως, να συνάψει το δάνειο. Και αποδείξαμε ότι το δάνειο το πήραμε σε συμφέρουσες τιμές, σε μια στιγμή, ακριβώς, που όλα ήταν δύσκολα.
Αυτό, λοιπόν, είναι και η θεωρία περί του ομολογιακού δανείου. Βλέπω επανέρχεσθε. Το λέτε πολλές φορές. 'Η δεν το καταλάβατε, ή αν κάνετε πως δεν το καταλάβατε, αυτό δεν είναι έντιμο, κύριοι συνάδελφοι. Τουλάχιστον αυτό πρέπει να το αναγνωρίσετε.
Είπατε επίσης για τη θωράκιση της δραχμής από κερδοσκοπικές επιθέσεις κλπ., δηλαδή, διάφορες συνθηματολογίες, οι οποίες δεν έχουν καμία ουσία. Διότι κι εδώ αποδεικνύεται ότι σε κάθε επίθεση κατορθώναμε, όχι μόνο να αποφεύγουμε τις κερδοσκοπικές επιθέσεις, αλλά "να βγαίνουμε και παλικάρια" απ' αυτές. Δεν έπαθε η ελληνική οικονομία αυτό που έπαθαν οι ασιατικές, μικρών ή μεγάλων δυνατοτήτων. Η ελληνική οικονομία τα κατάφερε πάρα πολύ καλά. Και τώρα που βρέθηκε στο μηχανισμό συναλλαγματικών ισοτιμιών, γνωρίζετε όλοι το τι έχει εξασφαλισθεί.
'Ολα αυτά, λοιπόν, γίνονται, διότι υπάρχει, όπως λέτε, μία παρατεταμένη λιτότητα. Χαίρομαι που υπάρχει παρατεταμένη λιτότητα -και κατ' εσάς- και θα πρέπει να τη διορθώσουμε. Να τη διορθώνατε, όμως, όταν ήσασταν στην πράξη υπεύθυνοι να το κάνετε.
Η λιτότητα για μας υπάρχει μόνο σε ένα σημείο: Σε ό,τι αφορά την ανεργία. Στα άλλα έχουμε πετύχει εξαιρετικά αποτελέσματα. Η ανεργία είναι ένα θέμα μεγάλο, αλλά και σ' αυτό μπορώ να σας πω -διότι πρέπει να κάνουμε και συγκρίσεις- κατορθώσαμε σε αυτήν τη δύσκολη πορεία μας να είμαστε και σ' αυτό το σημείο σε έναν ικανοποιητικό βαθμό, ως προς τα νούμερα -να συμφωνήσω μαζί σας- όχι όμως τον επιθυμητό.
Οι προσπάθειές μας εντείνονται και θα εντείνονται συνεχώς, διότι αυτό πράγματι μας απασχολεί. Μας απασχολεί αυτό το πρόβλημα. Στα άλλα έχουμε πραγματικές αυξήσεις και στους μισθούς και στις συντάξεις.
Ειπώθηκε επίσης, γι' αυτά που κάνουμε -εδώ είναι τα αντιφατικά σας, αλλά, εν πάση περιπτώσει, δεν είναι δικός μου λογαριασμός- ότι όλα επιβάλλονται από την Ευρώπη. Δεν επιβάλλονται από την Ευρώπη, με την έννοια που το λέτε. 'Εχουμε "ξελαρυγγιαστεί" να σας λέμε και να σας υπενθυμίζουμε ότι αυτό που κάνουμε είναι απαραίτητο να γίνει για την ελληνική οικονομία, για το ελληνικό έθνος. Αν αυτό, επίσης, μας βοηθά, διότι συμπίπτει με τα κριτήρια που μας οδηγούν στην Οικονομική και Νομισματική 'Ενωση, είναι χίλιες φορές καλύτερα.
Αλλά αυτό θα έπρεπε να το κάνουμε. Δεν μπορούσαμε να έχουμε απόκλιση στον προϋπολογισμό ένα τρισεκατομμύριο διακόσια οκτώ δισεκατομμύρια (1.208.000.000.000) δραχμές, αγαπητοί συνάδελφοι. Να τελειώνει λοιπόν και αυτή η ιστορία. Συμπίπτουν τα κριτήρια και είναι ευχής έργον διότι αυτό μας εξασφαλίζει την εισοδό μας στην Ευρωπαϊκή και Νομισματική 'Ενωση.
Μιλήσατε για διαφάνεια. 'Εχετε, αγαπητοί συνάδελφοι, κάτι να κατηγορήσετε για τα περί διαφάνειας; Εγώ γνωρίζω ότι υπήρχε και μία επιτροπή, δεν θυμάμαι το όνομά της, εδώ στη Βουλή, η οποία παρακολουθούσε τις μεγάλες προμήθειες, στην οποία συμμετείχε και η Νέα Δημοκρατία και εκπρόσωποι των κομμάτων. Γιατί δεν πάτε σ' αυτήν την επιτροπή να δείτε τι πάει και τι δεν πάει σωστά; Γιατί επιλέξατε την οδό της αποχώρησης, για να μπορείτε να κατηγορείτε απ' έξω; 'Οποιος είναι υπεύθυνος, κάθεται, τα λέει, διαπιστώνει, κάνει την κριτική του στη Βουλή, πάει στον εισαγγελέα, ή οπουδήποτε αλλού νομίζει ότι θα βρει το δίκιο του, ή με ό,τι εν πάση περιπτώσει, νομίζει ότι θα μπορέσει να χτυπήσει την Κυβέρνηση.
Καταθέτω για τα Πρακτικά τον προϋπολογισμό και πιστεύω ότι μετά την παρέμβαση των συναδέλφων θα επανέλθω, να διευκρινίσω σημεία που ενδεχόμενα θα προκύψου στη συνέχεια. 
Ευχαριστώ.
(Στο σημείο αυτό ο Υφυπουργός Εθνικής Οικονομίας κ. Αλέξανδρος Μπαλτάς καταθέτει για τα Πρακτικά τους προαναφερθέντες πίνακες, οι οποίοι έχουν ως εξής :
 

Επιστροφή στην κορυφή



Σελίδα 9633 
Η σελίδα σε PDF 

Επιστροφή στην κορυφή



Σελίδα 9634 
Η σελίδα σε PDF 

Επιστροφή στην κορυφή



Σελίδα 9635 
ΠΡΟΕΔΡΕΥΩΝ (Λουκάς Αποστολίδης): Ο κ. Αλογοσκούφης έχει το λόγο.
ΓΕΩΡΓΙΟΣ ΑΛΟΓΟΣΚΟΥΦΗΣ: Κυρίες και κύριοι συνάδελφοι, είχα την ελπίδα σήμερα ότι λόγω της σπουδαιότητας του θέματος, για το οποίο επερωτάται ο Υπουργός των Οικονομικών και της Εθνικής Οικονομίας, θα είχε την ευθιξία να είναι στη Βουλή, ώστε να απαντήσει στα κρίσιμα, πράγματι, ερωτήματα που τίθενται, όχι μόνο από τη Νέα Δημοκρατια, αλλά από το σύνολο του ελληνικού λαού και του κόσμου.
'Οχι μόνο δεν βρίσκεται σήμερα στη Βουλή ο Υπουργός Εθνικής Οικονομίας, αλλά σήμερα έχει το θλιβερό προνόμιο να είναι ο μόνος Υπουργός της Κυβέρνησης και ο μόνος Υπουργός Εθνικής Οικονομίας τα τελευταία χρόνια, που επί δύο έτη περιφρονεί το θεσμό του κοινοβουλευτικού ελέγχου. Επί δύο χρόνια ο Υπουργός της Εθνικής Οικονομίας δεν έχει προσέλθει για να απαντήσει ούτε σε μία επερώτηση. Και επερωτήσεις έχουν γίνει πολλές, και επερωτήσεις γενικού περιεχομένου για το σύνολο της πολιτικής, που όπως απέδειξε σήμερα ο συμπαθής Υφυπουργός Εθνικής Οικονομίας, χρειάζονται τον ίδιο τον Υπουργό, γιατί κατέχει τα θέματα. Γιατί σε πολλές από τις απαντήσεις που προσπάθησε να δώσει νομίζω ότι εξετέθη σήμερα ο κύριος Υφυπουργός.
Και τέλος, κύριε Πρόεδρε, θέλω να σας παρακαλέσω, να μεταφέρετε στον Πρόεδρο της Βουλής την καταγγελία της Νέας Δημοκρατίας για την επί δύο χρόνια απουσία του Υπουργού Εθνικής Οικονομίας από επερωτήσεις μας, για τη φαλκίδευση της διαδικασίας του κοινοβουλευτικού ελέγχου, διότι δεν δεχόμαστε ως δικαιολογία ότι ο κύριος Υπουργός δεν έχει χρόνο. Χρόνο για μονολόγους από την τηλεόραση έχει. Χρόνο για μονολόγους σε διάφορες ομιλίες που κάνει μόνος του, χωρίς αντίλογο, έχει. Χρόνο για να προσέλθει εδώ, να ελεγχθεί κοινοβουλευτικά, δεν έχει. Και θέλουμε να προειδοποιήσουμε τον Υπουργό Εθνικής Οικονομίας ότι δεν θα ανεχτούμε άλλο αυτήν τη συμπεριφορά. Διότι στην επόμενη επερώτηση, που θα γίνει, γενικού περιεχομένου, όπως είναι αυτή η συγκεκριμένη επερώτηση, στην οποία δεν θα προσέλθει να απαντήσει, θα ανέβει σ' αυτό το Βήμα ο πρώτος επερωτών, θα τον καταγγείλει και θα αποχωρήσουμε από το Κοινοβούλιο.
Διότι δεν είναι δυνατόν ο Υπουργός Εθνικής Oικονομίας, να περιφρονεί το Κοινοβούλιο και να μιλάει σε κάθε πρόσκληση οποιουδήποτε συλλόγου και μικροσυλλόγου που τον καλούν έξω και να μην έρχεται εδώ στο Κοινοβούλιο. Διότι, κύριε Υφυπουργέ, σήμερα τα μπλέξατε. Μιλήσατε για οικονομολόγους, δεν ξέρω αν είστε οικονομολόγος, αλλά μπερδέψατε την ανταγωνιστικότητα με τον ανταγωνισμό, μπερδέψατε το επίπεδο του ΑΕΠ με το ρυθμό της μεγέθυνσης, μπερδέψατε την παραγωγικότητα με το ρυθμό αύξησης της παραγωγικότητας. 
Είπατε ότι πρώτη φορά έγινε αύξηση των μισθών, εάν αφαιρεθεί ο πληθωρισμός. Δηλαδή, επί σαράντα χρόνια, κάθε φορά μειώνονταν οι μισθοί των πολιτών; Τι είναι αυτά που μας είπατε; Μας εκπλήξατε. Σας άκουγα από κάτω και έλεγα: "Αυτό είναι το επίπεδο του κοινοβουλευτικού ελέγχου; Αυτό είναι το επίπεδο της συζήτησης"; Παραποιήσατε τα λόγια της Νέας Δημοκρατίας. Είπατε, τι είπε ο κ.'Εβερτ. Είπατε ότι ο κ.'Εβερτ έλεγε ότι πρέπει να γίνει υποτίμηση της δραχμής. Αφήστε το τι λέει η Αντιπολίτευση. Πάψτε να αντιπολιτεύεσθε την Αντιπολίτευση. Αυτό που πρέπει να κάνετε είναι να απαντάτε πάνω στα συγκεκριμένα θέματα που σας θέτουμε. Διαθέσατε είκοσι λεπτά για να μιλάτε περί ανέμων και υδάτων και να λέτε διάφορες μεγαλοστομίες. Ποιες μεγαλοστομίες και μεγάλη μπουκιά να τρως και μεγάλη κουβέντα να μη λες; Η Κυβέρνηση επί τόσα χρόνια δεν μας έλεγε ότι δεν πρόκειται να γίνει υποτίμηση και ότι η πολιτική της σκληρής δραχμής είναι η πεμπτουσία της οικονομικής πολιτικής της; Και ποιος είπε ότι η πολιτική της σκληρής δραχμής σημαίνει υπερτίμηση της δραχμής; Πολιτική της σκληρής δραχμής σημαίνει, απλώς να μην υποτιμάς το νόμισμά σου. Δεν σημαίνει να το υπερτιμάς. Σημαίνει, να συμπληρώνεις αυτήν την πολιτική, με άλλα διαρθρωτικά μέτρα, που ακριβώς να μη δημιουργούν πιέσεις για υποτίμηση, όπως έγινε με τη συγκεκριμένη πολιτική της Κυβέρνησης.
Μας είπατε και διάφορα άλλα πράγματα για το ομολογιακό δάνειο, για την moody's κλπ. Θα τα πιάσω ένα-ένα προς το τέλος, γιατί η απάντησή σας ήταν -δεν θέλω εδώ να χρησιμοποιώ μεγάλες κουβέντες- ουσιαστικά ανάξια απαντήσεως.
Να έλθουμε στο θέμα. Πριν από λίγες εβδομάδες, έγινε ένα μεγάλο βήμα στην Ευρωπαϊκή 'Ενωση. Ξεκίνησε η διαδικασία της τελικής φάσης του ενιαίου νομίσματος. Και σ'αυτήν τη διαδικασία η Ελλάδα, παρά την υποτίμηση που έκανε, παρά την πολιτική -την επιτυχή κατά την Κυβέρνηση, την αποτυχημένη κατ'εμάς- που ακολούθησε τα τελευταία χρόνια, δεν μπόρεσε να συμμετάσχει. Είμαστε η μόνη χώρα της Ευρωπαϊκής 'Ενωσης, που παρά τη θέλησή της, όπως είπε ο εισηγητής μας, αλλά και οι άλλοι ομιλητές, δεν μπορεί να μετάσχει, σ'αυτήν τη φάση τουλάχιστον, στη διαδικασία του ενιαίου νομίσματος, σ'αυτήν τη διαδικασία, κατά την οποία θα αντικατασταθούν τελικά όλα τα εθνικά νομίσματα, από ένα ενιαίο νόμισμα, που είναι η κυριότερη πολιτική της Ευρωπαϊκής 'Ενωσης στη δύση του 20ού αιώνα και η πολιτική πλατφόρμα, πάνω στην οποία θα στηριχθεί η Ευρωπαϊκή 'Ενωση, στις αρχές του επόμενου αιώνα. 
Θα καταθέσω εδώ -επειδή μας καταθέσατε και μας γεμίσατε με πίνακες και στοιχεία, εγώ δύο-τρία πράγματα θα σας πω, απλώς για να καταρρίψω αυτά τα οποία μας λέτε- θα καταθέσω επαναλαμβάνω, τον πίνακα ένα (1) της έκθεσης της Ευρωπαϊκής Επιτροπής, που εισηγήθηκε στο Ευρωπαϊκό Συμβούλιο, για το ποιες χώρες πληρούν τα στοιχεία της σύγκλισης. Από εδώ φαίνεται, ότι η Ελλάδα είναι η μόνη χώρα -επαναλαμβάνω- που δεν τηρεί κανένα από τα κριτήρια της σύγκλισης. 'Ολες οι άλλες χώρες, ακόμα και αυτές που επέλεξαν να μη μετάσχουν σ'αυτήν τη φάση της διαδικασίας για δικούς τους λόγους, πληρούν όλα τα κριτήρια της σύγκλισης. Κανένα, λοιπόν, από τα κριτήρια της σύγκλισης, δεν τηρεί η Ελλάδα, παρά τη δέσμευση της Κυβέρνησης του 1994, με το αναθεωρημένο πρόγραμμα σύγκλισης που είχε καταθέσει τότε, ότι θα είμαστε έτοιμοι το 1998 να ακολουθήσουμε τους άλλους. 'Ελεγε τότε η κυβέρνηση, ότι το 1996 δεν θα είμαστε έτοιμοι, αλλά το 1998. Το 1996 η Κυβέρνηση έκανε προεκλογική πολιτική, που δημιούργησε μεγάλα προβλήματα και στα ελλείμματα και στα υπόλοιπα κριτήρια της σύγκλισης. Και βέβαια, μετά τις εκλογές, ήρθε και μας είπε ότι δεν θα είμαστε έτοιμοι ούτε το 1998. Και έβαλε καινούριο χρονοδιάγραμμα.
ΙΩΑΝΝΗΣ ΤΖΩΑΝΝΟΣ: Αλλά έβαλε φόρους.
ΓΕΩΡΓΙΟΣ ΑΛΟΓΟΣΚΟΥΦΗΣ: Ασφαλώς, έβαλε φόρους. Αλλά έτοιμοι δεν είμαστε.
(Στο σημείο αυτό ο Βουλευτής κ. Αλογοσκούφης καταθέτει για τα Πρακτικά τον προαναφερθέντα πίνακα, ο οποίος βρίσκεται στο Αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Η Ελλάδα λοιπόν δεν θα μπορέσει να μετάσχει από την αρχή σ'αυτήν τη σημαντική διαδικασία, παρά την υποτίμηση. Γιατί δεν μετέχει; Διότι οι δημοσιονομικές ανισορροπίες είναι πολύ μεγαλύτερες, διότι ο πληθωρισμός είναι πολύ υψηλότερος απ'ό,τι στις υπόλοιπες χώρες της Ευρωπαϊκής 'Ενωσης και διότι έχει και διαρθρωτικές αδυναμίες. Μόλις τώρα σκέπτεται η Κυβέρνηση για το πώς θα τις αντιμετωπίσει. 
Τι συνέπειες θα έχει αυτός ο αποκλεισμός της Ελλάδος; Διότι, δεν αποκλείεται, κυρίες και κύριοι συνάδελφοι -εδώ δεν πρέπει να το αποκλείσουμε- δεν αποκλείεται - επαναλαμβάνω - καθόλου το ενδεχόμενο τελικά το 2001 να μπορέσει η Ελλάδα να συμμετάσχει. Θα έχει όμως συμμετάσχει με μεγάλη καθυστέρηση και θα έχει συμμετάσχει έχοντας υποστεί ακόμη πολύ μεγαλύτερο κόστος και οικονομικό και πολιτικό, τολμώ δε να πω και εθνικό.
Και θέλω να μιλήσω πρώτα απ'όλα γι'αυτές τις συνέπειες του αποκλεισμού της χώρας μας απ'αυτήν την πρώτη φάση, από την πρώτη ταχύτητα της ΟΝΕ.
Κύριε Υπουργέ, σας είπαν οι συνάδελφοι προηγουμένως ότι η Ελλάδα αποκλείεται από ορισμένα σημαντικά όργανα της Κοινότητας. Για πρώτη φορά υποβιβάζεται στην Ευρωπαϊκή 
 

Επιστροφή στην κορυφή



Σελίδα 9636 
'Ενωση. Αν ο Πρωθυπουργός ήταν προπονητής ποδοσφαιρικής ομάδος και είχε κατεβάσει την ομάδα στη δεύτερη κατηγορία, το συμβούλιο θα τον είχε απολύσει. Δεν θα έλεγε "κατεβάζω την ομάδα στη δεύτερη κατηγορία, για να την ξανανεβάσω σε δύο χρόνια". Διότι αυτό έκανε η Κυβέρνηση, για αυτό το πράγμα θριαμβολογεί, ότι υποβιβάσαμε την ομάδα στη β' κατηγορία και μετά σε δύο χρόνια εμείς θα την ξανανεβάσουμε. Αυτό προσπαθεί να μας πείσει ο Πρωθυπουργός. Μα αν ήταν προπονητής, αν ήταν ο Αλέφαντος, δεν θα τον είχε κρατήσει η διοίκηση, θα τον είχαν διώξει με τις κλωτσιές.
Λοιπόν, αποκλείεται η Ελλάδα από δύο σημαντικά θεσμικά όργανα της Κοινότητας. Αποκλείεται από την Ευρωπαϊκή Κεντρική Τράπεζα, που θα αρχίσει να λειτουργεί από την 1η Ιανουαρίου. Και βεβαίως η Ελλάδα θα είναι εκεί ένας θλιβερός παρατηρητής, στην Ευρωπαϊκή Κεντρική Τράπεζα που θα παίρνει τις αποφάσεις για τα επιτόκια στην Ευρώπη, για την νομισματική πολιτική στην Ευρώπη, για την ισοτιμία του EΥΡΩ, για όλα αυτά τα μεγάλα θέματα, η Ελλάδα θα είναι παρατηρητής απ'έξω. Γιατί από την τηλεόραση θα παρακολουθεί βεβαίως, δεν θα παρακολουθεί μέσω της συνεδριάσεως του συμβουλίου, θα τις μαθαίνει από τις ανακοινώσεις Τύπου.
Και επίσης στην Ευρώπη, επειδή προηγουμένως ο κ.Γιακουμάτος σας είπε για το ECOFIN, δημιουργείται ένα συμβούλιο συντονισμού για το EΥΡΩ από τις έντεκα χώρες που μετέχουν, που θα είναι οι Υπουργοί των Οικονομικών, είναι μεν άτυπο το Συμβούλιο, αλλά στην ουσία υποκαθιστά το ECOFIΝ. Και από αυτό το συμβούλιο η Ελλάδα αποκλείεται. Αυτό το συμβούλιο θα παίρνει τις αποφάσεις για το συντονισμό των φορολογικών πολιτικών, των πολιτικών δημοσίων δαπανών, πολλές άλλες κρίσιμες πολιτικές αποφάσεις ευρωπαϊκού ενδιαφέροντος και θα έρχονται πλέον στο ECOFIN -το επίσημο υποτίθεται συμβούλιο- για επικύρωση αυτές οι αποφάσεις. 'Αρα στην ουσία η Ελλάδα αποκλείεται και από το συμβούλιο των Υπουργών των Οικονομικών. Διότι όταν οι έντεκα πάρουν μία απόφαση, μπορούν οι δεκαπέντε να την ανατρέψουν, οι άλλοι τέσσερις δηλαδή; 'Οχι. Θα έρθουν οι έντεκα οι οποίοι μετέχουν και στο ECOFIN και θα πουν, εμείς οι έντεκα έχουμε συμφωνήσει για αυτά τα πράγματα. Οι άλλοι τρεις θα συμφωνήσουν χωρίς κουβέντα και τι θα κάνει η Ελλάδα; Μόνη της θα σηκώσει την παντιέρα; Θα συμφωνήσει και η Ελλάδα χωρίς κουβέντα. 'Αρα έχουμε σημαντική πολιτική υποβάθμιση της Ελλάδας στα πλαίσια της Ευρωπαϊκής 'Ενωσης, μην το παραγνωρίζετε αυτό. Και θα ήταν καλό, που και που η Κυβέρνηση να μιλάει και με τη φωνή της ειλικρίνειας και να παραδέχεται ορισμένα πράγματα. Ας βρει δικαιολογίες για τις αποτυχίες της. Αλλά το να αρνείται τις αποτυχίες, το να βαφτίζει το ψάρι κρέας, δεν είναι έντιμη πολιτική συμπεριφορά. Υπάρχει όμως μία άλλη πολύ κρίσιμη πολιτική συνέπεια για τη χώρα μας από τον αποκλεισμό μας. Η διαδικασία που θα ακολουθηθεί το 2001 είναι μία διαφορετική διαδικασία. Διότι σήμερα τι έγινε; Κάθησαν πριν μερικές εβδομάδες γύρω από ένα τραπέζι οι δεκαπέντε και κάθε χώρα ήταν και κριτής των υπολοίπων, εάν τηρούνται τα κριτήρια της συνθήκης, αλλά και κρινόμενος. Κάθε χώρα είχε κάτι να κρύψει. Κάθε χώρα, κάποια λογιστική αλχημεία είχε κάνει με τα στοιχεία της, άρα κανείς δεν είχε το κίνητρο να κοιτάξει τα στοιχεία του άλλου και να τα ελέγξει. Αυτό που ενδιέφερε σε αυτήν τη φάση ήταν να προχωρήσει η ΟΝΕ, να προχωρήσει το EΥΡΩ, να προχωρήσει η διαδικασία. Και κανείς δεν έφερε δυσκολίες στους υπόλοιπους. Η μόνη εξόφθαλμη περίπτωση ήταν η Ελλάδα. Εφόσον δεν υπήρχε περίπτωση ούτε με τις λογιστικές μας αλχημείες να γίνουμε δεκτοί, αγνόησαν τα στοιχεία που τους παρουσιάζαμε. Τα δέχθηκαν όπως ήταν, όπως τους τα παρουσιάσαμε. Ούτε έλεγχοι της Ευρωπαϊκής Επιτροπής έγιναν, ούτε εδώ ήρθαν επιτροπές εμπειρογνωμόνων, να ελέγξουν τα στοιχεία. 'Ηρθαν, πήραν αυτά που τους έδωσε η Κυβέρνηση, όπως έγινε και στις άλλες χώρες, τα έβαλαν στην έκθεσή τους. Δεν υπήρξε καμία αλλαγή. 
'Εχετε την εντύπωση, κυρίες και κύριοι συνάδελφοι, ότι η διαδικασία σε δύο χρόνια θα είναι η ίδια; Σε δύο χρόνια θα βρίσκονται παρατεταγμένοι οι έντεκα, οι οποίοι είναι ήδη μέσα στο ΕΥΡΩ και στην Οικονομική και Νομισματική 'Ενωση και απέναντί τους θα πάει η μικρή Ελλάδα, με το καπέλο στα χέρια, να υποβάλει τα στοιχεία της και να κριθεί από τους έντεκα.
Οι ένδεκα δεν θα είναι πλέον κρινόμενοι. 'Εχουν κριθεί, έχουν μπει. Είναι κριτές μόνο. Καταλαβαίνετε ότι η πολιτική δυναμική αυτής της διαδικασίας είναι εντελώς διαφορετική από την πολιτική δυναμική της πρόσφατης διαδικασίας. Τα κριτήρια ασφαλώς είναι τα ίδια. Τα κριτήρια βρίσκονται στη Συνθήκη του Μάαστριχτ. Το πώς όμως θα ερμηνευτούν αυτά τα κριτήρια, το πόσο εύκολα θα γίνουν δεκτά τα στοιχεία που παρουσιάζει μία χώρα στις υπόλοιπες, αυτό είναι κάτι το οποίο είναι ανοιχτό σε διαπραγμάτευση. Και η Ελλάδα θα είναι υποκείμενη σε πιέσεις εκείνη την εποχή. Διότι οι υπόλοιποι δεν έχουν τίποτα να χάσουν πιέζοντας την Ελλάδα. Μπορεί στο τέλος να τα καταφέρουμε. Σημασία έχει τι πρέπει να δώσουμε, για να τα καταφέρουμε.
Διότι έχουμε το θλιβερό προνόμιο να έχουμε κάνει και τις χειρότερες λογιστικές αλχημείες στην Ευρωπαϊκή 'Ενωση. Και δεν το λέω εγώ αυτό. Το λένε και οι διεθνείς οργανισμοί ανεπισήμως, το λέει προσφάτως και το Διεθνές Νομισματικό Ταμείο στην έκθεσή του, την οποία έχει υποβάλει στην Κυβέρνηση, το λέει και ο διοικητής της Τράπεζας της Ελλάδος.
Θα καταθέσω εδώ ένα μόνο στοιχείο, διότι τα στοιχεία του Υπουργείου Εθνικής Οικονομίας έχουν καταντήσει πλέον τόσο αναξιόπιστα, είναι τέτοιο χαλκείο το Υπουργείο Εθνικής Οικονομίας τα τελευταία χρόνια, που δεν μπορούμε να λάβουμε σοβαρά υπόψη μας τα στοιχεία που μας παρουσιάζει.
Η Τράπεζα της Ελλάδος ακόμα διατηρεί σημαντικά ψήγματα αξιοπιστίας, παρ'ότι υπόκειται και αυτή σε ορισμένες κυβερνητικές πιέσεις. Στην έκθεσή της για το 1997, αναφορικά με τα δημόσια οικονομικά, η Τράπεζα της Ελλάδος είχε την ειλικρίνεια να παρουσιάσει τρεις εναλλακτικούς τρόπους μέτρησης του δημοσίου ελλείμματος, του ελλείμματος του ευρύτερου κυβερνητικού τομέα.
Κατ'αρχάς παρουσίασε την κυβερνητική εκτίμηση, δηλαδή 4% του ΑΕΠ. Πολύ κοντά στο 3% που χρειάζεται για να μπούμε και εμείς στο EΥΡΩ. Παρουσίασε όμως και δημοσιονομικά στοιχεία ανεξάρτητα, τα οποία ανεβάζουν το έλλειμμα του κυβερνητικού τομέα στο 8,7% του ΑΕΠ. Υπερδιπλάσιο από αυτό που παρουσιάζει επισήμως η Κυβέρνηση. Υπερδιπλάσιο κατά πέντε μονάδες του ΑΕΠ. Πέντε μονάδες του ΑΕΠ εάν τις κάνουμε δισεκατομμύρια είναι πάνω από ένα τρισεκατομμύριο εξακόσια δισεκατομμύρια δραχμές (1.600.000.000.000). Λέει δηλαδή αυτό το στοιχείο της Τράπεζας της Ελλάδος ότι η Κυβέρνηση αποκρύπτει στο έλλειμμα -το λέει με διπλωματικό τρόπο, δεν το λέει έτσι εξώφθαλμα, αλλά ο πίνακας μιλάει από μόνος του-πάνω από ένα τρισεκατομμύριο εξακόσια δισεκατομμύρια (1.600.000.000.000).
Παρουσιάζει επίσης και ένα άλλο στοιχείο, έναν τρίτο τρόπο μέτρησης του ελλείμματος σε ταμειακή βάση, τα λεγόμενα ταμειακά στοιχεία, στα οποία το έλλειμμα παρουσιάζεται στο 6,2% του ΑΕΠ. Δηλαδή 4% λέει η Κυβέρνηση, 8,7% λένε τα δημοσιονομικά στοιχεία και 6,2% λένε τα ταμειακά στοιχεία. Η Κυβέρνηση έχει επιλέξει το μικρότερο νούμερο, το οποίο είναι το μόνο νούμερο που κατασκευάζεται από τις υπηρεσίες του Υπουργείου Εθνικής Οικονομίας και το μόνο νούμερο το οποίο παρουσιάζει στην Ευρωπαϊκή Κοινότητα.
Εγώ θα καταθέσω τους σχετικούς πίνακες. Είναι στη σελίδα 175 της έκθεσης του Διοικητού της Τράπεζας της Ελλάδος. Στη σελίδα 177 παρουσιάζονται αναλυτικά αυτά τα στοιχεία και στη σελίδα 197 παρουσιάζονται τα στοιχεία για το χρέος. Εγώ θα τους καταθέσω, διότι είναι επίσημο έγγραφο ελληνικό, το οποίο αμφισβητεί την αξιοπιστία των στοιχείων. Δεν είναι στοιχεία της Νέας Δημοκρατίας. Εμείς έχουμε κάνει υπολογισμούς που πλησιάζουν πολύ κοντά σε αυτά τα στοιχεία. Αυτά τα οποία καταθέτω δεν είναι δικοί μας υπολογισμοί. Είναι στοιχεία της Τράπεζας της Ελλάδος. Και σας καλώ, κύριε Υπουργέ, επειδή μας κάνατε πριν και μάθημα για να 
 

Επιστροφή στην κορυφή



Σελίδα 9637 
Η σελίδα σε PDF 

Επιστροφή στην κορυφή



Σελίδα 9638 
Η σελίδα σε PDF 

Επιστροφή στην κορυφή



Σελίδα 9639 
ΓΕΩΡΓΙΟΣ ΑΛΟΓΟΣΚΟΥΦΗΣ: Τι θα συμβεί, όμως, πολιτικά από τον αποκλεισμό μας; Διότι πραγματικά το γεγονός ότι τα στοιχεία μας έχουν αυτήν τη δόση αναξιοπιστίας, μπορεί να χρησιμοποιηθεί εις βάρος μας, όταν θα πάμε να κάνουμε την αίτηση. Και όχι μόνο αυτό. Μπορεί στη διαπραγμάτευση αυτή να τεθούν και άλλα θέματα.
Θέλω να φέρω ένα παράδειγμα. Ο κ. Πάγκαλος προσφάτως -και είναι προς τιμήν του- έβαλε βέτο στο χρηματοδοτικό πρωτόκολλο για την Τουρκία για λόγους εθνικής εξωτερικής πολιτικής. Θα είναι εύκολο, όταν η Ελλάδα θα είναι σε αδύναμη διαπραγματευτική θέση το 2000, ο τότε Υπουργός Εξωτερικών, όποιος και αν είναι, να βάλει παρόμοιο βέτο ή θα διακυβεύσει τη συμμετοχή της Ελλάδος στο ΕΥΡΩ; Διότι αυτό είναι το μεγάλο κόστος από την καθυστέρηση. 
Μόνοι μας βάλαμε τον εαυτό μας σε αδύναμη θέση. Δεν μας υποχρέωσε κανένας. Και όταν λέω μόνοι μας, εννοώ μόνη της η Κυβέρνηση, η οποία για δικούς της λόγους και προεκλογικούς το 1996, αλλά και γενικότερα για λόγους υπολογισμού του πολιτικού κόστους τα προηγούμενα χρόνια, δεν έκανε αυτά που έπρεπε για να εξασφαλίσει από την αρχή τη συμμετοχή μας στο ΕΥΡΩ.
Σήμερα, θα ήμασταν στο EΥΡΩ, αν η Κυβέρνηση είχε φανεί αντάξια των περιστάσεων. Αλλά βέβαια, φάνηκε κατώτερη των περιστάσεων και όχι αντάξια των περιστάσεων.
Να πω και δυο κουβέντες -έχω πολλά ακόμη να πω, αλλά πραγματικά δεν θέλω να ξεπεράσω το χρόνο και θα τα πω στη δευτερολογία μου- για το θέμα της ένταξης στο Μηχανισμό των Συναλλαγματικών Ισοτιμιών. 
Αυτός ο Μηχανισμός των Συναλλαγματικών Ισοτιμιών, έτσι όπως τον ξέρουμε, καταργείται στο τέλος του χρόνου. Η Κυβέρνηση τον χρησιμοποίησε μόνον ως πρόσχημα, για να έχει και κάτι να πει γύρω από την υποτίμηση της δραχμής. Δηλαδή να πει ότι "δεν έκανα μόνο υποτίμηση, αλλά έβαλα και τη χώρα στο Μηχανισμό των Συναλλαγματικών Ισοτιμιών". Ο Μηχανισμός των Συναλλαγματικών Ισοτιμιών καταργείται, όπως είπα, στο τέλος του χρόνου.
Και από το νέο χρόνο, το 1999, δημιουργείται ένας νέος μηχανισμός, στον οποίο θα μετέχει μόνον η Ελλάδα. Γιατί από τις άλλες χώρες, οι έντεκα μεν θα έχουν σταθερές ισοτιμίες απέναντι στο ΕΥΡΩ -η Ελλάδα είναι η μόνη, η οποία θα μετάσχει σ' αυτόν το μηχανισμό- οι άλλες δε τρεις χώρες, που επέλεξαν να μη μετάσχουν σ' αυτήν τη διαδικασία, θα αφήσουν τα νομίσματά τους να διακυμαίνονται ελεύθερα.
'Αρα, στην ουσία, η ένταξη στο Μηχανισμό Συναλλαγματικών Ισοτιμιών, την οποία τόσο πολύ προσπάθησε να διαφημίσει η Κυβέρνηση και την οποία η Κυβέρνηση του ΠΑ.ΣΟ.Κ. ουδέποτε διανοήθηκε να χρησιμοποιήσει σε όλη τη δεκαετία του 1980 -γιατί ο μηχανισμός λειτουργεί από το 1979- είναι απλώς το "κερασάκι", για να γλυκάνουμε το "χάπι" της υποτίμησης. Δεν είναι δυνατόν αυτά τα πράγματα, κύριε Υπουργέ, να χρησιμοποιούνται, για να κοροϊδεύουμε τον ελληνικό λαό.
'Οπως είπα και πριν, έχω πολλά να πω ακόμη, αλλά επιφυλάσσομαι για τη δευτερολογία μου.
(Χειροκροτήματα από την πτέρυγα της Νέας Δημοκρατίας)
ΠΡΟΕΔΡΕΥΩΝ (Λουκάς Αποστολίδης): Ο Κοινοβουλευτικός Εκπρόσωπος του Κομμουνιστικού Κόμματος Ελλάδας κ. Δημήτριος Β. Κωστόπουλος έχει το λόγο.
ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): Κύριε Πρόεδρε, οι λογιστές έχουν ένα αξίωμα, που λέει ότι "ο λαμβάνων χρεούται και ο δίδων πιστούται". Δηλαδή τίποτε δεν πάει χαμένο. 'Αμα φύγει από εμένα, θα πάει σε κάποιον άλλον. 
Με αφορμή την επερώτηση της Νέας Δημοκρατίας, επιτρέψτε μας να διατυπώσουμε μερικές σκέψεις για την οικονομία. 
Να σημειώσουμε όμως πριν από αυτό ότι κάθε πολιτική δύναμη εκφράζει συγκεκριμένα, προσδιορίσιμα, χειροπιαστά και με όνομα συμφέροντα. Δεν μπορεί κανείς να είναι και με τον εργάτη και με το βιομήχανο, και με το ναύτη και με τον εφοπλιστή, και με το συνταξιούχο του Ι.Κ.Α., του Ν.Α.Τ., του Ο.Γ.Α., του Τ.Σ.Α. και με τον τραπεζίτη. 'Οποιος λέει ότι είναι με όλους, δεν λέει αλήθεια.
'Οποιος λέει ότι εθνική οικονομική πολιτική σημαίνει αταξική πολιτική, πολιτική δίκαιη για όλους, δεν λέει αλήθεια. 
'Οποιος ισχυρίζεται ότι η υποτίμηση της δραχμής κατά 14%, ή το χιλιάρικο που έγινε οκτακόσιες εξήντα δραχμές μονομιάς, ισχύει για όλους τους 'Ελληνες, δηλαδή ότι θα πληρώσουν όλοι οι 'Ελληνες σήμερα, για να ζήσουν καλύτερα αύριο, δεν λέει αλήθεια.
Και εξηγούμαστε: Αυτός που ελέγχει το κύκλωμα πετρελαίου, θα αυξήσει -και ήδη αύξησε- τα καύσιμα. Στη χειρότερη περίπτωση γι' αυτόν, να παραμείνουν τα πράγματα όπως είχαν χθες, που βέβαια δεν θα παραμείνουν. Ο εργαζόμενος όμως θα πληρώσει αυτήν την αύξηση από τον υποτιμημένο μισθό του. Ποιος χάνει, ποιος κερδίζει, είναι προφανέστατο.
Ο μεγαλοεισαγωγέας θα αυξήσει τις τιμές -και ήδη τις αύξησε, είμαστε όλοι μάρτυρες- των προϊόντων που εισάγει. Ο εργαζόμενος καταναλωτής όμως, θα πληρώσει την αύξηση από τον υποτιμημένο μισθό. Ποιος χάνει; Ποιος κερδίζει; Και ένα μικρό παιδί μπορεί να απαντήσει σ' αυτό το ερώτημα.
Ο τζογαδόρος, που έμαθε έγκαιρα ότι θα γίνει υποτίμηση, αγόρασε τη μια μέρα δολάρια με διακόσιες πενήντα (250) δραχμές και τα πούλησε την επόμενη με τριακόσιες σαράντα (340) δραχμές.
Ο μικροκαταθέτης όμως, ο λαός, δεν έκανε τίποτα. Δεν μπορούσε να κάνει τίποτα. 'Εβλεπε αιχμαλωτισμένος τις κουρελο-εκπομπές αποχαύνωσης, ενώ οι δραχμές του έγιναν πενταροδεκάρες. Ποιος χάνει, ποιος κερδίζει; Εύκολη είναι και εδώ η απάντηση.
Ο μεγαλοξενοδόχος και στο βαθμό που οι πελάτες του είναι ξένοι τουρίστες θα κερδίσει, ή στη χειρότερη περίπτωση θα είναι ίσα βάρκα ίσα πανιά. Για τους μικρούς δεν κάνουμε λόγο, γιατί είναι και αυτοί, στον έναν ή στον άλλο βαθμό, στο ίδιο καζάνι με τους εργαζόμενους. Ο 'Ελληνας ξενοδοχοϋπάλληλος όμως, καθώς και ο ντόπιος εργαζόμενος, που θα θελήσει να κάνει λίγες μέρες διακοπές θα βγουν χαμένοι. Ο πρώτος γιατί θα πληρωθεί με το χιλιάρικο που έγινε οκτακόσιες εξήντα (860) δραχμές και ο δεύτερος γιατί θα πληρώσει τα υπερτιμημένα προϊόντα, ξένα και ντόπια, όπως βλέπουμε την κίνηση στην αγορά. Ποιος χάνει, ποιος κερδίζει; Ο μονίμως χαμένος χάνει και ο μονίμως κερδισμένος κερδίζει.
Το εξωτερικό χρέος της χώρας αυξήθηκε αμέσως μετά την υποτίμηση κατά μερικά τρισεκατομμύρια δραχμές. Ποιος θα το πληρώσει αυτό το χρέος; Εμείς, ο λαός. 
Το στοιχείο του αιφνιδιασμού, σχετικά με το ζήτημα της υποτίμησης, σαφώς υπήρξε, όχι όμως γι' αυτούς που γνώριζαν την πραγματική κατάσταση της ελληνικής οικονομίας και τις διαθέσεις της Κυβέρνησης. Και αυτοί βέβαια ήταν οι μεγάλοι χρηματοπιστωτικοί όμιλοι, οι οποίοι κερδοσκόπησαν σε βάρος της δραχμής και της οικονομίας κατ' επέκταση, πολλά εκατομμύρια δολάρια. Τα δημοσιεύματα εκείνων των ημερών δεν είναι όλα για πέταμα. Και άφηναν βαριά υπονοούμενα για αρμόδιους, για διαρροές κ.λπ.
Η υποτίμηση του εθνικού μας νομίσματος ήταν αποτέλεσμα της οικονομικής κρίσης που πλήττει τη χώρα μας σε όλους τους τομείς της οικονομίας και η οποία αποτελεί έκφραση της κρίσης του υπάρχοντος συστήματος.
Επομένως η απόφαση της υποτίμησης δεν έπεσε σαν κεραυνός εν αιθρία. 'Ηταν αναμενόμενη και συνειδητά αποφασισμένη εξαιτίας των οικονομικών, δημοσιονομικών και άλλων προβλημάτων που αντιμετώπιζε και συνεχίζει να αντιμετωπίζει η χώρα. 'Επρεπε όμως να βρεθεί μία αφορμή, γιατί η αιτία υπήρχε, για να γίνει η υποτίμηση. Και αυτή ήταν η υποχρέωση που υπαγορεύεται από τη συνθήκη της Ευρωπαϊκής 'Ενωσης για συμμετοχή της χώρας στο μηχανισμό συναλλαγματικών ισοτιμιών του ευρωπαϊκού νομισματικού συστήματος.
Κατά συνέπεια η υποτίμηση της δραχμής ήταν η μοιραία κατάληξη μιας μοιραίας και καταστροφικής εξέλιξης της πολιτικής της Κυβέρνησης σε βάρος του λαού και του τόπου και σε όφελος των πολυεθνικών εταιρειών. Και δεν είχε να κάνει τόσο με τη συμβατική υποχρέωση της χώρας μας για 
 

Επιστροφή στην κορυφή



Σελίδα 9640 
ένταξη στο ευρωπαϊκό νομισματικό σύστημα, πριν την έναρξη του τρίτου σταδίου της ΟΝΕ, όπου σημειωτέον απαγορευόταν και η οποιαδήποτε μεταβολή της "κλείδωμα - ισοτιμίας" και τη λειτουργία του EΥΡΩ.
Ακούσαμε τον κύριο Υφυπουργό να αναλύει την άποψη της Κυβέρνησης γι' αυτά τα ζητήματα που αναπτύσσει η επερώτηση της Νέας Δημοκρατίας.
Το γενικό συμπέρασμα από την παρέμβαση του κυρίου Υφυπουργού -έτσι εμείς το συλλάβαμε- ήταν ότι όλα πάνε καλά. ότι και πραγματική αύξηση του εισοδήματος έχουμε -είναι γεγονός ότι τοποθετήθηκε με συγκρατημένους τόνους, δεν θέλω να υπερβάλω- και το δείκτη της ανεργίας παλεύει η Κυβέρνηση, και με την πολιτική της στα φορολογικά, αν κατάλαβα καλά, καλά πάμε.
Επίσης, υποστήριξε ότι μόνο τα κόμματα της Αντιπολίτευσης και μερικοί δικοί μας, δηλαδή του κόμματος του ΠΑΣΟΚ, είναι αυτοί που γκρινιάζουν, είναι αυτοί που δεν συναινούν με αυτήν την πολιτική της Κυβέρνησης, στην οποία συναινεί ολόκληρος ο λαός, ή τουλάχιστον μεγάλη πλειοψηφία του.
'Ενας από τους δυο μας είναι αιθεροβάμων και θα ήθελε να κάνω πιο χειροπιαστό αυτό που λέγεται "ο λαός συναινεί, ο λαός δεν συναινεί".
Κύριε Υφυπουργέ, αν βγούμε έξω, διαπιστώνουμε κάποιες αντιδράσεις. Εσείς μπορείτε να λέτε μικρές, εγώ μπορεί να λέω μεγάλες. Αν πάμε παραπέρα από εδώ, θα διαπιστώσουμε και άλλες αντιδράσεις. Θα σας πω ένα στοιχείο: Εργατικά κέντρα Μακεδονίας, Θράκης, που δεν είναι ας πούμε υπό την επιρροή του ΚΚΕ, αλλά θα υποστήριζα βάσιμα πως είναι υπό την επιρροή της κυβερνητικής συνδικαλιστικής παράταξης, συσπειρώνονται και βάζουν συγκεκριμένους στόχους, οι οποίοι είναι σε ευθεία αντίθεση με τους στόχους της Κυβέρνησης.
Εργατικά κέντρα περιοχής Πελοποννήσου, κάνουν την ίδια δουλειά.
Επομένως έχω κάποια στοιχεία, που βεβαιώνουν ότι δεν συναινεί ο λαός σ' αυτήν την πολιτική.
Και θα κλείσω με μια κουβέντα για την επερώτηση της Νέας Δημοκρατίας. Δεν καταλαβαίνουμε μερικά πράγματα. Μια στο σφυρί και μια στο πέταλο το πάει η Νέα Δημοκρατία. Τι θέλει; Η Ιονική δεν πάει καλά -φταίει βέβαια η Κυβέρνηση- αλλά να πάει στους ιδιώτες, να πουληθεί. Η Ιονική πάει καλά, να δοθεί όμως πάλι στους ιδιώτες. Ο ΟΤΕ δεν πάει καλά, να δοθεί όμως πάλι στους ιδιώτες. Ο ΟΤΕ πάει καλά, να δοθεί πάλι στους ιδιώτες.
Κοιτάξτε, πρέπει να σταθεροποιηθεί κάπως η κατάσταση, γιατί και τα όρια της δημοκοπίας είναι ξεπερασμένα. Ο κόσμος έξω διαμαρτύρεται και φωνάζει. Ακούσαμε χθες τους εκπροσώπους της Νέας Δημοκρατίας στην Επιτροπή των ΔΕΚΟ επί τρεισήμισι ώρες, να ανακρίνουν, να βομβαρδίζουν το Διοικητή της Εμπορικής και δεν καταλάβαμε ποιο ήταν το τελικό μήνυμα που ήθελαν να εκπέμψουν. Να μείνει η Ιονική στα χέρια του ευρύτερου δημόσιου τομέα πηγαίνοντας στην Εμπορική ή να πουληθεί;
Απ' όσο ξέρουμε, το πρόγραμμα είναι να πουληθεί. Επομένως σε ποιον απευθύνονται; Γιατί σας είπα ότι δεν μπορείς να ρίχνεις άδεια και να πιάνεις γεμάτα.
Πάω στα ζητήματα που θέτει η επερώτηση σήμερα. Λέτε "δεν προχωράει με ικανοποιητικούς ρυθμούς στην αποκρατικοποίηση κλπ.". Αβαντάζ δίνουν. Πόσο πιο αποφασιστικά να προχωρήσει; Δεν υπάρχει ταχύτητα που να μην την έχει αναπτύξει η Κυβέρνηση, κύριοι της Νέας Δημοκρατίας. Τι θέλετε επιτέλους;
Πάρτε υπόψη σας ότι είμαστε η Ελλάδα, σε ένα γεωγραφικό χώρο με σπουδαίες αναταράξεις. Δεν είμαστε Λουξεμβούργο και Δανία. Πάρτε υπόψη σας ότι είμαστε μία οικονομία χολή, μία βιομηχανία κουτσή, μία αγροτική οικονομία που μπάζει γιατί το ήθελαν κάποιοι. Πάρτε υπόψη σας ότι πρέπει να έχουμε μερικά μέσα αμύνης στα χέρια μας. Δεν καταλαβαίνουμε όλο αυτό το πράγμα που διατυπώνετε εδώ με την κριτική σας. Ευχαριστώ.
ΠΡΟΕΔΡΕΥΩΝ (Λουκάς Αποστολίδης): Κύριοι συνάδελφοι, τη συνεδρίασή μας παρακολουθούν από τα δυτικά θεωρεία αφού προηγουμένως ξεναγήθηκαν στην έκθεση της αίθουσας "ΕΛΕΥΘΕΡΙΟΣ ΒΕΝΙΖΕΛΟΣ" τριάντα έξι μαθητές και δύο συνοδοί-δάσκαλοι από το 11ο Δημοτικό Σχολείο Χαλκίδας.
Τους καλωσορίζουμε στο Εθνικό Κοινοβούλιο.
(Χειροκροτήματα απ' όλες τις πτέρυγες)
ΕΥΑΓΓΕΛΟΣ ΑΠΟΣΤΟΛΟΥ: Ιδιαίτερα εγώ, κύριε Πρόεδρε.
ΠΡΟΕΔΡΕΥΩΝ (Λουκάς Αποστολίδης): Ο κ. Αποστόλου και ο κ. Ρόκος. Αλλά και εγώ που είμαι από τη Βοιωτία, να μην καλωσορίσω τα παιδιά; 'Ετσι για να μην έχει παράπονο κανένας.
Ο κ. Κοινοβουλευτικός Εκπρόσωπος του ΠΑΣΟΚ κ. Σφυρίου έχει το λόγο.
ΚΟΣΜΑΣ ΣΦΥΡΙΟΥ: Κύριε Πρόεδρε, κυρίες και κύριοι συνάδελφοι, φοβάμαι ότι είναι πολύ δύσκολο να συννενοηθούμε σε αυτήν την Αίθουσα και η αιτία που δεν μπορούμε, είναι γιατί η Αντιπολίτευση εξακολουθεί να αντιπολιτεύεται για την αντιπολίτευση και δεν την ενδιαφέρει να τοποθετηθεί επί της ουσίας με την ειλικρίνεια, που οφείλει να έχει απέναντι στον ελληνικό λαό. Βεβαίως όταν ξεκινάει κανείς από μία τέτοια κακή πρόθεση (κατ' εμέ) ασφαλώς και δεν μπορούμε να συννενοηθούμε.
Επιχείρησε ο Κοινοβουλευτικός Εκπρόσωπος της Νέας Δημοκρατίας για να γίνει περισσότερο κατανοητός να χρησιμοποιήσει ποδοσφαιρικούς όρους, για να μας μιλήσει για την ένταξη της Ελλάδας στην ΟΝΕ. Βέβαια, δεν είναι και τόσο ευχάριστο να καταφεύγει κανείς σε τέτοια επιχειρήματα, με τέτοιους όρους, αλλά για λίγο θα τον ακολουθήσω. 
Μας είπε ότι κατεβάσαμε τη χώρα από την πρώτη εθνική κατηγορία στη δεύτερη εθνική, για να την ανεβάσουμε αργότερα, μετά από ενάμιση χρόνο, υπονοώντας ότι δεν μπήκε στην πρώτη ομάδα των κρατών μελών των έντεκα που απετέλεσαν την Οικονομική και Νομισματική 'Ενωση. Δηλαδή, η Ελλάδα βρισκόταν στην πρώτη κατηγορία και δεν το είχαμε καταλάβει; Μήπως ήταν στην τέταρτη και πέμπτη κατηγορία; Μα τα ίδια τα στοιχεία που κατέθεσε στον πίνακα της Τράπεζας της Ελλάδας, φαίνεται καθαρά ότι το 1993 το έλλειμμα ήταν 13,8% του ΑΕΠ και έπρεπε να είχε φτάσει στο 3% για να συντηρείται. Το 13,8% είναι στοιχείο της πρώτης εθνικής κατηγορίας; Τώρα που πήγε στο τέσσερα μας επικρίνει, γιατί δεν το κάναμε ακόμα τρία και άρα την υποβιβάσαμε στη δεύτερη εθνική κατηγορία για να την ανεβάσουμε μετά από ενάμιση χρόνο! Ο πληθωρισμός που ήταν 14,5%, ήταν στοιχείο της πρώτης εθνικής κατηγορίας; Ενώ έπρεπε να είναι κάτω από το 3%; Τώρα που είναι στο 4% και κάτι, μας επικρίνει γιατί δήθεν την κατεβάσαμε στην δεύτερη εθνική κατηγορία. Το ίδιο και για τα επιτόκια που ήταν της τάξης του 25%.
Κύριοι συνάδελφοι, για να αποκτήσουν οι λέξεις το νόημά τους. Η Νέα Δημοκρατία βαυκαλίζεται συνεχώς ότι αν ήταν αυτή στην Κυβέρνηση ή αν η Κυβέρνηση ήταν αντάξια των περιστάσεων, θα ήμασταν ήδη στο EURO. Μεγαλύτερο ψέμα δεν έχει ειπωθεί. Και το κακό είναι ότι επαναλαμβάνεται συνεχώς όταν είναι γνωστό ποια ήταν η τύχη του πρώτου προγράμματος σύγκλισης της Νέας Δημοκρατίας, που ούτε κατά διάνοια πλησίασε τους στόχους που η ίδια είχε θέσει. Επομένως ήταν ένα πακέτο που επεστράφη πίσω στη χώρα, γιατί δεν είχε καμία επαφή με την πραγματικότητα. Συνεπώς σε ό,τι άλλο γίνεται, για να γίνεται αντιπολίτευση, μάλλον καταλαβαίνετε ότι δεν έχει ίχνος υπευθυνότητας και σοβαρότητας.
Εκτός από τις ποδοσφαιρικές ορολογίες καταφεύγει και σε διατυπώσεις οι οποίες δεν τιμούν την Αξιωματική Αντιπολίτευση. Είπε προηγουμένως ότι έμειναν ψίγματα αξιοπιστίας στην Τράπεζα της Ελλάδας. Είναι απαράδεκτο να μην τιμούμε και να μη στηρίζουμε την κεντρκή τράπεζα της χώρας όλες οι πολιτικές παρατάξεις. Μάλιστα παρουσίασε ένα πίνακα λέγοντας ότι έχει τρία σενάρια, το ένα είναι 4% του ΑΕΠ το έλλειμμα το άλλο είναι 6,2% και το άλλο 8,7% και τάχα η Κυβέρνηση, για να κάνει αλχημίες και να καταθέσει ψευδή στοιχεία στην Ευρωπαϊκή Επιτροπή, χρησιμοποίησε το μικρότερο ποσοστό.
 

Επιστροφή στην κορυφή



Σελίδα 9641 
Αυτά είναι απαράδεκτα πράγματα. 'Οπως λέει και ο ίδιος ο πίνακας, που κατέθεσε ο κ. Αλογοσκούφης, πρόκειται για τρία διαφορετικά πράγματα. Ο δεύτερος δείκτης δεν περιλαμβάνει τους κεφαλαιοποιηθέντες τόκους, όπως υποσημειώνει η ίδια η Τράπεζα της Ελλάδας. Στον δε τρίτο δείκτη λέει ότι δεν περιλαμβάνονται τα στοιχεία των εθνικών λογαριασμών από το σύνολο τετρακοσίων περίπου ασφαλιστικών οργανισμών Νομικών Προσώπων Δημοσίου Δικαίου κλπ., τα οποία τα τελευταία χρόνια εμφανίζουν θετική ετήσια μεταβολή των διαθεσίμων τους. 
Δηλαδή, μας εμφάνισε τρία διαφορετικά στοιχεία, για να πει ότι τάχα γίνεται αλχημεία. Και λέει, να, δεν είναι 4%, είναι 8,7%, είναι 6%. Δεν νομίζω ότι αυτά αντέχουν σε κριτική και σε οποιαδήποτε σοβαρή συζήτηση μπορούμε να κάνουμε σε ένα τόσο σοβαρό ζήτημα, που συζητούμε στην Εθνική Αντιπροσωπεία σήμερα.
Ισχυρίζεται ακόμα μία φορά, ότι η Κυβέρνηση τάχα είχε πει προεκλογικά ότι θα μπούμε στην πρώτη φάση της Oικονομικής και Nομισματικής 'Eνωσης. Αυτό είναι ψέμα. Ουδέποτε είχε πει η Κυβέρνηση ότι θα είμαστε στην πρώτη φάση της Oικονομικής και Nομισματικής 'Eνωσης. Γιατί μίλησε με ειλικρίνεια και είπε, ότι απείχαμε τόσο πολύ από το μέσο ευρωπαϊκό όρο -ήμασταν δηλαδή στην τέταρτη ή πέμπτη κατηγορία, να μιλήσω κι εγώ με ποδοσφαιρικούς όρους, που χρησιμοποίησε ο κύριος συνάδελφος- που δεν υπήρχε καμία προοπτική να φτάσουμε στην πρώτη φάση. Γι' αυτό αν διαβάσετε -και θα σας καλέσω να ξαναδιαβάσετε- τις προγραμματικές δηλώσεις της Κυβέρνησης εδώ στην Εθνική Αντιπροσωπεία, ειπώθηκε από τον Πρωθυπουργό ότι στο τέλος του 20ου αιώνα, αναφερόμενος στο τέλος του 1999 και στο 2000, θα κριθεί η χώρα για την ένταξη στην Οικονομική και Νομισματική Ενωση. 'Ηταν μία σαφής και ειλικρινής αξιολόγηση των δυνατοτήτων και της πορείας, που θα ακολουθούσε η εθνική οικονομία. Στο τέλος, αναφερόταν στον τελευταίο χρόνο αυτής της εκατονταετίας, θα γίνει η αξιολόγηση για την ένταξη στην Οικονομική και Νομισματική 'Ενωση. Επομένως, όλα τα υπόλοιπα είναι για να δημιουργούνται εντυπώσεις, οι οποίες βεβαίως στηρίζονται σε ψευδείς βάσεις.
'Ερχεται και μας λέει, ότι τάχα η Ελλάδα (και η Κυβέρνηση του ΠΑΣΟΚ ειδικότερα), ουδέποτε επεχείρησε να μπει στο μηχανισμό συναλλαγματικών ισοτιμιών, παραδείγματος χάρη, το 1980, που από τότε ξεκίνησε ο μηχανισμός συναλλαγματικών ισοτιμιών. Μα, είναι δυνατόν να πιστεύει κανείς, ότι θα έμπαινε στο μηχανισμό συναλλαγματικών ισοτιμιών με πληθωρισμό της τάξης 20%, του 18%, του 16% ή του 14,4%, που είχε η Νέα Δημοκρατία στο τέλος του 1993; Αυτά δεν έχουν καμία σχέση με την αλήθεια. Κανένας μηχανισμός, καμία Ευρωπαϊκή 'Ενωση δεν θα έκανε με τέτοιους υψηλούς πληθωρισμούς δεκτή τη χώρα. Και αυτό το ξέρουν όλοι. Βέβαια, είναι υποκρισία να έρχονται και να λένε, γιατί το κάνετε τώρα; Μα έγινε τώρα, γιατί ο πληθωρισμός στο επίπεδο του 4% πλησίασε σημαντικότατα το στόχο και μπορούσε πράγματι να γίνει. Δεν μπορούσε να γίνει με το 14,4% που είχατε εσείς στο τέλος του 1993 ούτε με το 20% περίπου που ήταν το 1990 και τα χρόνια που ακολούθησαν.
ΑΔΑΜ ΡΕΓΚΟΥΖΑΣ: 'Ηταν άλλοι οι μέσοι όροι τότε.
ΚΟΣΜΑΣ ΣΦΥΡΙΟΥ: Ναι, κύριε συνάδελφε. 'Ηταν άλλοι οι μέσοι όροι, αλλά τότε ο πληθωρισμός στην Ελλάδα ήταν τεσσερισήμιση φορές μεγαλύτερος από το μέσο όρο. Και αυτήν την περίοδο, δηλαδή στο τέλος του 1997, αρχές του 1998 ήταν μόλις διπλάσιος περίπου, ούτε διπλάσιος, από το μέσο όρο της Ευρωπαϊκής 'Ενωσης. Επομένως, δεν ήταν και δεκτό δηλαδή το νόμισμά μας τότε στο μηχανισμό των συναλλαγματικών ισοτιμιών.
Θα ήθελα πριν κλείσω στα δύο τελευταία λεπτά να αναφερθώ σ' αυτά που είπε ο κ. Κωστόπουλος. Γιατί κοντολογίς επαναλαμβάνει συνεχώς το ΚΚΕ, ότι η ένταξη στην Οικονομική και Νομισματική 'Ενωση είναι πολιτική σε βάρος του λαού και του τόπου. Εγώ δεν λέω ή καλύτερα το ΠΑΣΟΚ δεν λέει, ότι το να παίρνει κανείς μία σειρά μέτρα στα πλαίσια αυτού του προγράμματος το οποίο εφαρμόζει δεν είναι κάποια απ' αυτά και αντιδημοτικά και δεν έχει και κάποιες συνέπειες στον πολίτη. 'Ομως οι χειρότερες, (ανυπολόγιστες) συνέπειες για το λαό και τον τόπο -και πρέπει να το κατανοήσει, αν θέλει βέβαια, αυτό το ΚΚΕ- θα ήταν εάν έμενε τελείως έξω από το νέο σχεδιασμό τον οικονομικό και νομισματικό της Ευρωπαϊκής 'Ενωσης.
Εάν δηλαδή όλες οι χώρες αποκτούσαν την 1η Ιανουαρίου του 2002 το νέο ισχυρό ευρωπαϊκό νόμισμα, το ΕURO, με χαμηλότατο πληθωρισμό, με χαμηλότατα επιτόκια και εμείς παραμέναμε με τη δραχμή -η πολιτική που προτείνει το Κομμουνιστικό Κόμμα, μας οδηγεί στο να παραμείνουμε με τη δραχμή, να αποκτήσουν όλοι οι υπόλοιποι το ισχυρό νόμισμα με χαμηλά επιτόκια και με χαμηλό πληθωρισμό- να δεχόμαστε όλες τις συνέπειες των αποφάσεων που θα λαμβάνονται είτε στις Βρυξέλλες είτε στην Ουάσιγκτον είτε στο Τόκιο, θα ήταν άραγε, κατά τη λογική του Κομμουνιστικού Κόμματος, προς όφελος του λαού και του τόπου; Ε, όχι, κύριοι συνάδελφοι.
Εκείνοι οι οποίοι θα πλήρωναν πρώτα και κύρια τη νύφη, θα ήταν οι ίδιοι οι εργαζόμενοι, διότι ο πληθωρισμός θα έτρεχε σε μεγαλύτερα ύψη, το νόμισμα δεν θα ήταν ισχυρό, τα επιτόκια θα ήταν υψηλά και επομένως οι εργαζόμενοι θα είχαν συνέπειες φθοράς και απομείωσης του εισοδήματός τους, οι επαγγελματίες, με τα υψηλά επιτόκια, δεν θα μπορούσαν να αναπτύξουν αποδοτικές δραστηριότητες και γενικά ο τόπος -που αναφέρθηκε και ο κ. Κωστόπουλος- θα είχε πολύ χειρότερες συνέπειες από τις σχετικά περιορισμένες επιπτώσεις που υπάρχουν με την πολιτική που εφαρμόζεται.
'Οχι ότι επιδιώκουμε να συγκαλύψουμε ότι δεν υπάρχουν προβλήματα. Προβλήματα υπάρχουν, αλλά όταν χαράσσεις μια πολιτική, πρέπει να εκτιμάς και τι σε περιμένει αύριο. Και μένοντας έξω από το σύστημα της Οικονομικής και Νομισματικής 'Ενωσης, τα προβλήματα θα συσσωρεύονται στην πλάτη του ελληνικού λαού. Θα ήταν πολλαπλάσια, θα ήταν καταλυτικά για τον κάθε εργαζόμενο, για τον κάθε επαγγελματία και βέβαια για την εθνική οικονομία.
Γι'αυτό ακριβώς και η συντριπτική πλειοψηφία των Ελλήνων, όπως και η συντριπτική πλειοψηφία στο Κοινοβούλιο, πιστεύει (-έστω και αν υποστηρίζονται διαφορετικές λογικές σε ό,τι αφορά το δρόμο προσέγγισης-) στην αναγκαιότητα της Οικονομικής και Νομισματικής 'Ενωσης με αξιολόγηση στο τέλος του 1999 και με απόκτηση του ενιαίου νομίσματος, με τις άλλες ευρωπαϊκές χώρες και τους άλλους ευρωπαϊκούς λαούς, την 1η Ιανουαρίου του 2002. Αυτό θα είναι η καλύτερη εξέλιξη, η οποία επιτυγχάνεται με την εφαρμοζόμενη πολιτική και με το λιγότερο δυνατόν κοινωνικό κόστος.
ΠΡΟΕΔΡΕΥΩΝ (Λουκάς Αποστολίδης): Ο κ.Αποστόλου έχει το λόγο.
ΕΥΑΓΓΕΛΟΣ ΑΠΟΣΤΟΛΟΥ: Δυστυχώς, αγαπητοί συνάδελφοι, μια επερώτηση η οποία έχει ουσιαστικά ως αντικείμενο την οικονομική πολιτική της Κυβέρνησης, έχει μεταβληθεί σε μια απλή διαδικασία κοινοβουλευτικού ελέγχου -εξάλλου τα άδεια έδρανα το δείχνουν- και η ευθύνη γι'αυτό ανήκει σε όλους μας.
Αγαπητοί συνάδελφοι, η υποτίμηση της δραχμής και ο τρόπος με τον οποίο έγινε, για μας σηματοδοτεί την είσοδο της ελληνικής κοινωνίας σ'ένα νέο τούνελ σκληρής λιτότητας με απροσδιόριστο τέλος. 'Ολα όσα λέγονται για δεκαοκτάμηνη διάρκεια έχουν την ίδια αξιοπιστία με τους όρκους πίστης για τη σκληρή δραχμή που ακούγαμε μέχρι πρόσφατα.
Η ελληνική οικονομία, αν ισορροπήσει με τη νέα ισοτιμία της δραχμής θα το πετύχει σε βάρος των αμειβών και της απασχόλησης των μισθωτών και των συνταξιούχων. Αυτό όμως, είναι αισιόδοξο σενάριο; Βέβαια δεν είναι καθόλου βέβαιο ότι θα επικρατήσει, γιατί κάτι ανάλογο έγινε και το 1985.
Σήμερα είναι γεγονός ότι η υποτίμηση είναι αναγκαστική. Το ίδιο ακριβώς συνέβη και με την υποτίμηση του 1985. Και στις δύο περιπτώσεις η υποτίμηση δεν ήταν συστατικό στοιχείο ενός αναπτυξιακού σχεδιασμού, αλλά μια κίνηση αποκατάστασης συγκαλυμμένων ανισορροπιών.
 

Επιστροφή στην κορυφή



Σελίδα 9642 
Δεν είχαν προωθητικό αναπτυξιακό χαρακτήρα αλλά συνιστούσαν μια ανώμαλη προσγείωση στην πραγματικότητα. Το 1985 η ανισορροπία αφορούσε την εκρηκτική διόγκωση του ελλείμματος του ισοζυγίου πληρωμών. Το 1998 η ανισορροπία εκδηλώθηκε με τα καταστροφικά υψηλά επιτόκια τα οποία επέβαλε η στήριξη μιας τεχνητής ισοτιμίας της δραχμής.
Το βαρύ κόστος της υποτίμησης τόσο του 1985 όσο και της σημερινής αφορά λογαριασμούς και λάθη του παρελθόντος. Γι' αυτό και τα δήθεν θετικά της υποτίμησης του 1985 εξανεμίσθηκαν γρήγορα. Ο ίδιος κίνδυνος υπάρχει και για την υποτίμηση που συζητάμε σήμερα.
Το 1985 ο σημερινός Πρωθυπουργός πληροφορούσε τότε τον ελληνικό λαό ότι καταναλώνει περισσότερα απ' όσα παράγει και γι' αυτό έπρεπε να γίνει η υποτίμηση. Τώρα, σήμερα προβάλλει τον Ευρωθάλαμο του ΕΥΡΩ για να χρυσώσει το πικρό χάπι ωστόσο η ελληνική κοινωνία σήμερα δεν έγινε πιο παραγωγική από το 1985. Αυτό που έγινε είναι ότι είναι πιο άνιση κυρίως όσον αφορά τα εισοδήματα. Πάντως το γεγονός είναι ότι και στις δυο υποτιμήσεις, αυτό που βγήκε ήταν ότι η πολιτική που ακολουθήθηκε ήταν λανθασμένη. 
Βέβαια,σήμερα η ελληνική Κυβέρνηση, αυτήν την αποτυχία την ονομάζει αναπροσαρμογή και μάλιστα καλεί τον ελληνικό λαό να αισθάνεται και υπερήφανος.
Αγαπητοί συνάδελφοι, εμείς δεν εγκαλούμε την Κυβέρνηση γιατί δεν μας ενημέρωσε για την υποτίμηση. Την εγκαλούμε, διότι μέχρι την τελευταία στιγμή αρνούνταν την ύπαρξη του προβλήματος όπως και σήμερα αρνείται να αναγνωρίσει ότι η πολιτική που ακολουθεί δημιουργεί κοινωνικά δράματα. Δεν μας εξήγησε ο κύριος Υπουργός, γιατί υπήρξε αυτή η αιφνίδια αλλαγή της κυβερνητικής πολιτικής. Δεν εξήγησε γιατί ένα μήνα πριν την υποτίμηση η ελληνική Κυβέρνηση προχώρησε σε εξωτερικό δανεισμό ενώ ήδη είχε αρχίσει τις διαπραγματεύσεις για την υποτίμηση του εθνικού νομίσματος, πράγμα που οπωσδήποτε φόρτωσε εκατοντάδες δισεκατομμύρια στον ελληνικό λαό. Δεν έδωσε καμία εξήγηση, γιατί υπήρξαν και κατηγορίες ότι κάποιοι εκλεκτοί είχαν ειδοποιηθεί εγκαίρως για την υποτίμηση.
Ο κύριος Πρωθυπουργός, μάταια προσπάθησε εδώ με τις ομιλίες του στη Βουλή να χρυσώσει το χάπι, πανηγυρίζοντας την αποτυχία της μέχρι σήμερα πολιτικής της σκληρής δραχμής και την επιλογή της οδυνηρής και μεγάλης υποτίμησης.
Βέβαια το βαρύτατο τίμημα αυτής της πολιτικής, θα το πληρώσει η μεγάλη πλειοψηφία του ελληνικού λαού. Γιατί αγαπητοί συνάδελφοι -να μην κρυβόμαστε- ετοιμάζονται σκληρά μέτρα τα οποία πάντα καλούνται τα συνήθη θύματα να πληρώσουν μέτρα τα οποία επιδεινώνουν ακόμη περισσότερο τη σκληρή πολιτική, τη μονόπλευρη πολιτική της Κυβέρνησης και κατανέμουν πιο άδικα τις θυσίες και οξύνουν επικίνδυνα τις κοινωνικές ανισότητες.
Και βέβαια δεν μπορούμε να μην αναφέρουμε ότι μια τέτοια πολιτική είναι σύμφωνη και με την πολιτική, την οποία ακολουθεί και για την οποία σήμερα επερωτά την Κυβέρνηση η Νέα Δημοκρατία. 
Βεβαίως, δεν είμαστε υπέρ της άποψης ότι πρέπει να αποκοπεί η χώρα μας από την πορεία της ευρωπαϊκής ενοποίησης. Οφείλει όμως αγαπητοί συνάδελφοι, η σημερινή Κυβέρνηση να εξασφαλίσει τη συμμετοχή, αλλά χωρίς την εξαθλίωση του ελληνικού λαού. Και φοβόμαστε, κύριε Υπουργέ, ότι με την πολιτική που ακολουθείτε τον τελευταίο καιρό δεν σας πολυενδιαφέρει αυτή η εξαθλίωση γιατί δεν εξηγούνται διαφορετικά όλοι οι πειραματισμοί και οι μεταμορφώσεις που παρατηρούνται στην οικονομική πολιτική που ακολουθείτε. Δεν έχετε ευθύνες; Δεν πρέπει να δώσετε εξηγήσεις στον ελληνικό λαό για ποιο λόγο υπέστη αυτές τις θυσίες που υπέστη τα τελευταία χρόνια;
Δεν θα υπάρχουν εξηγήσεις από τη Κυβέρνηση για το υπέρμετρο κόστος και τις αβάστακτες συνθήκες που δημιουργήθηκαν για τον απλό μισθωτό, συνταξιούχο, γι' αυτόν που έχει το χαμηλό εισόδημα με την πρόσφατη υποτίμηση; 
Δυστυχώς, η Κυβέρνηση, αγαπητοί συνάδελφοι, σχεδίασε αυτήν την υποτίμηση σε νεοφιλελεύθερο μοντέλο, την οποία βέβαια σήμερα τη συνδυάζει και με μια εκτεταμένη ιδιωτικοποίηση, σε μια περίοδο που αμφισβητείται διεθνώς, όσον αφορά αυτό το μοντέλο των ιδιωτικοποιήσεων, αν έχει την οικονομική αποτελεσματικότητα, που τουλάχιστον οι θιασώτες της νεοφιλελεύθερης πολιτικής παραδέχονται.
Αγαπητοί συνάδελφοι, κατά την προσωπική μας άποψη, η έξοδος από την κατάσταση της σκληρής δραχμής ήταν αναγκαστική, δεν γινόταν διαφορετικά. 'Ομως, αυτό μπορούσε να γίνει χθες ή μπορούσε να γίνει αύριο και πάντα να συνοδευόταν με μια πολιτική προς αναπτυξιακή κατεύθυνση. 'Επρεπε, κύριε Υφυπουργέ, ταυτόχρονα να υπάρχει ένα πακέτο μέτρων με αναπτυξιακό σχεδιασμό και όχι να εμπνέεται με νεοφιλελευθέρες πολιτικές.
Δεν αντέχει, κύριε Υφυπουργέ, ο ελληνικός λαός άλλους πειραματισμούς. Πρέπει να ξεκαθαρίσετε τη θέση σας. Δεν είναι δυνατό να μιλάτε για κοινωνικό κράτος και νεοφιλελεύθερες επιλογές. Αυτά δεν συμβιβάζονται και ούτε μπορείτε να βάλετε στο ίδιο τσουβάλι το σοσιαλισμό με τις απεριόριστες ιδιωτικοποιήσεις, χωρίς κριτήρια ιδιωτικοποίησης.
Η πώληση κεφαλαιακών αγαθών του δημοσίου μπορεί πρόσκαιρα να βελτιώνει ορισμένα οικονομικά μεγέθη, μπορεί να μειώνει το δημόσιο χρέος. Από τη στιγμή, όμως, που δεν αντιμετωπίζεται η αιτία, η οποία δημιουργεί τα χρέη, αλλά και δεν γίνονται αυτές οι ιδιωτικοποιήσεις με συγκεκριμένο σχεδιασμό και συγκεκριμένη αναπτυξιακή κατεύθυνση, εμείς φοβούμαστε, κύριε Υφυπουργέ, ότι σύντομα πάλι θα υπάρξουν τα ίδια προβλήματα, όσον αφορά το δημόσιο χρέος, και δυστυχώς το ελληνικό κράτος, το ελληνικό δημόσιο θα έχει χάσει μία πάρα πολύ σημαντική περιουσία.
ΠΡΟΕΔΡΕΥΩΝ (Λουκάς Αποστολίδης): Ο κ. Ρόκος έχει το λόγο.
ΓΕΩΡΓΙΟΣ ΡΟΚΟΣ: Κύριε Πρόεδρε, κύριοι συνάδελφοι, είναι αλήθεια -και εμείς το καταγγέλλουμε καθημερινά- ότι σ' αυτόν τον τόπο δεν υπάρχει πια πολιτική σκέψη και πολιτική βούληση. Υπάρχουν μηχανισμοί, οι οποίοι θέλουν, έτσι κι αλλιώς, να ελέγξουν τις εξελίξεις αυτής της χώρας.
Οι μηχανισμοί αυτοί, δεκανίκια της Κυβέρνησης σήμερα, κάθε μέρα υπηρετούν το ρόλο τους. Πρωτοσέλιδα, κάθε φορά που υπάρχει μια επερώτηση στη Βουλή, βγαίνουν τα γνωστά δεκανίκια της Κυβέρνησης με πρώτο τίτλο, όπως ο σημερινός, που λέει "σε άνοδο και πάλι η δραχμή", χωρίς να εξηγεί πού οφείλεται αυτή η προσωρινή άνοδος της δραχμής. Είναι πραγματικά η άσκηση πολιτικής μέσα από τα μέσα ενημέρωσης και η διαπλοκή των κομμάτων εξουσίας κυρίως μ' αυτά. Βέβαια, στην πρακτική επιστρατεύονται οι ρητορικοί λόγοι κάθε φορά, για να πείσουν. Είναι βέβαια το όπλο των πολιτικών.
Αλλά κύριε Υφυπουργέ, τι τη θέλατε σήμερα, ξεκινώντας την ομιλία σας, τη λαϊκή ρήση "μεγάλες μπουκιές να τρως μεγάλες κουβέντες να μη λες;". Και το απευθύνατε αυτό στην Αξιωματική Αντιπολίτευση. Γιατί; Γιατί εσείς ή οι περί υμών τρώνε μεγάλες μπουκιές και λένε και μεγάλα λόγια. Και σεις, κύριε Υφυπουργέ, σαν Κυβέρνηση μεγάλα λόγια λέτε. Γιατί, πώς μπορεί κανείς να εξηγήσει αυτά που λέγατε στις 21 Δεκεμβρίου του 1997 για τον προϋπολογισμό του 1998;
Λέγατε τότε -και θα το αποδώσω ακριβώς, επί λέξει- στη σελίδα 20, στο κεφάλαιο "Νομισματική Πολιτική" για την οικονομική σας πολιτική, πως πρωταρχικός στόχος της νομισματικής σας πολιτικής στη διάρκεια του 1997, αλλά και στη διάρκεια του επόμενου έτους, το 1998, παραμένει η αποκλιμάκωση του πληθωρισμού, η εμπέδωση κλίματος νομισματικής σταθερότητας, που δημιουργεί -λέγατε- τις προϋποθέσεις ομαλής ενσωμάτωσης της οικονομίας μας στην ΟΝΕ και παράλληλα ενισχύεται η αναπτυξιακή διαδικασία, η οποία παρουσιάζει σταθερή ανοδική πορεία για τέταρτο συνεχές έτος.
Δηλαδή, η Κυβέρνηση στην εισηγητική της έκθεση -και είναι σημαντικό θέμα αυτό πολιτικά, το θέμα του προϋπολογισμού- έλεγε ότι η σταθερή συναλλαγματική ισοτιμία αποτελεί την προϋπόθεση, τον αναγκαίο όρο για μία ομαλή ενσωμάτωση της ελληνικής οικονομίας στην ΟΝΕ.
 

Επιστροφή στην κορυφή



Σελίδα 9643 
Τα ίδια λέγατε βεβαίως και λίγο πριν. Ο ίδιος ο Πρωθυπουργός, στο Ελληνοαμερικανικό Επιμελητήριο, έλεγε για την Κυβέρνηση ότι η σταθερότητα της δραχμής ισοδυναμεί με τη σταθερότητα όλης της οικονομίας. Συνέχισε λέγοντας ότι η οικονομική πολιτική δεν θα αλλάξει κατεύθυνση, ότι θα διατηρήσουν σταθερή συναλλαγματική πολιτική και θα ακολουθήσουν έτσι μία συνολική ανοδική πορεία της οικονομίας για τις επιχειρήσεις, αλλά και τους καταναλωτές.
Ανέκαθεν κανείς απέκρυπτε -θα έλεγα εγώ- την υποτίμηση και εσείς την κάνατε άτεχνα, θα έλεγα επικίνδυνα, σε καθοριστικές ημερομηνίες. Και εδώ, είναι ιδιαίτερα καθοριστική η κατάθεση του προϋπολογισμού. Διαψευστήκατε, όταν το Μάρτιο πια ήρθατε και κάνατε την υποτίμηση κατά 14%, που σημαίνει ότι αν είστε υπεύθυνοι πολιτικά, πρέπει να προχωρήσετε, γιατί αυτό είναι και συνταγματική επιταγή, σε αναθεώρηση του προϋπολογισμού που ψήφισε η Βουλή και η κυβερνητική πλειοψηφία.
Μέσα στην πρακτική σας παραμένει η πλήρης ισοπέδωση των προγραμματικών σας δηλώσεων σε όλα τα επίπεδα. 'Αλλα λέγατε και άλλα κάνετε. 'Εχετε μία σύγχυση στην προσπάθεια επιβεβαίωσης μίας νεοφιλελεύθερης πολιτικής, στο κυνήγι της αντιπολίτευσης, έτσι κι αλλιώς από την αρχή και στην ιστορική τους βάση ή θέση. 
Δίνετε εξετάσεις σε εξωθεσμικά κέντρα και παράγοντες οικονομικούς και αυτό το κάνετε με ισοπεδωτικό τρόπο. Δεν έχετε το θάρρος τουλάχιστον να έρθετε εδώ να ομολογήσετε ότι έχετε αποτύχει. Και έχετε αποτύχει όχι μέσα από την ανάλυση μίας πολιτικής φιλοσοφίας και σχέσης, γιατί δεν είστε πια σοσιαλιστές και αυτό το ομολογούν οι πράξεις και οι επιλογές σας, αλλά και από πλευράς διαχειριστικής έχετε αποτύχει. 
Και τι μας λέτε τώρα δηλαδή; 'Ακουσα τη χθεσινή δήλωση του κ.Παπαντωνίου, ότι ανέβηκε μόνο μία μονάδα ο πληθωρισμός εξαιτίας της υποτίμησης. Δηλαδή, πόσο περιμένατε να ανεβεί, κύριε Υπουργέ, όταν καθημερινά από την άλλη πλευρά ισοπεδώνετε το εισόδημα του μισθωτού, του συνταξιούχου, του εργαζόμενου, του μικρού και μεσαίου επαγγελματία, που έτσι κι αλλιώς έχει σαν συνέπεια τη συρρίκνωση της αγωνιστικής δύναμης του 'Ελληνα πολίτη.
Θέλετε να ανεβεί ο πληθωρισμός; Θα πέσει ο πληθωρισμός. Αυτό μου θυμίζει την παροιμία του Ναστρεντίν Χότζα, δεν ξέρω αν τη θυμάστε ή την ξέρετε, αλλά μπορεί να την ακούσατε, που ένας πούλησε ένα γάϊδαρο σε κάποιον της εποχής, ο οποίος περίμενε να του γεννάει ο γάϊδαρος λίρες. Και όταν βέβαια ψόφησε ο γάϊδαρος και του γύαλισαν τα πεταλα, έψαξε να βρει τις λίρες στα πέταλα. Αυτό κάνετε σήμερα.
Αποκλιμάκωση του πληθωρισμού. Με ποια πορεία; Και άλλη φορά ιστορικά αποκλιμακώθηκε ο πληθωρισμός, στη δεκαετία του '80. Το 1981 ήταν 26% και κατέβηκε στο 13% και εδώ είναι 8%-9% 'Ομως, αυτό θα πρέπει να γίνει με τσέπες γεμάτες και πολίτες χορτάτους. Εσείς σήμερα εξαθλιώνετε τους πολίτες και θέλετε να ρίξετε τον πληθωρισμό. Θα τον ρίξετε.
Ποιοι όμως θα σας δώσουν συγχαρητήρια στο τέλος, για να μπούμε και στη βασική σας επιλογή. Η επιλογή σας είναι η ΟΝΕ. 'Εχω τη χαρά να προεδρεύει ο κ.Αποστολίδης σήμερα, με τον οποίο παραβρέθηκα σε μία συνεδρίαση της ΚΟΖΑΚ, δηλαδή των αντιπροσωπειών των ευρωπαϊκών κοινοβουλίων την προηγούμενη εβδομάδα στο Λονδίνο, όπου πολιτικά αισθάνθηκα δικαιωμένος και χαρούμενος, διαπιστώνοντας πως οι αναλύσεις που έχουμε κανει σε αυτήν την Αίθουσα, είναι στη σωστή κατεύθυνση, για να διαφανεί και το άδηλο μέλλον της ΟΝΕ, για την οποία εσείς δίνετε τα πάντα.
Και βγήκε με έναν κυνισμό ο εκφραστής των οικονομικών θέσεων της Αγγλίας, να λέει, ότι δεν απεμπολεί τα οικονομικά κυριαρχικά δικαιώματα του City του Λονδίνου σε καμία Φρανκφούρτη και σε καμία Ευρωπαϊκή 'Ενωση.
Εκεί βγήκε ειρωνικά ο Σουηδός να πει "τι θα γίνει με μας, που δεν μπήκαμε στον πρώτο μηχανισμό των συναλλαγματικών ισοτιμιών και δεν διατιθέμεθα να μπούμε στον δεύτερο; Θα μπούμε ή δεν θα μπούμε στην ΟΝΕ";
Και έρχεσθε σεις, στο κυνήγι των μαγισσών των αριθμητικών συγκλίσεων, που δεν επιτυγχάνετε, να ψάχνετε μία κατεύθυνση ευρωπαϊκής επιβεβαίωσης, μιας και στην Ελλάδα δεν έχετε επιβεβαιωθεί, έχετε καταρρεύσει και το ξέρετε. Και πουλάτε παληκαρισμούς εδώ μέσα -και το είπατε και σήμερα-για συναίνεση. Με ποιους; Με τους μηχανισμούς; Βεβαίως, τους ελέγχετε. Και μαζί προχωράτε στην εξαθλίωση των Ελλήνων πολιτών.
Είπατε για τέσσερα κόμματα που σας αντιπολιτεύονται εδώ και σας πάνε σκληρά κόντρα. 'Οχι, δεν είναι αλήθεια, γιατί συμπλέετε στις βασικές πολιτικές σας επιλογές με την Αξιωματική Αντιπολίτευση κι έτσι παρηγοριέστε. Αυτή είναι η παρηγοριά σας, διότι ασκείτε την πολιτική, που είχαν εξαγγείλει οι απέναντι. Επί της ουσίας δεν έχετε αντιπολίτευση. 'Εχετε όμως αντιπολίτευση από τον ελληνικό λαό, από τα λαϊκά στρώματα.
Βγείτε -εμείς σας προκαλέσαμε, γιατί πήγατε να μας ερεθίσετε- και κάνετε εκλογές. Οι μηχανισμοί σας το λένε. Μέσα στο εσωκομματικό σας παιχνίδι, έχετε τις δικές σας αδυναμίες. Φοβάστε την εσωκομματική σας αντιπολίτευση και λέτε, πότε θα τους προλάβετε. Δεν θα προλάβετε, όμως, έτσι κι αλλιώς τον ελληνικό λαό. Δεν θα προλάβετε το ΔΗ.Κ.ΚΙ., το οποίο επιβεβαιώνεται με τις θέσεις του κάθε μέρα στον ελληνικό λαό. 
Τολμάτε; Δοκιμάστε. 'Εχετε τα μηνύματα, τα οποία, όποτε και να κάνετε τις εκλογές, θα σας δώσουν μία σκληρή απάντηση. Η επόμενη απάντηση θα είναι οι εκλογές της Νομαρχιακής και Τοπικής Αυτοδιοίκησης, όπου είναι γνωστά βεβαίως τα αποτελέσματα και η προοπτική σας. 
Θέλετε να προλάβετε; Κάντε μαζί και τις κοινοβουλευτικές εκλογές, για να πάρετε την απάντηση του ελληνικού λαού και όχι των ρητόρων εδώ μέσα με τις παροιμίες. Γιατί με παροιμίες δεν χορταίνει ο 'Ελληνας πολίτης, κύριε Υπουργέ. Θέλει πιστές αποδείξεις.
(Στο σημείο αυτό την Προεδρική 'Εδρα καταλαμβάνει ο Α' Αντιπρόεδρος της Βουλής κ. ΠΑΝΑΓΙΩΤΗΣ Ν. ΚΡΗΤΙΚΟΣ)
'Εχω βεβαίως εδώ και αριθμούς, τους οποίους εσείς επικαλείσθε τακτικά. Μιλάτε για το έλλειμμα του εξωτερικού χρέους του δημόσιου τομέα. 'Ηταν επτά τρισεκατομμύρια οκτακόσια εβδομήντα δισεκατομμύρια (7.870.000.000.000) δραχμές. Πήρατε και ένα δάνειο και είπατε και κάτι καταπληκτικό προηγούμενα, κύριε Υπουργέ. Είπατε ότι πήρατε το δάνειο για να επιβεβαιώσετε τη δανειοληπτική ικανότητα της χώρας. Σοβαρά το είπατε; Σε ποιον θέλετε να επιβεβαιωθείτε; Στον εαυτό σας; Στον ελληνικό λαό πρέπει να επιβεβαιωθείτε. Αυτό κάνει ο πολιτικός, αλλά δεν το κάνετε, βέβαια, εσείς.
Και το φθάσατε στα εννέα τρισεκατομμύρια. Με 14% υποτίμηση φτάνει στο ένα τρισεκατομμύριο διακόσια εκατομμύρια, όπως φαίνονται στον προϋπολογισμό και στο βιβλίο που μας καταθέσατε. Ποιος θα πληρώσει, όμως, αυτό το χρέος; Τα λαϊκά στρώματα, αυτοί οι οποίοι τα πληρώνουν καθημερινά, οι οποίοι ψάχνουν πράγματι να βρουν το δικό τους βήμα. Τους έχετε αποδιοργανώσει, ελέγχοντας τις διοικήσεις. Το ίδιο έχετε κάνει σε όλα τα επίπεδα, το ίδιο κάνει και ο παγκόσμιος σήμερα οικονομικός μηχανισμός του νεοφιλελευθερισμού. 'Εχει ελέγξει τις διοικήσεις σε επίπεδο κομμάτων στην Ευρώπη, στην Αγγλία με τον Μπλερ, στην Ελλάδα με τον Σημίτη. Το κάνετε και σεις κατ' αντιγραφή και σε μικρότερο κλιμάκιο, ελέγχοντας τις ηγεσίες των συνδικαλιστικών κινημάτων και διασφαλίζοντας έτσι μεγαλύτερη συναίνεση σε κεντρικό επίπεδο. Αλλά σε επίπεδο λαού και πεζοδρομίου η έκρηξη είναι κοντά. Θα έλθει και θα σας καταπλακώσει.
ΠΡΟΕΔΡΕΥΩΝ (Παναγιώτης Ν. Κρητικός): Κύριοι συνάδελφοι, έχω την τιμή να ανακοινώσω στο Σώμα ότι η Διαρκής Επιτροπή Οικονομικών Υποθέσεων καταθέτει την έκθεσή της στο σχέδιο νόμου του Υπουργείου Εθνικής Οικονομίας: "Κύρωση της Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Δημοκρατίας της Σλοβακίας για την οικονομική και τεχνολογική συνεργασία".
 

Επιστροφή στην κορυφή



Σελίδα 9644 
Επίσης, έχω την τιμή να ανακοινώσω στο Σώμα ότι: 
1. Η Διαρκής Επιτροπή Εθνικής 'Αμυνας και Εξωτερικών Υποθέσεων καταθέτει την έκθεσή της στο σχέδιο νόμου του Υπουργείου Εθνικής 'Αμυνας: "Κύρωση Μνημονίου 'Ατυπης Συμφωνίας (MOU) για το σχηματισμό και τη λειτουργία μιας κοινοπραξίας SAMSON POD για την υλοποίηση της Συνθήκης των Ανοικτών Ουρανών (Open Skies), Φάση Ι'.
2. Η Διαρκής Επιτροπή Παραγωγής και Εμπορίου καταθέτει την 'Εκθεσή της στο σχέδιο νόμου του Υπουργείου Γεωργίας: "Σύσταση Οργανισμού Πιστοποίησης Λογαριασμών, Οργανισμού Πληρωμών και Ελέγχου Κοινοτικών Ενισχύσεων Προσανατολισμού και Εγγυήσεων, Οργανισμού Πιστοποίησης και Επίβλεψης Γεωργικών Προϊόντων, Γενικών Διευθύνσεων και θέσεων προσωπικού στο Υπουργείο Γεωργίας και "Εταιρείας Αξιοποίησης Αγροτικής Γης" Α.Ε. και άλλες διατάξεις".
Κύριοι συνάδελφοι, εισερχόμαστε στο στάδιο των δευτερολογιών.
Ο κ. Νικολόπουλος έχει το λόγο για να δευτερολογήσει.
ΝΙΚΟΛΑΟΣ ΝΙΚΟΛΟΠΟΥΛΟΣ: Κύριε Πρόεδρε, κυρίες και κύριοι συνάδελφοι, μετά τη λήξη αυτής της συζητήσεως βεβαίως η Αντιπολίτευση αλλά και δι' αυτής της αντιπροσωπείας στο σύνολό του ο ελληνικός λαός δεν πληροφορήθηκε τίποτε το καινούριο από την Κυβέρνηση.
'Εχουμε όμως τη βεβαιότητα ότι άξιζε αυτή η επερώτηση να συζητηθεί με το τρόπο που όλοι οι επερωτώντες Βουλευτές παρουσίασαν όχι απλώς τα γιγάντια ερωτήματα που αγωνία προκαλούν στην ελληνική κοινωνία, αλλά κυρίως με πολλά επιχειρήματα την προοπτική, που ευτυχώς ακόμα έχει αυτός ο τόπος.
Θέλουμε, λοιπόν, να πιστεύουμε ότι αν μη τι άλλο η Κυβέρνηση δια του Υφυπουργού είχε την ευκαιρία σήμερα να πληροφορηθεί για όσα φάνηκε ότι αγνοούσε. Και είναι αναγκαίο να υπογραμμισθεί και να επαναληφθεί αυτό που ο Κοινοβουλευτικός Εκπρόσωπος της Νέας Δημοκρατίας, ο συνάδελφος Γιώργος Αλογοσκούφης είπε ότι δεν θα καθίσουμε άλλη φορά στην Αίθουσα της Βουλής, εάν ο Υπουργός Εθνικής Οικονομίας εννοεί να περιφρονεί στο σύνολο την Εθνική Αντιπροσωπεία, αλλά και τη διαδικασία του κοινοβουλευτικού ελέγχου και άρα αυτόν τον ουσιαστικό θεσμό να προσβάλει.
'Ομως επιπροσθέτως, σήμερα η Κυβέρνηση αντιπροσωπεύθηκε με τον Υφυπουργό που, ενδεχομένως λόγω μη αρμοδιότητας ή γιατί δεν είχε το χρόνο ή γιατί δεν είχε σήμερα ούτε καν τους συμβούλους που θα περίμενε κανένας έστω να είναι πίσω του, δεν μας απάντησε σε τίποτα. Το δε χειρότερο είναι ότι τα πινακάκια, όπως ο ίδιος αποκαλούσε τους πίνακες, δυστυχώς ήσαν εκείνα που επιβεβαίωναν τις δικές μας καταγγελίες. Φτάνει πράγματι να μελετήσει κανένας αυτούς τους πίνακες.
'Ομως, τι να πει κανένας στη δευτερολογία του, όταν δεν υπήρχε αρχή και τέλος στην εμφάνιση της Κυβέρνησης; 
Ρωτήσαμε ποια θα είναι, λοιπόν, η πολιτική της από εδώ και πέρα και εμφανίστηκε η Κυβέρνηση ή ως μη γνωρίζουσα ή ως αφελής, γιατί πράγματι μεγάλες κουβέντες, κύριε Υπουργέ, κανένας δεν θα πρέπει να λέει, αλλά και σε καμιά περίπτωση δε θα πρέπει να υποτιμά το ακροατήριό του.
Πιστεύω, ότι ούτε στα ορεινά χωριά της Ναυπακτίας δεν θα ήταν πειστικά τα επιχειρήματα που προβάλλατε σήμερα πως δήθεν, δηλαδή, οι 'Ελληνες και αυξήσεις παίρνουν και η λιτότητα τελείωσε και ζουν σε μια εποχή ευημερίας και ευμάρειας.
Πολύ δε περισσότερο, όταν χιλιάδες σήμερα απεργών είναι στους δρόμους, απεργών που ήρθαν έξω από την Κεντρική Επιτροπή του ΠΑ.ΣΟ.Κ. και έλεγαν ότι δεν καταλαβαίνουν ποια είναι η πολιτική σας. Τούτο σημαίνει, λοιπόν, ότι ή και εσείς δεν έχετε βρει ακόμη τη δύναμη να ξεκαθαρίσετε στους συντρόφους σας η πολιτική σας. Αν είναι "ναι" στις αποκρατικοποιήσεις, τότε πώς είναι δυνατόν τα μέλη της Κεντρικής Επιτροπής του ΠΑ.ΣΟ.Κ. οι συνδικαλιστές του ΠΑ.ΣΟ.Κ., αυτό το ίδιο το ΠΑ.ΣΟ.Κ., να απεργεί σήμερα επί εβδομάδες.
Στο χώρο των τραπεζών νομίζετε ότι μπορείτε ακόμη να κοροϊδεύετε πολλούς και για πολύ; Νομίζω, ότι δεν είναι απλά δικό σας κομματικό θέμα.
Είναι από εκείνα τα ζητήματα που επηρεάζουν άμεσα τις εξελίξεις στην εθνική οικονομία. Γι' αυτόν το λόγο, λοιπόν, πράγματι η μείζον Αντιπολίτευση ορθά υπογράμμισε -ο Κοινοβουλευτικός Εκπρόσωπος του Κομμουνιστικού Κόμματος σας σπρώχνει- να πάτε πιο μπροστά. Θέλει μεγαλύτερες ταχύτητες. Θέλει, επιτέλους, να ομολογήσετε και το ελάχιστο. Κάντε μια αυτοκριτική για όσα η δική σας η πολιτική -με επιβεβαίωση αυτήν την τελευταία υποτίμηση- έρχεται δυστυχώς να προσφέρει πικρούς καρπούς στον ελληνικό λαό.
Κύριε Πρόεδρε, εμείς θεωρούμε πως σύντομα πάλι, θα μας δοθεί η ευκαιρία να βρεθεί η Κυβέρνηση αντιμέτωπη με την Αντιπολίτευση σε ένα άλλο ραντεβού. Τότε θα επανέλθουμε και για τα υπόλοιπα ζητήματα, που θέλησε ο κύριος Υπουργός να πάρει απάντηση, σαν να ήταν αυτός ερωτώμενος. Μίλησε για τα ζητήματα της διαφάνειας. Ειλικρινά δεν έχει επικοινωνία ούτε καν με εκείνους τους συναδέλφους από το ΠΑ.ΣΟ.Κ., τους δικούς του συναδέλφους, τους ομοϊδεάτες του, τους λεγόμενους ανήκοντες στην εσωκομματική αντιπολίτευση που καθημερινά καταγγέλλουν για το ΞΥΣΤΟ, για την ψηφιακή τηλεόραση και μιλούν για τα όργια στα δημόσια έργα;
Δεν πληροφορείται από τις επίσημες εκθέσεις της Ευρωπαϊκής 'Ενωσης για τα όσα διαδραματίζονται;
Κύριε Πρόεδρε, δεν έχουμε υπόψη μας να μεταφερθούμε σε εποχές, όπου τα σκάνδαλα είχαν υποκαταστήσει τον πολιτικό και την πολιτική αντιπαράθεση, αλλά και σε καμία περίπτωση βεβαίως όπως αντιλαμβάνεσθε, δεν πρόκειται να αφήσουμε αναπάντητα τα ρητορικά ερωτήματα και του Πρωθυπουργού, αλλά και των Υπουργών που φαίνονται. Και αποδεικνύεται τούτο καθημερινά, ότι η αγωνιώδης προσπάθειά τους βρίσκεται στο πως με μια έντεχνη προσπάθεια, στο πως με την προπαγάνδα και τους μηχανισμούς που διαθέτουν, θα μπορέσουν να ακυρώσουν όλη αυτήν τη λαϊκή οργή που εκδηλώνεται καθημερινά.
Για τούτο, θέλω να υποστηρίξω -τελειώνοντας, κύριε Υπουργέ- πως εκτός από το συνάδελφο, τον κ.Γιακουμάτο, όλοι οι άλλοι που υπέγραφαν αυτήν την επερώτηση, την υπέγραφαν μετά λόγου γνώσεως. Με τις εισηγήσεις δε όλων των συναδέλφων, όπως και εσείς παρατηρήσατε, σε πάρα πολλά από τα στοιχεία που κατέθεσαν, συμφωνείτε. Πώς γίνεται, όμως, να μην καταλήγετε στα ίδια συμπεράσματα με εμάς; Οφείλετε να απαντήσετε πρώτα στον εαυτό σας και στην παράταξή σας και μετά στον ελληνικό λαό. Εμείς γνωρίζουμε, ότι και η υποκρισία έχει τα όριά της. Σας ευχαριστώ.
(Χειροκροτήματα από την πτέρυγα της Νέας Δημοκρατίας)
ΠΡΟΕΔΡΕΥΩΝ (Παναγιώτης Ν. Κρητικός): Ο κ. Ρεγκούζας έχει το λόγο.
ΑΔΑΜ ΡΕΓΚΟΥΖΑΣ: Κύριε Πρόεδρε, θα απαντήσω πολύ γρήγορα σε ορισμένες αναφορές που έκανε ο κύριος Υπουργός στην πρωτολογία του, ξεκινώντας από αυτό που είπε ότι ο ελληνικός λαός δείχνει μία πρωτόγνωρη συναίνεση στις κυβερνητικές αποφάσεις και γενικότερα στην πολιτική της Κυβέρνησης που εφαρμόζει σήμερα. Εάν ο κύριος Υπουργός ονομάζει την κοινωνική αφασία που έχει η κοινωνία μας σήμερα, από την απογοήτευση και την απόγνωση που την έχει φέρει η σημερινή Κυβέρνηση, συναίνεση, αυτό δεν είναι.
Και δεύτερον, εάν ο κύριος Υπουργός θεωρεί ότι η κοινωνική συναίνεση έρχεται μέσα από την ποδηγέτηση των συνδικάτων, από τις ηγεσίες που πολλές από αυτές είναι μέλη της Κεντρικής Επιτροπής του ΠΑ.ΣΟ.Κ. και συναλλάσσεται το ΠΑ.ΣΟ.Κ. με το ΠΑ.ΣΟ.Κ., τότε εμείς δεν μπορούμε να μπούμε σε αυτήν τη λογική και οι συλλογισμοί αυτοί είναι λάθος.
Είπε ο κύριος Υπουργός για τη σκληρή δραχμή. Θα σας θυμίσω, κύριε Υπουργέ, τι έλεγε η Νέα Δημοκρατία διά του Προέδρου της και τι έλεγε η Κυβέρνηση διά του Πρωθυπουργού και του Υπουργού Εθνικής Οικονομίας.
'Ελεγε, λοιπόν, ο κ. Καραμανλής στη συζήτηση στη Βουλή στις 9.12.97 "η συναλλαγματική σας πολιτική έχει εξαντλήσει 
 

Επιστροφή στην κορυφή



Σελίδα 9645 
τα περιθώρια της παραγωγικής δραστηριοποίησης". Δεν συνεχίζω παρακάτω για την οικονομία του χρόνου. Τι έλεγαν τα στελέχη της Κυβέρνησης. Στις 18.11.97 στην 'Ενωση Ξένων Ανταποκριτών, ο Πρωθυπουργός είπε "η σταθερότητα της δραχμής παραμένει για μας ένα κυρίαρχο σημείο της οικονομικής μας πολιτικής και αυτό το κυρίαρχο σημείο θα εξακολουθεί να καθορίζει τη δράση μας". Ερχόμαστε στις 28 Δεκεμβρίου στο Λονδίνο. Κατά τη διάρκεια της βρετανικής προεδρίας ο κύριος Πρωθυπουργός είπε ότι "η Ελλάδα και η Μεγάλη Βρετανία θα υποστηρίξουν την κοινή αποχή τους ότι η συμμετοχή στο μηχανισμό συναλλαγματικών ισοτιμιών δεν είναι υποχρεωτική". Τα έλεγε ο κύριος Πρωθυπουργός. Στις 20.1.98 σε συνάντηση με Βουλευτές είπε ο κύριος Πρωθυπουργός "θα υπερασπιστούμε απαρέγκλιτα και αποτελεσματικά την ισοτιμία της δραχμής, προκειμένου να διασφαλίσουμε τα όσα κέρδισε ο ελληνικός λαός με αρκετές θυσίες και πολλή προσπάθεια". Πού πήγαν αυτές οι προσπάθειες και οι θυσίες του ελληνικού λαού; Γιατί εσείς οδηγείτε τον ελληνικό λαό στη φτώχεια, όσο και αν θέλετε να μετατρέψετε και να μετρήσετε τη φτώχεια με το 14% της υποτίμησης, γιατί μας είπατε εδώ ότι είναι ωραίο πράγμα η υποτίμηση, προχωρείστε, λοιπόν, σε μια νέα υποτίμηση και βγείτε στον ελληνικό λαό και πείτε του ότι κάνετε δεύτερη προσαρμογή.
Αυτά που ακούγονται, κύριε Υπουργέ, και στην Αίθουσα αυτή, αλλά και έξω από την Αίθουσα είναι προσβολή ουσιαστικά προς τον ελληνικό λαό. Ο ελληνικός λαός και μνήμη έχει και κρίση έχει και θα σας απαντήσει όταν έλθει η ώρα. Αλλά όμως, το επίπεδο της πολιτικής ζωής δεν μπορείτε να το κατεβάζετε τόσο χαμηλά.
Και θα πω δυο κουβέντες για τη διαφάνεια. Είπατε γιατί φύγαμε από την επιτροπή. 'Οπως την έχετε την επιτροπή, ουσιαστικά είναι μία επιτροπή, που η συμμετοχή της αντιπολίτευσης, θα ήταν μία επικύρωση, μια νομιμοποίηση των ανομιών που γίνονται εκεί μέσα. Η Νέα Δημοκρατία σας έχει προτείνει ανεξάρτητη διοικητική αρχή ελέγχου και με διαφάνεια στο δημόσιο βίο, την οποία επίμονα αρνείστε και δεν τη ζητάει η Νέα Δημοκρατία, δημοκοπώντας όπως θα θέλατε να πείτε, τα ζητάει όλη η αντιπολίτευση. Γιατί δεν προχωρείτε, τι είναι αυτό που φοβάστε; Γιατί στα σφυροκοπήματα που σας κάνει η αντιπολίτευση για τη διαφάνεια στο δημόσιο βίο με το ένα ή με το άλλο, όχι σκάνδαλο που θέλετε να το ονομάζετε, γιατί εκεί δεν προχωράτε να υπάρξει αυτή η διαφάνεια και ο έλεγχος στο δημόσιο χρήμα. Η απάντηση είναι απλή, γιατί είστε δέσμιοι των λυμαινόντων του δημοσίου χρήματος, αλλά και ενός κομματικού στρατού που δεν μπορείτε να απαλλαγείτε.
(Χειροκροτήματα από την πτέρυγα της Νέας Δημοκρατίας)
ΠΡΟΕΔΡΕΥΩΝ (Παναγιώτης Ν. Κρητικός): Ο κ. Βουλγαράκης έχει το λόγο.
ΓΕΩΡΓΙΟΣ ΒΟΥΛΓΑΡΑΚΗΣ: Κύριε Πρόεδρε, όταν ξεκίνησε η επερώτηση αυτή, εισήλθα στην Αίθουσα με ερωτηματικά και απορίες και ειλικρινά ήθελα να ακούσω από τα χείλη της Κυβέρνησης τι ήταν αυτό το οποίο οδήγησε σε ξαφνική αλλαγή πολιτικής την Κυβέρνηση και από τη σκληρή δραχμή πέρασε στην υποτίμηση. Ποιοι ήταν οι λόγοι, οι οποίοι ανάγκασαν την Κυβέρνηση να αλλάξει οικονομική πολιτική γενικότερα και γιατί επέλεξε αυτήν τη διαδικασία.
Πρέπει να πω ότι τελειώνοντας η επερώτηση, φεύγω από την Αίθουσα αυτή, όχι όπως ήλθα με απορίες, αλλά με ανησυχίες, διότι άκουσα αντί αυτών που περίμενα να ακούσω από τα χείλη του κυρίου Υπουργού, πράγματα τα οποία, όχι μόνο δεν ανταποκρίνονται στην πραγματικότητα, αλλά είναι σχεδόν επικίνδυνα. Φαίνεται ο κύριος Υπουργός δεν θα παρακολούθησε τις ειδήσεις πριν από λίγο, όπου πολλοί άνεργοι επισκέφθηκαν την Κεντρική Επιτροπή του ΠΑ.ΣΟ.Κ. που συνεδρίαζε και απείλησαν με επεισόδια διαδηλώνοντας το αδιέξοδο στο οποίο έχουν φθάσει.
Η ελληνική κοινωνία, κύριε Υπουργέ, πρέπει να ξέρετε, βαδίζει πλέον στα έσχατα όρια της ανέχειας. Αυτά τα οποία χρόνια έλεγαν ότι υπάρχει περίπτωση η ελληνική κοινωνία να αντιμετωπίσει πολύ μεγάλα προβλήματα και πείνας ακόμα σε πολλές των περιπτώσεων, είναι πάρα πολύ κοντά. Λοιπόν, τι είναι αυτό το οποίο μπορεί να αντισταθεί σ' αυτά, τα οποία σήμερα συμβαίνουν; 
Θέλετε να πείτε ότι η απόφαση για υποτίμηση ήταν μια σχεδιασμένη απόφαση; Θέλετε να μας πείτε ότι αυτό ήταν το πρόγραμμα, το οποίο εξ αρχής είχατε, ότι δεν αιφνιδιαστήκατε από τα γεγονότα και δεν αιφνιδιάσατε εσείς οι ίδιοι τα γεγονότα;
Θα θυμίσω σήμερα στην Αίθουσα ότι υπήρξε ανακοίνωση από το Σύνδεσμο Εξαγωγέων Βορείου Ελλάδος, οι οποίοι ζητούν και νέα υποτίμηση του 4% με 5%, διορθωτική υποτίμηση. Να θυμίσω στον κύριο Υπουργό ότι σήμερα με ανακοινώσεις επίσημες από την Τράπεζα της Ελλάδος, η δραχμή έχει ανατιμηθεί, έχει πάρει δηλαδή πίσω ένα κομμάτι της υποτίμησης, η οποία υποτίθεται εξαγγέλθηκε, η οποία πρακτικά δεν ήταν ποτέ ουσία 14%.
Κύριε Υπουργε, αυτό που φοβίζει την Αντιπολίτευση είναι ότι κυρίως συμπεριφέρεσθε ερασιτεχνικά και ερασιτεχνικά κατά τρόπο επικίνδυνο. Η πολιτική σας δεν είναι ενιαία, δεν υπάγεται σε ένα ενιαίο σχέδιο που να βοηθάει την Ελλάδα να πάει παρακάτω, δεν είναι σε θέση να βοηθήσει τη χώρα να αντιμετωπίσει τις προκλήσεις των καιρών. Και αυτά τα περί μονοδρόμων, παρακαλώ πολύ να τα κόψετε. Σε μονοδρόμους οδηγούνται αυτοί οι οποίοι δεν έχουν τη δυνατότητα οράσεως των γενικοτέρων οδών. 'Οσοι δεν βλέπουν, πάνε μόνο σε ένα κομμάτι. Το καλύτερο, λοιπόν, πράγμα που έχετε να κάνετε είναι να παραιτηθείτε τώρα που είναι ακόμα νωρίς, διότι διαφορετικά η μεν χώρα θα οδηγηθεί σε ατραπούς δύσκολους και δύσβατους, η δε ελληνική οικονομία φοβούμαι ότι σε λίγο πλέον δεν θα είναι καν ανατάξιμος.
(Χειροκροτήματα από την πτέρυγα της Νέας Δημοκρατίας)
ΠΡΟΕΔΡΕΥΩΝ (Παναγιώτης Ν. Κρητικός): Ο Υφυπουργός Εθνικής Οικονομίας κ. Αλέξανδρος Μπαλτάς έχει το λόγο για να δευτερολογήσει.
ΑΛΕΞΑΝΔΡΟΣ ΜΠΑΛΤΑΣ (Υφυπουργός Εθνικής Οικονομίας): Αγαπητοί συνάδελφοι, λυπάμαι ειλικρινά, διότι οι μεγαλοστομίες στις οποίες αναφέρθηκα δεν με διέψευσαν από μέρους σας και θέλω να το τονίσω. Επαναλαμβάνω αποδεικτικά αυτό που γράφετε στην επερώτησή σας: "Η κυβερνητική πολιτική των τελευταίων χρόνων απέτυχε πλήρως στο να εξασφαλίσει βελτίωση της παραγωγικότητας, της ανταγωνιστικότητας της οικονομίας, ουσιαστική και σε μόνιμη βάση μείωση των δημοσιονομικών ελλειμμάτων και αποκλιμάκωση του πληθωρισμού" κλπ., για να μη συνεχίσω.
Μπορεί να είσθε περήφανοι που βάλατε την υπογραφή σας κάτω απ' ένα τέτοιο κείμενο και ίσως, για να διατηρήσετε αυτήν την υπερηφάνεια, δεν προσφύγατε στα στοιχεία που κατέθεσα, δεν μιλήσατε για τα στοιχεία που αποδείκνυαν εν πάση περιπτώσει το λάθος σας.
Θέλω να πω ότι με τη διάλεξή σας, σε ό,τι αφορά τις συνέπειες για τη μη συμμετοχή της Ελλάδος στη Νομισματική και Οικονομική 'Ενωση, που προβλέπονται από τους ευρωπαϊκούς κανονισμούς, συμφωνώ μαζί σας.
Σε εκείνο που διαφωνώ είναι στο ότι εμείς αυτά τα έχουμε πει επανειλημμένα. Δεν κρύβουμε ούτε την πραγματικότητα ούτε το τι προβλέπουν οι κανονισμοί. Γι' αυτό και σας θυμίζω -αυτό το είπε άλλωστε και ο Κοινοβουλευτικός μας Εκπρόσωπος- ότι εμείς δεν είπαμε ποτέ πως θα μπούμε με την πρώτη ταχύτητα αμέσως σε ένα ή σε δύο χρόνια. Η ειλικρίνειά μας φάνηκε από την αρχή. Διαπιστώσαμε τα προβλήματα. Εγώ έκανα μία μικρή αναφορά στο 1993. Καλώς κάνατε εσείς και δεν το θυμίζετε, γιατί αυτό δεν είναι ευχάριστη ανάμνηση.
Λέγαμε, λοιπόν, πάντα ότι μπροστά στις δυσκολίες που έχουμε δεν θα είμαστε έτοιμοι για την πρώτη ταχύτητα και παλεύουμε να είμαστε στην Ευρωπαϊκή και Οικονομική 'Ενωση το 2001 γνωρίζοντας ότι μη όντας με την πρώτη ομάδα κρατών σ' αυτήν την 'Ενωση, θα υπάρξουν αυτά τα επακόλουθα τα οποία αναλύσατε στη διάλεξή σας με τα οποία δεν διαφωνώ.
Εδώ όμως είπατε -και δεν έχω σημειώσει ποιος από τους συναδέλφους, πάντως επιμένω σ' αυτά της Νέας Δημοκρατίας γιατί οι άλλοι συνάδελφοι αποχώρησαν αν και είχα σημειώσει 
 

Επιστροφή στην κορυφή



Σελίδα 9646 
να τους απαντήσω- ότι τα στοιχεία που σας δίνουμε είναι αναξιόπιστα.
Κύριε Αλογοσκούφη, εάν είναι αναξιόπιστα για σας, δικαίωμά σας. Είναι όμως, αξιόπιστα για την Ευρωπαϊκή 'Ενωση και εμάς για την ώρα μας φθάνει, αυτό. Γιατί η Ευρωπαϊκή 'Ενωση με βάση αυτά τα στοιχεία δέχθηκε την είσοδο της Ελλάδας στο μηχανισμό συναλλαγματικών ισοτιμιών, πάρθηκαν οι αποφάσεις που πάρθηκαν, έγιναν οι δηλώσεις -τις οποίες ξέρετε- και από τους δεκαπέντε στο ECOFΙΝ και στη συνέχεια από τους ίδιους τους Πρωθυπουργούς και τους Αρχηγούς κρατών και για την ώρα μας φθάνει. Δεν σημαίνει ότι επαναπαυόμαστε. Δεν σημαίνει ότι πετύχαμε το στόχο μας.
Είπαμε μάλιστα, ότι από εδώ και πέρα αυτοί οι υπόλοιποι δεκαοχτώ μήνες θα πρέπει να είναι πολύ πιο έντονοι, θα πρέπει να είμαστε ακόμα πιο προσεκτικοί. Δεν πρέπει να χάσουμε τη μοναδική αυτή ευκαιρία την οποία τονίσαμε από την αρχή. Είναι στόχος -και είπατε και εσείς ότι είναι και δικός σας- για τη χώρα να μπούμε το 2001 στην Οικονομική και Νομισματική 'Ενωση και να γίνει πλέον και η δραχμή όχι ξεχωριστό νόμισμα, αλλά EURO.
Αναφέρθηκε κάποιος συνάδελφος στο τι είπε η Σουηδία κλπ. Σας είπα αγαπητοί συνάδελφοι, ότι και να μην υπήρχαν οι προϋποθέσεις που βάζουν τα κριτήρια του Μάαστριχτ, η δική μας οικονομία έπρεπε να ακολουθήσει αυτό το δρόμο. Η Σουηδία λοιπόν, που δεν συμμετέχει αυτήν τη στιγμή μαζί με τα άλλα έντεκα κράτη-μέλη, όπως η Μεγάλη Βρετανία και η Δανία, έχει πετύχει τους στόχους τους οποίους παλεύουμε εμείς. Δεν φέρνετε δηλαδή, κάτι καινούριο. Δεν φέρνετε κουκουβάγια στην Αθήνα λέγοντας ότι εμείς είμαστε η μόνη χώρα που δεν πετύχαμε τους στόχους μας. Αυτό το λέμε και εμείς. Δεν είναι κάτι το διαφορετικό. Δεν το αποκρύψαμε. Αυτό είναι το δυστύχημα και από αυτό θέλουμε να φύγουμε. Αυτό πιστεύουμε. Αξίζει αυτήν την τύχη ο ελληνικός λαός. Δεν είναι υποδεέστερος -αυτό που πάμε να του περάσουμε σώνει και καλά στο μυαλό- έναντι των άλλων λαών. Μπορεί να μπει. Μπορεί να φθάσει αυτόν το στόχο. Αυτό παλεύουμε.
ΑΔΑΜ ΡΕΓΚΟΥΖΑΣ: Δεν τον πιάνετε, όμως.
ΑΛΕΞΑΝΔΡΟΣ ΜΠΑΛΤΑΣ (Υφυπουργός Εθνικής Οικονομίας): Σας είπα ότι δεν τον πιάνουμε διότι υπάρχει από παλιά το ένα τρισεκατομμύριο (1.000.000.000.000) δραχμές που το ξεχνάτε διαρκώς. Δεν μπορούμε να το περάσουμε αυτό μονομιάς. Δεν θέλω εγώ να επιμένω σ' αυτό, γιατί ξέρω ότι οι κυβερνήσεις έχουν δυσκολίες. Το αναγνωρίζω. Είναι όμως μία πραγματικότητα. Πρέπει κάποτε να συγκρίνονται αυτά. Πρέπει κάποτε να είμαστε ειλικρινείς και μεταξύ μας σε ορισμένους στόχους. Μην διαστρεβλώνουμε.
Είπε ο κ. Νικολόπουλος "σας ευχαριστώ για το ότι αποδέχεσθε τα δικά μας στοιχεία -τα ίδια λέμε- αλλά τα ερμηνεύουμε διαφορετικά". Βεβαίως, κάποιος κάνει διαφορετική ερμηνεία όταν λέμε, όπως εδώ, πλήρης αποτυχία στο να περιορίσουμε τον πληθωρισμό και συμφωνούμε στα στοιχεία ότι έχει περιορισθεί ο πληθωρισμός. Πρέπει όμως, να δούμε ποιός κάνει διαφορετική ερμηνεία.
Δεν κάνουμε διαφορετική ερμηνεία σ' αυτό που λέτε, το γενικό, γιατί δεν μπορέσατε να φθάσετε στο 2%. Αυτό να το κουβεντιάσουμε. Σας έχουμε εξηγήσει γιατί δεν φθάσαμε, αλλά εκεί είναι άλλη κουβέντα. Λέμε τι έχουμε πετύχει. Και εν πάση περιπτώσει, είναι θετικό. Δεν χρειάζεται να ταλαιπωρούμε τον ελληνικό λαό και να του λέμε ότι αποτυγχάνει συνεχώς. Χρειάζεται επιτέλους μία ανάταση και σ' αυτόν, μία ελπίδα, κάτι κάνουμε, κάτι θα βγει, για όλους τους πολιτικούς, για το σύστημά μας. Δεν είναι θέμα Κυβέρνησης.
Είπατε εδώ, άλλος ζητάει αύριο εκλογές, σεις ζητάτε στο τέλος του χρόνου ή εν πάση περιπτώσει όταν λήγει η θητεία. Βεβαίως, θα ξαναψηφίσει ο λαός. Σε κοινοβουλευτικό σύστημα ζούμε όλοι. Ο καθένας να πει την επιχειρηματολογία του, να έλθει μπροστά στο λαό, να πάρει εκείνος την ευθύνη να κυβερνήσει. Δεν είμαστε εμείς ενάντια στο κοινοβουλευτικό σύστημα, ούτε στην εναλλαγή των κομμάτων. Αυτά θα γίνουν. Αλλά να είμαστε εντάξει και σωστοί σε ορισμένα θέματα στα οποία μπορούμε να συμφωνήσουμε, τα στοιχεία που κατέθεσα, την προσπάθεια που γίνεται, πριν πάμε εμείς οι ίδιοι να ανακαλέσουμε στοιχεία τα οποία έχει δεχτεί η Ευρωπαϊκή 'Ενωση, για να κάνουμε αντιπολίτευση, δεν είναι σωστό, πιστεύω.
Μ' αυτήν την έννοια επιμένω πάλι, δεν έχει καμία αιχμή η ρήση που είπα στην αρχή. Την είπα ολόκληρη επειδή τη λέει ολόκληρη ο ελληνικός λαός. Δεν είναι ότι το μισό της μέρος το πρώτο μέρος έχει κάποια αιχμή ή για να μεταφράσουμε το "μεγάλες μπουκιές να τρως, μεγάλα λόγια να μη λες". 'Ηθελα να τονίσω ιδιαίτερα το μεγάλα λόγια. Δεν είναι σωστό να γράφουμε "πλήρης αποτυχία". Για όνομα του Θεού! Πλήρης αποτυχία σημαίνει ότι μας έφυγε ο πληθωρισμός, μας έφυγαν τα ελλείμματα, δεν μπορούμε να συγκρατήσουμε τίποτε. Και όμως η τάση είναι θετικότατη. Δεν φθάσαμε στο τέρμα, το παλεύουμε. Και επιμένουμε ότι αυτό το υπόλοιπο διάστημα που μας περιμένει θα έχουμε μια περισσότερο εντατική προσπάθεια για να φθάσουμε εκεί.
Τώρα σε ό,τι αφορά τη συναίνεση που λέτε, είπα και επαναλαμβάνω, αυτό είναι το πιο δύσκολο. Και όμως επιμένω ότι και σ' αυτό το δύσκολο κομμάτι και παρά το ότι η Αντιπολίτευση επιμένει ιδιαίτερα σ' αυτό για να δημιουργήσει διαφορετικές εντυπώσεις, δεν είναι όπως τα λέτε τα πράγματα. Υπάρχει συναίνεση και κατανόηση. Δεν είπα ότι ο ελληνικός λαός πηδάει από τη χαρά του. Είναι μία ερμηνεία δική σας. Εγώ σας λέω συναίνεση και κατανόηση. Το βλέπει ο λαός, αντιλαμβάνεται ο λαός ότι εδώ γίνεται μία προσπάθεια. Δεν θέλει να αποτύχει αυτή η προσπάθεια. Μην πάμε, σώνει και καλά, να του βάλουμε στο μυαλό ότι θα αποτύχει έτσι και αλλιώς αυτή η προσπάθεια. Γίνεται μια προσπάθεια εθνική, ας τη βοηθήσουμε. Εάν αποτύχει στα τέσσερα χρόνια, θα φύγουμε εμείς να έλθετε εσείς που είσθε καλύτεροι. Δεν σας εμποδίζει κανένας το δρόμο. Αλλά αυτήν την ώρα όλοι έχουμε ένα στόχο. Πρέπει να τον πετύχουμε. 
Αυτό εννοούσα ως προς τη συναίνεση και ως την κατανόηση σ' αυτά που κάνουμε. 
Τώρα παρεμβάλλονται άλλα θέματα, ότι υπάρχουν απεργίες κλπ. Αυτό δεν σημαίνει ότι η συναίνεση είναι ολική ή ότι δεν θα έχουμε προβλήματα. Ακριβώς διότι υπάρχουν και τέτοια προβλήματα, διότι χτυπάμε αυτήν τη στιγμή στη ρίζα πλέον, στον πιο δύσκολο πυρήνα του πελατειακού κρατικού συστήματος, θα έχουμε αντιδράσεις, το ξέρουμε. 'Ομως, είμαστε αποφασισμένοι και η Ελλάδα θα προχωρήσει. Δεν είμαστε αποφασισμένοι να προχωρήσουμε εμείς ή να ζήσουμε εμείς. Μας ενδιαφέρει η χώρα. Προτιμούμε μετά από εκατό χρόνια κάποιος να αναφέρεται όπως αναφέρονται τώρα στον Τρικούπη και όχι στο Γουλιμή που τον αντικατέστησε.
Λοιπόν, φροντίζουμε προς μία κατεύθυνση, έχουμε ένα στόχο. 'Οποιος πιστεύει τον ίδιο στόχο, ας συμπαρασταθεί, αντιπολιτευόμενος μεν, με κριτική μεν, αλλά αναγνωρίζοντας εν πάση περιπτώσει ή μη δηλητηριάζοντας τον ελληνικό λαό και πηγαίνοντάς τον στην απογοήτευση, ότι είσαι κακομοίρης, ότι όλοι σε χρησιμοποιούμε για να σου περάσουμε το δικό μας ή το ένα ή το άλλο.
Συμμετέχει ο ελληνικός λαός αυτήν τη στιγμή. Θα πετύχει, πιστεύουμε εμείς, σ' αυτήν του την προσπάθεια. Και φροντίζουμε ακριβώς για να πετύχει, γι' αυτό και παίρνουμε ευθύνες. 'Εχουμε αποκηρύξει το κομματικό κόστος, το πολιτικό κόστος λέγαμε για να το καλύπτουμε παλιά κ.ο.κ. Βεβαίως έχουμε αντιδράσεις και στο κόμμα μας και στα συνδικάτα και οπουδήποτε.'Ομως ο στόχος παραμένει και τον στόχο αυτόν θα τον φέρουμε σε πέρας γιατί είναι στόχος εθνικός, δεν είναι κομματικός. Και όσοι πιστεύουν στους εθνικούς στόχους, ας συμπαρασταθούν και ας κάνουν κριτική τέτοια ώστε αν κάνουμε λάθη, να βελτιωθούμε αλλά με τρόπο που να μπορεί αυτό το πράγμα να βελτιωθεί.
Σας είπαμε τις δύο πολιτικές σε ό,τι αφορά τις αποκρατικοποιήσεις. Δεν είμαστε της θεωρίας ότι όλα πρέπει να αποκρατικοποιηθούν, το έχουμε ξεκαθαρίσει, αυτή είναι η πολιτική μας. Δεν μπορούμε να κάνουμε αυτά που λέτε εσείς.
Μας λέτε για τα συνδικάτα που αντιδρούν. Μα και τα δικά σας συνδικάτα αντιδρούν. Δεν βγαίνει έτσι η συζήτηση πέρα. 
 

Επιστροφή στην κορυφή



Σελίδα 9647 
Δηλαδή, μήπως τα συνδικάτα της Νέας Δημοκρατίας δέχονται τις πωλήσεις τραπεζών ή τις αποκρατικοποιήσεις δημοσίων οργανισμών κλπ.;
Δεν είναι κουβέντα αυτή, ότι αντιδρούν. Βεβαίως αντιδρούν. Βεβαίως, μπορεί να είναι δικοί μας, μπορεί να είναι δικοί σας. Τι θα κάνουμε;
Με αυτήν την έννοια, επιμένω, βλέπω την κατανόηση του ελληνικού λαού, ότι για πρώτη φορά κάτι πιστεύει. Και ο χρόνος πλησιάζει, να το δει. Ας τον βοηθήσουμε όλοι, να το δει. Θα είναι καλό γι' αυτόν, για το 'Εθνος, για όλους μας.
Ευχαριστώ.
ΠΡΟΕΔΡΕΥΩΝ (Παναγιώτης Ν. Κρητικός): Ο Κοινοβουλευτικός Εκπρόσωπος της Νέας Δημοκρατίας κ. Γεώργιος Αλογοσκούφης έχει το λόγο.
ΓΕΩΡΓΙΟΣ ΑΛΟΓΟΣΚΟΥΦΗΣ: Κύριε Πρόεδρε, νομίζω ότι εξαντλήθηκε η συζήτηση, μετά και την απάντηση του κυρίου Υφυπουργού.
ΠΡΟΕΔΡΕΥΩΝ (Παναγιώτης Ν. Κρητικός): Ασφαλώς.
ΓΕΩΡΓΙΟΣ ΑΛΟΓΟΣΚΟΥΦΗΣ: Βεβαίως, ο κ. Μπαλτάς συγχέει τις αποτυχίες της Κυβέρνησης με αποτυχίες του ελληνικού λαού. Εμείς δεν κατηγορήσαμε εδώ τον ελληνικό λαό ότι είναι κακομοίρης, ότι αποτυγχάνει -αυτά που είπε τώρα- ούτε προσπαθούμε να του κάμψουμε το ηθικό. Αυτό που προσπαθήσαμε να δείξουμε, είναι ότι ο ελληνικός λαός δεν έχει την Κυβέρνηση που του αρμόζει. Και αυτό το τεκμηριώσαμε.
Μας μίλησε για την αναξιοπιστία των στοιχείων. Μην κατηγορούμε τα στοιχεία, τα οποία δέχεται η Ευρωπαϊκή 'Ενωση. Μίλησα εκτεταμένα γι' αυτό το θέμα. Είπα, γιατί η Ευρωπαϊκή 'Ενωση σήμερα, στη συγκεκριμένη συγκυρία, δεν αμφισβήτησε καμίας χώρας τα στοιχεία. Γιατί όλοι ήταν και κριτές και κρινόμενοι. Και ο μόνος λόγος, που τονίζουμε την αναξιοπιστία των στοιχείων, τα οποία χαλκεύει, επαναλαμβάνω, η Κυβέρνηση, είναι γιατί μπορεί στο μέλλον αυτές τις πρακτικές να τις βρούμε μπροστά μας. Μπορεί, σε δύο χρόνια, όταν θα πάμε στην Ευρωπαϊκή 'Ενωση και τους παρουσιάσουμε πάλι στοιχεία ωραιοποιημένα, η Ευρωπαϊκή 'Ενωση, επειδή η δυναμική θα έχει αλλάξει τότε οι ένδεκα πλέον θα είναι μέλη της ΟΝΕ, μπορεί κάλλιστα τότε να μας τα αμφισβητήσει. Και γι' αυτό τονίζουμε αυτόν τον κίνδυνο.
Και δεν αμφισβητήσαμε εμείς τα στοιχεία με δικές μας εκτιμήσεις. Παρουσιάσαμε εδώ τα στοιχεία που έχει ο ίδιος ο Διοικητής της Τράπεζας της Ελλάδος στην έκθεσή του τη φετινή. Πριν από μερικές εβδομάδες την παρουσίασε. Και μας είπε ότι η Κυβέρνηση ισχυρίζεται ότι το έλλειμμα είναι 4%, τα δημοσιονομικά στοιχεία λένε ότι είναι 8,7% και τα ταμειακά στοιχεία λένε ότι είναι 6,2%. Εμείς αμφισβητούμε τα στοιχεία; Η ίδια η Τράπεζα της Ελλάδος, ο σύμβουλος της Κυβέρνησης, με διακριτικό, με διπλωματικό βεβαίως τρόπο -γιατί ακριβώς η Τράπεζα της Ελλάδος δεν έχει το δικαίωμα να μπει στο θέμα των πολιτικών αντιπαραθέσεων- σας επισημαίνει αυτόν τον κίνδυνο. Σας τον επισημαίνει! Ανοίξτε τα μάτια σας! Για το καλό του ελληνικού λαού, δείτε τον κίνδυνο.
Τι πρέπει να γίνει όμως από εδώ και εμπρός; Γιατί η Κυβέρνηση πράγματι, έφερε τη χώρα στο παρά πέντε. 'Εμεινε από έξω στην πρώτη φάση. Και η Κυβέρνηση πλέον στοχεύει, στο παρά πέντε, να πετύχουμε. Δεν λέμε ότι είναι αδύνατο. Είναι δυνατό. Αλλά η Κυβέρνηση, θα πρέπει να αλλάξει πολιτική. Αυτό προσπαθούμε να σας πούμε τόσο καιρό. Πρέπει να πάψει να έχει τις αντιαναπτυξιακές επιλογές που είχε ως τώρα, που ήταν η αύξηση της φορολογίας. Πρέπει να υιοθετήσει γενναίες πολιτικές, όπως η αποκρατικοποίηση, που είναι μια πολιτική, που θα φέρει την ανάπτυξη στη χώρα και που θα απελευθερώσει τις αγορές.
Γιατί τι γίνεται με την πολιτική, που εξήγγειλε η Κυβέρνηση μετά την υποτίμηση; Γιατί μετά την υποτίμηση -και δεν μας είπατε κουβέντα γι' αυτό, κύριε Μπαλτά- η Κυβέρνηση άλλαξε πολιτική. Και άλλαξε πολιτική, χωρίς να παρουσιάσει ένα ολοκληρωμένο πρόγραμμα. Παρουσίασε αποσπασματικά ορισμένες ανακοινώσεις, όπως για παράδειγμα οι μετοχοποιήσεις, που εξήγγειλε πριν από λίγες μέρες ο Υπουργός Εθνικής Οικονομίας, ο οποίος δεν μας έκανε και πάλι την τιμή σήμερα να είναι εδώ. 'Ομως η πολιτική που εξήγγειλε ούτε τα μονοπώλια καταργεί ούτε την πολιτική εξάρτησης των διοικήσεων από το κράτος καταργεί ούτε την κακή διαχείριση που γίνεται στις δημόσιες επιχειρήσεις καταργεί, ούτε τη σπατάλη. Το μόνο, στο οποίο αποβλέπει αυτή η πολιτική που εξήγγειλε η Κυβέρνηση, είναι να εισπράξει μέσω του Χρηματιστηρίου ορισμένα χρήματα, να εμφανιστούν ως μείωση των ελλειμμάτων για ένα χρόνο -γιατί για προσωρινή μείωση θα πρόκειται- μήπως και σκαπουλάρουμε και περάσουμε στην ΟΝΕ στην τελευταία φάση.
'Ομως, τι θα κάνουμε μετά; Θα βρεθούμε ξυπόλυτοι στα αγκάθια. Γιατί η ΟΝΕ δεν είναι μόνο η είσοδός μας. Είναι να είμαστε σε θέση να ευημερήσουμε εκεί για το καλό του ελληνικού λαού. Και εμείς θέλουμε να μπούμε. Στο στόχο συμφωνούμε. Δεν έχουμε καμία διαφωνία στο στόχο. Στο πώς θα πάμε εκεί και με ποιες συνθήκες θα πάμε εκεί είναι που έχουμε διαφωνία.
Και να σας δώσω ένα παράδειγμα, κύριε Υπουργέ: Με την εισαγωγή του ΕΥΡΩ το 2002, οι ελληνικές τράπεζες παύουν να έχουν το μονοπώλιο να δανείζουν σε δραχμές που έχουν σήμερα. Θα πρέπει και αυτές να ανταγωνίζονται τις ευρωπαϊκές τράπεζες και να δανείζουν σε ΕΥΡΩ. Πάει το μεγάλο περιθώριο μεταξύ επιτοκίων χορηγήσεων και επιτοκίων καταθέσεων. Θα συρρικνωθεί.
Τι κάνετε για την ανταγωνιστικότητα του τραπεζικού συστήματος; Αυτό που βγήκε χθες και είπε ο Υπουργός της Εθνικής Οικονομίας, ότι την Εμπορική θα την κρατήσετε στο δημόσιο; Γιατί να την κρατήσουμε στο δημόσιο την Εμπορική; Εξυπηρετεί κανέναν εθνικό σκοπό; Υπάρχουν τόσες ιδιωτικές τράπεζες.
Βεβαίως, οι αποκρατικοποιήσεις θα πρέπει να γίνουν με λελογισμένο τρόπο, βεβαίως θα πρέπει να γίνουν με σχέδιο, βεβαίως θα πρέπει να διασφαλισθεί η διαφάνεια, οι θέσεις εργασίας κλπ. Σε όλα αυτά μας βρίσκεται σύμφωνους. Αλλά να τα κάνετε, να τα προχωρήσετε. 'Οχι, αφού συρθήκατε στην υποτίμηση, να έρχεστε τώρα και να λέτε ότι αλλάζετε πολιτική και να πηγαίνετε σε μία νέα πολιτική χωρίς πρόγραμμα.
Ακούμε συνέχεια για την αγορά εργασίας. 'Οταν θα μπούμε στο ΕΥΡΩ θα μπορεί η Κυβέρνηση να κάνει άλλη υποτίμηση; Δεν θα μπορεί. Ούτε από τώρα μέχρι να μπούμε στο ΕΥΡΩ μπορεί να γίνει άλλη υποτίμηση, διότι άπαξ και γίνει υποτίμηση, πάει το χάσαμε και το τρένο της δεύτερης στάσης.
Πώς θα βελτιωθεί η ανταγωνιστικότητα της χώρας, γιατί περί ανταγωνιστικότητος ελάχιστα μας είπατε εδώ. Πώς θα βελτιωθεί; Θα μπορείτε να κάνετε άλλη υποτίμηση, την οποία τόσο εκθειάσετε στην πρωτολογία σας και στη δευτερολογία σας δεν την καταδικάσατε; Με ποιο τρόπο θα βελτιωθεί η ανταγωνιστικότητα της χώρας; Δεν πρέπει να απελευθερωθεί η αγορά εργασίας; Δεν πρέπει να μας παρουσιάσετε τις προτάσεις σε συγκεκριμένα πράγματα;
Το δυσάρεστο, κύριε Πρόεδρε, κυρίες και κύριοι συνάδελφοι, είναι ότι η Κυβέρνηση εξακολουθεί να μην δίνει δείγματα σοβαρής προεργασίας, ούτε για την περαιτέρω μείωση των ελλειμμάτων και του πληθωρισμού, αλλά ούτε και για τις διαρθρωτικές αλλαγές. Αυτοσχεδιάζετε ενώ ο χρόνος τρέχει, κύριε Υφυπουργέ. Με τις συνθήκες αυτές, πώς μπορούμε εμείς να είμαστε αισιόδοξοι και πώς μπορεί ο ελληνικός λαός να είναι αισιόδοξος;
(Χειροκροτήματα από την πτέρυγα της Νέας Δημοκρατίας)
ΠΡΟΕΔΡΕΥΩΝ (Παναγιώτης Ν. Κρητικός): Θα μιλήσετε, κύριε Υπουργέ; 'Εχετε τον τελευταίο λόγο.
ΑΛΕΞΑΝΔΡΟΣ ΜΠΑΛΤΑΣ (Υφυπουργός Εθνικής Οικονομίας): Ναι, για να κλείσουμε, κύριε Πρόεδρε, δεν θα μακρυγορήσω και εγώ.
ΠΡΟΕΔΡΕΥΩΝ (Παναγιώτης Ν. Κρητικός): Ορίστε, κύριε Υπουργέ, έχετε το λόγο.
ΑΛΕΞΑΝΔΡΟΣ ΜΠΑΛΤΑΣ (Υφυπουργός Εθνικής Οικονομίας): Κατ' αρχήν, θα ήθελα να ξεκαθαρίσω ένα θέμα στο οποίο δεν αναφέρθηκα προηγουμένως, για να μην πλανάται, τουλάχιστον σε αυτήν την Αίθουσα.
 

Επιστροφή στην κορυφή



Σελίδα 9648 
Θα ήθελα, λοιπόν, να πω κάτι που πολλοί γνωρίζουν, αλλά και κάποιοι άλλοι δεν γνωρίζουν, ότι την υποτίμηση ή κάποια παρέμβαση στον καινούριο προσδιορισμό της ισοτιμίας του νομίσματος, δεν μπορεί να την ανακοινώσει κανένας δέκα χρόνια πριν ή εν πάση περιπτώσει, δέκα μήνες πριν ή δέκα μέρες πριν. Ας φύγουμε και από αυτό για να μην ασχολούμαστε με το ότι πριν είπατε τούτο και αύριο λέτε το άλλο.
Είπατε, κύριε Αλογοσκούφη, ότι αλλάξαμε την πολιτική μετά την υποτίμηση. Δεν έχετε δίκιο. Το έχουμε πει επανειλημμένα ότι τα μέτρα που παίρνουμε -και θα σας παρακαλέσω να προστρέξετε σε αυτά που έχουμε πει, που έχουν γραφεί, που έχουν ανακοινωθεί- βεβαίως μετά την υποτίμηση -να το βαλουμε ως ιστορικό σημείο- αποτελούν μεγαλύτερη εντατικοποίηση των προσπαθειών για να πετύχουμε αυτό που είχαμε εξαγγείλει προηγούμενα. 'Ολα αυτά ήταν εξαγγελίες που είχαμε κάνει.
ΓΕΩΡΓΙΟΣ ΑΛΟΓΟΣΚΟΥΦΗΣ: Για την Ιονική πότε εξαγγέλθηκε;
ΑΛΕΞΑΝΔΡΟΣ ΜΠΑΛΤΑΣ (Υφυπουργός Εθνικής Οικονομίας): 'Αμα θα πάρετε τα χαρτιά θα δείτε ότι η Ιονική αναφερόταν ως τρίτη ή τέταρτη Τράπεζα, αν θυμάμαι καλά, αλλά δεν ονοματίζονταν. Μπορείτε να το δείτε. Εν πάση περιπτώσει, εσείς το γνωρίζετε ότι δεν μπορεί στην αγορά να ονοματίζονται τα πάντα. Ξέρετε πως γίνεται. 'Ενας που έχει την κυβερνητική ευθύνη ξέρει ποιο θα βάλει πρώτο, ποιο θα βάλει δεύτερο. Ο άλλος που δεν τα γνωρίζει αυτά δεν μπορεί να ξέρει. Μπορώ να καταλάβω την παρέμβασή του, να πει γιατί δεν κάνετε τούτο πρώτο και δεύτερο εκείνο. Αυτό ναι. Αυτοί που έχουν όμως την ευθύνη ξέρουν πως θα πουλήσουν, ποιο θα πουλήσουν πρώτο, ποιο θα πουλήσουν δεύτερο και τι παρεμβάσεις θα κάνουν μέσω του Χρηματιστηρίου κ.ο.κ. Τα έχουμε πει όλα αυτά. Δείτε τι έχουμε πει και για την Ιονική.
Σε όλα αυτά υπάρχουν στάδια. 'Εχουμε πει ότι έχουμε μικρό πακέτο μέτρων, μεγάλο πακέτο μέτρων κλπ. Τα έχουμε πει. Αυτά παίρνουν σάρκα και οστά, σιγά-σιγά, με το χρόνο και ανάλογα με τις συγκυρίες που βοηθούν, ώστε να γίνουν κατά τον καλύτερο τρόπο και με τις λιγότερες αντιδράσεις. Αυτό κάνουμε.
Η ανεργία είναι ένα πρόβλημα και μίλησα για αυτή. Δεν είμαστε υπερήφανοι που έχουμε ανεργία 10%. Αλλά όπου έχουν προσπαθήσει να μειώσουν πληθωρισμούς ελλείμματα κλπ., ξέρετε και εσείς πολύ καλά ότι υπάρχει μία τεράστια άνοδος της ανεργίας. 
ΑΔΑΜ ΡΕΓΚΟΥΖΑΣ: Για πόσο χρόνο όμως;
ΑΛΕΞΑΝΔΡΟΣ ΜΠΑΛΤΑΣ (Υφυπουργός Εθνικής Οικονομίας): Δεν είμαστε ευτυχισμένοι που έχουμε 10% ανεργία, αλλά σε σύγκριση με το 20% ή το 15% που υπάρχει αλλού, είναι κάτι. Είναι μία επιτυχία, ας μην την κατακεραυνώνουμε και αυτή.
'Οσον αφορά την ανταγωνιστικότητα που αναφερθήκατε, να σας πω όσα θέλετε. Αλλά να καθήσουμε εδώ πάλι και να κάνουμε διαλέξεις περί ανταγωνιστικότητας; 'Εχετε την άποψη ότι η ανταγωνιστικότητα σήμερα προστατεύεται με τη συνένωση πολλών τραπεζών ή πολλών επιχειρήσεων. Δεν είμαι αντίθετος εγώ σε αυτήν την προοπτική ή σε μία τέτοια εξέλιξη. Δεν μπορούμε όμως να τα επιβάλουμε όλα σώνει και καλά, είτε πρόκειται για τράπεζες είτε για οτιδήποτε άλλο, χωρίς να παίρνουμε υπόψη μας τις αντιδράσεις ή τα προβλήματα που μπορεί να δημιουργούνται.
Ως προς αυτήν την κατεύθυνση, έγιναν συνενώσεις τραπεζών. Το ξέρετε. 'Εχουμε την Εθνική με την Κτηματική. Πήραμε μία απόφαση, να πουλήσουμε τη θηγατρική της Εμπορικής, πιστεύοντας ότι χρήματα που θα έρθουν απ' αυτήν την πώληση, θα ενισχύσουν τη θέση της Εμπορικής, που θα πάρει τα χρήματα. Δεν το κάνουμε για τον προϋπολογισμό.
'Οσον αφορά τον προϋπολογισμό, σας άφησα στοιχεία, που δείχνουν πώς πάνε οι δαπάνες και πώς τα προϋπολογισμένα έσοδα. Βρισκόμαστε σε πολύ καλό δρόμο. Το πρώτο τετράμηνο του '98 ευτυχώς σε ό,τι αφορά τα έσοδα, στα οποία έχω άμεση εικόνα, πήγαμε πάρα πολύ καλά. Δεν είναι κακό. Σας είπα μάλιστα ότι τα περισσότερα έσοδα προέρχονται από νέες ρυθμίσεις, που κάναμε, σε ό,τι αφορά τις συναλλαγές των τραπεζών, του Χρηματιστηρίου κ.ο.κ. Βελτιώνουμε τις καταστάσεις, πάμε καλύτερα. 
Με αυτήν την έννοια είπα "ας μην πυροβολούμε τον ελληνικό λαό". Δεν είμαστε μόνοι σ' αυτήν την προσπάθεια. Εκείνος που τελικά θα επωφεληθεί ή δεν θα επωφεληθεί θα είναι ο ελληνικός λαός. Ας μην του καταστρέφουμε την ελπίδα ότι κάτι μπορεί να κάνει αυτήν τη φορά με τις θυσίες του, ότι κάτι μπορεί να κάνει με την κατανόηση, που δείχνει στην προσπάθεια, που γίνεται.
Ευχαριστώ, δεν θέλω να πω τίποτε άλλο.
ΠΡΟΕΔΡΕΥΩΝ (Παναγιώτης Ν. Κρητικός): Κύριοι συνάδελφοι, κηρύσσεται περαιωμένη η συζήτηση επί της υπ' αριθμόν 44/19-3-98 επερωτήσεως των Βουλευτών της Νέας Δημοκρατίας προς τον Υπουργό Εθνικής Οικονομίας, και Οικονομικών.
Κύριοι συνάδελφοι, έχουν διανεμηθεί τα Πρακτικά της 12ης Μα|ου 1998, και ερωτάται το Σώμα, αν επικυρούνται.
ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.
ΠΡΟΕΔΡΕΥΩΝ (Παναγιώτης Ν. Κρητικός): Συνεπώς, τα Πρακτικά της 12ης Μα|ου 1998 επικυρώθηκαν.
Κύριοι συνάδελφοι, δέχεσθε στο σημείο αυτό να λύσουμε τη συνεδρίαση;
ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.
Με τη συναίνεση του Σώματος και ώρα 15.00' λύεται η συνεδρίαση για την προσεχή Δευτέρα 25 Μα|ου 1998 και ώρα 18.00', με αντικείμενο εργασιών του Σώματος: α) κοινοβουλευτικό έλεγχο, συζήτηση επικαίρων ερωτήσεων και β) νομοθετική εργασία, σύμφωνα με την ημερήσια διάταξη.
Ο ΠΡΟΕΔΡΟΣΟΙ ΓΡΑΜΜΑΤΕΙΣ

