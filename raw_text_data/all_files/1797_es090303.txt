
ΠΙΝΑΚΑΣ ΠΕΡΙΕΧΟΜΕΝΩΝ
Β΄ ΤΜΗΜΑ ΔΙΑΚΟΠΩΝ ΕΡΓΑΣΙΩΝ ΒΟΥΛΗΣ
ΘΕΡΟΥΣ 2003
ΣΥΝΟΔΟΣ Γ΄
ΣΥΝΕΔΡΙΑΣΗ ΚΕ΄
Τετάρτη 3 Σεπτεμβρίου 2003
ΘΕΜΑΤΑ
Α. ΕΙΔΙΚΑ ΘΕΜΑΤΑ
1. Επικύρωση Πρακτικών, σελ.
2. Ανακοινώνεται εμβόλιμη συνεδρίαση στις 4.9.2003, σελ.
Β. ΝΟΜΟΘΕΤΙΚΗ ΕΡΓΑΣΙΑ
1. Συζήτηση και ψήφιση επί των άρθρων του σχεδίου νόμου του Υπουργείου Μεταφορών και Επικοινωνιών: «Τροποποίηση του ν. 2668/1998 (ΦΕΚ Α΄282) εναρμόνιση με την Οδηγία 2002/39/ΕΚ, ρυθμίσεις θεμάτων του Οργανισμού Ελληνικά Ταχυδρομεία (ΕΛ.ΤΑ.) και άλλες διατάξεις», σελ.
2. Κατάθεση Έκθεσης Διαρκούς Επιτροπής: Η Διαρκής Επιτροπή Εθνικής ?μυνας και Εξωτερικών Υποθέσεων καταθέτει την έκθεσή της στο σχέδιο νόμου του Υπουργείου Εθνικής ?μυνας «Ανώτατη Διακλαδική Σχολή Πολέμου», σελ.
ΟΜΙΛΗΤΕΣ
Επί του σχεδίου νόμου του Υπουργείου Μεταφορών και Επικοινωνιών:
ΑΓΓΕΛΟΠΟΥΛΟΣ Ν., σελ.
ΑΝΤΩΝΑΚΟΠΟΥΛΟΣ Π., σελ.
ΒΛΑΧΟΠΟΥΛΟΣ Η., σελ.
ΚΑΛΟΓΙΑΝΝΗΣ Σ., σελ.
ΚΙΛΤΙΔΗΣ Κ., σελ.
ΛΑΦΑΖΑΝΗΣ Π., σελ.
ΜΠΟΥΡΑΣ ΑΘ., σελ.
ΠΑΥΛΟΠΟΥΛΟΣ Π., σελ.
ΣΠΥΡΙΟΥΝΗΣ Κ., σελ.
ΣΤΡΑΤΑΚΗΣ ΕΜ., σελ.
ΤΣΙΟΓΚΑΣ Δ., σελ.

ΠΡΑΚΤΙΚΑ ΒΟΥΛΗΣ
Ι΄ ΠΕΡΙΟΔΟΣ (ΠΡΟΕΔΡΕΥΟΜΕΝΗΣ ΔΗΜΟΚΡΑΤΙΑΣ)
ΣΥΝΟΔΟΣ Γ΄
ΤΜΗΜΑ ΔΙΑΚΟΠΗΣ ΕΡΓΑΣΙΩΝ ΤΗΣ ΒΟΥΛΗΣ
ΘΕΡΟΥΣ 2003
ΣΥΝΕΔΡΙΑΣΗ ΚΕ΄
Τετάρτη 3 Σεπτεμβρίου 2003
Αθήνα, σήμερα στις 3 Σεπτεμβρίου 2003, ημέρα Τετάρτη και ώρα 10.56΄ συνήλθε στην Αίθουσα των συνεδριάσεων του Βουλευτηρίου το Τμήμα Διακοπής Εργασιών της Βουλής (Β΄ σύνθεση) για να συνεδριάσει υπό την προεδρία του Προέδρου αυτής κ. ΑΠΟΣΤΟΛΟΥ ΚΑΚΛΑΜΑΝΗ.
ΠΡΟΕΔΡΟΣ (Απόστολος Κακλαμάνης): Κυρίες και κύριοι συνάδελφοι, αρχίζει η συνεδρίαση.
(ΕΠΙΚΥΡΩΣΗ ΠΡΑΚΤΙΚΩΝ: Σύμφωνα με την από 2.9.2003 εξουσιοδότηση του Τμήματος, επικυρώθηκαν με ευθύνη του Προεδρείου τα Πρακτικά της ΚΔ΄ συνεδριάσεώς του, της Τρίτης 2 Σεπτεμβρίου 2003, σε ό,τι αφορά την ψήφιση στο σύνολο των σχεδίων νόμων: 
1) «Κύρωση της Συνθήκης του Παγκόσμιου Οργανισμού Διανοητικής Ιδιοκτησίας για την πνευματική ιδιοκτησία».
2) «Κύρωση της Συνθήκης του Παγκόσμιου Οργανισμού Διανοητικής Ιδιοκτησίας για τις εκτελέσεις και τα φωνογραφήματα» και: 
3) «Ναυτιλιακή Εταιρεία Πλοίων Αναψυχής και άλλες διατάξεις».)
Κυρίες και κύριοι συνάδελφοι, εισερχόμαστε στην ημερήσια διάταξη της
ΝΟΜΟΘΕΤΙΚΗΣ ΕΡΓΑΣΙΑΣ
Συνέχιση της συζήτησης επί των άρθρων και του συνόλου του σχεδίου νόμου του Υπουργείου Μεταφορών και Επικοινωνιών: «Τροποποίηση του ν. 2668/1998 (ΦΕΚ Α΄ 282), εναρμόνιση με την Οδηγία 2002/39/ΕΚ, ρυθμίσεις θεμάτων του Οργανισμού Ελληνικά Ταχυδρομεία (ΕΛΤΑ) και άλλες διατάξεις».
Κυρίες και κύριοι συνάδελφοι, τα άρθρα του σχεδίου νόμου είναι σε δύο κεφάλαια και υπάρχουν τρεις τροπολογίες, μεταξύ των οποίων είναι και των Υπουργών, καθώς και δύο εκπρόθεσμες τροπολογίες συναδέλφων. Στις τροπολογίες των Υπουργών είναι και η τροπολογία για την Ολυμπιακή, που απασχολεί ιδιαιτέρως το Τμήμα.
Θα ήθελα να ακούσω τη γνώμη σας για το πώς θέλετε να προχωρήσουμε. Προτείνω να γίνει εμβόλιμη συνεδρίαση αύριο το απόγευμα, την οποία μπορούμε να διαθέσουμε, αν και, απ? ό,τι παρακολούθησα, ήδη χθες το Τμήμα ασχολήθηκε πολύ με το θέμα.
Υπέθετα ότι θα αφιερώναμε μια συνεδρίαση για την τροπολογία αυτή και να διαθέταμε τον υπόλοιπο χρόνο για το νομοσχέδιο. Ακούω, λοιπόν, προτάσεις για να δούμε πώς θα οργανώσουμε τη συζήτηση. Σήμερα και αύριο το πρωί έχουμε δύο συνεδριάσεις και αύριο το απόγευμα την εμβόλιμη.
Συμφωνεί το Τμήμα για την εμβόλιμη συνεδρίαση αύριο το απόγευμα;
ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.
ΠΡΟΕΔΡΟΣ (Απόστολος Κακλαμάνης): Συνεπώς το Τμήμα συνεφώνησε.
Πείτε μου, κύριοι συνάδελφοι, πώς νομίζετε ότι θα πρέπει να προχωρήσουμε. 
Ορίστε, κύριε Κιλτίδη, έχετε το λόγο.
ΚΩΝΣΤΑΝΤΙΝΟΣ ΚΙΛΤΙΔΗΣ: Κύριε Πρόεδρε, εγώ προσωπικά εκτιμώ ότι το ένα κεφάλαιο, που αφορά τα ΕΛΤΑ και είναι το κυρίαρχο θέμα που σηματοδοτεί και το νομοσχέδιο, πρέπει να συζητηθεί σήμερα και ίσως πρέπει και το άρθρο 24 που ανήκει στο Β΄ κεφάλαιο, επειδή αφορά τα ΕΛΤΑ, να συζητηθεί και αυτό μαζί με τα υπόλοιπα άρθρα που αφορούν τα ΕΛΤΑ.
ΠΡΟΕΔΡΟΣ (Απόστολος Κακλαμάνης): Σήμερα.
ΚΩΝΣΤΑΝΤΙΝΟΣ ΚΙΛΤΙΔΗΣ: Ναι, σήμερα. Αύριο να συζητηθούν οι άλλες διατάξεις και να αφιερωθεί η τρίτη συνεδρίαση για την τροπολογία. Δεν ξέρω αν πρέπει να γίνει το πρωί η συνεδρίαση για την Ολυμπιακή και η συζήτηση των άλλων διατάξεων να γίνει το απόγευμα.
ΠΡΟΕΔΡΟΣ (Απόστολος Κακλαμάνης): Όχι, το απόγευμα πρέπει να γίνει. Διότι είναι τροπολογία και πρέπει να ψηφισθεί μετά το νομοσχέδιο. 
ΚΩΝΣΤΑΝΤΙΝΟΣ ΚΙΛΤΙΔΗΣ: Οι τροπολογίες συζητούνται τελευταίες. 
ΠΡΟΕΔΡΟΣ (Απόστολος Κακλαμάνης): Το Τμήμα συμφωνεί;
ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.
ΠΡΟΕΔΡΟΣ (Απόστολος Κακλαμάνης): Συνεπώς το Τμήμα συνεφώνησε.
Προχωρούμε, τότε, στο Α΄ κεφάλαιο σήμερα. Μήπως κάποιο άρθρο από το πρώτο κεφάλαιο πρέπει να συζητηθεί χωριστά ή όλα μαζί και το άρθρο 24; 
ΚΩΝΣΤΑΝΤΙΝΟΣ ΚΙΛΤΙΔΗΣ: Όχι, όλα μαζί. 
ΠΡΟΕΔΡΟΣ (Απόστολος Κακλαμάνης): Κύριε Υπουργέ, έχετε κάποιες προσθήκες από ό,τι βλέπω για τα άρθρα 1, 3, 5, 7, 9, 14. Οι άλλες αφορούν την αυριανή συνεδρίαση.
Το Α΄ κεφάλαιο και το άρθρο 24 είναι για σήμερα. Στα άρθρα μέχρι και το 14 ο Υπουργός έχει κάποιες αναδιατυπώσεις. Τις έχετε δει, κύριοι συνάδελφοι; 
Παρακαλώ, κύριε Υπουργέ, να διανεμηθούν. 
Μήπως υπάρχει κάτι που αποτελεί αυτοτελή ρύθμιση; Εάν δεν συμφωνείτε, να μου το πείτε.
(Στο σημείο αυτό ο Υφυπουργός Μεταφορών και Επικοινωνιών κ. Εμμανουήλ Στρατάκης καταθέτει για τα Πρακτικά τις προαναφερθείσες αναδιατυπώσεις, οι οποίες έχουν ως εξής:
«?ρθρο 1
Στην παράγραφο 1, στο σημείο που αντικαθιστά το 1.α., η τελευταία πρόταση αναδιατυπώνεται ως ακολούθως:
«Από τη θέση σε ισχύ του νόμου αυτού το όριο βάρους των αντικειμένων αλληλογραφίας για τα οποία διατηρείται η αποκλειστικότητα του φορέα παρoχής της καθολικής υπηρεσίας ανέρχεται σε 100 γραμμάρια.»
Στην παράγραφο 1, που αντικαθιστά το 1.β, το β αναδιατυπώνεται ως εξής
«Με απόφαση του Υπουργού Μεταφορών και Επικοινωνιών μπορεί να ορίζονται διαφορετικά όρια βάρους και τιμής από τα ανωτέρω αναφερόμενα, στην περίπτωση δωρεάν παροχής ταχυδρομικών υπηρεσιών σε άτομα τυφλά ή με σοβαρά προβλήματα όρασης Στην ίδια απόφαση καθορίζονται οι υπηρεσίες καθώς και οι όροι της δωρεάν παροχής.»
Στο άρθρo 3
Στην παράγραφο 3, στο εδάφιο θ μετά τις λέξεις «παράγραφο 4» προστίθενται « , 6 και 7»
Στο άρθρo 5
Στην δεύτερη πρόταση της δεύτερης περίπτωσης μετά τις λέξεις «του Διοικητικού Συμβουλίου της Α.Ε.» διαγράφονται οι λέξεις «ή Ε.Π.Ε»
Στο άρθρο 7
Στην παράγραφο 2 μετά τις λέξεις «παράγραφοι 5,6» η λέξη «και» αντικαθίσταται με κόμμα «,» και μετά τον αριθμό 7 τίθενται οι λέξεις «και 8.»
Στο άρθρo 9
Στο τέλος της παρ. 3 προστίθεται η ακόλουθος φράση:
«Εάν το ποσό του λογαριασμού αυτού δεν επαρκεί για την ως άνω αποζημίωση, τότε αυτή συμπληρώνεται ή καταβάλλεται εξ ολοκλήρου από τα κάθε είδους διαθέσιμα της Ε.Ε.Τ.Τ.»
Στο άρθρο 14
Η παράγραφος 1 διαγράφεται και οι υπόλοιπες παράγραφοι 2, 3, 4, 5 και 6 αριθμούνται σε 1,2,3,4 και 5 αντίστοιχα.
Στην καινούρια παράγραφο 3 (πρώην 4) στην παρένθεση το ΦΕΚ Β διορθώνεται σε ΦΕΚ Α.
Στην καινούρια παράγραφο 4 (πρώην 5) μετά τις λέξεις «θα απαιτείται» προστίθενται οι λέξεις «ως πρόσθετο προσόν διορισμού για διευθυντικά στελέχη» 
Στην καινούρια παράγραφο 5 (πρώην 6), στο τέλος προστίθενται τα εξής: «Η απασχόληση των φοιτητών δυνάμει της παρούσας διάταξης δεν υπολογίζεται ως προϋπηρεσία ή ως εμπειρία αυτών.»
Στο άρθρο 20
Στην-παρ. 1 το υπάρχον κείμενο αριθμείται σε εδάφιο α και προστίθεται εδάφιο β ως ακολούθως:
«β. Στο άρθρο 1 του ν.δ. 304/1969(Α 195) προστίθεται εδάφιο ιβ ως ακολούθως:
ιβ. Κλινικών, νοσηλευτηρίων και θεραπευτηρίων.»
Στην παράγραφο 2 μετά τις λέξεις «του ν. 2366/1995» διαγράφονται οι λέξεις «της παρ. 4 του άρθρου 4 του ν. 2671/1998»
Στην παρ. 4 προστίθεται εδάφια γ , δ, ε και στ ως ακολούθως:
«γ. Η προθεσμία για την εκταμίευση των ενισχύσεων που προβλέπεται στην παρ. 5 του άρθρου 12 του ν. 2963/2001 παρατείνεται μέχρι 30.9.2004.»
«δ. Στο εδάφιο α της παρ. 6 του άρθρου 12 του ν. 2963/2001 προστίθεται η ακόλουθη φράση:
«Αν η αντικατάσταση λεωφορείων υπάγεται στην περίπτωση iii του εδαφίου β της παρ. 3 τότε από τον ειδικό λογαριασμό του άρθρου 13 καλύπτεται έως το 15 % της τιμής κτήσης αυτών.»
«ε. Στην παρ. 5 του άρθρου 9 του ν. 2963/2001 μετά τη λέξη «μπορούν» προστίθενται οι λέξεις «ή να συστήνουν κοινοπραξίες»
«στ. Στην παρ. 3 του άρθρου 32 του ν. 2963/2001 προστίθεται η ακόλουθη φράση
«Για τα λεωφορεία των ΚΤΕΛ νήσων με πληθυσμό κατά την τελευταία απογραφή μέχρι 3.000 κατοίκους το όριο ηλικίας των είκοσι τριών ετών του άρθρου 11 εφαρμόζεται από 1.1 .2006.»
Στην παράγραφο 6 διαγράφεται το εδάφιο α και τα εδάφια β, γ και δ αριθμούνται ως α, β και γ αντίστοιχα.
Η πρώτη πρόταση του καινούριου εδαφίου α αναδιατυπώνεται ως εξής: «Στην παράγραφο 2 του άρθρου 7Α του ν. 2669/1998 (Α 283) το οποίο άρθρο προστέθηκε με την παρ. 3 β. του άρθρου 14 του ν. 2867/2000 (Α 273) προστίθενται τα εξής εδάφια:» και στη συνέχεια ως έχει:
Προστίθεται παράγραφος 10 ως ακολούθως:
«10. Ανήλικα πρόσωπα, τα οποία αποκτούν δικαίωμα επί της αδείας κυκλοφορίας λεωφορείου ή φορτηγού δημόσιας χρήσης, ολοκλήρου ή ιδανικών μεριδίων, λόγω γονικής παροχής ή δωρεάς εν ζωή ή λόγω κληρονομίας, σύμφωνα με τις διατάξεις του άρθρου 2 του ν.δ. 4278/1962 (Α 191) και του άρθρου 1 του ν.δ. 1061/1971 (Α 270) διατηρούν το δικαίωμα αυτό μέχρι την ενηλικίωσή τους. Μετά την ημερομηνία ενηλικίωσης και μέσα στις προβλεπόμενες προθεσμίες, τα πρόσωπα αυτά υποχρεούνται να αποκτήσουν την άδεια άσκησης επαγγέλματος οδικού μεταφορέα σύμφωνα με τις διατάξεις του π.δ. 346/2001 όπως κάθε φορά ισχύουν.»
Στο άρθρo 23
Στην παρ. 2 ο αριθμός «ογδόντα» αντικαθίσταται από τον αριθμό «εξήντα»
Στην παρ. 3 μετά τις λέξεις «απλής ή ολοκληρωμένης υποδομής» διαγράφονται οι λέξεις «αστικών ή υπεραστικών συγκοινωνιών»
Στην παρ. 4 πριν τη λέξη «διπλωματούχους» τίθεται η λέξη «ιδιώτες»
Στο άρθρo 26
Στην παράγραφο 6 μετά τις λέξεις «του άρθρου 7» προστίθενται oi λέξεις «το εδάφιο ιδ της παρ. 1 του άρθρου 6,»)
ΝΙΚΟΛΑΟΣ ΑΓΓΕΛΟΠΟΥΛΟΣ: Συμφωνούμε, κύριε Πρόεδρε.
ΠΡΟΕΔΡΟΣ (Απόστολος Κακλαμάνης): Τότε μπορούμε να προχωρήσουμε.
Το λόγο έχει ο κ. Αντωνακόπουλος, εισηγητής της Πλειοψηφίας.
ΚΩΝΣΤΑΝΤΙΝΟΣ ΚΙΛΤΙΔΗΣ: Κύριε Πρόεδρε, συγγνώμη για τη διακοπή.
ΠΡΟΕΔΡΟΣ (Απόστολος Κακλαμάνης): Ορίστε, κύριε Κιλτίδη.
ΚΩΝΣΤΑΝΤΙΝΟΣ ΚΙΛΤΙΔΗΣ: Έπρεπε από τον κύριο Υφυπουργό να έχουν κατατεθεί οι τροποποιήσεις. 
ΠΡΟΕΔΡΟΣ (Απόστολος Κακλαμάνης): Είπα προηγουμένως ότι ήδη έχουν κατατεθεί. Έχουν διανεμηθεί, είναι στη διάθεσή σας και έχουν δοθεί για τα Πρακτικά. 
ΚΩΝΣΤΑΝΤΙΝΟΣ ΚΙΛΤΙΔΗΣ: Καλώς, κύριε Πρόεδρε.
ΠΡΟΕΔΡΟΣ (Απόστολος Κακλαμάνης): Ορίστε, κύριε Αντωνακόπουλε, έχετε το λόγο.
ΠΑΝΑΓΙΩΤΗΣ ΑΝΤΩΝΑΚΟΠΟΥΛΟΣ: Κύριε Πρόεδρε, κύριοι συνάδελφοι, το πρώτο μέρος του υπό συζήτηση νομοσχεδίου αφορά αποκλειστικά θέματα των Ελληνικών Ταχυδρομείων και της ταχυδρομικής αγοράς. Αποτελείται από δεκαέξι άρθρα, τα οποία προβλέπουν όλες αυτές τις αλλαγές και προσαρμογές του κανονιστικού πλαισίου που ισχύει στη χώρα μας σε σχέση με τα νέα δεδομένα που προκύπτουν μέσα από ευρωπαϊκές οδηγίες και κανονισμούς.
Έτσι, λοιπόν, στο άρθρο 1 λαμβάνεται πρόνοια, ούτως ώστε να διασφαλίζονται τα αποκλειστικά δικαιώματα του φορέα παροχής καθολικής υπηρεσίας που είναι τα ΕΛΤΑ, και προσδιορίζονται ποιες είναι οι λειτουργίες του και οι αρμοδιότητές του. Έτσι τα ΕΛΤΑ -που εν προκειμένω είναι και φορέας παροχής καθολικής υπηρεσίας- έχουν το αποκλειστικό δικαίωμα της συλλογής, της διαλογής, της μεταφοράς και της διανομής αντικειμένων αλληλογραφίας -άσχετα εάν είναι με την ταχύτερη ή όχι διανομή- και έχουν κατ? αποκλειστική αρμοδιότητα το διασυνοριακό και διαφημιστικό ταχυδρομείο. 
Βέβαια τα αντικείμενα αλληλογραφίας πρέπει να είναι εντός συγκεκριμένων ορίων βάρους και εντός συγκεκριμένων τιμών. Οποιαδήποτε παρέκκλιση από αυτά τα όρια είναι αρμοδιότητα του Υπουργού να την προτείνει και σε συγκεκριμένες περιπτώσεις, όπως είναι τα άτομα με ειδικές ανάγκες, ιδίως τα τυφλά άτομα και άτομα με σοβαρά προβλήματα στην όραση, δίνεται η δυνατότητα και για δωρεάν διανομή. Όμως αυτό είναι αρμοδιότητα του Υπουργού κατόπιν εισήγησης της ρυθμιστικής αρχής. Γενικά ο Υπουργός μπορεί να προσαρμόσει αυτά τα όρια αναλόγως με τη διακύμανση της απελευθέρωσης της αγοράς μετά από εισήγηση της ρυθμιστικής αρχής. 
Όσον αφορά το άρθρο 2, σε αυτό καθορίζονται οι αρμοδιότητες, οι εισηγητικές δραστηριότητες της ρυθμιστικής αρχής, οι οποίες αφορούν τις διαφορές που προκύπτουν στην αγορά, τις διαφορές μεταξύ χρηστών και επιχειρήσεων και μεταξύ επιχειρήσεων και του φορέα παροχής καθολικής υπηρεσίας που είναι τα ΕΛΤΑ. Σε αυτήν την περίπτωση η ρυθμιστική αρχή έχει την αρμοδιότητα να εκδίδει συγκεκριμένο κανονισμό που να αφορά τις σχέσεις μεταξύ αυτών των επιχειρήσεων, καθώς επίσης και κανονισμό που να αφορά τη διαδικασία ελέγχου αυτών των επιχειρήσεων.
Στο άρθρο 2, βεβαίως, προβλέπονται όλες οι εισηγητικές αρμοδιότητες της Εθνικής Επιτροπής Τηλεπικοινωνιών και Ταχυδρομείων που πλέον με το παρόν νομοσχέδιο ουσιαστικά αναβαθμίζεται σε ρυθμιστική αρχή. Μετατρέπονται όλες οι εισηγητικές λειτουργίες της επιτροπής σχετικά με την μεταβολή των ορίων βάρους και τιμών. 
Στο άρθρο 3, η Εθνική Επιτροπή Τηλεπικοινωνιών και Ταχυδρομείων μετατρέπεται σε Εθνική Ρυθμιστική Αρχή. Χορηγεί πλέον τις άδειες, ειδικές και γενικές, εποπτεύει την αγορά και εγκρίνει τα κοστολογιστικά συστήματα. Αυτό απαιτεί η σύγχρονη προσέγγιση πλέον στην ταχυδρομική αγορά. Πρέπει να υπάρχουν εγκεκριμένα συστήματα που προσδιορίζουν το κόστος, ούτως ώστε οι προσφερόμενες υπηρεσίες να είναι σε τέτοια τιμή πώλησης προς τους πολίτες που να μην επιβαρύνουν την καθημερινότητα αλλά παράλληλα να διασφαλίζουν και μια ελάχιστη ποιότητα παροχής υπηρεσιών. 
Όσον αφορά το άρθρο 4, εδώ προβλέπονται συγκεκριμένες προϋποθέσεις για τη χορήγηση γενικής άδειας. Το εντυπωσιακό στοιχείο είναι η ταχύτατη απάντηση που πρέπει να δώσει η Εθνική Επιτροπή Τηλεπικοινωνιών και Ταχυδρομείων που εγκρίνει τις άδειες αυτές και πρέπει μέσα σε δεκαπέντε ημέρες να εγγράψει την αιτούμενη επιχείρηση ή φυσικό πρόσωπο στο Μητρώο Ταχυδρομικών Επιχειρήσεων. Προβλέπεται βέβαια μια ενδιάμεση διαδικασία αν δεν υπάρχει οριστική απάντηση για έξι εβδομάδες, μια προσωρινή άδεια. Είναι πολύ σημαντικό ότι οι χρόνοι αυτοί ελαχιστοποιούνται διευκολύνοντας έτσι και την επιχειρηματική δραστηριότητα αλλά και την παραγωγή γρήγορων υπηρεσιών για τους πολίτες. Όσοι λοιπόν αιτούνται άδεια, πρέπει να προσκομίζουν γενική άδεια. Εκτός από όλα τα νομιμοποιητικά έγγραφα τα οποία απαιτούνται πρέπει να προσκομίζουν και την έγγραφη δέσμευσή τους ότι θα τηρούν το Χάρτη Υποχρεώσεων Καταναλωτή, κάτι που είναι πολύ βασικό για την ποιότητα των υπηρεσιών.
Στο άρθρο 5, περιγράφονται οι διαδικασίες για τη χορήγηση ειδικής άδειας. Το νέο στοιχείο είναι ότι οι άδειες αυτές εκδίδονται από τη ρυθμιστική αρχή. Εδώ προβλέπεται ότι οποιαδήποτε αλλαγή στο ιδιοκτησιακό καθεστώς της ειδικής άδειας απαιτεί έγκριση της ρυθμιστικής αρχής, καθώς επίσης οποιαδήποτε μεταβίβαση μετοχών σε περίπτωση που υπάρχει εταιρεία-ιδιοκτήτης που το ποσοστό είναι πάνω από 5% στη μεταβίβαση των μετοχών απαιτεί έγκριση της ρυθμιστικής αρχής. 
Στο άρθρο 6, περιγράφονται οι υποχρεώσεις των επιχειρήσεων που κατέχουν γενική ή ειδική άδεια και υποχρεώσεις αυτές είναι αρκετές και πρέπει να διασφαλίζουν το απόρρητο σαφώς της αλληλογραφίας. Πρέπει να τηρούν τις αρχές του κανονισμού της Παγκόσμιας Ταχυδρομικής Ένωσης. Πρέπει να διασφαλίζεται η ισότιμη μεταχείριση όλων των πολιτών, να θίγεται η εθνική άμυνα και η ασφάλεια, να μην παραβιάζονται τα προσωπικά δεδομένα, να τηρείται ο Χάρτης Υποχρεώσεων προς τον καταναλωτή και βέβαια να μη ρυπαίνεται το περιβάλλον, αλλά να προστατεύεται το περιβάλλον από τη λειτουργία αυτών των υπηρεσιών.
Στο άρθρο 7 καθορίζονται οι κανόνες για το κοστολογιστικό σύστημα των ταχυδρομικών επιχειρήσεων. Η Εθνική Επιτροπή εκδίδει τον κανονισμό μέσω του οποίου τίθενται οι αρχές για τα συστήματα που διαμορφώνουν το κόστος ούτως ώστε να μην υπάρχει μια ενιαία γραμμή, να υπάρχει μια ενιαία εκτίμηση για να μην υπάρχουν μεγάλες αποκλίσεις στις προσφερόμενες τιμές. 
(Στο σημείο αυτό την Προεδρική Έδρα καταλαμβάνει ο Α΄ Αντιπρόεδρος της Βουλής κ. ΚΩΝΣΤΑΝΤΙΝΟΣ ΓΕΙΤΟΝΑΣ).
Το άρθρο 8 ορίζει ρητά ότι τα Ελληνικά Ταχυδρομεία, μέσω ενός συμβολαίου διαχείρισης που συνάπτεται μεταξύ του Οργανισμού Ελληνικών Ταχυδρομείων και του ελληνικού δημοσίου, είναι ο φορέας παροχής καθολικής υπηρεσίας. Αυτό δημιουργεί μια αποκλειστικότητα στα Ελληνικά Ταχυδρομεία, όσον αφορά το αντικείμενο, το έργο τους, κατοχυρώνει τα Ελληνικά Ταχυδρομεία στην αγορά και διασφαλίζει έτσι τα έσοδα και τη λειτουργία ενός οργανισμού που απασχολεί έντεκα χιλιάδες πεντακόσιους περίπου εργαζόμενους, ενός οργανισμού που συνεχώς βελτιώνει τις υπηρεσίες του, ενός οργανισμού που παρέχει υπηρεσίες με τα πιο φθηνά τιμολόγια στην Ευρώπη, που κρίνεται θετικά από τους συνεταιρισμούς καταναλωτών στη χώρα μας, που η Εθνική Επιτροπή Τηλεπικοινωνιών και Ταχυδρομείων στην κρίση του δείκτη «χ συν 1», δηλαδή στην απόδοση της αλληλογραφίας την επόμενη ημέρα, έχει θετική κρίση, κρίνει ότι έχει θετική προοπτική. Ήδη στη μελέτη αυτού του δείκτη τα αποτελέσματα είναι θετικά και η πρόκληση είναι να παραμείνει θετικό το πρόσημο και να αυξηθεί.
Στο άρθρο 9 προβλέπεται η σύσταση του ειδικού λογαριασμού για τις αποζημιώσεις από τυχόν ζημίες που υποστούν τα ΕΛΤΑ από τον αθέμιτο ανταγωνισμό στην αγορά από «υποκλοπή» μεριδίου του έργου του. Και αυτό είναι κάτι που διαπιστώνεται στις μέρες μας. Βέβαια υπάρχει μία διαφοροποίηση, αν είναι το ποσοστό 5% ή 10% του έργου των ΕΛΤΑ, όμως πρέπει στη λογική της προστασίας των Ελληνικών Ταχυδρομείων και της διασφάλισης της βιωσιμότητάς τους από αθέμιτο ανταγωνισμό, όχι από κακή οργάνωση και λειτουργία δική τους, να υπάρχουν αυτά τα έσοδα, στα οποία συμβάλλουν οι επιχειρήσεις που κατέχουν ειδικές άδειες, καθώς επίσης στο ταμείο αυτό συμβάλλει η Εθνική Επιτροπή Τηλεπικοινωνιών και Ταχυδρομείων, μέσω των προστίμων που επιβάλλει στις επιχειρήσεις που παραβιάζουν τις αρχές. 
Στο άρθρο 10 προβλέπεται ότι, στην περίπτωση του εισερχομένου ταχυδρομείου, δηλαδή της αλληλογραφίας από χώρες του εξωτερικού, όταν η επιχείρηση η οποία εισάγει την αλληλογραφία στη χώρα μας δεν είναι φορέας παροχής καθολικής υπηρεσίας στη χώρα που δραστηριοποιείται, τότε τα τέλη εισόδου μονομερώς τα προσδιορίζουν τα ΕΛΤΑ, ο δικός μας φορέας παροχής καθολικής υπηρεσίας. Και αυτό, γιατί είναι προφανές ότι όταν προέρχεται από επιχειρήσεις που δεν είναι καθολικής υπηρεσίας, δεν μπορεί μια δημόσια ουσιαστικά υπηρεσία, όπως είναι τα ΕΛΤΑ, να αποδεχθεί την τιμολόγηση μιας ιδιωτικής εταιρείας του εξωτερικού. 
Στο άρθρο 11 προβλέπονται οι κυρώσεις σε περιπτώσεις παραβιάσεων, οι οποίες κυρώσεις επιβάλλονται από την Εθνική Επιτροπή και κυμαίνονται από την παρατήρηση έως την οριστική ανάκληση της άδειας. Τα ενδιάμεσα πρόστιμα κατατίθενται στον ειδικό λογαριασμό και αξιοποιούνται στην περίπτωση αποζημίωσης των ΕΛΤΑ. Προβλέπεται βεβαίως μια νέα παραβίαση που αφορά τα αποκλειστικά δικαιώματα του φορέα καθολικής υπηρεσίας.
Στο άρθρο 12 ορίζεται η συνεργασία των ΕΛΤΑ με τα Κέντρα Εξυπηρέτησης Πολιτών και αυτό αποτελεί αντικείμενο συνεργασίας των δύο αρμόδιων Υπουργών και ο νόμος εξουσιοδοτεί τους Υπουργούς γι? αυτήν τη συνεργασία.
Στο άρθρο 13 προβλέπεται η σύσταση Ιδρύματος Φιλοτελικού Μουσείου από το φορέα παροχής καθολικής υπηρεσίας και βέβαια αυτό το μουσείο ανήκει στο ελληνικό δημόσιο.
Στο άρθρο 14 προβλέπεται η δυνατότητα απασχόλησης φοιτητών κατά τις καλοκαιρινές διακοπές, αλλά και κατά τις εορταστικές διακοπές. Η μέγιστη απασχόληση προτείνεται να είναι τρεις μήνες. Βεβαίως έχω την εντύπωση ότι αυτό μπορεί να αυξηθεί και να γίνει τουλάχιστον πέντε μήνες, διότι θα υπάρξουν κριτήρια αξιοκρατικής επιλογής. Όσον αφορά τους φοιτητές, είναι μια ευκαιρία και να εντάσσονται στο χώρο της εργασίας αποκτώντας εμπειρίες, αλλά και παράλληλα να βοηθούν την οικονομική τους κατάσταση.
Στο άρθρο 15 προβλέπεται η οργάνωση των ΕΛ.ΤΑ., όχι πλέον στα στενά πλαίσια μιας δημόσιας εταιρείας. Θα πρέπει στον εσωτερικό κανονισμό να ενταχθούν και κριτήρια ιδιωτικοοικονομικής λειτουργίας που έχουν να κάνουν με την αξιολόγηση στα συστήματα κόστους οφέλους αλλά και κόστους χρησιμότητας. 
Όσον αφορά το άρθρο 24, που προβλέπει την κατασκευή εγκαταστάσεων για το αυτοματοποιημένο κέντρο διαλογής των Ελληνικών Ταχυδρομείων στη θέση Μπάφι Κεραμίδι, έγινε χθες αρκετή συζήτηση. Αυτό που ως υποψία κατετέθη στην Αίθουσα είναι η διαφάνεια της όλης διαδικασίας. Είναι το οικονομικό μέγεθος της αγοράς. Ακούσαμε από τον Υπουργό τα τρανταχτά στοιχεία του αντικειμενικού προσδιορισμού της τιμής αυτής της αγοράς μέσα από τις δημόσιες υπηρεσίες, αλλά και μέσα από το Σώμα των εκτιμητών. Και βεβαίως υπάρχουν οι δυνατότητες -σε σύγκριση με πρόσφατες αγορές στην περιοχή- να υπάρξουν οι συγκρίσεις και να καταρρεύσουν όλα τα πυροτεχνήματα που αυτές τις μέρες, λόγω και της Έκθεσης της Θεσσαλονίκης προσπαθούν αποπροσανατολιστικά να ριχτούν στην πολιτική ατμόσφαιρα της χώρας, ώστε να αποπροσανατολίσουν τους πολίτες από την προσοχή τους στην κυβερνητική πολιτική, η οποία πλέον διαμορφώνεται υποστηρικτικά και συγκλητικά με την έννοια ότι η κοινωνική και πραγματική σύγκλιση είναι πλέον μια πολιτική, η οποία δεν είναι στόχος αλλά είναι μια πολιτική η οποία κατακτάται καθημερινά. 
Ευχαριστώ.
ΠΡΟΕΔΡΕΥΩΝ (Κωνσταντίνος Γείτονας): Κύριοι συνάδελφοι, έχω την τιμή να σας ανακοινώσω ότι ο Συνασπισμός της Αριστεράς των Κινημάτων και της Οικολογίας ορίζει ως Κοινοβουλευτικό Εκπρόσωπο για τη συζήτηση το Βουλευτή κ. Παναγιώτη Λαφαζάνη.
Ο εισηγητής της Νέας Δημοκρατίας κ. Κωνσταντίνος Κιλτίδης έχει το λόγο.
ΚΩΝΣΤΑΝΤΙΝΟΣ ΚΙΛΤΙΔΗΣ: Κύριε Υπουργέ, αγαπητοί συνάδελφοι, στη σημερινή συνεδρίαση διαπραγματευόμαστε την ουσία θα έλεγε κανένας και την αφορμή με την οποία ξεκίνησε και καταγράφηκε το νομοσχέδιο που σήμερα συζητάμε και που αφορούσε την εναρμόνιση για την οργάνωση των ΕΛ.ΤΑ. με συγκεκριμένη ευρωπαϊκή οδηγία του 2002 που ήλθε να τροποποιήσει βασικότερη άλλη, προγενέστερη οδηγία του 1997.
Κύριε Υπουργέ, σας δήλωσε η Νέα Δημοκρατία δι? εμού και στην επιτροπή και χθες στη συζήτηση επί της αρχής ότι σε αυτό το νομοσχέδιο υπάρχουν κάποια άρθρα στα οποία είμαστε περισσότερο θετικοί και εποικοδομητικοί. Όχι ότι δεν είμαστε εποικοδομητικοί στη συζήτηση ασκώντας και κριτική, αλλά με περισσότερο θετικό πνεύμα βλέπουμε αυτόν τον ευρωπαϊκό προσανατολισμό να υλοποιείται στην πατρίδα μας με κάθε λεπτομέρεια για κάθε εξειδικευμένο κομμάτι του κρατικού μας οργανισμού, όπως είναι και αυτό των κρατικών ταχυδρομικών υπηρεσιών που ο φορέας είναι τα ΕΛΤΑ.
Έχοντας αυτήν την ιδεολογική συνέπεια αναζητούμε κάθε φορά την εναρμόνιση των ευρωπαϊκών οδηγιών, ώστε αυτές να εφαρμόζονται ?βεβαίως με όλα τα ελαστικά όρια που έχουν οι ευρωπαϊκές οδηγίες- για το καλύτερο αποτέλεσμα στην πατρίδα μας, τη συντεταγμένη πολιτεία μας. Πιστεύω ότι η Κυβέρνηση -ασχέτως αν διαφαίνεται ότι είναι θετική για την αναδιοργάνωση των ΕΛΤΑ προς το καλύτερο- είχε πολλά περισσότερα περιθώρια επί σειρά ετών να είναι θετικότερη και ταυτόχρονα αποτελεσματικότερη για την οργάνωση των ΕΛΤΑ.
Όπως είπα στη συζήτηση επί της αρχής, έχουμε δαιμονοποιήσει τις ευρωπαϊκές οδηγίες. Πιστεύω ακράδαντα ότι δεν είχαμε όλοι ενστερνιστεί ιδεολογικά τον ευρωπαϊκό πολιτισμό, όπως τον ενστερνίστηκε ?και περηφανευόμαστε γι΄ αυτό- η δική μου παράταξη. Έχουμε δαιμονοποιήσει τελικά αυτές τις οδηγίες. Δεν λέει κανένας ότι δεν πρέπει να αγωνιζόμαστε σε όλα τα ευρωπαϊκά φόρα για τη βελτίωση των συνθηκών που καλούνται να ζήσουν οι Ευρωπαίοι πολίτες των κρατών-μελών και κατ΄ εξοχήν εμείς που είμαστε εκπρόσωποι του λαού και του ελληνικού έθνους στην ελληνική επικράτεια. 
Επομένως, κύριε Υπουργέ, πιστεύω ότι δεν έγινε το καλύτερο. Οι κοινοτικές οδηγίες και η συγκεκριμένη οδηγία του 1997, που είναι η θεμελιώδης οδηγία για την εναρμόνιση των ΕΛΤΑ προς το γενικότερο πνεύμα του Ευρωπαϊκού Κοινοβουλίου και του Συμβουλίου, έδωσαν τη δυνατότητα να νομοθετήσετε το 1998 το ν.2668. 
Η δεύτερη οδηγία του 2002 δεν ανατρέπει πουθενά την οδηγία του 1999. Θα έλεγα ότι την συμπληρώνει. Θα έπρεπε με μία προσεκτική μελέτη και με μία συνθετική προσπάθεια να παντρέψουμε αυτό, που η οδηγία μας αφήνει το περιθώριο να κάνουμε, με την ελληνική πραγματικότητα που ζούμε όσον αφορά τα ΕΛΤΑ. Το αποτέλεσμα θα έπρεπε να είναι μέγιστο, να είναι μεγαλύτερο απ? αυτό που αποτυπώνεται στο συγκεκριμένο νομοσχέδιο.
Θα γίνω σαφέστερος, ασχέτως αν κινδυνεύω να θεωρητικολογήσω περισσότερο, ενώ η συζήτηση γίνεται επί των άρθρων. Υπάρχει η συνήθης ιδεολογική πολιτική διαστροφή, η οποία γίνεται κυρίως εις βάρος της παρατάξεώς μας. Όταν ομιλούμε για την ισχυροποίηση μίας κρατικής υπηρεσίας, κατηγορούμεθα ότι έχουμε αριστερή θεώρηση. Όταν ομιλούμε για τη γνήσια έκφραση του φιλελευθερισμού, την απεμπλοκή του κράτους από το εμπόριο και την παραγωγή, τότε πολύ εύκολα και άκριτα ακούγεται ότι οι νεοφιλελεύθερες αντιλήψεις ή οτιδήποτε άλλο κυριαρχούν στις δικές μας πολιτικές θέσεις.
Θέλω να πω ότι εμείς είμαστε ξεκάθαροι: Την κάθε κρατική υπηρεσία, ιδεολογικά και ως πολιτική θέση την στηρίζουμε διαχρονικά, διότι πηγάζει από τον πυρήνα των ιδεών μας. Βεβαίως, δεν θέλουμε ποτέ μα ποτέ το κράτος να εμπλέκεται στις διαδικασίες του εμπορίου και της παραγωγής, πλην ελαχίστων περιπτώσεων μείζονος εθνικής σημασίας.
Έτσι, κύριε Υπουργέ, για τα ΕΛΤΑ, όπως και για το Ταχυδρομικό Ταμιευτήριο, που είχα την τύχη να είμαι πάλι εισηγητής από την πλευρά της Αξιωματικής Αντιπολιτεύσεως, η Νέα Δημοκρατία έρχεται να σας πει ότι όχι απλώς πρέπει αυτό που φέρατε εδώ νομοθετικά να το υποστηρίξουμε, αλλά και να το διορθώσουμε. Το ίδιο είπα και στην επιτροπή, όπου προς τιμήν του κυρίου Υπουργού έγινε μία διεξοδική συζήτηση. Από τις συμπληρωματικές διατάξεις, που κατατέθηκαν σήμερα για τα Πρακτικά της Βουλής, φαίνεται ότι είχε ευήκοον ους για πολλά απ? αυτά που προτείνουμε. Πιστεύω ότι για το καλό των ΕΛΤΑ, των εργαζομένων σε αυτά και πάνω απ? όλα των Ελλήνων πολιτών έγιναν διορθώσεις προς το καλύτερο.
Παρά ταύτα, πιστεύω ότι πρέπει να ισχυροποιηθεί αυτή η κρατική υπηρεσία και να είναι έτοιμη το 2009. Θα πρέπει κανείς να σημειώσει ότι η Ευρωπαϊκή Ένωση δεν λέει σε καμία της οδηγία ότι απαραιτήτως το 2009 θα πάμε στον ελεύθερο ανταγωνισμό κατά απόλυτο τρόπο. Απλούστατα τότε θα ξανασυζητηθεί το θέμα και θα επαναπροσδιοριστεί η όποια οδηγία θα προκύψει, το τι θα προτείνει και πώς θα πρέπει να εναρμονιστούν οι εθνικές αρχές.
Έτσι λοιπόν, πιστεύω ότι τα ΕΛΤΑ θα έπρεπε, κύριε Υπουργέ, να διατηρήσουν πάση θυσία τον κορμό των γραφείων και των υποκαταστημάτων τους. Είναι δε σαφέστατο αυτό το οποίο λέει η τωρινή ιδεολογία του 2002 στην εισαγωγική έκτη παράγραφο ότι το αγροτικό ταχυδρομικό δίκτυο μεταξύ άλλων σε ορεινές και νησιωτικές περιοχές διαδραματίζει ουσιώδη ρόλο για την ένταξη των επιχειρήσεων στην εθνική, παγκόσμια οικονομία και για τη διατήρηση της συνοχής από κοινωνικής πλευράς και από πλευράς απασχόλησης στις αγροτικές ορεινές και νησιωτικές περιοχές. Επιπλέον τα αγροτικά ταχυδρομικά γραφεία σε ορεινές και νησιωτικές περιοχές μπορούν να αποτελέσουν ουσιώδες δίκτυο υποδομής που να εξασφαλίζει την καθολική πρόσβαση στις νέες τεχνολογίες των τηλεπικοινωνιών.
Η Ευρωπαϊκή Ένωση δεν λέει τίποτα το αντίθετο, όπως κάποιοι που δεν ξέρω ποια πολιτική υπηρετούν και δεν θέλω να φαντάζομαι συμφέροντα, έρχονται, νεωτερίζοντες να ομιλούν ότι η ίδρυση πρακτορείων και μόνο είναι μία εκσυγχρονιστική διαδικασία. Είναι σαν αυτό που σας είπα στη συζήτηση επί της αρχής ότι ιδρύουμε ανώνυμες εταιρείες τα τελευταία χρόνια σε κρατικούς φορείς και νομίζουμε ότι ανακαλύπτουμε την Αμερική. Τα ΕΛΤΑ είναι το ισχυρότερο παράδειγμα. Θα έπρεπε κανένας να κάνει μία ιστορική αναδρομή για να δει ότι τα ΕΛΤΑ λειτουργούν ως ανώνυμη εταιρεία και μάλιστα με συγκεκριμένο περιεχόμενο από το 1970, επί τριάντα δύο χρόνια.
Έτσι, λοιπόν, κύριε Υπουργέ, θα πρέπει πάση θυσία αυτή η λανθασμένη ?κατ? εμέ- πολιτική που ακολουθείτε, η οποία έχει οδηγήσει τα σημερινά ΕΛΤΑ να έχουν περίπου οκτακόσια υποκαταστήματα και γραφεία και χίλια τριακόσια πρακτορεία, είναι διαστροφή στη σπονδυλωτή τους διάρθρωση για να υπηρετήσουν την ελληνική κοινωνία και προπάντων την καθολική υπηρεσία. 
Η αναλυτική και προσεγμένη μελέτη και των οδηγιών θα σας πείσει, κύριε Υπουργέ, -τουλάχιστον εμένα με έχει πείσει απόλυτα, στο βαθμό που την έχω κατανοήσει και του 1997 και του 2002- ότι πρωτίστως και είναι προς τιμήν του Ευρωπαϊκού Συμβουλίου ?και τα λέω εγώ που έχω πάντοτε το σκεπτικισμό να μην αποδέχομαι ό,τι έρχεται, έστω και από την Ευρωπαϊκή Ένωση στην πατρίδα μου, άκριτα ότι είναι και το καλύτερο- νοιάζεται για την καθολική υπηρεσία σε όλο της το μεγαλείο. Δεν έχουν καμία κρατικιστική αντίληψη οι άνθρωποι της Ευρωπαϊκής Ένωσης όταν μας λένε αυτό, αλλά νοιάζονται για τους Ευρωπαίους πολίτες που βρίσκονται στα σύνορα και στα νησιά. Αυτό έπρεπε και πρέπει να είναι οδηγός σας.
Η δεύτερή μου παρατήρηση και πιστεύω ότι είναι ουσιώδης, κύριε Υπουργέ, και πρέπει να σας προβληματίσει, έχει να κάνει με την υποστήριξη της καθολικής υπηρεσίας. Βεβαίως ο κύριος Υπουργός διόρθωσε και ανέφερε ότι ο κοινωνικός πόρος ?έτσι τον αποκαλώ- θα υπάρχει ούτως ή άλλως κατ? ελάχιστο στο τέλος, επιτέλους, από τα αποθέματα της ΕΕΤΤ. 
Η προσωπική μου ταπεινή γνώμη λέει ότι έπρεπε να είναι από τον κρατικό προϋπολογισμό, όπως είναι σε όλες τις παρεμφερείς διαδικασίες, είτε αφορά αυτό αστικές συγκοινωνίες είτε αφορά ΚΤΕΛ είτε αφορά σιδηροδρόμους είτε αφορά αεροπορικές γραμμές. Εκεί εκ του συγκεκριμένου λογαριασμού, κωδικού πηγαίνουν χρήματα για να υπηρετηθεί αυτή η ανάγκη του να υπάρξει συγκοινωνία για τον τελευταίο πολίτη στο τελευταίο άκρο της πατρίδας μας. Έτσι και εδώ υπάρχει η ανάγκη να υπάρχει αυτή η επικοινωνία, η ταχυδρομική υπηρεσία, στο ακρότατο σημείο της πατρίδας μας, με προκαθορισμένο κοινωνικό πόρο από οικονομικής πλευράς. 
Έχετε κάνει ένα νοητικό άλμα στο νομοσχέδιο. Σας το είπα στην επιτροπή, όταν έθεσα τον προβληματισμό περί γενικών και ειδικών αδειών. Πουθενά, κύριε Υπουργέ, οι ευρωπαϊκές οδηγίες και του 1997 και του 1999 δεν κάνουν διάκριση ότι έπρεπε να συμμετέχουν σε αυτόν το λογαριασμό δυνητικά μπορεί να γίνεται μόνο για τις ειδικές άδειες. Μόνο στην καινούργια οδηγία του 2002, που έρχεται συμπληρωματικά να λειτουργήσει, αφήνεται η ευχή ότι εάν δοθεί μία ειδική άδεια για καθολική υπηρεσία, εν τοιαύτη περιπτώσει μπορεί να συνεισφέρει σε αυτόν το λογαριασμό.
Τι κάνατε, όμως, εσείς; Έρχεστε να εκσυγχρονίσετε προς το καλύτερο, να ενισχύσετε τα ΕΛΤΑ, αλλά φοβούμαι πολύ ότι με ευχολόγια δεν γίνονται αυτά. Σας τα λέει αυτά ένας άνθρωπος από την Αξιωματική Αντιπολίτευση, που ελέγχει πώς λειτουργούν τα ΕΛΤΑ. Ερχόμαστε σε δύσκολη θέση όταν ζητούμε η υπηρεσία αυτή να φτάσει στο ακρότατο σημείο και να μας απαντά ο εκάστοτε διευθύνων σύμβουλος των ΕΛΤΑ ότι καταβάλλουν τα μέγιστα, αλλά δεν μπορούν να λειτουργήσουν με ιδιωτικοοικονομικά και επιχειρησιακά κριτήρια και να αναπτυχθούν και από την άλλη να υπηρετούν αυτό το κοινωνικό αγαθό στο ακρότατο σημείο της πατρίδας.
Στο ν. 2668 είχατε τη συνεισφορά από όλες τις εταιρείες που παρέχουν τέτοιου είδους υπηρεσίες. Σήμερα αφήνετε μόνο αυτούς που θα λάβουν ειδική άδεια. Δεν υπάρχει κανένας σήμερα και κανένας δεν πρόκειται, τουλάχιστον στο εγγύς μέλλον, να θελήσει να κάνει καθολική υπηρεσία, εφόσον αδυνατεί να ανταποκριθεί. 
Έτσι, αυτά τα δύο σημεία που εστίασα κατ? εξοχήν τη δική μου κριτική και τη δική μου συνεισφορά, πιστεύω ότι πρέπει να υλοποιηθούν κατ? αυτόν τον τρόπο.
Πολύ γρήγορα θα αναφερθώ στα άρθρα. Κύριε Υπουργέ, πιστεύω ότι στο άρθρο 4, όσον αφορά τη θέσπιση των προσόντων, είναι αδιανόητο για ένα εξειδικευμένο έργο να μην προβλέπονται κάποια ειδικά προσόντα. Θεωρώ αδιανόητο να ασχολείται κάποιος με ταχυδρομική υπηρεσία και να έχει, κατά το κοινώς λεγόμενο, «μαύρα μεσάνυχτα» περί αυτού του θέματος. Τουλάχιστον τα διευθυντικά στελέχη και ο ιδιοκτήτης πρέπει να έχουν κάποια εμπειρία τριετή ή πενταετή. Ίσως έτσι να αξιοποιήσουμε και να δώσουμε και μεγαλύτερο ειδικό βάρος στους εργαζόμενους των ΕΛΤΑ, που μπορούν να είναι τέτοιου είδους στελέχη, για να μη γίνει και αυτό που λένε οι ευρωπαϊκές οδηγίες, δηλαδή να μη μειωθεί το ποσοστό των εργαζομένων στα ΕΛΤΑ και πιθανόν να προκύψουν οφέλη γι? αυτούς.
Στο άρθρο 5, είναι περιττό αυτό που λέτε ότι είναι αμεταβίβαστες. Σβήστε το από εκεί, αφού παρακάτω λέτε ότι όσοι έχουν τα προσόντα θα έχουν τη δυνατότητα να τους μεταβιβάζεται η οποιαδήποτε άδεια. 
Όσον αφορά το άρθρο 7, πιστεύω ότι τα ειδικά τιμολόγια μπορούν να γίνουν για όλες τις δραστηριότητες, ακόμη και για τα δέματα. Για ποιο λόγο να είμαστε τόσο περιοριστικοί; Πρέπει παντού τα ΕΛΤΑ να έχουν τη δυνατότητα να συνάπτουν τέτοιες συμφωνίες με τις επιχειρήσεις.
Όσον αφορά το άρθρο 9, νομίζω ότι αναφέρθηκα ειδικότερα στην παράγραφο 3 των ειδικών λογαριασμών και μίλησα για τα γραφεία και για τα πρακτορεία.
Όσον αφορά το άρθρο 11, πρέπει πάση θυσία τα πρόστιμα να είναι αυστηρότερα. Κύριε Υπουργέ, πρέπει να ξέρετε πολύ καλά ότι δεν μπορεί να υπάρξει έλεγχος σ? αυτήν τη διάκριση των γενικών και των ειδικών αδειών. Γι? αυτό σας παρακαλώ να λάβετε πολύ σοβαρά υπόψη τη δεύτερη θεωρητική προσέγγιση που σας έκανα γύρω από το θέμα των γενικών και των ειδικών αδειών και τη συνεισφορά τους στον κοινό λογαριασμό των κοινωνικών πόρων.
ΠΡΟΕΔΡΕΥΩΝ (Κωνσταντίνος Γείτονας): Κύριε Κιλτίδη, σας παρακολουθώ από την αρχή και βλέπω ότι από το βήμα «ταχυδρομείτε» το λόγο σας με «παραλήπτη» τον κύριο Υπουργό. Όμως, εδώ υπάρχει το Τμήμα της Βουλής που συνεδριάζει. Σας παρακαλώ να απευθύνεστε στο Τμήμα.
ΚΩΝΣΤΑΝΤΙΝΟΣ ΚΙΛΤΙΔΗΣ: Επειδή πιστεύω ότι το κοινοβουλευτικό μας σύστημα είναι κυβερνητικοκεντρικό, γι? αυτό και απευθύνομαι εκεί, κύριε Πρόεδρε.
ΠΡΟΕΔΡΕΥΩΝ (Κωνσταντίνος Γείτονας): Πρέπει, όμως, να τηρούμε και τον Κανονισμό της Βουλής.
ΚΩΝΣΤΑΝΤΙΝΟΣ ΚΙΛΤΙΔΗΣ: Mάλιστα, κύριε Πρόεδρε.
Πρέπει, λοιπόν, τα πρόστιμα να είναι αυστηρότερα. Τι παρατηρείται σήμερα; Όσον αφορά τα τιμολόγια, ξέρετε τι γίνεται; Μια οποιαδήποτε εταιρεία που παίρνει την οποιαδήποτε άδεια λέει: Aπαγορεύεται μέχρι δύο κιλά; Δύο χιλιάδες δέκα γραμμάρια το τιμολόγιο. Ο ενδιαφερόμενος, ο κάθε πολίτης, θέλει να εξυπηρετηθεί γρήγορα και προσωπικά. Αν χρησιμοποιείτε τις ιδιωτικές εταιρείες, θα δείτε ότι και τα τιμολόγια που έρχονται στο δικό σας γραφείο αναγράφουν αυτό ακριβώς, για να υπάρχει κατοχύρωση. Δεν μπορείτε να τα ελέγξετε κι έτσι ξεφεύγουν από τον ορισμό της καθολικής υπηρεσίας. Επομένως πρέπει πάση θυσία τα πρόστιμα να είναι αυστηρότερα, μήπως και εκ προοιμίου οι προϋποθέσεις γίνουν δυσκολότερες.
Όσον αφορά τα ΚΕΠ, ήμουν σαφέστατος και χθες. Πρέπει να προσδιοριστεί ποια θα είναι αυτή η συνεργασία, για να προστατευθούν τα ΕΛΤΑ, όχι από αντιπολιτευτική άρνηση, αλλά γιατί στο μέλλον θα υπάρχουν κίνδυνοι. Αν και όταν απελευθερωθεί η αγορά, τα πρακτορεία και τα ΚΕΠ θα είναι αυτά που θα δημιουργήσουν το πρόβλημα στα ΕΛΤΑ. Υπάρχει φιλοτελικό μουσείο, είμαστε θετικοί να γίνει όπως το προτείνετε. 
Όσον αφορά το άρθρο 14, επανέρχομαι και πάλι στην πρότασή μου για τους φοιτητές. Βάλτε κάποια κριτήρια, για να είμαστε δίκαιο έναντι της νέας γενιάς, την οποία διαρκώς επικαλούμεθα ότι είναι το μέλλον και διαρκώς την πληγώνουμε.
Έγινε μια αρχή. Ας την καλυτερεύσουμε. Βάλτε κάποια κριτήρια. Πιστεύω ότι είναι η εντοπιότητα, η οικονομική κατάσταση και ο βαθμός ως κίνητρο. Μην μπαίνετε στον πειρασμό των εξαιρέσεων από τις προσλήψεις στο άρθρο 14. Στην παράγραφο 1, την καινούργια παράγραφο μετά τις διορθώσεις στο άρθρο 14, είμαι σύμφωνος και η Νέα Δημοκρατία είναι σύμφωνη, για να λειτουργήσουν οι θυγατρικές εταιρείες σύμφωνα με ιδιωτικαοικονομικά κριτήρια και σύμφωνα με την πολιτική μας θέση. Μην μπαίνετε όμως σε πειρασμό να βγάλετε από μέσα τη διάταξη που, αν το θέλετε, κατοχυρώνει στο βαθμό που κατοχυρώνει όλο το δημόσιο και ευρύτερο δημόσιο τομέα γύρω από τις διαδικασίες του ΑΣΕΠ. Είναι μάταιο. Προσθέσατε μόνο για διευθυντικά στελέχη. Και έχετε και ένα άλλο λάθος στη διόρθωση που έχετε κάνει, εκεί που λέτε ότι μπορεί «να διορίζει». Στη διόρθωση στο άρθρο 14 ?το λέω και για τους συμβούλους σας- νομίζω ότι στην ελληνική γλώσσα η λέξη «διορισμός» έχει άλλη έννοια από τη λέξη «πρόσληψη». Πρέπει να μπει η λέξη «πρόσληψη».
Σας ευχαριστώ και θα επανέλθω στη δευτερολογία μου.
ΠΡΟΕΔΡΕΥΩΝ (Κωνσταντίνος Γείτονας): Πριν δώσω το λόγο στον κ. Τσιόγκα, θα ήθελα να πω κάτι για το άρθρο 14, κύριε Υπουργέ, -μιας και αναφέρθηκε στο άρθρο 14 ο εισηγητής της Νέας Δημοκρατίας- καθώς και με τις τροποποιήσεις που κάνατε. Θα το πω από την Έδρα μιας και δόθηκε η ευκαιρία, για να μη μιλήσω από το έδρανο. Έχω και εγώ ένα ερώτημα. Η παράγραφος 5, πρώην παράγραφος 4, τι σκοπιμότητα έχει; Με την παράγραφο 1 εξαιρείτε τις θυγατρικές εταιρείες από το ΑΣΕΠ. Αυτό σημαίνει ότι για τα ΕΛΤΑ ισχύει το ΑΣΕΠ. Έρχεστε με την παράγραφο 4 και ζητάτε μια εξουσιοδότηση ο Υπουργός να μπορεί να προσθέτει ?το κάνετε με τη διόρθωση μόνο για τα διευθυντικά στελέχη- το κριτήριο της εμπειρίας. Στις μεν θυγατρικές όμως εταιρείες υποτίθεται ότι θα γίνει ένας κανονισμός προσλήψεων ?πιστεύω με αξιοκρατικά και αντικειμενικά κριτήρια- και εκεί δεν χρειάζεται να υπάρχει ειδική εξουσιοδότηση του Υπουργού. Επίσης για τις προσλήψεις στα ΕΛΤΑ με το ΑΣΕΠ, στο ν. 2190, όπως τροποποιήθηκε προβλέπεται ως κριτήριο η εμπειρία. Δηλαδή, αναρωτιέμαι μήπως η εξουσιοδότηση της παραγράφου 4 είναι περιττή και η ύπαρξή της επιτρέπει να δέχεστε κριτική για σκοπιμότητες, αυθαιρεσίες κλπ.
Το λόγο έχει ο κ. Τσιόγκας.
ΔΗΜΗΤΡΙΟΣ ΤΣΙΟΓΚΑΣ: Ευχαριστώ, κύριε Πρόεδρε. Υπάρχουν συγκεκριμένες προτάσεις της Ευρωπαϊκής Ένωσης με στόχο την απελευθέρωση των ταχυδρομικών υπηρεσιών σε όλη την Ευρωπαϊκή Ένωση και στη χώρα μας. Αυτές οι προτάσεις είναι πάρα πολύ συγκεκριμένες: Μείωση του ορίου του βάρους από το οποίο θα είναι δυνατή η είσοδος των ιδιωτικών εταιρειών στην αγορά και στη δουλειά των ταχυδρομικών υπηρεσιών από τριακόσια πενήντα γραμμάρια στα πενήντα γραμμάρια. Μείωση για τις αποστολές διαφημιστικού υλικού μέσω ταχυδρομείου. Πλήρης απελευθέρωση της εξερχόμενης διασυνοριακής μεταφοράς εντός της Ευρωπαϊκής Ένωσης των υπηρεσιών express. Αναμένεται δε μέσα στο 2004 και νέα δέσμη μέτρων για την πλήρη απελευθέρωση των ταχυδρομικών υπηρεσιών από το 2007. Πρόκειται δηλαδή για πλήρες και προαποφασισμένο σχέδιο που δεν συζητά την απελευθέρωση αλλά μόνο τις κρίσιμες χρονολογίες εφαρμογής τους. Αυτός είναι και ο λόγος που προτείνονται τόσο μεγάλα μεταβατικά περιθώρια, ώστε να ελαχιστοποιηθούν οι οποιεσδήποτε αντιδράσεις κυρίως των εργαζομένων και φυσικά όσων πλήττονται στις ακριτικές και νησιωτικές περιοχές.
Σύμφωνα, λοιπόν, με την επιτροπή τα μέτρα αυτά θα οδηγήσουν στην απελευθέρωση των δραστηριοτήτων που εκπροσωπούν περίπου το 23% της συνολικής ταχυδρομικής αγοράς στην Ευρωπαϊκή Ένωση έναντι του 3% που είναι σήμερα. Έτσι, τα κρατικά ταχυδρομεία θα δουν την αξία των δραστηριοτήτων τους, που προστατεύεται, να μειώνεται από το 70% στο 50%.
Οι προτάσεις αυτές είναι και η εισήγηση του Ολλανδού Επιτρόπου Μπλόκενστάϊν πρώην υπαλλήλου της πολυεθνικής «SHELL». 
Οι προτάσεις της συγκεκριμένης οδηγίας 67/97, που υλοποιεί η Κυβέρνηση, είναι καταστροφικές και αν εφαρμοστούν σημαίνουν το τέλος του κοινωνικού χαρακτήρα των ΕΛΤΑ περιορίζοντας σημαντικά το υπάρχον κρατικό μονοπώλιο και ενισχύοντας ταυτόχρονα το ιδιωτικό κεφάλαιο.
Είναι γνωστή η σημερινή κατάσταση που επικρατεί στα ΕΛΤΑ. Κατ? αρχήν πρέπει να πούμε ότι οι ταχυδρόμοι δουλεύουν κάτω από αντίξοες συνθήκες με τα μηχανάκια ή τα ποδήλατα είτε με καύσωνα είτε με χιόνια είτε με βροχές είτε με βαθμούς κάτω από το μηδέν, για να υπηρετούν το έργο που έχουν αναλάβει. 
Δεύτερον, ακόμα και αυτοί που είναι μέσα στα γκισέ είναι υποχρεωμένοι να δουλεύουν και πέρα από το ωράριο και σε πολλές περιπτώσεις να παίρνουν και δουλειά σπίτι. Βέβαια αυτό δείχνει την εντατικοποίηση της εργασίας και τις συνθήκες εργασίας σε βάρος των εργαζομένων οι οποίες χειροτερεύουν.
Λέμε, λοιπόν, ότι δεν έχουμε να κάνουμε με μία σταδιακή και ελεγχόμενη ταχυδρομική απελευθέρωση, όπως λέτε και στην οποία φυσικά εμείς είμαστε αντίθετοι, όπως ορίζει αν θέλετε και η ισχύουσα οδηγία, αλλά προχωράτε σε μία πλήρη, συνολική απελευθέρωση και μάλιστα στο προσεχές μέλλον. 
Είναι γεγονός ότι τα τελευταία χρόνια η κατάσταση στα ΕΛΤΑ έχει χειροτερεύσει. Και έχει χειροτερεύσει ακριβώς από την πολιτική που εφαρμόζει η Κυβέρνηση, μια πολιτική απαξίωσης των ΕΛΤΑ, με αποτέλεσμα να υπάρχει αγανάκτηση στον κόσμο που στήνεται κυριολεκτικά στις ουρές στα ταχυδρομεία για να εξυπηρετηθεί επειδή υπάρχουν λίγες θυρίδες, επειδή υπάρχει λίγο προσωπικό. Εσείς επιμένετε να λειτουργείτε με αυτόν τον τρόπο παρά το αίτημα του σωματείου των ΕΛΤΑ, της ομοσπονδίας, να προσληφθεί προσωπικό που να καλύψει τις ανάγκες για την καλύτερη εξυπηρέτηση του κοινού που συναλλάσσεται.
Βέβαια, πρέπει να πούμε ότι ήδη οι ιδιωτικές ταχυδρομικές εταιρείες, οι οποίες λειτουργούν σ? αυτόν το χώρο, όλα αυτά τα χρόνια που λειτουργούν, δεν λειτουργούν με βάση τους κανόνες που εσείς έχετε θέσει και πολύ περισσότερο δεν εφαρμόζουν τις συλλογικές συμβάσεις απέναντι στους εργαζόμενους. Είναι γνωστό ότι τα τελευταία χρόνια έχουμε πάρα πολλά εργατικά ατυχήματα από τα νέα κυρίως παιδιά που δουλεύουν στις ιδιωτικές εταιρείες με τα μηχανάκια, που τρέχουν να βγάλουν τη δουλειά, γιατί πολλές φορές αυτή η δουλειά είναι και με το κομμάτι, πολλές φορές αυτή η δουλειά είναι και part time, πολλές φορές αυτή η δουλειά είναι ωρομίσθια. Και φυσικά ούτε λόγος να γίνεται για την εφαρμογή συλλογικών συμβάσεων, αφού τους δίνουν ένα χαρτζιλίκι. Και φυσικά ούτε λόγος να γίνεται για την ασφάλιση αυτών των εργαζομένων που στην πλειοψηφία τους αυτά τα παιδιά, που εργάζονται στις ιδιωτικές εταιρείες, είναι ανασφάλιστα.
Εμείς από την πλευρά μας ως Κομμουνιστικό Κόμμα υποστηρίζουμε ότι είναι ανάγκη να βελτιωθεί, να νοικοκυρευτεί η κατάσταση σήμερα στα ΕΛΤΑ, είναι ανάγκη να συνεχίσουν τα ΕΛΤΑ να λειτουργούν με δημόσιο χαρακτήρα. Και βέβαια πρέπει να γίνουν και οι προσλήψεις, να έχουν όλοι οι εργαζόμενοι ασφαλιστικά και εργασιακά δικαιώματα. 
Το λέω αυτό γιατί υπάρχουν εργαζόμενοι στα ΕΛΤΑ, οι οποίοι κάνουν ακριβώς την ίδια δουλειά με το μόνιμο προσωπικό, εργαζόμενοι, οι οποίοι δουλεύουν ως εποχιακοί, εργαζόμενοι, οι οποίοι είναι φοιτητές που κάνουν την πρακτική τους τα καλοκαίρια ή στις διακοπές των Χριστουγέννων και του Πάσχα και που δεν αμείβονται όπως οι μόνιμοι. Παίρνουν πολύ λίγα, ενώ θα έπρεπε σ? αυτήν την περίπτωση να υπάρχουν ίσα δικαιώματα με αυτά που έχουν και οι μόνιμοι.
Για μας, λοιπόν, πρέπει να κρατηθεί αυτή η υπηρεσία με δημόσιο χαρακτήρα και αν θέλετε να υπάρχει και επιδότηση για τις καθολικές υπηρεσίες, για τη συντήρηση του δικτύου και για τη διατήρηση των ταχυδρομικών γραφείων σε πολλά κεφαλοχώρια, όπως το ζητάνε πολλοί δήμοι, οι οποίοι διαθέτουν γραφείο στο δημοτικό κατάστημα για την εξυπηρέτηση των ταχυδρομικών γραφείων. Έχουμε τέτοιες διαμαρτυρίες και τέτοια ψηφίσματα δημοτικών συμβουλίων, που έχουν αγανακτήσει από την πολιτική που εφαρμόζετε, να δίνετε δηλαδή τις ταχυδρομικές υπηρεσίες στους ιδιώτες. Δίνετε αυτήν τη δραστηριότητα σε κάποιον που έχει πρακτορείο ΠΡΟ-ΠΟ ή κανένα μανάβικο ή κανένα μπακάλικο ή κανένα μίνι-μάρκετ ή κάτι άλλο, λέγοντας ότι θα εξυπηρετούνται καλύτερα οι πολίτες.
Εμείς θεωρούμε ότι δεν υπάρχει καλύτερη εξυπηρέτηση. Αυτό που είπε χθες ο Υπουργός, ότι υπάρχει συνωστισμός ενδιαφερόμενων, είναι ακριβώς γιατί αυτοί που έχουν αυτά τα μαγαζάκια θα έχουν ακόμα ένα αντικείμενο με κάποια έσοδα. Θα φέρνει τους πελάτες και των ταχυδρομικών υπηρεσιών μέσα στο μαγαζί τους, οι οποίοι μπορεί να κάνουν και κάποια ψώνια απ? αυτό.
Έτσι πρέπει να πούμε ότι η υποχρέωση των Ελληνικών Ταχυδρομείων να πάνε σε διακόσια είκοσι πέντε νησιά, σε ορεινά και απομακρυσμένα χωριά της μεθορίου, να προσφέρουν όλες αυτές τις υπηρεσίες στους Έλληνες πολίτες, οι οποίοι πρέπει να έχουν τα ίδια δικαιώματα στις υπηρεσίες με τους πολίτες των αστικών κέντρων, είναι δυσκολότερη σε σχέση με τις ιδιωτικές εταιρείες, ακριβώς γιατί οι ιδιωτικές εταιρείες δραστηριοποιούνται μόνο στα μεγάλα αστικά κέντρα, εκεί δηλαδή που έχει κέρδος. 
Θέλουμε επίσης να πούμε ότι το τελευταίο διάστημα έχουν δει το φως της δημοσιότητας δημοσιεύματα που δείχνουν ότι υπάρχουν πολιτικές διώξεις κατά στελεχών των Ελληνικών Ταχυδρομείων και βεβαίως διάφορες σκευωρίες εναντίον «ενοχλητικών» ταχυδρόμων, οι οποίοι διεκδικούν και αξιώνουν την ικανοποίηση των αιτημάτων τους, το ωράριο λειτουργίας, την εφαρμογή των συλλογικών συμβάσεων, την ασφάλιση των εργαζομένων.
Έχουμε, λοιπόν, τέτοια περιστατικά. Και εσείς προετοιμάζετε τώρα με τη νέα θυγατρική εταιρεία να υπάρχουν και δυσμενείς μεταθέσεις στους «ενοχλητικούς». Και «ενοχλητικούς» εννοώ αυτούς που θα παλεύουν, θα αγωνίζονται, θα υπερασπίζονται τα δικαιώματα των εργαζομένων, θα παλεύουν για τη διεύρυνσή τους. Έτσι, λοιπόν, προχωρείτε στη λειτουργία της θυγατρικής εταιρείας, στην οποία δεν θα υπάρχει κανένας έλεγχος ακόμα και στις προσλήψεις.
Στα άρθρα τώρα. 
Στο άρθρο 1. Το όριο βάρους των αντικειμένων αλληλογραφίας μέχρι τώρα ήταν στα τριακόσια πενήντα γραμμάρια, ενώ τώρα κατεβαίνει στα 100 γραμμάρια. Θέτουμε ένα ερώτημα, πέρα από το γεγονός ότι με τη μείωση ενισχύονται οι ιδιωτικές εταιρείες.
(Στο σημείο αυτό την Προεδρική Έδρα καταλαμβάνει η Δ΄ Αντιπρόεδρος της Βουλής κ. ΑΝΝΑ ΜΠΕΝΑΚΗ- ΨΑΡΟΥΔΑ)
Ρωτάμε, λοιπόν, ποιος ελέγχει αυτές τις ιδιωτικές εταιρείες για το εάν μεταφέρουν μέχρι αυτό το όριο που εσείς βάζετε, αφού στην αρμόδια κοινοβουλευτική επιτροπή, όταν είχαμε την ακρόαση των φορέων, ο αρμόδιος των ΕΛΤΑ μάς είπε ότι οι έλεγχοι είναι πάρα πολύ λίγοι, ακριβώς γιατί δεν γίνεται κανένας ουσιαστικός έλεγχος σε αυτές τις ιδιωτικές εταιρείες για το τι μεταφέρουν σε ό,τι αφορά στα ταχυδρομεία.
Η Εθνική Ρυθμιστική Αρχή, στον τομέα των ταχυδρομικών υπηρεσιών που καθορίζει και τους κανόνες του ανταγωνισμού, μας έφερε στοιχεία που δείχνουν ότι τα πρόστιμα ?μιλάω για το άρθρο 2 και το άρθρο 3- είναι στην ουσία ανύπαρκτα και όσα έχουν μπει μέχρι τώρα σε αυτές τις ιδιωτικές εταιρείες που μεταφέρουν τα πάντα -επιμένω ότι αυτές οι εταιρείες ακόμα και μετακομίσεις κάνουν, για τις οποίες δεν ελέγχονται- είναι πάρα πολύ χαμηλά και πάρα πολύ λίγα.
Επιπλέον, ενώ με το ν. 2668/98 χρειαζόταν έγκριση του Υπουργού, τώρα με τον καινούργιο νόμο και την καινούργια πρόταση που κάνετε, δεν θα περνά τίποτα από τον Υπουργό. Όπως λέτε στο άρθρο 4 τη γενική άδεια απορροφήσεως ταχυδρομικών υπηρεσιών μπορεί να βγάλει οποιοσδήποτε με μια απλή δήλωση και μάλιστα μπορεί να χρησιμοποιεί τους εργαζόμενους χωρίς δικαιώματα, με μισθούς πολύ κατώτερους από τις συλλογικές συμβάσεις, με ωρομίσθια δίωρα και τρίωρα, με μερική απασχόληση ή να τους φωνάζει μόνο όταν έχει δουλειά.
Στο άρθρο 6 σε όλα αυτά τα οποία έθετε ο ν.2668/98 υπάρχουν αντικαταστάσεις. Από όλα τα παραπάνω που βάζετε, δεν τηρείται τίποτα και πολύ περισσότερο υλοποιούνται σε βάρος των εργαζομένων που απασχολούνται σε αυτές τις υπηρεσίες.
Θέλω, επίσης, να τονίσω ότι στο άρθρο 14 οι θυγατρικές εταιρείες των ΕΛΤΑ, στο μετοχικό κεφάλαιο των οποίων συμμετέχουν ιδιώτες σε ποσοστό τουλάχιστον 50%, εξαιρούνται από το πεδίο εφαρμογής των διατάξεων του ν.2190. Εκεί, δηλαδή, θα έχουμε προσλήψεις με το ελληνικό ρουσφέτι να πηγαίνει σύννεφο. Βέβαια σε όλα αυτά εμείς είμαστε αντίθετοι, όπως είμαστε αντίθετοι και με τις εκβιαστικές αποσπάσεις του προσωπικού προς τη θυγατρική εταιρεία.
Τέλος, πρέπει να αναφερθούμε και στους εργαζόμενους, οι οποίοι θα προσλαμβάνονται ως εποχιακοί ή τους σπουδαστές που κάνουν την πρακτική τους, από τους οποίους έχουμε δεχθεί παράπονα. Ενώ κάνουν την ίδια δουλειά με το μόνιμο προσωπικό, όπως λένε και οι ίδιοι τους βγάζουν το λάδι, δίνοντάς τους ένα χαρτζιλίκι. Εμείς επιμένουμε ότι θα πρέπει να παίρνουν κανονικό μισθό, που να προβλέπεται από τις συλλογικές συμβάσεις.
Ευχαριστώ.
ΠΡΟΕΔΡΕΥΟΥΣΑ (?ννα Μπενάκη-Ψαρούδα): Το λόγο έχει ο κ. Λαφαζάνης.
ΠΑΝΑΓΙΩΤΗΣ ΛΑΦΑΖΑΝΗΣ: Ευχαριστώ, κυρία Πρόεδρε.
Κύριοι συνάδελφοι, βρισκόμαστε σε μια εποχή όπου οι ταχυδρομικές υπηρεσίες παίζουν όλο και μεγαλύτερο και σημαντικότερο ρόλο και για τους πολίτες αλλά και για την πορεία των οικονομιών, την αναβάθμιση δηλαδή της παραγωγικότητας και την προώθηση της ανάπτυξης.
Σε αυτήν την περίοδο το κύριο μέλημα της Κυβέρνησης έπρεπε να είναι η αναβάθμιση των ΕΛΤΑ, η ανασυγκρότησή τους, η εξυγίανσή τους, η εμπέδωση στο εσωτερικό τους της αξιοκρατίας, έτσι ώστε να ανταποκριθούν στο δημόσιο και κοινωνικό ρόλο, τον οποίο πρέπει να έχουν, που είναι να αναβαθμίσουν τις υπηρεσίες τους προς τον πολίτη και την ελληνική κοινωνία και έτσι να παίξουν αυτόν τον πρωταρχικό ρόλο που απαιτείται στις σημερινές συνθήκες.
Αντί να έχουμε όμως μέτρα προς αυτήν την κατεύθυνση, όσον αφορά τα ΕΛΤΑ, είδαμε και προσφάτως απόπειρες για απαράδεκτες συλλογικές συμβάσεις, μεσαιωνικές από τη διοίκηση των ΕΛΤΑ. Είχαμε βέβαια εδώ διαβεβαιώσεις ότι τέτοιου είδους συλλογικές συμβάσεις δεν θα εφαρμοσθούν, και ότι αποσύρονται. Μάλιστα είχαμε και μέτρα αυθαίρετης δίωξης ανώτατων στελεχών των ΕΛΤΑ, τα οποία οδηγούντο αυθαιρέτως σε πρόωρη συνταξιοδότηση με καταστρατήγηση δικαιωμάτων τους και γι? αυτό βεβαίως ευτυχώς είχαμε διαβεβαιώσεις από την πλευρά της Κυβέρνησης ότι τέτοια μέτρα δεν θα ληφθούν. 
Σ? αυτήν τη φάση, λοιπόν, που αυτά έχουν ανάγκη τα ΕΛΤΑ για να παίξουν το ρόλο τους, εσείς τι έρχεσθε και κάνετε; Έρχεσθε και μας φέρνετε ένα νομοσχέδιο το οποίο ανοίγει το δρόμο απλόχερα στο να μπουν ιδιώτες στις ταχυδρομικές υπηρεσίες, οι οποίοι θα παίρνουν το φιλέτο αυτών των υπηρεσιών και τα ΕΛΤΑ θα κρατάνε τον κατιμά των καθολικών υπηρεσιών σε κάθε απόμακρη περιοχή της χώρας μας, στις περιφέρειες, δηλαδή δραστηριότητες και υπηρεσίες που κατ? εξοχήν και κατά κανόνα είναι ζημιογόνες και δεν μπορούν να γίνουν κερδοφόρες παρά μόνο με φοβερές ανατιμήσεις των ταχυδρομικών υπηρεσιών σαν και αυτές που έχουν επιχειρήσει τα ΕΛΤΑ τα τελευταία τρία χρόνια και έχουμε δει αυξήσεις, οι οποίες φθάνουν το 100% και το 150%. Νομίζω ότι δεν είναι αυτή η προοπτική για τα ΕΛΤΑ, δεν είναι αυτή η πολιτική η οποία εξυπηρετεί και την οικονομία και τον απλό πολίτη. 
Τι κάνετε με το άρθρο 1 του νομοσχεδίου; Τα ΕΛΤΑ διατηρούν το αποκλειστικό δικαίωμα για ταχυδρομικές υπηρεσίες αντικειμένου αλληλογραφίας μέχρι εκατό γραμμάρια. Μέχρι πριν ήταν τριακόσια γραμμάρια. Μάλιστα προσθέτετε ότι το ως άνω όριο βάρους δεν ισχύει αν η τιμή είναι ίση ή μεγαλύτερη του τριπλάσιου του δημόσιου τέλους για αντικείμενα αλληλογραφίας πρώτης βαθμίδας βάρους της ταχύτερης κατηγορίας. 
Κατ? αυτόν τον τρόπο ανοίγετε το δρόμο για την καταστρατήγηση του αποκλειστικού δικαιώματος των ΕΛΤΑ. Ιδιαίτερα με τη διάταξη αυτή που λέγει ίση ή μεγαλύτερη του τριπλάσιου του δημόσιου τέλους για αντικείμενα αλληλογραφίας πρώτης βαθμίδας βάρους ταχύτερης κατηγορίας, στην ουσία το φιλέτο των ταχυδρομικών υπηρεσιών παραδίδεται στα ιδιωτικά και χέρια με τη βούλα του νόμου. Βεβαίως εδώ και αυτά ακόμη τα όρια καταστρατηγούνται -και το γνωρίζουμε αυτό, το γνωρίζετε πολύ καλύτερα εσείς ως Κυβέρνηση, το γνωρίζουν τα ΕΛΤΑ- πλήρως και κατάφορα από τις ιδιωτικές εταιρείες. Δεν τηρούν ούτε τα τριακόσια γραμμάρια που ίσχυαν πριν, αλλά δεν θα τηρήσουν τώρα και τα εκατό γραμμάρια, ασφαλώς και δεν τηρούν και την τιμή ίση ή μεγαλύτερη του τριπλάσιου του δημόσιου τέλους. Δεν τα τηρούν αλλά δεν ελέγχονται και από κανέναν. 
Η Εθνική Επιτροπή Τηλεπικοινωνιών και Ταχυδρομείων στην οποία υποτίθεται ότι έχει ανατεθεί ένας ρόλος ελέγχου, σ? αυτήν την περίπτωση, δεν παίζει το ρόλο της. Ή εάν τον παίζει αυτόν τον ρόλο, τον παίζει επιλεκτικά σε όφελος των ιδιωτών και όχι αντικειμενικά για τη διασφάλιση συνολικά των συμφερόντων των πολιτών, των καταναλωτών και της εξυπηρέτησης της ελληνικής οικονομίας. Έτσι, λοιπόν, και αυτά τα όρια τα οποία βάζετε θα συνεχίζουν να καταστρατηγούνται στην πράξη, οι ιδιώτες θα συνεχίζουν να παίρνουν το φιλέτο των ταχυδρομικών υπηρεσιών ατιμώρητα και στην ουσία θα παραμείνει θεωρητικά το αποκλειστικό δικαίωμα για τα ΕΛΤΑ το οποίο και αυτό βεβαίως με το άρθρο 1 το περιορίζετε. 
Βεβαίως, θα πάμε το 2006 στο να γίνουν τα εκατό γραμμάρια βάρους πενήντα γραμμάρια και το 2009 κατά πάσα πιθανότητα θα καταργηθεί τελείως κάθε περιορισμός και θα έχουμε μία απελευθερωμένη αγορά. 
Εδώ υπάρχει αυτή η μυθολογία των απελευθερωμένων αγορών. Εγώ έχω διακωμωδήσει αυτήν τη θεωρία των απελευθερωμένων αγορών, ιδιαίτερα σε τομείς κοινωφελών υπηρεσιών, και το κατά πόσον αυτές οι απελευθερωμένες ?εντός εισαγωγικών- αγορές συνεισφέρουν στο να προσφέρουν καλύτερες υπηρεσίες και σε προσιτές τιμές και βοηθούν συνολικά την ανάπτυξη. 
Το κύριο επιχείρημα το οποίο φέρουν οι θιασάρχες αυτής της θεωρίας των απελευθερωμένων αγορών ?και μιλάω σε πολύ συγκεκριμένους τομείς με κοινωφελείς υπηρεσίες και δραστηριότητες- είναι ότι, απελευθερώνοντας την αγορά, μειώνονται οι τιμές. Πείτε μου μία αγορά η οποία απελευθερώθηκε κατ? αυτόν τον τρόπο, όχι μόνο εγχωρίως, αλλά και ευρωπαϊκώς και διεθνώς, και μειώθηκαν οι τιμές. Αν ίσχυε αυτή η θεωρία, η οποία τόσο πολύ γράφεται, αλλά στην πράξη δεν ισχύει, τότε θα έπρεπε στις Ηνωμένες Πολιτείες, που θεωρούνται οι πιο απελευθερωμένες αγορές, οι τιμές συνεχώς να κατεβαίνουν. Πουθενά δεν ισχύει αυτό. Οι τιμές παντού ανεβαίνουν και συχνά ανεβαίνουν πολύ περισσότερο από την αύξηση των μισθών, οι οποίοι υπολείπονται και της αύξησης της παραγωγικότητας.
Επομένως δεν ισχύει αυτή η θεωρία γενικώς. Αλλά εδώ ειδικά, πού θα οδηγήσει η απελευθέρωση ?υποτίθεται- της αγοράς των ταχυδρομικών υπηρεσιών; Θα αναγκάσει αυτούς οι οποίοι κάνουν μία κοινωφελή δραστηριότητα και έχει ζημιογόνο αποτέλεσμα ή να την εγκαταλείψουν εντελώς για να σταθούν στον ανταγωνισμό ή για να την προσφέρουν πλέον και να έχουν και ανταγωνιστικότητα έναντι των ιδιωτών, οι οποίοι θα συγκεντρώνονται στα «φιλέτα», όπως: «φιλέτο Αττικής» ή «φιλέτο Θεσσαλονίκης», θα αυξάνουν τις τιμές. Δεν υπάρχει μέση λύση ή μπορεί να συμβαίνουν και τα δύο μαζί. 
Εκεί οδηγεί η λογική αυτή, εκεί οδηγεί αυτή η αντίληψη της απελευθέρωσης της αγοράς στις ταχυδρομικές υπηρεσίες. Θα δείτε σταδιακά τι θα γίνει στην Ελλάδα. ?λλωστε υπάρχει αυτό το πρότυπο και διεθνώς. Όπου οι αγορές απελευθερώνονται κατ? αυτόν τον τρόπο, οι τιμές αντί να μειώνονται αυξάνονται και συνήθως «πληρώνουν τη νύφη» τα ασθενέστερα κοινωνικά στρώματα και οι ασθενέστερες περιφέρειες, οι πιο απομακρυσμένες περιοχές, οι οποίες βλέπουν ή ότι δεν εξυπηρετούνται ή ότι οι τιμές πλέον γίνονται απρόσιτες για την προοπτική τους.
Στο άρθρο 2 λέει ότι ο Υπουργός θα εκδίδει με γνώμη της Εθνικής Επιτροπής Ταχυδρομείων και Τηλεπικοινωνιών σειρά κανονισμών, μεταξύ αυτών και τον Κανονισμό για τον έλεγχο της διασφάλισης των αποκλειστικών δικαιωμάτων του φορέα καθολικής υπηρεσίας. Είναι θετικό ότι επιχειρείται να διαμορφωθεί ένας κανονισμός επιτέλους για έναν αποτελεσματικότερο έλεγχο των αποκλειστικών δικαιωμάτων. Τον κανονισμό όμως αυτό δεν τον βλέπουμε, δεν τον ξέρουμε. Τουλάχιστον στις γενικές του γραμμές έπρεπε κάποια πράγματα να τεθούν στο σχετικό άρθρο, ώστε να μην εξουσιοδοτεί η Βουλή τον Υπουργό να διαμορφώσει έναν κανονισμό, ο οποίος είναι κρίσιμος από την άποψη της ουσίας και κρίσιμος για να τον γνωρίζει η Βουλή, προκειμένου να ασκήσει εδώ έλεγχο και κριτική στο κατά πόσο θα διασφαλίζει τα αποκλειστικά δικαιώματα.
Σας ανέφερα προηγουμένως ότι το κύριο θέμα δεν είναι η θεσμική διασφάλιση των αποκλειστικών δικαιωμάτων, αλλά η διασφάλισή τους στην πράξη. Και αυτό δεν γίνεται. 
Επίσης, στο άρθρο 3 έχουμε σειρά ρυθμίσεων για το ρόλο της Εθνικής Επιτροπής Τηλεπικοινωνιών και Ταχυδρομείων. Πέρα των άλλων αλλαγών που γίνονται αυτή η επιτροπή μπορεί να εγκρίνει την εκμίσθωση ή μεταβίβαση ή παραχώρηση χρήσης ή συνεκμετάλλευση των αδειών και ειδικότερα των ειδικών αδειών. Αυτό δεν υπήρχε πριν. Το εισάγετε τώρα εσείς και δεν το επιβάλλει καν η Κοινότητα. Γιατί το κάνετε αυτό; 
Δίδεται μία άδεια. Αυτοί που την έχουν μπορούν να την εκμισθώνουν στον οποιονδήποτε, να τη μεταβιβάζουν, να την παραχωρούν. Έχουν πληρώσει για να πάρουν την ειδική άδεια; Δεν υπάρχει κανένα τίμημα για την ειδική άδεια. Οι προϋποθέσεις για να πάρει κάποιος την ειδική άδεια είναι ανύπαρκτες. Αυτό για μας είναι απαράδεκτο. Δεν πρέπει να επιτρέπονται τέτοιου είδους διαδικασίες. 
Επίσης, αναφέρεται ότι η ΕΕΤΤ εγκρίνει τον κανονισμό για τους αντικειμενικούς τρόπους κοστολόγησης, όσον αφορά τα ΕΛΤΑ. Αυτό βεβαίως είναι σωστό να γίνεται, αλλά φοβάμαι ότι δεν υπάρχει αντικειμενικός τρόπος κοστολόγησης. Ακόμη παραπέμπετε την εγκυρότητα αυτού του τρόπου κοστολόγησης σε ιδιωτικούς φορείς. Δεν μας λέτε όμως ποιοι είναι αυτοί. Όλα αυτά περιπλέκουν αντί να επιλύουν τα προβλήματα. 
Στο άρθρο 4 κάνετε ένα τρικ ?σας το αναφέραμε και στην επιτροπή- χωρίζοντας τις άδειες ταχυδρομικών υπηρεσιών σε γενικές και ειδικές. Έτσι δίνετε τη δυνατότητα στους ιδιώτες να παίρνουν υποτίθεται γενικές άδειες με μεγάλη ευκολία, να προσφέρουν ειδικές υπηρεσίες, να κερδίζουν και χωρίς να προσφέρουν τίποτε στο φορέα που κάνει καθολική υπηρεσία. Όποια δυνατότητα αποζημίωσης υπήρχε του καθολικού φορέα στην ουσία την εξουδετερώνετε με τα υπόλοιπα άρθρα και ειδικά με το άρθρο 9. 
Επιτρέψτε μου να πω ότι το άρθρο 9, που αναφέρεται στον ειδικό λογαριασμό αποζημίωσης των ΕΛΤΑ, είναι σκανδαλώδης. Είναι μία σκανδαλώδης παραχώρηση στους ιδιώτες που μπαίνουν στον τομέα των ταχυδρομικών υπηρεσιών. Υπήρχε ο ν. 2668 που από το 2000 υπέβαλε τη σύσταση λογαριασμού όπου θα συνεισέφεραν και ιδιώτες για τις ζημιογόνες υπηρεσίες που προσφέρει ο ΕΛΤΑ. Είναι γνωστές αυτές οι ζημιογόνες υπηρεσίες που δεν μπορεί να είναι κερδοφόρες για οποιονδήποτε φορέα καθολικής υπηρεσίας. Ο ν. 2668 όσον αφορά το λογαριασμό δεν εφαρμόστηκε ποτέ. Παρανομούσατε και εσείς ως Κυβέρνηση αλλά και η Εθνική Επιτροπή Τηλεπικοινωνιών και Ταχυδρομείων. Δεν άνοιξε ποτέ ο λογαριασμός και οι ιδιώτες δεν έδωσαν ούτε μία δραχμή. Και τώρα αντί να εφαρμόσετε αυτόν το νόμο τον αλλάζετε σε όφελος των ιδιωτών. Λέτε πλέον ότι θα συνεισφέρουν σε αυτόν το λογαριασμό οι ιδιωτικές εταιρείες που έχουν ειδική άδεια. Μα, δεν υπάρχει καμία με ειδική άδεια και στο εγγύς μέλλον δεν θα υπάρξει. 
Συνεπώς, αφήνετε ακάλυπτα τα ΕΛΤΑ. Και εδώ πρέπει να συνεισφέρουν οι ιδιωτικές εταιρείες ?και η ΕΕΤΤ δεν είναι ιδιώτης- οι οποίες έχουν κέρδη. Δεν συνεισφέρει καμία απ? αυτές. 
Αλλάζετε το νόμο και λέτε ότι κάποια λεφτά μπορεί να δίνει η ΕΕΤΤ. Πού θα τα βρει; Από τα πρόστιμα; Δεν μας λέτε τι χρήματα διαθέτει η ΕΕΤΤ, από πού τα βρίσκει και πώς τα βρίσκει. Το θέμα όμως δεν είναι αυτό. Το θέμα είναι γιατί να μη συνεισφέρουν και οι ιδιώτες, που μπαίνουν χωρίς τίμημα, που παίρνουν άδειες χωρίς προϋποθέσεις, στα ΕΛΤΑ τα οποία κάνουν καθολική υπηρεσία με ζημιογόνες δραστηριότητες απ? άκρη σ? άκρη της Ελλάδος; Γιατί κάνετε αυτή τη λαθροθηρία υπέρ των ιδιωτών και η οποία δεν επιβάλλεται από καμία κοινοτική οδηγία; 
Το άρθρο 14 περιλαμβάνει μία σειρά ρουσφετολογικών διατάξεων όπου ορισμένες απ? αυτές είναι και αντισυνταγματικές. Λέτε ότι οι θυγατρικές εταιρείες των ΕΛΤΑ στις οποίες συμμετέχουν ιδιώτες με ποσοστό 50%, εξαιρούνται από τον ν.2190.
Γιατί τις εξαιρείτε; Ανοίγετε το δρόμο για την ιδιωτικοποίηση των θυγατρικών εταιρειών των ΕΛΤΑ. Αυτό είναι το ζητούμενο; Να ιδιωτικοποιηθούν οι θυγατρικές των ΕΛΤΑ; Πώς θα στηριχθούν τα ΕΛΤΑ αν και αυτές που μπαίνουν στις χρηματαγορές τις ιδιωτικοποιήσουν; Θα έπρεπε να κινηθούν στην αναβάθμιση με δημόσιο ρόλο και έλεγχο αυτών των θυγατρικών εταιρειών.
Επίσης στην παράγραφο 3 έχουμε αποσπάσεις προσωπικού των ΕΛΤΑ σε θυγατρικές που θα ιδιωτικοποιηθούν ή σε εταιρείες που τα ΕΛΤΑ συμμετέχουν. Τα ΕΛΤΑ γενικώς συμμετέχουν, δηλαδή μπορούν να συμμετέχουν με 5% με 2% με 10%; Και μπορούν να γίνονται αποσπάσεις; Και με ποιες διαδικασίες; Με ό,τι θέλει η διοίκηση; Με ό,τι θέλει το κομματικό κράτος μέσω των ΕΛΤΑ; Ποιες είναι οι διαδικασίες και οι εγγυήσεις αυτών των αποσπάσεων; 
Στην παράγραφο 4 λέτε για πρόσληψη εκτάκτου προσωπικού στα ΕΛΤΑ και θυγατρικών των κατά παρέκκλιση όλων των διατάξεων. Γιατί το κάνετε αυτό; Αν είμαι εγώ από την Αιτωλοακαρνανία, βάζω από εκεί αν είναι ο άλλος από την Κρήτη βάζει από την Κρήτη κλπ. ενόψει εκλογών; 
Η παράγραφος 5 λέει «πρόσληψη ποσοστού εκτάκτων με σχετική εμπειρία κατόπιν αποφάσεως του Υπουργού Μεταφορών και Επικοινωνιών». Πού ακούστηκε αυτό; Απαγορεύεται από το Σύνταγμα η μετατροπή των συμβάσεων εκτάκτου προσωπικού σε αορίστου χρόνου και σεις λέτε ότι θα προσλάβετε ποσοστό εκτάκτων με απόφαση Υπουργού που έχουν τη σχετική εμπειρία; Επειδή το αποφασίζει ο Υπουργός;
ΠΡΟΕΔΡΕΥΟΥΣΑ (?ννα Μπενάκη-Ψαρούδα): Παρακαλώ κλείστε, έχετε και δευτερολογία. 
ΠΑΝΑΓΙΩΤΗΣ ΛΑΦΑΖΑΝΗΣ: Βεβαίως και οι προσλήψεις που κάνετε για τους φοιτητές δεν έχουν κανένα κριτήριο και ασφαλώς και αυτές θα περιπέσουν στη γνωστή λογική των πελατειακών σχέσεων. Δεν προλαβαίνω να μιλήσω, αλλά θα μου δοθεί η ευκαιρία αργότερα για το άρθρο 24 που είναι μια παρανομία και πλήρως αντισυνταγματικό. Έρχεστε να δομήσετε υπηρεσίες των ΕΛΤΑ κατά παρέκκλιση όλων των διατάξεων με νόμο. Αυθαίρετα θα στηρίξουν τα ΕΛΤΑ; 
Με συγχωρείτε, κυρία Πρόεδρε, για την κατάχρηση του χρόνου.
ΠΡΟΕΔΡΕΥΟΥΣΑ (?ννα Μπενάκη-Ψαρούδα): Εισερχόμαστε στον κατάλογο των εγγεγραμμένων ομιλητών. 
Ο κ. Καλογιάννης έχει το λόγο.
ΣΤΑΥΡΟΣ ΚΑΛΟΓΙΑΝΝΗΣ: Θα αναφερθώ στο άρθρο 20 του νομοσχεδίου περί ρυθμίσεων θεμάτων εμπορευματικών, επιβατικών και σιδηροδρομικών μεταφορών.
ΠΡΟΚΟΠΗΣ ΠΑΥΛΟΠΟΥΛΟΣ: Το άρθρο 20 το συζητούμε αύριο. 
ΠΡΟΕΔΡΕΥΟΥΣΑ (?ννα Μπενάκη-Ψαρούδα): Τώρα συζητούμε τα άρθρα 1 έως 16 και το άρθρο 24. Θέλετε να μιλήσετε σε αυτά;
ΣΤΑΥΡΟΣ ΚΑΛΟΓΙΑΝΝΗΣ: Όχι ευχαριστώ.
ΠΡΟΕΔΡΕΥΟΥΣΑ (?ννα Μπενάκη-Ψαρούδα): Ο κ. Αγγελόπουλος έχει το λόγο.
ΝΙΚΟΛΑΟΣ ΑΓΓΕΛΟΠΟΥΛΟΣ: Με τις διατάξεις των άρθρων του πρώτου κεφαλαίου ουσιαστικά τροποποιείται ο ν. 2668/98 στον οποίο ενσωματώθηκε η οδηγία 97/67 του ευρωπαϊκού Κοινοβουλίου και εναρμονίζεται με τις διατάξεις της οδηγίας 2002/39 το εσωτερικό δίκαιο.
Θεωρούμε ότι είναι θετικό ότι πάροχος της καθολικής υπηρεσίας παραμένουν τα ΕΛΤΑ και για τους καταναλωτές, αλλά και για τους εργαζόμενους σε αυτά. Πρέπει όμως να επισημάνουμε ότι με τη μείωση του βάρους του αντικειμένου που είναι στην αρμοδιότητα της καθολικής υπηρεσίας, περιορίζεται σημαντικά ο κύκλος εργασιών των ΕΛΤΑ, αφού με τη διάταξη αυτή αφαιρείται ένα πολύ μεγάλο μέρος του ταχυδρομικού έργου από την καθολική υπηρεσία των ΕΛΤΑ και δίνεται η δυνατότητα μεταφοράς του έργου αυτού στις εταιρείες στις οποίες θα δοθεί ειδική ή γενική άδεια.
Πρέπει επίσης να πούμε ότι το γεγονός ότι πάροχος της καθολικής υπηρεσίας εξακολουθεί να παραμένουν τα ΕΛΤΑ, είναι σημαντικό, αλλά δεν διασφαλίζει αυτόματα την αναβάθμιση των παρεχόμενων ταχυδρομικών υπηρεσιών και την εξυπηρέτηση του πολίτη. Αν θέλει κάποιος να περιγράψει απλά το έργο της καθολικής υπηρεσίας, μπορεί να το συνοψίσει σε τρεις τομείς: στη συλλογή, στη διαλογή αντικειμένων κάποιου συγκεκριμένου βάρους και στην επίδοση αυτών των αντικειμένων. Και εάν ως προς την συλλογή και διαλογή τα πράγματα είναι απλά, ως προς την επίδοση των αντικειμένων υπάρχουν σημαντικές ανωμαλίες και καθυστερήσεις, απώλειες αντικειμένων, που απετέλεσαν την αφορμή στο παρελθόν αλλά και πρόσφατα, η Εθνική Επιτροπή Τηλεπικοινωνιών και Ταχυδρομείων να επιβάλει κυρώσεις για τον τρόπο λειτουργίας των ΕΛΤΑ. 
Μιλήσαμε χθες για τις σημαντικές δυσλειτουργίες που παρατηρούνται στον τομέα της επίδοσης των αντικειμένων που ταχυδρομούνται. Πριν από λίγα χρόνια όταν ακόμη δεν είχαν στη διάθεσή τους οι ταχυδρομικοί διανομείς τα μέσα τα οποία υπάρχουν σήμερα, μπορούσαν και επέδιδαν προσωπικά την αλληλογραφία, αλλά και τα άλλα ταχυδρομούμενα αντικείμενα στον τελευταίο κάτοικο του τελευταίου χωριού. Αυτό σημαίνει επίδοση και όχι εγκατάλειψη του αντικειμένου σε κάποιο καφενείο, με τη νέα πρακτική την οποία έχουν υιοθετήσει τα ΕΛΤΑ. Μπορεί η πρακτική αυτή τα τελευταία χρόνια να έχει συμβάλει στην αύξηση των κερδών των ΕΛΤΑ και στην ωραιοποίηση των αποτελεσμάτων, τα οποία παρουσιάζουν στους ισολογισμούς τους, αλλά ουσιαστικά μειώνει το έργο και την αποστολή την οποία έχουν να επιτελέσουν. Εκτιμούμε προς την κατεύθυνση του εκσυγχρονισμού της διοίκησης, της οργάνωσης, της λειτουργίας και της διαχείρισης των ταχυδρομικών υπηρεσιών θα πρέπει να επικεντρωθεί η προσπάθεια της διοίκησης των ΕΛΤΑ αλλά και της Κυβέρνησης. Είμαστε έτοιμοι να υποδεχθούμε θετικά τις όποιες πρωτοβουλίες θα υπάρξουν προς αυτήν την κατεύθυνση.
Επί των άρθρων τώρα, το άρθρο 5 αναφέρεται στη διαδικασία και στις προϋποθέσεις για τη χορήγηση των ειδικών αδειών. Εδώ υπάρχουν πολλά και σημαντικά κενά. Είναι λειψή η ρύθμιση που προβλέπει σαν απαιτούμενη εμπειρία για τη χορήγηση ειδικής άδειας μόνο το απολυτήριο του λυκείου. Το απολυτήριο λυκείου είναι έναν αποδεικτικό στοιχείο ότι κάποιος Έλληνας πολίτης παρακολούθησε ένα κύκλο μόρφωσης. Δεν είναι αποδεικτικό στοιχείο αποκτηθείσης εμπειρίας ιδιαίτερα σ? ένα αντικείμενο που απαιτεί εξειδίκευση για να προσφερθούν υπηρεσίες προς το καταναλωτικό κοινό. 
Επίσης, δεν καθορίζονται τα γεωγραφικά και πληθυσμιακά όρια μέσα στα οποία θα δραστηριοποιείται η ειδική άδεια.
Τέλος, δεν αναφέρετε το ύψος του τιμήματος που απαιτείται να καταβάλει κανείς προκειμένου να πάρει την άδεια, το κεφάλαιο της εταιρείας, καθώς επίσης και τις προθεσμίες για την ενεργοποίησή της, γιατί ενδεχόμενα θα συμβεί αυτό που έχει συμβεί και με άλλους κλάδους όπου κατά καιρούς χορηγούνται κάποιες άδειες οι οποίες μένουν στο ψυγείο και επανέρχονται στην επιφάνεια με την πρώτη ευκαιρία που θα παρουσιαστεί. 
Επίσης, λέτε -όπως πολύ σωστά σας επεσήμανε ο εισηγητής μας- ότι η άδεια είναι αμεταβίβαστη, ενώ πιο κάτω αναφέρετε τους όρους και τις προϋποθέσεις με τις οποίες μεταβιβάζεται, τη στιγμή δηλαδή που υποτίθεται ότι η άδεια είναι αμεταβίβαστη. Πρόκειται για μία μεγάλη αντίθεση. Πλην όμως θεωρούμε ότι είναι ελλιπείς οι όροι και οι προϋποθέσεις αυτής. 
Επίσης έχουμε σοβαρές αντιρρήσεις, όσον αφορά τις διατάξεις που αναφέρονται στα θέματα του προσωπικού των ΕΛΤΑ: Τις προσλήψεις από τις θυγατρικές εταιρείες, τις αποσπάσεις από τα ΕΛΤΑ στις θυγατρικές εταιρείες, τη διαδικασία πρόσληψης εποχικού προσωπικού χωρίς κριτήρια, το ύψος των αμοιβών για τις εκτός έδρας μετακινήσεις των στελεχών, καθώς και τη δυνατότητα του Υπουργού Μεταφορών και Επικοινωνιών να καθορίζει ποσοστό επί των εκάστοτε προσλήψεων στα ΕΛΤΑ ή τις θυγατρικές για τις οποίες θα απαιτείται σχετική εμπειρία των υποψηφίων, πολύ περισσότερο δε αφού η διάρκεια αυτής της εμπειρίας θα καθορίζεται από την ίδια την υπουργική απόφαση. 
Τέλος, θα ήθελα να πω ότι οι κυρώσεις -τριακόσια και πεντακόσια ευρώ πρόστιμο- οι οποίες προβλέπονται για την παραβίαση των διατάξεων και των προϋποθέσεων με τις οποίες χορηγείται η ειδική άδεια είναι αστείες. Δηλαδή θα μπορεί να παραβιάζει το απόρρητο της αλληλογραφίας ή ακόμη-ακόμη και τα προσωπικά δεδομένα και το πρόστιμο θα είναι τριακόσια ευρώ. Είναι πράγματι πολύ αστείο! 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Κυρία Πρόεδρε, αφαιρέστε μου το χρόνο από τη δευτερολογία μου. Θα ήθελα ακόμη ένα λεπτό. 
Τέλος, με τις διατάξεις που αναφέρονται στο κεφάλαιο Α΄ σε πολλές περιπτώσεις ενισχύεται ο ρόλος της ΕΕΤΤ, ενώ σε άλλες περιπτώσεις αφαιρούνται αρμοδιότητες, οι οποίες μεταβιβάζονται στον αρμόδιο Υπουργό, και μάλιστα σε αντίθεση, αν θέλετε, με τα όσα αναφέρει η οδηγία 2002/39/ΕΚ.
Το άρθρο 24 αποτελεί μοντέλο, πρότυπο, αν θέλετε, αυθαιρεσίας. Λέμε ότι μας απασχολεί πάρα πολύ το θέμα των αυθαιρέτων και ότι αναζητούμε τρόπους μείωσής τους και έρχεται ένας δημόσιος οργανισμός, δηλαδή το κράτος, και θεσμοθετεί διατάξεις με τις οποίες παραβιάζονται όλοι οι κανόνες δόμησης και όλα τα ανώτατα όρια που υπήρχαν μέχρι τώρα. 
Πέρα, όμως, από τις όποιες ενστάσεις αντισυνταγματικότητας αναπτύχθηκαν χθες από τον Κοινοβουλευτικό μας Εκπρόσωπο, υπάρχει και ένα θέμα ουσίας, κύριε Υπουργέ. Όταν για όμορο οικόπεδο της ίδιας έκτασης με οκτώμισι χιλιάδες τετραγωνικά μέτρα κτίσμα κατεβλήθησαν ένα δισεκατομμύριο εκατό εκατομμύρια δραχμές, δεν μπορούμε να πούμε ότι κάτι δεν στέκει καλά, όταν λέμε ότι αγοράσαμε ένα οικόπεδο με μία παράγκα, το οποίο έχει και νομικά κωλύματα, στη διπλάσια και πλέον τιμή, στην τιμή των δύο δισεκατομμυρίων εφτακοσίων εκατομμυρίων δραχμών. 
Και όπως γνωρίζετε, κύριε Υπουργέ, υπάρχει και εκκρεμότητα με την Ευρωπαϊκή Ένωση, η οποία χρηματοδοτεί την κατασκευή του Αυτοματοποιημένου Κέντρου Διαλογής, όπως σας είπαμε με πρόσφατη ερώτησή μας, γιατί ενδεχόμενα θα αναζητηθούν τα χρήματα της χρηματοδότησης της Ευρωπαϊκής Ένωσης εάν προχωρήσετε στην κατασκευή αυτού του Αυτοματοποιημένου Κέντρου Διαλογής με τους όρους και τις προϋποθέσεις που ορίζετε εδώ. 
Δείτε τη διάταξη, κύριε Υπουργέ, και ελάτε να συζητήσουμε. 
Ευχαριστώ πολύ, κυρία Πρόεδρε. 
ΠΡΟΕΔΡΕΥΟΥΣΑ (?ννα Μπενάκη-Ψαρούδα): Ο κ. Μπούρας έχει το λόγο.
ΑΘΑΝΑΣΙΟΣ ΜΠΟΥΡΑΣ: Κυρία Πρόεδρε, όσον αφορά τα άρθρα του κεφαλαίου Α΄, τα οποία συζητούνται, δεν θα κάνω καμία ιδιαίτερη αναφορά, γιατί αναπτύχθηκαν λεπτομερώς και τοποθετήθηκε σε αυτά αναλυτικά ο εισηγητής της Νέας Δημοκρατίας, ο συνάδελφος κ. Κιλτίδης κι έγιναν και ουσιαστικές παρατηρήσεις από τον προλαλήσαντα συνάδελφό μου κ. Αγγελόπουλο. Θα σταθώ όμως στα όσα είπε ο κ. Αγγελόπουλος στο άρθρο 24, που αφορά στην Κοινότητα Κρυονερίου, επειδή πολιτεύομαι στην περιοχή που ανήκει αυτή η Κοινότητα. 
Πρέπει να πω ότι δεν είναι η πρώτη φορά που η Βουλή αναλαμβάνει και το ρόλο πολεοδομικών γραφείων, το βλέπουμε τακτικά να έρχεται αυτό και δεν ξέρω αν πρέπει να καταργούνται και οι δημόσιες υπηρεσίες που είναι εντεταλμένες για να επιλύουν τέτοια θέματα. 
Πρέπει όμως να τονίσω πρώτον, για να γνωρίζει το Τμήμα, ότι η συγκεκριμένη έκταση είναι εκτός βιομηχανικής περιοχής. Η περιοχή Κρυονερίου, όπως γνωρίζετε, έχει θεσμοθετημένο βιομηχανικό χώρο και θα μπορούσε κάλλιστα να αναζητηθεί λύση εντός του βιομηχανικού χώρου. Είναι στις εκτός σχεδίου περιοχές και παρουσιάζεται με το προτεινόμενο άρθρο υπέρβαση κάθε ορίου συντελεστών, όπως παραδείγματος χάρη ορίζεται συντελεστής δόμησης ο ανώτερος, ο οποίος υπάρχει στις βιομηχανικές περιοχές, δηλαδή 0,9. Αν είναι δυνατόν σε μια περιοχή η οποία, όπως γνωρίζετε, φιλοξενεί σημαντικές βιομηχανικές δραστηριότητες για τη χώρα μας! 
Επιπλέον, όμως, θα θυμίσω σε πάρα πολλούς από εσάς, ότι δέχεται για να ηλεκτροδοτείται η πρωτεύουσα συνολικά και την επιβάρυνση των πυλώνων της ΔΕΗ ?να μη το ξεχνάμε κι αυτό- κι ερχόμαστε διαρκώς να την επιβαρύνουμε όλο και περισσότερο, χωρίς, όπως θα πω παρακάτω, τουλάχιστον να αντισταθμίζουμε με άλλα μέτρα αυτές τις παρεμβάσεις. Το ποσοστό κάλυψης το ορίζετε ως 40%, όταν μάλιστα το μεγαλύτερο ποσοστό κάλυψης που επιτρέπεται είναι το 30%. Εδώ κάνετε σημαντική υπέρβαση και του ανωτάτου ορίου. Τις πλάγιες αποστάσεις τις ορίζετε στα δέκα μέτρα. Είναι πάρα πολύ μικρές. Αφού κάνετε όλα αυτά, δεν λαμβάνετε καμία μέριμνα για το υφιστάμενο ρέμα. Μάλιστα, πολύ παραπλανητικά, κύριε Υπουργέ, το λέτε αγωγό. Δεν είναι αγωγός -ρωτήστε κι εμάς- είναι ρέμα. Κι εκεί θα πρέπει να ξέρετε ότι, ενώ η πολιτεία θα έπρεπε να ρυθμίσει το θέμα που αποτελεί εμπόδιο για την ανάπτυξη της πρώτης κατοικίας ανθρώπων που εργάζονταν σ? αυτήν την περιοχή, τους περιορίζουν αυτά που ισχύουν για τον Κηφισό, στην αρχή του Κηφισού. Ό,τι ισχύει στην εκβολή του Κηφισού, δηλαδή τα εξήντα μέτρα, καθορίζονται για τον άλλο κόσμο και στο Κρυονέρι. Κι έρχεσθε εδώ και τον ονομάζετε αγωγό και δεν λαμβάνετε καμία μέριμνα. 
Επίσης, αυτό το κέντρο διαλογής θα αποτελέσει μια πολύ σημαντική δραστηριότητα, που θα διακινούνται πολλά οχήματα και θα επιβαρυνθεί σημαντικά ο κυκλοφοριακός φόρτος. Αυτό έγινε σε πολλές περιοχές, όπως στο Μενίδι με την κατασκευή των ολυμπιακών έργων, με συνέπεια όλοι οι δρόμοι που εξυπηρετούσαν τους πολίτες να είναι κατεστραμμένοι σήμερα εξαιτίας της επιβάρυνσης και του φόρτου. Και δεν δίνετε καμία λύση για τις οδούς Λεύκης και Κολοκοτρώνη και για τις παραπλήσιες οδούς που θα επιβαρυνθούν απ? όλη αυτήν τη λειτουργία αυτού του κέντρου, που είναι απαραίτητο για τη σύγχρονη λειτουργία των ταχυδρομείων.
Μ? αυτές τις παρατηρήσεις τελειώνω, κύριε Υπουργέ. Ήθελα τουλάχιστον να τις λάβετε υπόψη, να περιορίσετε αυτές τις διατάξεις που αναφέρεσθε σε όρους δόμησης κλπ., αλλά και να λάβετε τουλάχιστον μέτρα για την επιβάρυνση της περιοχής.
Να καταθέσω για τα Πρακτικά ένα σχετικό υπόμνημα.
Σας ευχαριστώ.
(Στο σημείο αυτό ο Βουλευτής κ. Αθανάσιος Μπούρας καταθέτει για τα Πρακτικά το σχετικό υπόμνημα, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής).
ΠΡΟΕΔΡΕΥΟΥΣΑ (΄Αννα Μπενάκη-Ψαρούδα): Εξαντλήθηκε ο κατάλογος των εγγεγραμμένων συναδέλφων.
Ο κύριος Υφυπουργός έχει το λόγο.
ΕΜΜΑΝΟΥΗΛ ΣΤΡΑΤΑΚΗΣ (Υφυπουργός Μεταφορών και Επικοινωνιών): Κυρία Πρόεδρε, αγαπητοί συνάδελφοι και συναδέλφισσες, θέλω να πω προκαταβολικά ότι η Κυβέρνηση ούτε δαιμονοποιεί ούτε μεγαλοποιεί το ευρωπαϊκό γίγνεσθαι. Αντίθετα εμείς, χωρίς να διακατεχόμαστε και η Κυβέρνηση και το ΠΑΣΟΚ συνολικά από κανένα δογματισμό, έχουμε την ευχέρεια και τη δυνατότητα να αξιοποιούμε κάθε προοδευτική άποψη και αντίληψη και βέβαια πάντα προς το καλό και το συμφέρον του ελληνικού λαού. Ο ευρωσκεπτικισμός από την άλλη πλευρά, που και εδώ μέσα ειπώθηκε σήμερα κατά κόρον, είναι πέρα και έξω από τις προοδευτικές δυνάμεις και προοδευτικές αντιλήψεις. Είναι ένα φαινόμενο που χαρακτηρίζει κυρίως συντηρητικές απόψεις και γι? αυτό δεν θα κάνω ιδιαίτερες αναφορές σ? αυτά τα ζητήματα. Εμείς ερχόμαστε σήμερα εδώ με βάση την οδηγία 39/2002 στα πλαίσια των αποφάσεων του Συμβουλίου Κορυφής της Λισαβόνας του 2000 να δημιουργήσουμε τους όρους και τις προϋποθέσεις που χρειάζονται, ώστε και την καθολική υπηρεσία να διασφαλίσουμε από τη μια πλευρά, αλλά να βάλουμε ακόμη περισσότερες βάσεις, όσες δηλαδή χρειάζονται προκειμένου να βελτιώσουμε την ποιότητα των παρεχομένων υπηρεσιών.
Είπα και χθες ότι μας ενδιαφέρει οι πολίτες μέρα με τη μέρα να γίνονται πιο απαιτητικοί. Και αυτές τις περισσότερες απαιτήσεις που έχουν να κάνουν με την ποιότητα της ζωής τους εμείς μπορούμε να τις δούμε και να ανταποκριθούμε με τον καλύτερο τρόπο. Αυτό στοχεύει το νομοσχέδιο. 
Θέλω να παρατηρήσω ότι πολλές από τις απόψεις που ακούγονται είναι σε αρκετές περιπτώσεις διαστρεβλωτικές των θέσεων που διατυπώνονται και θα αναφερθώ σε συγκεκριμένα παραδείγματα. Διότι για παράδειγμα όταν λέμε στο άρθρο 14 ότι θέλουμε για ορισμένες κατηγορίες προσωπικού να υπάρχει η δυνατότητα της εμπειρίας που μας χρειάζεται, θέλουμε να έχουμε αυτήν την ευχέρεια. Να μην έχουμε για όλο το προσωπικό την εμπειρία που πιθανόν να μη χρειάζεται ακριβώς για να υλοποιείται ο ν. 2190. Θέλουμε απλά να έχει ο Υπουργός την ευχέρεια σε κάθε περίπτωση να υποστηρίζει και να λέει ποιες είναι οι ειδικότητες που χρειάζονται εμπειρία και γι? αυτές τις ειδικότητες να υπάρχει η πρόβλεψη της εμπειρίας. Διότι αν πάμε στις γενικές αρχές και βάλουμε το θέμα της εμπειρίας πιθανόν αυτό να επεκταθεί σε περιπτώσεις που δεν μας χρειάζεται που είναι έμμεσα μια καταστρατήγηση αυτού του πνεύματος που θέλουμε να περάσουμε και με το ν. 2190 και με το αξιοκρατικό γενικότερα σύστημα που πρέπει να επιθυμούμε και προσπαθούμε να επιβάλουμε στο δημόσιο τομέα. Αυτό είναι αρκετά σημαντικό και νομίζω ότι θα πρέπει να γίνει κατανοητό χωρίς να παραγνωρίζουμε ότι η παρατήρηση που έγινε σε σχέση με το πρόσθετο προσόν του διορισμού εμείς δεν έχουμε καμία αντίρρηση και θέλω να καταγραφεί να ειπωθεί ως πρόσθετο προσόν πρόσληψης για να μην υπάρξει η παρεξήγηση που μπορεί να προκύπτει από τη λέξη «διορισμό» και τη λέξη «πρόσληψη». Δεν έχουμε καμία αντίρρηση να υπάρξει αυτή η διόρθωση. Αντικαθίσταται η διατύπωση «για πρόσθετο προσόν διορισμού» με τη διατύπωση «πρόσθετο προσόν πρόσληψης» στο άρθρο 14 παράγραφος 4.
ΠΡΟΕΔΡΕΥΟΥΣΑ (?ννα Μπενάκη-Ψαρούδα): Το επαναλαμβάνετε παρακαλώ, κύριε Υπουργέ;
ΕΜΜΑΝΟΥΗΛ ΣΤΡΑΤΑΚΗΣ (Υφυπουργός Μεταφορών και Επικοινωνιών): Στο άρθρο 14 παράγραφος 4 η διατύπωση «για πρόσθετο προσόν διορισμού» αντικαθίσταται με τη διατύπωση «πρόσθετο προσόν πρόσληψης», ώστε να μην υπάρχει αυτή η παρεξήγηση.
Ερχόμαστε σε άλλα θέματα που έχουν να κάνουν με αυτά που ειπώθηκαν κυρίως σε σχέση με τα πρακτορεία και το αγροτικό δίκτυο. Ασφαλώς η οδηγία 39/2002 προβλέπει να υπάρχει ένα αγροτικό δίκτυο που θα είναι η βάση που θα μπορούν μέσα από αυτό το δίκτυο να περάσουν νέες τεχνολογίες θα είναι αν θέλετε κάτι που θα μπορεί να ανταποκριθεί στις σύγχρονες ανάγκες.
Αλλά καταλαβαίνουμε όλοι μας ότι ένα αγροτικό δίκτυο, που έχει έναν αγροτικό διανομέα και μόνο ?γιατί δεν έχει τις προϋποθέσεις και τις δυνατότητες ή δεν υπάρχει το αντικείμενο να απασχοληθούν περισσότεροι άνθρωποι- δεν μπορεί να ανταποκριθεί σε αυτές τις ανάγκες.
Εμείς, λοιπόν, προσπαθούμε να κρατήσουμε τα ταχυδρομικά γραφεία σε εκείνες τις περιοχές, που σε επίπεδο ελληνικής περιφέρειας υπερβαίνουν τις εξακόσιες-εξακόσιες πενήντα θέσεις. Προσπαθούμε να κρατήσουμε ένα αγροτικό δίκτυο αυτής της μορφής και αυτών των δυνατοτήτων που θα μπορεί να υλοποιήσει την οδηγία 2002/39. Να περάσουν μέσα από αυτό οι νέες τεχνολογίες και να αξιοποιηθούν οι νέες δυνατότητες.
Διότι, αν έχουμε ένα ταχυδρομικό γραφείο με έναν υπάλληλο που θα είναι υποχρεωμένος να κάνει και τη διανομή, ο πολίτης θα τον βλέπει ουσιαστικά στο γραφείο του δύο-τρεις ώρες το πολύ. Τις υπόλοιπες ώρες θα είναι εκτός, άρα το γραφείο θα είναι κλειστό. Εμείς θέλουμε να διατηρήσουμε γραφεία, στα οποία υπάρχει ανάγκη διατήρησης περισσότερων υπαλλήλων, να παρέχονται όλες οι δυνατές υπηρεσίες μέσα από αυτά τα γραφεία και ταυτόχρονα βέβαια να έχουν έναν επιτελικό ρόλο στην επιτήρηση ?ή οτιδήποτε άλλο χρειάζεται- των πρακτορείων και των άλλων δικτύων που θα διαμορφώσουμε για την καλύτερη εξυπηρέτηση, που είναι ο κεντρικός μας στόχος.
Κεντρικός στόχος και του νομοσχεδίου και της Κυβέρνησης είναι να υπάρχει η καλύτερη κατά το δυνατόν εξυπηρέτηση του πολίτη σε κάθε γωνιά της ελληνικής γης. Και αυτό θα πρέπει να γίνει κατανοητό. Έχει δε σχέση και με αυτό που λέμε για τη συνεργασία με τα ΚΕΠ, για την οποία γίνεται τόση συζήτηση. Εμείς θέλουμε, όπου δεν υπάρχει ΚΕΠ, να υπάρχει μια συνεργασία με τα αντίστοιχα ΚΕΠ της περιφέρειας ή αντίστοιχων δήμων, ώστε η πληροφόρηση που χρειάζεται ο πολίτης της απομεμακρυσμένης περιοχής να φτάνει και σε αυτόν, χωρίς να χρειάζεται να πάει στην πρωτεύουσα του νομού για να πάρει την όποια πληροφορία.
Βέβαια αυτό θα το κάνουμε όχι μόνο με το να έχουμε κάποιους υπαλλήλους που θα ασχολούνται με αυτό, αλλά γιατί θα μπορούμε μέσα από αυτά τα γραφεία της συνεχούς λειτουργίας να αξιοποιήσουμε τις νέες τεχνολογίες, που δεν μπορεί ίσως ο κάθε πολίτης μιας απομεμακρυσμένης περιοχής να έχει στο σπίτι του, για να παίρνει την πληροφορία που θέλει.
Και βέβαια, πρέπει να πω ότι η συζήτηση που γίνεται για τα πρακτορεία είναι κενή περιεχομένου. Και είναι κενή περιεχομένου, διότι εμείς πρακτορεία αυτής της μορφής κάνουμε στην ελληνική περιφέρεια. Τα Α΄ και Β΄ τάξης είναι ως επί το πλείστον σε αστικές περιοχές, που έχουν τη δυνατότητα να πουλήσουν κάποια γραμματόσημα, να εισπράξουν κάποιους λογαριασμούς. Και υπάρχει αντικείμενο, διότι οι επιχειρήσεις, μέσα στις οποίες είναι τα πρακτορεία αυτά, είναι πολύ περισσότερες ώρες ανοιχτές.
Και βέβαια τα πρακτορεία Γ΄ τάξης, που είναι στην ελληνική περιφέρεια, είναι αυτά που θέλουμε να πυκνώσουμε. Πέραν, δηλαδή, των γραφείων, θέλουμε να δημιουργήσουμε πρακτορεία σε οικισμούς που έχουν μια δυναμική και εκτιμούμε ότι μέσα από τα πρακτορεία σε αυτές τις περιοχές, θα παρέχουμε καλύτερη εξυπηρέτηση περισσότερες ώρες και το σύνολο, ει δυνατόν, των προϊόντων που παρέχουμε μέσα από τα ταχυδρομικά γραφεία μαζί με τους διανομείς.
Σε αυτά τα πρακτορεία πρέπει να πω ότι προβλέπεται χωριστός χώρος, πέρα από το χώρο που έχει η επιχείρηση, στην οποία είναι το πρακτορείο, και σε αυτό το χωριστό χώρο υπάρχει η αλληλογραφία ή οτιδήποτε άλλο έχει σχέση με τις ταχυδρομικές υπηρεσίες. Έτσι, μπορούμε να πούμε ότι θα ξεφύγουμε από το φαινόμενο που είχαμε συνηθίσει να βλέπουμε κατά κόρον, να πηγαίνουμε δηλαδή στο οποιοδήποτε καφενείο του οποιουδήποτε χωριού και να βλέπουμε την αλληλογραφία. Αυτό θα λειτουργήσει βέβαια σε συνδυασμό με το τεράστιο πρόγραμμα των γραμματοθυρίδων, που θέλουμε να λειτουργήσει έτσι, ώστε σε κάθε γωνιά της ελληνικής γης να υπάρχει γραμματοθυρίδα και ο καθένας να έχει τη δική του γραμματοθυρίδα, που θα διασφαλίζει έτσι και το απόρρητο της αλληλογραφίας.
Όσον αφορά τα θέματα που τέθηκαν σε σχέση με την ειδική άδεια και τη μεταβίβασή της, θέλω να πω ότι ασφαλώς δεν είναι μεταβιβάσιμη η ειδική άδεια και αυτό καταγράφεται σαφώς.
Είναι όμως προσωπική και μπορεί σε κάποιον που έχει αυτήν την ειδική άδεια να συμβεί μια αρρώστια, να του προκύψει κάτι. Να μην μπορεί να την μεταβιβάσει στο παιδί του, να μην μπορεί να τη μεταβιβάσει σε κάποιον άλλο, εφόσον έχει ήδη δημιουργήσει ένα δίκτυο που θα μπορεί να παρέχει αυτήν την καθολική υπηρεσία που προβλέπει ο νόμος και η οδηγία; Νομίζω ότι αυτό, εάν δεν το προβλέπαμε, έπρεπε να επιμείνετε να το προβλέψουμε, διότι κανείς δεν μπορεί να παίζει με τη ζωή. Η ζωή επιφυλάσσει εκπλήξεις στον καθένα από εμάς, και γι? αυτό θα πρέπει να είμαστε προνοητικοί όταν νομοθετούμε για το πώς θα καλύψουμε αυτές τις ανεπιθύμητες μεν, αλλά περιπτώσεις που, ενδεχομένως, συμβαίνουν. Αυτή είναι η λογική του άρθρου και αυτήν την κατάσταση θέλει να εξυπηρετήσει. Και βέβαια, σε κάθε περίπτωση πάντα με την άδεια της ΕΕΤΤ και σύμφωνα με όλες τις προβλεπόμενες διαδικασίες, όπως ακριβώς καταγράφονται στο συγκεκριμένο άρθρο.
Προβλέπουμε με τον κανονισμό ?και αυτό πρέπει να το επισημάνω και γι? αυτό ακριβώς λέμε και για κανονισμό που θα πρέπει να τον συντάξουμε με τη συνεργασία της ΕΕΤΤ- ποιες είναι οι διαδικασίες που θα μπορούμε να ελέγξουμε αυτά τα φαινόμενα, τα οποία παρατηρήσαμε ότι δεν μπορούσαν να ελεγχθούν με την υφιστάμενη νομοθεσία ή με τους υφιστάμενους κανονισμούς, ώστε σε πολλές περιπτώσεις να παρατηρείται το φαινόμενο η καθολική υπηρεσία να εκτελείται, ενδεχομένως, και από άλλους φορείς που δεν είχαν τη σχετική άδεια, με τις παρατυπίες που αναφέρθηκαν εδώ και που δεν τις παραγνωρίζει κανείς. Θέλουμε λοιπόν, αξιοποιώντας τον όποιο μηχανισμό έχει διαμορφωθεί μέχρι στιγμής, να δούμε -σε συνεργασία πάντα με την ΕΕΤΤ, όπως το προβλέπει κι ο νόμος- πώς θα κάνουμε πράγματι ένα σωστό κανονισμό που θα μπορούν αυτά να τηρηθούν και να δούμε αν πράγματι παραβιάζεται η καθολική υπηρεσία και αν παραβιάζεται επί της ουσίας και όχι στο τυπικό μέρος. Αυτό όμως δεν μπορεί να γίνει μέσα σε ένα νομοσχέδιο και το αντιλαμβάνεστε όλοι, διότι συμπεριλαμβάνει λεπτομέρειες, ζητήματα που πρέπει να συζητηθούν κατά κόρον, να ληφθούν υπ? όψιν, ενδεχομένως, οι δυνατότητες που έχει αυτήν τη στιγμή η ΕΕΤΤ ως μια ανεξάρτητη αρχή και όλα αυτά να συνυπολογιστούν προκειμένου να γίνει ένας κανονισμός που να έχει να κάνει με την ουσία του πράγματος, να μπορεί δηλαδή να ανταποκριθεί στις απαιτήσεις αυτού που εμείς εδώ θέλουμε μέσα από τη φιλοσοφία του νομοσχεδίου να περάσουμε στην κοινωνία. Αυτό προσπαθούμε να κάνουμε κι αυτό επιδιώκουμε να πετύχουμε μέσα από τον κανονισμό.
Πρέπει να πω σε σχέση με τον κοινωνικό πόρο, όπως λέγεται, ή με τα έσοδα που πρέπει να προκύπτουν, ότι υπάρχουν έσοδα αρκετά και θα είναι περισσότερα όταν αυτοί οι κανονισμοί λειτουργήσουν, όταν θα μπορούν να επιβληθούν τα πρόστιμα σε κάθε περίπτωση παραβίασης των όρων που προβλέπονται από τις ειδικές άδειες. Νομίζω ότι αυτό θα είναι το στοιχείο που θα μας δώσει τη δυνατότητα να έχουμε περισσότερα έσοδα, από τα οποία θα μπορούμε να καλύψουμε τις όποιες ανάγκες θα υπάρχουν για την εκτέλεση της καθολικής υπηρεσίας σε απομακρυσμένες περιοχές, που μπορεί να δημιουργεί επιπλέον κόστος που δεν θα καλύπτεται. Γιατί ασφαλώς εκεί δεν πρόκειται να υπάρξει ποτέ ο ανταγωνισμός με την έννοια που θέλουμε να τον λειτουργήσουμε στα μεγάλα αστικά κέντρα, εκεί όπου υπάρχει ενδιαφέρον και προσφορά των συγκεκριμένων υπηρεσιών.
Αυτό, λοιπόν, είναι το σκεπτικό μας. Εμείς έτσι θέλουμε να λειτουργήσει το πράγμα και γι? αυτό ακριβώς βάζουμε αυτήν τη διαδικασία που βάζουμε εδώ και γι? αυτό λέμε αυτά που λέμε στο νομοσχέδιο. 
Θέλω να πω επίσης κάτι άλλο που έχει να κάνει με το άρθρο 24, γιατί εδώ γίνεται μια προσπάθεια που είναι αντιφατική. Από τη μια μεριά όλοι μας λέτε: «γιατί να μην ενισχύσουμε ακόμη τα ΕΛΤΑ, ως ένα δημόσιο φορέα που πρέπει να κάνει την καθολική υπηρεσία, να δώσουμε κίνητρα κλπ» και από την άλλη μεριά στο άρθρο 24, όπου προσπαθούμε να δώσουμε αυτό που έχουμε δώσει σε όλους τους άλλους φορείς του δημοσίου είτε είναι η ΕΥΔΑΠ είτε είναι ο ΟΤΕ είτε η ΔΕΗ, έρχεστε και μας κατηγορείτε γι? αυτό. Δεν κάνουμε τίποτα περισσότερο από αυτό που γίνεται για όλες τις άλλες δημόσιες επιχειρήσεις, προκειμένου να τους δώσουμε τη δυνατότητα να αποκτήσουν εκείνες τις εγκαταστάσεις που είναι αναγκαίες, ώστε να μπορούν να κάνουν τη δουλειά τους με τον καλύτερο τρόπο. 
Τι κάνουμε; Αυτό το συγκεκριμένο οικόπεδο είναι μέσα σε βιομηχανική περιοχή, παρά τα όσα λέγονται από τον κ. Μπούρα. Είναι εντός της βιομηχανικής περιοχής και αγοράσθηκε με διαφανείς διαδικασίες, ενώ δεν προβλέπεται από το σχετικό νόμο αυτή η διαδικασία και θα μπορούσε να γίνει με απευθείας διαπραγμάτευση. Αγοράσθηκε, λοιπόν, με αυτές τις διαδικασίες το 1999, τηρήθηκε ό,τι προβλέπεται προκειμένου να είναι εντελώς διαφανής η διαδικασία. Βέβαια είναι ένα οικόπεδο που σήμερα η αξία του ξεπερνά τα τέσσερα δισεκατομμύρια δραχμές ?μέσα σε μία τετραετία- από το ποσό των 2,6 που πάρθηκε τότε. Εμείς, λοιπόν, ερχόμαστε σήμερα να προσαρμόσουμε τους όρους δόμησης, μ? αυτήν τη διάταξη, στους όρους δόμησης που προβλέπονται για τις άλλες δημόσιες επιχειρήσεις, χωρίς να αυξάνουμε. Αυξάνουμε το 30 στο 40% -το 0,9 το αφήνουμε όπως έχει- και αυξάνουμε λίγο το ύψος γιατί έτσι επιβάλλεται να γίνει στις εγκαταστάσεις που απαιτούνται να γίνουν, σε σχέση με αυτό που θέλουμε να εξυπηρετήσουμε μέσα από το Αυτοματοποιημένο Κέντρο Διαλογής που θα κάνουμε στη συγκεκριμένη περιοχή.
Αυτά είναι τα δεδομένα που έχουν σχέση με το συγκεκριμένο οικόπεδο και τους όρους που θέλουμε να διαμορφώσουμε. Ρέμα δεν υπάρχει. Όμως εμείς θέλουμε να υπάρξει η δυνατότητα ενός αγωγού, όπως ακριβώς προβλέπεται για όλα τα άλλα οικόπεδα της βιομηχανικής περιοχής, ώστε ο αγωγός αυτός να συνδέεται με τον αγωγό της εθνικής οδού, ακριβώς για να μην πηγαίνουν τα νερά στην εθνική οδό. Νομίζω ότι αυτό δεν πρέπει απλώς να γίνει αλλά και να επιβληθεί, γιατί έτσι τηρείται μια σωστή διαδικασία που έχει να κάνει με τη διαχείριση του περιβάλλοντος.
Βέβαια για όλες αυτές τις εγκαταστάσεις, κτήρια κλπ. έχουν τηρηθεί όλοι οι προβλεπόμενοι όροι, υπάρχουν οι σχετικές άδειες και για ό,τι άλλο γίνει και μετά απ? αυτήν τη ρύθμιση προβλέπουμε να γίνει με έγκριση του ΥΠΕΧΩΔΕ που είναι το αρμόδιο Υπουργείο για την τήρηση αυτών των διατάξεων.
Όσον αφορά τα πρόστιμα, θέλω να πω ακόμα μια κουβέντα. Σημασία δεν έχει από πού θα ξεκινά ένα πρόστιμο, εάν είναι από τα τριακόσια ή από τα χίλια ευρώ, όπως είχε συζήτηση και στην επιτροπή. Σημασία έχει εάν έχουμε βρει εκείνες τις διαδικασίες που μας χρειάζονται και να μπορούμε σε κάθε περίπτωση να επιβάλλουμε αυτά τα πρόστιμα. Όταν δίνεις σε κάποιον τη δυνατότητα να σου επιβάλλει πρόστιμο από μηδέν μέχρι δεκαπέντε χιλιάδες, έχει σημασία να έχεις καταγράψει τους όρους και τις προϋποθέσεις, από τις οποίες θα μπορείς να επιβάλλεις τα πρόστιμα και ταυτόχρονα να έχεις τους μηχανισμούς που θα βρουν τις παραβάσεις για να επιβληθούν τα πρόστιμα. Αυτό θέλουμε να κάνουμε. 
Για εμάς δεν έχει πολύ μεγάλη σημασία και αξία εάν ξεκινάς από το χίλια ή από το χίλια πεντακόσια, εφόσον έχεις απεριόριστη δυνατότητα σε κάθε περίπτωση ?μέχρι τουλάχιστον του ποσού που προβλέπεται από το άρθρο- αλλά έχει σημασία να έχεις το μηχανισμό εκείνο που μπορεί να εντοπίσει τις παραβάσεις και να επιβάλει τα πρόστιμα που θα προσδιοριστούν και από τις καταστάσεις, όπως διαμορφώνονται.
ΠΑΝΑΓΙΩΤΗΣ ΛΑΦΑΖΑΝΗΣ: Για τις ρουσφετολογικές προσλήψεις να μας πείτε.
ΕΜΜΑΝΟΥΗΛ ΣΤΡΑΤΑΚΗΣ (Υφυπουργός Μεταφορών και Επικοινωνιών): Αναφέρθηκα σε αυτό, κύριε Λαφαζάνη, αλλά δεν με καταλάβατε. Μιλήσατε για ρουσφετολογικές προσλήψεις σε σχέση με το άρθρο 14, αναφερόμενος, δηλαδή, στο άρθρο εκείνο που δίνει τη δυνατότητα στον Υπουργό να προσδιορίσει για ποιες κατηγορίες προσωπικού πρέπει να υπάρχει εμπειρία. Αυτό λέει το άρθρο 14 και θέλω να σας παρακαλέσω να το ξαναδιαβάσετε. 
Επαναλαμβάνω ότι το εν λόγω άρθρο δεν λέει ότι ο Υπουργός θα διορίζει. Ο Υπουργός έχει τη δυνατότητα να πει για ποιες κατηγορίες προσωπικού ?και αυτό προβλέπεται- πρέπει να υπάρχει εμπειρία. Αυτό λέει το άρθρο που εσείς επικαλείστε! Δεν λέει ότι θα διορίζει ο Υπουργός!
ΠΑΝΑΓΙΩΤΗΣ ΛΑΦΑΖΑΝΗΣ: Διαβάστε το άρθρο, κύριε Υφυπουργέ!
ΕΜΜΑΝΟΥΗΛ ΣΤΡΑΤΑΚΗΣ (Υφυπουργός Μεταφορών και Επικοινωνιών): Εγώ; Εσείς να το διαβάσετε!
ΠΑΝΑΓΙΩΤΗΣ ΛΑΦΑΖΑΝΗΣ: Λέει ότι καθορίζεται ποσοστό επί των εκάστοτε προσλήψεων στα ΕΛΤΑ ή σε θυγατρικές του εταιρείες?
ΠΡΟΕΔΡΕΥΟΥΣΑ (?ννα Μπενάκη-Ψαρούδα): Παρακαλώ πολύ, κύριε Λαφαζάνη.
ΕΜΜΑΝΟΥΗΛ ΣΤΡΑΤΑΚΗΣ (Υφυπουργός Μεταφορών και Επικοινωνιών): Λέει ότι απαιτείται εμπειρία, όχι ότι ο Υπουργός θα κάνει τις προσλήψεις! Το άρθρο είναι σαφές, κύριε Λαφαζάνη!
ΠΡΟΕΔΡΕΥΟΥΣΑ (?ννα Μπενάκη-Ψαρούδα): Μισό λεπτό, κύριε Υπουργέ. Δέχεστε διακοπή από τον κ. Λαφαζάνη;
ΕΜΜΑΝΟΥΗΛ ΣΤΡΑΤΑΚΗΣ (Υφυπουργός Μεταφορών και Επικοινωνιών): Έγινε η διακοπή, κυρία Πρόεδρε. Θέλω να ξεκαθαρίσω όμως κάποια πράγματα.
ΠΡΟΕΔΡΕΥΟΥΣΑ (?ννα Μπενάκη-Ψαρούδα): Προχωρήστε τότε.
ΕΜΜΑΝΟΥΗΛ ΣΤΡΑΤΑΚΗΣ (Υφυπουργός Μεταφορών και Επικοινωνιών): Θέλω να ξεκαθαρίσω ότι το άρθρο προβλέπει ?εξάλλου αυτό το καταγράφουμε εδώ μ? αυτή μας τη δήλωση- ο Υπουργός έχει την ευχέρεια και τη δυνατότητα μ? αυτήν τη διατύπωση να προσδιορίζει για ποιες κατηγορίες προσωπικού απαιτείται εμπειρία?
ΠΑΝΑΓΙΩΤΗΣ ΛΑΦΑΖΑΝΗΣ: Αυτό είναι συνταγματικό;
ΕΜΜΑΝΟΥΗΛ ΣΤΡΑΤΑΚΗΣ (Υφυπουργός Μεταφορών και Επικοινωνιών): ?ώστε ?εφόσον θέλουμε την εμπειρία για κάποιες συγκεκριμένες κατηγορίες προσωπικού- αυτό να καλύπτει όλο το προσωπικό που πιθανό να μη μας χρειάζεται και αυτό θα λειτουργεί σε βάρος του ν. 2190.

ΚΩΝΣΤΑΝΤΙΝΟΣ ΚΙΛΤΙΔΗΣ: Πιστεύω ότι αυτό είναι πλεονασμός.
ΕΜΜΑΝΟΥΗΛ ΣΤΡΑΤΑΚΗΣ (Υφυπουργός Μεταφορών και Επικοινωνιών): Ενδεχομένως. Αλλά ας υπάρχει ακόμα και ως πλεονασμός, διότι ακόμα και εδώ υπάρχουν παρεξηγήσεις, πολύ δε περισσότερο φανταστείτε αλλού τι παρεξηγήσεις μπορεί να δημιουργούνται.
Ευχαριστώ πολύ.
ΠΡΟΕΔΡΕΥΟΥΣΑ (?ννα Μπενάκη-Ψαρούδα): Το λόγο έχει ο Κοινοβουλευτικός Εκπρόσωπος της Νέας Δημοκρατίας, κ. Παυλόπουλος.
ΠΡΟΚΟΠΗΣ ΠΑΥΛΟΠΟΥΛΟΣ: Πόσο χρόνο έχω, κυρία Πρόεδρε;
ΠΡΟΕΔΡΕΥΟΥΣΑ (?ννα Μπενάκη-Ψαρούδα): Δεκαπέντε λεπτά.
ΘΕΟΔΩΡΟΣ ΚΑΤΣΑΝΕΒΑΣ: Πολλά είναι τα δεκαπέντε λεπτά. Τι να τον κάνετε τόσο χρόνο;
ΠΡΟΚΟΠΗΣ ΠΑΥΛΟΠΟΥΛΟΣ: Έχουμε πολλά να πούμε, άσχετα εάν δεν θα τα ακούσει ο κύριος Υπουργός.
ΚΥΡΙΑΚΟΣ ΣΠΥΡΙΟΥΝΗΣ: Σας βλέπω λίγο καταπεπτωκότα, κύριε καθηγητά.
ΠΡΟΚΟΠΗΣ ΠΑΥΛΟΠΟΥΛΟΣ: Στρατηγέ μου, μάλλον δεν ξυπνήσατε καλά το πρωί ή τα γυαλιά σας δεν είναι στη θέση τους.
ΚΥΡΙΑΚΟΣ ΣΠΥΡΙΟΥΝΗΣ: Το λέω γιατί δεν ήλθατε να με χαιρετίσετε, ενώ είστε γνωστός για την ευγένειά σας!
ΠΡΟΚΟΠΗΣ ΠΑΥΛΟΠΟΥΛΟΣ: Α, με αυτήν την έννοια! Δεν πρόλαβα να σας δω! Είμαι τόσο απορροφημένος από αυτά που λέει ο κύριος Υπουργός, τα οποία είναι εκτός τόπου και χρόνου, ώστε ?σας διαβεβαιώ- ξέχασα ακόμα και τη γαλατική ευγένεια που θα έπρεπε να με διακρίνει απέναντί σας. 
ΚΥΡΙΑΚΟΣ ΣΠΥΡΙΟΥΝΗΣ: Ευχαριστώ, κύριε καθηγητά.
ΠΡΟΚΟΠΗΣ ΠΑΥΛΟΠΟΥΛΟΣ: Ευχαριστώ και εγώ.
Συζητάμε την πρώτη ενότητα του σχεδίου νόμου, η οποία, κύριοι συνάδελφοι, είναι χαρακτηριστική της νοοτροπίας των Κυβερνήσεων Σημίτη, σε ό,τι αφορά τα ζητήματα των ιδιωτικοποιήσεων γενικότερα και της απελευθέρωσης της αγοράς.
Να ξεκαθαρίσουμε ένα πράγμα. Οι ταχυδρομικές υπηρεσίες είναι ?εν πάση περιπτώσει- δημόσια υπηρεσία είτε ανήκουν στο δημόσιο είτε παραχωρούνται, οπότε σ? αυτήν την περίπτωση μιλούμε για παραχώρηση δημόσιας υπηρεσίας. Το ότι τα ταχυδρομεία είναι δημόσια υπηρεσία προκύπτει από το ίδιο το Σύνταγμα -αφού, όπως είναι γνωστό, το σχετικό απόρρητο κατοχυρώνεται για τη συγκεκριμένη δημόσια υπηρεσία- αλλά ακόμα και από τις οδηγίες της Ευρωπαϊκής Ένωσης, οι οποίες αφήνουν τεράστια περιθώρια στα κράτη-μέλη για τη ρύθμιση του ανταγωνισμού, δεδομένου ότι δεν υπάρχει ούτε μια χώρα στην Ευρώπη που να μην θεωρεί ότι το ταχυδρομείο ?η ταχυδρομική υπηρεσία γενικότερα- είναι δημόσια υπηρεσία.
Λέμε, λοιπόν, προς την Κυβέρνηση, που δεν φαίνεται να το καταλαβαίνει: Και όταν ακόμα μιλάμε για απελευθέρωση της αγοράς σε ό,τι αφορά τις ταχυδρομικές υπηρεσίες, μιλάμε για δημόσια υπηρεσία που μπορεί να είναι είτε στα χέρια του δημοσίου ή μπορεί να είναι κατά παραχώρηση. Αλλά πάντως ισχύουν στην περίπτωση αυτή οι κανόνες της δημόσιας υπηρεσίας. Η Κυβέρνηση και οι Υπουργοί της δεν γνωρίζουν ούτε από άνοιγμα των αγορών ούτε από απελευθέρωση. Με ταλαντώσεις εκκρεμούς πηγαίνουν από τον απόλυτο κρατισμό, που ζήσαμε στη δεκαετία του ?80, στο άλλο άκρο. Και ερμηνεύουν τις σχετικές οδηγίες σαν να υποχρεώνουν το Ελληνικό Κράτος ν? απελευθερώσει πλήρως τις ταχυδρομικές υπηρεσίες, να μην υπάρχει κανενός είδους φραγμός, να είναι εντελώς ελεύθερος ο ανταγωνισμός. Λάθος μεγάλο. Εγώ δε θεωρώ ότι είναι μόνον άγνοια. Κρύβονται και άλλα πίσω. Γιατί πρέπει να ξέρει η Κυβέρνηση ότι -και όταν παραχωρεί- μία δημόσια υπηρεσία αυτού του είδους σε ιδιώτη, τις βασικές λειτουργίες κατά το Σύνταγμα ?και αυτές είναι λειτουργίες της νομιμότητας, της συνέχειας και της διαρκούς προσαρμογής- τρεις βασικές αρχές, που σε όλες τις νομολογίες όλων των δικαστηρίων γενικότερα ισχύουν, πρέπει να τις διασφαλίζει, εν πάση περιπτώσει, το δημόσιο. Τελούν υπό την εποπτεία του δημοσίου. Δεν είναι ανεξέλεγκτα αυτά τα πράγματα. 
Γι? αυτό το ξαναλέω, κύριε Υπουργέ: Πήρατε μεγάλες δόσεις φιλελευθερισμού, γιατί δεν ξέρατε τι σημαίνει φιλελευθερισμός. Περάσατε από το ένα άκρο στο άλλο και φέρατε ένα νομοσχέδιο το οποίο αφήνει σχεδόν ασύδοτα τα πράγματα. Και θα εξηγήσουμε γιατί, με συγκεκριμένες ρυθμίσεις. 
Πρώτα-πρώτα στα θέματα των αδειών: Πού ακούστηκε εκεί που παραχωρούνται οι άδειες στους ιδιώτες, φυσικά ή νομικά πρόσωπα, να μην υπάρχει ούτε ένα κριτήριο σε ότι αφορά τα εχέγγυα που οι άνθρωποι αυτοί πρέπει να παρέχουν για το αν θα μπορούν να φέρουν σε πέρας μία τέτοια υπηρεσία. Και μη μου πείτε ότι επειδή το ποινικό τους μητρώο πρέπει να είναι λευκό, ενδεχομένως αυτό αρκεί. Ταχυδρομική υπηρεσία είναι αυτή. Δημόσια υπηρεσία κατά παραχώρηση. Δεν θα έπρεπε να υπάρχουν ορισμένες εγγυήσεις σχετικά με το τι προσωπικό θα χρησιμοποιεί, ποια είναι η εμπειρία του προσωπικού αυτού; Έτσι όποιο προσωπικό θέλουμε; Αυτοί οι άνθρωποι οι οποίοι δεν έχουν ούτε καν τα εχέγγυα μιας οποιασδήποτε προϋπηρεσίας σ? αυτόν τον τομέα θα μπορούν να χειριστούν μία τόσο κρίσιμη δημόσια υπηρεσία, την οποία προστατεύει το ίδιο το Σύνταγμα με τη μορφή του απορρήτου; Δεν σκεφθήκατε, εν πάση περιπτώσει, ότι αυτοί που παίρνουν την άδεια, και οι ίδιοι και τα πρόσωπα που χρησιμοποιούν, πρέπει να έχουν συγκεκριμένες εγγυήσεις; Πρέπει να έχουν κάτι παραπάνω από το ότι απλώς και μόνο παίρνουν την άδεια και στη συνέχεια την άδεια αυτή τη διαχειρίζονται όπως θέλουν; 
Πάμε μετά στο θέμα της μεταβίβασης. Εκεί να δείτε τι θα πει αντίφαση. Κύριοι συνάδελφοι του ΠΑΣΟΚ, έχετε ξαναδεί διάταξη που να λέει αρχικά: Απαγορεύεται η μεταβίβαση ή η παραχώρηση της χρήσης της άδειας την οποία έχεις δώσει. Παράγραφος δεύτερη: Κατ? εξαίρεση, όμως, ύστερα από άδεια την οποία δίνει η Επιτροπή Ταχυδρομείων και Τηλεπικοινωνιών μπορεί να παραχωρείται! Γιατί δεν λέτε ότι με άδεια μπορεί να παραχωρείται. Τι θα πει κατ? εξαίρεση; Το κατ? εξαίρεση σημαίνει ότι μόνο εάν πληρούνται ορισμένες προϋποθέσεις και εγώ δεν έχω δει καμία προϋπόθεση, εκτός από τη γνώμη της Επιτροπής αυτής. Δηλαδή στην ουσία παραχωρείτε τις άδειες, όπως θέλετε, και τις μεταβιβάζουν, όπως θέλουν. Τζόγος θα γίνεται αυτού του είδους και θα με θυμηθείτε. Ιδίως με εταιρείες που είναι εισηγμένες στο χρηματιστήριο, θα δείτε τι παιγνίδι θα παίζεται μέσα από τέτοιες διαδικασίες. Πλήρης ασυδοσία και εδώ. Ούτε εδώ να μην υπάρχει ένα κριτήριο; Έστω και χρονικό ότι κάποιο χρονικό διάστημα πρέπει να τις κρατήσουν αυτές; Το συνηθίζετε δε αυτό το πράγμα. Και μη μου πείτε ότι πετάω από το ένα θέμα στο άλλο. Το κάνατε, κύριε Υπουργέ, -μπορεί να μην είναι το δικό σας Υπουργείο, είναι το Υπουργείο Ανάπτυξης- και με τις άδειες που δώσατε για την παραγωγή ενέργειας. Τις δώσατε, παίχθηκε το παιγνίδι στο Χρηματιστήριο και καμία από αυτές δεν λειτούργησε. Τις θυμάστε, κύριοι συνάδελφοι του ΠΑΣΟΚ, τις άδειες για την παραγωγή ενέργειας σε ιδιώτες; Δόθηκε καμία εγγύηση ότι αυτοί οι άνθρωποι θα τις τελειώσουν ποτέ; Ποιος από αυτούς τελείωσε έστω και μία και τι παιγνίδια παίχθηκαν στο Χρηματιστήριο για κάθε μία απ? αυτές; Το ίδιο και τώρα. Δίνετε τις άδειες χωρίς να ζητάτε καμία εγγύηση. Επιτρέπετε τη μεταβίβαση χωρίς κανέναν περιορισμό, εκτός από την γνώμη της επιτροπής που και αυτή θα παραχωρεί την άδεια. Αφού δεν βάζετε κανένα κριτήριο, τι να κάνει; Να λέει όχι; Εκτός αν είναι κανένας αποδεδειγμένα απατεώνας. 
Αυτά δείχνουν ότι δεν είχατε τίποτα στο κεφάλι σας όταν φέρνατε τη σχετική ρύθμιση εδώ στη Βουλή.
Ακόμα περισσότερο φαίνεται η υποκρισία σας εκεί που μιλάτε για τις προσλήψεις, στο άρθρο 14. 
Ας ξεκινήσουμε σε δύο επίπεδα. Σας άκουσα να λέτε «μα, ο Υπουργός θα καθορίσει, αν χρειαστεί, θέματα εμπειρίας?».
Είσθε ειλικρινής, κύριε Υπουργέ; Κάνετε μία κίνηση. Την έκανε τις προάλλες ο συνάδελφός σας, Υφυπουργός Εσωτερικών, εδώ, όταν του θέσαμε το ίδιο θέμα για τα ζητήματα της μερικής απασχόλησης. Γιατί δεν λέτε πολύ απλά ότι για τα ΕΛΤΑ και για τις θυγατρικές τους θα ισχύουν οι διατάξεις, τα κριτήρια δηλαδή τα οποία τίθενται γενικότερα, του ν. 2190/1994; Βάλτε τα κριτήρια του ν. 2190/1994 να τελειώνουμε. Γιατί δεν το λέτε ρητά; Ή δεσμευτείτε στη Βουλή με δήλωσή σας ότι για τις θυγατρικές και για τα ΕΛΤΑ. θα ισχύουν τα κριτήρια ?μιλώ για τα κριτήρια, μπορεί να μην είναι η ίδια διαδικασία, λόγω ιδιαιτεροτήτων- και ιδίως θέματα μοριοδότησης που ισχύουν για το ν. 2190/1994.
Γιατί δεν το λέτε; Ξέρετε γιατί δεν το λέτε; Γιατί ετοιμάζετε πάλι ρουσφετολογικές προσλήψεις από πόρτες και από παράθυρα και μάλιστα συγκεκριμένοι Υπουργοί για τις περιφέρειές τους. Γιατί φθάσατε στο ΠΑΣΟΚ αυτή την ώρα και στην Κυβέρνηση Σημίτη να έχει ο κάθε Υπουργός τα φέουδά του, για να εξασφαλίσει μέσα στον πανικό της αποτυχίας τουλάχιστον τη δική του εκλογή σε επίπεδο βουλευτικής έδρας.
Αλλιώς, αν τολμάτε και είσθε ειλικρινής, πείτε αυτό που ο κ. Μπίστης τουλάχιστον τόλμησε να θέσει την άλλη φορά εδώ, ακόμη και για τα θέματα της μερικής απασχόλησης. Ότι δηλαδή θα ισχύουν τα κριτήρια του ν. 2190/1994. Δικός σας νόμος είναι και είσθε υπερήφανοι γι? αυτόν. Τον φτιάξατε και όταν εδώ στη Βουλή, όλοι μαζί επί Αλέκου Παπαδόπουλου, ολοκληρώσαμε την εφαρμογή του στο σύνολο του ευρύτερου δημόσιου τομέα άρχισε το ξήλωμα. Μία η κ. Παπανδρέου, μία ο κ. Σκανδαλίδης, τώρα ο καθένας από σας, τον έχετε αφήσει ερείπιο. Από το νόμο Πεπονή δεν έχει μείνει απολύτως τίποτα. Ξαναγυρίσατε στο ΠΑΣΟΚ το οποίο γνωρίζαμε, το ΠΑΣΟΚ του κομματικού ρουσφετιού, το ΠΑΣΟΚ του κομματικού νεποτισμού. Αυτό κάνετε τώρα.
Αν θέλετε να μου αποδείξετε το αντίστροφο, πείτε αυτή την απλή λέξη. Αν δεν την πείτε, σας καταγγέλλουμε ότι ετοιμάζετε ρουσφετολογικές προσλήψεις και μάλιστα συγκεκριμένοι Υπουργοί για τις περιφέρειές τους. Το ξαναλέω για να ακούγεται μέσα σ? αυτήν την Αίθουσα. Έχετε όμως μία δυνατότητα να σώσετε τα προσχήματα του Υπουργείου σας. Να παραπέμψετε ευθέως στο ν. 2190/1994.
Όσον αφορά τους φοιτητές, σας το είπε ο κ. Κιλτίδης προηγουμένως ότι εν πάση περιπτώσει αγγίζετε κάτι πάρα πολύ ευαίσθητο. Είναι φοιτητές που είναι άνεργοι και θέλουν να δουλέψουν το καλοκαίρι ή στις διακοπές, για να βγάλουν ένα χαρτζιλίκι. Είναι άνθρωποι που έχουν ανάγκη. Βάλτε ένα κριτήριο εκεί τέλος πάντων. Όχι πάλι να χτυπάνε τις πόρτες των Βουλευτών και των Υπουργών. Όχι και σ? αυτούς τους ανθρώπους, τους εμπερίστατους, μέσα στην ανάγκη, να τους βάζετε σιγά-σιγά τις σταγόνες της κομματικής υποταγής. Σας είπε ο κ. Κιλτίδης «βάλτε την εντοπιότητα, βάλτε τη βαθμολογία, βάλτε κάποια κριτήρια για εκείνους που είναι κοντά ή κριτήρια τα οποία αφορούν παραδείγματος χάρη το εισόδημα της οικογένειας».
Βρήκε ο κύριος Πρωθυπουργός, όταν μίλαγε για τα θέματα των εισοδημάτων χθες, να βάλει κριτήρια παραδείγματος χάρη για τους φοιτητές, οι οποίοι θα πρέπει να παίρνουν το επίδομα στέγασης. Είπε να είναι το εισόδημα της οικογένειάς τους κάτω από 30.000 ευρώ. Εκεί βρήκατε να βάλετε οικονομικά κριτήρια. Εδώ δεν βρίσκετε κανένα κριτήριο να βάλετε, για να μην μπαίνουν οι φοιτητές ανάλογα με τις «ευαισθησίες» που έχει ο κάθε Υπουργός; 
Ξαναλέω, λοιπόν, ότι το άρθρο 14 είναι χαρακτηριστικό της νοοτροπίας σας. Είναι ένα άρθρο που αποπνέει εκλογικό ή προεκλογικό πυρετό και κομματικό νεποτισμό. Έχετε και στις δύο περιπτώσεις τη δυνατότητα να διαψεύσετε αυτήν την καταγγελία, στη μία περίπτωση παραπέμποντας ευθέως στις αρχές του ν. 2190/1994 και στην άλλη βάζοντας κριτήρια π.χ. την εντοπιότητα, τη βαθμολογία και το εισόδημα. 
Αν δεν τα κάνετε αυτά -σας το ξαναλέω- εμείς όχι μόνο θα το καταγγέλλουμε, αλλά και μέσω κοινοβουλευτικού ελέγχου δεν θα αφήσουμε να εξελιχθεί η ιστορία των ΕΛΤΑ σε ένα προσωπικό φέουδο του κυρίου Υπουργού για την ιδιαιτέρα αυτού εκλογική περιφέρεια.
Είπατε τελευταία κάτι πολύ απλό. Στο θέμα του άρθρου 24, γι? αυτήν την περίφημη αγορά του συγκεκριμένου οικοπέδου λέτε ότι όλα έγιναν νόμιμα, ξεκάθαρα και διαφανώς. Εγώ ρωτώ, κύριε Υπουργέ: Αν όλα έγιναν έτσι όπως τα λέτε και τα είχατε μελετημένα, μπορείτε να μου πείτε το εξής απλό πράγμα; Αφού το αγοράσατε με διαφάνεια και κατόπιν μελέτης, γιατί χρειάζεται να βάλετε ειδικούς όρους και περιορισμούς δομήσεως για να το χτίσετε; Εγώ ξέρω ότι για τα νόμιμα κτήρια, εκείνα που αγοράζονται με διαφανείς διαδικασίες και ύστερα από μελέτη, ξέρετε τι πάτε να κάνετε. Εσείς το πήρατε, είδατε ότι δεν χτίζεται και τώρα έρχεστε στη Βουλή, αυτό που δεν χτίζεται και είναι άχρηστο, μέσα από τη Βουλή να του προσδώσετε την αξία που εσείς πληρώσατε.
Εν πάση περιπτώσει, εμένα μου κάνει εντύπωση ένα πράγμα με ορισμένους από σας. Δεν αφορά προσωπικά εσάς, αλλά αναγκάζομαι να το αναφέρω. Πώς τα καταφέρνετε και σε ό,τι αφορά τις προσωπικές σας αγορές, ως άτομα, βρίσκετε τα φθηνότερα οικόπεδα, αλλά όταν πρόκειται να ενεργήσετε ως Υπουργοί αγοράζετε στις πιο ακριβές τιμές εν ονόματι του Ελληνικού Δημοσίου. Αυτό πραγματικά είναι επίτευγμα μόνο της Κυβέρνησης Σημίτη.
Πρέπει να μας εξηγήσετε, τέλος πάντων, πώς μπορείτε να μεταμορφώνεστε με αυτόν τον τρόπο.
Πάντως, εδώ συμβαίνει κάτι και θέλουμε μία εξήγηση γι? αυτό το θέμα και δη πειστική. Γιατί, κύριε Υπουργέ, θέτετε ειδικούς όρους, εάν είχατε μελετήσει την αγορά του; Όταν το αγοράζατε, δεν ρωτήσατε κανέναν αν κτίζεται και με ποιους όρους κτίζεται;
Τώρα του δίνεται αξία με αυτά που πάτε να κάνετε. Χωρίς αυτά, η αξία του είναι μηδαμινή και όχι 2,1 δισεκατομμύρια που το αγοράσατε. Δεν κοστίζει τώρα τόσα όσα λέτε. Θα κοστίζει τώρα, αν του δώσετε αυτούς τους όρους που πάτε να του δώσετε. Δηλαδή, προικοδοτείτε την αγορά που κάνατε, για να του προσδώσετε την αξία την οποία δεν είχε. Υπεραξία του δίνετε με αυτό που κάνετε τώρα, αλλά πάντως δεν κόστισε αυτά τα χρήματα την εποχή που το αγοράσατε. 
Θα ήθελα να σας πω και κάτι άλλο, ανεξάρτητα από την ουσία του πράγματος. Εγώ σας ρώτησα κάτι πολύ απλό. Σας προκάλεσα και εσάς και τον κ. Βερελή, γιατί μιλάμε νομικά και έχετε τους συμβούλους σας από πίσω. Δεν ξέρετε ότι αυτήν τη στιγμή, όταν κατ? εξαίρεση βάζετε υπερβάλλοντα συντελεστή δόμησης, υπερβάλλον ύψος, υπερβάλλον ποσοστό κάλυψης και μεταμόρφωση ενός ρέματος σε αγωγό ομβρίων, όλα αυτά είναι αντίθετα με τη νομολογία του Συμβουλίου της Επικρατείας; Δεν σας έχουν πει τίποτα περί περιβαλλοντικού κεκτημένου στο Συμβούλιο της Επικρατείας; Δεν ξέρετε ότι αυτοί οι όροι δεν πρόκειται να περάσουν και ότι, αν γίνει μία αίτηση ακυρώσεως και μία αίτηση αναστολής, αυτό θα πρέπει να σταματήσει;
Σας λέω, λοιπόν, ευθέως ότι η ρύθμιση είναι αντισυνταγματική. Σας προκάλεσα να κάνετε κάτι πολύ απλό: Να ζητήσετε από την Επιστημονική Υπηρεσία της Βουλής, που η δουλειά της είναι αυτή, ν? αποφανθεί γι? αυτό το πράγμα. Δεν το κάνετε και δεν το κάνατε ούτε και στην επιτροπή. Το φέρατε εδώ με την τροπολογία, για να μην περάσει από την Επιστημονική Υπηρεσία, γιατί δεν τολμάτε, αφού αυτή η ρύθμιση είναι κατάφωρα αντισυνταγματική. Το καταγγέλλω και σας το λέω.
Κύριε Υπουργέ, μη μου πείτε ότι δεν το ξέρατε, γιατί, όταν θα γίνει προσφυγή και δεν θα κτίζεται, εμείς θα κάνουμε κοινοβουλευτικό έλεγχο. Ελπίζω να έρθετε και εσείς και ο κ. Βερελής, για να μας δώσετε επαρκείς εξηγήσεις γι? αυτό. Σας το λέμε από τώρα. Είναι αντισυνταγματικές οι ρυθμίσεις που κάνετε. Είναι απαράδεκτες.
Θέλετε να κάνουμε και κάτι άλλο, έτσι για να καταλάβετε πού βρίσκεστε; Αλλάξτε το και αντί να πείτε ότι αυτοί είναι οι όροι, να πείτε πως αυτό θα γίνει με διάταγμα, για να περάσει προηγουμένως από την επεξεργασία του Συμβουλίου της Επικρατείας και να είμαστε βέβαιοι τι θα γίνει. Αν τολμάτε, ας το κάνετε. Βγάλτε τη διάταξη, όπως έχει μπει σήμερα και πείτε ότι «με προεδρικό διάταγμα που εκδίδεται ύστερα από κοινή πρόταση των Υπουργών ΠΕΧΩΔΕ και Μεταφορών και Επικοινωνιών καθορίζονται όροι κ.λπ.». Βγάλτε αυτό το διάταγμα, για να περάσει προηγουμένως από την επεξεργασία του Συμβουλίου της Επικρατείας και να έχουμε βεβαιότητα για το τι θα γίνει. Θα δείτε πως θα σας το τινάξει στον αέρα το Συμβούλιο της Επικρατείας και αν μπορεί να περάσει αυτό που κάνετε τώρα.
Τίποτα, όμως, από αυτά δεν συμβαίνει. Η ουσία είναι απλή. Πήρατε ένα άχρηστο οικόπεδο. Το πώς μόνον εσείς το ξέρετε. Αυτό το οικόπεδο δεν κτιζόταν. Το προικοδοτείτε με ιδιαίτερους όρους και περιορισμούς αυτήν τη στιγμή, του προσδίδετε αξία που δεν είχε και την αξία που θα έχει, αν περάσουν αυτοί οι όροι ?που δεν πρόκειται να περάσουν- θα την εμφανίζετε ως την πραγματική αξία ενός πράγματος που αγοράσατε ποιος ξέρει πόσο.
Ελάτε, κύριε Υπουργέ, τώρα! Δεν είναι σοβαρά πράγματα αυτά, για να τα λέτε στη Βουλή των Ελλήνων. Δεν είναι δυνατόν να περνάτε εδώ ότι δεν γνωρίζουμε, έστω και στοιχειωδώς, νομικά.
Εγώ θα ήθελα να ξαναπώ ότι αν δεν θέλετε να προχωρήσετε με το διάταγμα, ρωτήστε την Επιστημονική Υπηρεσία της Βουλής. Έχουμε καιρό μέχρι αύριο το βράδυ. Είμαι βέβαιος, επειδή αυτό είναι ένα μόνο κοίταγμα στη νομολογία του Συμβουλίου της Επικρατείας, ότι σε μία ώρα θα σας απαντήσει σε αυτό η Επιστημονική Υπηρεσία της Βουλής. Ρωτήστε την, αν τολμάτε, κύριε Υπουργέ. Ρωτήστε την τώρα εδώ. Αυτή είναι η δουλειά της κατά τον Κανονισμό της Βουλής. Ρωτήστε την και πέστε το μου.
Τίποτα άλλο δεν υπάρχει, αν θέλετε να είμαστε ειλικρινείς, και αν θέλετε εν πάση περιπτώσει η Βουλή να γνωρίζει τι κάνει. Εκτός αν θεωρείτε ότι οι συνάδελφοί σας πρέπει να ψηφίζουν αυτά που τους λέτε εν ονόματι μίας κομματικής πειθαρχίας η οποία βέβαια δεν μπορεί να φθάσει μέχρι την κατάφωρη παραβίαση του Συντάγματος.
Ευχαριστώ πολύ, κυρία Πρόεδρε.
ΕΜΜΑΝΟΥΗΛ ΣΤΡΑΤΑΚΗΣ (Υφυπουργός Μεταφορών και Επικοινωνιών): Κυρία Πρόεδρε, θα ήθελα το λόγο.
ΠΡΟΕΔΡΕΥΟΥΣΑ (?ννα Μπενάκη-Ψαρούδα): Κύριε Υπουργέ, θέλετε να παρέμβετε;
ΕΜΜΑΝΟΥΗΛ ΣΤΡΑΤΑΚΗΣ (Υφυπουργός Μεταφορών και Επικοινωνιών): Μάλιστα, κυρία Πρόεδρε.
ΠΡΟΕΔΡΕΥΟΥΣΑ (?ννα Μπενάκη-Ψαρούδα): Ορίστε, κύριε Υπουργέ, έχετε το λόγο.
ΕΜΜΑΝΟΥΗΛ ΣΤΡΑΤΑΚΗΣ (Υφυπουργός Μεταφορών και Επικοινωνιών): Διαφαίνεται πολύ έντονα από χθες το βράδυ και ιδιαίτερα σήμερα ότι υπάρχει ένας πανικός στην πλευρά της Νέας Δημοκρατίας. Δεν ξέρω πού μπορεί να αποδοθεί, αλλά ο πανικός εστιάζεται στο ότι, ενώ κάποια πράγματα είναι καταγραμμένα με πλήρη διάκριση και σαφήνεια, εντούτοις επιδιώκεται η δημιουργία εντυπώσεων. 
Σε καμία περίπτωση το νομοσχέδιο δεν λέει ότι θα καταστρατηγούνται οι αρχές και οι διαδικασίες που προβλέπονται από το ν. 2190. Η μόνη εξουσιοδότηση που ζητά ο Υπουργός μ? αυτήν τη διατύπωση είναι να προσδιορίζει για πόσο ποσοστό απ? αυτούς, που θα προσληφθούν με αυτές τις διαδικασίες, θα πρέπει να υπάρχει η προϋπόθεση της εμπειρίας. Νομίζω ότι αυτό για τον κάθε καλόπιστο είναι κατανοητό.
Δεν μπορεί, όμως, να είναι κατανοητή η λογική που λέει ότι προσπαθούμε μέσα από αυτές τις διατυπώσεις να καταστρατηγήσουμε το ν. 2190. Δεν υπάρχει αυτή η πρόθεση και θέλω να σας παρακαλέσω να μη δημιουργούμε εντυπώσεις εκ του μη όντος από κάτι που δεν υπάρχει και δεν είναι πουθενά καταγεγραμμένο.
Τώρα, εάν τα λέμε για να τα ακουγόμαστε και για να υπάρχει ένα κλίμα, αυτό είναι μία άλλη ιστορία. Θέλω, όμως, να σας πληροφορήσω, κύριε Παυλόπουλε, ότι υποδηλώνει μεγάλο πανικό και θα πρέπει να το αποφύγετε σε κάθε περίπτωση. Εκτιμούμε τις άλλες αλλαγές που έχουμε σε σχέση με το άρθρο 24, ότι είναι μέσα στα νόμιμα πλαίσια και εφόσον τηρηθούν θα ισχύσουν αυτά που ισχύουν για όλους τους άλλους δημόσιους οργανισμούς. Πρέπει να προσέχετε αυτά που λέτε, διότι όταν λέτε ότι είναι δημόσια υπηρεσία, δεν πρέπει από την άλλη να μας λέτε ότι δεν πρέπει να κάνουμε αυτά που κάνουμε για τους δημόσιους φορείς. Και για όλους τους άλλους δημόσιους φορείς, όπως είναι η ΔΕΗ, όπως είναι ο ΟΤΕ έχουν υπάρξει παρεκκλίσεις στο παρελθόν όσον αφορά τους συντελεστές δόμησης και ό,τι άλλο χρειάζεται προκειμένου να εξυπηρετηθούν αυτοί οι οργανισμοί καλύτερα. Ευχαριστώ πολύ.
ΠΡΟΕΔΡΕΥΟΥΣΑ (?ννα Μπενάκη-Ψαρούδα): Ο Κοινοβουλευτικός Εκπρόσωπος του ΠΑΣΟΚ κ. Βλαχόπουλος έχει το λόγο.
ΗΛΙΑΣ ΒΛΑΧΟΠΟΥΛΟΣ: Κυρία Πρόεδρε, είναι αλήθεια ότι και εγώ διακρίνω έναν εκνευρισμό στην πλευρά της Αξιωματικής Αντιπολίτευσης από χθες που ανακοινώθηκαν και εξαγγέλθηκαν τα μέτρα αυτού του κοινωνικού πακέτου που είναι αποτέλεσμα της βελτίωσης της οικονομίας μας και όπως ειπώθηκε, αυτά είναι χρήματα, τα οποία εξασφαλίζονται και μέσα από το μεγάλο ρυθμό ανάπτυξης των 3,5% και φυσικά από την αύξηση των εσόδων και από τον περιορισμό των δαπανών εκεί που πρέπει. Επομένως, αυτός ο εκνευρισμός που υπήρχε και χθες μέσα στην Αίθουσα, αλλά και σήμερα, νομίζω ότι θα ξεπεραστεί από την Αξιωματική Αντιπολίτευση και θα προσπαθήσει και η ίδια να ξεπεράσει αυτό το πρόβλημα που της δημιουργήθηκε. Ο ελληνικός λαός και κυρίως οι αγρότες και η νεολαία μας υποδέχθηκαν και αντιμετωπίζουν πολύ θετικά αυτά τα μέτρα. Κατά τη γνώμη μας, πολύ σωστά, κύριε Παυλόπουλε, μπήκε το κριτήριο των 30.000 ευρώ. Πιστεύω να συμφωνείτε ότι δεν πρέπει αυτά τα κοινωνικά μέτρα να είναι οριζόντια, αλλά θα πρέπει να είναι επιλεκτικά και να κατευθύνονται σ? εκείνες τις κοινωνικές ομάδες, οι οποίες τα έχουν ανάγκη.
Τώρα, όσον αφορά την απελευθέρωση της αγοράς, τις ιδιωτικοποιήσεις, τη νοοτροπία της Κυβέρνησης του κ. Σημίτη, ειδικά γι? αυτό το νομοσχέδιο, νομίζω ότι η Κυβέρνηση εκείνο το οποίο προσπαθεί να εξασφαλίσει είναι η προσαρμογή στις οδηγίες της Ευρωπαϊκής Ένωσης, έτσι ώστε να μπορεί να εξασφαλίζεται και η καθολική υπηρεσία και η διαφάνεια, αλλά και η εξέλιξη του ΕΛΤΑ, ώστε να μπορεί να εξασφαλίζει αυτές τις υπηρεσίες. Σ? αυτά τα πλαίσια κινήθηκαν οι ρυθμίσεις που προβλέπει ο νόμος και δεν είναι τίποτε που να έχει σχέση με τη νοοτροπία των ιδιωτικοποιήσεων της Κυβέρνησης Σημίτη και με ό,τι ειπώθηκε για το νόμο αυτό.
Σε σχέση τώρα με το θέμα των προσλήψεων. Επαναλαμβάνει ο κ. Παυλόπουλος ότι ο ν. 2190 έχει καταστρατηγηθεί πολλές φορές και από τον κ. Σκανδαλίδη και από την κ. Παπανδρέου. Πριν από λίγες μέρες όταν συζητούσαμε τη μερική απασχόληση του υπενθύμισα ότι δύο τροπολογίες, οι οποίες βεβαίως αποτελούσαν καταστρατήγηση του νόμου, ήταν τροπολογίες που υποστηρίχθηκαν και από τη Νέα Δημοκρατία διότι εξυπηρετούνταν τότε και από την παράταξη αυτή. Θυμίζω ότι ήταν τροπολογίες που αφορούσαν τις μονιμοποιήσεις εκτάκτου προσωπικού, κυρίως στους μεγάλους Δήμους Αθηνών, Θεσσαλονίκης, Πειραιά, διότι οι μικρότεροι δεν είχαν και αντικείμενο. Επειδή ακριβώς αυτοί οι δήμοι ήταν δήμοι που έχουν υποστηριχθεί από το κόμμα της Αξιωματικής Αντιπολίτευσης, την τροπολογία αυτήν τη στήριξαν και μάλιστα με σθένος.
Νομίζω ότι ο κύριος Υπουργός έδωσε την απάντηση, διότι η ρύθμιση αυτή ακριβώς δεν αναιρεί το ν. 2190, αλλά μιλά για την απόφαση του Υπουργού με την οποία θα εγκρίνονται οι ειδικότητες εκείνες για τις οποίες θα χρειάζονταν τα κριτήρια, την προϋπηρεσία, την εμπειρία, κ.ο.κ.
Ερχόμαστε τώρα στο άρθρο 24 για το οποίο είδα μία υπαναχώρηση και μία διόρθωση της θέσης του κ. Παυλόπουλου, ο οποίος χθες αναφέρθηκε κατ? αρχήν σε σκάνδαλο, ότι η τιμή στην οποία αγοράστηκε το οικόπεδο αυτό είναι υπερδιπλάσια της κανονικής. Φυσικά μετά διόρθωσε κάπως την έκφρασή του και είπε ότι δεν είναι σκάνδαλο, αλλά το ονόμασε σαν πρόβλημα, κάτι που εντόπισε και ο κύριος Υπουργός χθες στη δευτερολογία του.
Εγώ θα ήθελα να αναφερθώ, για να καταγραφεί και στα Πρακτικά ?φυσικά αυτά είναι στοιχεία τα οποία δόθηκαν και από την υπηρεσία- και να πω ότι αυτό το οικόπεδο αγοράστηκε το 1999, είναι πενήντα στρέμματα και αγοράστηκε 2,63 δισεκατομμύρια δραχμές, που σημαίνει, δηλαδή, 34 εκατομμύρια το στρέμμα.
Γι? αυτήν την αγορά ακριβώς προηγήθηκαν εκτιμήσεις από το σώμα των Ορκωτών Εκτιμητών, το οποίο εκτίμησε ότι αυτό το οικόπεδο είναι αξίας 3 δισεκατομμυρίων δραχμών, δηλαδή, μεγαλύτερης αξίας απ? αυτήν της αγοράς. Εκτιμήθηκε από ένα διεθνή οίκο, τον οίκο LAMBERΤ, εκτιμήθηκε από έναν άλλο οίκο, τον οίκο D.T. MICHALOS και φυσικά και από την τεχνική υπηρεσία των ΕΛΤΑ. Όλοι αυτοί εκτίμησαν ότι η αξία αυτού του οικοπέδου κινείται περίπου σ? αυτήν την τιμή που αγοράστηκε.
Ταυτόχρονα θα ήθελα να καταθέσω ένα άλλο στοιχείο, ότι εφαπτόμενο οικόπεδο που αγοράστηκε την ίδια περίοδο, την ίδια χρονιά, πουλήθηκε 38 εκατομμύρια το στρέμμα, ενώ από τον ΕΛΤΑ αγοράστηκε 34 εκατομμύρια το στρέμμα. Επίσης ο ΕΛΤΑ έχει πάρει όλες τις απαραίτητες άδειες για να προχωρήσει στο διαγωνισμό, στην ανάθεση και στην ανέγερση.
Θα ήθελα επίσης να υπενθυμίσω ότι με προεδρικό διάταγμα προβλέπονται βελτιωμένοι συντελεστές δόμησης κυρίως για ΔΕΚΟ, όπως είναι ο ΕΛΤΑ, ο ΟΤΕ, η ΔΕΗ κοκ. Εκεί κανονικά προβλεπόταν π.χ. το 0,9 ως συντελεστής δόμησης, η κάλυψη 30% και μέγιστο ύψος ένδεκα μέτρα. Με τη ρύθμιση αυτή το 30% γίνεται 40% και το μέγιστο ύψος από ένδεκα μέτρα ανέρχεται στα δεκατρία μέτρα.
Κύριοι συνάδελφοι της Αξιωματικής Αντιπολίτευσης, αλλά και των άλλων κομμάτων, πιστεύω ότι εφόσον αυτό το οικόπεδο έχει αγοραστεί -και αποδεικνύεται- σε μια τιμή η οποία είναι η εμπορική τιμή σε εκείνη την περιοχή, νομίζω ότι θα συμφωνούσαν και αυτοί, χωρίς βεβαίως να είναι αντισυνταγματικές οι ρυθμίσεις, χωρίς να προσβάλουμε το περιβάλλον, χωρίς να παρανομούμε, να αξιοποιηθεί όσο γίνεται καλύτερα αυτό το οικόπεδο και αυτές οι μικρές αποκλίσεις από τις βασικές ρυθμίσεις, όσον αφορά τους συντελεστές, νομίζω ότι πρέπει να γίνουν αποδεκτές, μια και με προεδρικό διάταγμα γίνεται αποδεκτό κάποιοι ειδικοί συντελεστές δόμησης, για τέτοια κτήρια των ΔΕΚΟ, να είναι αποδεκτοί.
Ευχαριστώ πολύ.
ΠΡΟΕΔΡΕΥΟΥΣΑ (?ννα Μπενάκη-Ψαρούδα): Κύριοι συνάδελφοι, εισερχόμαστε στο στάδιο των δευτερολογιών.
Ο κ. Σπυριούνης έχει το λόγο για προτασσόμενη δευτερολογία. 
ΚΥΡΙΑΚΟΣ ΣΠΥΡΙΟΥΝΗΣ: Ευχαριστώ, κυρία Πρόεδρε.
Λόγω της Επιτροπής Εξωτερικών και ?μυνας δεν μπόρεσα να παραστώ από το πρωί στο Κοινοβούλιο.
Συζητούμε το πρώτο κεφάλαιο του νομοσχεδίου που περιλαμβάνει τα γνωστά δεκαέξι άρθρα και ρυθμίζει θέματα των Ελληνικών Ταχυδρομείων, με την επιδίωξη να ενσωματώσει μέρος του Κοινοτικού Δικαίου που αφορά γενικά την αλληλογραφία και να εναρμονίσει το αντίστοιχο δικό μας δίκαιο μέσα σε μια θεσμική πορεία που θα οδηγήσει στην απελευθέρωση της ταχυδρομικής αγοράς.
Θα περιοριστώ να αναφερθώ μόνο στο άρθρο 14, διότι δεν έχω περισσότερο χρόνο. Κύριε Υπουργέ, κάναμε μαζί το μεγάλο αγώνα σ? αυτήν την Αίθουσα για το ν. 2190. Πικραίνεται η νεολαία, τορπιλίζεται η εμπιστοσύνη της νεολαίας στο κράτος και είναι εθνικό έγκλημα όταν απογοητεύεται η νεολαία από την αίσθηση, δικαιολογημένη ή αδικαιολόγητη, ότι προκλήθηκε αδικία σε μια προσπάθειά της για την άμβλυνση του προβλήματος του επαγγέλματος. Προκαλείται μέγιστο κακό στην ελληνική κοινωνία και επομένως στην πατρίδα.
Βάλτε εδώ, προς απόσειση και της απώτατης, υπερβολικής υποψίας, αν θέλετε, ισχύοντα τον ν. 2190 και αν θέλετε να επιταχύνετε τις διαδικασίες για φοιτητές, για το ένα και για το άλλο, βάλτε στοιχειώδη κριτήρια, αντικειμενικά, ώστε οι επιτροπές να μπορούν να ενεργούν ταχύτατα τις επιλογές και να εξασφαλίζεται η αίσθηση ότι δεν αποκολλάται κατά πνεύμα και γράμμα από το πλαίσιο του ν. 2190, για τον οποίο τόσο αγώνα έκανε το ΠΑΣΟΚ.
( Στο σημείο αυτό την Προεδρική Έδρα καταλαμβάνει ο Β΄ Αντιπρόεδρος της Βουλής κ. ΠΑΝΑΓΙΩΤΗΣ ΣΓΟΥΡΙΔΗΣ )
Με την πεποίθηση ότι δεν υπάρχει καμία σκοπιμότητα στο γράμμα και το πνεύμα του άρθρου 14, είμαι σίγουρος ότι θα βελτιώσετε ακόμα και εκείνον τον τύπο που θα αποσείσει την οποιαδήποτε υποψία ότι συντρέχει ιδιαίτερη σκοπιμότητα στη διαμόρφωση αυτού του άρθρου.
Με βάση τη βελτίωση που πιστεύω ότι αυτό το Υπουργείο θα κάνει, ψηφίζω τα άρθρα του συζητούμενου νομοσχεδίου.
Σας ευχαριστώ.
ΠΡΟΕΔΡΕΥΩΝ (Παναγιώτης Σγουρίδης): Το λόγο έχει ο κ. Κιλτίδης για να δευτερολογήσει.
ΚΩΝΣΤΑΝΤΙΝΟΣ ΚΙΛΤΙΔΗΣ: Κύριε Πρόεδρε, κύριοι συνάδελφοι, παίρνω το λόγο γιατί στην τοποθέτησή του ο κύριος Υπουργός θεώρησε σκόπιμο να κατηγορήσει εμάς ότι για κάποιους λόγους δεν κατανοούμε πράγματα που είναι αποτυπωμένα.
Επειδή, κύριε Υπουργέ, αυτό δεν έγινε ούτε στην Επιτροπή Κοινωνικών Υποθέσεων και επειδή, κατά την ταπεινή μου γνώμη, δεν έγινε τουλάχιστον σε ό,τι με αφορά και στην πρωτολογία μου και στη δευτερολογία μου, θέλω να σας υπενθυμίσω πολύ ξεκάθαρα πράγματα.
Όσον αφορά στη «δαιμονοποίηση» της Ευρωπαϊκής Ένωσης, είναι σαφέστατο ότι αφορούσε άλλους κι όχι εσάς. Είναι ξεκάθαρο ότι κάποιοι άλλοι, από άλλες πτέρυγες, «δαιμονοποιούν» ό,τι προέρχεται από την Ευρωπαϊκή Ένωση και λένε ότι είναι απαραιτήτως κακό για το συμφέρον τον πολιτών και για τη ζωή των πολιτών, όποια και αν είναι η εθνικότητά τους.
Ο δικός μας ιδεολογικός προσανατολισμός είναι σταθερός. Ο κ. Παυλόπουλος σας διατύπωσε τι είναι δημόσια υπηρεσία. Αυτό το κρατάει και το υπηρετεί και το υπερασπίζεται με κρατική υπόσταση η κάθε κυβέρνηση. Εμείς, γνωρίζοντας τι είναι καλύτερο να αφεθεί στα χέρια των ιδιωτών, προσπαθούμε να σας συνδράμουμε, ούτως ώστε αυτά τα σύνορα να γίνουν κατανοητά και από εσάς προς όφελος του ελληνικού λαού.
Έτσι, κύριε Υπουργέ, όσον αφορά τους κοινωνικούς πόρους, είχα την τύχη στην Επιτροπή Κοινωνικών Υποθέσεων να υπενθυμίσω και να ξεκαθαρίσω κάτι. Αυτό ίσως δεν το γνωρίζατε, γιατί δεν είναι απαραίτητο να το γνωρίζετε επειδή προΐστασθε σ? αυτό το Υπουργείο. Θα σας δώσω μία εξειδικευμένη πληροφόρηση, ότι δηλαδή υπάρχει νομοτεχνικός και οικονομοτεχνικός τύπος που τον έχει η ΕΕΤΤ. Μάλιστα, από ευρωπαϊκό πρόγραμμα ξοδεύτηκαν 150 εκατομμύρια δραχμές και είναι δεδομένο και γνωστό με ποιον τρόπο συνάγεται το σύνολο του ποσού που πρέπει να δοθεί για την καθολική υπηρεσία των ΕΛΤΑ. Αυτό είναι ξεκάθαρο. Επομένως, εφόσον είναι δεδομένο, σύμφωνα μάλιστα με τις δύο ευρωπαϊκές οδηγίες, ότι πρέπει αντικειμενικά αυτό να γίνεται, τότε είναι πολύ απλά τα πράγματα. 
Η δική μου πρόταση και στην επιτροπή και σήμερα λέει κάτι ξεκάθαρο για το καλό των ΕΛΤΑ, αυτού του κρατικού φορέα που θέλουμε να ενδυναμωθεί και να αναπτυχθεί όσο το δυνατόν καλύτερα. Πιστεύω ότι εσείς, κατά τη δική σας κρίση και ερμηνεία των ευρωπαϊκών οδηγιών, αφαιρείτε αυτήν τη στιγμή τη συμμετοχή των εχόντων γενική άδεια να διεξάγουν ταχυδρομικές υπηρεσίες μεταφορών. Αφαιρείτε τη συμμετοχή από τους φορείς εκείνους που θα συνεισφέρουν, ούτως ώστε να συγκροτηθεί αυτός ο κοινωνικός πόρος, για να στηριχθεί ο φορέας της καθολικής υπηρεσίας που είναι τα ΕΛΤΑ.
Γιατί δεν το είχατε αυτό στο ν. 2668; Απαντήστε μου. Η βασική ευρωπαϊκή οδηγία είναι του 1997. Στο ν. 2668 γιατί δεν είχατε μόνο τις ειδικές άδειες, ώστε όσοι λαμβάνουν ειδικές άδειες να συνεισφέρουν σ? αυτόν τον κοινωνικό πόρο; 
Πιστεύω ότι ο κύριος Υπουργός, κατανοώντας το θέμα, όπως ετέθη από εμένα στην επιτροπή, θέλησε να του δώσει κάποια λύση κατά την κρίση του, λέγοντας ότι εν τέλει θα δίδεται το ποσό αυτό από τα αποθέματα που έχει η ΕΕΤΤ που δεν είμαι και τόσο βέβαιος ότι τα έχει και τότε θα υπάρχει αυτό το κενό.
Και επειδή όλοι κοπτόμεθα ότι αγωνιζόμαστε πράγματι για το καλό των ΕΛΤΑ, αυτό θα πρέπει να ξεκαθαρίσει μια για πάντα. Θα πρέπει δε όσοι έχουν γενική άδεια να συνεισφέρουν στον κοινωνικό πόρο.
Κύριε Υπουργέ, για το άρθρο 14 είμαστε ξεκάθαροι. Όπως σας είπε και ο Κοινοβουλευτικός μας Εκπρόσωπος, όσον αφορά την παράγραφο 4 δεν χρειάζεται, είναι εκ του περισσού να θέτετε κατά πλεονασματικό τρόπο ότι θα καθορίσετε το ποσοστό. Κάνετε όμως και ένα άλλο ατόπημα. Στην παράγραφο 3 λέτε ότι και το έκτακτο προσωπικό, το οποίο όμως για τους δημόσιους οργανισμούς ρυθμίζεται σύμφωνα με τις διατάξεις του ν. 2190 για το ΑΣΕΠ, θα προσλαμβάνεται κατά έναν διαφορετικό τρόπο. Μάλιστα στην Επιτροπή Κοινωνικών Υποθέσεων σας ζήτησα να ξεκαθαρίσετε τι είναι αυτό το προεδρικό διάταγμα 511 ή απόφαση, την οποία αναφέρετε, για να γνωρίζουμε κι εμείς, προκειμένου να μη σας κρίνουμε άδικα. 
Όσον αφορά δε τους φοιτητές, ακούστηκαν σώφρονες απόψεις και από τη δική σας πτέρυγα, ότι είναι αδιανόητο να εφαρμόζουμε τέτοιου είδους διαδικασίες χωρίς κριτήρια για τους φοιτητές.
Νομίζω, κύριε Υπουργέ, ότι μιλούμε και οι δύο καλά τα ελληνικά, ασχέτως αν εγώ είμαι από το Κιλκίς και εσείς από την Κρήτη και θα πρέπει να ξεκαθαρίσουμε μια για πάντα το εξής. Η Οδηγία του 2002 στην παράγραφο 1 του άρθρου 1 λέει «?για τη βαθμιαία ελεγχόμενη απελευθέρωση της ταχυδρομικής αγοράς με τη διαρκή εξασφάλιση της παροχής της καθολικής υπηρεσίας». 
Αναφορικά δε με το αγροτικό δίκτυο, εμείς δεν σας είπαμε σχετικά με τα πρακτορεία όπου χρειαστεί να γίνει. Σας είπαμε να υπάρχει αυτό το δίκτυο. Εσείς όμως πώς κάνετε το νοητικό άλμα και λέτε ότι θα είναι κλειστά τα γραφεία που θα ανοίξουν τα ΕΛΤΑ, διότι θα έχουν έναν υπάλληλο; Αυτό λέει η ευρωπαϊκή Οδηγία; Ίσα-ίσα και για λόγους εξευρέσεως εργασίας θα πρέπει αυτοί οι άνθρωποι των απομακρυσμένων περιοχών της πατρίδας μας να βρίσκουν κάπου αποκούμπι και να εργαστούν. ?ρα, δεν θα είναι μόνο ένας στο ταχυδρομικό κατάστημα που θα δημιουργήσουμε στο Χέρσο ή στο Δροσάτο του Κιλκίς, που είναι έδρες δήμων. Θα είναι δύο και τρεις υπάλληλοι. Μάλιστα δεν είναι απαραίτητο. Αυτό είναι αυθαίρετη δική σας προσέγγιση και πιστεύω ότι πρέπει να το κατανοήσετε και στο μέλλον να συνδράμετε για την καλύτερη ανάπτυξη των ΕΛΤΑ. Ευχαριστώ.
ΠΡΟΕΔΡΕΥΩΝ (Παναγιώτης Σγουρίδης): Ο κ. Τσιόγκας έχει το λόγο.
ΔΗΜΗΤΡΙΟΣ ΤΣΙΟΓΚΑΣ: Κύριε Πρόεδρε, στο άρθρο 14 οι θυγατρικές εταιρίες των ΕΛΤΑ στο μετοχικό κεφάλαιο των οποίων συμμετέχουν ιδιώτες με ποσοστό τουλάχιστον 50%, εξαιρούνται από το πεδίο εφαρμογής των διατάξεων του 2190. Είναι καθαρά μια προσπάθεια να περάσετε και να προχωρήσετε σε προσλήψεις με το γνωστό ρουσφέτι. Βέβαια παρακάτω αναφέρεσθε στην παράγραφο 3 ότι δύναται να αποσπάτε σε θυγατρικές εταιρίες που έχουν συσταθεί ή θα συσταθούν και σ? άλλες εταιρίες, στις οποίες τα ΕΛΤΑ συμμετέχουν. Δηλαδή, εκβιαστικές μεταθέσεις για τους ενοχλητικούς, γι΄ αυτούς δηλαδή που αντιστέκονται, που αγωνίζονται, γι? αυτούς οι οποίοι μπορεί και να διεκδικούν την υπεράσπιση και διεύρυνση των δικαιωμάτων των εργαζομένων.
Θεωρούμε ότι αναφορικά με την παράγραφο 5, που λέει ότι με απόφαση του Υπουργού Μεταφορών και Επικοινωνιών μπορεί να καθορίζεται ποσοστό επί των εκάστοτε προσλήψεων των ΕΛΤΑ ή σε θυγατρικές του εταιρίες, για τις οποίες θα απαιτείται σχετική εμπειρία των υποψηφίων, υπάρχει θέμα αντισυνταγματικό και πέρα και έξω από τον 2190, να κάνει δηλαδή ο Υπουργός τις προσλήψεις, οι οποίες θα είναι καθαρά φωτογραφικές και θα φωτογραφίζουν τους ημετέρους.
Επίσης, με την παράγραφο 6 μπορούν τα ΕΛΤΑ να προσλαμβάνουν, κατά παρέκκλιση των διατάξεων του 2190, φοιτητές για τις περιόδους των εορτών Χριστουγέννων, Πάσχα, του καλοκαιριού, αλλά και των εκλογών με σύμβαση ιδιωτικού δικαίου. Δηλαδή προεκλογικά ή και στις άλλες περιόδους εσείς θα προσλαμβάνετε, δίνοντας ένα χαρτζιλίκι, φοιτητές, οι οποίοι έχουν ανάγκη να δουλέψουν για να βγάλουν τα προς το ζην, αλλά και για να τους εκμεταλλευτείτε προεκλογικά.
Στο άρθρο 15 για τις δαπάνες κίνησης των μετακινούμενων προσώπων εντός και εκτός επικράτειας -προφανώς θα είναι στελέχη των επιχειρήσεων είτε των ΕΛΤΑ είτε της θυγατρικής- με εντολή του δημοσίου δίνετε τη δυνατότητα να ξοδεύονται εκατομμύρια, ενώ στους εργαζόμενους δεν δίνετε ούτε τις υπερωρίες.
Στο άρθρο 24 σαφώς, έτσι όπως περιγράφεται, υπάρχουν παραβιάσεις των πολεοδομικών υπηρεσιών, αφού δίνετε τη δυνατότητα δια νόμου να αλλάξει ο συντελεστής δόμησης στο συγκεκριμένο κέντρο αυτοματοποιημένης διαλογής των ταχυδρομείων. Συνεπώς δεν μπορούμε να συμφωνήσουμε σ? αυτό το άρθρο για τη δόμηση αυτού του κέντρου.
ΠΡΟΕΔΡΕΥΩΝ (Παναγιώτης Σγουρίδης): Το λόγο έχει ο κ. Μπούρας για τέσσερα λεπτά.
ΑΘΑΝΑΣΙΟΣ ΜΠΟΥΡΑΣ: Ευχαριστώ, κύριε Πρόεδρε.
Παρά τις όποιες αντιρρήσεις επεσήμανα τα σημαντικά προβλήματα που δημιουργεί η εγκατάσταση του κέντρου διαλογής των ΕΛΤΑ στην Κοινότητα Κρυονερίου Αττικής. Διαχρονικά βέβαια η περιφέρεια Αττικής, αυτό που γνωρίζετε όλοι ως Υπόλοιπο Ατττικής, δυστυχώς τον τελευταίο καιρό με πολλαπλασιασμένες ενέργειες χρησιμοποιείται ως αποθήκη των δραστηριοτήτων και της ευρύτερης περιφέρειας και της Ελλάδας. Θα περίμενα, κύριε Υπουργέ, κάτι να πείτε τουλάχιστον για την εξισορρόπηση όλων αυτών των επιβαρύνσεων.
Δεν με ακούει κανένας και εγώ θέλω μια απάντηση. Θα περιμένω, κύριε Πρόεδρε.
ΠΡΟΕΔΡΕΥΩΝ (Παναγιώτης Σγουρίδης): Για το Προεδρείο γίνεται η συζήτηση. Εσείς απευθύνεστε στον Υπουργό απευθείας. Σε κανένα κοινοβούλιο της Ευρώπης και των Ηνωμένων Πολιτειών της Αμερικής δεν γίνεται η συζήτηση για τους Υπουργούς. Μόνο στο αγγλικό κοινοβούλιο γίνεται.
ΑΘΑΝΑΣΙΟΣ ΜΠΟΥΡΑΣ: Ναι, κύριε Πρόεδρε, αλλά δεν με ακούνε. Να περιμένω να δω πότε θα τελειώσουν να με ακούσουν.
ΠΡΟΕΔΡΕΥΩΝ (Παναγιώτης Σγουρίδης): Υπάρχουν δύο Υπουργοί. Σας ακούει ο έτερος των Υπουργών.
ΗΛΙΑΣ ΦΩΤΙΑΔΗΣ: ?λλωστε, υπάρχει ένα άλλοθι ότι δεν ακούσανε.
ΠΡΟΕΔΡΕΥΩΝ (Παναγιώτης Σγουρίδης): Κύριε Φωτιάδη, νομίζω ότι είστε συνήγορος του κ. Μπούρα.
ΑΘΑΝΑΣΙΟΣ ΜΠΟΥΡΑΣ: Εν πάση περιπτώσει, αυτή τη στιγμή είμαι υποχρεωμένος να υπεραμυνθώ και της περιοχής μου στην οποία πολιτεύομαι. Τονίζω δε για την περιφέρεια Αττικής ?πρόσφατα χωροθετήσατε τους χώρους υγειονομικής ταφής και την είδατε- πως ό,τι περισσεύει, ό,τι είναι επιβαρυντικό για το περιβάλλον, πάει σ? αυτήν. Δεν είναι μόνο για το περιβάλλον. Είναι και για την οικονομία αυτής της μικρής κοινότητος. Και σας το λέω, κύριε Υφυπουργέ, και το λέω να το ακούσει και ο κύριος Υπουργός.
Η Κοινότητα Κρυονερίου θα επιβαρυνθεί σημαντικά από το μεγάλο φόρτο που θα δεχθούν οι δρόμοι της για την κυκλοφορία βαρέων οχημάτων, γιατί εκεί που είναι κατασκευασμένοι οι δρόμοι, για να περνάει το ΙΧ ενός κατοίκου, σήμερα θα περνάνε βαριά οχήματα και θα κυκλοφορούν όλο το εικοσιτετράωρο φορτηγά αυτοκίνητα τα οποία θα χαλάνε και την υφιστάμενη υποδομή. Γι? αυτό τουλάχιστον κατ? οικονομία εγώ θα ήθελα σήμερα στο νομοσχέδιο να υπάρξει μια ρητή δέσμευση, μια ρητή αναγραφή ότι αυτή η επιβάρυνση θα έχει τουλάχιστον για την κοινότητα Κρυονερίου ένα αντισταθμιστικό όφελος που θα το προσδιορίσετε, προκειμένου να διατηρεί και να βελτιώνει τις υποδομές.
Τα ΕΛΤΑ μπορούν να δώσουν στην κοινότητα κάποιο σταθερό αντισταθμιστικό όφελος.
Αυτό ήθελα να πω, κύριε Υφυπουργέ. Τουλάχιστον συνεννοηθείτε με τον κύριο Υπουργό, να δηλώσετε και να γράψετε στο νόμο ότι η Κοινότητα Κρυονερίου, που τίποτα δεν θα έχει να ωφεληθεί, η περιοχή θα επιβαρυνθεί, θα υποβαθμιστεί, τουλάχιστον να έχει ένα αντισταθμιστικό οικονομικό όφελος, προκειμένου να βελτιώνεται η υποδομή των γύρω περιοχών.
Ευχαριστώ πολύ, κύριε Πρόεδρε.
ΠΡΟΕΔΡΕΥΩΝ (Παναγιώτης Σγουρίδης): Ο κύριος Υφυπουργός έχει το λόγο.
ΕΜΜΑΝΟΥΗΛ ΣΤΡΑΤΑΚΗΣ (Υφυπουργός Μεταφορών και Επικοινωνιών): Ευχαριστώ, κύριε Πρόεδρε.
Κατ? αρχήν θέλω να πω -επειδή όπως δήλωσα και από την πρώτη στιγμή σε καμία περίπτωση δεν είχαμε την πρόθεση να περάσει ένα κλίμα ότι πάμε να καταργήσουμε τον 2190- ότι εμείς είμαστε διατεθειμένοι, ακούγοντας και την παρατήρηση του κυρίου Αντιπροέδρου, του κ. Γείτονα, αλλά και τις απόψεις που εκφράστηκαν εδώ, την παράγραφο 5 του άρθρου 14 να τη βγάλουμε εντελώς από το νομοσχέδιο για να μην αφήνεται σε καμία περίπτωση η αίσθηση ότι πάμε να καταστρατηγήσουμε τον 2190. 
ΠΡΟΕΔΡΕΥΩΝ (Παναγιώτης Σγουρίδης): Την παράγραφο 5 όπως διαμορφώθηκε. Για τους φοιτητές.
ΕΜΜΑΝΟΥΗΛ ΣΤΡΑΤΑΚΗΣ (Υφυπουργός Μεταφορών και Επικοινωνιών): Η παράγραφος 4, η πρώην 5 όπως διαμορφώθηκε. Θα το διαβάσω. «Με απόφαση του Υπουργού Μεταφορών και Επικοινωνιών μπορεί να καθορίζεται ποσοστό επί των εκάστοτε προσλήψεων?». Αυτό που δημιούργησε την αντιδικία. Η πρώην 5, νυν 4. 
ΠΡΟΕΔΡΕΥΩΝ (Παναγιώτης Σγουρίδης): Και στους φοιτητές να βάλετε κριτήρια εντοποιότητας.
ΕΜΜΑΝΟΥΗΛ ΣΤΡΑΤΑΚΗΣ (Υφυπουργός Μεταφορών και Επικοινωνιών): Όσον αφορά δε τους φοιτητές θέλουμε κατ? αρχήν, για να μη δημιουργείται η αίσθηση ότι πάμε να δημιουργήσουμε καταστάσεις, να διορίσουμε κ.λπ., να περιορίσουμε το χρόνο και τους τρεις μήνες να τους κάνουμε δύο, όπως γίνεται και με όλες τις ιδιωτικές επιχειρήσεις. Και βέβαια να υπάρξει μία διατύπωση που θα λέει ότι για την επιλογή των φοιτητών λαμβάνεται υπόψη η οικογενειακή οικονομική κατάσταση και ο τόπος κατοικίας αυτών και της οικογενείας τους. Να βάλουμε δηλαδή το στοιχείο της εντοποιότητας και της οικονομικής κατάστασης για να μην υπάρχει πρόβλημα ότι χρησιμοποιούμε άλλα κριτήρια, ενδεχόμενα προτίμησης πολιτικής ή οτιδήποτε άλλο, προκειμένου να μπουν κάποιοι φοιτητές να δουλέψουν.
ΝΙΚΟΛΑΟΣ ΑΓΓΕΛΟΠΟΥΛΟΣ: Τα κριτήρια που βάζει ο ν. 2190.
ΕΜΜΑΝΟΥΗΛ ΣΤΡΑΤΑΚΗΣ (Υφυπουργός Μεταφορών και Επικοινωνιών): Ας μην μπούμε στους φοιτητές στον 2190. Νομίζω ότι αυτά τα δύο κριτήρια είναι καθοριστικά. Θεωρώ ότι είναι χρήσιμο να σταθούμε σε αυτά και μόνο. 
ΠΡΟΕΔΡΕΥΩΝ (Παναγιώτης Σγουρίδης): Μην ξεχνάτε ότι εάν έβαζε δύο μήνες θα μπορούσε να πάρει όποιον θέλει. 
ΕΜΜΑΝΟΥΗΛ ΣΤΡΑΤΑΚΗΣ (Υφυπουργός Μεταφορών και Επικοινωνιών): Αν βάζαμε δύο μήνες θα παίρναμε όποιον θέλαμε αλλά είπαμε με αυτή τη διαδικασία?
ΠΡΟΕΔΡΕΥΩΝ (Παναγιώτης Σγουρίδης): Αφήστε το τρεις μήνες και?
ΔΗΜΗΤΡΙΟΣ ΤΣΙΟΓΚΑΣ: Και πάρτε όποιον θέλετε.
ΠΡΟΕΔΡΕΥΩΝ (Παναγιώτης Σγουρίδης): Μα, δεν είναι «πάρτε όποιον θέλετε», κύριε Τσιόγκα.
ΗΛΙΑΣ ΒΛΑΧΟΠΟΥΛΟΣ: Τρεις μήνες και τα κριτήρια αυτά που έχετε.
ΠΡΟΕΔΡΕΥΩΝ (Παναγιώτης Σγουρίδης): Τρεις μήνες και τα κριτήρια αυτά που έχετε.
ΕΜΜΑΝΟΥΗΛ ΣΤΡΑΤΑΚΗΣ (Υφυπουργός Μεταφορών και Επικοινωνιών): Ωραία. Εμείς θέλουμε να φανεί ότι δεν έχουμε καμία πρόθεση να εκμεταλλευτούμε αυτές τις διατάξεις για να κάνουμε τις οποιεσδήποτε παρεμβάσεις. Και το τονίζουμε αυτό. Γι? αυτό θέλουμε να τηρηθούν. 
Επίσης, θέλουμε να δώσουμε με απλοχεριά ευχέρεια να υπάρξει όσο γίνεται περισσότερο διαφανής διαδικασία και στις προσλήψεις. Στόχο έχουμε να γίνεται με τον καλύτερο τρόπο η δουλειά για την οποία θέλουμε αυτοί οι άνθρωποι να προσληφθούν.
ΔΗΜΗΤΡΙΟΣ ΤΣΙΟΓΚΑΣ: Εσείς τους φτιάχνετε τους νόμους, εσείς τους καταργείτε.
ΕΜΜΑΝΟΥΗΛ ΣΤΡΑΤΑΚΗΣ (Υφυπουργός Μεταφορών και Επικοινωνιών): Όχι, δεν καταργούμε κανένα νόμο. Αντίθετα, προσπαθούμε μέσα από αυτές τις βελτιώσεις να ισχυροποιήσουμε τους νόμους που έχουμε φτιάξει προς τη σωστή κατεύθυνση και όπως δηλώνατε τουλάχιστον πριν.
Όσον αφορά τις παρατηρήσεις σε σχέση με τις άδειες, που ειπώθηκε βέβαια και κάτι συμπληρωματικό με τις άδειες που αφορούν στην ενέργεια, θέλω να πω τα εξής: Μακάρι να μη γίνονταν αυτές οι επενδύσεις. Έχουν γίνει και δυστυχώς δεν μπορούμε να βρούμε και να δώσουμε σε άλλους φορείς άδειες ή τουλάχιστον MW. Είναι μία παρατήρηση και αφορά άλλο Υπουργείο. Επειδή, όμως, ενδιαφερόμαστε να υπάρξει εκμετάλλευση ψάχνουμε να βρούμε αν κάποιοι δεν είχαν υλοποιήσει τουλάχιστον μέχρι προχθές. Στις 31 Αυγούστου ήταν η τελική ημερομηνία για την πραγματοποίηση αυτών των επενδύσεων. Είναι, όμως, δυστυχώς ελάχιστοι αυτοί που δεν τις πραγματοποίησαν και έτσι αιτήσεις για να ικανοποιηθούν υπάρχουν πολλές και όμως δεν τις μπορούμε να τις ικανοποιήσουμε.
Θέλω, όμως, να πω και κάτι άλλο. Για να μην υπάρχει η αίσθηση ότι δεν κάνουμε κανέναν έλεγχο όταν χορηγούμε μία άδεια και την αφήνουμε απεριορίστως σε αυτόν που την έχει με στόχο και σκοπό να μπορεί να τη μεταβιβάσει κάποια στιγμή, θέλουμε να βάλουμε και ένα φραγμό εδώ, ώστε να διασφαλίσουμε αυτή τη διαδικασία που κατοχυρώνουμε μέσα από το νόμο. Και ο φραγμός που θέλουμε να βάλουμε είναι ότι εφόσον σε κάποιον δοθεί η άδεια και σ? ένα χρόνο μέσα δεν την έχει αξιοποιήσει, εμείς την άδεια αυτή θα την αφαιρούμε.
Θέλουμε δηλαδή να υπάρξει και εδώ μια διαφανής διαδικασία, ότι δεν υπηρετείται καμία σκοπιμότητα, όπως δεν υπηρετήθηκε καμία σκοπιμότητα και στην αγορά του οικοπέδου. Και γι? αυτό προκαλέσαμε και χθες, αν υπάρχει κάτι συγκεκριμένο, να ειπωθεί εδώ πέρα. Διότι καλό είναι να γίνεται αντιπολίτευση, όχι όμως αντιπολίτευση για τις εντυπώσεις, αλλά επί της ουσίας που βοηθάει και την Κυβέρνηση να παίρνει σωστότερες αποφάσεις. Εδώ όμως παρατηρείται πολλές φορές δυστυχώς το αντίθετο και καλό θα είναι σε κάθε περίπτωση να προσέχουμε τι λέμε γιατί μας παρακολουθεί ο ελληνικός λαός.
Θέλω να δώσω την ακριβή διατύπωση της φράσης, όπως θα την τροποποιήσουμε, ακριβώς για να μη δημιουργείται παρεξήγηση ή αίσθηση άλλη απ? αυτήν που εμείς θέλουμε να προσδώσουμε στο νομοσχέδιο. Πάντα λοιπόν ως προσθήκη στο άρθρο 5 του σχεδίου νόμου και στο τροποποιημένο άρθρο 13 του ν. 2668/1998, στο τέλος της παραγράφου 3 F΄ καθώς και στο άρθρο 4 του σχεδίου νόμου και στο τροποποιούμενο άρθρο 12 του ν. 2668/1998 στο τέλος της παραγράφου προστίθεται η εξής φράση: «Εφόσον οι δικαιούχοι των αδειών δεν παρέχουν υπηρεσίες, για τις οποίες έλαβαν τις άδειες, για διάστημα μεγαλύτερο των δώδεκα μηνών αυτές οι άδειες ανακαλούνται». Αυτήν τη διατύπωση θέλουμε να προσθέσουμε στο τέλος της παραγράφου 3.
Ευχαριστώ πολύ, κύριε Πρόεδρε. Δεν έχω να προσθέσω κάτι άλλο.
ΠΡΟΕΔΡΕΥΩΝ (Παναγιώτης Σγουρίδης): Να μας δώσετε και τη διατύπωση για την παράγραφο 4, όπως διαμορφώνεται στο άρθρο 14 και καθώς και στο άρθρο 4 του σχεδίου νόμου και στο τροποποιούμενο άρθρο 12 του ν. 2668/1998 στο τέλος της παραγράφου 2..
ΕΜΜΑΝΟΥΗΛ ΣΤΡΑΤΑΚΗΣ (Υφυπουργός Μεταφορών και Επικοινωνιών): Τη δίνουμε γραμμένη, κύριε Πρόεδρε. Μπορώ όμως να τη διαβάσω.
ΠΡΟΕΔΡΕΥΩΝ (Παναγιώτης Σγουρίδης): Ναι, διαβάστε την.
ΕΜΜΑΝΟΥΗΛ ΣΤΡΑΤΑΚΗΣ (Υφυπουργός Μεταφορών και Επικοινωνιών): Στην παράγραφο 4 του άρθρου 14 προστίθεται η εξής φράση: «Για την επιλογή των φοιτητών λαμβάνεται υπόψη η οικογενειακή οικονομική κατάσταση και ο τόπος κατοικίας αυτών και της οικογενείας τους».

ΑΘΑΝΑΣΙΟΣ ΜΠΟΥΡΑΣ: Κύριε Υπουργέ?
ΕΜΜΑΝΟΥΗΛ ΣΤΡΑΤΑΚΗΣ (Υφυπουργός Μεταφορών και Επικοινωνιών): Νομίζω ότι δεν θα πρέπει να δεχθώ αυτήν την πρόταση που κάνετε, κύριε Μπούρα, για τον εξής απλό λόγο: Εμείς το οικόπεδο το έχουμε αγοράσει σε μία περιοχή που είναι βιομηχανική.
ΑΘΑΝΑΣΙΟΣ ΜΠΟΥΡΑΣ: Δεν είναι βιομηχανική περιοχή.
ΕΜΜΑΝΟΥΗΛ ΣΤΡΑΤΑΚΗΣ (Υφυπουργός Μεταφορών και Επικοινωνιών): Είναι βιομηχανική περιοχή. Τουλάχιστον έτσι λένε τα δικά μας τα στοιχεία. Τώρα αν εσείς έχετε διαφορετικά στοιχεία, καταθέστε τα. 
Αλίμονο αν ο οποιοσδήποτε επενδυτής και οποιοσδήποτε φορέας είτε είναι δημόσιος είτε οτιδήποτε άλλο, για ένα χώρο που έχει προεπιλεγεί για να γίνουν αυτές οι εγκαταστάσεις, είναι υποχρεωμένος να καταβάλει κάποιο τέλος ή οτιδήποτε άλλο. Νομίζω ότι δεν είναι λογικό και γι? αυτό ακριβώς δεν αναφέρθηκα.
Ευχαριστώ.
ΚΥΡΙΑΚΟΣ ΣΠΥΡΙΟΥΝΗΣ: Το δημόσιο κερδίζει.
ΕΜΜΑΝΟΥΗΛ ΣΤΡΑΤΑΚΗΣ (Υφυπουργός Μεταφορών και Επικοινωνιών): Και η περιοχή.
ΑΘΑΝΑΣΙΟΣ ΜΠΟΥΡΑΣ: Η περιοχή υποβαθμίζεται, κύριε Υπουργέ, γιατί δεν είναι βιομηχανική.
ΠΡΟΕΔΡΕΥΩΝ (Παναγιώτης Σγουρίδης): Το λόγο έχει ο κ. Παυλόπουλος.
ΠΡΟΚΟΠΗΣ ΠΑΥΛΟΠΟΥΛΟΣ: Κύριε Πρόεδρε, θα είμαι εξαιρετικά σύντομος.
Σε ό,τι αφορά το άρθρο 14, μολονότι η διατύπωση δεν είναι πλήρης, αρκετές από τις αμφιβολίες που είχαμε διατυπώσει σχετικά με τα προβλήματα κομματικού νεποτισμού που μπορούσε να δημιουργήσει η ρύθμιση αυτή, τις καταλαγιάζει η πρόταση που έκανε ο κύριος Υπουργός. Θα περιμένουμε μέχρι την τελική ψήφιση του νομοσχεδίου για να δούμε και την οριστική διατύπωση, την οποία θα ακολουθήσει.
ΠΑΝΑΓΙΩΤΗΣ ΛΑΦΑΖΑΝΗΣ: (δεν ακούστηκε)
ΠΡΟΚΟΠΗΣ ΠΑΥΛΟΠΟΥΛΟΣ: Το άρθρο 14 και για τους φοιτητές και για το θέμα του ΑΣΕΠ.
Σε ό,τι αφορά αυτά τα δύο θέματα: Δεδομένου ότι φεύγει η παράγραφος 5 και μένει σαν δήλωση για τα Πρακτικά, τότε ισχύουν τα κριτήρια του ΑΣΕΠ, αφού δεν υπάρχει η δυνατότητα εξέτασης από τον Υπουργό. Και σε ό,τι αφορά τους φοιτητές, το γεγονός της εντοπιότητας και της οικονομικής κατάστασης, που πρέπει φυσικά να αποδεικνύεται, όπως και να το κάνουμε, καταλαγιάζουν πολλούς από τους φόβους.
ΗΛΙΑΣ ΒΛΑΧΟΠΟΥΛΟΣ: Και η οικογενειακή κατάσταση.
ΠΡΟΚΟΠΗΣ ΠΑΥΛΟΠΟΥΛΟΣ: Το είπα. Η οικονομική και οικογενειακή κατάσταση.
Επομένως, σε ό,τι αφορά το ζήτημα αυτό, κύριε Πρόεδρε, δεν ισχύει η αίτηση ονομαστικής ψηφοφορίας που έχουμε υποβάλλει. Αποσύρουμε την αίτηση αυτή, αφού κάνει δεκτή την πρότασή μας ο κύριος Υπουργός.
Σε ό,τι αφορά όμως, κύριε Υπουργέ, την έλλειψη των εγγυήσεων, την παραχώρηση των αδειών, την πλήρη έλλειψη εχεγγύων για τη μεταβίβαση, όλα αυτά δείχνουν ότι η έννοια της δημόσιας υπηρεσίας υποβαθμίζεται δραματικά. Δεν σημαίνει ασυδοσία η απελευθέρωση της αγοράς σε ό,τι αφορά τις ταχυδρομικές υπηρεσίες. Δεν μπορεί το Ελληνικό Δημόσιο να έχει αυτούς τους περιορισμούς και ο ιδιώτης να μην έχει ουσιαστικά κανέναν περιορισμό και σε ό,τι αφορά τον τρόπο που παίρνει την άδεια και σε ό,τι αφορά τον τρόπο με τον οποίο λειτουργεί την επιχείρησή του και τα μεταβιβάζει, εκτός από τις αυτονόητες εκείνες εγγυήσεις που αφορούν το σεβασμό κάποιων συνταγματικών διατάξεων.
Εκεί, όμως, στο όποιο θα επιμείνω περισσότερο, είναι σ? αυτό που νομίζετε εσείς ότι κάνετε σχετικά με το άρθρο 24.
Σας ξαναλέω, κύριε Υπουργέ, ότι αδίκως ταλαιπωρείται τη Βουλή και αδίκως εκτίθεστε. Οι διατάξεις που θεσπίζετε, είναι αντισυνταγματικές. Ζήτησα να ρωτήσετε τουλάχιστον τους συμβούλους σας, αφού δεν ρωτάτε την Επιστημονική Υπηρεσία της Βουλής. Έχει πει η νομολογία του Συμβουλίου της Επικρατείας και του Ανωτάτου Ειδικού Δικαστηρίου κάτι περί περιβαλλοντικού και πολεοδομικού κεκτημένου. Ξέρετε τι σημαίνει αυτό; Σημαίνει ότι δεν είναι δυνατόν να ορίσεις όρους και περιορισμούς δόμησης, οι οποίοι κάνουν το περιβάλλον και γενικότερα το οικοσύστημα στην περιοχή κατώτερο από την κατάσταση στην οποία βρίσκεται.
?ρα, με το να μετατρέπετε ένα ρέμα -γιατί περί ρέματος πρόκειται και το ξέρετε- σε αγωγό όμβριων, αυτό απαγορεύεται από τη νομολογία. Με το να ορίζετε μέγιστο συντελεστή δόμησης παραπάνω από την εκτός σχεδίου δόμηση και ποσοστό κάλυψης μεγαλύτερο από εκείνο που ισχύει, αυτό προϋποθέτει προσβολή περιβαλλοντικού κεκτημένου και είναι ?το τονίζω για πολλοστή φορά- αντισυνταγματικό. Δεν θα χτιστεί αυτό που πάτε να κάνετε. Μια προσφυγή να γίνει, θα σας σταματήσει το Συμβούλιο της Επικρατείας.
Σας το λέμε και δεν μας ακούτε. Έχουμε καμία διαφορά μεταξύ μας; Μπας και νομίζετε ότι εμείς έχουμε κάτι μαζί σας επειδή κάνατε την αγορά αυτή; Σας λέμε ότι αγοράσατε ακριβά και με μια αντισυνταγματική ρύθμιση πάτε να λύσετε το πρόβλημα. 
Στρουθοκαμηλίζετε, κύριε Υπουργέ. Όταν μεθαύριο, εάν περάσει αυτός ο νόμος, γίνει μια αίτηση ακυρώσεως και το ακυρώσει το Συμβούλιο της Επικρατείας, ποιος θα ευθύνεται; Θα απολογηθείτε στη Βουλή γι΄ αυτό; Δέχεστε εσείς τουλάχιστον να έρθετε και να αναλάβετε την ευθύνη; Δεσμεύεστε ότι αυτό είναι συνταγματικό; Σας έχουν διαβεβαιώσει οι σύμβουλοί σας γι΄ αυτό; Σας το λέμε τόση ώρα και δεν ακούτε κανένα. Τα χρήματα του Ελληνικού Λαού προσπαθούμε να προστατεύσουμε και να σας πούμε ότι αυτά που κάνετε δεν στέκουν πουθενά. Όλα τα ξέρετε. Όλα! Σας έφεραν μια ρύθμιση, παγιδευτήκατε με την αγορά αυτού του ακινήτου, προσπαθούμε να σας πούμε ότι δε γίνεται τίποτε και δεν ακούτε κανένα. 
Σας ξαναλέω ότι σε επίπεδο κοινοβουλευτικού ελέγχου, εφόσον περάσει αυτή η ρύθμιση και πάει να πάρει την άδεια για να χτιστεί ?εκεί θα δείτε τι θα γίνει- θα πάρω τα Πρακτικά και θα σας τα δείξω. Μάλιστα θα ζητήσω να είσθε παρών εσείς και όχι ο κ. Βερελής που λείπει αυτή τη στιγμή, για να μου πείτε τι λέγατε τότε και τι θα λέτε αυτή τη στιγμή που θα μιλάμε εδώ. 
Ευχαριστώ πολύ. 
ΠΡΟΕΔΡΕΥΩΝ (Παναγιώτης Σγουρίδης): Ο κ. Λαφαζάνης έχει το λόγο. 
ΠΑΝΑΓΙΩΤΗΣ ΛΑΦΑΖΑΝΗΣ: Κύριε Πρόεδρε, βεβαίως θετικό είναι ότι έκανε αυτές τις αλλαγές στο άρθρο 14 ο κύριος Υπουργός, αλλά επιτρέψτε μου να επισημάνω ότι παραμένουν κρίσιμες διατάξεις στο άρθρο 14 οι οποίες είναι απίθανης ευρηματικότητας και οδηγούν σε ρουσφετολογικές προσλήψεις. Δεν θέλετε να ολοκληρώσετε την προσπάθεια την οποία κάνετε και εμείς εκτιμούμε, γιατί φαίνεται ότι υπάρχουν αγκυλώσεις και δεσμεύσεις ?δεν ξέρω ποιές.
Παράγραφος 2: «Οι θυγατρικές εταιρείες των ΕΛΤΑ, στο μετοχικό κεφάλαιο των οποίων συμμετέχουν ιδιώτες με ποσοστό τουλάχιστον 50%, εξαιρούνται από το πεδίο εφαρμογής των διατάξεων του ν. 2190/94». Αυτό είναι άκρως ρουσφετολογικό. Το έχετε κάνει ήδη σε δημόσιες επιχειρήσεις στις οποίες το δημόσιο έχει κάτω από το 50%, αλλά είναι υπό τον έλεγχό του στην ουσία. Τις έχετε εξαιρέσει από το ν. 2190/94 και κάνετε ρουσφέτια και προεκλογικά χατιράκια.
Εδώ, κύριε Υπουργέ, μπορεί να περάσει στους ιδιώτες πάνω από το 50%, αλλά να υπάρχει εκτεταμένη διασπορά και ο στρατηγικός επενδυτής να είναι πάλι το δημόσιο με ένα ποσοστό 35%, 40%, 45% και το δημόσιο να κατευθύνει την επιχείρηση. Ερχόσαστε εδώ και εξαιρείτε από το ν. 2190.
Γιατί το κάνετε αυτό; Γιατί εξαιρείτε από το ν. 2190, εφόσον θα είναι αυτές οι περιπτώσεις που σας ανέφερα ?έχουμε χειροπιαστά παραδείγματα- υπό δημόσιο έλεγχο, παρ? όλο που το δημόσιο θα συμμετέχει με ποσοστό μικρότερο του 50%;
Προφανώς, για να επιδοθείτε στην τακτική στην οποία ασυστόλως επιδίδεται η σημερινή διοίκηση του ΟΤΕ με την κατεύθυνση και τις παροτρύνσεις της Κυβέρνησης: αθρόες ρουσφετολογικές προσλήψεις.
Βεβαίως, εδώ γεννάται και το πολιτικό θέμα γιατί πάτε τις θυγατρικές επιχειρήσεις των ΕΛΤΑ να τις ιδιωτικοποιήσετε; Μάλιστα πάτε να τις ιδιωτικοποιήσετε μέσω μιας διάταξης για ρουσφετολογικές προσλήψεις. Αυτό είναι το πρόβλημα των θυγατρικών των ΕΛΤΑ; Δηλαδή τα ΕΛΤΑ θα έχουν τις καθολικές υπηρεσίες και αν έχουν κάποιες δυναμικές θυγατρικές, οι οποίες μπορούν να αναπτυχθούν σε άλλους τομείς ταχυδρομικών υπηρεσιών, αυτές τις πάμε για ιδιωτικοποίηση και αφήνουμε τον κατιμά στα ΕΛΤΑ.
Στο άρθρο 3 η πρότασή μου είναι, εφόσον υπάρχει στρατηγικός έλεγχος του δημοσίου, δηλαδή το δημόσιο ελέγχει αυτές τις επιχειρήσεις, παρ? όλο που θα έχει κάτω από 50%, να ισχύει ο ν. 2190. Βεβαίως, η άποψή μας, όπως σας είπα, είναι να μην προχωρήσετε καθόλου στην ιδιωτικοποίηση των θυγατρικών των ΕΛΤΑ.
Στο άρθρο 14 στην παράγραφο 3 λέει: «Προσωπικό των ΕΛΤΑ δύναται να αποσπάται σε θυγατρικές του εταιρείες, που έχουν συσταθεί ή θα συσταθούν ή και σ? άλλες εταιρείες στις οποίες τα ΕΛΤΑ συμμετέχουν». Τι είναι αυτό; Μπορείτε να μου εξηγήσετε; Υπάρχει μόνιμο προσωπικό, δηλαδή με συμβάσεις αορίστου χρόνου στα ΕΛΤΑ. Θα πείτε εσείς αύριο: «Σας αποσπώ στην υπό ιδιωτικοποίηση θυγατρική των ΕΛΤΑ». Είναι λογική αυτή; Γιατί θα τους αποσπάσετε εκεί και με ποιά κριτήρια; Με ποιές διαδικασίες; Δύναται να αποσπάται κάποιος γενικώς; 
Λέτε ακόμη: «Και σε εταιρείες που τα ΕΛΤΑ συμμετέχουν». Η συμμετοχή ?ξέρετε- είναι κάτι πολύ γενικό. Αύριο τα ΕΛΤΑ μπορεί να συμμετέχουν σε μία οποιαδήποτε ιδιωτική επιχείρηση μ? ένα ελάχιστο ποσοστό. Θα αποσπάτε, λοιπόν, εσείς κατά το δοκούν το προσωπικό των ΕΛΤΑ σε μία ιδιωτική πλέον επιχείρηση; Αυτό λέτε ότι δεν είναι κομματικό κράτος; Με ποιές διαδικασίες θα γίνονται αυτές οι αποσπάσεις; 
Στην παράγραφο 4 λέτε: « Η πρόσληψη του εκτάκτου προσωπικού των ΕΛΤΑ και των θυγατρικών του εταιρειών αποφασίζεται από το Διοικητικό Συμβούλιο των ΕΛΤΑ ή της θυγατρικής του εταιρείας κατά παρέκκλιση των διατάξεων της Πράξης 55/11-11-1998 (ΦΕΚ 252 Β΄), όπως εκάστοτε ισχύει». Γιατί αυτή η παρέκκλιση για την πρόσληψη εκτάκτου προσωπικού των ΕΛΤΑ; Σε τι συνεισφέρει αυτή η παρέκκλιση; Εξηγήστε μας γιατί αυτή η παρέκκλιση δεν είναι καταστρατήγηση και δεν ανοίγει παράθυρα και πόρτες για ρουσφετολογικές προσλήψεις;
Βεβαίως, αν κατάλαβα καλά, την παράγραφο 5 την έχετε αφαιρέσει εντελώς.
Η παράγραφος 6 βεβαίως βελτιώνεται με αυτό το οποίο είπατε, παρ? όλο που πρέπει να το δούμε και γραπτώς για να εκτιμήσουμε πώς θα το θέσετε συγκεκριμένα.
Όσον αφορά βεβαίως τις γενικές και τις ειδικές άδειες, εγώ εξήγησα ότι η γενική και η ειδική άδεια είναι ένα τρικ, το οποίο τίθεται αορίστως από την Κοινοτική Οδηγία, εξίσου αορίστως από εσάς και δεν μας διευκρινίζει ορισμένα κρίσιμα θέματα, τα οποία έχουν καθοριστική σημασία. Δηλαδή με μία γενική άδεια, την οποία δίνετε αφειδώς, θα μπορεί κάποιος να κάνει ταχυδρομικές υπηρεσίες και να μη συνεισφέρει καθόλου στον φορέα καθολικής υπηρεσίας, όταν ασκεί ζημιογόνες δραστηριότητες. Αυτό είναι το τρικ για να μπορούν να ασκούν με τη γενική άδεια οι ταχυδρομικές υπηρεσίες και να μην πληρώνουν τίποτα οι ιδιώτες. Γιατί αυτός ο διαχωρισμός γενικής και ειδικής άδειας; 
Ύστερα, οι προϋποθέσεις που δίδονται για τις γενικές άδειες ?σωστά σας ελέχθη ότι είναι δημόσια υπηρεσία αυτό, η οποία εκχωρείται σε έναν ιδιώτη- είναι ανύπαρκτες. Ποιο είναι το τίμημα με το οποίο θα πάρει ο άλλος την αδειοδότηση; Δεν υπάρχει τίμημα; Παντού υπάρχει τίμημα, όταν προσφέρει το δημόσιο μία υπηρεσία του να την ασκεί ένας ιδιώτης. Πληρώνει κάτι ο ιδιώτης για να πάρει την άδεια. Δεν υπάρχει τέτοιο τίμημα καθόλου. Υπάρχουν εγγυητικές επιστολές για την καλή εκτέλεση των υπηρεσιών; Πώς θα γίνει; Αν δεν εκτελεί υπηρεσίες και έχει προβλήματα; Από πού θα εξασφαλίζεται το δημόσιο και ο πολίτης;
Τίποτα λοιπόν δεν υπάρχει που να εξασφαλίζει όλη αυτήν την υπόθεση πέραν του γεγονότος ότι κάνουν αυτοί και πειρατικές δραστηριότητες, μεγάλα παραπτώματα χρησιμοποιώντας μαύρη ή κακοπληρωμένη εργασία, προκειμένου να αντλούν τα μεγαλύτερα δυνατά κέρδη. 
Κύριε Υπουργέ, δεν σας είπαμε να μην αναπτύξουν τα ΕΛΤΑ δραστηριότητες ?το αντίθετο σας λέμε- να αναπτύξουν κέντρα τα οποία είναι απαραίτητα για την περαιτέρω πορεία τους. Απλά σας λέμε ότι αυτά δεν μπορούν να γίνουν με αυθαίρετο τρόπο. Το δημόσιο δεν μπορεί να αυθαιρετεί. Δεν μπορεί να χτίζει σε οικόπεδα κατά το δοκούν, παραβιάζοντας όλες τις πολεοδομικές ρυθμίσεις και το Σύνταγμα. Δεν μπορεί να δίδει το κακό παράδειγμα για να γίνεται ύστερα η γενίκευσή του από ιδιώτες. Το καλό παράδειγμα πρέπει να δίδει.

Δεν έχουν ανάγκη τα ΕΛΤΑ να αναπτύξουν το κέντρο διαλογής με πειρατικό και αυθαίρετο τρόπο κατά παρέκκλιση όλων των διατάξεων, με νομοθετική ρύθμιση που είναι διάτρητη. Γι? αυτό σας λέμε να αποσύρετε αυτή τη ρύθμιση. Φυσικά έχετε δώσει λεφτά και σας ζητάει η Κοινότητα να επιστρέψετε λεφτά από το τίμημα του οικοπέδου που αγοράσατε. Δεν μπορείτε να αποφύγετε την απαίτηση της Κοινότητας να επιστρέψετε το 1,2 γιατί έγινε με κοινοτική επιδότηση αυτή η διαδικασία. Δεν ξέρω πως θα τα φέρετε βόλτα όλα αυτά. Αλλά για να επισπεύσετε τις διαδικασίες σ? ένα λάθος που κάνατε, κάνετε ένα δεύτερο μεγαλύτερο λάθος το οποίο σας είπα τι συνέπειες έχει και ότι μπορεί να δυσφημίσει και τα ΕΛΤΑ. 
Ευχαριστώ.
ΠΡΟΕΔΡΕΥΩΝ (Παναγιώτης Σγουρίδης): Ο κ. Βλαχόπουλος έχει το λόγο.
ΗΛΙΑΣ ΒΛΑΧΟΠΟΥΛΟΣ: Κύριε Πρόεδρε, η εξέλιξη του κοινοβουλευτικού διαλόγου θα έλεγα από τη μια μεριά, δικαιώνει τους συναδέλφους Βουλευτές οι οποίοι κάθονται μέχρι και την τελευταία στιγμή επεξεργαζόμενοι και προτείνοντες διάφορες ρυθμίσεις για διάφορα άρθρα και από την άλλη, επιβεβαιώνει και τη θέση της πολιτικής ηγεσίας του Υπουργείου Μεταφορών που πάντα είχε ευήκοον το ους και μέχρι την τελευταία στιγμή αποδέχεται θετικές προτάσεις από τους συναδέλφους. Έτσι θα ήθελα να υπογραμμίσω και να εκφράσω την ικανοποίησή μου για τις ρυθμίσεις που έγιναν με την απόσυρση της παραγράφου 4 του άρθρου 14 όπως διαμορφώθηκε. Με την απόσυρση αυτή νομίζω ότι απομακρύνεται κάθε υποψία και κάθε εκμετάλλευση από όποιον θα ήθελε να πει για πρόθεση της Κυβέρνησης για ρουσφετολογικές προσλήψεις δήθεν ενόψει και των εκλογών, οι οποίες φυσικά θα γίνουν το Μάιο του 2004. 
Επίσης η ρύθμιση που γίνεται για τους φοιτητές είναι πολύ θετική. Νομίζω ότι τα κριτήρια της οικογενειακής και οικονομικής κατάστασης και της εντοπιότητας είναι κριτήρια καθοριστικά. Και αυτό γιατί πολλές φορές σε μια μικρή πόλη όπου είναι να προσληφθούν δύο άτομα, έρχονται άλλοι από άλλες περιοχές και οι άνθρωποι εκεί εκφράζουν τη δυσαρέσκειά τους λέγοντας «μία θέση βγήκε εδώ για το δημόσιο και μας ήρθε ο άλλος από την πρωτεύουσα;»
Όσον αφορά την απόσυρση του αιτήματος για ονομαστική ψηφοφορία, νομίζω η εμπειρία και οι δεξιότητες οι κοινοβουλευτικές του κ. Παυλόπουλου έχουν τη δυνατότητα για τέτοια κοινοβουλευτικά τεχνάσματα. Η πρόθεση του κυρίου Υπουργού, μετά τα αιτήματα και τις προτάσεις όλων των πτερύγων της Βουλής για τις ρυθμίσεις αυτές, έγινε αντιληπτή από τη μεριά του κ. Παυλόπουλου και κατατέθηκε η πρόταση ονομαστικής ψηφοφορίας. Διότι δεν είχα ακούσει σε καμία τοποθέτηση ούτε του εισηγητή της Αξιωματικής Αντιπολίτευσης ούτε των υπολοίπων του κόμματός του, ότι σε περίπτωση που δεν θα γίνουν αυτές οι ρυθμίσεις θα καταθέσουν πρόταση ονομαστικής ψηφοφορίας.
ΠΡΟΚΟΠΗΣ ΠΑΥΛΟΠΟΥΛΟΣ: Δεν προαναγγέλλεται.
ΗΛΙΑΣ ΒΛΑΧΟΠΟΥΛΟΣ: Σας παρακαλώ. Και εγώ έχω πολλά χρόνια εδώ και ξέρω ότι προαναγγέλλεται. Τέλος πάντων εσείς αξιοποιήσατε την έκφραση αυτής της πρόθεσης του κυρίου Υπουργού?
ΚΩΝΣΤΑΝΤΙΝΟΣ ΚΙΛΤΙΔΗΣ: Έχετε ξεχάσει να κάνετε ονομαστική ψηφοφορία γι? αυτό τα λέτε αυτά.
ΗΛΙΑΣ ΒΛΑΧΟΠΟΥΛΟΣ: Εμείς σαν Συμπολίτευση, όπως ξέρετε, ζητήσαμε ονομαστική ψηφοφορία κάποτε για ένα τέτοιο θέμα. Επομένως, δεν μπορεί να οικειοποιηθεί αυτές τις αλλαγές και ρυθμίσεις που έγιναν προς την κατεύθυνση της αντικειμενικής πρόσληψης των εργαζομένων στα ΕΛΤΑ, γιατί ήταν ένα αίτημα του συνόλου της Βουλής.
Ευχαριστώ.
ΠΡΟΕΔΡΕΥΩΝ (Παναγιώτης Σγουρίδης): Έχω την τιμή να ανακοινώσω στο Τμήμα ότι η Διαρκής Επιτροπή Εθνικής ?μυνας και Εξωτερικών Υποθέσεων καταθέτει την έκθεσή της στο σχέδιο νόμου του Υπουργείου Εθνικής ?μυνας «Ανώτατη Διακλαδική Σχολή Πολέμου». 
Ο κύριος Υφυπουργός έχει το λόγο.
ΕΜΜΑΝΟΥΗΛ ΣΤΡΑΤΑΚΗΣ (Υφυπουργός Μεταφορών και Επικοινωνιών): Δύο κουβέντες θέλω να αναφέρω προς όσους ακούνε όσα λέμε είτε εντός είτε εκτός Αιθούσης, ότι δηλαδή η Κυβέρνηση δεν παρουσιάζει στρουθοκαμηλισμό και κυρίως αγκύλωση. Χαίρομαι που επισημαίνεται από πολλές πλευρές ότι είμαστε διαθέσιμοι να υλοποιήσουμε κάθε τι που όχι αλλάζει δεδομένα, αλλά που η διατύπωσή του δημιουργούσε λαθεμένες εντυπώσεις. Αποδείχθηκε στην πράξη με την απόσυρση του συγκεκριμένου άρθρου. 
Όμως πρέπει να περιφρουρήσω κάποια πράγματα. Δεν μπορούμε σε μία επιχείρηση που ο ιδιωτικός τομέας συμμετέχει πάνω από 50% να επιβάλουμε όρους και προϋποθέσεις που δεν πρέπει να προβλέπονται από πουθενά, γιατί τότε στρεβλώνουμε πραγματικά τη διαδικασία που πάμε να κατακτήσουμε, δηλαδή να αφήσουμε κανόνες να λειτουργήσουν ελεύθερα. 
Βέβαια, πρέπει να υπεραμυνθώ μιας διαδικασίας που έγινε από τον ΟΤΕ και έχει εξαιρεθεί από τον ν. 2190, όπου εκεί υπάρχει αξιοποίηση του καλύτερου δυναμικού. Σε καμία περίπτωση δεν ήταν ρουσφετολογική η διαδικασία, ήταν διαφανείς οι διαδικασίες και πραγματικά από τους χιλιάδες που υπέβαλαν αιτήσεις, επελέγησαν οι καλύτεροι, αυτοί που πρέπει να προσληφθούν.
Σ? αυτές τις νέες τεχνολογίες πρέπει να προσλαμβάνονται αυτοί που έχουν τις καλύτερες προϋποθέσεις και αυτό είναι απαίτηση της αγοράς. Ένας οργανισμός που θέλει να κατέχει ?και κατέχει- κυρίαρχη θέση στην αγορά, αυτό το προσέχει πάρα πολύ. Και στη συγκεκριμένη περίπτωση αυτό έγινε.
Σε σχέση με το άρθρο 24 προσπαθούμε να εφαρμόσουμε αυτό που εσείς διατυμπανίζετε για τα ΕΛΤΑ, ότι είναι δημόσια υπηρεσία και ως τέτοια πρέπει να την περιφρουρήσουμε, να κάνουμε δηλαδή σε σχέση με τις ρυθμίσεις που αφορούν στην οικοδομική άδεια. Στο οικόπεδο που αγοράστηκε δεν είναι αυθαίρετο το κτίσμα που υπάρχει. ?δεια υπάρχει για τα δέκα χιλιάδες τετραγωνικά που είναι κτισμένα. Προσπαθούμε απλά να εφαρμόσουμε κάποιες διατάξεις που έχουν ήδη εφαρμοστεί σε άλλες ΔΕΚΟ, ώστε να έχουμε μεγαλύτερη αξιοποίηση του συγκεκριμένου οικοπέδου και τα ΕΛΤΑ να έχουν ένα σύγχρονο κέντρο για αποτελεσματικότερες εργασίες και να επιτελούν πιο σωστά την καθολική υπηρεσία, που είναι το κυρίαρχο στοιχείο της σημερινής διαδικασίας και το στόχο τους ως φορέα παροχής αυτής της υπηρεσίας. 
Ευχαριστώ πολύ.
ΠΡΟΕΔΡΕΥΩΝ (Παναγιώτης Σγουρίδης): Κηρύσσεται περαιωμένη η συζήτηση επί της ενότητας των άρθρων 1 έως 16 και του άρθρου 24 και εισερχόμαστε στην ψήφισή τους κεχωρισμένως.
Ερωτάται το Τμήμα: Γίνεται δεκτό το άρθρο 1 όπως τροποποιήθηκε από τον κύριο Υπουργό;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΠΑΝΑΓΙΩΤΗΣ ΛΑΦΑΖΑΝΗΣ: Κατά πλειοψηφία.
ΔΗΜΗΤΡΙΟΣ ΤΣΙΟΓΚΑΣ: Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 1 έγινε δεκτό όπως τροποποιήθηκε από τον κύριο Υπουργό κατά πλειοψηφία.
Ερωτάται το Τμήμα: Γίνεται δεκτό το άρθρο 2 ως έχει;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΠΑΝΑΓΙΩΤΗΣ ΛΑΦΑΖΑΝΗΣ: Κατά πλειοψηφία.
ΔΗΜΗΤΡΙΟΣ ΤΣΙΟΓΚΑΣ: Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 2 έγινε δεκτό ως έχει κατά πλειοψηφία.
Ερωτάται το Τμήμα: Γίνεται δεκτό το άρθρο 3 όπως τροποποιήθηκε από τον κύριο Υπουργό;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΠΑΝΑΓΙΩΤΗΣ ΛΑΦΑΖΑΝΗΣ: Κατά πλειοψηφία.
ΔΗΜΗΤΡΙΟΣ ΤΣΙΟΓΚΑΣ: Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 3 έγινε δεκτό όπως τροποποιήθηκε από τον κύριο Υπουργό κατά πλειοψηφία. 
Ερωτάται το Τμήμα: Γίνεται δεκτό το άρθρο 4 όπως τροποποιήθηκε από τον κύριο Υπουργό;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΠΡΟΚΟΠΗΣ ΠΑΥΛΟΠΟΥΛΟΣ: Κατά πλειοψηφία.
ΠΑΝΑΓΙΩΤΗΣ ΛΑΦΑΖΑΝΗΣ: Κατά πλειοψηφία.
ΔΗΜΗΤΡΙΟΣ ΤΣΙΟΓΚΑΣ: Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 4 έγινε δεκτό όπως τροποποιήθηκε από τον κύριο Υπουργό κατά πλειοψηφία. 
Ερωτάται το Τμήμα: Γίνεται δεκτό το άρθρο 5 όπως τροποποιήθηκε από τον κύριο Υπουργό;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΠΡΟΚΟΠΗΣ ΠΑΥΛΟΠΟΥΛΟΣ: Κατά πλειοψηφία.
ΠΑΝΑΓΙΩΤΗΣ ΛΑΦΑΖΑΝΗΣ: Κατά πλειοψηφία.
ΔΗΜΗΤΡΙΟΣ ΤΣΙΟΓΚΑΣ: Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 5 έγινε δεκτό όπως τροποποιήθηκε από τον κύριο Υπουργό κατά πλειοψηφία. 
Ερωτάται το Τμήμα: Γίνεται δεκτό το άρθρο 6 ως έχει;
ΠΟΛΛΟΙ ΒΟΥΛΕΥΤΕΣ: Δεκτό, δεκτό. 
ΠΡΟΚΟΠΗΣ ΠΑΥΛΟΠΟΥΛΟΣ: Κατά πλειοψηφία.
ΠΑΝΑΓΙΩΤΗΣ ΛΑΦΑΖΑΝΗΣ: Κατά πλειοψηφία.
ΔΗΜΗΤΡΙΟΣ ΤΣΙΟΓΚΑΣ: Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 6 έγινε δεκτό ως έχει κατά πλειοψηφία. 
Ερωτάται το Τμήμα: Γίνεται δεκτό το άρθρο 7 όπως τροποποιήθηκε από τον κύριο Υπουργό;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΠΡΟΚΟΠΗΣ ΠΑΥΛΟΠΟΥΛΟΣ: Κατά πλειοψηφία.
ΠΑΝΑΓΙΩΤΗΣ ΛΑΦΑΖΑΝΗΣ: Κατά πλειοψηφία.
ΔΗΜΗΤΡΙΟΣ ΤΣΙΟΓΚΑΣ: Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 7 έγινε δεκτό όπως τροποποιήθηκε από τον κύριο Υπουργό κατά πλειοψηφία. 
Ερωτάται το Τμήμα: Γίνεται δεκτό το άρθρο 8 ως έχει;
ΠΟΛΛΟΙ ΒΟΥΛΕΥΤΕΣ: Δεκτό, δεκτό. 
ΠΡΟΚΟΠΗΣ ΠΑΥΛΟΠΟΥΛΟΣ: Κατά πλειοψηφία.
ΠΑΝΑΓΙΩΤΗΣ ΛΑΦΑΖΑΝΗΣ: Κατά πλειοψηφία.
ΔΗΜΗΤΡΙΟΣ ΤΣΙΟΓΚΑΣ: Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 8 έγινε δεκτό ως έχει κατά πλειοψηφία.
Ερωτάται το Τμήμα: Γίνεται δεκτό το άρθρο 9 όπως τροποποιήθηκε από τον κύριο Υπουργό;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΠΡΟΚΟΠΗΣ ΠΑΥΛΟΠΟΥΛΟΣ: Κατά πλειοψηφία.
ΠΑΝΑΓΙΩΤΗΣ ΛΑΦΑΖΑΝΗΣ: Κατά πλειοψηφία.
ΔΗΜΗΤΡΙΟΣ ΤΣΙΟΓΚΑΣ: Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 9 έγινε δεκτό όπως τροποποιήθηκε από τον κύριο Υπουργό κατά πλειοψηφία. 
Ερωτάται το Τμήμα: Γίνεται δεκτό το άρθρο 10 ως έχει;
ΠΟΛΛΟΙ ΒΟΥΛΕΥΤΕΣ: Δεκτό, δεκτό. 
ΠΡΟΚΟΠΗΣ ΠΑΥΛΟΠΟΥΛΟΣ: Κατά πλειοψηφία.
ΠΑΝΑΓΙΩΤΗΣ ΛΑΦΑΖΑΝΗΣ: Κατά πλειοψηφία.
ΔΗΜΗΤΡΙΟΣ ΤΣΙΟΓΚΑΣ: Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 10 έγινε δεκτό ως έχει κατά πλειοψηφία.
Ερωτάται το Τμήμα: Γίνεται δεκτό το άρθρο 11 ως έχει;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΠΡΟΚΟΠΗΣ ΠΑΥΛΟΠΟΥΛΟΣ: Κατά πλειοψηφία.
ΠΑΝΑΓΙΩΤΗΣ ΛΑΦΑΖΑΝΗΣ: Κατά πλειοψηφία.
ΔΗΜΗΤΡΙΟΣ ΤΣΙΟΓΚΑΣ: Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 11 έγινε δεκτό ως έχει κατά πλειοψηφία. 
Ερωτάται το Τμήμα: Γίνεται δεκτό το άρθρο 12 ως έχει;
ΠΟΛΛΟΙ ΒΟΥΛΕΥΤΕΣ: Δεκτό, δεκτό. 
ΠΡΟΚΟΠΗΣ ΠΑΥΛΟΠΟΥΛΟΣ: Κατά πλειοψηφία.
ΠΑΝΑΓΙΩΤΗΣ ΛΑΦΑΖΑΝΗΣ: Κατά πλειοψηφία.
ΔΗΜΗΤΡΙΟΣ ΤΣΙΟΓΚΑΣ: Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 12 έγινε δεκτό ως έχει κατά πλειοψηφία.
Ερωτάται το Τμήμα: Γίνεται δεκτό το άρθρο 13 ως έχει;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΠΡΟΚΟΠΗΣ ΠΑΥΛΟΠΟΥΛΟΣ: Κατά πλειοψηφία.
ΠΑΝΑΓΙΩΤΗΣ ΛΑΦΑΖΑΝΗΣ: Κατά πλειοψηφία.
ΔΗΜΗΤΡΙΟΣ ΤΣΙΟΓΚΑΣ: Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 13 έγινε δεκτό ως έχει κατά πλειοψηφία. 
Ερωτάται το Τμήμα: Γίνεται δεκτό το άρθρο 14 όπως τροποποιήθηκε από τον κύριο Υπουργό;
ΠΟΛΛΟΙ ΒΟΥΛΕΥΤΕΣ: Δεκτό, δεκτό. 
ΠΡΟΚΟΠΗΣ ΠΑΥΛΟΠΟΥΛΟΣ: Κατά πλειοψηφία.
ΠΑΝΑΓΙΩΤΗΣ ΛΑΦΑΖΑΝΗΣ: Κατά πλειοψηφία.
ΔΗΜΗΤΡΙΟΣ ΤΣΙΟΓΚΑΣ: Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 14 έγινε δεκτό όπως τροποποιήθηκε από τον κύριο Υπουργό κατά πλειοψηφία.
Ερωτάται το Τμήμα: Γίνεται δεκτό το άρθρο 15 ως έχει;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΠΡΟΚΟΠΗΣ ΠΑΥΛΟΠΟΥΛΟΣ: Κατά πλειοψηφία.
ΠΑΝΑΓΙΩΤΗΣ ΛΑΦΑΖΑΝΗΣ: Κατά πλειοψηφία.
ΔΗΜΗΤΡΙΟΣ ΤΣΙΟΓΚΑΣ: Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 15 έγινε δεκτό ως έχει κατά πλειοψηφία. 
Ερωτάται το Τμήμα: Γίνεται δεκτό το άρθρο 16 ως έχει;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΠΡΟΚΟΠΗΣ ΠΑΥΛΟΠΟΥΛΟΣ: Κατά πλειοψηφία.
ΠΑΝΑΓΙΩΤΗΣ ΛΑΦΑΖΑΝΗΣ: Κατά πλειοψηφία.
ΔΗΜΗΤΡΙΟΣ ΤΣΙΟΓΚΑΣ: Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 16 έγινε δεκτό ως έχει κατά πλειοψηφία. 
Ερωτάται το Τμήμα: Γίνεται δεκτό το άρθρο 24 ως έχει;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΠΡΟΚΟΠΗΣ ΠΑΥΛΟΠΟΥΛΟΣ: Κατά πλειοψηφία.
ΠΑΝΑΓΙΩΤΗΣ ΛΑΦΑΖΑΝΗΣ: Κατά πλειοψηφία.
ΔΗΜΗΤΡΙΟΣ ΤΣΙΟΓΚΑΣ: Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 24 έγινε δεκτό ως έχει κατά πλειοψηφία.
Κύριοι συνάδελφοι, έχουν διανεμηθεί τα Πρακτικά της Τρίτης 19 Αυγούστου 2003, της Τετάρτης 20 Αυγούστου 2003 και της Πέμπτης 21 Αυγούστου 2003 και ερωτάται το Τμήμα αν τα επικυρώνει.
ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.
ΠΡΟΕΔΡΕΥΩΝ (Παναγιώτης Σγουρίδης): Συνεπώς τα Πρακτικά της Τρίτης 19 Αυγούστου 2003, της Τετάρτης 20ης Αυγούστου 2003 και της Πέμπτης 21 Αυγούστου 2003, επικυρώθηκαν.
Κύριοι συνάδελφοι, στο σημείο αυτό δέχεσθε να λύσουμε τη συνεδρίαση;
ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.
Με τη συναίνεση του Τμήματος και ώρα 13.58΄ λύεται η συνεδρίαση για αύριο ημέρα Πέμπτη 4 Σεπτεμβρίου 2003 και ώρα 10.30΄, με αντικείμενο εργασιών του Τμήματος, νομοθετική εργασία: συνέχιση της συζήτησης επί των άρθρων και του συνόλου του σχεδίου νόμου του Υπουργείου Μεταφορών και Επικοινωνιών: «Τροποποίηση του νόμου 2668/1998 (ΦΕΚ Α΄ 282 ), εναρμόνιση με την Οδηγία 2002/39/ΕΚ, ρυθμίσεις θεμάτων του Οργανισμού ΕΛΛΗΝΙΚΑ ΤΑΧΥΔΡΟΜΕΙΑ (ΕΛ.ΤΑ.) και άλλες διατάξεις», σύμφωνα με την ημερήσια διάταξη που έχει διανεμηθεί.
Ο ΠΡΟΕΔΡΟΣ ΟΙ ΓΡΑΜΜΑΤΕΙΣ
ΣΥΝΕΔΡΙΑΣΗ 3/9/2003 ΣΕΛ.2



