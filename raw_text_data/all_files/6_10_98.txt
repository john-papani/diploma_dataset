

 

  

Σελίδα 5 

 

Π Ρ Α Κ Τ Ι Κ Α  Β Ο Υ Λ Η Σ

 

 

Θ' ΠΕΡΙΟΔΟΣ (ΠΡΟΕΔΡΕΥΟΜΕΝΗΣ ΔΗΜΟΚΡΑΤΙΑΣ)

ΣΥΝΟΔΟΣ Γ'

ΣΥΝΕΔΡΙΑΣΗ Γ'

Τρίτη 6 Οκτωβρίου 1998

 

 

Αθήνα, σήμερα στις 6 Οκτωβρίου 1998, ημέρα Τρίτη και ώρα 18.19' συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια, για να συνεδριάσει υπό την προεδρία του Προέδρου αυτής κ. ΑΠΟΣΤΟΛΟΥ ΚΑΚΛΑΜΑΝΗ. 

ΠΡΟΕΔΡΟΣ (Απόστολος Κακλαμάνης): Κυρία και κύριοι συνάδελφοι, αρχίζει η συνεδρίαση. 

(ΕΠΙΚΥΡΩΣΗ ΠΡΑΚΤΙΚΩΝ: Σύμφωνα με την από 5.10.98 εξουσιοδότηση του Σώματος, επικυρώθηκαν με ευθύνη του Προεδρείου τα Πρακτικά της Β' συνεδριάσεώς του, (ΑΠΟΓΕΥΜΑΤΙΝΗ) της 5ης Οκτωβρίου 1998. 

Παρακαλείται ο κύριος Γραμματέας να ανακοινώσει τις αναφορές προς το Σώμα. 

(Ανακοινώνονται προς το Σώμα από το Γραμματέα της Βουλής κ. Δημήτριο Κατσικόπουλο, Βουλευτή Αχαϊας, τα ακόλουθα: 

"Α' ΚΑΤΑΘΕΣΗ ΑΝΑΦΟΡΩΝ 

1) Η Βουλευτής Πέλλας κ. ΠΑΡΘΕΝΑ ΦΟΥΝΤΟΥΚΙΔΟΥ κατέθεσε αναφορά με την οποία η 'Ενωση Μονίμων Δασοφυλάκων Βορείου Ελλάδος ζητεί να παραμείνει στο Πυροσβεστικό Σώμα αριθμός δασοφυλάκων που κρίνεται αναγκαίος για τη δασοπροστασία. 

2) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε αναφορά με την οποία η 'Ενωση Μονίμων Δασοφυλάκων Βορείου Ελλάδος ζητεί να παραμείνει στο Πυροσβεστικό Σώμα αριθμός δασοφυλάκων που κρίνεται αναγκαίος για τη δασοπροστασία. 

3) Ο Δ' Αντιπρόεδρος της Βουλής και Βουλευτής Λάρισας κ. ΝΙΚΟΛΑΟΣ ΚΑΤΣΑΡΟΣ κατέθεσε αναφορά με την οποία η 'Ενωση Μονίμων Δασοφυλάκων Βορείου Ελλάδος ζητεί να παραμείνει στο Πυροσβεστικό Σώμα αριθμός δασοφυλάκων που κρίνεται αναγκαίος για τη δασοπροστασία. 

4) Ο Βουλευτής Αττικής κ. ΚΩΝ/ΝΟΣ ΒΡΕΤΤΟΣ κατέθεσε αναφορά με την οποία η Πανελλήνιος 'Ενωσις των νεοελθόντων από το 1957 ελλήνων ποντίων προσφύγων εκ Ρωσίας ζητεί να δοθούν άδειες τοποθέτησης λυομένων στα αγροτεμάχια των μελών της. 

5) Ο Βουλευτής Πιερίας κ. ΕΥΑΓΓΕΛΟΣ ΠΟΛΥΖΟΣ κατέθεσε αναφορά με την οποία η Πανελλήνιος 'Ενωσις των νεοελθόντων από το 1957 ελλήνων ποντίων προσφύγων εκ Ρωσίας ζητεί να δοθούν άδειες τοποθέτησης λυομένων στα αγροτεμάχια των μελών της. 

6) Η Βουλευτής Πέλλας κ. ΠΑΡΘΕΝΑ ΦΟΥΝΤΟΥΚΙΔΟΥ κατέθεσε αναφορά με την οποία η Κεντρική Επιτροπή Βορειοηπειρωτικού Αγώνος ζητεί τη λήψη μέτρων για την αποκατάσταση της αυτονομίας στη Βόρειο 'Ηπειρο. 

7) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε αναφορά με την οποία η Κεντρική Επιτροπή Βορειοηπειρωτικού Αγώνος ζητεί τη λήψη μέτρων για την αποκατάσταση της αυτονομίας στη Βόρειο 'Ηπειρο. 

8) Ο Βουλευτής Μαγνησίας κ. ΑΛΕΞΑΝΔΡΟΣ ΒΟΥΛΓΑΡΗΣ κατέθεσε αναφορά με την οποία ο Σύνδεσμος Περιοχής 7ης Εδαφικής Περιφέρειας Νομού Μαγνησίας διαμαρτύρεται για τις χαμηλές εκτιμήσεις ζημιών από τον ΕΛΓΑ για τους αμυγδαλοπαραγωγούς της περιοχής του. 

9) Ο Βουλευτής Μαγνησίας κ. ΓΕΩΡΓΙΟΣ ΣΟΥΡΛΑΣ κατέθεσε αναφορά με την οποία ο Σύνδεσμος Περιοχής 7ης Εδαφικής Περιφέρειας Νομού Μαγνησίας διαμαρτύρεται για τις χαμηλές εκτιμήσεις ζημιών από τον ΕΛΓΑ για τους αμυγδαλοπαραγωγούς της περιοχής του. 

10) Η Βουλευτής Πέλλας κ. ΠΑΡΘΕΝΑ ΦΟΥΝΤΟΥΚΙΔΟΥ κατέθεσε αναφορά με την οποία η Ομοσπονδία Ηλεκτροτεχνιτών Ελλάδας ζητεί να μην καταργηθεί το ταμείο επικουρικής ασφάλισης εκπροσώπων και υπαλλήλων επαγγελματικών οργανώσεων. 

11) Οι Βουλευτές κύριοι ΑΘΑΝΑΣΙΟΣ ΒΑΡΙΝΟΣ και ΠΑΝΑΓΙΩΤΗΣ Ν. ΚΡΗΤΙΚΟΣ κατέθεσαν αναφορά με την οποία ο Σύλλογος Γονέων και Κηδεμόνων 4ου Γυμνασίου Χίου ζητεί τη δημιουργία και τετάρτου τμήματος Α' τάξης στο γυμνάσιο. 

12) Οι Βουλευτές κύριοι ΣΤΥΛΙΑΝΟΣ ΠΑΠΑΘΕΜΕΛΗΣ και ΚΥΡΙΑΚΟΣ ΣΠΥΡΙΟΥΝΗΣ κατέθεσαν αναφορά με την οποία ο Εμπορικός Σύλλογος Θεσ/νίκης ζητεί την επιβολή φορολογικών ταμειακών μηχανών στις λαϊκές αγορές. 

13) Ο Βουλευτής Χανίων κ. ΙΩΣΗΦ ΒΑΛΥΡΑΚΗΣ κατέθεσε αναφορά με την οποία ο Σύλλογος Υπαλλήλων ΕΚΑΒ Χανίων ζητεί την άμεση ίδρυση ΕΚΑΒ Χανίων και τη στελέχωσή του με μετατάξεις υπαλλήλων. 

14) Ο Βουλευτής 'Αρτας κ. ΑΘΑΝΑΣΙΟΣ ΚΟΝΤΑΞΗΣ κατέθεσε αναφορά με την οποία η 'Ενωση Αστυνομικών 'Αρτας ζητεί να ανακληθούν μεταθέσεις μελών της από τη Δ/νση 'Αρτας στη Δ/νση Κέρκυρας. 

15) Οι Βουλευτές κύριοι ΑΘΑΝΑΣΙΟΣ ΚΟΝΤΑΞΗΣ, ΠΑΝΑ-

 

 

  

Σελίδα 6 

ΓΙΩΤΗΣ Ν. ΚΡΗΤΙΚΟΣ και ΚΥΡΙΑΚΟΣ ΣΠΥΡΙΟΥΝΗΣ κατέθεσαν αναφορά με την οποία Εθελοντές και Εθελόντριες μακράς θητείας ζητούν την ιεραρχική τους εξέλιξη μέχρι του βαθμού του Λοχαγού - Σμηναγού - Υποπλοιάρχου. 

16) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε δημοσίευμα εφημερίδας στο οποίο επισημαίνεται η ανεργία που πλήττει τον κλάδο των ραδιοτηλεγραφητών. 

17) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε δημοσίευμα εφημερίδας στο οποίο ζητείται η συνέχιση της λειτουργίας της εταιρείας SOFTEX. 

18) Οι Βουλευτές κύριοι ΕΥΑΓΓΕΛΟΣ ΜΠΟΥΤΑΣ και ΑΧΙΛΛΕΑΣ ΚΑΝΤΑΡΤΖΗΣ κατέθεσαν αναφορά με την οποία η Κοινότητα Βραγκιανών Καρδίτσας, ζητεί να καλυφθούν οι κενές θέσεις διδακτικού προσωπικού στα Δημοτικά Σχολεία της περιοχής της. 

19) Οι Βουλευτές κύριοι ΑΧΙΛΛΕΑΣ ΚΑΝΤΑΡΤΖΗΣ και ΕΥΑΓΓΕΛΟΣ ΜΠΟΥΤΑΣ κατέθεσαν αναφορά με την οποία η Κοινότητα Αρματολικού και Κάτοικοι Μεσοχώρας Τρικάλων ζητούν να εφαρμοσθεί η μελέτη στην κατασκευή του ΥΗΕ Μεσοχώρας. 

20) Οι Βουλευτές κύριοι ΝΙΚΟΛΑΟΣ ΓΚΑΤΖΗΣ και ΧΑΡΑΛΑΜΠΟΣ ΑΓΓΟΥΡΑΚΗΣ κατέθεσαν αναφορά με την οποία ο Προοδευτικός Σύλλογος Κηρίνθου Εύβοιας καταγγέλλει καταστροφικές παρεμβάσεις που αλλοιώνουν το περιβάλλον στην παραλία της. 

21) Οι Βουλευτές κύριοι ΧΑΡΑΛΑΜΠΟΣ ΑΓΓΟΥΡΑΚΗΣ και ΣΤΡΑΤΗΣ ΚΟΡΑΚΑΣ κατέθεσαν αναφορά με την οποία το Επιμελητήριο Εικαστικών Τεχνών Ελλάδος αναφέρεται στη λειτουργία των, ανά νομαρχία, επιτροπών κρίσης εικαστικών έργων, που έχουν συγκροτηθεί σύμφωνα με το ν. 2218/94. 

22) Οι Βουλευτές κύριοι ΜΑΡΙΑ ΜΠΟΣΚΟΥ και ΣΤΑΥΡΟΣ ΠΑΝΑΓΙΩΤΟΥ κατέθεσαν αναφορά με την οποία Εργαζόμενοι στην εταιρεία ΑΦΟΙ ΤΣΙΤΣΗ ΑΕ Νάουσας Ημαθίας, ζητούν την καταβολή δεδουλευμένων τους και τη συνέχιση της λειτουργίας του εργοστασίου. 

23) Οι Βουλευτές κύριοι ΣΤΑΥΡΟΣ ΠΑΝΑΓΙΩΤΟΥ και ΑΠΟΣΤΟΛΟΣ ΤΑΣΟΥΛΑΣ κατέθεσαν αναφορά με την οποία η 'Ενωση Λειτουργών Μέσης Εκπαίδευσης Βαυαρίας Γερμανίας αναφέρεται στα προβλήματα της ελληνόγλωσσης εκπαίδευσης και των ελλήνων εκπαιδευτικών στη Γερμανία. 

24) Οι Βουλευτές κύριοι ΣΤΑΥΡΟΣ ΠΑΝΑΓΙΩΤΟΥ και ΜΑΡΙΑ ΜΠΟΣΚΟΥ κατέθεσαν αναφορά με την οποία Συνταξιουχικά Σωματεία Ανατολικής Μακεδονίας - Θράκης (ΙΚΑ - ΤΕΒΕ - ΤΣΑ) ζητούν την αύξηση των συντάξεων των μελών τους. 

25) Οι Βουλευτές κύριοι ΟΡΕΣΤΗΣ ΚΟΛΟΖΩΦ και ΔΗΜΗΤΡΙΟΣ ΚΩΣΤΟΠΟΥΛΟΣ κατέθεσαν αναφορά με την οποία ο Εξωραϊστικός Σύλλογος Αγ. Παρασκευής Αττικής "ΑΓ.ΙΩΑΝΝΗΣ" καταγγέλλει την παράνομη κοπή πεύκων, την ελλειπή αστυνόμευση της περιοχής του κλπ. 

26) Οι Βουλευτές κύριοι ΣΤΡΑΤΗΣ ΚΟΡΑΚΑΣ και ΜΑΡΙΑ ΜΠΟΣΚΟΥ κατέθεσαν αναφορά με την οποία Λογιστές και Λογίστριες ζητούν να μην εφαρμοστεί το π.δ. "Περί επαγγέλματος Λογιστή Φοροτεχνικού και άδειας ασκήσεώς του". 

27) Οι Βουλευτές κύριοι ΔΗΜΗΤΡΙΟΣ ΚΩΣΤΟΠΟΥΛΟΣ και ΑΠΟΣΤΟΛΟΣ ΤΑΣΟΥΛΑΣ κατέθεσαν αναφορά με την οποία το Συνδικάτο Οικοδόμων Πύργου Ηλείας αναφέρεται στην κατάσταση που επικρατεί σε όλα τα υποκ/ματα του ΙΚΑ στο Νομό Ηλείας. 

28) Οι Βουλευτές κύριοι ΣΤΑΥΡΟΣ ΠΑΠΑΓΙΩΤΟΥ και ΜΑΡΙΑ ΜΠΟΣΚΟΥ κατέθεσαν αναφορά με την οποία η Κοινότητα Ν.Φώκαιας Χαλκιδικής, καταγγέλλει τη δημιουργία γηπέδου γκολφ σε έκταση της περιοχής της που αποτελεί βιότοπο άγριας πτηνοπανίδας. 

29) Ο Βουλευτής Καβάλας κ. ΓΕΩΡΓΙΟΣ ΚΑΛΑΝΤΖΗΣ κατέθεσε αναφορά με την οποία οι Τουριστικές Ξενοδοχειακές Επιχειρήσεις "OCEANIS CAVALA" ζητούν τη νομοθετική ρύθμιση οικονομικού προστίμου που τους επεβλήθη για παράνομη χρήση πετρελαίου θέρμανσης. 

30) Ο Βουλευτής Κοζάνης κ. ΝΙΚΟΛΑΟΣ ΤΣΙΑΡΤΣΙΩΝΗΣ κατέθεσε αναφορά με την οποία ο κ. Σ. Παπαδόπουλος, συνταξιούχος της ΔΕΗ ζητεί την επίλυση συνταξιοδοτικού του προβλήματος. 

Β. ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ 
1. Στην με αριθμό 7/15-7-98 ερώτηση δόθηκε με το υπ'αριθμ. 14431/31-7-98 έγγραφο από τον Υπουργό Υγείας και Πρόνοιας η ακόλουθη απάντηση: 

"Απαντώντας στην με αριθμό πρωτ. 7/15-7-98, ερώτηση των Βουλευτών κυρίων Μ. Μπόσχου και Α. Τασούλα, που κατατέθηκε στη Βουλή, σχετικά με την έλλειψη σε προσωπικό (Επόπτες Δημόσιας Υγείας), στην Δ/νση Δημόσιας Υγείας της Νομαρχιακής Αυτοδιοίκησης Ιωαννίνων, σας γνωρίζουμε ότι μετά τη δημοσίευση των οργανισμών των Νομαρχιακών Αυτοδιοικήσεων, τον Ιούνιο του 1995, καταργήθηκαν όλες οι κενές οργανικές θέσεις των Δ/νσεων Υγείας και Πρόνοιας, όλων των Περιφεριακών Υπηρεσιών του Υπουργείου μας. 

Αρμόδιοι για την πλήρωση των αναφερόμενων θέσεων είναι η Ν.Α. και το Υπουργείο Εσωτερικών Δημόσιας Διοίκησης και Αποκέντρωσης, προς το οποίο κοινοποιείται το παρόν, με συνημμμένο φωτ/φο της αναφοράς και το οποίο παρακαλείται να ενημερώσει τη Βουλή και τον ερωτώντα Βουλευτή. 

Ο Υπουργός 

Κ. ΓΕΙΤΟΝΑΣ" 

2. Στην με αριθμό 9/15-7-98 ερώτηση δόθηκε με το υπ'αριθμ. 28087/18-8-98 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση: 

"Σε απάντηση της ερώτησης 9/15-7-98 που κατατέθηκε στη Βουλή των Ελλήνων από τους Βουλευτές κυρίους Απ. Τασούλα και Μ. Μπόσκου και αναφέρεται στο πιο πάνω θέμα, σας πληροφορούμε ότι η Ν.Α. Ιωαννίνων σε συνεργασία με τον Σύνδεσμο 'Υδρευσης Λεκανοπεδίου (ΣΥΚΛΙ) έχει προβεί στις ακόλουθες ενέργειες: 

α) Κοινότητα Ροδοτοπίου: πραγματοποιήθηκε γεώτρηση, από τον Ι.Γ.Μ.Ε., (Παράρτημα Πρέβεζας). Μετά από δοκιμαστική άντληση και δειγματοληψία τα αποτελέσματα ήταν ικανοποιητικά και ως προς την ποσότητα και ως προς της ποιότητα του νερού. Το έργο εντάχθηκε με ανάλογη πίστωση στη ΣΑΝΑ/2 και ήδη εκπονείται από την ΤΥΔΚ η μελέτη, πολύ δε σύντομα θα αρχίσει η υλοποίηση του έργου. 

β) Κοινότητα Νεοχωρόπουλου: Το πρόβλημα που δημιουργήθηκε ήταν εσωτερικό της Κοινότητας Νεοχωρόπουλου και έχει ήδη αποκατασταθεί. 

γ) Κοινότητες Νεοκαισάρειας - Αβγού: Στην Κοινότητα Νεοκαισάρειας πραγματοποιήθηκε γεώτρηση από τον ΣΥΚΛΙ. Τα αποτελέσματα της γεώτρησης ήταν ικανοποιητικά ως προς την ποσότητα αρνητικά όμως ως προς την καταλληλότητα του νερού. 

Μετά από το αρνητικό αποτέλεσμα της γεώτρησης, σύμφωνα με τον Πρόεδρο ο ΣΥΚΛΙ δρομολόγησε την αντιμετώπιση του προβλήματος με τη σύνδεση της Κοινότητας Νεοκαισάρειας από την παλιά δεξαμενή της Κοινότητας Ανατολής. 

Το πρόβλημα της Κοινότητας Αβγού θα επιλυθεί αφού συνδεθεί η Κοινότητα Νεοκαισάρειας με την Κοινότητα Ανατολής (το προσεχές δεκαήμερο σύμφωνα με τον Πρόεδρο 

  


 

  

Σελίδα 7 

του ΣΥΚΛΙ) που θα έχει σαν αποτέλεσμα την μεγαλύτερη επάρκεια για την Κοινότητα Αβγού. 

Σχετικά με την πόλη των Ιωαννίνων, όπως μας πληροφόρησε η ΔΕΥΑ Ιωαννίνων, το μόνο πρόβλημα που δημιουργήθηκε ήταν στην περιοχή της Βρυσούλας και το οποίο αποκαταστάθηκε. Οι μικροδιακοπές που κατά καιρούς παρατηρούνται οφείλονται είτε σε μικροβλάβες είτε σε έργα τα οποία γίνονται στην πόλη. 

Ο Υφυπουργός 

Λ. ΠΑΠΑΔΗΜΑΣ" 

3. Στην με αριθμό 13/15-7-98 ερώτηση δόθηκε με το υπ'αριθμ. 1101/30-7-98 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση: 

"Απαντώντας στην ερώτηση με αριθμό 13/15.7.98, που κατέθεσαν οι Βουλευτές κύριοι Βαγ. Μπούτας και Αχιλ. Κανταρτζής σας γνωρίζουμε τα ακόλουθα: 

Το προσωπικό καθαριότητας των σχολείων, ως παράγοντας που λειτουργεί στα πλαίσια της συντήρησης αλλά και λειτουργίας των σχολικών κτιρίων, υπάγεται οικονομικά στην τοπική αυτοδιοίκηση. 

Ως εκ τούτου η όποια εργασιακή εξάρτηση πρέπει να υπάγεται στην τοπική αυτοδιοίκηση. 

Συνεπώς το αίτημα για την αλλαγή του εργασιακού καθεστώτος είναι θέμα αποδοχής του από την τοπική αυτοδιοίκηση, για το οποίο η ΚΕΔΚΕ με το από 23.1.98 πρακτικό της αποφάσισε το καθεστώς της πρόσληψης του προσωπικού καθαριότητας των σχολικών μονάδων και παραμένει ως έχει. 

Ο Υφυπουργός 

ΙΩΑΝΝΗΣ ΑΝΘΟΠΟΥΛΟΣ" 

4. Στην με αριθμό 13/15-7-98 ερώτηση δόθηκε με το υπ'αριθμ. 26636/31-7-98 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση: 

"Απαντώντας στην ερώτηση 13/15-7-98 που κατέΘεσαν οι Βουλευτές κύριοι Β. Μπούτας και Αχ. Κανταρτζής, σχετικά με τα αιτήματα των εργαζομένων στην καθαριότητα σχολείων, σας γνωρίζουμε τα εξής: 

Οι συμβάσεις εργασίας των καθαριστριών των σχολείων υπογράφονται από τους προϊσταμένους των αντίστοιχων γραφείων εκπαίδευσης και όπου δεν υπάρχουν γραφεία εκπαίδευσης από τους προϊσταμένους των αντίστοιχων διευθύνσεων εκπαίδευσης. 

Η Κεντρική 'Ενωση Δήμων και Κοινοτήτων με πρόσφατη απόφαση του Διοικητικού Συμβουλίου πρότεινε την αύξηση των αμοιβών των ανωτέρω εργαζομένων κατά 10% για το έτος 1998. 

Για την αλλαγή του εργασιακού καθεστώτος αυτών αρμόδιο είναι το Υπουργείο Εθνικής Παιδείας και Θρησκευμάτων. 

Ο Υφυπουργός 

Λ. ΠΑΠΑΔΗΜΑΣ" 

5. Στην με αριθμό 16/15-7-98 ερώτηση δόθηκε με το υπ'αριθμ. 7/13-8-98 έγγραφο από τον Υπουργό Γεωργίας η ακόλουθη απάντηση: 

"Απαντώντας στην ερώτηση 16/15.7.98 που κατέθεσαν οι Βουλευτές κύριοι Σ. Παναγιώτου και Μ. Μπόσκου, σας πληροφορούμε τα εξής: 

Οι κοινότητες Γενισέας, Αβδήρων, Διομήδειας, Μαγικού και Ευμοίρου του Νομού Ξάνθης επλήγησαν από χαλάζι στις 25.6.98 που προξένησε σοβαρότατες ζημιές σε καλλιέργειες βαμβακιού, σιτηρών, βιομηχανικής τομάτας και αραβοσίτου σε έκταση περίπου 15.000 στρεμμάτων. 

Για τις ζημιές αυτές ο ΕΛΓΑ επιλήφΘηκε άμεσα και οι εκτιμήσεις ολοκληρώθηκαν. 

Επιβάλλεται όμως για τεχνικούς λόγους προκειμένου τα πορίσματα των εκτιμήσεων να εκφράζουν με τη μεγαλύτερη δυνατή ακρίβεια την απώλεια του εισοδήματος των πληγέντων παραγωγών στις καλλιέργειες των βαμβακιών ν' ακολουθήσει και δεύτερη εκτίμηση κοντά στη συγκομιδή. Μετά την οριστικοποίηση των πορισμάτων εκτίμησης από τον ΕΛΓΑ θα καταβληθεί κάθε δυνατή προσπάθεια για την επίσπευση της καταβολής των αποζημιώσεων στους δικαιούχους. 

Σε όσες περιπτώσεις, τα τελευταία χρόνια, οι καλλιέργειες της περιοχής των παραπάνω κοινοτήτων επλήγησαν από ζημιογόνα αίτια που ενέπιπταν στις διατάξεις του Κανονισμού Ασφάλισης της Φυτικής Παραγωγής, ο ΕΛΓΑ έχει ήδη καταβάλει τις αντίστοιχες αποζημιώσεις. Σήμερα ο ΕΛΓΑ όταν οι ζημιές υπερβαίνουν το 20% καταβάλλει αποζημίωση ίση με 74,8% της συνολικής παραγωγής για ποσοστό ζημιάς 100%. Στο αίτημα της κατάργησης της απόλυτης απαλλαγής δηλαδή του ποσοστού που δεν αποζημιώνεται πρέπει να γίνει αντιληπτό ότι πέρα από τις οικονομικές δυνατότητες του ΕΛΓΑ, η ασφάλιση δεν πρέπει να αποτελεί ανασταλτικό παράγοντα στην προσπάΘεια αποτροπής ή μείωσης της ζημιάς από τον παραγωγό και κυρίως δεν μπορεί ποτέ η ασφάλιση να αποτελεί μέσο ωφέλειας και προσπορισμού κέρδους. 

Πάντως ο ΕΛΓΑ, στα πλαίσια των οικονομικών του δυνατοτήτων, συνεχώς επεκτείνει και βελτιώνει την παρεχόμενη ασφάλιση, συμβάλλοντας έτσι ώστε να περιοριστούν στο ελάχιστο δυνατό οι επιπτώσεις της εξάρτησης των παραγωγών της χώρας από καιρικές αντιξοότητες που δεν μπορούν να ελέγξουν. 

Ο Υπουργός 

ΣΤ. ΤΖΟΥΜΑΚΑΣ" 

6. Στην με αριθμό 20/15-7-98 ερώτηση δόθηκε με το υπ'αριθμ. 536/31-7-98 έγγραφο από τον Υφυπουργό Οικονομικών η ακόλουθη απάντηση: 

"Απαντώντας στην ερώτηση 2Ο/15.7.98 των Βουλευτών κυρίων Σταύρου Παναγιώτου και Στρατή Κόρακα αναφορικά με το αντικείμενο του θέματος, σας γνωρίζουμε τα παρακάτω: 

Σύμφωνα με τις διατάξεις της παρ. 1 του άρθρου 2 του Κ.Β.Σ. (π.δ. 186/1992) "Κάθε ημεδαπό ή αλλοδαπό φυσικό ή νομικό πρόσωπο ή κοινωνία του Αστικού Κώδικα, που ασκεί δραστηριότητα στην ελληνική επικράτεια και αποβλέπει στην απόκτηση εισοδήματος από εμπορική ή βιομηχανική ή βιοτεχνική ή γεωργική επιχείρηση ή από ελευθέριο επάγγελμα ή από οποιαδήποτε άλλη επιχείρηση, καθώς και οι αστικές κερδοσκοπικές ή μη εταιρείες, αναφερόμενοι στο εξής με τον όρο "επιτηδευματίας", τηρεί, εκδίδει, παρέχει, ζητά, λαμβάνει, υποβάλλει, διαφυλάσσει τα βιβλία, τα στοιχεία, τις καταστάσεις και κάθε άλλο μέσο σχετικό με την τήρηση βιβλίων και την έκδοση στοιχείων που ορίζονται από τον Κώδικα αυτό, κατά περίπτωση". 

Η αναφερόμενη στην ερώτηση 20/15.7.98 υπόθεση, διαβιβάστηκε λόγω αρμοδιότητας στη Δ/νση Επιθεώρησης Υπηρεσιών, (συνημμένο έγγραφο 10877Ο8/535/23.7.98), προκειμένου να ανατεθεί σε επιθεωρητή, να εξετάσει τα αναφερόμενα σε αυτή και να ενεργήσει στα πλαίσια των αρμοδιοτήτων του. 

Τα αποτελέσματα της σχετικής έρευνας μόλις περιέλθουν στην υπηρεσία μας, θα σας κοινοποιηθούν για ενημέρωσή σας. 

Ο Υφυπουργός 

ΓΕΩΡΓΙΟΣ ΔΡΥΣ" 

7. Στην με αριθμό 24/15-7-98 ερώτηση δόθηκε με το υπ'αριθμ. 1941/29-8-98 έγγραφο από τον Υφυπουργό Yγείας, και Πρόνοιας η ακόλουθη απάντηση: 

"Σε απάντηση της με αριθμό 24/15-7-98 ερώτησης, που υπέβαλαν οι Βουλευτές κύριοι Μήτσος Κωστόπουλος, Ορέστης Κολοζώφ και Μπάμπης Αγγουράκης, σχετικά με αποζημίωση των πυροπαθών κατοίκων της Νομ. Αυτοδιοίκησης Εύβοιας, σας γνωρίζουμε ότι, ήδη έχουν γίνει οι ενέργειες μεταβίβασης της απαιτουμένης πίστωσης στην εν λόγω Νομ. Αυτοδιοίκηση, προκειμένου να καταβληθεί το έκτακτο οικονομικό επίδομα, από το Λογ. Α' Κοιν. Βοηθειών στους πληγέντες 



 

  

Σελίδα 8 

από την πυρκαγιά κατοίκους. 

Ο Υφυπουργός 

Θ. ΚΟΤΣΩΝΗΣ" 

8. Στην με αριθμό 29/15-7-98 ερώτηση δόθηκε με το υπ'αριθμ. 22914/6-8-98 έγγραφο από τον Υπουργό Υγείας και Πρόνοιας η ακόλουθη απάντηση: 

"Απαντώντας στην υπ' αριθμ. 29/15-7-98 ερώτηση των Βουλευτών κυρίων Β. Μπούτα, Α. Κανταρτζή και Ν. Γκατζή, σας γνωρίζουμε τα εξής: 

Η υπηρεσία μας έχει προχωρήσει στην έγκριση για προκήρυξη 19 θέσεων γιατρών του κλάδου Ε.Σ.Υ., διαφόρων ειδικοτήτων για το Ν.Γ.Ν. Καρδίτσας. 

Μεταξύ αυτών των θέσεων είναι μία (1) θέση Δ/ντή Μ.Ε.Θ., μία (1) θέση Επιμ. Α'. Μ.Ε.Θ. και μία (1) θέση Επιμ. Β' Μ.Ε.Θ. 

Ο Υπουργός 

Κ. ΓΕΙΤΟΝΑΣ" 

9. Στην με αριθμό 30/15-7-98 ερώτηση δόθηκε με το υπ'αριθμ. 147/5-8-98 έγγραφο από τον Υπουργό Δημόσιας Τάξης η ακόλουθη απάντηση: 

"Σε απάντηση της ερώτησης 30/15-7-98 που κατέθεσαν οι Βουλευτές κύριοι Σ. Κόρακας και Μ. Κωστόπουλος, σας γνωρίζουμε ότι για τη στέγαση των Πυροσβεστικών Υπηρεσιών σε σύγχρονα κτίρια και εγκαταστάσεις καταβάλλονται προσπάθειες μίσθωσης ιδιωτικών κτιρίων και μέσα από τις δυνατότητες του προγράμματος δημοσίων επενδύσεων ανέγερσης δημοσίων κτιρίων. 

Κατά τη μίσθωση των ιδιωτικών κτιρίων εξετάζεται η άνεση, η υγιεινή και η ασφάλεια των χώρων εργασίας και διαμονής του προσωπικού. Για τα ήδη μισθωμένα οικήματα διατίθενται ανάλογες πιστώσεις εκσυγχρονισμού των αναφερόμενων χώρων. Επίσης, κατά την ανέγερση δημοσίων κτιρίων, λαμβάνεται μέριμνα κατασκευής και διαρρύθμισης τέτοιων χώρων. 

Στα πλαίσια αυτά, για την επίλυση του στεγαστικού προβλήματος της Πυροσβεστικής Υπηρεσίας Ρόδου με τη στέγασή της σε σύγχρονο δημόσιο κτίριο το Αρχηγείο Πυροσβεστικού Σώματος σε συνεργασία με τους συναρμόδιους φορείς καταβάλλει συνεχείς προσπάθειες για την ανεύρεση κατάλληλης οικοπεδικής έκτασης και την εξασφάλιση των αναγκαίων πιστώσεων μέσα από το πρόγραμμα Δημοσίων Επενδύσεων. 

Επίσης, επειδή πράγματι το κτίριο του Δημοσίου το οποίο στεγάζεται σήμερα η Υπηρεσία αυτή δεν καλύπτει τις σύγχρονες απαιτήσεις λειτουργίας της, καταβλήθηκαν προσπάθειες για την μίσθωση κτιρίου καταλλήλου που να πληροί όλους τους όρους υγιεινής, ασφάλειας και άνεσης. 'Ομως μέχρι σήμερα δεν έχει βρεθεί άλλο κτίριο, εκτός από αυτό που ήδη η Υπηρεσία αυτή στεγάζετο και έτσι αποφασίσθηκε η συνέχιση της στέγασής της σε αυτό, προκειμένου να συνεχισθεί η λειτουργία της σε αυτή την ευαίσθητη ακριτική περιοχή. 

Οι προσπάθειες μας για την επίλυση του προβλήματος συνεχίζονται με αμείωτο ενδιαφέρον. 

Ο Υπουργός 

ΓΕΩΡΓΙΟΣ ΡΩΜΑΙΟΣ" 

10. Στην με αριθμό 31/15.7.98 ερώτηση δόθηκε με το υπ'αριθμ. 22913/3.8.98 έγγραφο από τον Υπουργό Υγείας και Πρόνοιας η ακόλουθη απάντηση: 

"Απαντώντας στην με αριθμό πρωτ. 31/15.7.98 ερώτηση που κατέθεσαν στη Βουλή οι Βουλευτές κύριοι Νίκος Γκατζής, Αχιλλέας Κανταρτζής και Βαγγέλης Μπούτας σχετικά με το πιο πάνω θέμα σας γνωρίζουμε ότι για το εν λόγω Π.Ι. προβλέπονται (2) θέσεις γιατρών υπόχρεων υπηρεσίας υπαίθρου. 

Η μία θέση καλύφθηκε από το γιατρό Τσιμούλη Δημήτριο (βλ. Α9α/14061/17.7.98 απόφαση διορισμού του) όπου αναμένεται σύντομα να αναλάβει υπηρεσία η δεύτερη θέση εξακολουθεί να παραμένει κενή, παρ' ότι η Υπηρεσία μας την προκήρυξε (4) τέσσερις μήνες πριν από τη λήξη της θητείας του γιατρού που υπηρετούσε (άρθρο 26 παρ.6 ν.2519/97 ΦΕΚ 165/τ. Α/97). 

Επίσης, με το αριθμ. πρωτ. Α9α/19454/18.6.98 έγγραφο εγκρίθηκε η προκήρυξη (1) μίας θέσης Επιμ. Α. ή Β' Γενικής Ιατρικής ή Παθολογίας για το Πολυδύναμο ιατρείο Αλοννήσου αναμένεται σύντομα η πλήρωσή της. 

Επιπροσθέτως, σας πληροφορούμε ότι η αρμόδια Υπηρεσία του Υπουργείου μας με το αριθμ. πρωτ. Α9β/17815/98 έγγραφο, ζήτησε μεταξύ άλλων την προκήρυξη από το Α.Σ.Ε.Π. (Ανώτατο Συμβούλιο Επιλογής Προσωπικού) (1) μίας θέσης ΔΕ Νοσηλευτικής, για το προαναφερόμενο Περιφερειακό Ιατρείο. 

Ο Υπουργός 

ΚΩΝΣΤΑΝΤΙΝΟΣ ΓΕΙΤΟΝΑΣ" 

11. Στην με αριθμό 32/15.7.98 ερώτηση δόθηκε με το υπ'αριθμ. 585/12.8.98 έγγραφο από τον Υφυπουργό Οικονομικών η ακόλουθη απάντηση: 

"Απαντώντας στην με αριθμό 32/15.7.98 ερώτηση του Βουλευτή κ. Η. Παπαηλία, σχετικά με θέματα φορολογίας Μεγάλης Ακίνητης Περιουσίας (ΦΜΑΠ) και γενικά εκτίμησης ακινήτων του Νομού Αττικής σας γνωρίζουμε τα ακόλουθα: 

1. Με τη θέσπιση των διατάξεων του ν.2459/97 ξεκίνησε μια συστηματική προσπάθεια με στόχο τον εντοπισμό και τη φορολόγηση της μεγάλης ακίνητης περιουσίας που βρίσκεται στην Ελλάδα και είναι φυσικό να παρατηρηθούν επιμέρους προβλήματα κατά την αρχική εφαρμογή του. 

2. Σύμφωνα με την κείμενη φορολογική νομοθεσία, για τον υπολογισμό του φόρου των μεταβιβαζομένων με οποιαδήποτε αιτία ακινήτων (γηπέδων-αγροτεμαχίων) που βρίσκονται εκτός αντικειμενικού συστήματος ή για τον υπολογισμό του φόρου μεγάλης ακίνητης περιουσίας, λαμβάνεται υπόψη η αξία αυτών κατά το χρόνο φορολογίας, βάσει των συγκριτικών στοιχείων των ΔΟΥ, όπως αυτά έχουν διαμορφωθεί και ανταποκρίνονται κατά κανόνα στις τιμές της αγοράς, τα οποία, μπορούν να συμβουλεύονται οι πολίτες δηλώνοντας τις κατά την κρίση τους αγοραίες αξίες. 

Το Υπουργείο με την αριθ. 1035820/99/ΒΟΟ13/21.3.96 ΠΟΛ.1091 εγκύκλιο διαταγή, έχει δώσει σαφείς και λεπτομερείς οδηγίες προς όλες τις ΔΟΥ για τον τρόπο υπολογισμού της αγοραίας αξίας των ακινήτων που βρίσκονται εκτός αντικειμενικού συστήματος, ώστε οι εκτιμήσεις αυτών από τις Δ.Ο.Υ. να ανταποκρίνονται στις πραγματικές αξίες όπως αυτές διαμορφώνονται κάθε φορά. 

Ωστόσο μετά την ολοκλήρωση της σχετικής μελέτης, και το πόρισμα της αρμόδιας επιτροπής, στην οποία θα ληφθούν υπόψη όλοι εκείνοι οι παράγοντες που προσδιορίζουν την αξία των ακινήτων, εκτιμάται ότι από 1.1.99 θα τεθεί σε εφαρμογή αντικειμενικό σύστημα υπολογισμού της αξίας όλων των ακινήτων της χώρας. 

Ο Υφυπουργός 

Γ. ΔΡΥΣ" 

12. Στην με αριθμό 41/15.7.98 ερώτηση δόθηκε με το υπ'αριθμ. 81/12.8.98 έγγραφο από τον Υπουργό Δημόσιας Τάξης η ακόλουθη απάντηση: 

"Σε απάντηση της ερώτησης 41/15.7.1998, που κατέθεσε ο Βουλευτής κ. Ε. Χαϊτίδης, σε ό,τι μας αφορά, σας γνωρίζουμε ότι το Υπουργείο μας διαχειρίζεται με ιδιαίτερη ευαισθησία και υπευθυνότητα τα θέματα που αφορούν την εθνική μας ασφάλεια και για την πρόληψη και καταστολή κάθε πράξης που στρέφεται εναντίον των εθνικών μας συμφερόντων και αντιμετώπιση οποιουδήποτε τα επιβουλεύεται, βρίσκεται σε διαρκή ετοιμότητα. 

Για το σκοπό αυτό, κατόπιν οδηγιών μας, έχουν δραστηριοποιηθεί οι αρμόδιες Υπηρεσίες μας σε όλη τη χώρα και σε στενή συνεργασία με τις Υπηρεσίες των άλλων Υπουργείων, λαμβάνουν κάθε μέτρο για την αποτροπή εισόδου στη χώρα 

  


 

  

Σελίδα 9 

ατόμων που επιβουλεύονται την ακεραιότητά της και την ασφάλεια του ελληνικού χώρου, την αντιμετώπιση μεμονωμένων δραστηριοτήτων ατόμων ή ομάδων που, κατά καιρούς, επιχειρούν να δημιουργήσουν εντάσεις σε αυτή καθώς και κάθε άλλης προκλητικής ενέργειας που άπτεται της εθνικής μας ασφάλειας και κυριαρχίας. 

Σε ό,τι αφορά την είσοδο και παραμονή στη χώρα μας ατόμων που εισήλθαν σε αυτή προκειμένου να παραβρεθούν σε εκδηλώσεις που πραγματοποιήθηκαν τον Ιούλιο στη Μακεδονία, σας πληροφορούμε ότι από τις αρμόδιες Υπηρεσίες εφαρμόσθηκε πιστά η ισχύουσα νομοθεσία. 

Επίσης, η Αστυνομία κατά τις εκδηλώσεις αυτές έλαβε, όπως είχε υποχρέωση, τα απαραίτητα μέτρα για την τήρηση της τάξης και την πρόληψη τυχόν εκνόμων ενεργειών, πράγμα που επέτυχε σε απόλυτο βαθμό. 

Ο Υπουργός 

ΓΕΩΡΓΙΟΣ ΡΩΜΑΙΟΣ" 

13. Στην με αριθμό 47/15.7.98 ερώτηση δόθηκε με το υπ'αριθμ. 17/13.8.98 έγγραφο από τον Υπουργό Γεωργίας η ακόλουθη απάντηση: 

"Απαντώντας στην ερώτηση 47/15.7.98 που κατέθεσε ο Βουλευτής κ. Μ. Κεφαλογιάννης σας πληροφορούμε τα εξής: 

Για τις ζημιές που προξενήθηκαν σε σταφίδες και αμπέλια του Νομού Ηρακλείου από καύσωνα στις 3 και 4 Ιουλίου ο ΕΛΓΑ έχει ήδη επιληφθεί. Συγκεκριμένα για τις ζημιές αυτές διενεργήθηκαν έγκαιρα οι απαραίτητες επισημάνσεις και στις 10 Ιουλίου δηλαδή πριν από την εκπνοή της 12ήμερης προθεσμίας υποβολής των δηλώσεων ζημιάς, άρχισαν οι εκτιμήσεις με προτεραιότητα στις περιοχές που έχουν σημειωθεί οι μεγαλύτερες ζημιές καθώς και στις ποικιλίες που βρίσκονται στο στάδιο της συγκομιδής. Από διάφορους Δήμους και Κοινότητες του Νομού Ηρακλείου έγιναν περί τις 300 αναγγελίες ζημιάς και υποβλήθηκαν περί τις 8000 δηλώσεις οι εκτιμήσεις των οποίων υπολογίζεται ότι θα ολοκληρωθούν σύντομα. 

Μετά το πέρας των εκτιμήσεων θα ακολουθήσει η κοινοποίηση των πορισμάτων εκτίμησης για την ενημέρωση των ενδιαφερομένων παραγωγών, στη συνέχεια δε από τον ΕΛΓΑ θα καταβληθεί κάθε δυνατή προσπάθεια ώστε οι αποζημιώσεις να καταβληθούν στους δικαιούχους το συντομότερο δυνατό. 

Τέλος όσον αφορά στις ζημιές που προξενήθηκαν στο ζωϊκό κεφάλαιο (κοτόπουλα, χοιρινά, κουνέλια, αιγοπρόβατα και μελισσοσμήνη), οι οποίες μάλιστα είναι αρκετά σημαντικές, οι εκτιμήσεις των ζημιών αυτών, έχουν ήδη ολοκληρωθεί και σύντομα θα κοινοποιηθούν τα πορίσματα εκτίμησης στους ενδιαφερομένους κτηνοτρόφους και μελισσοκόμους. 

Ο Υπουργός 

ΣΤ. ΤΖΟΥΜΑΚΑΣ" 

14. Στην με αριθμό 52/15.7.98 ερώτηση ΑΚΕ 5 δόθηκε με το υπ'αριθμ. 18/13.8.98 έγγραφο από τον Υπουργό Γεωργίας η ακόλουθη απάντηση: 

"Απαντώντας στην ερώτηση ΑΚΕ 52/5/15.7.98 που κατέθεσε ο Βουλευτής κ. Μ. Κεφαλογιάννης για τα θέματα της αρμοδιότητάς μας, σας πληροφορούμε ότι το Τμήμα Προμηθειών και Εκτέλεσης Εργασιών του Υπουργείου Γεωργίας την τελευταία πενταετία δεν έχει συνάψει καμία σύμβαση εκτέλεσης έργων, προμηθειών ή παροχής υπηρεσιών με τον 'Ομιλο Εταιρειών INTRAKOM. 

Ο Υπουργός 

ΣΤΕΦΑΝΟΣ ΤΖΟΥΜΑΚΑΣ" 

15. Στην με αριθμό 57/15.7.98 ερώτηση δόθηκε με το υπ'αριθμ. 1998/29.7.98 έγγραφο από τον Υφυπουργό Οικονομικών η ακόλουθη απάντηση: 

"Σε απάντηση της ερώτησης με αριθμό 57/15.7.1998 του Βουλευτή κ. Ν. Τσιαρτσιώνη, σας πληροφορούμε τα ακόλουθα: 

Οι κατευθύνσεις της δημοσιονομικής πολιτικής τόσο των τελευταίων ετών όσο και του έτους 1999 είναι ενταγμένες στο ευρύτερο πλαίσιο της μεσοπρόθεσμης οικονομικής πολιτικής όπως αυτή περιγράφεται στο επικαιροποιημένο πρόγραμμα σύγκλισης της Ελληνικής Οικονομίας. 

Η προσπάθεια εξυγίανσης των δημοσίων οικονομικών θα συνεχισθεί και στο έτος 1999, προκειμένου να συνεχισθεί η πτωτική πορεία του δημοσιονομικού ελλείμματος, το οποίο αναμένεται να διαμορφωθεί σύμφωνα με τους στόχους του προγράμματος σύγκλισης. Η προσαρμογή αυτή θα στηριχθεί κυρίως στη συγκράτηση των δαπανών, όπως εξάλλου αυτό περιγράφεται και στη σχετική εγκύκλιο κατάρτισης του προϋπ/σμού του έτους αυτού, που απεστάλη στα Υπουργεία. Στην εγκύκλιο αυτή προβλέπεται, μεταξύ άλλων, ο περιορισμός των πρωτογενών δαπανών, πλην των δαπανών για αποδοχές και συντάξεις καθώς και των δαπανών του ΠΔΕ, στα επίπεδα του έτους 1998 και δευτερευόντως στην αύξηση των εσόδων, μεσω του περιορισμού της φοροδιαφυγής, με ρυθμούς ταχύτερους από την αύξηση του ΑΕΠ. 

Τέλος μέσω των δαπανών του ΠΔΕ, του έτους 1999 θα συνεχισθεί η προσπάθεια για την αύξηση των επενδύσεων. Θετική συμβολή στην εξέλιξη αυτή θα έχει η περαιτέρω αποκλιμάκωση του πληθωρισμού και κατ' επέκταση η πτώση των επιτοκίων, καθώς επίσης και το γενικότερα ευνοϊκό επενδυτικό κλίμα που έχει διαμορφωθεί. 

Ο Υφυπουργός 

Ν. ΧΡΙΣΤΟΔΟΥΛΑΚΗΣ" 

16. Στην με αριθμό 60/15.7.98 ερώτηση δόθηκε με το υπ'αριθμ. 9/13.8.98 έγγραφο από τον Υφυπουργό Οικονομικών η ακόλουθη απάντηση: 

"Σε απάντηση του από 13/8/98 εγγράφου σας, σχετικά με την 60/15.7.98 ερώτηση, που κατέθεσε ο Βουλευτής κ. Π. Ψωμιάδης, αναφορικά με δημοσιεύματα στον Τύπο για τη λήψη νέων φορολογικών μέτρων, σας γνωρίζουμε τα εξής: 

Α. 1. Βασικός στόχος της φορολογικής πολιτικής του Υπουργείου Οικονομικών μέσα στα πλαίσια της ασκούμενης από την Κυβέρνηση δημοσιονομικής πολιτικής είναι η δίκαιη κατανομή των φορολογικών βαρών και η προστασία του εισοδήματος των μισθωτών και συνταξιούχων. 

2. Επίσης μέσα στα πλαίσια της γενικότερης τάσης περιορισμού των φορολογικών απαλλαγών καταβάλλεται προσπάθεια για την εξάλειψη των ευνοϊκών ρυθμίσεων για ορισμένες κατηγορίες φορολογουμένων που δεν δικαιολογούνται από κοινωνική άποψη όπως επίσης και τη διασφάλιση της φορολογικής δικαιοσύνης. 

3. Οι όποιες μεταβολές κρίθηκαν σκόπιμες να γίνουν στο σύστημα των αντικειμενικών κριτηρίων περιλήφθηκαν στο ν.2579/1998 "Φορολογικές διαρρυθμίσεις και άλλες διατάξεις. Εξάλλου με τον ίδιο νόμο για τα εισοδήματα που αποκτήθηκαν μέσα στο έτος 1997 τα κλιμάκια της φορολογικής κλίμακας τιμαριθμοποιήθηκαν με το μέσο πληθωρισμό του έτους 1997 δηλαδή με συντελεστή 5,5%. 

4. Ακόμη σας γνωρίζουμε ότι στο Υπουργείο Οικονομικών έχουν υποβληθεί προτάσεις από διάφορους φορείς μεταξύ των οποίων και προτάσεις για αύξηση του αφορολόγητου ορίου οι οποίες μελετώνται από τους αρμόδιους παράγοντες προκειμένου το ισχύον φορολογικό σύστημα να γίνει απλούστερο πιο λειτουργικό, περισσότερο αποτελεσματικό και κοινωνικά δικαιότερο. 

Β. Το σύστημα αντικειμενικού προσδιορισμού της φορολογητέας αξίας των ακινήτων δεν είναι στατικό, αλλά συνεχώς μεταβαλλόμενο, τροποποιούμενο και προσαρμοζόμενο στις συνθήκες που κάθε φορά επικρατούν στην αγορά ακινήτων. 

Οι τροποποιήσεις που κατά καιρούς γίνονται στους συντελεστές ή στον τρόπο λειτουργίας του συστήματος, αποσκοπούν στη βελτίωσή του ούτως ώστε να προσδιορίζονται αξίες ακινήτων αντικειμενικά σωστές. 

'Αλλωστε η επιτροπή του άρθρου 41 του ν.1249/82 Ν. Αττικής που είναι αρμόδια να εισηγείται τυχόν τροποποιήσεις για βελτίωση του συστήματος, δεν έχει υποβάλλει μέχρι 

  

 

  

Σελίδα 10 

σήμερα κάποια πρόταση για τροποποίηση συντελεστών και επομένως δεν δικαιολογούνται ανησυχίες για δήθεν αύξηση φορολογικών επιβαρύνσεων. 

Γ. Τέλος, σας γνωρίζουμε ότι κατάργηση ή περικοπή των απαλλαγών από τέλη χαρτοσήμου ή τον ειδικό φόρο τραπεζικών εργασιών των στεγαστικών δανείων για την απόκτηση πρώτης κατοικίας, δεν προβλέπεται. 

Επίσης δεν προβλέπεται καμία αύξηση ως προς τα τέλη κυκλοφορίας των αυτοκινήτων οχημάτων. 

Ο Υφυπουργός 

Γ. ΔΡΥΣ" 

17. Στην με αριθμό 65/15-7-98 ερώτηση δόθηκε με το υπ' αριθμ. 20/13-8-98 έγγραφο από τον Υπουργό Γεωργίας η ακόλουθη απάντηση: 

"Απαντώντας στην ερώτηση 65/15-7-98 που κατέθεσε ο Βουλευτής κ. Σπ. Δανέλλης, σας πληροφορούμε τα εξής: 

Για τις ζημιές που προξενήθηκαν σε σταφίδες και αμπέλια του Νομού Ηρακλείου από καύσωνα στις 3 και 4 Ιουλίου, ο ΕΛΓΑ επιλήφθηκε αμέσως. Συγκεκριμένα διενήργησε έγκαιρα τις απαραίτητες επισημάνσεις και στις 10 Iουλίου δηλαδή πριν από την εκπνοή της 12ήμερης προθεσμίας υποβολής των δηλώσεων ζημιάς, άρχισαν οι εκτιμήσεις οι οποίες διενεργούνται από πολυμελές κλιμάκιο γεωπόνων εκτιμητών του ΕΛΓΑ που συγκροτήθηκε για το σκοπό αυτό. Σύμφωνα με τα στοιχεία του ΕΛΓΑ από διάφορους Δήμους και Κοινότητες του Νομού Ηρακλείου έγιναν περί τις 300 αναγγελίες ζημιάς και υποβλήθηκαν περί τις 8000 δηλώσεις οι εκτιμήσεις των οποίων θα ολοκληρωθούν σύντομα. 

Μετά το πέρας των εκτιμήσεων θα ακολουθήσει η κοινοποίηση των πορισμάτων εκτίμησης για την ενημέρωση των ενδιαφερομένων παραγωγών, στη συνέχεια δε από τον ΕΛΓΑ θα καταβληθεί κάθε δυνατή προσπάθεια ώστε οι αποζημιώσεις να καταβληθούν στους δικαιούχους το συντομότερο δυνατό. 

Διευκρινίζεται ότι σύμφωνα με τον Κανονισμό Ασφάλισης δεν καλύπτονται ασφαλιστικά από τον ΕΛ.Γ.Α. οι ζημιές που προξενήθηκαν στο Φυτικό Κεφάλαιο καθώς και οι επιπτώσεις που μπορεί να υπάρξουν στην παραγωγή επόμενων καλλιεργητικών περιόδων. 

Για τις δενδρώδεις καλλιέργειες, κατόπιν οδηγίας που έδωσα στη Διοίκηση του ΕΛΓΑ, το Διοικητικό Συμβούλιο στη συνεδρίαση τις 10 Ιουνίου 1998, έλαβε απόφαση για την τροποποίηση του Καν. με αναδρομική ισχύ, από 1/1/1998. Με την απόφαση αυτή ενοποιείται η κάλυψη ζημιών στο προανθικό στάδιο, στο στάδιο ανθοφορίας και στο στάδιο της καρπόδεσης, και με ενιαίο συντελεστή 62% και για τα τρία στάδια. 

Τέλος όσον αφορά τις ζημιές που προξενήθηκαν στο ζωικό κεφάλαιο (κοτόπουλα, χοιρινά, κουνέλια, αιγοπρόβατα) και στα μελισσοσμήνη, οι εκτιμήσεις των ζημιών αυτών, έχουν ήδη ολοκληρωθεί και σύντομα θα κοινοποιηθούν τα πορίσματα εκτίμησης στους ενδιαφερόμενους κτηνοτρόφους και μελισσοκόμους. 

Ο Υπουργός 

ΣΤ. ΤΖΟΥΜΑΚΑΣ" 

18. Στην με αριθμό 67/15-7-98 ερώτηση δόθηκε με το υπ'αριθμ. 17490/27-7-98 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση: 

"Σε απάντηση της υπ' αριθμ. 67/15-7-98 ερώτησης που κατέθεσε η Βουλευτής κ. Στέλλα Αλφιέρη σχετικά με την πολιτογράφηση του Ακγκιούλ Αλέξανδρου και των μελών της οικογένειας του, σας γνωρίζουμε ότι με το υπ' αριθμ. Φ. 15464/1732/9.2.98 έγγραφό μας, ζητήσαμε να μας στείλουν τα απαραίτητα δικαιολογητικά για την πολιτογράφησή τους, τα οποία μέχρι σήμερα δεν έχουν υποβληθεί στην Υπηρεσία μας. 

Για τα υπόλοιπα θέματα που θίγονται στην ανωτέρω ερώτηση αρμόδια ν' απαντήσουν είναι τα συνερωτώμενα Υπουργεία Δικαιοσύνης και Δημόσιας Τάξης 

Ο Υφυπουργός 

Λ. ΠΑΠΑΔΗΜΑΣ" 

19. Στην με αριθμό 67/15-7-98 ερώτηση δόθηκε με το υπ'αριθμ. 93/12-8-98 έγγραφο από τον Υπουργό Δημόσιας Τάξης η ακόλουθη απάντηση: 

"Σε απάντηση της ερώτησης 67/15-7-98 που κατέθεσε η Βουλευτής κ. Σ. Αλφιέρη, σε ό,τι μας αφορά, σας γνωρίζουμε ότι τα μέλη της αναφερόμενης σε αυτή οικογένειας των αλλοδαπών έχουν εξαντλήσει τον προβλεπόμενο, από την ισχύουσα νομοθεσία χρόνο παραμονής τους στη χώρα και δεν παρέχεται από αυτή η δυνατότητα ικανοποίησης των αιτημάτων τους για περαιτέρω παραμονή. 

Τα αιτήματά τους για χορήγηση σε αυτούς άδειας παραμονής, εξετάσθηκαν σε πρώτο και δεύτερο βαθμό και απορρίφθηκαν. 

Για τον ανωτέρω λόγο, την 2-6-98 συστήθηκε στους εν λόγω αλλοδαπούς η αναχώρησή τους από τη χώρα την 9-6-98, καθόσον δυνατότητα για επιλεκτική αναστολή των ισχυουσών διατάξεων δεν παρέχεται στην Αστυνομία η δε εφαρμογή της νομοθεσίας δεν επαφίεται στη διακριτική ευχέρεια του προσωπικού μας αλλά αποτελεί υποχρέωσή του. 

Οι αναφερόμενοι αλλοδαποί και συγκεκριμένα οι AKGUL MATEO και VASIL συνελήφθηκαν την 8-7-98 στη Θεσσαλονίκη προκειμένου να απελαθούν, σύμφωνα με σχετικές αποφάσεις απελάσεων γιατί δεν είχαν αναχωρήσει από τη χώρα, όπως τους είχε συστηθεί, και διέμεναν παράνομα σε αυτή. 

Κατά των αποφάσεων απέλασής τους οι ανωτέρω προσέφυγαν σύμφωνα με το νόμο. Κατόπιν τούτου την 16-7-98 με αποφάσεις μας ανεστάλη για τρεις μήνες η απέλασή τους, τους επετράπη η προσωρινή παραμονή στη χώρα της επιλογής τους. 

Τέλος, σε ό,τι αφορά τα αναφερόμενα για προσφυγική ιδιότητα των μελών της εν λόγω οικογένειας, σας πληροφορούμε ότι τέτοιο θέμα δεν υφίσταται καθόσον πρόκειται περί αλλογενών αλλοδαπών ατόμων τα οποία δεν έχουν υποβάλλει σχετικό αίτημα για τη χορήγηση ασύλου και την απόκτηση της προσφυγικής ιδιότητας, ούτε έχουν προσκομίσει δικαιολογητικά σχετικά με την αναγνώριση σε αυτά τέτοιας ιδιότητας. 

Ο Υπουργός 

ΓΕΩΡΓΙΟΣ ΡΩΜΑΙΟΣ" 

20. Στην με αριθμό 68/15-7-98 ερώτηση δόθηκε με το υπ'αριθμ. 10708/13-8-98 έγγραφο από τον Υφυπουργό Οικονομικών η ακόλουθη απάντηση: 

"Απαντώντας στην 68/15.7.98 ερώτηση, την οποία κατέθεσε ο Βουλευτής κ. Γιαν. Δραγασάκης, σας πληροφορούμε τα ακόλουθα: 

1. Με τις διατάξεις του άρθρου 12 (παρ. 1 και 2) του ν. 2238/1994 ορίζεται η επιβολή αυτοτελούς φορολογίας με συντελεστή 15% στους τόκους που αποκτούνται στην Ελλάδα από φυσικά ή νομικά πρόσωπα, ενώσεις προσώπων ή ομάδες περιουσίας, χωρίς να ενδιαφέρει η ιθαγένειά τους και ο τόπος που διαμένουν ή κατοικούν ή έχουν την έδρα τους και οι οποίοι (τόκοι) προκύπτουν από καταθέσεις σε τράπεζες ή ταμιευτήριο που είναι στην Ελλάδα, από ομόλογα ή άλλους έντοκους τίτλους γενικώς τραπεζών ή ασφαλιστικών επιχειρήσεων κτλ. 

Ο εν λόγω φόρος παρακρατείται από τον οφειλέτη των τόκων και δι' αυτού εξαντλείται η φορολογική υποχρέωση των δικαιούχων των τόκων γι' αυτό το εισόδημά τους. 

2. Το Συμβούλιο της Ε.Ε. έχει καταρτίσει σχέδιο οδηγίας για την εξασφάλιση ελάχιστου επιπέδου πραγματικής φορολόγησης των εισοδημάτων της αποταμίευσης υπό μορφή τόκων στην Κοινότητα. Το εν λόγω σχέδιο προβλέπει μεταξύ άλλων τα εξής: 

- Τα κράτη-μέλη λαμβάνουν τα απαραίτητα μέτρα που επιτρέπουν ελάχιστο επίπεδο πραγματικής φορολόγησης των τόκων που καταβάλλονται σε φυσικά πρόσωπα τα οποία έχουν τη φορολογική κατοικία τους σε διαφορετικό κράτος-μέλος 

 

 

  

Σελίδα 11 

από εκείνο στο οποίο πραγματοποιείται η πληρωμή από το φορέα πληρωμής (άρθρο 1, παρ. 1). 

- Τα κράτη-μέλη επιλέγουν είτε το σύστημα της παροχής των πληροφοριών στο κράτος-μέλος φορολογικής κατοικίας του πραγματικού δικαιούχου της πληρωμής είτε το σύστημα της παρακράτησης φόρου στην πηγή σύμφωνα με τα άρθρα 7 και 8 (άρθρο 2, παρ. 1). 

- Το κράτος-μέλος του φορέα πληρωμής, εφόσον έχει επιλέξει το καθεστώς της παρακράτησης φόρου στην πηγή, παρακρατεί φόρο στην πηγή ελάχιστου ύψους 20% επί των τόκων που καταβάλλει ο φορέας πληρωμής στον πραγματικό δικαιούχο. Καμιά άλλη παρακράτηση φόρου στην πηγή δεν μπορεί να διενεργηθεί στην Κοινότητα επί των τόκων που καταβάλλονται στους πραγματικούς δικαιούχους (άρθρο 8, παρ. 1). 

3. Με βάση όσα προαναφέρονται συνάγεται ότι το φορολογικό καθεστώς που ισχύει στη χώρα μας για τους τόκους που αφορά το εν λόγω σχέδιο οδηγίας είναι σχεδόν προσαρμοσμένο με τα όσα προβλέπει το σχέδιο τούτο, σε αντίθεση με τα φορολογικά καθεστώτα άλλων κρατών-μελών της Ε.Ε. (π.χ. του Λουξεμβούργου), τα οποία δεν προβλέπουν παρακράτηση φόρου στους υπόψη τόκους. Περαιτέρω και επειδή το σχέδιο αυτό εξετάζεται στο επίπεδο της Ομάδας Δημοσιονομικών Θεμάτων, είναι πρόωρο στο χρονικό διάστημα που διανύουμε να ληφθούν αποφάσεις σχετικά με τις ενέργειες στις οποίες θα προβεί η χώρα μας, ώστε το ως άνω φορολογικό καθεστώς της να εναρμονισθεί πλήρως με τα προβλεπόμενα από αυτό το σχέδιο. 

Ενδεικτικά αναφέρουμε ότι κατά τη συνεδρίαση της Ομάδας Δημοσιονομικών Θεμάτων στις 2.7.98, το Λουξεμβούργο θεώρησε τον προτεινόμενο συντελεστή παρακράτησης φόρου υψηλό, ενώ η Ολλανδία είχε αντίθετη άποψη και πρότεινε να υιοθετηθεί συντελεστής παρακράτησης φόρου 25%. Συνεπώς, στην παρούσα φάση δεν είναι δυνατόν να παρασχεθεί η ζητούμενη πληροφορία για το αν θα αυξηθεί σε 20% ο ισχύον στη χώρα μας συντελεστής παρακράτησης φόρου στους τόκους από καταθέσεις σε τράπεζες. Εξάλλου, ούτε και η άλλη ζητούμενη πληροφορία δύναται να παρασχεθεί στην παρούσα φάση, δηλαδή, αν υπάρχει πρόθεση για διαμόρφωση ενός ενιαίου συστήματος φορολογικής αντιμετώπισης των αποδόσεων από όλες τις μορφές αποταμίευσης ή επένδυσης σε τραπεζικά ή χρηματιστηριακά προϊόντα, καθόσον το θέμα τούτο θα εξετασθεί μελλοντικά. 

Ο Υφυπουργός 

ΓΕΩΡΓΙΟΣ ΔΡΥΣ" 

21. Στην με αριθμό 71/15-7-98 ερώτηση δόθηκε με το υπ'αριθμ. 1106/24-7-98 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση: 

"Απαντώντας στην ερώτηση με αριθμό 71/15-7-98 που κατέθεσε ο Βουλευτής κ. Παν. Σκανδαλάκης, σας γνωρίζουμε τα ακόλουθα: 

Ο ν. 2525/97 (ΦΕΚ 188 τ.Α') με τον οποίο καθιερώνεται νέα διαδικασία διορισμού των εκπαιδευτικών δεν έθεσε νέους κανόνες σύνταξης της επετηρίδας κατά το μεταβατικό στάδιο κατά το οποίο θα ισχύσει παράλληλα και η επετηρίδα, ούτε συμπεριέλαβε ειδικές ρυθμίσεις για ειδικές κατηγορίες υποψηφίων κατά την διαδικασία των διορισμών από τον πίνακα των επιτυχόντων στο διαγωνισμό. 

Κατά συνέπεια το εν λόγω θέμα δεν μπορεί προς το παρόν τουλάχιστον να αντιμετωπισθεί. 

Ο Υφυπουργός 

ΙΩΑΝΝΗΣ ΑΝΘΟΠΟΥΛΟΣ" 

22. Στην με αριθμό 72/15-7-98 ερώτηση δόθηκε με το υπ'αριθμ. 1107/7-8-98 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση: 

"Απαντώντας στην ερώτηση με αριθμό 72/15-7-98 που κατέθεσε ο Βουλευτής κ. Παναγιώτης Σκανδαλάκης, σας γνωρίζουμε τα εξής: 

1.- Στα πλαίσια της αναβάθμισης της Σιβιτανιδείου Σχολής μελετάται από σχετική επιτροπή και το θέμα της πρόσληψης μόνιμου προσωπικού. 

2.- Η πρόσληψη εκπαιδευτικού προσωπικού των κλάδων, στους οποίους αναφέρεστε, θα εξαρτηθεί από την επάρκεια ή όχι του υπηρετούντος εκπαιδευτικού προσωπικού των κλάδων αυτών για την κάλυψη των αναγκών λειτουργίας των Τεχνικών Επαγγελματικών Εκπαιδευτηρίων (Τ.Ε.Ε.) μετά την ψήφιση του σχετικού νόμου. 

Ο Υφυπουργός 

ΙΩΑΝΝΗΣ ΑΝΘΟΠΟΥΛΟΣ" 

23. Στην με αριθμό 132/15-7-98 ερώτηση δόθηκε με το υπ'αριθμ. 25899/27-7-98 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση: 

"Απαντώντας στην ερώτηση 132/15-7-98 που κατέθεσε ο Βουλευτής κ. Β. Κεδίκογλου, σχετικά με το θέμα της θέσης σε κατάσταση αργίας του δημοτικού συμβούλου Ιστιαίας Αναστασίου Αγδινιώτη, σας γνωρίζουμε ότι ήδη έχει δοθεί εντολή στον Γενικό Γραμματέα Περιφέρειας Στερεάς Ελλάδας, για την εξέταση του θέματος και την εφαρμογή των σχετικών διατάξεων του Δημοτικού και Κοινοτικού Κώδικα. 

Ο Υφυπουργός 

Λ. ΠΑΠΑΔΗΜΑΣ" 

24. Στην με αριθμό 245/15-7-98 ερώτηση δόθηκε με το υπ'αριθμ. 2331/12-8-98 έγγραφο από τον Υφυπουργό Υγείας και Πρόνοιας η ακόλουθη απάντηση: 

"Απαντώντας στην ερώτηση 245/15-7-98 που κατατέθηκε στη Βουλή, από τη Βουλευτή κ. Π. Φουντουκίδου αναφορικά με βρωμικά ιόντα στα εμφιαλωμένα νερά, σας γνωρίζουμε τα εξής: 

Το Υπουργείο Υγείας στα πλαίσια των ελέγχων που διεξάγει μαζί με τις περιφερειακές Νομαρχιακές Υπηρεσίες Υγείας, για τη διασφάλιση της ποιότητας των εμφιαλωμένων νερών, διενεργεί δειγματοληψίες σε όλα τα εμφιαλωτήρια της χώρας και για την ύπαρξη χλωρικών και βρωμικών ιόντων στο νερό, που σχετίζεται άμεσα με τη χρήση των χημικών μέσων στις διαδικασίες απολύμανσης. 

Ως εκ τούτου με εγκύκλιό μας, σε όλες τις Δ/νσεις Υγείας, δόθηκαν οδηγίες για τη λήψη μέτρων στα εμφιαλωτήρια και τη προστασία της Δημόσιας Υγείας. Μετά από αυτές τις τεχνικές επεμβάσεις, φαίνεται ότι το πρόβλημα των βρωμικών ιόντων, εξαλείφεται. 

Στα φυσικά μεταλλικά νερά ισχύει το π.δ. 433/83, όπως τροποποιήθηκε με το Υ2/οικ.329 (ΦΕΚ 114/12-2-98) που απαγορεύει την ύπαρξη βρωμικών και χλωρικών ιόντων. 

Στα φυσικά επιτραπέζια νερά με την υπ' αριθμ. Υ2/οικ. 4264/97/12-1-98 εγκύκλιό μας τα όρια των βρωμικών ιόντων καθορίζονται στα 0,025 MGR/LT. 

Ο Υφυπουργός 

ΕΜΜ. ΣΚΟΥΛΑΚΗΣ" 

25. Στην με αριθμό 250/15-7-98 ερώτηση δόθηκε με το υπ'αριθμ. 24398/30-7-98 έγγραφο από τον Υπουργό Εθνικής Οικονομίας και Οικονομικών η ακόλουθη απάντηση: 

"Σε απάντηση του υπ' αριθμ. 250/15-7-98 εγγράφου σας, με το οποίο κοινοποιείται ερώτηση του Βουλευτή κ. Ευάγ. Μπασιάκου, σας γνωρίζουμε, σ' ό,τι μας αφορά, τα εξής: 

Ο Νομός Βοιωτίας, μαζί με άλλες περιοχές της χώρας σ' εφαρμογή των κινήτρων του Αναπτυξιακού Νόμου εντάσσεται στην Γ' ζώνη κινήτρων σύμφωνα με τροπολογία που ψηφίσθηκε στο θερινό Τμήμα της Βουλής και η οποία ορίζει ότι για μια μεταβατική περίοδο από την έναρξη ισχύος του ν. 2601/98 και μέχρι την 31η Δεκεμβρίου 2000, θα περιλαμβάνονται στην περιοχή Γ' πέραν της Ζώνης Λαυρεωτικής του Νομού Αττικής και οι περιφέρειες, οι νομοί και τα τμήματα νομών που δεν εντάσσονται στις Α', Β' και Δ' περιοχές, ανεξάρτητα από τη 

  


 

  

Σελίδα 12 

συνδρομή των προϋποθέσεων για την ένταξή τους στην περιοχή Γ. 

Σύμφωνα με τα στοιχεία της Στατιστικής Υπηρεσίας του Ο.Α.Ε.Δ., η ανεργία για όλο το Νομό Βοιωτίας κατά το μήνα Ιούνιο του 1998 εκτιμάται στο 9,92%. 

Επίσης πρέπει να σημειωθεί ότι το Νομαρχιακό Πρόγραμμα Δημ. Επενδύσεων καταρτίζεται από την Νομαρχιακή Αυτοδιοίκηση και εγκρίνεται από το Νομαρχιακό Συμβούλιο σύμφωνα με την ισχύουσα Νομοθεσία, η δε ένταξη στα Περιφερειακά Προγράμματα (ΠΕΠ κλπ.) εγκρίνεται από τις Περιφερειακές Επιτροπές Παρακολούθησης μετά από πρόταση των Νομαρχιακών Αυτοδιοικήσεων, χωρίς την παρέμβαση του ΥΠΕΘΟ ή άλλου Υπουργείου. 

Η αξιολόγηση και ιεράρχηση των αναγκών καθώς και ο προγραμματισμός και εκτέλεση συγκεκριμένων έργων αντιμετωπίζεται από τα παραπάνω αρμόδια Συμβούλια, Επιτροπές και Φορείς, στα πλαίσια των συνολικών πιστώσεων και οδηγιών, που έχουν καθοριστεί για το καθένα, χωρίς άλλη παρέμβαση του ΥΠΕΘΟ. 

Ο Υπουργός 

Γ. ΠΑΠΑΝΤΩΝΙΟΥ" 

26. Στην με αριθμό 250/15-7-98 ερώτηση δόθηκε με το υπ' αριθμ. 1124/30-7-98 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση: 

"Απαντώντας στην ερώτηση με αριθμό 250/15-7-98 που κατέθεσε ο Βουλευτής κ. Ευάγ. Μπασιάκος, σχετικά με την κατασκευή 1ου και 2ου Δημοτικού Σχολείου Θήβας καθώς και κατασκευή του Δημ. Σχολείου Ταχίου Βοιωτίας, σας γνωρίζουμε τα ακόλουθα: 

'Επειτα από την αποκέντρωση του Π.Δ.Ε. και την πλήρη εφαρμογή των διατάξεων του ν. 2218/94, όπως συμπληρώθηκε με τις διατάξεις του ν. 2240/94 και κωδικοποιήθηκαν με το π.δ. 30/1996, για τον προγραμματισμό, τη μελέτη, την κατασκευή και την επίβλεψη των έργων σχολικής στέγης, που είναι ενταγμένα σε Νομαρχιακό Πρόγραμμα, ΣΑΝΑ 1 και ΣΑΝΑ 2, αρμόδιες είναι οι οικείες Νομαρχιακές Αυτοδιοικήσεις. 

Το ΥΠΕΠΘ επιχορηγεί ετησίως τις Νομαρχιακές Αυτοδιοικήσεις από το Εθνικό Πρόγραμμα Δημοσίων Επενδύσεων, συνολικά για οικόπεδα και κατασκευές χωρίς περαιτέρω παρέμβαση στην κατανομή των πιστώσεων μέσα στο Νομό. 

Οι Ο.Τ.Α. (Δήμοι-Κοινότητες) σύμφωνα με τις διατάξεις του άρθρου 41 του ν. 2218/94 σε συνδυασμό με τις διατάξεις του άρθρου 5 του ν. 1892/90 και του άρθρου 31 του ν. 2009/92 έχουν την αποκλειστική αρμοδιότητα για την επισκευή και συντήρηση των σχολικών κτιρίων. 

Ως εκ τούτου η ανέγερση του 1ου και 2ου Δημοτικού Σχολείου Θήβας καθώς και του Δημοτικού Σχολείου Ταχίου υπάγεται αποκλειστικά στην αρμοδιότητα της Ν.Α. Βοιωτίας. 

Η επιχορήγηση του ΥΠΕΠΘ για τη Νομαρχιακή Αυτοδιοίκηση Βοιωτίας για το 1997, από το Εθνικό Π.Δ.Ε. και το ΤΚΑΣΕ για οικόπεδα, κατασκευές και επισκευές διδακτηρίων ανέρχεται στα εξής ποσά: 

Π.Δ.Ε. (ΣΑΕ 047-ΣΑΕ 041/9) 

Για κατασκευές - οικόπεδα 200.000.000 δρχ. 

Για επισκευές - συντηρήσεις 120.000.000 δρχ. 

ΤΚΑΣΕ (1η δόση) 

Για επισκευές - συντηρήσεις 40.000.000 δρχ. 

Ο Υφυπουργός 

ΙΩΑΝΝΗΣ ΑΝΘΟΠΟΥΛΟΣ" 

27. Στην με αριθμό 262/15-7-98 ερώτηση δόθηκε με το υπ' αριθμ. 5245/30-7-98 έγγραφο από τον Υφυπουργό Οικονομικών η ακόλουθη απάντηση: 

"Σε απάντηση της με αριθμό 262/15-7-98 ερώτησης, που κατέθεσε στη Βουλή των Ελλήνων η Βουλευτής κ. Βασιλική Αράπη - Καραγιάννη, σας πληροφορούμε, από πλευράς δικής μας αρμοδιότητας, τα εξής: 

Οι εκπαιδευτικοί που υπηρετούν στη Δημόσια Δευτεροβάθμια Εκπαίδευση με σχέση εργασίας ιδιωτικού δικαίου αορίστου χρόνου ή έχουν μονιμοποιηθεί σύμφωνα με τις διατάξεις του ν. 1600/86, κατατάσσονται στα μισθολογικά κλιμάκια με βάση τις διατάξεις του ν. 2470/97 και τις οδηγίες που δόθηκαν επί των διατάξεων αυτών με την αριθμ. 2030771/4262/0022/24-4-97 εγκύκλιο του Υφυπουργού Οικονομικών. 

Η αρμοδιότητα για την έκδοση αποφάσεων κατάταξης των εν λόγω εκπαιδευτικών στα Μ.Κ. του ν. 2470/97 ανήκει στις οικείς Διευθύνσεις και Γραφεία Δ.Ε. των Νομαρχιακών Αυτοδιοικήσεων. 

Κατόπιν των ανωτέρω, για την κατάταξη στα Μ.Κ. του ν. 2470/97 των εν λόγω εκπαιδευτικών αρμόδιο να σας πληροφορήσει είναι το ΥΠΕΠΘ, στο οποίο συναπευθύνεται η σχετική ερώτηση. 

Ο Υφυπουργός 

ΝΙΚ. ΧΡΙΣΤΟΔΟΥΛΑΚΗΣ" 

28. Στην με αριθμό 262/15-7-98 ερώτηση δόθηκε με το υπ' αριθμ. 1126/3-8-98 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση: 

"Απαντώντας στην ερώτηση με αριθμό 262/15.7.98 που κατέθεσε η Βουλευτής κ. Β. Αράπη-Καραγιάννη, σας γνωρίζουμε τα ακόλουθα: 

Οι διατάξεις του ν. 2470/97 "Αναμόρφωση μισθολογίου.... κλπ." επεκτάθηκαν με την αριθμ. 2026439/3480/0022/30.5.97 Κ.Υ.Α. και στο προσωπικό με σχέση εργασίας Ιδιωτικού Δικαίου, που υπηρετεί στο Δημόσιο. 

Δοθέντος ότι οι Υπηρεσίες πριν την εφαρμογή του ν. 2470/97 ακολουθώντας την άποψη που έχει διατυπωθεί στην αριθμ. 609/73 γνωμοδότηση του Νομικού Συμβουλίου του Κράτους, η οποία βέβαια είχε συνταχθεί υπό διαφορετικό νομικό καθεστώς από αυτό των ν. 1566/85, 1810/88 και 1824/88, υπολόγιζαν για την κατάταξη στα Μ.Κ. ολόκληρο το χρόνο της προϋπηρεσίας, όσων προσλήφθηκαν στο Δημόσιο πριν την ισχύ του ν. 1824/88, ακόμα και στην περίπτωση που αυτή διανύθηκε με μειωμένο ωράριο, ρύθμιση που έπαψε να ισχύει μετά την εφαρμογή του προμνησθέντος νόμου και προκειμένης, μετά την ισχύ του αναφερόμενου νόμου, της επανακατάταξης στα μισθολογικά κλιμάκια των εκπαιδευτικών που προσλήφθηκαν στο Δημόσιο κατ' εφαρμογή των διατάξεων του ν. 682/77, του ν. 1566/85, του 1600/86 και του ν. 1800/88 και υπηρετούν σήμερα είτε με σχέση εργασίας Ιδιωτικού Δικαίου Αορίστου Χρόνου, είτε μονιμοποιήθηκαν, ζητήθηκαν σχετικές οδηγίες από την αρμόδια Υπηρεσία του Γενικού Λογιστηρίου του Κράτους. 

Το Γενικό Λογιστήριο του Κράτους παρέπεμψε στο άρθρο 17 παρ. 3 της αριθμ. 2030771/4262/0022/24.4.97 της γενικής εγκυκλίου του, όπου ορίζεται ότι, η με μειωμένο ωράριο προσφερθείσα προϋπηρεσία υπολογίζεται με αναγωγή στο υποχρεωτικό ωράριο απασχόλησης. 

Η απάντηση αυτή κοινοποιήθηκε στις Διευθύνσεις και τα Γραφεία Δευτεροβάθμιας Εκπαίδευσης με το αριθμ. Δ2/9713/25.7.1997 έγγραφο του ΥΠΕΠΘ, προκειμένου να επανακατατάξουν στα ανάλογα μισθολογικά κλιμάκια τους εν λόγω εκπαιδευτικούς. 

Επειδή ωστόσο οι εκπαιδευτικοί της κατηγορίας αυτής, οι οποίοι προσλήφθηκαν στο Δημόσιο κατ' εφαρμογή των διατάξεων του ν. 682/77, του ν. 1566/85 (άρθρο 64), του ν. 1600/86 και του ν. 1800/88 και πριν την ισχύ των διατάξεων του ν. 1824/88, επέμεναν στην άποψη ότι, οι διατάξεις του ν. 1824/88, όπου για πρώτη φορά ορίζεται ότι θα υπολογίζεται με αναγωγή η με μειωμένο ωράριο προϋπηρεσία στην Ιδιωτική Εκπαίδευση, δεν εφαρμόζονται στην περίπτωσή τους, στο ΥΠ.Ε.Π.Θ. ζήτησε περαιτέρω οδηγίες επί του θέματος από το Γενικό Λογιστήριο του Κράτους. 

Η ανωτέρω Υπηρεσία με το αριθμ. 2016917/1734/0022/10.4.98 έγγραφο - εγκύκλιό της διευκρινίζει και πάλι ότι ανεξάρτητα του χρόνου διορισμού των εκπαιδευτικών αυτών, η διδακτική τους προϋπηρεσία θα υπολογιστεί με αναγωγή. 

Η αριθμ. 2046511/4093/0022/4.12.1991 εγκύκλιος που επι-

  


 

  

Σελίδα 13 

καλείται στην ερώτηση η συνάδελφος Βουλευτής, ρυθμίζει το θέμα της αναγνώρισης της διδακτικής υπηρεσίας κατά τον ίδιο τρόπο, όπως και η εγκύκλιος αριθμ. Δ2/9713/25.7.97 του Υπουργείου Παιδείας. 

Εξάλλου και το Δ.Ε.Α. με την αριθμ. 1749/97 απόφασή του απορρίπτει για τους ίδιους λόγους την αίτηση ακύρωσης εκπαιδευτικού της κατηγορίας αυτής κατά πράξης του Π.Υ.Σ.Δ.Ε. με την οποία του υπολογίστηκε με αναγωγή η με μειωμένο ωράριο προσφερθείσα διδακτική υπηρεσία στην Ιδιωτική Εκπαίδευση. 

Ο Υφυπουργός 

ΙΩΑΝΝΗΣ ΑΝΘΟΠΟΥΛΟΣ" 

29. Στην με αριθμό 263/15-7-98 ερώτηση δόθηκε με το υπ' αριθμ. 1127/7-8-98 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση: 

"Απαντώντας στην ερώτηση με αριθμό 263/15.7.98 που κατέθεσε η Βουλευτής κ. Β. Αράπη-Καραγιάννη, σας γνωρίζουμε τα εξής: 

Οι αναφερόμενοι εκπ/κοί κατατάχθηκαν σε προσωρινές προσωποπαγείς θέσεις με σχέση εργασίας Ιδιωτικού Δικαίου αορίστου χρόνου, κατ' εφαρμογή των διατάξεων των άρθρων 10 και 11 του ν. 2266/94 και του π.δ. 19/96, το οποίο εξεδόθη κατ' εξουσιοδότηση του άρθρου 13 του αυτού νόμου, επειδή η περίπτωσή τους ενέπιπτε, κατά τη δήλωση του τότε Υπουργού Προεδρίας, σύμφωνα με τα σχετικά πρακτικά της Βουλής, στην κατηγορία των υπαλλήλων, όπως αυτοί προσδιορίζονται από τις διατάξεις του άρθρου 10 του εν λόγω νόμου. 

Υπηρετούσαν δηλ. κατά τη δημοσίευση του ν. 2266/94, είχαν υπηρεσία εικοσιτεσσάρων (24) μηνών συνεχή ή με διακοπές ενός μηνός ή συνολική υπηρεσία τριάντα (30) τουλάχιστον μηνών ανεξάρτητο από τυχόν ενδιάμεσες διακοπές. 

Ο Υφυπουργός 

ΙΩΑΝΝΗΣ ΑΝΘΟΠΟΥΛΟΣ" 

30. Στην με αριθμό 265/15-7-98 ερώτηση δόθηκε με το υπ' αριθμ. 1128/30-7-98 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση: 

"Απαντώντας στην ερώτηση με αριθμό 265/15-7-98 που κατέθεσε η Βουλευτής κ. Β. Αράπη - Καραγιάννη, σχετικά με το ανώτερο όριο μαθητών ανά τμήμα στα Γυμνάσια και Λύκεια της χώρας, σας γνωρίζουμε τα ακόλουθα: 

Ο αριθμός μαθητών κατά τάξη και τμήμα ορίζεται από τις διατάξεις του άρθρο 5 παρ. 10 (για το Γυμνάσιο) και άρθρο 8 παρ. 8 (για το Λύκειο) του ν. 1566/85. 

Σύμφωνα με αυτές ο ανωτέρω αριθμός δεν μπορεί να είναι μεγαλύτερος από 35 και για τους δύο κύκλους της δευτεροβάθμιας εκπαίδευσης. 

Το Υπουργείο Παιδείας ουδέποτε δεσμεύτηκε σε σχέση με το όριο μαθητών ανά τμήμα και τάξη. 

Είναι κατανοητή βέβαια η ανάγκη να λειτουργούν τα τμήματα και οι τάξεις με μικρότερο αριθμό μαθητών, αλλά αυτό όμως απαιτεί επί πλέον προϋποθέσεις (κτιριακές, οικονομικές κλπ) και για το λόγο αυτό δεν είναι εφικτή επί του παρόντος σχετική ρύθμιση. 

Ωστόσο, αν προκύψουν ανάγκες λειτουργίας τμημάτων με μειωμένο αριθμό μαθητών λόγω της εφαρμογής του νέου θεσμού του Ενιαίου Λυκείου, αυτές φυσικά θα αντιμετωπισθούν με γνώμονα την εύρυθμη λειτουργία του Ενιαίου Λυκείου. 

Ο Υφυπουργός 

ΙΩΑΝΝΗΣ ΑΝΘΟΠΟΥΛΟΣ" 

31. Στην με αριθμό 267/15-7-98 ερώτηση δόθηκε με το υπ' αριθμ. 1130/7-8-98 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση: 

"Απαντώντας στην ερώτηση με αριθμό 267/15-7-1998 που κατέθεσε η Βουλευτής κ. Βασ. Αράπη - Καραγιάννη, σας γνωρίζουμε τα εξής: 

Στην αρμόδια υπηρεσία του ΥΠΕΠΘ ελάχιστες καταγγελίες έχουν υποβληθεί σχετικά με τη μη εφαρμογή των αποφάσεων των Διοικητικών Δικαστηρίων. 

Οι καταγγελίες αυτές έχουν διαβιβαστεί στις Διευθύνσεις και στα Γραφεία Δ/θμιας Εκπαίδευσης με την επισήμανση της υποχρεωτικής εφαρμογής των αποφάσεων των Διοικητικών Δικαστηρίων. 

Ο Υφυπουργός 

ΙΩΑΝΝΗΣ ΑΝΘΟΠΟΥΛΟΣ" 

32. Στην με αριθμό 270/15-7-98 ερώτηση δόθηκε με το υπ' αριθμ. 1131/24-7-98 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση: 

"Απαντώντας στην ερώτηση με αριθμό 270/15-7-1998 που κατέθεσαν οι Βουλευτές κύριοι Απ. Τασούλας και Μπάμπης Αγγουράκης, σας γνωρίζουμε τα εξής: 

1. Ο ν. 2525/97 (ΦΕΚ 188 τ.Α') με τον οποίο καθιερώνεται νέα διαδικασία διορισμού των εκπαιδευτικών δεν έθεσε νέους κανόνες σύνταξης της επετηρίδας κατά το μεταβατικό στάδιο κατά το οποίο θα ισχύσει παράλληλα και η επετηρίδα, ούτε συμπεριέλαβε ειδικές ρυθμίσεις για ειδικές κατηγορίες υποψηφίων κατά τη διαδικασία των διορισμών από τον πίνακα των επιτυχόντων στο διαγωνισμό. 

Κατά συνέπεια το εν λόγω θέμα δεν μπορεί προς το παρόν τουλάχιστον να αντιμετωπισθεί. 

2. Η χορήγηση πιστώσεων στις Δ/νσεις Α/θμιας Εκπ/σης για προσλήψεις αναπληρωτών εκπαιδευτικών γίνεται πριν από την έναρξη του διδακτικού έτους, εφόσον βέβαια υπάρχουν ανάγκες. 

Ο Υφυπουργός 

ΙΩΑΝΝΗΣ ΑΝΘΟΠΟΥΛΟΣ" 

33. Στην με αριθμό 273/16-7-98 ερώτηση δόθηκε με το υπ' αριθμ. 2072/12-8-98 έγγραφο από τον Υφυπουργό Υγείας και Πρόνοιας η ακόλουθη απάντηση: 

"Απαντώντας στην με αριθμό 273/16.7.98 ερώτηση που κατέθεσε στη Βουλή των Ελλήνων ο Βουλευτής κ. Β. Πολύδωρας και αφορά την κοινωνική προστασία των Κούρδων και για θέματα της αρμοδιότητάς μας, σας ενημερώνουμε τα εξής: 

Το Υπουργείο μας, με μια σειρά μέτρων, προσπαθεί να αντιμετωπίσει το όλο και διογκούμενο κύμα προσφύγων που καταφεύγει στη χώρα μας (ο αριθμός των αφίξεων αυξάνει δραματικά τα τελευταία χρόνια και το 1997 έφθασε τα 4.376 άτομα). 

Προς αντιμετώπιση του προβλήματος το Υπουργείο μας σχεδίασε την ίδρυση ενός νέου Κέντρου Προσωρινής Διαμονής Αιτούντων 'Ασυλο το οποίο θα καλύψει σε μεγάλο βαθμό τις ανάγκες στέγασης, διατροφής, κλπ. των αιτούντων άσυλο. Λόγω του υψηλού κόστους που απαιτείται για την ίδρυση του νέου Κέντρου αναζητήσαμε συγχρηματοδότηση από την Ε.Ε. 

Επίσης το Υπουργείο μας βρίσκεται στην τελική φάση έκδοσης Προεδρικού Διατάγματος, κατ' εξουσιοδότηση του άρθρου 1 παρ. 2 του ν. 2452/96 (ΦΕΚ 283/96 τ.Α') με το οποίο ρυθμίζονται μεταξύ άλλων οι προϋποθέσεις της ιατροφαρμακευτικής, νοσοκομειακής, καθώς και της κοινωνικο-οικονομικής συνδρομής των αναγνωρισμένων προσφύγων, των αιτούντων άσυλο και των υπό ανοχή παραμενόντων για ανθρωπιστικούς λόγους. 

Επί πλέον στο πλαίσιο τριών (3) ειδικών γραμμών προϋπολογισμού μέσω των οποίων η Ε.Ε. χρηματοδοτεί δράσεις υπέρ των προσφύγων, το Υπουργείο σχεδίασε τις ενέργειες που θεωρούνται απαραίτητες για την κοινωνική ένταξη των προσφύγων. Οι ενέργειες που εμπίπτουν στους στόχους και τις στρατηγικές του Υπουργείου μας συγχρηματοδοτούνται. Η υλοποίησή τους έχει ήδη ξεκινήσει από τους εποπτευόμενους φορείς που δραστηριοποιούνται σε θέματα προσφύγων. 

Σημειώνουμε τέλος ότι οι προαναφερόμενες δράσεις έχουν πολυδιάστατο χαρακτήρα και αποσκοπούν στην επίτευξη 

  

 

  

Σελίδα 14 

αυτονομίας και στην αποτροπή του κοινωνικού αποκλεισμού των προσφύγων. 

Ο Υφυπουργός 

ΕΜΜ. ΣΚΟΥΛΑΚΗΣ" 

34. Στην με αριθμό 274/16-7-98 ερώτηση δόθηκε με το υπ' αριθμ. 5246/31-7-98 έγγραφο από τον Υφυπουργό Οικονομικών η ακόλουθη απάντηση: 

"Αναφορικά με την ερώτηση με αριθμό 274/16-7-98, που κατατέθηκε στην Εθνική Αντιπροσωπεία από τους Βουλευτές κυρίους Θεόφιλο Λεονταρίδη και Γεώργιο Καρασμάνη, θέτουμε υπόψη σας, από πλευράς δικής μας αρμοδιότητας τα ακόλουθα: 

Η Κυβέρνηση υλοποιώντας σχετική εξαγγελία της, προέβη στην αναναμόρφωση του μισθολογίου των στελεχών των Ενόπλων Δυνάμεων, της Ελληνικής Αστυνομίας, του Πυροσβεστικού και του Λιμενικού Σώματος, εντός των δημοσιονομικών δυνατοτήτων της χώρας, με τη θέσπιση του ν. 2448/96. 

Το προαναφερόμενο μισθολόγιο παρέχει ουσιαστικές αυξήσεις σε όλους τους βαθμούς της κλίμακας της στρατιωτικής ιεραρχίας, με προτεραιότητα στους ανώτατους αξιωματικούς σε σχέση με τους κατώτερους, για την ενίσχυση του κύρους, της αποστολής και της ευθύνης του κάθε βαθμού. 

'Αλλωστε, με τις διατάξεις του άρθρου 18 του πρόσφατου συνταξιοδοτικού νόμου 2592/98 (ΦΕΚ 57/Α') προβλέπονται πρόσθετες βελτιώσεις στο στρατιωτικό μισθολόγιο καθώς και επέκτασή του στους στρατιωτικούς συνταξιούχους, ως ακολούθως: 

α) Αναμορφώνονται οι συντελεστές των ανωτάτων βαθμών της στρατιωτικής ιεραρχίας. Αυτό σημαίνει αύξηση των βασικών μισθών των εν ενεργεία στρατιωτικών και αναμόρφωση των συντάξεων των ε.α. ανωτάτων αξιωματικών. 

β) Αυξάνονται από 1-1-98, τα ποσά του επιδόματος ειδικής απασχόλησης των ανωτάτων αξιωματικών των Ε.Δ. και των ομοιοβάθμων τους των σωμάτων ασφαλείας. 

γ) Αναπροσαρμόζονται, από 1-1-98 τα ποσά του επιδόματος θέσης - ευθύνης που προβλέπονται για τους βαθμούς του Συνταγματάρχη και άνω και παρέχεται ίδιο επίδομα και τους λοιπούς στρατιωτικούς εν γένει. 

δ) Αυξάνονται από 1-1-98 τα μηνιαία προβλεπόμενα ποσά για έξοδα παράστασης. 

Ο Υφυπουργός 

ΝΙΚ. ΧΡΙΣΤΟΔΟΥΛΑΚΗΣ" 

35. Στην με αριθμό 276/16-7-98 ερώτηση δόθηκε με το υπ' αριθμ. 22/13-8-98 έγγραφο από τον Υπουργό Γεωργίας η ακόλουθη απάντηση: 

"Απαντώντας στην ερώτηση 276/16-7-98, που κατέθεσαν οι Βουλευτές κύριοι θ. Λεονταρίδης και Γ. Καρασμάνης, σας γνωρίζουμε τα εξής: 

Για τις ζημιές που προξενήθηκαν κυρίως σε καλλιέργειες καπνού στις Κοινότητες Καστανούσας, Πεντάπολης, Αγίου Πνεύματος και σε άλλες όμορες Κοινότητες του Νομού Σερρών από το χαλάζι της 25-6-98 ο ΕΛΓΑ επιλήφθηκε άμεσα διενεργώντας τις απαραίτητες επισημάνσεις των ζημιών με επιτόπιες επισκέψεις των αρμοδίων γεωπόνων του. 'Ηδη διενεργούνται οι εξατομικευμένες εκτιμήσεις στην Κοινότητα Αγίου Πνεύματος όπου υποβλήθηκαν και οι περισσότερες δηλώσεις ζημιάς και θ' ακολουθήσουν οι εκτιμήσεις στις λοιπές κοινότητες, διαδικασία η οποία προβλέπεται να ολοκληρωθεί πολύ σύντομα. 

Η αξιοπιστία των εκτιμήσεων είναι θέμα θεμελιώδους σημασίας για τον ΕΛΓΑ και για το λόγο αυτό τις εκτιμήσεις διενεργούν γεωπόνοι πτυχιούχοι Ανωτάτων Γεωπονικών Σχολών, ειδικά εκπαιδευμένοι στο αντικείμενο, υπό την εποπτεία γεωπόνων στελεχών του ΕΛΓΑ με μακροχρόνια εμπειρία και με τις οδηγίες του ΕΛΓΑ να είναι αντικειμενικοί και δίκαιοι έτσι ώστε τα πορίσματα των εκτιμήσεων να εκφράζουν με τη μεγαλύτερη όυνατή ακρίβεια την απώλεια του εισοδήματος των παραγωγών. 

Τέλος μετά την ολοκλήρωση των εκτιμήσεων από τον ΕΛΓΑ θα καταβληθεί κάθε προσπάθεια ώστε οι αποζημιώσεις στους δικαιούχους να καταβληθούν το συντομότερο δυνατό. Θα πρέπει να επισημανθεί ότι στο ζήτημα της επίσπευσης του χρόνου καταβολής των αποζημιώσεων ο ΕΛΓΑ με μεγάλη προσπάθεια έχει καταφέρει σημαντικά βήματα. Στις περισσότερες περιπτώσεις και όπου δεν υπάρχουν τεχνικά προβλήματα στην εκτίμηση και στην οριστικοποίηση των πορισμάτων η καταβολή των αποζημιώσεων γίνεται περίπου στο χρόνο που ολοκληρώνεται η εμπορία των προϊόντων. Ενδεικτικό δε είναι ότι για τις ζημιές που συνέβησαν το 1997, οι οποίες ήταν πρωτοφανείς σε όγκο και έκταση οι αποζημιώσεις, ύψους 65 δισ. δραχμών, καταβλήθηκαν στο μεγαλύτερο μέρος τους μέχρι το Φεβρουάριο 1998, ολοκληρώθηκαν δε εντός του α' εξαμήνου του τρέχοντος έτους. Ελπίζουμε ότι μετά την πλήρη εφαρμογή της αυτοδύναμης μηχανογραφικής οργάνωσης του ΕΛ.Γ.Α. ο χρόνος αυτός θα συντομευθεί ακόμα περισσότερο. 

Ο Υπουργός 

ΣΤΕΦΑΝΟΣ ΤΖΟΥΜΑΚΑΣ" 

36. Στην με αριθμό 285/16-7-98 ερώτηση δόθηκε με το υπ' αριθμ. 24464/29-7-98 έγγραφο από τον Υπουργό Εθνικής Οικονομίας και Οικονομικών η ακόλουθη απάντηση: 

"Σε απάντηση του υπ' αριθμ. 285/16-7-98 εγγράφου σας με το οποίο κοινοποιείται ερώτηση του Βουλευτή κ. Δ. Σαρρή, σας γνωρίζουμε, σε ότι μας αφορά, τα εξής: 

Επί της ερώτησης 1. 

Η έναρξη ισχύος του νέου Αναπτυξιακού Νόμου 2601/98 (ΦΕΚ 81/Α/98) κατάργησε κάθε προγενέστερη διαίρεση της Επικράτειας σε ζώνες κινήτρων και διαμόρφωσε με βάση το άρθρο 4 παρ. 1 του ιδίου Νόμου, ένα νέο χάρτη περιοχών εφαρμογής των ενισχύσεων που προβλέπονται μέσα από τις διατάξεις του. 

Στα πλαίσια αυτά, σας ενημερώνουμε επιπλέον ότι κατατέθηκε τροπολογία που ήδη ψηφίσθηκε από το θερινό τμήμα της Βουλής και ορίζει ότι για μια μεταβατική περίοδο από την έναρξη ισχύος του παρόντος νόμου και μέχρι την 31η Δεκεμβρίου 2000, θα περιλαμβάνονται στην περιοχή Γ' πέραν της Ζώνης Λαυρεωτικής του Νομού Αττικής και οι περιφέρειες, οι νομοί και τα τμήματα νομών που δεν εντάσσονται στις Α', Β' και Δ' περιοχές, ανεξάρτητα από τη συνδρομή των προϋποθέσεων για την ένταξή τους στην περιοχή Γ. 

Η ανάγκη της νομοθετικής ρύθμισης προέκυψε επειδή τα διαθέσιμα στατιστικά στοιχεία της Ε.Σ.Υ.Ε. που ήταν απαραίτητα για την έκδοση της κοινής Υπουργικής Απόφασης που θα καθόριζε την περιοχή Γ', βάσει της παραγράφου 1 του άρθρου 4 του ν. 2601/98, απαιτούσαν περαιτέρω επεξεργασία. 

Ο Υπουργός 

ΓΙΑΝΝΟΣ ΠΑΠΑΝΤΩΝΙΟΥ" 

37. Στην με αριθμό 293/16-7-98 ερώτηση δόθηκε με το υπ' αριθμ. 27183/7-8-98 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση: 

"Σε απάντηση της με αριθμό 293/16-7-98 ερώτησης που κατέθεσε ο Βουλευτής κ. Ευάγ. Μπασιάκος, σχετικά με την χορήγηση έκτακτης οικονομικής ενίσχυσης στους Ο.Τ.Α. του Νομού Βοιωτίας οι οποίοι επλήγησαν από τις πρόσφατες πυρκαγιές, σας πληροφορούμε ότι, σύμφωνα με τις διατάξεις του άρθρ. 13, παρ. 7 του ν. 2539/1997: "Συγκρότηση της Πρωτοβάθμιας Τοπικής Αυτοδιοίκησης", από 1-1-1998 απαγορεύεται η χορήγηση έκτακτων οικονομικών ενισχύσεων σε δήμους και κοινότητες από ειδικούς λογαριασμούς. 

Θα εξετασθεί όμως η δυνατότητα χρηματοδότησης των ανωτέρω Ο.Τ.Α. από το πρόγραμμα ΕΠΤΑ, σύμφωνα με τη διαδικασία που προβλέπεται από την 19797/5-6-98 Υπουργική απόφαση. 

Ο Υφυπουργός 

ΛΑΜΠΡΟΣ ΠΑΠΑΔΗΜΑΣ" 

  


 

  

Σελίδα 15 

38. Στην με αριθμό 301/16-7-98 ερώτηση δόθηκε με το υπ' αριθμ. 2829/7-8-98 έγγραφο από τον Υπουργό Υγείας και Πρόνοιας η ακόλουθη απάντηση: 

"Απαντώντας στην ερώτηση 301/16-7-1998 που κατέθεσε στη Βουλή ο Βουλευτής κ. Ι. Αράπης σχετικά με το Κ.Π.Μ. Αρρένων Χανίων σας πληροφορούμε τα ακόλουθα: 

Το Υπουργείο μας, στα πλαίσια της προσπάθειας αναδιοργάνωσης και επαναπροσδιορισμού του τομέα της κοινωνικής πρόνοιας και ειδικότερα του θεσμού της ιδρυματικής προστασίας, αποφάσισε τη συγχώνευση, κατάργηση ή αλλαγή σκοπού ορισμένων από τα Κέντρα Παιδικής Μέριμνας που εποτεύει. Για την επιλογή των Ιδρυμάτων που καταργούνται, μεταξύ των οποίων περιλαμβάνεται και το Κέντρο Παιδικής Μέριμνας Αρρένων Χανίων, λήφθηκαν υπόψη ο αριθμός και η ηλικία των παιδιών, ο λόγος εισαγωγής τους και η γεωγραφική κατανομή των Κέντρων. 

Για την τακτοποίηση των παιδιών θα δοθούν σχετικές οδηγίες και κατευθύνσεις στις αρμόδιες υπηρεσίες είτε για τη μετεγραφή τους σε άλλα προνοιακά ιδρύματα, είτε για την επανένταξή τους στο οικογενειακό τους περιβάλλον, όπου αυτό είναι εφικτό. 

Επίσης σας γνωρίζουμε ότι με τις διατάξεις του π.δ/τος που προωθείται, ρυθμίζονται τα θέματα τακτοποίησης του προσωπικού που υπηρετεί σ' αυτό. 

Σε ό,τι αφορά τη μετάθεση της υπαλλήλου Τερεζάκη-Κυριακάκη Αρτεμησίας, κλάδου ΤΕ Παιδαγωγικού (προσωρινός) Κ.Π.Μ. με Α' βαθμό σας γνωρίζουμε τα εξής: 

Κατά την 443/23-3-98 συνεδρίαση το Α' Υπηρεσιακό Συμβούλιο του Υπουργείου μας έκρινε ως Προϊσταμένους Διεύθυνσης τις υπαλλήλου του Κ.Π.Μ. Αρρένων Χανίων Τερεζάκη-Κυριακάκη Αρτεμησία και Μαριδάκη Μαρία (ιδίου κλάδου και βαθμού). 

Με τις υπ' αριθμ. ΔΥ1γ/οικ. 9472/18-5-98 και ΔΥ1γ/οικ. 9473/18-5-98 αποφάσεις της Γενικής Γραμματέως του Υπουργείου μας, τοποθετήθηκαν αντίστοιχα ως Προϊστάμενοι Διεύθυνσης, η μεν πρώτη στο Κ.Π.Μ. Αρρένων Πτολεμαϊδας Ν. Κοζάνης, η δε δεύτερη στο Κ.Π.Μ. Αρρένων Χανίων. 

Κατά συνέπεια, όπως προκύπτει από τα παραπάνω, δεν πρόκειται περί μετάθεσης υπαλλήλου αλλά μετακίνησης της μιας εκ των δύο Διευθυντριών πλέον, σε άλλο 'Ιδρυμα Παιδικής Προστασίας. 

'Υστερα όμως από την υπ' αριθμ. 100/9-6-98 αίτηση της υπαλλήλου Τερεζάκη-Κυριακάκη Αρτεμησίας, περί μη αποδοχής και απαλλαγής από τα νέα καθήκοντά της σας πληροφορούμε ότι το όλο θέμα θα επανεισαχθεί στο αρμόδιο Υπηρεσιακό Συμβούλιο για τα περαιτέρω. 

Τέλος στο Σχέδιο Νόμου "Ανάπτυξη του Εθνικού Συστήματος Κοινωνικής Φροντίδας και άλλες διατάξεις" προβλέπεται η θεσμοθέτηση και η ανάπτυξη του εθελοντισμού. 

Ο Υπουργός 

ΚΩΣΤΑΣ ΓΕΙΤΟΝΑΣ" 

39. Στην με αριθμό 303/16-7-98 ερώτηση δόθηκε με το υπ' αριθμ. 230/28-7-98 έγγραφο από τον Υφυπουργό Εργασίας και Κοινωνικών Ασφαλίσεων η ακόλουθη απάντηση: 

"Απαντώντας στην ερώτηση 303/16-7-98, που κατατέθηκε στη Βουλή από το Βουλευτή κ. Θεοφ. Δημοσχάκη, σχετικά με το ύψος των καταβαλλόμενων από τον ΟΓΑ συντάξεων, σας πληραρορούμε τα εξής: 

Σύμφωνα με γενική αρχή του ισχύοντος στην Ελλάδα Δικαίου Κοινωνικής Ασφάλισης, το ύψος των χορηγουμένων συντάξεων από τους ασφαλιστικούς Οργανισμούς είναι συνάρτιση των ασφαλιστικών εισφορών (εργοδότου και εργαζόμενου) και του χρόνου ασφάλισης σε αυτούς. 

Ο Ο.Γ.Α. μέχρι τη θέσπιση του ν. 1745/87 "περί ιδρύσεως Κλάδου Πρόσθετης Ασφάλισης Αγροτών" ομοίαζε περισσότερο με Οργανισμό Κοινωνικής Πρόνοιας, παρά με ασφαλιστικό Οργανισμό. 

Και τούτο διότι οι αγρότες του ν. 4169/61 ουδεμία ασφαλιστική εισφορά κατέβαλαν, ενώ εχορηγείτο από την Πολιτεία νοσοκομειακή και ιατροφαρμακευτική περίθαλψη σ' αυτούς, καθώς και ένα ποσό σύνταξης με τη συμπλήρωση του 65ου έτους της ηλικίας τους, χωρίς να απαιτείται η διακοπή του αγροτικού επαγγέλματος. 

Το ποσό της δαπάνης αυτής βαρύνει εξ ολοκλήρου σχεδόν τον κρατικό προϋπολογισμό. 

Επειδή όμως είχε διαπιστωθεί ότι δεν ήταν εφικτή η συνέχιση της ανορθοδόξου αυτής ασφαλιστικής κάλυψης του αγροτικού πληθυσμού, η Πολιτεία αναμόρφωσε το ασφαλιστικό σύστημα του ΟΓΑ, με τη σύσταση κλάδου Κύριας Ασφάλισης Αγροτών, που στηρίζεται στην ανταποδοτικότητα και στη συμμετοχή του κράτους, (14% κρατική επιχορήγηση και 7% εισφορά ασφαλισμένου), που θα συντελέσει στη βελτίωση της ασφαλιστικής προστασίας του αγροτικού πληθυσμού της χώρας. 

Επίσης με τις διατάξεις του νέου αυτού νόμου (άρθρο 12 παρ. 6 ν. 2458/97), τα ποσά των συντάξεων του ΟΓΑ του ν. 4169/61 καθώς και του ν. 1745/87, αναπροσαρμόζονται από 1-1-97 και εφεξής , κατά το ποσοστό μεταβολής του δείκτη τιμών καταναλωτή του έτους που αφορά την αναπροσαρμογή. 

'Ετσι με βάση τα ανωτέρω, οι συντάξεις του ΟΓΑ του ν. 4169/61 και ν. 1745/87 αναπροσαρμόσθηκαν από 1-1-98 κατά ποσοστό 3,7% και στο τέλος του έτους θα χορηγηθεί διορθωτικό ποσό, που θα καλύπτει τη διαφορά μεταξύ του 2,5% και της πραγματικής αύξησης του Δείκτη Τιμών Καταναλωτή. 

Ο Υφυπουργός 

ΝΙΚΟΣ ΦΑΡΜΑΚΗΣ" 

40. Στην με αριθμό 304/16-7-98 ερώτηση δόθηκε με το υπ' αριθμ. 26373/31-7-98 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση: 

"Σε απάντηση της ερώτησης 304/16-7-98 που κατατέθηκε στη Βουλή των Ελλήνων από το Βουλευτή κ. Θ. Δημοσχάκη και αναφέρεται στο πιο πάνω θέμα, σας στέλνουμε πίνακες των έργων ύδρευσης που εκτελούνται στις Κοινότητες και τους Δήμους του Ν. 'Εβρου προς ενημέρωσή σας. 

Ο Υφυπουργός 

ΛΑΜΠΡΟΣ ΠΑΠΑΔΗΜΑΣ" 

Σημ: Τα σχετικά έγγραφα ευρίσκονται στο αρχείο της Διεύθυνσης Κοινοβουλευτικού Ελέγχου (Τμήμα Ερωτήσεων). 

41. Στην με αριθμό 308/16-7-98 ερώτηση δόθηκε με το υπ' αριθμ. 1137/30-7-98 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση: 

"Απαντώντας στην ερώτηση με αριθμό 308/16-7-98 που κατέθεσαν οι Βουλευτές κύριοι Μπ. Αγγουράκης και Απ. Τασούλας, σας πληροφορούμε τα ακόλουθα: 

Σύμφωνα με τις διατάξεις των άρθρων 17 και 31 του Ν. 2470/97 δεν μπορεί να αναγνωρισθεί η προϋπηρεσία των Εκπ/κών σε παιδικούς και βρεφονηπιακούς σταθμούς που είναι Ν.Π.Ι.Δ. 

Η πιο πάνω ρύθμιση αφορά όλους τους εκπ/κούς (σχετ. εγκύκλιος του ΥΠΕΠΘ αρ. Φ. 361.4/69/Δ1/4571/3-7-98 φωτοτυπία της οποίας σας επισυνάπτουμε). 

Ο Υφυπουργός 

ΙΩΑΝΝΗΣ ΑΝΘΟΠΟΥΛΟΣ" 

Σημ: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων). 

42. Στην με αριθμό 313/17-7-98 ερώτηση δόθηκε με το υπ' αριθμ. 24113/4-8-98 έγγραφο από τον Υπουργό Υγείας και Πρόνοιας η ακόλουθη απάντηση: 

"Απαντώντας στην 313/17-7-98 ερώτηση που κατέθεσε στη Βουλή ο Βουλευτής κ. Αναστάσιος Παπαληγούρας, σχετικά με το πιο πάνω θέμα, σας γνωρίζουμε ότι η κενή θέση του εν 

  

 

  

Σελίδα 16 

λόγω ιατρείου καλύφθηκε από τον γιατρό υπόχρεο υπηρεσίας υπαίθρου Παπαχαραλάμπους Χριστόφορο- Αλέξανδρο, ο οποίος σύμφωνα με την αριθμ. πρωτ. Α9α/17722/4-6-98 απόφαση διορίσθηκε για τρίμηνη εκπαίδευση στο οικείο Νοσοκομείο, όπως ορίζουν οι σχετικές διατάξεις του άρθρου 26 παρ. 4 του Ν. 2519/97 (ΦΕΚ 165/τ.Α'./97). Την επομένη της λήξης της τρίμηνης εκπαίδευσης θα αναλάβει καθήκοντα στην έδρα του. 

Στο σημείο αυτό κρίνουμε σκόπιμο να σας πληροφορήσουμε ότι το Δ.Σ. του Γενικού Νομαρχιακού Νοσοκομείου Κορίνθου ανέθεσε στον προαναφερόμενο γιατρό την εξυπηρέτηση των κατοίκων της περιοχής ευθύνης του ιατρείου κάθε Τετάρτη. 

Επίσης, με απόφαση του Δ/ντού του Κέντρου Υγείας Ξυλοκάστρου, στην αρμοδιότητα του οποίου υπάγεται διοικητικά το πιο πάνω ιατρείο, καλύπτει την περιοχή ο ιατρός του όμορου ιατρείου Ρεθίου (2) δύο φορές την εβδομάδα. 

Ο Υπουργός 

ΚΩΝ/ΝΟΣ ΓΕΙΤΟΝΑΣ" 

43. Στην με αριθμό 317/17-7-98 ερώτηση δόθηκε με το υπ' αριθμ. 23321/4-8-98 έγγραφο από τον Υπουργό Υγείας και Πρόνοιας η ακόλουθη απάντηση: 

"Απαντώντας στην 317/17-7-98 ερώτηση που κατέθεσε στη Βουλή των Ελλήνων ο Βουλευτής κ. Νικόλαος Κατσαρός, σχετικά με το πιο πάνω θέμα, σας γνωρίζουμε ότι η Υπηρεσία μας προκήρυξε έγκαιρα την κενή θέση γιατρού του Π.Ι. Καλλιπεύκης, χωρίς όμως να καταστεί δυνατή η κάλυψή της εξαιτίας της απροθυμίας γιατρών υπόχρεων υπηρεσίας υπαίθρου Ν.Δ. 67/68 να τη διεκδικήσουν. 

Εν συνεχεία, με το αριθμ. πρωτ. Α9α/οικ. 20342/26-6-98 τηλετυπικό έγγραφό μας προς το Γενικό Επιτελείο Στρατού, ζητήσαμε την τοποθέτηση οπλίτη- Γιατρού στο προαναφερόμενο ιατρείο. 

Στο σημείο αυτό κρίνουμε σκόπιμο να σας αναφέρουμε ότι το Κέντρο Υγείας Γόννων, στην αρμοδιότητα του οποίου υπάγεται διοικητικά το εν λόγω ιατρείο, οφείλει να φροντίσει για την όσο το δυνατό καλύτερη εξυπηρέτηση των κατοίκων της περιοχής ευθύνης του ιατρείου, αναθέτοντας σε γιατρό όμορου ιατρείου ή του ιδίου Κέντρου Υγείας την παροχή υπηρεσιών υγείας στους ενδιαφερομένους. 

Ο Υπουργός 

ΚΩΝ/ΝΟΣ ΓΕΙΤΟΝΑΣ" 

44. Στην με αριθμό 329/17-7-98 ερώτηση δόθηκε με το υπ' αριθμ. 75/28-7-98 έγγραφο από τον Υπουργό Δημόσιας Τάξης η ακόλουθη απάντηση: 

"Σε απάντηση της ερώτησης 329/17-7-1998, που κατέθεσε ο Βουλευτής κ. Γ. ΝΙΩΤΗΣ, σας γνωρίζουμε ότι οι προϋποθέσεις, η διάρκεια και η διαδικασία παροχής δικαιώματος παραμονής και εργασίας στους ελληνικής καταγωγής υπηκόους Αλβανίας, καθορίζονται από τις διατάξεις της 4000/3/10-ε από 15-4-1998 κοινής Υπουργικής Απόφασης. 

Για τις λεπτομέρειες εφαρμογής της εν λόγω απόφασης και την εξασφάλιση της άψογης διαδικασίας χορήγησης στους ανωτέρω του Ειδικού Δελτίου, έχουν δοθεί στις αρμόδιες Υπηρεσίες μας σαφείς εντολές και οδηγίες για τον ενδεδειγμένο και αποτελεσματικό έλεγχο των απαιτουμένων δικαιολογητικών και οποιουδήποτε άλλου εγγράφου ή στοιχείου αποδεικτικού ή ενισχυτικού της καταγωγής των ενδιαφερομένων. Για το σκοπό αυτό οι Υπηρεσίες μας συνεργάζονται στενά και με άλλες συναρμόδιες Υπηρεσίες άλλων Υπουργείων για την εξακρίβωση της γνησιότητας των υποβαλλομένων δικαιολογητικών. 

Ο Υπουργός 

ΓΕΩΡΓΙΟΣ ΡΩΜΑΙΟΣ" 

45. Στην με αριθμό 336/17-7-98 ερώτηση δόθηκε με το υπ' αριθμ. 17977/5-8-98 έγγραφο από τον Υφυπουργό Eσωτερικών, Δημόσιας Διοίκησης και Αποκέντρωσης η ακόλουθη απάντηση: 

"Απαντώντας στην ερώτηση 336/17.7.98 που κατέθεσε στη Βουλή ο Βουλευτής κ. Προκόπης Παυλόπουλος σχετικά με τις συνθήκες έκδοσης των αναφερομένων στο αριθ. Φ. 51060/8340/29.5.97 έγγραφό μας, διοικητικών πράξεων που αφορούν τον εν θέματι κακοποιό και τις τυχόν επιβληθείσες κυρώσεις σε βάρος των κατά περίπτωση υπευθύνων σας γνωρίζουμε τα εξής: 

Η Νομαρχιακή Αυτ/ση Ανατολ. Αττικής κατόπιν του προαναφερθέντος εγγράφου μας με τις αριθ. 3051/18.6.97 και 3130/18.6.97 αποφάσεις της ανακάλεσε τις υπ' αριθμ. 20841/4.7.95 και 26661/5.10.95 όμοιές της, με τις οποίες καθορίστηκε η ιθαγένεια του ανωτέρω, ο οποίος εν συνεχεία διαγράφτηκε τόσο από τα Μητρώα Αρρένων και Δημοτολόγια του Δήμου Αχαρνών όπου ήταν γραμμένος με στοιχεία Κέσοβ Βλαδίμηρος του Φιλάρετου και Ποπόβ Βαλέριος του Κοσμά, όσο και από τους εκλογικούς καταλόγους. Οι ανακλητικές αποφάσεις κοινοποιήθηκαν και στον Εισαγγελέα Πρωτοδικών. 

Το Ειδικό Ληξ/χείο Αθηνών ακύρωσε τα Ληξιαρχικά γεγονότα που καταχωρήθηκαν σ' αυτό τόσο επ' ονόματί του Κέσοβ Βλαδίμηρου και των μελών της οικογενείας του όσο και επ' ονόματί του Ποπόβ Βαλέριου. 

Επίσης το Υπουργείο Δημόσιας Τάξης μας ενημέρωσε α) ότι με το αριθ. 5301/2-412229/28.11.97 έγγραφό του ζήτησε από την Ελληνική Πρεσβεία στη Μόσχα να ακυρώσει τις θεωρήσεις παλιννόστησης, που χορηγήθηκαν στα ονόματα KESOV VLADIMIR & POPOV Βαλέριου, η δε ως άνω Προξενική Αρχή με το αριθ. 700/3/ΑΣ 100/3.2.98 έγγραφό της γνώρισε στη ΔΙΚΑ ότι προέβη στις προαναφερόμενες ακυρώσεις και β) για την όλη υπόθεση έχει επιληφθεί η Δ/νση Ασφάλειας Αττικής, Υποδ/νση Δίωξης Εγκλημάτων κατά ζωής και ιδιοκτησίας (Δ.Α.Α./ΥΔΕΖΗ). 

Πέραν των ανωτέρω σας γνωρίζουμε ότι από το Σώμα Επιθεωρητών - Ελεγκτών Δημόσιας Διοίκησης του Υπουργείου μας διενεργήθηκε ύστερα από σχετική εντολή έλεγχος στις Νομαρχιακές Αυτοδιοικήσεις Αθηνών, Πειραιώς και Ανατολικής Αττικής με αντικείμενο τη διακρίβωση της νομιμότητας των διοικητικών πράξεων με τις οποίες διαπιστώνεται η Ελληνική ΙΘαγένεια και των εκδοθέντων διαβατηρίων. Μεταξύ των ελεγχθέντων διοικητικών πράξεων για τις οποίες επισημάνθηκαν παραλήψεις, συμπεριλαμβάνονται και αυτές που αφορούν τον καθορισμό ιθαγένειας του προαναφερθέντος κακοποιού. 

Κατόπιν τούτου το Υπουργείο μας με έγγραφό του (Φ. 64048/15522/6.7.98) ζήτησε από το Νομάρχη Ανατολ. Αττικής τη διενέργεια 'Ενορκης Διοικητικής Εξέτασης προκειμένου να διαπιστωθεί αν προκύπτουν ευθύνες ή παραλείψεις υπαλλήλων που έχουν εμπλακεί στη διαδικασία διατύπωσης της Ελληνικής Ιθαγένειας. 

Ο Νομάρχης όπως μας γνώρισε διέταξε τη διενέργεια 'Ενορκης Διοικητικής Εξέτασης η οποία βρίσκεται σε εξέλιξη. 

Αντίγραφο δε του σχετικού πορίσματος θα σταλεί στην υπηρεσία μας μετά την ολοκλήρωσή της. 

Ακόμα το Υπουργείο ζήτησε από τον Νομάρχη Αθηνών τη διενέργεια 'Ενορκης Διοικητικής Εξέτασης προκειμένου να διαπιστωθεί αν προκύπτουν ευθύνες ή παραλείψεις υπαλλήλων που έχουν εμπλακεί στη διαδικασία έκδοσης του υπ' αριθμ. Ι.744079/13.7.95 διαβατηρίου επ' ονόματι του ΚΕΣΟΒ ΒΛΑΔΙΜΗΡΟΥ του ΦΙΛΑΡΕΤΟΥ. 

Ο Υφυπουργός 

Λ. ΠΑΠΑΔΗΜΑΣ" 

46. Στην με αριθμό 339/17-7-98 ερώτηση δόθηκε με το υπ' αριθμ. 1478/5-8-98 έγγραφο από τον Υπουργό Εθνικής Οικονομίας και Οικονομικών η ακόλουθη απάντηση: 

"Απαντώντας στην 339/17.7.98 ερώτηση των Βουλευτών κυρίων Ν. Κωνσταντόπουλου και Ε. Αποστόλου σας γνωρίζουμε ότι η Κυβέρνηση θα ήθελε για άλλη μια φορά να καταστήσει απολύτως σαφές ότι δεν θα αποδεχθεί προσφορές τόσο για τα ΚΑΕ όσο και για άλλες υπό ιδιωτικοποίηση ΔΕΚΟ που να απέχουν σημαντικά από τις προσδοκίες και τις 

  

 

  

Σελίδα 17 

εκτιμήσεις της για την πραγματική αξία αυτών. 

Εξάλλου, σε συνέντευξη Τύπου ανακοινώθηκε ότι ο διαγωνισμός καθίσταται άκυρος για το λόγο ότι δεν κατοχυρώνει τα συμφέροντα του Δημοσίου. 

Ο Υπουργός 

ΓΙΑΝΝΟΣ ΠΑΠΑΝΤΩΝΙΟΥ" 

47. Στην με αριθμό 339/17-7-98 ερώτηση δόθηκε με το υπ' αριθμ. 6973/4-8-98 έγγραφο από τον Υφυπουργό Oικονομικών η ακόλουθη απάντηση: 

"Απαντώντας στην ερώτηση με αριθμό 339/17.7.98 που κατέθεσαν στη Βουλή οι Βουλευτές κύριοι Ν. Κωνσταντόπουλος και Ε. Αποστόλου σχετικά με την πώληση του πλειοψηφικού πακέτου μετοχών της εταιρίας Καταστήματα Αφορολογήτων Ειδών Α.Ε.", σας πληροφορούμε ότι το Δ.Σ. της Δ.Ε.Κ.Α. Α.Ε. κήρυξε άγονο το διαγωνισμό, γιατί το τίμημα της μοναδικής προσφοράς που πληρούσε τους όρους της προκήρυξης κρίθηκε μη ικανοποιητικό και αποφάσισε την προκήρυξη νέου διαγωνισμού με στόχο τη μεγαλύτερη δυνατή προσέλκυση επενδυτών. 

Ο Υφυπουργός 

ΝΙΚ. ΧΡΙΣΤΟΥΔΟΥΛΑΚΗΣ" 

48. Στην με αριθμό 342/20-7-98 ερώτηση δόθηκε με το υπ' αριθμ. 8/13-8-98 έγγραφο από τον Υπουργό Γεωργίας η ακόλουθη απάντηση: 

"Απαντώντας στην ερώτηση 342/20.7.98 που κατέθεσε ο Βουλευτής κ. Λ. Παπανικολάου, σας πληροφορούμε τα εξής: 

Από τον καύσωνα της 3 και 4 Ιουλίου προξενήθηκαν ζημιές κυρίως σε σταφίδες και αμπέλια του Νομού Μεσσηνίας και ιδιαίτερα στην επαρχία Πηλίας με επίκεντρο τις κοινότητες Κορώνης, Ν. Κορώνης, Χαροκοπειού, Λαχανάδας, Κυνηγού κλπ. 

Για τις ζημιές αυτές, για τις οποίες έγιναν στον ΕΛΓΑ περί τις 100 αναγγελίες από ισάριθμες κοινότητες του Νομού, ο ΕΛΓΑ επιλήφθηκε αμέσως, διενήργησε τις απαραίτητες επισημάνσεις και στις 16 Ιουλίου άρχισαν οι εξατομικευμένες εκτιμήσεις από 20μελές κλιμάκιο γεωπόνων εκτιμητών που συγκροτήθηκε για το σκοπό αυτό, με προτεραιότητα στις καλλιέργειες που χρήζουν άμεσης εκτίμησης (σταφίδες κλπ.). Υπολογίζεται ότι οι εκτιμήσεις αυτές θα ολοκληρωθούν σύντομα. 

Μετά το πέρας των εκτιμήσεων θα ακολουθήσει η κοινοποίηση των πορισμάτων για την ενημέρωση των ενδιαφερομένων παραγωγών, στη συνέχεια δε από τον ΕΛΓΑ θα καταβληθεί κάθε δυνατή προσπάθεια ώστε οι αποζημιώσεις να καταβληθούν στους δικαιούχους το συντομότερο δυνατόν. 

Θέμα παγώματος οφειλών και χορήγησης με μειωμένο επιτόκιο στους αγρότες που πλήγηκαν από τον καύσωνα του Ιουλίου στις περιοχές Μεσσηνίας κα Τριφυλίας χωρίς την κάλυψη του σχετικού κόστους από την Πολιτεία δεν είναι δυνατό να αντιμετωπισθεί από την ΑΤΕ, γιατί οι πόροι της Τράπεζας προέρχονται από καταθέσεις και κατά συνέπεια μόνο με την επανεισροή των κεφαλαίων που τοποθετεί και των τόκων τους εξασφαλίζεται η δυνατότητα να ανταποκριθεί στην αυτονόητη υποχρέωση επιστροφής των αντίστοιχων κεφαλαίων και τόκων στους καταθέτες της. 

Η ΑΤΕ, σύμφωνα με πάγια τακτική της, παρέχει πιστωτικές διευκολύνσεις και δανειακές ενισχύσεις στους παραγωγούς που διαπιστωμένα αδυνατούν ν' ανταποκριθούν στις υποχρεώσεις τους στην Τράπεζα λόγω έκτακτων γεγονότων (όπως δυσμενείς καιρικές συνθήκες, αζητησία προϊόντων, ασυνήθιστες μεταβολές τιμών κλπ), στα οποία επηρέασαν αρνητικά τις εκμεταλλεύσεις τους. Οι διευκολύνσεις αυτές παρέχονται μέσα στα πλαίσια της 1620/89 Πράξης του Διοικητή της Τράπεζας της Ελλάδος και προβλέπουν τη ρύθμιση των ληξ/σμων χρεών, χωρίς τόκους ποινής, σ' ένα νέο δάνειο. 

Η ένταξη των πληγέντων παραγωγών στο μέτρο αυτό γίνεται ύστερα από εξατομίκευση των ζημιών της κάθε εκμετάλλευσης και αφορούν το μέρος των οφειλών που διαπιστωμένα δεν είναι σε θέση να εξυπηρετηθεί. 

Στα πλαίσια αυτά θα αντιμετωπισθούν και οι παραγωγοί των περιοχών Μεσσηνίας και Τριφυλίας που υπέστησαν εκτεταμένες καταστροφές στην παραγωγή τους από τον καύσωνα του Ιουλίου. 

Ο Υπουργός 

ΣΤ. ΤΖΟΥΜΑΚΑΣ" 

49. Στην με αριθμό 343/20-7-98 ερώτηση ΑΚΕ 23 δόθηκε με το υπ' αριθμ. 5886/4-8-98 έγγραφο από τον Υφυπουργό Οικονομικών η ακόλουθη απάντηση: 

"Απαντώντας στην 343/20.7.98 ερώτηση και Α.Κ.Ε. που κατέθεσε στη Βουλή ο Βουλευτής κ. Β. Κεδίκογλου σχετικά με έργα φορέων από το Ε.Α.Π.Τ.Α. σας πληροφορούμε τα ακόλουθα, όπως προκύπτουν από τα στοιχεία του Ταμείου (σχετ. έγγραφο αριθ. 99274/29.7.98). 

Το Ταμείο Παρ/κών και Δανείων από το 1989, λειτουργεί ως ενδιάμεσος χρηματοδοτικός φορέας υλοποίησης του Ειδικού Αναπτυξιακού Προγράμματος της Τοπικής Αυτοδιοίκησης (Ε.Α.Π.Τ.Α.). Επομένως δεν έχει αρμοδιότητα, ούτε στην κατανομή των πιστώσεων των έργων στους διάφορους φορείς (Δήμοι, Συμβούλια Περιοχής, Κοινότητες), γιατί είναι πρόγραμμα που καταρτίζεται από τις Περιφέρειες, γιατί είναι πρόγραμμα που καταρτίζεται από τις Περιφέρειες. Η αρμοδιότητα εξαντλείται στην εκταμίευση των ποσών των λογ/σμών στους διάφορους φορείς, που αποστέλλουν οι Περιφέρειες στο Υπουργείο Εσωτερικών. 

'Ετσι οι κατανομές και πληρωμές που έχουν γίνει βάσει εντολών του Υπουργείου Εσωτερικών για το 9ο και 11ο Συμβούλιο Περιοχής Ιστιαίας και Λίμνης αντίστοιχα εμφανίζονται στις συνημμένες καταστάσεις. 

'Οσον αφορά το 10ο Συμβούλιο Περιοχής Αιδηψού, αν και είναι ενταγμένο στο Ε.Α.Π.Τ.Α., δεν έχει γίνει καμία πληρωμή, γιατί δεν έχουν αποσταλεί οι λογ/σμοί από το Υπουργείο Εσωτερικών για την εκταμίευσή τους. 

Εξάλλου το Τ.Π. & Δ. δεν έχει δανειοδοτήσει τα προαναφερόμενα Συμβούλια Περιοχής για να καλύψουν την ιδία τους συμμετοχή στα έργα που είναι ενταγμένα στο Ε.Α.Π.Τ.Α. 

Ο Υφυπουργός 

ΝΙΚ. ΧΡΙΣΤΟΥΔΟΥΛΑΚΗΣ" 

50. Στην με αριθμό 346/21-7-98 ερώτηση δόθηκε με το υπ' αριθμ. 285/29-7-98 έγγραφο από τον Υπουργό Eμπορικής Ναυτιλίας η ακόλουθη απάντηση: 

"Σε απάντηση της 346/98 ερώτησης των Βουλευτών κυρίων Σ. ΚΟΡΑΚΑ και Ν. ΓΚΑΤΖΗ, σας γνωρίζουμε για ενημέρωση των ενδιαφερομένων τα εξής: 

- Το Λιμενικό Σώμα από της ιδρύσεώς του μέχρι και σήμερα είναι στρατιωτικά οργανωμένο και στην στρατιωτική δομή του κατά βάση οφείλεται η ικανότητα να ανταποκρίνεται στο πολυποίκιλο έργο του και στις αυξημένες απαιτήσεις της εποχής που απαιτούν συνεχή ετοιμότητα και επαγρύπνιση, σύγχρονα μέσα, εκπαιδευμένο και πειθαρχικό προσωπικό. 

- 'Οσες Υπηρεσίες είχαν ανάγκη σε προσωπικό, τα τελευταία δύο έτη, ενισχύθηκαν σημαντικά είτε με ανακατανομή και μετακίνηση προσωπικού, που επί χρόνια υπηρετούσε στις ίδιες θέσεις και Υπηρεσίες είτε με νέο προσωπικό (30 Αξιωματικούς και 300 Λιμενοφύλακες), που πρόσφατα τοποθετήθηκε μετά την αποφοίτησή του από την οικεία Σχολή. 

- Οι ανωτέρω Υπηρεσίες περαιτέρω θα ενισχυθούν σε προσωπικό μετά την αποφοίτηση και νέου προσωπικού από τις παραγωγικές Σχολές (30 Αξιωματικοί και 500 Λιμενοφύλακες) και την ολοκλήρωση μελέτης και επανεξέτασης βάσει αντικειμενικών κριτηρίων των κατηγοριών των Λιμενικών Αρχών (Κεντρικά Λιμεναρχεία, Λιμεναρχεία, Υπολιμεναρχεία, Λιμενικοί Σταθμοί). 

- Ο αριθμός της υφιστάμενης οργανικής δύναμης του Λιμενικού Σώματος συνεχώς αυξάνεται και μάλιστα την τελευταία διετία, σε θεαματικά και πρωτόγνωρα, για το Λιμενικό Σώμα επίπεδα: (το 1997: 30 Αξιωματικοί, 300 Λιμενοφύλακες, 

  

 

  

Σελίδα 18 

1998: 30 Αξιωματικοί, 500 Λιμενοφύλακες). 

- Επίσης την τελευταία διετία ξεπεράστηκε κάθε προηγούμενο και με την προώθηση όλων των εξοπλιστικών προγραμμάτων, υπεγράφησαν Συμβάσεις συνολικού ποσού περί τα 40 δισ. δρχ. και σύντομα μέσα στο 1998 και τα επόμενα δύο έτη θα προστεθούν στον στόλο του Λ.Σ., περί τα 50 νέας τεχνολογίας σκάφη, ελικόπτερα και άλλος σύγχρονος εξοπλισμός, που θα καταστήσει αυτό ικανό να ανταποκριθεί στις αυξημένες ανάγκες και στις απαιτήσεις της εποχής. 

Ο Υπουργός 

ΣΤΑΥΡΟΣ ΑΡ. ΣΟΥΜΑΚΗΣ" 

51. Στην με αριθμό 417/20-7-98 ερώτηση δόθηκε με το υπ'αριθμ. 27/13-8-98 έγγραφο από τον Υφυπουργό Oικονομικών η ακόλουθη απάντηση: 

"Σε απάντηση του από 21.7.1998 εγγράφου σας, σχετικά με την 417/28/20.7.98 ερώτηση και Α.Κ.Ε που κατέθεσε ο Βουλευτής κ. Ευάγγελος Αποστόλου αναφορικά με την παράνομη Χωματοληψία από το Ληλάντιο Πεδίο σας πληροφορούμε τα ακόλουθα: 

1) Σύμφωνα με τις διατάξεις του ν.2238/94, ν.1642/86, π.δ.186/92, ν.2523/97 και των λοιπών συναφών φορολογικών νόμων, καθορίζονται οι υποχρεώσεις υποβολής δηλώσεων διαφόρων φορολογικών αντικειμένων, ο έλεγχος των δηλώσεων αυτών, οι διαδικασίες βεβαιώσεως των φόρων, η επιβολή διοικητικών και ποινικών κυρώσεων και οι λοιπές φορολογικές υποχρεώσεις τόσο για τους υποκείμενους και έχοντες υποβάλλει φορολογικές δηλώσεις, όσο και για τους υποκείμενους και μη έχοντες υποβάλλει δηλώσεις και ως εκ τούτου και μη έχοντες εκπληρώσει τις φορολογικές τους υποχρεώσεις. 

2) Το Υπουργείο Οικονομικών, σε ότι έχει σχέση με φαινόμενα φοροδιαφυγής των επιχειρήσεων και γενικά των φορολογουμένων που ενεργούν πράξεις, που αποφέρουν εισόδημα από οποιαδήποτε πηγή εισοδημάτων, έχοντας ως βασική προτεραιότητα την πάταξη και περιστολή των φαινομένων αυτών, προβαίνει στις απαραίτητες ενέργειες οπουδήποτε εκδηλώνονται αυτά. 

3) Στην συγκεκριμένη περίπτωση Χωματοληψίας από την περιοχή του Ληλάντιου πεδίου, η ΔΟΥ ΧΑΛΚΙΔΑΣ με σχετικό έγγραφό της (FΑΧ), μας πληροφόρησε ότι έχει επιληφθεί κατά καιρούς, τον έλεγχον της διακίνησης καθώς και της τήρησης των φορολογικών διατάξεων εκ μέρους των διενεργούντων την χωματοληψία και την διακίνηση του χώματος. 

Ειδικότερα, σε ότι αφορά την επιχείρηση "ΧΑΛΚΙΣ ΑΒΕΕ - ΒΑΒΟΥΛΙΩΤΗΣ - ΓΟΥΝΑΡΗΣ - ΜΥΤΑΚΗΣ", που μνημονεύεται στην Ερώτηση, η επιχείρηση αυτή έχει δεχθεί κατ' επανάληψη φορολογικό έλεγχο και της έχουν επιβληθεί οι προβλεπόμενες κυρώσεις όπου διεπιστώθησαν παραβάσεις των διατάξεων. 

O Yφυπουργός 

Γ. ΔΡΥΣ" 

52. Στην με αριθμό 417/21-7-98 ερώτηση ΑΚΕ 28 δόθηκε με το υπ'αριθμ. 33/12-8-98 έγγραφο από τον Υπουργό Δημόσιας Τάξης η ακόλουθη απάντηση: 

"Σε απάντηση της ερώτησης 417/21-7-98 που κατέθεσε ο Βουλευτής κ. Ε. Αποστόλου, σας διαβιβάζουμε σε φ/α τα αιτούμενα στοιχεία και σε ό,τι μας αφορά, σας γνωρίζουμε ότι οι Υπηρεσίες της Ελληνικής Αστυνομίας καταβάλλουν, στα πλαίσια των αρμοδιοτήτων τους και σε συνεργασία με τις συναρμόδιες αρχές των άλλων Υπουργείων, κάθε δυνατή προσπάθεια για την προστασία του περιβάλλοντος με συνεχείς ελέγχους, εφαρμόζοντας αυστηρά και χωρίς παρεκκλίσεις την ισχύουσα νομοθεσία. 

Στα πλαίσια αυτά, από τις αρμόδιες Υπηρεσίες της Αστυνομικής Διεύθυνσης Εύβοιας, καταβάλλεται κάθε προσπάθεια, σε συνεργασία με τις συναρμόδιες αρχές, για την προστασία του περιβάλλοντος του Ληλάντιου πεδίου. 

Η αρμοδιότητα παρέμβασης της Αστυνομίας στο όλο πρόβλημα της περιοχής συνίσταται στον έλεγχο και εφαρμογή των σχετικών διατάξεων και τη βεβαίωση των παραβάσεων που αφορούν την παράνομη χωματοληψία και μεταφορά του χώματος. 

Ειδικότερα για τη δίωξη της παράνομης χωματοληψίας και την εξάλειψη του φαινομένου αυτού οι Υπηρεσίες μας, κατόπιν οδηγιών μας, ενεργούν συνεχείς αστυνομικούς ελέγχους, εξαντλώντας τις υπηρεσιακές τους δυνατότητες και εφαρμόζουν με αυστηρότητα και χωρίς παρεκκλίσεις την ισχύουσα νομοθεσία, όπως επίσης και τη μνημονευόμενη 1468/8-4-1998 παραγγελία του Εισαγγελέα Πλημμελειοδικών Χαλκίδας. 

Για τις προσπάθειες αυτές και τα αποτελέσματα των Υπηρεσιών μας, που αστυνομεύουν την περιοχή, έχουμε ενημερώσει επανειλημμένα την Εθνική Αντιπροσωπεία. 

Κατά την τελευταία εξαετία και συγκεκριμένα από 1-1-1993 μέχρι σήμερα, οι Υπηρεσίες βεβαιώσαν συνολικά 127 παραβάσεις για παράνομη χωματοληψία και παρέπεμψαν τους υπευθύνους στη δικαιοσύνη. 

Παράλληλα, για κάθε παράβαση, ενημέρωσαν εγγράφως τη διεύθυνση Βιομηχανίας της Νομαρχιακής Αυτοδιοίκησης Ευβοίας και την αρμόδια Επιθεώρηση Μεταλλίων Νοτίου Ελλάδος για την επιβολή διοικητικών κυρώσεων κατά των παραβατών. 

Επισημαίνεται ότι σύμφωνα με τις διατάξεις του Ν.1428/1984 (άρθρο 16) σε συνδυασμό με αυτές του Ν. 2207/1994 (παρ.12 άρθρο 1), οι παραβάσεις για παράνομη χωματοληψία διώκονται σε βαθμό πταίσματος. Για το θέμα αυτό, από την Αστυνομική Διεύθυνση Ευβοίας, διατυπώθηκε εγγράφως ερώτημα προς τον Εισαγγελέα Πλημμελειοδικών Χαλκίδας για τη δυνατότητα εφαρμογής στη συγκεκριμένη περίπτωση των διατάξεων του Ν 1650/1986 σύμφωνα με τις οποίες οι σχετικές με την προστασία του περιβάλλοντος παραβάσεις, διώκονται σε βαθμό πλημμελήματος. 

Πάντως, όλες οι υποθέσεις που αφορούν πταισματικές παραβάσεις και συγκεκριμένα αυτές της περιόδου 1994 έως 9-7-1998, εκδικάσθηκαν και καμία δεν έχει παραγραφεί. 

Η δραστηριότητα των Υπηρεσιών μας που αστυνομεύουν την περιοχή κρίνεται ικανοποιητική και καμία ανοχή και αδιαφορία αυτών έχει παρατηρηθεί, ούτε αδράνεια ή ολιγωρία αστυνομικού έχει εκδηλωθεί. 

Στις εν λόγω Υπηρεσίες μας έχουν δοθεί εντολές για εντονότερους ελέγχους και αυστηρή εφαρμογή των ισχυουσών διατάξεων προς κάθε κατεύθυνση. 

Ο Υπουργός 

ΓΕΩΡΓΙΟΣ ΡΩΜΑΙΟΣ" 

53. Στην με αριθμό 419/20-7-98 ερώτηση δόθηκε με το υπ'αριθμ. 24566/29-7-98 έγγραφο από τον Υπουργό Εθνικής Οικονομίας και Οικονομικών η ακόλουθη απάντηση: 

"Σε απάντηση του υπ' αριθμ. 419/20-7-98 εγγράφου σας με το οποίο κοινοποιείται Ερώτηση του Βουλευτή κ. Γ. Σούρλα, σας γνωρίζουμε τα εξής: 

Επειδή τα διαθέσιμα στατιστικά στοιχεία της Ε.Σ.Υ.Ε. που είναι απαραίτητα για τον καθορισμό της περιοχής Γ', βάσει της παραγράφου 1 του άρθρου 4 του Ν. 2601/98, απαιτούσαν περαιτέρω επεξεργασία γι' αυτό κατατέθηκε σχετική τροπολογία που ήδη ψηφίσθηκε από το θερινό τμήμα της βουλής και ορίζει ότι για μεταβατική περίοδο από την έναρξη ισχύος του παρόντος νόμου και μέχρι την 31η Δεκεμβρίου 2000, θα περιλαμβάνονται στην περιοχή Γ' πέραν της Ζώνης Λαυρεωτικής του Νομού Αττικής και οι περιφέρειες, οι νομοί και τα τμήματα νομών που δεν εντάσσονται στις Α', Β' και Δ' περιοχές, ανεξάρτητα από τη συνδρομή των προϋποθέσεων για την ένταξή τους στην περιοχή Γ. 

Ο Υπουργός 

Γ. ΠΑΠΑΝΤΩΝΙΟΥ" 

54. Στην με αριθμό 423/21-7-98 ερώτηση δόθηκε με το υπ'αριθμ. 24905/3-8-98 έγγραφο από τον Υπουργό Εθνικής Οικονομίας και Οικονομικών η ακόλουθη απάντηση: 

"Σε απάντηση του υπ. αριθμ 423/21-7-98 εγγράφου σας με το οποίο κοινοποιείται Ερώτηση του Βουλευτή κ. Μ. Κ. 



 

  

Σελίδα 19 

Κεφαλογιάννη, σας γνωρίζουμε τα εξής: 

Ο νέος Αναπτυξιακός Νόμος 2601/98 με την δημοσίευσή του, την 15-4-1998 ετύγχανε αμέσου εφαρμογής χωρίς να απαιτηθεί γι' αυτό ειδική εγκύκλιο. 

Για την έκδοση τις κανονιστικής απόφασης του άρθρου 4 παρ. 1 για τον καθορισμό της περιοχής Γ και κατά συνέπεια και τις Β' επιδιώχθη η χρησιμοποίηση των περισσότερο πρόσφατων διαθέσιμων στοιχείων της Ε.Σ.Υ.Ε που η αναλυτική ωστόσο επεξεργασία τους εμπόδισε την άμεση υλοποίηση της σχετικής διάταξης με αποτέλεσμα να κατατεθεί τροπολογία στο θερινό τμήμα της Βουλής που ορίζει ότι για μια μεταβατική περίοδο από την έναρξη ισχύος του Νόμου 2601/98 και μέχρι την 31η Δεκεμβρίου 2000, θα περιλαμβάνονται στην περιοχή Γ' πέραν της Ζώνες Λαυρεωτικής του Νομού Αττικής και οι περιφέρειες, οι νομοί και τα τμήματα νομών που δεν εντάσσονται στις Α', Β' και Δ' περιοχές, ανεξάρτητα από τη συνδρομή των προϋποθέσεων για την ένταξή τους στην περιοχή Γ. Η τροπολογία αυτή έχει ήδη ψηφισθεί. 

Επιπλέον θα θέλαμε να σας ενημερώσουμε ότι ήδη έχουν εκδοθεί μια σειρά αποφάσεων για την υλοποίηση σχετικών διατάξεων του Αναπτυξιακού Νόμου (απόφαση καθορισμού των τεχνοοικονομικών στοιχείων και δικαιολογητικών που πρέπει να συνοδεύουν τις αιτήσεις υπαγωγής, ορισμός των στοιχείων αξιολόγησης των επενδύσεων του άρθρου 7, καθορισμός των χωρών εφαρμογής των κινήτρων της παρ. 2 του άρθρου 3, καθορισμός ύψους καταβολής χρηματικού ποσού (παραβόλου) κλπ.) ενώ εκτυπώθηκε το κείμενο του Νόμου, μια απλή σύνοψη του για τους επενδυτές καθώς και η αίτηση - ερωτηματολόγιο προσαρμοσμένο στις απαιτήσεις του νέου Αναπτυξιακού Νόμου. 

Ο Υπουργός 

Γ. ΠΑΠΑΝΤΩΝΙΟΥ" 

55. Στην με αριθμό 422/21-7-98 ερώτηση δόθηκε με το υπ'αριθμ. 38/13-8-98 έγγραφο από τον Υπουργό Γεωργίας η ακόλουθη απάντηση: 

"Απαντώντας στην ερώτηση 422/21-7-98 που κατέθεσε ο Βουλευτής κ. Γ. Καρατζαφέρης, σας πληροφορούμε τα εξής: 

Το οικονομικό έλλειμα του ΕΛΓΑ το οποίο θα προκύψει το 1998, λόγω των εκτεταμένων ζημιών για δεύτερη συνεχή χρονιά στη γεωργική παραγωγή της χώρας, καθώς και λόγω των ασφαλιστικών παροχών από τις επεκτάσεις-βελτιώσεις που περιέχονται στο νέο Κανονισμό Ασφάλισης της Φυτικής Παραγωγής του ΕΛΓΑ, ο οποίος θα ισχύσει αναδρομικά από 1.1.98, θα καλυφθεί: 

α. με επιχορήγηση του ΕΛΓΑ με το ποσό των 18.000.000.000 δρχ για την οποία ήδη έχουν προχωρήσει οι απαραίτητες διαδικασίες προς το Υπουργείο των Οικονομικών και 

β. με την αύξηση των εσόδων του ΕΛΓΑ κατά 10.000.000.000 δρχ. η οποία προέρχεται από την αναπροσαρμογή της ειδικής υπέρ του ΕΛΓΑ ασφαλιστικής εισφοράς από 2% σε 3% που ισχύει από 1.1.98. 

Ο ΕΛΓΑ όπως και για τις περσινές ζημιές για τις οποίες κατέβαλε το ποσό των 65 δις δρχ. έτσι και φέτος θα ανταποκριθεί απολύτως στις προβλεπόμενες από τους Κανονισμούς ασφαλιστικές του υποχρεώσεις. 

Κατόπιν των ανωτέρω δεν συντρέχει κανένας λόγος ανησυχίας για την έγκαιρη καταβολή των αποζημιώσεων στους πληγέντες γεωργούς και κτηνοτρόφους. 

Ο Υπουργός 

ΣΤ. ΤΖΟΥΜΑΚΑΣ" 

56. Στην με αριθμό 488/21-7-98 ερώτηση δόθηκε με το υπ'αριθμ. 1460/31-7-98 έγγραφο από τον Υφυπουργό Oικονομικών η ακόλουθη απάντηση: 

"Απαντώντας στην 488/21.7.1998 ερώτηση που κατατέθηκε στη Βουλή από τους Βουλευτές κυρίους Θ. Γεωργιάδη και Ι. Κουράκη, σχετικά με το παραπάνω θέμα σας πληροφορούμε τα εξής: 

1. Βασικός στόχος της φορολογικής πολιτικής του Υπουργείου Οικονομικών μέσα στα πλαίσια της ασκούμενης από την κυβέρνηση δημοσιονομικής πολιτικής είναι η δίκαιη κατανομή των φορολογικών βαρών και η προστασία του εισοδήματος των εργαζομένων. 

2. Με τις διατάξεις του φορολογικού νόμου 2579/98 γίνεται τιμαριθμοποίηση της φορολογικής κλίμακας με σκοπό την προστασία των χαμηλών εισοδηματικών τάξεων από τον πληθωρισμό και την ελάφρυνση του φορολογικού βάρους των φορολογουμένων. 

3. Επίσης αυξήθηκαν τα ποσά των μειώσεων του φόρου της κλίμακας, ανάλογα με τον αριθμό των τέκνων για εισοδήματα που αποκτώντας από 1.1.98 με σκοπό τη κοινωνική δικαιοσύνη και την ενίσχυση της πολύτεκνης οικογένειας. 

4. Ανεξάρτητα από τα παραπάνω το Υπουργείο Οικονομικών εξετάζει με την προσοχή που επιβάλλεται, τα προβλήματα που παρουσιάζονται, καθώς και τις προτάσεις όλων των φορέων και προβαίνει στις σχετικές βελτιώσεις του νόμοι, όπου ενδεχομένως υπάρχει ανάγκη μέσα στα πλαίσια των δυνατοτήτων του κρατικού προϋπολογισμού. 

Ο Υφυπουργός 

Γ. ΔΡΥΣ" 

57. Στην με αριθμό 504/22-7-98 ερώτηση δόθηκε με το υπ'αριθμ. 1146/30-7-98 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση: 

"Απαντώντας στην ερώτηση με αριθμό 504/22.7.98 που κατέθεσε ο Βουλευτής κ. Φώτης Κουβέλης, σχετικά με τις προσλήψεις Εκπ/κών που πάσχουν από Μεσογειακή δρεπανοκυτταρική και μικροδρεπανοκυτταρική Αναιμία, σας γνωρίζουμε τα ακόλουθα: 

Ο Ν. 2525/97 (ΦΕΚ 188 τ.Α') με τον οποίο καθιερώνεται νέα διαδικασία διορισμού των εκπαιδευτικών, δεν έθεσε νέους κανόνες σύνταξης της επετηρίδας κατά το μεταβατικό στάδιο κατά το οποίο θα ισχύσει παράλληλα και η επετηρίδα, ούτε συμπεριέλαβε ειδικές ρυθμίσεις για ειδικές κατηγορίες υποψηφίων κατά την διαδικασία των διορισμών από τον πίνακα των επιτυχόντων στο διαγωνισμό. 

Κατά συνέπεια το εν λόγω θέμα δεν μπορεί προς το παρόν τουλάχιστον να αντιμετωπισθεί. 

Ο Υφυπουργός 

ΙΩΑΝΝΗΣ ΑΝΘΟΠΟΥΛΟΣ" 

58. Στην με αριθμό 511/23-7-98 ερώτηση δόθηκε με το υπ'αριθμ. 286/7-8-98 έγγραφο από τον Υπουργό Εμπορικής Ναυτιλίας η ακόλουθη απάντηση: 

"Απαντώντας στην ερώτηση 511/23-7-98 του Βουλευτή κ. ΚΟΥΡΑΚΗ Ι. που αναφέρεται στο ψήφισμα του Ομίλου ανάπτυξης Ελληνικών Νησιών (Ε.Ο.Α.Ε.Ν) για την ανάπτυξη των Μεταφορών στον Ελληνικό νησιωτικό χώρο, σας πληροφούμε τα ακόλουθα: 

1. Το ΥΕΝ θα εξετάσει με τα συναρμόδια Υπουργεία ένα γενικότερο σχέδιο ανάπτυξης του συνόλου των λιμένων του Αιγαίου. 

2. Για τις ακτοπλοϊκές συγκοινωνίες εχει κινηθεί η διαδικασία αναμόρφωσης του θεσμικού πλαισίου, ενόψει άρσεως του CΑΒΟΤΑGΕ. Προς τούτο έχει συσταθεί επιτροπή και αναμένονται οι προτάσεις της που στη συνέχεια θα τεθούν υπόψη των φορέων. 

Πάγια πολιτική του ΥΕΝ παραμένει, η ανανέωση του ακτοπλοϊκού μας στόλου με πλοία νεότευκτα, νέας τεχνολογίας και η εξασφάλιση επαρκούς ακτοπλοϊκής σύνδεσης των μικρών νησιών. 

Ο Υπουργός 

ΣΤΑΥΡΟΣ ΑΡ. ΣΟΥΜΑΚΗΣ" 

59. Στην με αριθμό 512/22-7-98 ερώτηση δόθηκε με το υπ' αριθμ. 1149/3-8-98 έγγραφο από τον Υφυπουργό Εθνικής Παιδείας και θρησκευμάτων η ακόλουθη απάντηση: 

Απαντώντας στην ερώτηση με αριθμό 512/22-7-98 που 

 

 

  

Σελίδα 20 

κατέθεσε ο Βουλευτής κ. Ι. Κουράκης, σχετικά με υπόμνημα του Συλλόγου Αναπληρωτών Ν. Ηρακλείου, σας γνωρίζουμε τα ακόλουθα: 

Η εκπαιδευτική μεταρρύθμιση με την ποιοτική αναβάθμιση που επιδιώκει στον δημόσιο τομέα, αλλάζει ριζικά το περιβάλλον. Η ευαισθησία του Υπουργείου Παιδείας είναι δεδομένη απέναντι σε όλους τους εκπαιδευτικούς καθώς και η αποφασιστικότητά του στην εφαρμογή του νόμου όπως ψηφίστηκε από τη Βουλή, οι δε προοπτικές για το διορισμό των αναπληρωτών είναι πολύ μεγαλύτερες από αυτές του συστήματος της επετηρίδας. 

'Οπως είχαμε γνωστοποιήσει πριν από το διαγωνισμό του ΑΣΕΠ και το επαναλαμβάνουμε και τώρα, τον Οκτώβριο θα πάμε στη Διαρκή Επιτροπή Μορφωτικών Υποθέσεων της Βουλής και εκεί θα εξετάσουμε την εμπειρία των διορισμών από την επετηρίδα και των διορισμών από το διαγωνισμό. Προβλήματα που τυχόν προκύπτουν, όπως αναφέρουν μερικοί, που εμείς εκτιμούμε ότι δεν θα προκύψουν, είναι σ' αυτό το διάλογο που αν χρειαστεί κάτι να γίνει, στο πλαίσιο όμως του νόμου, χωρίς να αλλάξουν οι μηχανισμοί και οι διαδικασίες πρόσληψης ως προς το εκπαιδευτικό σύστημα, θα δούμε τα θέματα. 

Ο Υφυπουργός 

ΙΩΑΝΝΗΣ ΑΝΘΟΠΟΥΛΟΣ" 

60. Στην με αριθμό 515/23-7-98 ερώτηση δόθηκε με το υπ' αριθμ. 287/7-8-98 έγγραφο από τον Υπουργό Εμπορικής Ναυτιλίας η ακόλουθη απάντηση: 

"Επί ερώτησης 515/23-7-98 έγγραφό σας του Βουλευτή κ. ΚΑΤΣΙΛΙΕΡΗ Πέτρου, σας γνωρίζουμε τα ακόλουθα: 

α. Η συντριπτική πλειονότητα των σημειούμενων κατ' έτος θανάτων στη θάλασσα, κατά τη διάρκεια λήψης θαλασσίου λουτρού, οφείλεται σε παθολογικά αίτια (καρδιακές παθήσεις κλπ). 

β. Με "Κανονισμό Λιμένα έχει επιβληθεί η υποχρέωση πρόσληψης ναυαγοσωστών στις οργανωμένες λουτρικές εγκαταστάσεις. 

γ. Με ανακοινώσεις του ΥΕΝ και των Λιμενικών Αρχών, μέσω των Μ.Μ.Ε., αλλά και με την έκδοση ενημερωτικών φυλλαδίων, ενημερώνονται οι λουόμενοι για το τι πρέπει να αποφεύγουν κατά τη λήψη των θαλασσίων λουτρών. 

Ο Υπουργός 

ΣΤΑΥΡΟΣ ΑΡ. ΣΟΥΜΑΚΗΣ" 

61. Στην με αριθμό 516/23-7-98 ερώτηση δόθηκε με το υπ' αριθμ. 1151/7-8-98 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση: 

"Απαντώντας στην ερώτηση και αίτηση κατάθεσης εγγράφων υπ' αριθμόν 516/32/23.7.98 του Βουλευτή Μανώλη Κεφαλογιάννη, σας γνωρίζουμε τα ακόλουθα: 

Για τη διαδικασία επιλογής εισακτέων ιδιωτών ως σπουδαστών στην Παιδαγωγική Τεχνική Σχολή (Π.Α.Τ.Ε.Σ.) της ΣΕΛΕΤΕ, ισχύουν οι διατάξεις του Ν. 2327/95 (ΦΕΚ 156/31.7.95), άρθρο 11, παρ. 2 εδ. α' και οι, σε εφαρμογή τους, εκδιδόμενες σχετικές Κανονιστικές Αποφάσεις του Υπουργείου Εθνικής Παιδείας και Θρησκευμάτων. 'Ετσι, η αριθμ. Γ2/3232/8.5.98 Απόφαση του ΥΠΕΠΘ, ρυθμίζει τον αριθμό εισακτέων ιδιωτών στην ΠΑΤΕΣ/ΣΕΛΕΤΕ (Αθηνών, Θεσσαλονίκης, Πατρών, Ηρακλείου Κρήτης και Ιωαννίνων) για τις αντίστοιχες ειδικότητες εισαγομένων, κατά το ακαδ. έτος 1998-99. 

Σύμφωνα, επίσης, με τις διατάξεις των, κατά τα ανωτέρω, Κανονιστικών Αποφάσεων (Γ2/2429/22.4.96, ΦΕΚ 29Ο/τ.Β' /96 και Γ2/378Ο/3.8.94, ΦΕΚ 594/τ.Β' /94), η αξιολόγηση βαθμολόγηση) των δικαιολογητικών) των υποψηφίων για την εισαγωγή τους στην ΠΑΤΕΣ/ΣΕΛΕΤΕ, είναι αποτέλεσμα αξιολογικής διαδικασίας αντικειμενικών στοιχείων (με μόρια) δύο ανεξάρτητων βαθμολογητών και ελέγχου δύο πολυμελών συλλογικών οργάνων (Επιτροπή Διεξαγωγής της Αξιολόγησης και Επιτροπή Εκδόσεως Αποτελεσμάτων και Εκδίκασης Ενστάσεων), τα οποία έχουν αποκλειστική αρμοδιότητα αλλά και καθήκον να βαθμολογούν και να ελέγχουν τα δικαιολογητικά που υποβάλλει ο υποψήφιος για εισαγωγή στην ΠΑΤΕΣ, σύμφωνα με τα απολύτως αντικειμενικά κριτήρια, τα οποία προβλέπονται από τις ανωτέρω Κανονιστικές Αποφάσεις του ΥΠΕΠΘ. Τα ανωτέρω όργανα αξιολόγησης, λειτουργούν ανεξάρτητα, στην όλη δε διαδικασία, δεν υπάρχει δυνατότητα καμιάς παρέμβασης, ούτε του Υπουργείου Παιδείας, ούτε της Διοίκησης της ΣΕΛΕΤΕ. 

Τα προαναφερόμενα πολυμελή συλλογικά όργανα ελέγχου της αξιολόγησης των υποψηφίων αλλά και τα μονομελή όργανα αξιολόγησης (δύο ανεξάρτητοι, βαθμολογητές) συγκροτούνται από Καθηγητές της ΣΕΛΕΤΕ, υψηλών ακαδημαϊκών προσόντων, συμμετέχουν δε στα συλλογικά αυτά όργανα - για λόγους διαφάνειας και ορισμένοι Καθηγητές της Δευτεροβάθμιας Εκπαίδευσης, σύμφωνα με τα οριζόμενα στις ανωτέρω Κανονιστικές Αποφάσεις του ΥΠΕΠΘ. 

Πέραν των ανωτέρω - επίσης σύμφωνα με τις διατάξεις των προαναφερομένων αποφάσεων - δίδεται το δικαίωμα στον υποψήφιο για εισαγωγή στην ΠΑΤΕΣ, που πήρε μέρος στην, κατά τα ανωτέρω, διαδικασία επιλογής, να υποβάλει ένσταση για το αποτέλεσμα της αξιολόγησής του, εντός πέντε (5) εργασίμων ημερών από την ανακοίνωση των αποτελεσμάτων στη ΣΕΛΕΤΕ (Απόφαση Γ2/378Ο/94, ΚΕΦ ΙΙΙ, παρ. Γβ). 

Τα αποτελέσματα για την εισαγωγή ιδιωτών ως σπουδαστών στην ΠΑΤΕΣ/ΣΕΛΕΤΕ, το ακαδ. έτος 1998 - 99, ανακοινώθηκαν την 14.7.98 και η προθεσμία για την υποβολή ένστασης έληξε την 20.7.98. 

Η εξέταση των ενστάσεων που έχουν υποβληθεί, θα πραγματοποιηθεί από την αρμόδια Επιτροπή, τις πρώτες ημέρες του μηνός Σεπτεμβρίου 1998. 

'Οσοι από τους ενισταμένους, κατά την επαναξιολόγηση των δικαιολογητικών τους, από την αρμόδια 5μελή Επιτροπή, κριθούν εισακτέοι, εισάγονται ως υπεράριθμοι και εγγράφονται σε Εξάμηνο που καθορίζεται με Απόφαση της Επιτροπής Ενστάσεων, ανάλογα με την τελική βαθμολογία τους. 

Επισημαίνεται επίσης, ότι σχετικά συγκεκριμένα στοιχεία των επιτυχόντων και αποτυχόντων υποψηφίων για την ΠΑΤΕΣ/ΣΕΛΕΤΕ, είναι δυνατόν να χορηγηθούν στους έχοντες έννομο συμφέρον, μετά την ολοκλήρωση της όλης διαδικασίας επιλογής από τα αρμόδια όργανα, η οποία, όπως προαναφέρθηκε, θα ολοκληρωθεί στις αρχές Σεπτεμβρίου 1998. 

Ο Υφυπουργός 

ΙΩΑΝΝΗΣ ΑΝΘΟΠΟΥΛΟΣ" 

62. Στην με αριθμό 524/24-7-98 ερώτηση δόθηκε με το υπ' αριθμ. 290/7-8-98 έγγραφο από τον Υπουργό Εμπορικής Ναυτιλίας η ακόλουθη απάντηση: 

Απαντώντας στην ερώτηση 524/24/7/98, του Βουλευτή κ. Ανδρεουλάκου Απόστολου σας γνωρίζουμε: 

Το Υπουργείο Εμπορικής Ναυτιλίας έχει συστήσει Επιτροπή με τη συμμετοχή όλων των ενδιαφερομένων φορέων για την ανεύρεση λύσης από ιδιώτες ή το Δημόσιο, που να αξιοποιεί το ΝΙΕΝ, το οποίο από 25ετίας παραμένει ανεκμετάλλευτο. 

Ο Υπουργός 

ΣΤΑΥΡΟΣ ΑΡ. ΣΟΥΜΑΚΗΣ" 

63. Στην με αριθμό 527/23-7-98 ερώτηση δόθηκε με το υπ' αριθμ. 23866/7-8-98 έγγραφο από τον Υπουργό Υγείας και Πρόνοιας η ακόλουθη απάντηση: 

Απαντώντας στην 527/23-7-98 ερώτηση που κατέθεσε στη Βουλή η Βουλευτής κα Νίτσα (Αδριανή) Λουλέ, σχετικά με την ιατρική κάλυψη του εν λόγω ιατρείου, σας γνωρίζουμε ότι η Υπηρεσία μας προκήρυξε έγκαιρα την κενή θέση ιατρού υπόχρεου υπηρεσίας υπαίθρου του προαναφερόμενου ιατρείου, αλλά δεν κατέστη δυνατή η κάλυψή της. 

Η Υπηρεσία μας, σταθμίζοντας την ανάγκη άμεσης επίλυσης των προβλημάτων που δημιουργεί η έλλειψη ιατρού στην περιοχή ευθύνης των Βραγκιανών και τη συνεχιζόμενη απροθυμία των ιατρών να διεκδικήσουν την κενή θέση του Π.Ι. που 

  


 

  

Σελίδα 21 

αναφέραμε πιο πάνω, με το αριθμ. πρωτ. Α9α/οικ. 2Ο342/26-6-98 τηλετυπικό έγγραφο προς το Υπουργείο Εθνικής 'Αμυνας, ζήτησε την τοποθέτηση οπλίτη-γιατρού. 

Κρίνουμε όμως σκόπιμο στο σημείο αυτό να σας πληροφορήσουμε ότι, το Διοικητικό Συμβούλιο του Γενικού Νομαρχιακού Νοσοκομείου Καρδίτσας, εξουσιοδότησε το Διευθυντή κάθε Κέντρου Υγείας της περιοχής ευθύνης του, να αναθέτει την εξυπηρέτηση των κενών ιατρείων σε γιατρούς όμορων ιατρείων. 

Ειδικότερα, ο Δ/ντής του Κ.Υ. Μουζακίου που ανήκει το Π.Ι. Βραγκιανών, ανέθεσε στο γιατρό Μουστακάκη Ευάγγελο του Π.Ι. Καλής Κώμης να επισκέπτεται μία Φορά την εβδομάδα το κενό ιατρείο. 

Ο Υπουργός 

ΚΩΝ/ΝΟΣ ΓΕΙΤΟΝΑΣ" 

64. Στην με αριθμό 533/23-7-98 ερώτηση δόθηκε με το υπ' αριθμ. 88/5-8-98 έγγραφο από τον Υπουργό Δημόσιας Τάξης η ακόλουθη απάντηση: 

"Σε απάντηση της ερώτησης 533/23-7-1998 που κατέθεσε ο Βουλευτής κ. Σ. ΔΑΝΕΛΛΗΣ, σας γνωρίζουμε ότι το Υπουργείο δημόσιας Tάξης γνωρίζει τα προβλήματα που απασχολούν το προσωπικό και τις Υπηρεσίες της Ελληνικής Αστυνομίας και καταβάλλει συνεχείς προσπάθειες για την επίλυσή τους. 

Για τον ισομερή και ορθό καταμερισμό εργασίας του αστυνομικού προσωπικού, όπως ορίζουν ο οργανισμός και οι κανονισμοί της ελληνικής Αστυνομίας, αρμόδιοι είναι οι διοικούντες τις Αστυνομικές Υπηρεσίες, στους οποίους έχουν δοθεί εντολές και οδηγίες για την άσκηση της διοίκησης σύμφωνα με τις ισχύουσες διατάξεις και τις διαταγές της ιεραρχίας. 

Ειδικότερα, όσον αφορά το χρόνο εργασίας του αστυνομικού προσωπικού, ο οποίος ρυθμίζεται με τις διατάξεις του π.δ. 28/1986 με βάση την πενθήμερη εβδομαδιαία εργασία, έχει δοθεί εντολή για ακριβή τήρηση των ισχυουσών διατάξεων. Επίσης και η πιστή εφαρμογή του πενθημέρου και η χορήγηση των ημερησίων αναπαύσεων στο προσωπικό παρακολουθείται και ελέγχεται αδιάκοπα. Η πέραν του πενθημέρου υποχρεωτική παροχή εργασίας αμείβεται με αποζημίωση. Μπορεί το προσωπικό, εφόσον οι συνθήκες το επιβάλλουν, να διατίθεται σε υπηρεσία και την Κυριακή, καθώς και κάθε άλλη ημέρα αργίας. Για την εκτέλεση της υπηρεσίας αυτής χορηγείται ημερήσια ανάπαυση άλλη ημέρα της εβδομάδας με κυλιόμενη σειρά, όταν είναι δυνατή η τήρησή της. 

Αν η εκτελούμενη υπηρεσία επιβάλλεται να συνεχισθεί και μετά τη λήξη του καθορισμένου χρόνου εργασίας, είτε από τη φύση της, είτε από ειδικές συνθήκες, δεν διακόπτεται αυτή αλλά συνεχίζεται για όσο χρόνο απαιτείται. Ο επιπλέον χρόνος υπολογίζεται στη διάρκεια της εβδομαδιαίας απασχόλησης. 

Για την αντιμετώπιση εκτάκτων και απρόβλεπτων υπηρεσιακών αναγκών, ιδία τάξης, ασφάλειας ή τροχαίας, δύναται, σύμφωνα με τις διατάξεις του ανωτέρω π.δ., να επιβάλλεται πρόσθετη υπερωριακή εργασία, με διαταγή του διοικητή αξιωματικού και ύστερα από έγκριση της αμέσως προϊσταμένης του Υπηρεσίας. 

Επισημαίνεται ότι με τις 7Ο10/5/1Ο6-δ' από 27-6-1998 και 7Ο1Ο/5/1Ο8-β από 21-7-1998 Εγκυκλίους Διαταγές του Αρχηγού του Σώματος, οι οποίες κοινοποιήθηκαν σε όλο το αστυνομικό προσωπικό, διευκρινίστηκαν τα θέματα που ανέκυψαν από την εφαρμογή των διατάξεων που αφορούν τον χρόνο εργασίας του. 

Συγκρεκριμένα, με την πρώτη από τις αναφερόμενες εγκυκλίους γίνεται ερμηνεία των διατάξεων του π.δ. 28/1986 και παρέχονται διευκρινήσεις, αναφορικά με την εφαρμογή τους, ύστερα από σχετικά ερωτήματα, κυρίως, συνδικαλιστικών ενώσεων των αστυνομικών. 

Με τις διευκρινίσεις που παρέχονται επιτυγχάνεται ο άριστος συγκερασμός της διασφάλισης των εργασιακών δικαιωμάτων των αστυνομικών, ιδιαίτερα σε οριακές καταστάσεις, καθώς και η βελτίωση της ποιότητας ζωής τους, με το υπηρεσιακό και το ευρύτερο κοινωνικό συμφέρον, δεδομένου οι Υπηρεσίες της Ελληνικής Αστυνομίας λειτουργούν καθ' όλο το 24ωρο, όλες τις ημέρες του μήνα. 

Ειδικότερα, κατοχυρώνεται ο αναγκαίος προς ανάπαυση χρόνος του αστυνομικού που εκτελεί νυκτερινή υπηρεσία, ακόμη και στις οριακές περιπτώσεις που θα όφειλε, σύμφωνα με τις ισχύουσες διατάξεις, να τη συνεχίσει λόγω της φύσης της ή ειδικών συνθηκών και γενικά επιτυγχάνεται η κατοχύρωση του αναγκαίου προς ανάπαυση χρόνου του αστυνομικού σε κάθε περίπτωση και η σύνδεσή του με τη διάρκεια και τις συνθήκες της εργασίας του. 

Επίσης, επιτυγχάνεται η κατοχύρωση διευρυμένης ημερήσιας ανάπαυσης, με έναρξη την Ο6.ΟΟ'ώρα της επόμενης ημέρας από την ημέρα λήξης της υπηρεσίας και διάρκεια μέχρι την 06.ΟΟ'ώρα της μεθεπόμενης (τουλάχιστον 32 ώρες αντί 24ώρου), η διασφάλιση της χορήγησης της ημερήσιας ανάπαυσης, εντός μιάς εβδομάδας, εφόσον δεν χορηγηθεί αμέσως, καθώς και αυτή της απασχόλησης του αστυνομικού την έκτη ημέρα, μόνο για τον απαραίτητο χρόνο προς αντιμετώπιση της υπηρεσιακής ανάγκης και όχι μέχρι εξάντλησης του προβλεπόμενου ημερήσιου χρόνου εργασίας. 

Επισημαίνεται ότι με τη δεύτερη εκ των αναφερόμενων εγκυκλίων λαμβάνονται πρόσθετα μέτρα, όπως η ενίσχυση των Υπηρεσιών με προσωπικό και ο συμψηφισμός των ημερησίων αναπαύσεων σε μηνιαία βάση, για το αστυνομικό προσωπικό που εκτελεί υπηρεσία σε απομακρυσμένους Αστυνομικούς Σταθμούς και Φυλάκια. 

Αυτή είναι η αλήθεια και κάθε άλλος λόγος που προβάλλεται στερείται ουσιαστικού και νομικού ερείσματος. 

Ο Υπουργός 

ΓΕΩΡΓΙΟΣ ΡΩΜΑΙΟΣ" 

65. Στην με αριθμό 535/23-7-98 ερώτηση δόθηκε με το υπ' αριθμ. 18/28-7-98 έγγραφο από τον Υπουργό Δημόσιας Τάξης η ακόλουθη απάντηση: 

"Σε απάντηση της ερώτησης 535/23-7-1998 που κατέθεσε ο Βουλευτής κ. Π. Τατούλης, σας γνωρίζουμε ότι οι αρμόδιες Υπηρεσίες μας εφαρμόζουν την ισχύουσα νομοθεσία για την ταχεία και ασφαλή κυκλοφορία πεζών και οχημάτων σε όλην τη χώρα. 

Στα πλαίσια αυτά εφαρμόζουν και την Γ7/169Ο7/2757 από 12-6-1998 κοινή Υπουργική απόφαση με τις διατάξεις της οποίας λαμβάνονται μέτρα περιορισμού της κυκλοφορίας των φορτηγών αυτοκινήτων σε τμήματα των Εθνικών Οδών, κατά την θερινή περίοδο και διενεργούν ελέγχους για την τήρηση του προβλεπόμενου σε αυτή ωραρίου κυκλοφορίας. 

Σε ό,τι αφορά το αίτημα του Δήμου Λεωνιδίου να επιτραπεί στα φορτηγά αυτοκίνητα που μεταφέρουν οπωροκηπευτικά από το Λεωνίδιο να κυκλοφορούν στην Εθνική Οδό εφόσον εισέρχονται σ' αυτήν πριν από την 16.30. ώρα της Κυριακής, αρμόδιο να σας πληροφορήσει σχετικά είναι το Υπουργείο Μεταφορών και Επικοινωνιών προς το οποίο διαβιβάζουμε Φ/Α της Ερώτησης. 

Ο Υπουργός 

ΓΕΩΡΓΙΟΣ ΡΩΜΑΙΟΣ" 

66. Στην με αριθμό 540/24-7-98 ερώτηση δόθηκε με το υπ' αριθμ. 176/5-8-98 έγγραφο από τον Υπουργό Δημόσιας Τάξης η ακόλουθη απάντηση: 

"Σε απάντηση της ερώτησης, 540/24-7-1998 που κατέθεσε ο Βουλευτής κ. Λ. Παπανικολάου σας γνωρίζουμε ότι για το αντικείμενο αυτής, ενημερώθηκε η Βουλή την Παρασκευή 22-5-1998, κατά τη συζήτηση της 1507/19-5-1998 Επίκαιρης Ερώτησης, που κατέθεσε ο Βουλευτής κ. Δ. ΣΙΟΥΦΑΣ. 

Μετά τις ρυθμίσεις του ν. 2218/1994, όπως τροποποιήθηκε και ισχύει σήμερα, οι περιφερειακές Υπηρεσίες της Αγροφυλακής, που αποτελούσαν Υπηρεσίες της Νομαρχίας, καταργήθηκαν και το προσωπικό που υπηρετούσε σε αυτές είναι αποσπασμένο στις Νομαρχιακές Αυτοδιοικήσεις, οι οποίες 

  


 

  

Σελίδα 22 

πλέον είναι αρμόδιες για την αγροτική ασφάλεια της περιοχής τους. 

Σε ό,τι αφορά τα θέματα που σχετίζονται με τον φορέα υπαγωγής της Κεντρικής Υπηρεσίας της Αγροφυλακής, σας πληροφορούμε ότι αυτά απασχολούν την Κυβέρνηση, η οποία δεν έχει καταλήξει σε οριστικές αποφάσεις. 

Για τον διαγωνισμό που έγινε πριν τον Οκτώβριο του 1993, κάτω από τις γνωστές συνθήκες, σας πληροφορούμε ότι κατά των αποφάσεων του Διοικητικού Εφετείου, στο οποίο προσέφυγαν οι ενδιαφερόμενοι, έχουν ασκηθεί εφέσεις στο Συμβούλιο της Επικρατείας, με τις αποφάσεις του οποίου θα συμμορφωθεί το Υπουργείο μας. 

Τέλος, η είσοδος λαθρομεταναστών και η δασοπροστασία αντιμετωπίζονται ικανοποιητικά από την Ελληνική Αστυνομία και το Πυροσβεστικό Σώμα, οι Υπηρεσίες των οποίων, για το σκοπό αυτό, συνεργάζονται στενά με τις συναρμόδιες Υπηρεσίες των άλλων Υπουργείων. Επισημαίνεται ότι η Αγροφυλακή ουδέποτε είχε αρμοδιότητα χειρισμού τέτοιων αντικειμένων. 

Ο Υπουργός 

ΓΕΩΡΓΙΟΣ ΡΩΜΑΙΟΣ" 

67. Στην με αριθμό 544/24.7.98 ερώτηση δόθηκε με το υπ'αριθμ. 1157/7.8.98 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση: 

"Απαντώντας στην ερώτηση με αριθμό 544/24.7.98 που κατέθεσε ο Βουλευτής κ. Αντώνιος Φούσας σχετικά με τον Βορειοηπειρώτη δάσκαλο Πάρα Μηνά, σας γνωρίζουμε ότι από τα στοιχεία της αρμόδιας υπηρεσίας του ΥΠΕΠΘ δεν προκύπτει ότι ο κ. Πάρας Μηνάς είχε διορισθεί και υπηρετούσε ως δάσκαλος από το 1931 μέχρι το 1945. 

Σε περίπτωση που ο ίδιος έχει τα στοιχεία αυτά, πρέπει να τα υποβάλλει στην Υπηρεσία Συντάξεων του συνερωτώμενου Υπουργείου Οικονομικών για τη συνταξιοδότησή του. 

Ο Υφυπουργός 

ΙΩΑΝΝΗΣ ΑΝΘΟΠΟΥΛΟΣ" 

68. Στην με αριθμό 544/24.7.98 ερώτηση δόθηκε με το υπ'αριθμ. 715/4.8.98 έγγραφο από τον Υφυπουργό Οικονομικών η ακόλουθη απάντηση: 

"Απαντούμε στην ερώτηση 544/24.7.1988 που κατέθεσε ο Βουλευτής κ. Αντώνης Φούσας και αναφορικά με το αίτημα της συνταξιοδότησης του Βορειοηπειρώτη δάσκαλου Μηνά Πάρα ή Πάππα, σας γνωρίζουμε τα εξής: 

Σύμφωνα με την ισχύουσα νομοθεσία το Δημόσιο συνταξοδοτεί μόνο, τους υπαλλήλους - λειτουργούς του που συνδέονται με αυτό με δημοσιονομικό και υπαλληλικό δεσμό, όσους έλληνες πολίτες υπέστησαν μείωση της ικανότητας προς εργασία από τραύμα ή νόσημα, κατά το χρονικό διάστημα που έλαβαν μέρος σε πολεμικά γεγονότα (περίοδος 1940-1949, Κορέα, Κύπρος) ή κατά την περίοδο της δικατορίας εξαιτίας της αντιδικτατορικής τους δράσης, καθώς επίσης και τις οικογένειες όσων φονεύθηκαν κατά τις προαναφερόμενες χρονικές περιόδους. 

Η ενδεχόμενη τροποποίηση-συμπλήρωση της κείμενης νομοθεσίας προς την κατεύθυνση της διεύρυνσης του "κύκλου" των συνταξιοδοτούμενων από το Δημόσιο προσώπων είναι ένα θέμα που, με αφορμή διάφορα αιτήματα για συνταξιοδότηση από το Δημόσιο, έχει αντιμετωπιστεί με έντονο σκεπτικισμό, απ' όλες τις Κυβέρνησεις, τουλάχιστον από τις αρχές της δεκαετίας που ήδη διανύουμε. 

Το αίτημα για συνταξιοδότηση, από το Δημόσιο, του συγκεκριμένου Βορειοηπειρώτη δάσκαλου, στον οποίο αναφέρεται ο ερωτών Βουλευτής είνα αυτονόητο, ότι δεν μπορεί να αντιμετωπισθεί σε προσωπική βάση, αφού αποτελεί γενικότερο αίτημα και άλλων ομογενών. 

Με δεδομένο όμως το εύρος της ελληνικής ομογένειας και τα προβλήματα που αντιμετώπιζε το ελληνικό στοιχείο σε πολλές χώρες, σε συνδυασμό και με το γεγονός, ότι το ασφαλιστικό μας σύστημα έχει πλέον καταστεί ανταποδοτικό και καταβάλλονται προσπάθειες για την εξυγίανση-εκλογίκευσή του, η ικανοποίηση παρόμοιων αιτημάτων καθίσταται δυσχερής. Επισημαίνεται επίσης ότι η αντιμετώπιση "ευαίσθητων" θεμάτων απαιτεί συνεκτίμηση όλων των πτυχών του προβλήματος, των λοιπών παραμέτρων που συνδέονται με αυτό και των ενδεχόμενων επιπτώσεων (οικονομικό, αντανακλαστικές επιπτώσεις κλπ.), οι όποιες δε αποφάσεις θα πρέπει ν' αποφεύγεται να λαμβάνονται υπό το καθεστώς συναισθηματικής φόρτισης. 

Κατόπιν των ανωτέρω το Υπουργείο Οικονομικών δεν προτίθεται να προβεί στη φάση που διανύουμε σε νομοθετική ρύθμιση που θα κινείται προς την επιζητούμενη κατεύθυνση, θα επανεξετάσει παρόμοια αιτήματα στο μέλλον, ενόψη της γενικότερης αναμόρφωσης του ασφαλιστικού μας συστήματος που έχει αναγγείλει η Κυβέρνηση. 

Ο Υφυπουργός 

Ν. ΧΡΙΣΤΟΔΟΥΛΑΚΗΣ" 

69. Στην με αριθμό 552/24.7.98 ερώτηση δόθηκε με το υπ'αριθμ. 5733/6.8.98 έγγραφο από τον Υφυπουργό Οικονοιμκών η ακόλουθη απάντηση: 

"Σε απάντηση της 552/24.7.98 ερώτησης, που κατέθεσε στη Βουλή των Ελλήνων, ο Βουλευτής κ. Νικόλαος Κατσαρός, πληροφορούμε την Εθνική Αντιπροσωπεία, τα εξής: 

Σύμφωνα με την 2030771/4262/0022/24.4.97 εγκύκλιο του Υφυπουργού Οικονομικών, με την οποία κοινοποιήθηκαν οι διατάξεις του ν.2470/97, η έναρξη μισθοδοσίας των Δημοσίων υπαλλήλων με βάση το νέο μισθολόγιο άρχισε από 1.5.1997, με αναδρομικές αποδοχές από 1.1.1997. 

Η εκκαθάριση των αποδοχών των δασκάλων και των νηπιαγωγών δεν γίνεται από το Υπουργείο Οικονομικών αλλά από τον εκκαθαριστή της Υπηρεσίας τους, που είναι ο Προϊστάμενος αυτής, και οι αναδρομικές διαφορές από 1.1.1997 μέχρι της εφαρμογής του νέου μισθολογίου έχουν ήδη καταβληθεί, εφόσον τον Αύγουστο του 1997 οι υπάλληλοι μισθοδοτούντο βάσει του μισθολογίου αυτού. 

Συνεπώς, το διατυπωθέν παράπονο και αίτημα στην ανωτέρω ερώτηση για καταβολή αναδρομικών αποδοχών από τον Αύγουστο 1997 μέχρι Μάιο 1998 λόγω της εφαρμογής του νέου μισθολογίου δεν ευσταθεί, καθώς γαι το εν λόγω χρονικό διάστημα δεν υφίστανται αναδρομικές αποδοχές και προφανώς αναφέρεται σε άλλους είδους παροχές. 

Ο Υφυπουργός 

Ν. ΧΡΙΣΤΟΔΟΥΛΑΚΗΣ" 

70. Στην με αριθμό 594/28.7.98 ερώτηση δόθηκε με το υπ'αριθμ. 739/5.8.98 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση: 

"Απαντώντας στις ερωτήσεις 7608/20.5.98 και 594/28.7.98 που κατέθεσε ο Βουλευτής κ. Λεωνίδας Κουρής, σχετικά με την τοποθέτηση μίας επιπλέον αίθουσας διδασκαλίας στο Νηπιαγωγείο Βάρκιζας, σας γνωρίζουμε τα ακόλουθα: 

Στον Ο.Σ.Κ. κατά το παρελθόν έτος είχε υποβληθεί αίτημα για άμεση τοποθέτηση αιθουσών κατά το Καλοκαίρι του 1997, στο πλαίσιο της τότε εκτελούμενης εργολαβίας 120 προκατασκευασμένων αιθουσών σε διάφορες σχολικές μονάδες. Το αίτημα αυτό εξετάστηκε από τον ΟΣΚ πλην όμως ειδικευμένοι υπάλληλοί του, μετά από αυτοψίες, απέκλεισαν τη δυνατότητα τοποθέτησης προκατασκευασμένων αιθουσών, λόγω όχι μόνο προβλημάτων προσπέλασης, αλλά και διαμόρφωσης περιβάλλοντος χώρου (έντονες κλίσεις). 

Στο υπ' αρ. πρωτ. 2069/31.3.98 (αρ. πρωτ. ΟΣΚ 7758/2.4.98) έγγραφο του Δήμου Βάρης προς τον ΟΣΚ που περιλαμβάνει αιτήματα για έγκριση πιστώσεων αναφέρεται: "Εκβραχισμός στο χώρο του Δημ. Σχ. Βάρκιζας, προεγγιστικού προϋπολογισμού 5.000.000 δρχ. ώστε να τοποθετηθούν δύο (2) αίθουσες για 2/θέσιο Νηπιαγωγείο που τώρα συστεγάζεται με το Δημοτικό". 

Το Δ.Σ. του ΟΣΚ στη συνεδρίασή του της 14 Ιουλίου 1998 και στο πλαίσιο εκτάκτων επιχορηγήσεων ύψους 900 εκατομ-

  

 

  

Σελίδα 23 

μυρίων δρχ. που αφορούσαν έργα σε 51 Δήμους και Κοινότητες, ενέκρινε και την επιχορήγηση του Δήμου Βάρης για τον συγκεκριμένο σκοπό (δηλαδή τον εκβραχισμό στο χώρο του Δημοτικού Σχολείου) με το ποσό των 4.500.000 δρχ. 

Τέλος, η αναφορά για την τοποθέτηση δύο (2) αιθουσών (στην απάντηση της υπ' αριθμ. 5988/2.4.98 ερωτήσεως) έγινε διότι στο ανωτέρω υπ' αρ. πρ. 2069/31.3.98 έγγραφο του Δήμου Βάρης αναφέρεται ότι "το Νηπιαγωγείο τώρα συστεγάζεται με το Δημοτικό Σχολείο" και θεωρήθηκε ότι η εγκατάσταση των δύο αιθουσών συνιστά θετικό μέτρο για την εύρυθμη λειτουργία όλων των μαθητών του συγκροτήματος (Δημοτικού Σχολείου και του συστεγαζόμενου Νηπιαγωγείου). 

Ο Υφυπουργός 

ΙΩΑΝΝΗΣ ΑΝΘΟΠΟΥΛΟΣ" 

71. Στην με αριθμό 574/24.7.98 ερώτηση δόθηκε με το υπ'αριθμ. 1327/11.8.98 έγγραφο από τον Υφυπουργό Εθνικής Οικονομίας η ακόλουθη απάντηση: 

"Απαντώντας στην ερώτηση 574/24.7.98 του Βουλευτή κ. Γ. Καρατζαφέρη σχετικά με την έγκριση δανείου ύψους 2 δισ. δρχ. σας πληροφορούμε ότι, όπως μας εγνώρισε η Αγροτική Τράπεζα της Ελλάδος ΑΕ δεν πρόκειται για έγκριση ή χορήγηση εκδοτικού δανείου. Η αιτούσα το δάνειο είναι η κατασκευαστική εταιρεία "STABILTON" ΑΕ, σκοπός της οποίας είναι, εκτός των άλλων, η κατασκευή πολυκατοικιών ή ανεξάρτητων κατοικιών, καθώς και η εκτέλεση κάθε μορφής τεχνικών και οιδομικών έργων. Ο κύριος μέτοχος της εταιρίας ο κ. Μιχ. Ανδρουλιδάκης (ποσοστό 99%), είναι επίσης ο κύριος μέτοχος σε εταιρείες μέσων μαζικής ενημέρωσης (ραδιοφωνικός σταθμός -εφημερίδες). 

Για το όλο θέμα υπήρξαν οι συνημμένες δύο γνωμοδοτήσεις της Δ/νσης Νομικών υπηρεσιών, οι οποίες δεν αναφέρονται στο θέμα χορήγησης ή μη του δανείου γιατί αυτό εκφεύγει των αρμοδιοτήτων της, αλλά σε παρατηρήσεις της και κρίσεις αναφορικά με τις αναγκαίες διασφαλίσεις τυχόν δανείου σε περίπτωση ικανοποίησης του αιτήματος της εταιρείας. 

Οι απόψεις της Δ/νσης Νομικών Υπηρεσιών όχι μόνο δεν αγνοήθηκαν, αλλά ελήφθηκαν υπόψη, τόσο από την αρμόδια Πιστοδοτική Υπηρεσία της Τράπεζας όσο και από το Γενικό Συμβούλιο Χορηγήσεων της ΑΤΕ που είναι αρμόδιο για τη λήψη απόφασης επί του αιτήματος. 

Το αίτημα της ως άνω εταιρείας για δανειοδότηση εξετάστηκε, με καθαρώς τραπεζικά κριτήρια, από την αρμόδια Δ/νση της Τράπεζας η οποία με πρότασή της προς το Γενικό Συμβούλιο Χορηγήσεων, εισηγήθηκε την έγκριση του, στο πλαίσιο της υφιστάμενης πολιτικής χορηγήσεων. 

Τα σχετικά αιτήματα δανειοδότησης εισάγονται από τις ίδιες τις αρμόδιες υπηρεσίες προς εξέταση στο Γενικό Συμβούλιο Χορηγήσεων. Στην προκειμένη περίπτωση το Γενικό Συμβούλιο Χορηγήσεων αποδέχθηκε ομόφωνα την πιο πάνω εισήγηση της αρμόδιας υπηρεσίας της Τράπεζας και ενέκρινε, κατ' αρχήν, τη χορήγηση του αιτουμένου δανείου με τους προταθέντες από την υπηρεσία όρους και προϋποθέσεις που διασφαλίζουν απόλυτα τα συμφέροντά της. 

Ειδικότερα εγκρίθηκε Πιστοδοτικό 'Οριο δρχ. 2.500.000.000, με διάρκεια ένα χρόνο, για την αγορά οικοπέδων στον 'Αγιο Ελευθέριο Αχαρνών και το Μαρούσι. 

Οι κυριότεροι όροι και προϋποθέσεις που περιλαμβάνει η έγκριση έχουν ως ακολούθως: 

Το δάνειο δεν καλύπτει τις δαπάνες αγοραπωλησίας των οικοπέδων. 

Τα επιμέρους αποδιδόμενα ποσά θα έχουν 9μηνη λήξη και θα διασφαλίζονται με εγγραφή α' υποθήκης επί των οικοπέδων, με σχέση διασφάλισης 110:100 (διασφαλιστική αξία οικοπέδου: δάνειο). 

Τμηματική αποδέσμευση υποθήκης κατά την πώληση των υπό κατασκευή κατοικιών από την εταιρεία, μπορεί να γίνεται με ανάλογη καταβολή μετρητών ή με εκχώρηση απαιτήσεων αποστεγαστικά δάνεια πελατών της που θα έχουνε γκριθεί από την ΑΤΕ και όχι από άλλες Τράπεζες ή Οργανισμούς. 

Η εταιρεία να ανοίξει τραπεζικό λογ/σμό όψεως στην ΑΤΕ γαι τη διακίνηση των προκαταβολών των 2 έργων. 

Επιτόκιο το βασικό που θα ισχύει κάθε φορά για τη συγκεκριμένη κατηγορία δανείων ή το επιτόκιο διατραπεζικής (Athibor) με προσαύξηση 2,5 εκατοστιαίες μονάδες, 

Η τμηματική αποδέσμευση υποθηκών θα γίνεται σε συνεργασία με τις Δ/νσεις Νομικών Υπηρεσιών και Τεχνικών 'Εργων (καθορισμός συνελεστή απόδοσης με βάση τα τεχνικά χαρακτηριστικά του έργου και τις αποδεσμευμένες αξίες). 

Η σύμβαση του δανείου θα υπογραφεί πέρα από την εταιρεία και από τον κύριο μέτοχο της εταιρείας κ. Μιχ. Ανδρουλιδάκη ως συνοφειλέτη. 

Το δάνειο θα εγγυηθεί και η εταιρεία του ομίλου "ΕΥΡΩΠΑΙΚΟΣ ΤΥΠΟΣ ΕΚΔΟΤΙΚΕΣ ΕΠΙΧΕΙΡΗΣΕΙΣ - ΜΑΧLINE" Α.Ε. ή "ΤΕΤΑΡΤΗ ΕΞΟΥΣΙΑ - ΕΚΔΟΤΙΚΕΣ ΕΠΙΧΕΙΡΗΣΕΙΣ" Α.Ε. αφού πρώτα γνωματεύσουν εγγράφως οι Νομικές υπηρεσίες για την ύπρξη τέτοιας δυνατότητας. 

Τέλος δεν διατάχθηκε καμία έρευνα ούτε απασχόλησε τη Διοίκηση θέμα διαρροής στον τύπο οποιασδήποτε γνωμοδότησης της Νομικής Υπηρεσίας διότι απλούστατα δεν ήταν εμπιστευτικού χαρακτήρα και ήταν προσιτή στους πάντες. 

Ο Υφυπουργός 

ΑΛ. ΜΠΑΛΤΑΣ" 

72. Στην με αριθμό 601/29.7.98 ερώτηση δόθηκε με το υπ'αριθμ. 291/12.8.98 έγγραφο από τον Υπουργό Εμπορικής Ναυτιλίας η ακόλουθη απάντηση: 

"Σε απάντηση της 601/29.7.1998 ερώτησης του Βουλευτή κ. Ι. Χωματά, σας γνωρίζουμε τα εξής: 

Στις περιοχές όπου δεν υπάρχουν υποκαταστήματα της Εμπορικής Τράπεζας, όπως η 'Ανδρος, η πληρωμή των συντάξεων στους δικαιούχους γίνεται αποκλειστικά με ταχυδρομικές επιταγές. 

Οι συνταξιούχοι ΝΑΤ της νήσου 'Ανδρου που έχουν δηλώσει μόνιμη κατοικία "ΑΘΗΝΑ", δεν είναι δυνατό να εξυπηρετηθούν από την Εθνική Τράπεζα, δεδομένου ότι η εγκρινόμενη από το Υπουργείο Οικονομικών επιχορήγηση για την ακταβολή των συντάξεών τους πιστώνεται στο λογαριασμό του ΝΑΤ που τηρείται στην Εμπορική Τράπεζα, έχουν όμως τη δυνατότητα να ανοίξουν ένα λογαριασμό καταθέσεων στην Εμπορική Τράπεζα της περιοχής μόνιμης κατοικίας τους και να ζητήσουν να εκδοθεί μία κάρτα αναλήψεων ώστε μέσω του διατραπεζικού συστήματος ΔΙΑΣ, να γίνεται αυτόματη πίστωση του λογαριασμού τους από οποιαδήποτε συνεργαζόμενη με το ΔΙΑΣ Τράπεζα. 

Ο Υπουργός 

ΣΤΑΥΡΟΣ ΣΟΥΜΑΚΗΣ" 

73. Στην με αριθμό 608/28.7.98 ερώτηση δόθηκε με το υπ'αριθμ. 1508/13.8.98 έγγραφο από τον Υφυπουργό Οικονομικών η ακόλουθη απάντηση: 

"Απαντώντας στο από 29.7.98 έγγραφό σας με το οποίο μας στείλατε την 608/28.7.98 ερώτηση, που κατατέθηκε στη Βουλή από το Βουλευτή κ. Θεοφάνη Δημοσχάκη, αναφορικά με το πιο πάνω θέμα, σας πληροφορούμε τα ακόλουθα: 

1.- Με τις διατάξεις της περίπτωσης ε' της παραγράφου 1 του άρθρου 16 του ν.2238/1994 ορίζεται ως εξής η ετήσια τεκμαρτή δαπάνη σκαφών αναψυχής ιδιωτικής χρήσης κυριότητας ή κατοχής του φορολογουμένου, της συζύγου του ή των προσώπων που τους βαρύνουν: 

α) Για μηχανοκίνητα σκάφη ανοικτού τύπου, ταχύπλοα και μη, ολικού μήκους μέχρι τρία (3) μέτρα στο ποσό των τετρακοσίων σαράντα χιλιάδων (440.000) δραχμών που προσαυξάνεται με το ποσό των διακοσίων είκοσι χιλιάδων (220.000) δραχμών για κάθε μέτρο μήκους πάνω από τα τρία (3) μέτρα. 

β) Προκειμένου για ιστιοφόρα ή μηχανοκίνητα ή μικτά σκάφη με χώρο ενδιαίτησης η τεκμαρτή δαπάνη υπολογίζεται βάσει των μέτρων ολικού μήκους του σκάφους ως εξής:

  


 

  

Σελίδα 24 


Μήκος σκάφους
 Ετήσια τεκμαρτή δαπάνη διαβίωσης 

(σε δραχμές)
 
Μέχρι 8 μέτρα
 3.6ΟΟ.ΟΟΟ
 
Πάνω από 8 και μέχρι 1Ο μέτρα
 6.5ΟΟ.ΟΟΟ 
 
Πάνω από 1Ο και μέχρι 12 μέτρα
 9.5ΟΟ.ΟΟΟ 
 
Πάνω από 12 και μέχρι 14 μέτρα
 12.7ΟΟ.ΟΟΟ
 
Πάνω από 14 και μέχρι 16 μέτρα
 16.2ΟΟ.ΟΟΟ
 
Πάνω από 16 και μέχρι 18 μέτρα
 2Ο.1ΟΟ.ΟΟΟ
 
Πάνω από 18 και μέχρι 2Ο μέτρα
 24.6ΟΟ.ΟΟΟ
 
Πάνω από 2Ο και μέχρι 22 μέτρα
 29.8ΟΟ.ΟΟΟ
 
Πάνω από 22 και μέχρι 24 μέτρα
 35.8ΟΟ.ΟΟΟ
 
Πάνω από 24 και μέχρι 26 μέτρα
 42.6ΟΟ.ΟΟΟ
 
Πάνω από 26 και μέχρι 28 μέτρα
 5Ο.4ΟΟ.ΟΟΟ
 
Πάνω από 28 και μέχρι 3Ο μέτρα
 59.3ΟΟ.ΟΟΟ
 
Πάνω από 3Ο και μέχρι 32 μέτρα
 69.4ΟΟ.ΟΟΟ
 
Πάνω από 32 μέτρα
 77.6ΟΟ.ΟΟΟ
 


Τα ποσά της ετήσιας τεκμαρτής δαπάνης της παραπάνω περίπτωσης β' μειώνονται κατά ποσοστό πενήντα τοις εκατό (5Ο%) προκειμένου για ιστιοφόρα ναυταθλητικά σκάφη που χρησιμοποιούνται για ναυταθλητικούς αγώνες. 

Για τη μείωση αυτή απαιτείται σχετική βεβαίωση που χορηγείται από την Ελληνική Ιστιοπλοϊκή Ομοσπονδία θεωρημένη από τη Γενική Γραμματεία Αθλητισμού. 

Η τεκμαρτή δαπάνη από κάθε σκάφος μειώνεται ανάλογα με την παλαιότητά του κατά ποσοστό δέκα τοις εκατό (1Ο%) αν έχει περάσει χρονικό διάστημα πάνω από πέντε (5) έτη και μέχρι δέκα (1Ο) από το έτος που νηολογήθηκε για πρώτη φορά και είκοσι τοις εκατό (2Ο%) αν έχει περάσει χρονικό διάστημα πάνω από δέκα (1Ο) έτη. 

Προκειμένου για σκάφη με μόνιμο πλήρωμα ναυτολογημένο για ολόκληρο ή μέρος του έτους, στην παραπάνω δαπάνη προστίθεται και η αμοιβή του πληρώματος πολλαπλασιαζόμενη με συντελεστή δύο (2). 

Τα σκάφη επαγγελματικής χρήσης δεν λαμβάνονται υπόψη για το τεκμήριο της δαπάνης. 

2.- Από τη Διοίκηση έγινε δεκτό ότι για τις αμιγώς κωπήλατες βάρκες δεν υπολογίζεται τεκμαρτή δαπάνη διαβίωσης με βάση την κυριότητα ή την κατοχή τους. 

3.- Επίσης, με τις διατάξεις της περίπτωσης α' του άρθρου 17 του ν.2238/1994 ορίζεται ως ετήσια τεκμαρτή δαπάνη του φορολογούμενου, της συζύγου του και των προσώπων που τους βαρύνουν και τα χρηματικά ποσά που πραγματικά καταβάλλονται για αγορά, μεταξύ άλλων, πλοίων αναψυχής και λοιπών σκαφών αναψυχής, εφόσον δεν αποτελούν το άμεσο αντικείμενο της ασκούμενης εμπορικής δραστηριότητας. 

4.- Από όσα αναφέρονται πιο πάνω προκύπτει ότι από την τεκμαρτή δαπάνη διαβίωσης εξαιρούνται μόνο οι αμιγώς κωπήλατες βάρκες οποιουδήποτε μήκους, ενώ σε οποιοδήποτε άλλο σκάφος αναψυχής υπολογίζεται ετήσια τεκμαρτή δαπάνη διαβίωσης, ανεξάρτητα από τον τρόπο κατασκευής του. 

Τέλος, σε τεκμαρτή δαπάνη απόκτησης περιουσιακού στοιχείου υπόκειται ο φορολογούμενος για την αγορά οποιουδήποτε σκάφους αναψυχής, εφόσον δεν αποτελεί άμεσο αντικείμενο της εμπορικής του δραστηριότητας. 

Ο Υφυπουργός 

Γ. ΔΡΥΣ 

74. Στην με αριθμό 644/30-7-98 ερώτηση δόθηκε με το υπ' αριθμ. 292/12-6-98 έγγραφο από τον Υπουργό Εμπορικής Ναυτιλίας η ακόλουθη απάντηση: 

"Αναφερόμενοι στην με αριθμό 644 ερώτηση του Βουλευτού κ. Ν. ΝΙΚΟΛΟΠΟΥΛΟΥ που μας διαβιβάσατε με το ανωτέρω σχετικό σας γνωρίζουμε ότι το Κεντρικό Λιμεναρχείο Πάτρας είναι επαρκώς στελεχωμένο με προσωπικό και διαθέτει αρκετά μέσα (πλωτά και χερσαία) ώστε να μπορεί να ανταποκρίνεται ικανοποιητικά τόσο στην αστυνόμευση του θαλάσσιου, όσο και του χερσαίου χώρου της περιοχής δικαιοδοσίας του. 

Ο Υπουργός 

ΣΤΑΥΡΟΣ ΑΡ. ΣΟΥΜΑΚΗΣ" 

75. Στην με αριθμό 703/30-7-98 ερώτηση δόθηκε με το υπ' αριθμ. 6807/13-8-98 έγγραφο από τον Υφυπουργό Οικονομικών η ακόλουθη απάντηση: 

"Σε απάντηση της 703/30-7-98 ερώτησης του Βουλευτή κ. Γεωργίου Καλαντζή σχετικά με την αναστολή λειτουργίας από 1-9-98 του Τοπικού Τελωνειακού Γραφείου Κεραμωτής σας γνωρίζουμε τα ακόλουθα: 

1) Η Υπηρεσία μας προκειμένου να ανταποκριθεί στις σύγχρονες απαιτήσεις (υλοποίηση της Κοινοτικής Απόφασης "Τελωνείο 2000") και της ανάγκης για αυξημένη τελωνειακή παρουσία στα συνοριακά Τελωνεία είναι αναγκασμένη να προχωρήσει σε ορθολογικότερη κατανομή του προσωπικού της, μέσω της αναδιάρθρωσης των Περιφερειακών Μονάδων της. 

2) Η επιτροπή η οποία επεξεργάστηκε το όλο θέμα μετά τη μελέτη και αξιολόγηση των σχετικών στοιχείων έχει την άποψη ότι δεν είναι απαραίτητη η λειτουργία του εν λόγω Τελωνειακού Γραφείου ως μόνιμης τοπικής Τελωνειακής Αρχής, μέσω δε του καταρτιζόμενου νέου Οργανισμού του Υπ. Οικ. εξετάζεται η δυνατότητα σύστασης Τελωνείου Β' Τάξης, πλησίον της Κοινότητας Κεραμωτής στην τοποθεσία Χρυσούπολη Καβάλας για την κάλυψη των αναγκών του Αερολιμένα "Μ. Αλέξανδρος" καθώς και της ευρύτερης περιοχής. 

3) Είμαστε όμως σε θέση να διαβεβαιώσουμε τον ενδιαφερόμενο Βουλευτή ότι σε κάθε περίπτωση η Τελωνειακή παρουσία στην περιοχή της Κεραμωτής θα συνεχίσει να υφίσταται και ως εκ τούτου η ικανοποίηση των σχετικών αναγκών των κατοίκων θα είναι εξασφαλισμένη. 

4) Ως προς το ερώτημα, εάν υπάρχει πρόθεση αναθεώρησης της σχετικής απόφασης, σας γνωρίζουμε ότι δεν εξετάζεται στην παρούσα φάση η διακοπή της επικείμενης αναστολής πριν καν καταστεί δυνατή η αξιολόγηση της νέας κατάστασης. 

5) Τέλος, η θέση σε αναστολή λειτουργίας ενός Τοπικού Τελωνειακού Γραφείου δεν είναι απαραίτητα μόνιμη κατάσταση και δεν αποκλείεται, βέβαια, μελλοντικά σε περίπτωση αλλαγής των συνθηκών να επανεξετασθεί το όλο θέμα. 

Ο Υφυπουργός 

ΓΕΩΡΓΙΟΣ ΔΡΥΣ" 

76. Στην με αριθμό 707/30-7-98 ερώτηση δόθηκε με το υπ' αριθμ. 2/12-4-98 έγγραφο από τον Υπουργό Δημόσιας Τάξης η ακόλουθη απάντηση: 

"Σε απάντηση της ερώτησης 707/30-7-1998, που κατέθεσε ο Βουλευτής κ. Γ. ΚΑΡΑΤΖΑΦΕΡΗΣ, σας γνωρίζουμε τα εξής: 

Το Υπουργείο μας, λόγω του χαρακτήρα και της φύσης της αποστολής της Ελληνικής Αστυνομίας, είναι ιδιαίτερα ευαίσθητο στο θέμα της άψογης συμπεριφοράς των αστυνομικών και της πιστής εκτέλεσης του καθήκοντός τους και ελέγχει με αυστηρότητα κάθε παράνομη ή αντικανονική δραστηριότητά τους. 

Τα ελάχιστα, ευτυχώς, κρούσματα διαφθοράς και παρανόμου δραστηριότητας σε καμία περίπτωση δεν μπορούν να αμαυρώσουν την εικόνα της Αστυνομίας. Στόχος μας αμετακίνητος είναι η αποτελεσματική λειτουργία της αυτοκάθαρσης στους κόλπους του Σώματος με προληπτικούς και κατασταλτικούς ελέγχους και εξουδετέρωση κάθε παράγοντα που οδηγεί σε διαφθορά. 

Οι επίορκοι αστυνομικοί, που προσβάλλουν το ήθος και την εντιμότητα της πλειοψηφίας των συναδέλφων τους, οι οποίοι μοχθούν νυχθημερόν κάτω από αντίξοες πολλές φορές συνθήκες για τη διασφάλιση της τάξης, της ασφαλείας και προστασίας των εννόμων αγαθών του πολίτη, δεν έχουν θέση στο Σώμα. 

Για το σκοπό αυτό ασκούνται αδιάλειπτα ιεραρχικοί έλεγχοι σε όλο το προσωπικό, εξετάζεται με ιδιαίτερη προσοχή και σε βάθος κάθε πληροφορία ή καταγγελία για ενέργεια ή παράλειψη τους αντίθετη με τους ισχύοντες νόμους, κανονισμούς και την ηθική τάξη και εφόσον διαπιστωθεί παράβαση αυτών λαμβάνονται αυστηρά πειθαρχικά και ποινικά μέτρα. 

  


 

  

Σελίδα 25 

Επίσης, για ταχεία άσκηση και περαίωση του πειθαρχικού ελέγχου, με ιδιαίτερη προτεραιότητα για τα σοβαρά πειθαρχικά παραπτώματα, έχουμε εκσυγχρονίσει το αστυνομικό πειθαρχικό δίκαιο. Στα πλαίσια αυτά κάθε κρούσμα παρανομίας και κάθε καταγγελία σε βάρος αστυνομικών ερευνάται σε βάθος και όταν συντρέχει περίπτωση εφαρμόζονται με αυστηρότητα οι ισχύουσες διατάξεις. 

Πέραν αυτών και επειδή τελευταία με αφορμή περιορισμένα κρούσματα διαφθοράς στο χώρο της Αστυνομίας έχει διαμορφωθεί για το θεσμό αυτό μια αρνητική εικόνα στο κοινωνικό σύνολο, η οποία δεν αντικατοπτρίζει την πραγματικότητα, η Πολιτεία προκειμένου να διαφυλαχθεί η τιμή και η υπόληψη του συνόλου του αστυνομικού προσωπικού, έκρινε αναγκαίο όπως το μέτρο της υποχρέωσης υποβολής δηλώσεως περιουσιακής κατάστασης επεκταθεί και στους αστυνομικούς. Το θέμα αυτό ρυθμίστηκε με τις διατάξεις του άρθρου 7 του ν.2622/1998 οι οποίες ήδη εφαρμόζονται. 

Με τις διατάξεις του άρθρου 8 του εν λόγω νόμου παρέχεται η δυνατότητα στον Υπουργό Δημόσιας Τάξης να αναθέτει στον κατά τόπο Εισαγγελέα Πλημμελειοδικών τη διενέργεια Ε.Δ.Ε. για σοβαρά παραπτώματα των αστυνομικών, που επισύρουν σύμφωνα με το πειθαρχικό δίκαιο ανώτερες πειθαρχικές ποινές. Η ρύθμιση αυτή κρίθηκε αναγκαία, προκειμένου στις περιπτώσεις αυτές να συλλέγεται το αποδεικτικό υλικό όχι από υπηρεσιακούς παράγοντες, αλλά από εξειδικευμένα και υψηλού κύρους και αξιοπιστίας πρόσωπα, όπως είναι οι Εισαγγελείς, ώστε, αφενός μεν να υπάρχει πλήρης αντικειμενική και σε βάθος εξέταση της υπόθεσης και αφετέρου να προστατεύεται ο πειθαρχικά ελεγχόμενος, με την εξασφάλιση της άσκησης όλων των νόμιμων δικαιωμάτων του. 

Επίσης, για την πάταξη τέτοιων φαινομένων, έχουμε αποφασίσει να συστήσουμε ειδική Υπηρεσία Εσωτερικών Υποθέσεων κατά τα ισχύοντα σε άλλες ανεπτυγμένες χώρες, η οποία θα εποπτεύεται από Εισαγγελέα. Σχετική διάταξη νόμου θα φέρουμε σύντομα στη Βουλή. 

Στην αναφερόμενη προσπάθειά μας για την πάταξη των κρουσμάτων διαφθοράς, απαραίτητη είναι η συμβολή όλων και ασφαλώς και των συνδικαλιστών αστυνομικών, τα δε αναφερόμενα στην Ερώτηση για διώξεις αυτών δεν ανταποκρίνονται στην πραγματικότητα. 

Σε ό,τι αφορά τη συνδικαλιστική έκφραση και λειτουργία του προσωπικού μας, σας πληροφορούμε ότι αυτή σήμερα εξασφαλίζεται απόλυτα με τις ρυθμίσεις του ν 2265/1994 και καμία δίωξη δεν γίνεται για ενέργειες που άπτονται της άσκησης των συνδικαλιστικών δικαιωμάτων, εφόσον αυτές δεν υπερβαίνουν τα όρια που θέτουν οι υφιστάμενες διατάξεις. Τέλος, επισημαίνεται ότι από το προσωπικό του Υπουργείου μας ουδείς έχει διωχθεί, αποταχθεί ή εξαναγκασθεί σε παραίτηση για συνδικαλιστική δράση. 

Ο Υπουργός 

ΓΕΩΡΓΙΟΣ ΡΩΜΑΙΟΣ" 

77. Στην με αριθμό 715/31-7-98 ερώτηση δόθηκε με το υπ' αριθμ. 1509/13-8-98 έγγραφο από τον Υφυπουργό Οικονομικών η ακόλουθη απάντηση: 

"Απαντώντας στο από 31.7.98 έγγραφό σας, με το οποίο μας στείλατε την 715/31.7.98 ερώτηση, που κατατέθηκε στη Βουλή από το Βουλευτή κ. Δημήτριο Πιπεργιά, σχετικά με το παραπάνω θέμα, σας πληροφορούμε τα εξής: 

1. Σύμφωνα με τις διατάξεις της παραγράφου 23 του άρθρου 33 του ν. 2238/1994, όπως συμπληρώθηκαν με την παράγραφο 8 του άρθρου 5 του ν. 2579/1998, για τις επιχειρήσεις του Νομού Αττικής, εκτός αυτών που παρέχουν υπηρεσίες, που είναι εγκατεστημένες επί οδών στις οποίες εκτελούνται τα έργα κατασκευής του ΜΕΤΡΟ και των οποίων η συναλλακτική κίνηση παρεμποδίζεται με αποτέλεσμα την ουσιαστική μείωση των ακαθάριστων εσόδων τους, το ελάχιστο ποσό καθαρού εισοδήματος που προσδιορίζεται με τις διατάξεις αυτού του άρθρου, μπορεί να αμφισβητηθεί από τον υπόχρεο με αίτησή του, η οποία υποβάλλεται, μέσω του Προϊσταμένου της αρμόδιας δημόσιας οικονομικής υπηρεσίας μέχρι και το τέλος του επόμενου μήνα από το μήνα που έγινε η βεβαίωση του φόρου της δήλωσης, ενώπιον Επιτροπής που συγκροτείται με απόφαση του Υπουργού Οικονομικών. 

Η αίτηση αυτή δεν αναστέλλει τη βεβαίωση και την είσπραξη του φόρου που οφείλεται. Η Επιτροπή εφόσον κρίνει το αίτημα βάσιμο με απόφασή της διαγράφει ή μειώνει κατά περίπτωση το ελάχιστο ποσό καθαρού εισοδήματος που προσδιορίζεται με βάση τις διατάξεις αυτού του άρθρου. 

Η υποβολή της παραπάνω αίτησης δεν κωλύει την άσκηση προσφυγής, στην περίπτωση όπως άσκησής της πριν από τη λήψη απόφασης παύει κάθε ενέργεια για τη λήψη απόφασης από την Επιτροπή. 

2. 'Υστερα από τα παραπάνω και δεδομένου ότι στο Υπουργείο Οικονομικών δεν υποβλήθηκαν από τις ενδιαφερόμενες επιχειρήσεις σχετικά αιτήματα και του γεγονότος ότι η ρύθμιση που έγινε με το άρθρο 5 του ν. 2579/1998, αφορά μόνο στις περιπτώσεις των θιγόμενων επιχειρήσεων λόγω του έργου του ΜΕΤΡΟ, δεν υπάρχει δυνατότητα να εξαιρεθούν από τα αντικειμενικά κριτήρια επιχειρήσεις που τυχόν επλήγησαν από τα έργα ανακατασκευής της προβλήτας του Λιμανιού της Καρύστου. Αν υποβληθούν αιτήματα θα μελετηθούν για μελλοντική νομοθετική ρύθμιση. 

Ο Υφυπουργός 

Γ. ΔΡΥΣ" 

78. Στην με αριθμό 719/31-7-98 ερώτηση δόθηκε με το υπ' αριθμ. 82/12-8-98 έγγραφο από τον Υπουργό Δημόσιας Τάξης η ακόλουθη απάντηση: 

"Σε απάντηση της ερώτησης 719/31-7-1998, που κατέθεσε ο Βουλευτής κ. Σ. ΔΑΝΕΛΛΗΣ, σε ό,τι μας αφορά, σας γνωρίζουμε ότι, για τα θέματα της νόμιμης παραμονής και εργασίας αλλοδαπών στην Ελλάδα με τη χορήγηση της Κάρτας Παραμονής Περιορισμένης Χρονικής Διάρκειας, καθώς και για τα μέτρα που λαμβάνουν οι Υπηρεσίες μας σε βάρος εκείνων που παραβιάζουν την ισχύουσα νομοθεσία, έχουμε ενημερώσει επανειλημμένα την Εθνική Αντιπροσωπεία. 

Με την έναρξη ισχύος των αναφερόμενων στο θέμα ρυθμίσεων, από το Υπουργείο μας δόθηκαν οι απαραίτητες εντολές και οδηγίες προς τις περιφερειακές Αστυνομικές Υπηρεσίες προκειμένου να συμβάλλουν, σε συνεργασία με τους εμπλεκόμενους φορείς, στην απρόσκοπτη και ουσιαστική υλοποίησή τους. 

Οι Υπηρεσίες της Ελληνικής Αστυνομίας, σύμφωνα με την ισχύουσα νομοθεσία (παρ στ' άρθρου 2 του π.δ. 358/1997), χορηγούν στους ανωτέρω μόνο το απαιτούμενο πιστοποιητικό περί μη εγγραφής τους στον κατάλογο ανεπιθύμητων αλλοδαπών του άρθρου 11 του ν. 1975/1991. 

Στις ανωτέρω Υπηρεσίες έχουν δοθεί εντολές και εξυπηρετούν τους προσερχόμενους αλλοδαπούς με ευαισθησία και ανθρωπιά και καμία αδυναμία εξυπηρέτησης αυτών δεν έχει εκδηλωθεί. 

Πέραν αυτών, οι αρμόδιες Υπηρεσίες μας, σε εφαρμογή της ισχύουσας νομοθεσίας, ενεργούν συλλήψεις και απελάσεις μόνο εκείνων των αλλοδαπών, οι οποίοι στερούνται ταξιδιωτικών εγγράφων ή δεν έχουν εφοδιασθεί με την προβλεπόμενη βεβαίωση του Ο.Α.Ε.Δ. περί κατάθεσης αίτησης υπαγωγής τους στη διαδικασία των Π.Δ. 358 και 359/1997 ή εισήλθαν παράνομα στη χώρα μετά την 28-11-1997 (ημερομηνία υπογραφής των Π.Δ.). Επίσης απελαύνονται και όσοι αλλοδαποί καταδικάζονται για σοβαρά εγκλήματα (κλοπές, ληστείες, κλπ.) ή συντρέχουν στο πρόσωπό τους λόγοι δημόσιας τάξης, ασφάλειας και υγείας. 

Επισημαίνεται ότι ο προς απέλαση αλλοδαπός και μόνο στην περίπτωση που έχει διαταχθεί διοικητική απέλαση, έχει δικαίωμα προσφυγής εντός τριών ημερών από την κοινοποίηση της σχετικής απόφασης απελάσεώς του, ενώπιον του Υπουργού Δημόσιας Τάξης, ο οποίος αποφαίνεται εντός είκοσι ημερών από της ημερομηνίας άσκησης του ανωτέρω ενδίκου μέσου. 



 

  

Σελίδα 26 

Σε ό,τι αφορά το αίτημα για ειδική ρύθμιση προκειμένου οι αλλοδαποί οι οποίοι, για να υπαχθούν στις αναφερόμενες διατάξεις και τους χορηγηθεί κάρτα προσωρινής άδειας παραμονής στη χώρα, χρησιμοποίησαν πλαστά δικαιολογητικά - πιστοποιητικά ή κατάρτισαν πλαστό ή νόθευσαν πιστοποιητικό ή μαρτυρικό ή άλλο έγγραφο, σας γνωρίζουμε ότι αρμόδιο να σας πληροφορήσει σχετικά είναι το Υπουργείο Εργασίας και Κοινωνικών Ασφαλίσεων προς το οποίο διαβιβάζουμε Φ/Α της Ερώτησης. 

Επισημαίνεται όμως, ότι όλοι οι πολίτες, ημεδαποί και αλλοδαποί, οφείλουν να σέβονται τους νόμους της χώρας τους οποίους όταν παραβιάζουν υφίστανται τις νόμιμες κυρώσεις, η δε ιδιότητα ή ο λόγος για τον οποίο προέβησαν στην παράνομη πράξη δεν τους απαλλάσσει από τη γενικότερη ποινική ευθύνη. 

Εξ άλλου, όλοι οι πολίτες, ημεδαποί ή αλλοδαποί, γνωρίζουν ότι για να λάβουν τα έγγραφα που επιθυμούν θα πρέπει να απευθύνονται στις αρμόδιες για την έκδοσή τους Υπηρεσίες και όχι σε αναρμόδιους τρίτους. Στη συγκεκριμένη περίπτωση οι ενδιαφερόμενοι αλλοδαποί γνωρίζουν ότι θα πρέπει να απευθύνονται στις αναφερόμενες στο π.δ. 358/1997 (άρθρο 2) Υπηρεσίες και όχι σε αναρμόδια τρίτα πρόσωπα και μάλιστα έναντι αμοιβής. 

Αυτή είναι η πραγματικότητα και κάθε άλλος λόγος που προβάλλεται στερείται ουσιαστικού ή νομικού ερείσματος. 

Ο Υπουργός 

ΓΕΩΡΓΙΟΣ ΡΩΜΑΙΟΣ" 

79. Στην με αριθμό 859/6-8-98 ερώτηση δόθηκε με το υπ' αριθμ. 1/12-8-98 έγγραφο από τον Υπουργό Δημόσιας Τάξης η ακόλουθη απάντηση: 

"Σε απάντηση της ερώτησης 859/6-8-1998, που κατέθεσε ο Βουλευτής κ. Θ. ΔΗΜΟΣΧΑΚΗΣ, σας γνωρίζουμε τα εξής: 

Οι Αστυνομικές Αρχές, κατόπιν οδηγιών μας, παρακολουθούν με ιδιαίτερη ευαισθησία και ασκούν συνεχείς και έντονους ελέγχους στα παντός είδους καταστήματα και ασφαλώς και στα αναφερόμενα καταστήματα και επιχειρήσεις υγειονομικού ενδιαφέροντος σε όλη τη χώρα, για διαπίστωση της τήρησης των όρων και προϋποθέσεων που θέτουν οι ισχύουσες διατάξεις για τη λειτουργία τους και την προστασία των καταναλωτών από αισχροκερδείς σε βάρος τους πράξεις ασυνείδητων επαγγελματιών. 

Για τις βεβαιούμενες παραβάσεις, εφαρμόζουν με αυστηρότητα τις ισχύουσες διατάξεις και, παράλληλα, ενημερώνουν τις αρμόδιες Υπηρεσίες, για τις δικές τους ενέργειες. 

Δυνατότητα της Αστυνομίας για επιλεκτική κατά τόπο και χρόνο αναστολή των σχετικών με το θέμα διατάξεων δεν παρέχεται από αυτές. Η εφαρμογή των νόμων αποτελεί υποχρέωση και δεν επαφίεται στη διακριτική της ευχέρεια. 

Ο Υπουργός 

ΓΕΩΡΓΙΟΣ ΡΩΜΑΙΟΣ"). 

ΠΡΟΕΔΡΟΣ (Απόστολος Κακλαμάνης): Κύριοι συνάδελφοι, θα σας ανακοινώσω το δελτίο επικαίρων ερωτήσεων της Τετάρτης 7 Οκτωβρίου 1998. 

Α. Επίκαιρες Ερωτήσεις Πρώτου Κύκλου (άρθρο 130 παρ. 2 & 3 Καν.Βουλής) 

1. Η με αριθμό 3/5.10.98 επίκαιρη ερώτηση του Βουλευτή της Νέας Δημοκρατίας κ.Σάββα Τσιτουρίδη προς τον Υπουργό Γεωργίας, σχετικά με τη λήψη μέτρων για την οικονομική ενίσχυση των παραγωγών σκληρού σίτου και την ενημέρωσή τους για το νέο καθεστώς αυτής της καλλιέργειας. 

2. Η με αριθμό 4/5.10.98 επίκαιρη ερώτηση του Βουλευτή του Κομμουνιστικού Κόμματος Ελλάδος κ.Ευστρατίου Κόρακα προς τον Υπουργό Εθνικής Οικονομίας και Οικονομικών, σχετικά με τις διαδικασίες πώλησης των Καταστημάτων Αφορολογήτων Ειδών. 

3. Η με αριθμό 5/5.10.98 επίκαιρη ερώτηση του Βουλευτή του Συνασπισμού της Αριστεράς και της Προόδου κ. Ανδριανής Λουλέ προς τον Υπουργό Εθνικής Παιδείας και Θρησκευμάτων, σχετικά με τη θεσμοθέτηση και λειτουργία των αθλητικών σχολείων. 

4. Η με αριθμό 6/5.10.98 επίκαιρη ερώτηση της Βουλευτού του Δημοκρατικού Κοινωνικού Κινήματος κ. Βασιλικής Αράπη-Καραγιάννη προς τον Υπουργό Εθνικής Παιδείας και Θρησκευμάτων, σχετικά με τα λειτουργικά προβλήματα που δημιουργήθηκαν στα Λύκεια με την εφαρμογή του ν.2525/97. 

Β. Επίκαιρες Ερωτήσεις Δεύτερου Κύκλου (άρθρο 130 παρ. 2 & 3 Καν.Βουλής) 

1. Η με αριθμό 7/5.10.98 επίκαιρη ερώτηση του Βουλευτή της Νέας Δημοκρατίας κ.Γεωργίου Σούρλα προς τον Υπουργό Δημόσιας Τάξης, σχετικά με τον τρόπο χορήγησης αδειών παραμονής σε αλλοδαπούς κ.λπ. 

  

 

  

Σελίδα 27 

ΠΡΟΕΔΡΟΣ (Απόστολος Κακλαμάνης): Κύριοι συνάδελφοι, εισερχόμαστε στην ημερήσια διάταξη της 

ΝΟΜΟΘΕΤΙΚΗΣ ΕΡΓΑΣΙΑΣ

Θα γίνει προεκφώνηση των νομοσχεδίων, που είναι γραμμένα στην ημερήσια διάταξη. 

Υπουργείου Οικονομικών. 

Ψήφιση στο σύνολο του σχεδίου νόμου: "Ρυθμίσεις δασμολογικού και φορολογικού περιεχομένου, τροποποίηση του Κώδικα Φορολογικής Δικονομίας και άλλες διατάξεις". 

Θα ψηφιστεί στο σύνολο στη συνέχεια. 

Υπουργείου Εθνικής Οικονομίας. 

Μόνη συζήτηση επί της αρχής των άρθρων και του συνόλου του σχεδίου νόμου: "Ρυθμίσεις θεμάτων της χρηματιστηριακής αγοράς, συγχώνευση Οργανισμού 'Υδρευσης Θεσσαλονίκης (Ο.Υ.Θ.) και Οργανισμού Αποχέτευσης Θεσσαλονίκης (Ο.Α.Θ.) και άλλες διατάξεις". 

Θα συζητηθεί απόψε. 

Υπουργείου Δικαιοσύνης. 

Μόνη συζήτηση επί της αρχής, των άρθρων και του συνόλου του σχεδίου νόμου: "Εφαρμογή των αποφάσεων 827/25.5.93 και 955/8.11.94 του Συμβουλίου Ασφαλείας των Ηνωμένων Εθνών με τις οποίες ιδρύθηκαν δύο Διεθνή Ποινικά Δικαστήρια για την εκδίκαση παραβιάσεων του διεθνούς ανθρωπιστικού δικαίου στο έδαφος της πρώην Γιουγκοσλαβίας και της Ρουάντα". 

Ερωτάται το Σώμα: Γίνεται δεκτό το νομοσχέδιο; 

ΜΕΡΙΚΟΙ ΒΟΥΛΕΥΤΕΣ: Κρατείται. 

ΠΡΟΕΔΡΟΣ (Απόστολος Κακλαμάνης): Το νομοσχέδιο κρατήθηκε και θα συζητηθεί κατά τον Κανονισμό. 

Κύριοι συνάδελφοι, σύμφωνα με την παράγραφο 5 του άρθρου 53 του Κανονισμού της Βουλής και μετά από ομόφωνη απόφαση της Διάσκεψης των Προέδρων, έχω την τιμή να εισηγηθώ στο Σώμα τη μεταφορά για τη Σύνοδο που διατρέχουμε του κοινοβουλευτικού ελέγχου της Τρίτης στη Δευτέρα και του νομοθετικού έργου της Δευτέρας στην Τρίτη. 

Ερωτάται το Σώμα: Εγκρίνει την απόφαση αυτή; 

ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα. 

ΠΡΟΕΔΡΟΣ (Απόστολος Κακλαμάνης): Συνεπώς, η Βουλή ομόφωνα απεδέχθη την απόφαση αυτή και η εφαρμογή της θα αρχίσει από τη Δευτέρα 19 Οκτωβρίου 1998. 

Εισερχόμαστε στη συζήτηση του νομοσχεδίου του Υπουργείου Εθνικής Οικονομίας: "Ρυθμίσεις θεμάτων της χρηματιστηριακής αγοράς, συγχώνευση Οργανισμού 'Υδρευσης Θεσσαλονίκης (Ο.Υ.Θ.) και Οργανισμού Αποχέτευσης Θεσσαλονίκης (Ο.Α.Θ.) και άλλες διατάξεις", για το οποίο η Νέα Δημοκρατία ορίζει ως Κοινοβουλευτικό της Εκπρόσωπο το Βουλευτή Επικρατείας κ. Γεώργιο Αλογοσκούφη. Το Κομμουνιστικό Κόμμα Ελλάδος ορίζει ως ειδική αγορήτριά του τη Βουλευτή κ. Μαρία Μπόσκου. Ο Συνασπισμός της Αριστεράς και της Προόδου ορίζει ως ειδικό αγορητή του το Βουλευτή κ. Ευάγγελο Αποστόλου. 

Ο εισηγητής της Πλειοψηφίας κ. Εμμανουήλ Μπεντενιώτης έχει το λόγο. 

ΑΛΕΞΑΝΔΡΟΣ ΜΠΑΛΤΑΣ (Υφυπουργός Εθνικής Οικονομίας): Επειδή έχουν γίνει μερικές διορθώσεις, οι οποίες έγιναν μάλιστα από το ΚΕΝΕ, θα ή8ελα πριν ακόμα ξεκινήσει η συζήτηση, να τις διανείμω, ούτως ώστε να μην τις λέω σε κάθε άρθρο ξεχωριστά. Είναι όλες έντυπες. 

ΠΡΟΕΔΡΟΣ (Απόστολος Κακλαμάνης): Απόψε θα συζητηθεί το νομοσχέδιο επί της αρχής. Αυτές είναι φραστικές διορθώσεις; 

ΑΛΕΞΑΝΔΡΟΣ ΜΠΑΛΤΑΣ (Υφυπουργός Εθνικής Οικονομίας): Φραστικές είναι οι περισσότερες. 

ΠΡΟΕΔΡΟΣ (Απόστολος Κακλαμάνης): Ας τις έχει υπόψη του το Σώμα για την αυριανή συζήτηση επί των άρθρων. 

ΑΛΕΞΑΝΔΡΟΣ ΜΠΑΛΤΑΣ (Υφυπουργός Εθνικής Οικονομίας): Καλώς. 

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Να διανεμηθούν όμως, γιατί μπορεί να επηρεάσουν και τη συζήτηση επί της αρχής αυτά. 

ΑΛΕΞΑΝΔΡΟΣ ΜΠΑΛΤΑΣ (Υφυπουργός Εθνικής Οικονομίας): Ευχαρίστως. Γι' αυτό ήθελα να τις διανείμω. 

ΠΡΟΕΔΡΟΣ (Απόστολος Κακλαμάνης): Να κατατεθούν στα Πρακτικά και οι κλητήρες να τις διανείμουν. 

ΑΛΕΞΑΝΔΡΟΣ ΜΠΑΛΤΑΣ (Υφυπουργός Εθνικής Οικονομίας): Ευχαριστώ, κύριε Πρόεδρε. 

(Στο σημείο αυτό ο Υφυπουργός Εθνικής Οικονομίας κ. Αλέξανδρος Μπαλτάς καταθέτει για τα Πρακτικά τις προαναφερθείσες διορθώσεις, οι οποίες έχουν ως εξής: 

"Νομοτεχνικές Βελτιώσεις στο Σχέδιο Νόμου:

"Ρυθμίσεις θεμάτων της Χρηματιστηριακής αγοράς, συγχώνευση ΟΥΘ και ΟΑΘ"

'Αρθρο 1 παράγραφος 1

Η φράση "... και κάθε άλλο ανταλλάξιμο πράγμα που θα ορισθεί..." αντικαθίσταται ως εξής: "... και κάθε άλλη ανταλλάξιμη αξία που ορίζεται...". 

'Αρθρο 1 παράγραφος 4

Στην υποπερίπτωση με το στοιχείο ιιι της περίπτωσης 4 του τμήματος Ι του άρθρου 3 του Π.Δ. 350/1985 όπως αντικαθίσταται με την παρούσα παράγραφο η φράση "... μέχρι ογδόντα δισεκατομμύρια 80.000.000.000 δραχμές..." αντικαθίσταται με την φράση "...που δεν υπερβαίνει τα ογδόντα δισεκατομμύρια (80.000.000.000) δραχμές...". 

Στο δεύτερο εδάφιο της ίδιας υποπερίπτωσης μετά τη φράση "...που υπερβαίνει το ποσοστό αυτό..." προστίθεται η παρακάτω φράση "...και σε εταιρείες με συνολική κεφαλαιοποίηση μέχρι ογδόντα δισεκατομμύρια (80.000.000.000) δραχμές και ιδίως ...". 

'Αρθρο 1 παράγραφος 5

Μετά το τέταρτο εδάφιο της υποπερίπτωσης (α) της περίπτωσης 4 του τμήματος ΙΙ του άρθρου 3 του Π.Δ. 350/1985, όπως αντικαθίσταται με την παρούσα παράγραφο, προστίθεται νέο εδάφιο ως εξής: "Στα πρόσωπα του προηγούμενου εδαφίου δεν περιλαμβάνονται εκείνα που κατέχουν ποσοστό μεγαλύτερο του δύο τοις εκατό (2%) του αριθμού των μετοχών των οποίων ζητείται η εισαγωγή στο Χρηματιστήριο Αξιών Αθηνών". 

Στην ίδια υποπερίπτωση στο πέμπτο εδάφιο (ήδη έκτο) μετά τις λέξεις "... αστυνομικής ταυτότητας..." προστίθενται οι λέξεις "...ή διαβατηρίου...". 

Στο τελευταίο εδάφιο της ίδιας υποπερίπτωσης μετά τις λέξεις "... με απόφασή του..." προστίθενται οι λέξεις "...που δημοσιεύεται στην εφημερίδα της Κυβερνήσεως...". 

Στο δεύτερο εδάφιο της υποπερίπτωσης (β) της ίδιας περίπτωσης μετά τη φράση "...και το ποσοστό του μετοχικού κεφαλαίου της..." προστίθεται η λέξη "...που...". 

Στο τέλος του τρίτου εδαφίου της ίδιας υποπερίπτωσης (β) προστίθεται η φράση "...που δημοσιεύεται στην εφημερίδα της Κυβερνήσεως.". 

Το τελευταίο εδάφιο της ίδιας υποπερίπτωσης αντικαθίσταται ως εξής: 

"Οι διατάξεις του 3α του Π.Δ. 350/1985 όπως κάθε φορά ισχύει εφαρμόζονται αναλόγως.". 

'Αρθρο 1 παράγραφος 7 εδάφιο 3

α) Διαγράφεται η λέξη "...όμοια..". 

β) Μετά τις λέξεις "... Χρηματιστήριο Αξιών Αθηνών..." προστίθεται η φράση "...που δημοσιεύεται στην εφημερίδα της Κυβερνήσεως...". 

γ) Μετά τις λέξεις "...σε συγκεκριμένους κάδους της οικονομίας" τίθεται τελεία και διαγράφεται το υπόλοιπο του εδαφίου αυτού. 

δ) Διαγράφεται ολόκληρο το τέταρτο εδάφιο. 

'Αρθρο 1 παράγραφος 8

Η φράση "...όπως ίσχυε πριν την αντικατάστασή του με την παράγραφο 1 του παρόντος άρθρου." αντικαθίσταται με την φράση "...όπως αυτό ίσχυε πριν την αντικατάστασή του με την παράγραφο 2 του παρόντος άρθρου.". 

'Αρθρο 1 παράγραφος 10

Η λέξη "...βάσης..." αντικαθίσταται με την λέξη "...βάση...". 

'Αρθρο 1 παράγραφος 11

Η φράση "...και άλλο ανταλλάξιμο πράγμα που θα ορισθεί..." αντικαθίσταται ως εξής: "... και καθε άλλη ανταλλάξιμη αξία 



 

  

Σελίδα 28 

που ορίζεται...". 

'Αρθρο 2 παράγραφος 2

Διαγράφονται οι λέξεις "...για πρώτη φορά...". 

'Αρθρο 4

Η φράση του πέμπτου εδαφίου της παραγράφου 2 που αντικαθίσταται "...και πριν από την ώρα έναρξης τςη συνεδρίασης του Χρηματιστηρίου Αξιών Αθηνών" αντικαθίσταται ως εξής: "...και πριν την έναρξη της συνεδρίασης του Χρηματιστηρίου Αξιών Αθηνών της ημέρας εκείνης", 

Στο πέμπτο εδάφιο της ίδιας παραγράφου διαγράφονται: α) η λέξη "...ιδιώτες..." πριν από τη λέξη επενδυτές και β) η λέξη "...θα..." πριν από τη λέξη αναγγέλλεται. 

'Αρθρο 5 πράγραφος 1

Αναδιατυπώνεται ως εξής: "Μετά την έναρξη διαπραγμάτευσης μετοχών στο Χρηματιστήριο Αξιών Αθηνών, ο κύριος ανάδοχος μπορεί να διενεργεί χρηματιστηριακές πράξεις με σκοπό τη σταθεροποίηση της χρηματιστηριακής τιμής των μετοχών αυτών, εφόσον έχει δηλώσει ρητώς στο ενημερωτικό δελτίο ότι ενδέχεται να διενεργήσει πράξεις για την σταθεροποίηση της τιμής των μετοχών. Η δυνατότητα αυτή παρέχεται για τρεις (3) μήνες από την έναρξη διαπραγμάτευσης των μετοχών". 

'Αρθρο 5 παράγραφος 2

Η φράση "...κατόπιν αδείας της Επιτροπής Κεφαλαιαγοράς σε περιπτώσεις διάθεσης στο επενδυτικό κοινό σημαντικού ποσοστού των μετοχών εταιρείας εισηγμένης στο Χρηαμτιστήριο Αξιών ΑΘηνών." νατικαθίσταται ως εξής: "...ύστερα από άδεια της Επιτροπής Κεφαλαιαγοράς, σε περιπτώσεις διάθεσης στο επενδυτικό κοινό σημαντικού ποσοστού μετοχών". 

'Αρθρο 8

Η φράση "... διοικητικού συμβουλίου ανώνυμης εταιρείας παοχής επενδυτικών υπηρεσιών..." αντικαθίσταται από τη φράση "...διοικητικού συμβουλίου ανώνυμης επιχείρησης παροχής επενδυτικων υπηρεσιών, ..." και η φράση "Για τις ίδιες αιτίες δεν δύναται..." αντικαθίσταται από τη φράση "Για τις ίδιες αιτίες δεν επιτρέπεται..." 

'Αρθρο 11 παράγραφος 1

Η φράση "Το αμοιβαίο κεφάλαιο προβαίνει σε πωλήσεις,..." αντικαθίσταται από τη φράση "Η Ανώνυμη Διαχείρισης Αμοιβαίων Κεφαλαίων που προβαίνει σε πωλήσεις εκ μέρους αμοιβαίου κεφαλαίου,...". 

'Αρθρο 12 παράγραφο 3 του άρθρου 4α

Η φράση "...και υποβάλλει έκθεση μετά τη λήξη της ειδικής χρηματιστηριακής εκκαθάρισης. Ο Επόπτης μπορεί, επίσης να παρεμβαίνει πρόσθετα σε δίκες που διεξάγει ο εκκαθαριστής." αντικαθίσταται από τη φράση "...και υποβάλλει έκθεση μετά τη λήξη της εκκαθάρισης.". 

'Αρθρο 14 παράγραφος 13

Διαγράφεται το εδάφιο η'. 

'Αρθρο 17

Το εδάφιο "Μέλη του ΧΑΑ δύνανται να συστήνουν, εκτός της έδρας τους, γραφεία με αποκλειστικό σκοπό την λήψη και διαβίβαση εντολών επ' ονόματι πελατών τους και χωρίς την δυνατότητα κατοχής κεφαλαίων, κινητών αξιών ή χρηματοπιστωτικών μέσων που ανήκουν σε πελάτες τους. Την έναρξη της λειτουργίας των ανωτέρω γραφείων τους υποχρεούνται να την γνωστοποιήσουν προς την Επιτροπή Κεφαλαιαγοράς." αντικαθίσταται ως εξής "Μέλη του Χρηματιστηρίου Αξιών Αθηνών δύνανται να συστήνουν. εκτός της έδρας τους, γραφεία με αποκλειστικό σκοπό τη λήψη και διαβίβαση εντολών επ' ονόματι πελατών τους. Τα γραφεία αυτά δεν επιτρέπεται να κατέχουν κεφάλαια, κινητές αξίες ή χρηματοπιστωτικά μέσα που ανήκουν σε πελάτες τους. Τη σύσταση των παραπάνω γραφείων τους υποχρεούνται τα μέλη του Χρηματιστηρίου Αξιών Αθηνών να γνωστοποιήσουν πριν από την έναρξη λειτουργίας τους στην Επιτροπή Κεφαλαιαγοράς.". 

'Αρθρο 19 παράγραφος 1

Στην περίπτωση 7α η φράση "Είναι έγκυρη..." αντικαθίσταται από τη λέξη "Επιτρέπεται...". 

Στην ίδια περίτπωση μετά τη φράση "...Χρηματιστήρια Αξιών Αθηνών..." προστίθεται η φράση (Χ.Α.Α.)...". 

Στην περίπτωση 7β η φράση "Μέχρι την έναρξη διαπραγμάτευσης στην ΑΑΣΕ άυλων τίτλων..." αντικαθίσταται ως εξής: "Μέχρι την έναρξη διαπραγμάτευσης στην Αγορά Αξιών Σταθερού Εισοδήματος (Α.Α.Σ.Ε.) άυλων τίτλων... 

Στο τέλος της ίδιας περίπτωσης προστίθεται η λέξη "...(Χ.Α.Α.)...". 

'Αρθρο 19 παράγραφος 2 

Στην περίπτωση 11α η φράση "...στο Ηλεκτρονικό Σύστημα Διενέργειας Συναλλαγών (ΗΔΑΤ)..." αντικαθίσταται από τη φράση "...στη Ηλεκτρονική Δευτερογενή Αγορά Τίτλων (ΗΔΑΤ)...". 

'Αρθρο 19 παράγραφος 3 

Στην περίπτωση α) η φράση "... στο Ηλεκτρονικό Σύστημα Διενέργειας Συναλλαγών (ΗΔΑΤ)..." αντικαθίσταται με την φράση "... στην Ηλεκτρονική Δευτερογενή Αγορά Τίτλων (ΗΔΑΤ)..." και μετά τις λέξεις "...Χρηματιστηρίου Αξιών Αθηνών..." προστίθεται "... (Χ.Α.Α.)...". 

Στην περίπτωση β) της ίδιας παραγράφου η φράση "...των Υπουργών Εθνικής Οικονομίας, Οικονομικών και του Διοικητή της Τράπεζας της Ελλάδος..." αντικαθίσταται με την φράση "...των Υπουργών Εθνικής Οικονομίας και Οικονομικών μετά από πρόταση του Διοικητή της Τράπεζας της Ελλάδος...". 

'Αρθρο 19 παράγραφος 4 

Η φράση "... άρθρου 6 παρ. 1 του 2198/1994..." αντικαθίσταται ως εξής: "... άρθρου 6 παρ. 1 του ν. 2198/1994 (ΦΕΚ 43/Α/22.3.94)..."."). 

ΠΡΟΕΔΡΟΣ (Απόστολος Κακλαμάνης): Δώστε όμως, αν έχετε κάποια αντίγραφα, από τώρα στον κ. Κωστόπουλο, που θα ακολουθήσει, μέχρις ότου διανεμηθούν. 

Ορίστε, κύριε Μπεντενιώτη. 

ΜΑΝΩΛΗΣ ΜΠΕΝΤΕΝΙΩΤΗΣ: Κύριε Πρόεδρε, κυρία και κύριοι συνάδελφοι, το σχέδιο νόμου: "Ρυθμίσεις θεμάτων της χρηματιστηριακής αγοράς" έρχεται σήμερα για συζήτηση στη Βουλή, σε μια χρονική στιγμή που η κοινή γνώμη αγωνιά για την προοπτική της παγκόσμιας οικονομίας και το φάσμα της οικονομικής κρίσης απειλεί την κοινωνία μας από τη δίνη των χρηματιστηριακών αγορών. 

Είμαστε μπροστά στη διεθνοποίηση της οικονομικής δραστηριότητας, αλλά και της παγκοσμιοποίησης των αγορών. Ακόμη είμαστε μπροστά στην απελευθέρωση των αγορών χρήματος και κεφαλαίων, με κύριο χαρακτηριστικό τη ραγδαία αύξηση των διεθνών ροών κεφαλαίου και των χρηματοπιστωτικών υπηρεσιών. 

Ειδικότερα στην Ευρώπη, η ολοκλήρωση της εσωτερικής αγοράς και η χρήση των νέων τεχνολογιών, επιβάλλουν πλέον την αναδιάρθρωση της κεφαλαιαγοράς, αφού μάλιστα οι χρηματιστηριακές αγορές έχουν έναν ιδιαίτερα σημαντικό λόγο στη χρηματοδότηση των επιχειρήσεων, επειδή ακριβώς ενισχύουν την πρόσβαση σε επιχειρηματικά κεφάλαια, που διασφαλίζουν χρηματοδοτική σταθερότητα στις επιχειρήσεις. 

Δεδομένου δε, ότι έχουμε μία επέκταση της χρηματιστηριακής αποταμίευσης σε ευρύτερα κοινωνικά στρώματα, τα κράτη είναι υποχρεωμένα να θεσπίσουν κανόνες αδιαμφισβήτητης διαφάνειας και υψηλής ποιότητας λειτουργίας για τα χρηματιστήρια και τις κεφαλαιαγορές. 

'Αλλωστε, η καθιέρωση του EΥΡΩ θα λειτουργήσει καταλυτικά στην ανάπτυξη των ευρωπαϊκών αγορών επιχειρηματικών κεφαλαίων, γιατί πολύ σύντομα οι συναλλαγές στα ευρωπαϊκά χρηματιστήρια θα γίνονται σε EΥΡΩ και έτσι ο ρόλος των κεφαλαιαγορών θα ενισχυθεί, οδηγώντας σε μεγαλύτερη διαφάνεια και αποτελεσματικότητα. 

Στη χώρα μας το χρηματιστήριο πλέον είναι θεσμός με ιδιαίτερη συμβολή στην οικονομία. 'Ομως, πρέπει να ομολογήσουμε ότι αντιμετωπίζει πολλά προβλήματα, έχει ατέλειες και η προοπτική του προϋποθέτει αλλαγές, εκσυγχρονισμό, αλλά και μεταρρυθμίσεις. 

Από το 1994 και μετά η λειτουργία του Χρηματιστηρίου Αθηνών, πρέπει να συμφωνήσουμε ότι έχει στηριχθεί ικανοποιητικά από την Κυβέρνηση και η ανάπτυξή του οφείλεται και στις συνεχείς αυξήσεις κεφαλαίων. Η κεφαλαιοποίηση της αγοράς του Χρηματιστηρίου Αθηνών έχει αυξηθεί από 26% 



 

  

Σελίδα 29 

του ακαθάριστου εθνικού προϊόντος το 1990, σε 30% του ΑΕΠ το 1997. 

'Ομως εδώ πρέπει να ομολογήσουμε ότι παρουσιάζει μία μεγάλη υστέρηση της μέσης κοινοτικής αύξησης κατά την ίδια χρονική περίοδο, αφού εκεί το 32% του ΑΕΠ του 1990 έφθασε στο 69% το 1997. 

Είναι γεγονός πάντως ότι, το χρηματιστήριο μπορεί να λειτουργήσει ως ένας από τους μοχλούς ανάπτυξης της ελληνικής οικονομίας. Η χρηματιστηριακή αγορά ωριμάζει, έχουμε μία εξάπλωση της χρηματιστηριακής συνείδησης και ακριβώς γι' αυτό το ελληνικό χρηματιστήριο πρέπει να αποκτήσει νομοθετικό πλαίσιο οργάνωσης και λειτουργίας, που να διασφαλίζει πρωταρχικά και απόλυτα τη διαφάνεια και να αποκλείει την καταδολίευση, αλλά και την εκμετάλλευση κυρίως των μικροεπενδυτών. 

Η προστασία των επενδυτών είναι το πρώτο, το βασικό, και το κυρίαρχο στοιχείο, το οποίο πρέπει να διασφαλίζουν οι κανόνες λειτουργίας του χρηματιστηρίου. Γι' αυτό ο ρόλος των εποπτικών αρχών είναι η σημαντικότερη ευθύνη της πολιτείας, ώστε το χρηματιστήριο να λειτουργήσει ως ένας από τους μοχλούς ανάπτυξης της ελληνικής οικονομίας στην προοπτική της οικονομίας μας στην Ευρωπαϊκή 'Ενωση. 

Στο πρώτο κεφάλαιο του νομοσχεδίου στα άρθρα 1 έως 19 προβλέπονται ρυθμίσεις που αποβλέπουν στη διεύρυνση του φάσματος των επιχειρήσεων των οποίων οι μετοχές μπορούν να εισαχθούν στο χρηματιστήριο Αξιών Αθηνών, στην εναρμόνιση των αντίστοιχων προϋποθέσεων και του εν γένει καθεστώτος εισαγωγής κινητών αξιών στο Χρηματιστήριο με τα ισχύοντα σε άλλες ανεπτυγμένες χώρες, που μπορούν να λειτουργήσουν ανταγωνιστικά προς την ελληνική αγορά. Μάλιστα σήμερα με την εισαγωγή του EYΡΩ το Xρηματιστήριο Αξιών Αθηνών αντιμετωπίζει και θα αντιμετωπίζει ακόμα περισσότερο το συνεχώς αυξανόμενο ανταγωνισμό αλλοδαπών χρηματιστηρίων, που συχνά -πρέπει αυτό να το επεξηγήσουμε- προσφέρουν ευνοϊκότερους όρους πρόσβασης σε υποψήφιες εταιρείες, ιδιαίτερα σε ό,τι αφορά τις προϋποθέσεις εισαγωγής. 

Επίσης, στο κεφάλαιο αυτό περιλαμβάνονται ορισμένες άλλες τροποποιήσεις της νομοθεσίας για τη χρηματιστηριακή κεφαλαιαγορά, ώστε να έχουμε ένα σύγχρονο πλαίσιο κανόνων λειτουργίας και οργάνωσης. 

Ειδικότερα οι διατάξεις των άρθρων -την ανάλυση και την ερμηνεία των οποίων θα συζητήσουμε στην κατ' άρθρο συζήτηση- προτείνουν αλλαγές στις διατάξεις του προεδρικού διατάγματος 350/1985 που είναι οι βασικές διατάξεις λειτουργίας του χρηματιστηρίου, τις σχετικές με τις προϋποθέσεις εισαγωγής μετοχών εταιρειών στο Χρηματιστήριο Αξιών Αθηνών. 

Η πλέον σημαντική από αυτές τις διατάξεις είναι η αντικατάσταση της προϋπόθεσης της αναγκαστικής αύξησης του μετοχικού κεφαλαίου της εταιρείας με τη νέα ρύθμιση σύμφωνα με την οποία δεν θα είναι πλέον υποχρεωτική εκ του νόμου η προϋπόθεση αυτή και έτσι καθίσταται δυνατή η πρόσβαση στο Χρηματιστήριο Αξιών Αθηνών ιδιαίτερα αυτών των εταιρειών με μεγάλη κεφαλαιοποίηση που, ενώ είχαν τις υπόλοιπες προϋποθέσεις για την εισαγωγή του σε αυτό, δεν έκριναν ως σκόπιμη, ούτε αναγκαία την αύξηση του μετοχικού τους κεφαλαίου. 

Στόχος, λοιπόν, των διατάξεων είναι ο εκσυγχρονισμός των μεθόδων και της διαδικασίας λειτουργίας, αλλά και η μεταρρύθμιση στην οργάνωση και ανασυγκρότηση του φορέα, που είναι πλέον, μπροστά στην παγκοσμιοποίηση της οικονομίας, μία επιτακτική ανάγκη. Ακόμα είναι η ευθύνη των αναδόχων, η διάθεση των μετοχών με δημόσια εγγραφή, η τιμή διάθεσης των μετοχών, η σταθεροποίηση τιμής εισηγμένων μετοχών, η τροποποίηση των διατάξεων ως προς τη συμμετοχή των εταιρειών παροχής επενδυτικών υπηρεσιών σε ανώνυμες χρηματιστηριακές εταιρείες, η τροποποίηση των διατάξεων περί εξωχρηματιστηριακών συναλλαγών, ο περιορισμός της ευθύνης των μελών της προσωρινής διοίκησης των εταιρειών παροχής επενδυτικών υπηρεσιών, τα θέματα του συστήματος άϋλων τίτλων και Κεντρικού Αποθετηρίου Αξιών, τα στοιχεία του ενημερωτικού δελτίου, οι διατάξεις για τους οργανισμούς των συλλογικών επενδύσεων, οι ρυθμίσεις για την εκκαθάριση των ανωνύμων χρηματιστηριακών εταιρειών και των εταιρειών παροχής επενδυτικών υπηρεσιών, τα θέματα παροχής αποζημιώσεων από συνεγγυητικό, τα θέματα του απορρήτου, οι ειδικές ρυθμίσεις για το χρηματιστήριο αξιών, η αύξηση του κατωτάτου ορίου μετοχικού κεφαλαίου των εταιρειών λήψης και διαβίβασης εντολών, τα ειδικά γραφεία ανωνύμων χρηματιστηριακών εταιρειών, τα θέματα εισαγωγής μετοχών αποκρατικοποιουμένων επιχειρήσεων και οι ρυθμίσεις θεμάτων δευτερογενούς αγοράς ομολόγων δημοσίου. 

Είναι όμως ενδιαφέρον και σημαντικό να αναφερθεί εδώ ότι η πρόβλεψη και η οριοθέτηση, με απόλυτη σαφήνεια, των υποχρεώσεων όλων των φορέων της κεφαλαιαγοράς να παρέχουν στην Επιτροπή Κεφαλαιαγοράς όλα τα απαιτούμενα στοιχεία, ώστε το έργο της να είναι ουσιαστικά δημιουργικό, είναι μια ξεχωριστής σημασίας πρόοδος και απόφαση. Ακόμα, οι εξουσιοδοτήσεις για την έκδοση των υπουργικών αποφάσεων, αλλά και των αποφάσεων της Επιτροπής Κεφαλαιαγοράς, προωθούν μιας άλλης μορφής και ποιότητας οργάνωση και λειτουργία και ακόμα, στη διαμόρφωση των νέων συνθηκών στην προοπτική της άλλης εποχής, στη νέα περίοδο της σημασίας που έχει το χρηματιστήριο στη ζωή πλέον του κάθε πολίτη. 

Οι διατάξεις του δεύτερου κεφαλαίου για τη συγχώνευση του Οργανισμού 'Υδρευσης Θεσσαλονίκης και του Οργανισμού Αποχέτευσης Θεσσαλονίκης προωθούν με την ενοποίηση τη βελτίωση των διαδικασιών της ύδρευσης, της αποχέτευσης και της αντιπλημμυρικής προστασίας και ακόμα την εξάλειψη των επικαλύψεων, τη βελτίωση της ποιότητας των παρεχομένων υπηρεσιών, τον νέο επιχειρηματικό και οικονομικό προγραμματισμό για την αύξηση της αποτελεσματικότητας και τη λειτουργικότητα του νέου ενοποιημένου φορέα. 

Εδώ όμως θα ήταν χρήσιμο να σταθούμε λίγο στο μεγάλο πρόβλημα του νερού, που ίσως είναι ένα από τα μεγαλύτερα ζητήματα για τη χώρα την επόμενη δεκαετία. 

Πρέπει να ομολογήσουμε, κύριοι συνάδελφοι, ότι δεν έχουμε συγκροτημένη οικονομική πολιτική στον τομέα της ύδρευσης, έτσι ώστε σες πολλές περιπτώσεις να έχουμε υπερβολική και αλόγιστη χρήση, με μεγάλο κίνδυνο για τα αποθέματα, αφού δεν ενδιαφερόμαστε για τον εμπλουτισμό του υπόγειου δυναμικού. 

"Η έλλειψη συντονισμού και η απουσία σχεδιασμού" -διαβάζω από την έκθεση του Πανεπιστημίου Θεσσαλονίκης- "στη διαχείριση των υδάτινων πόρων της Ελλάδος έχουν αρνητικές επιπτώσεις στην υδροδοτική πολιτική, η οποία ασκείται, χωρίς ενιαίο πνεύμα, κατά περίπτωση από τις κατά τόπους δημοτικές επιχειρήσεις ύδρευσης". 

Τα συμπεράσματα, κύριοι συνάδελφοι, ακριβώς αυτής της έκθεσης έχουν πράγματι ένα ξεχωριστό ενδιαφέρον και είναι ιδιαιτέρως χρήσιμα για τη σχεδίαση μιας συγκροτημένης πολιτικής, γιατί το 40% των πόλεων εμφανίζει κατανάλωση νερού μεγαλύτερη από τα ανώτατα όρια των διεθνών επιπέδων, ενώ δεν έχουν γίνει ακόμη αντιληπτά τα γενικότερα προβλήματα του νερού, σε σχέση με την ποιότητα, την ποσότητα και τα διαθέσιμα των υδάτινων πόρων. 

Ακριβώς γι' αυτό, η προοπτική που διαγράφεται στο πρόβλημα είναι κρίσιμη. Δυστυχώς, η πραγματική αξία του νερού υποτιμάται συστηματικά στη χώρα μας και αποτέλεσμα είναι η σπατάλη και η υποβάθμιση των υδάτινων αποθεμάτων. 

Μόνη λύση για μια ορθολογική διαχείριση του νερού είναι η άσκηση μιας συγκροτημένης υδροδοτικής πολιτικής, με σαφή στόχο την εξοικονόμηση, όχι μόνο στις πόλεις, αλλά και στην ύπαιθρο, του πολύτιμου στοιχείου. 

"Αυτός είναι ο μόνος τρόπος που μπορεί να εγγυηθεί ένα βιώσιμο μέλλον για μας και τα παιδιά μας" υπογραμμίζει και πάλι η έκθεση του Πανεπιστημίου της Θεσσαλονίκης και νομίζω ότι πρέπει να συμφωνήσουμε όλοι μαζί της και με την ευκαιρία της συζήτησης αυτής της διάταξης να δούμε, πως πρέπει να συζητήσουμε αυτό το τεράστιο πρόβλημα που θα το αντιμε-

  

 

  

Σελίδα 30 

τωπίσουμε στα επόμενα χρόνια. 

Οι διατάξεις του τρίτου κεφαλαίου του νομοσχεδίου αφορούν τη συμπλήρωση του ν.2601/98 και την υπαγωγή στα αναπτυξιακά κίνητρα επενδύσεων ιερών μονών και της ιεράς κοινότητας του Αγίου 'Ορους, συμπλήρωση η οποία κρίνεται ότι εκφράζει το περί δικαίου αίσθημα, αφού επεκτείνει τις παρεχόμενες ενισχύσεις και για χώρους μεταποιητικών εργαστηρίων χειροτεχνίας, αλλά και στηρίζει την αξιοποίηση των ανανεωσίμων πηγών ενέργειας. 

Ακριβώς γι'αυτό, κυρία και κύριοι συνάδελφοι, κρίνω ότι πρέπει να ψηφίσουμε ομόφωνα το νομοσχέδιο που συζητάμε, αφού ουσιαστικά πρέπει να αποδεχθούμε, ότι έχει στόχο τη στήριξη της ανάπτυξης της ελληνικής οικονομίας με ένα σύγχρονο νομοθετικό πλαίσιο, κυρίως για τη χρηματαγορά, η οποία είναι τόσο ουσιαστική στην προοπτική της ανάπτυξής μας. Σας ευχαριστώ. 

(Χειροκροτήματα από την πτέρυγα του ΠΑ.ΣΟ.Κ.) 

ΠΡΟΕΔΡΟΣ (Απόστολος Κακλαμάνης): Κυρία και κύριοι συνάδελφοι, τη συνεδρίασή μας παρακολουθούν από τα δυτικά θεωρεία, αφού προηγουμένως ξεναγήθηκαν στην έκθεση της αίθουσας "ΕΛΕΥΘΕΡΙΟΣ ΒΕΝΙΖΕΛΟΣ" δεκατρείς Γερμανοί φοιτητές και τρεις συνοδοί τους. 

(Χειροκροτήματα απ' όλες τις πτέρυγες) 

Παρακαλώ να διακόψουμε τη συζήτηση του νομοσχεδίου του Υπουργείου Εθνικής Οικονομίας σε αυτό το σημείο, για να ψηφίσουμε στο σύνολο το νομοσχέδιο του Υπουργείου Οικονομικών: "Ρυθμίσεις δασμολογικού και φορολογικού περιεχομένου, Τροποποίηση του Κώδικα Φορολογικής Δικονομίας και άλλες διατάξεις". 

Ο κύριος Υπουργός έχει κάποιες νομοτεχνικές και φραστικές διορθώσεις. 

Ορίστε, κύριε Υπουργέ, έχετε το λόγο. 

ΓΕΩΡΓΙΟΣ ΔΡΥΣ (Υφυπουργός Οικονομικών): Κύριε Πρόεδρε, στο άρθρο 32 παράγραφος 9, στο τέλος εκεί που λέει "ΦΕΚ 42Α ") και μετά έχει παρένθεση. Είχαμε πει να μπει τελεία γιατί οι υπόλοιπες δύο γραμμές δεν χρειάζονται. Αυτό δυστυχώς δεν πέρασε στα Πρακτικά και παρακαλώ να εγκρίνετε τη διαγραφή τους. 

Επίσης, στο άρθρο 36 στην παράγραφο 5 είχαμε συμφωνήσει ομόφωνα στην Αίθουσα τις δόσεις που ήταν μηνιαίες να τις κάνουμε διμηνιαίες. Κατόπιν αυτού, έπρεπε να κάνουμε μία διόρθωση, η οποία δυστυχώς και αυτή δεν πέρασε. Επομένως, παρακαλώ εκεί που λέει "μέχρι δύο δόσεων" αντικαθίσταται με τη φράση "μία δόση". 

Το άρθρο 41 παρακαλώ να μείνει ως έχει. 

Αυτές ήταν οι διορθώσεις. 

ΠΡΟΕΔΡΟΣ (Απόστολος Κακλαμάνης): Σε ό,τι αφορά το άρθρο 41, είπατε η διάταξη αυτή θα μείνει. 

ΓΕΩΡΓΙΟΣ ΔΡΥΣ (Υφυπουργός Οικονομικών): Μάλιστα, θα μείνει ως έχει. 

ΠΡΟΕΔΡΟΣ (Απόστολος Κακλαμάνης): Καλώς. Να θυμηθεί όμως ο κ. Μπαλτάς να τη διαγράψει από το επόμενο νομοσχέδιο. 

ΓΕΩΡΓΙΟΣ ΔΡΥΣ (Υφυπουργός Οικονομικών): Δεν θα υπάρχει στο άλλο νομοσχέδιο. 

ΠΡΟΕΔΡΟΣ (Απόστολος Κακλαμάνης): Αυτό λέω να τη διαγράψετε από το συζητούμενο νομοσχέδιο, αφού ψηφίστηκε στο δικό σας νομοσχέδιο. 

Τώρα, σε ό,τι αφορά τις άλλες δύο παρατηρήσεις του κυρίου Υπουργού, υπάρχει από τους εκπροσώπους και τους εισηγητές κάποια παρατήρηση; 

ΛΕΥΤΕΡΗΣ ΠΑΠΑΓΕΩΡΓΟΠΟΥΛΟΣ: Συμφωνούμε, κύριε Πρόεδρε. 

ΠΡΟΕΔΡΟΣ (Απόστολος Κακλαμάνης): Καλώς. 

Ερωτάται το Σώμα: Γίνεται δεκτό το νομοσχέδιο και στο σύνολο, όπως έχει διανεμηθεί και με τις νομοτεχνικές διορθώσεις του κυρίου Υπουργού; 

ΠΟΛΛΟΙ ΒΟΥΛΕΥΤΕΣ: Δεκτό, δεκτό. 

ΜΑΡΙΑ ΜΠΟΣΚΟΥ: Κατά πλειοψηφία. 

ΕΥΑΓΓΕΛΟΣ ΑΠΟΣΤΟΛΟΥ: Κατά πλειοψηφία. 

ΠΡΟΕΔΡΟΣ (Απόστολος Κακλαμάνης): Το νομοσχέδιο έγινε δεκτό κατά πλειοψηφία και στο σύνολο, όπως έχει διανεμηθεί και με τις νομοτεχνικές διορθώσεις του κυρίου Υπουργού. 

Συνεπώς το νομοσχέδιο του Υπουργείου Οικονομικών: "Ρυθμίσεις δασμολογικού και φορολογικού περιεχομένου, τροποποίηση του Κώδικα Φορολογικής Δικονομίας και άλλες διατάξεις" έγινε δεκτό κατά πλειοψηφία, σε μόνη συζήτηση, κατ' αρχήν, κατ' άρθρο και στο σύνολο και έχει ως εξής: 

"Ρυθμίσεις δασμολογικού και φορολογικού περιεχομένου, τροποποίηση του Κώδικα Φορολογικής Δικονομίας και άλλες διατάξεις 

ΚΕΦΑΛΑΙΟ Α'

Δασμοφορολογικές και συναφείς διατάξεις

'Aρθρο 1

Προσωρινή εισαγωγή ιδιωτικής χρήσης επιβατικών αυτοκινήτων

Τα άρθρα 4, 6, 8, 11, 12 και 17 της αριθ. Δ. 247/1.3.1988 απόφασης του Υπουργού Οικονομικών (ΦΕΚ 195 Β'), που κυρώθηκε με το άρθρο 11 του ν.1839/1989 (ΦΕΚ 90 Α'), όπως ισχύει σήμερα, τροποποιούνται και συμπληρώνονται ως εξής: 

1. Η παράγραφος 2 του άρθρου 4 αντικαθίσταται ως εξής: 

"2. Η διάρκεια παραμονής των ειδών ορίζεται στους έξι (6) μήνες συνεχείς ή όχι ανά περίοδο δώδεκα μηνών. 'Oσον αφορά τα επιβατικά οχήματα, με τη λήξη της παραπάνω διάρκειας κυκλοφορίας τους, εφόσον δεν επανεξάγονται, πρέπει να ακινητοποιούνται από την αρμόδια τελωνειακή αρχή, για διάστημα που δεν μπορεί να υπερβαίνει τους είκοσι τέσσερις (24) μήνες. Τα επιβατικά οχήματα που βρίσκονται σε τελωνειακή ακινητοποίηση λόγω λήξης της διάρκειας κυκλοφορίας τους αποσφραγίζονται και παραδίδονται πάλι για κυκλοφορία με το καθεστώς της προσωρινής εισαγωγής, σύμφωνα με τα παραπάνω, στο δικαιούχο πρόσωπο, μόνον εφόσον το πρόσωπο αυτό κατά το τελευταίο δωδεκάμηνο πριν από την αποσφράγιση και παράδοση του οχήματος παρέμεινε στο εξωτερικό επί εκατόν ογδόντα πέντε (185) ημέρες τουλάχιστον. Αν το παραπάνω διάστημα των είκοσι τεσσάρων (24) μηνών της τελωνειακής ακινητοποίησης παρέλθει, χωρίς το δικαιούχο πρόσωπο να φροντίσει για τη με οποιονδήποτε νόμιμο τρόπο τακτοποίηση του επιβατικού οχήματος, εφαρμόζονται οι διατάξεις περί αζητήτων. Η κατά τα παραπάνω ακινητοποίηση γίνεται, ύστερα από αίτηση και με δαπάνες του δικαιούχου προσώπου, με μολυβδοσφράγιση του οχήματος από την κατά τόπο αρμόδια τελωνειακή αρχή σε χώρους στάθμευσης που κατά την κρίση της πληρούν τους όρους ασφάλειας και αφού κατατεθεί εγγύηση αξιόχρεου τρίτου προσώπου που να καλύπτει τους αναλογούντες στο όχημα δασμούς και φόρους." 

2. Στο άρθρο 4 προστίθεται παράγραφος 3, που έχει ως εξής: 

"3. Για τα επιβατικά οχήματα που φέρουν ισχύουσα άδεια κυκλοφορίας προσωρινού τύπου άλλης χώρας καταβάλλονται τα προβλεπόμενα από τις ισχύουσες διατάξεις τέλη κυκλοφορίας, από την ημέρα υπαγωγής τους στο καθεστώς της προσωρινής εισαγωγής. Για τα επιβατικά οχήματα που φέρουν ισχύουσα άδεια κυκλοφορίας κανονικής σειράς άλλης χώρας και με τη λήξη του αρχικού εξαμήνου κυκλοφορίας δεν επανεξάγονται, καταβάλλονται τα προβλεπόμενα από τις ισχύουσες διατάξεις τέλη κυκλοφορίας, για το χρονικό διάστημα που κυκλοφορούν πέραν του αρχικού εξαμήνου." 

3. Η παράγραφος 1 του άρθρου 6 τροποποιείται ως εξής: 

α. Το δεύτερο εδάφιο της περίπτωσης β' αντικαθίσταται από το παρακάτω κείμενο: 

"Η διάρκεια παραμονής των ειδών στο καθεστώς προσωρινής εισαγωγής ορίζεται σε τέσσερα (4) έτη, από την έναρξη της μετεκπαίδευσης ή ειδίκευσης. Το ίδιο χρονικό διάστημα μπορεί να ισχύσει και για τα είδη του άρθρου 1 που είχαν εισαχθεί από τα πρόσωπα της περίπτωσης α', εφόσον εντός 

  


 

  

Σελίδα 31 

τριών (3) μηνών από τη λήξη των σπουδών τους αρχίσουν τη μετεκπαίδευση ή ειδίκευσή τους." 

β. Το τελευταίο εδάφιο της περίπτωσης γ' αντικαθίσταται από το παρακάτω κείμενο: 

"Η διάρκεια παραμονής των ειδών στο καθεστώς προσωρινής εισαγωγής ορίζεται για όσο διάστημα διαρκεί η σύμβαση." 

4. Στην παράγραφο 4 του άρθρου 8 προστίθεται εδάφιο τρίτο, που έχει ως εξής: 

"Οι παραπάνω περιορισμοί δεν εφαρμόζονται στην προσωρινή εισαγωγή μεταφορικών μέσων που γίνονται με βάση τις διατάξεις των άρθρων 4 και 5 της απόφασης αυτής. Ειδικά τα επιβατικά αυτοκίνητα ιδιωτικής χρήσης, στην περίπτωση αυτή, πρέπει να φέρουν ισχύουσα άδεια κυκλοφορίας κανονικής σειράς άλλης χώρας." 

5. Οι παράγραφοι 8 και 9 του άρθρου 11 αντικαθίστανται ως εξής: 

"8. 'Oλα τα μεταφορικά μέσα (με εξαίρεση τα άλογα ιππασίας), για τα οποία διαπιστώνεται παράβαση, υπόκεινται αμέσως σε προσωρινή συντηρητική δέσμευση με πράξη της τελωνειακής αρχής που διαπίστωσε την παράβαση. Προκειμένου για επιβατικά οχήματα, η δέσμευση αυτή συνίσταται σε ακινητοποίηση και σφράγιση αυτών σε τελωνειακούς χώρους. Κατά την κρίση της τελωνειακής αρχής η ακινητοποίηση και σφράγιση μπορεί να γίνει σε χώρο δημόσιο ή ιδιωτικό και πάντοτε με την ευθύνη και οικονομική επιβάρυνση του δικαιούχου προσώπου ή του κατόχου. Προκειμένου για σκάφη αναψυχής και αεροπλάνα η ακινητοποίηση και σφράγιση αυτών γίνεται σε χώρους που είναι τούτο δυνατόν και επιτρέπεται και πάντοτε με την ευθύνη και οικονομική επιβάρυνση σε ολόκληρο του δικαιούχου και του κατόχου. 

9. Η απόδοση των κατά τα παραπάνω δεσμευθέντων μεταφορικών μέσων γίνεται μετά την καταβολή των οφειλόμενων προστίμων και τυχόν άλλων προβλεπόμενων επιβαρύνσεων. Αν το μεταφορικό μέσο δεν παραληφθεί μέσα σε τέσσερις (4) μήνες από την οριστικοποίηση της καταλογιστικής πράξης των προστίμων, περιέρχεται αυτό αυτοδικαίως στην κυριότητα του Δημοσίου. Στην περίπτωση αυτή διαγράφονται τα επιβληθέντα πρόστιμα." 

6. Στο άρθρο 12 προστίθεται παράγραφος 7, που έχει ως εξής: 

"7. Οι διατάξεις του παρόντος άρθρου δεν εφαρμόζονται όταν η κλοπή των προσωρινά εισαχθέντων επιβατικών οχημάτων διαπράττεται κατά το χρόνο που αυτά τελούν υπό τελωνειακή ακινητοποίηση." 

7. Το δεύτερο εδάφιο του άρθρου 17 αντικαθίσταται ως εξής: 

"Οι όροι, οι προϋποθέσεις και η διαδικασία για την κήρυξη ως αζητήτων των επιβατικών οχημάτων που τίθενται στο καθεστώς προσωρινής εισαγωγής με τις προαναφερόμενες διατάξεις διέπονται από τις διατάξεις του ν.δ. 1238/1972 (ΦΕΚ 166 Α') όπως ισχύει." 

'Aρθρο 2

Προσωρινή εισαγωγή ιδιωτικής χρήσης επιβατικών οχημάτων

και ειδών οικοσκευής 

των αρχαιολογικών σχολών

1. Οι απαλλαγές από δασμοφορολογικές επιβαρύνσεις που προβλέπονται από τις ισχύουσες περί προσωρινής εισαγωγής διατάξεις για τα είδη οικοσκευής και τα επιβατικά αυτοκίνητα που ανήκουν στο αλλοδαπό προσωπικό των ξένων αρχαιολογικών σχολών που λειτουργούν στην Ελλάδα παρέχονται μόνον εφόσον τα παραπάνω πρόσωπα εξακολουθούν, σε όλο το διάστημα της παραμονής τους στην Ελλάδα υπό την ανωτέρω ιδιότητα, να έχουν τη συνήθη κατοικία τους στο εξωτερικό, όπως αυτή ορίζεται στο άρθρο 3 της Δ.247/1.3.1988 απόφασης του Υπουργού Οικονομικών. 

2. Είδη οικοσκευής και επιβατικά αυτοκίνητα που έχουν ήδη παραδοθεί με το καθεστώς της προσωρινής εισαγωγής σε πρόσωπα που δεν πληρούν την παραπάνω προϋπόθεση πρέπει να επανεξαχθούν ή να τελωνισθούν εντός προθεσμίας έξι (6) μηνών από τη δημοσίευση του παρόντος νόμου στην Εφημερίδα της Κυβερνήσεως. 

'Aρθρο 3

Μεταβατικές ρυθμίσεις στην προσωρινή 

εισαγωγή και μετοικεσία

1. Οι διατάξεις του δεύτερου εδαφίου της παραγράφου 3 του άρθρου 88 του ν. 2127/1993 (ΦΕΚ 48 Α'), όπως ισχύουν, και οι διατάξεις της παραγράφου 9 του άρθρου 11 της Δ.247/1.3.1988 απόφασης του Υπουργού Οικονομικών, όπως αντικαθίσταται με το άρθρο 1 του παρόντος νόμου, εφαρμόζονται και σε εκκρεμείς περιπτώσεις παραβάσεων για τις οποίες οι εκδοθείσες καταλογιστικές πράξεις έχουν οριστικοποιηθεί μέχρι τη δημοσίευση του παρόντος νόμου στην Εφημερίδα της Κυβερνήσεως, της τετράμηνης προθεσμίας αρχομένης στην περίπτωση αυτή από τη δημοσίευση, ή θα οριστικοποιηθούν εντός ενός τριμήνου από την παραπάνω δημοσίευση. 

2. Επιβατικά αυτοκίνητα που στις 31.3.1998 βρίσκονταν στην κατοχή των προσώπων που αναφέρονται στην παράγραφο 2 του άρθρου 25 της Δ.245/11/1.3.1988 απόφασης του Υπουργού Οικονομικών, που κυρώθηκε με την παράγραφο 4 του άρθρου 11 του ν.1839/1989, εφόσον τα πρόσωπα πληρούν τις προϋποθέσεις των άρθρων 25 και 26 της ίδιας απόφασης και τα αυτοκίνητα τελωνιστούν μέχρι 31.12.1998, ο ειδικός φόρος κατανάλωσης θα υπολογιστεί με βάση τους συντελεστές του άρθρου 37 του ν. 1882/1990 (ΦΕΚ 43 Α'), όπως έχει τροποποιηθεί και ισχύει. Η συνδρομή των προϋποθέσεων που αναφέρονται στην παράγραφο 2 του άρθρου 25 της πιο πάνω απόφασης αποδεικνύεται με σχετική βεβαίωση της υπηρεσίας τους. Η ισχύς της διάταξης αυτής αρχίζει από 1.1.1998. 

'Αρθρο 4

Τακτοποίηση αποσύρσεων επιβατικών αυτοκινήτων

1. Για τα αυτοκίνητα αντιρρυπαντικής τεχνολογίας για τα οποία εφαρμόστηκαν οι διατάξεις του άρθρου 20 του ν.1921/1991 (ΦΕΚ 12 Α'), χωρίς να πληρούνται οι νόμιμες προϋποθέσεις κατά τον τελωνισμό τους, δεν επιβάλλονται οι προβλεπόμενες από την κείμενη νομοθεσία κυρώσεις σε βάρος του αγοραστή ή του κατόχου, εφόσον, εντός αποκλειστικής προθεσμίας τριών (3) μηνών από την επίδοση, από την αρμόδια τελωνειακή αρχή, σχετικής πρόσκλησης, καταβάλλουν στις αρμόδιες τελωνειακές αρχές τις δασμοφορολογικές επιβαρύνσεις, που δεν εισπράχθηκαν κατά τον τελωνισμό, καθώς και το Εφάπαξ Πρόσθετο Ειδικό Τέλος (Ε.Π.Ε.Τ.) και τα τέλη κυκλοφορίας από τα οποία απηλλάγησαν, στις κατά περίπτωση αρμόδιες τελωνειακές αρχές και δημόσιες οικονομικές υπηρεσίες. 

2. Εφόσον τα ποσά της προηγούμενης παραγράφου καταβληθούν από οποιοδήποτε πρόσωπο της παραγράφου 1 μέσα στην προαναφερόμενη προθεσμία και αυτός που κατέβαλε καταθέσει υπεύθυνη δήλωση ότι παραιτείται των προβλεπόμενων από το νόμο ένδικων μέσων: 

α) δεν υπολογίζονται τέλη εκπρόθεσμης καταβολής, 

β) αίρονται οι συνέπειες της λαθρεμπορίας, δεν ασκείται ποινική δίωξη για την πράξη αυτή και η τυχόν ασκηθείσα παύει οριστικά, εφόσον δεν έχει εκδοθεί αμετάκλητη απόφαση του ποινικού δικαστηρίου, 

γ) καταργούνται οι δίκες στα διοικητικά δικαστήρια, εφόσον δεν έχουν εκδοθεί τελεσίδικες αποφάσεις, 

δ) αίρεται η τυχόν επιβληθείσα κατάσχεση του αυτοκινήτου. 

3. Ποσά τα οποία τυχόν έχουν καταβληθεί σε εκτέλεση πράξεων διοικητικών κυρώσεων της τελωνειακής αρχής δεν επιστρέφονται. 

4. Ο πωλητής του αυτοκινήτου ή εκπρόσωπός του ή οποιοδήποτε άλλο πρόσωπο πλην του αγοραστή ή του κατόχου δεν υπόκεινται στη ρύθμιση της παραγράφου 2 του παρόντος άρθρου και εφαρμόζονται γι' αυτούς οι διατάξεις τις κείμενης νομοθεσίας, ευθυνομένων προσέτι αλληλεγγύως και εις ολόκληρον για την καταβολή στην αρμόδια τελωνειακή 

  


 

  

Σελίδα 32 

αρχή των ποσών της παραγράφου 1. 

5. Για τις περιπτώσεις της παραγράφου 1 του παρόντος άρθρου, η παραγραφή αρχίζει από τη διαπίστωση της παράβασης από την αρμόδια τελωνειακή αρχή. 

'Aρθρο 5

Τροποποίηση διατάξεων του ν.1165/1918 περί

" Τελωνειακού Κώδικα" (ΦΕΚ 73 Α')

1. Η παράγραφος 3 του άρθρου 20 αντικαθίσταται ως εξής: 

"3. Με αποφάσεις του Υπουργού Οικονομικών καθορίζεται ο τρόπος ελέγχου των εφοδίων που βρίσκονται στο πλοίο ή προορίζονται γι' αυτό." 

2. Το άρθρο 21 αντικαθίσταται ως εξής: 

"'Aρθρο 21

Οι πλοίαρχοι οφείλουν να επιδεικνύουν στους τελωνειακούς υπαλλήλους που ενεργούν την επίσκεψη όλα τα εμπορεύματα που βρίσκονται στο πλοίο, να ανοίγουν τα κλειστά μέρη του και γενικά να διευκολύνουν την εκτέλεση του έργου των υπαλλήλων αυτών." 

3. Το τρίτο εδάφιο της παραγράφου 3 του άρθρου 97 αντικαθίσταται ως εξής: 

"Στην περίπτωση που το δεκαπλάσιο των δασμών και λοιπών φόρων που αντιστοιχούν στο αντικείμενο της λαθρεμπορίας είναι μικρότερο των πεντακοσίων χιλιάδων (500.000) δραχμών, τα επιβλητέα τέλη μπορεί να καθορισθούν μέχρι του ποσού αυτού, το οποίο δύναται να αυξομειώνεται με προεδρικά διατάγματα, που εκδίδονται με πρόταση του Υπουργού Οικονομικών." 

4. Στο άρθρο 126 Α' προστίθεται νέα παράγραφος 13, που έχει ως εξής: 

"13. Mε απόφαση του Υπουργού Οικονομικών μπορεί να ορισθεί ότι εξαιρείται από την παράδοση στον Οργανισμό Διαχείρισης Δημοσίου Υλικού (Ο.Δ.Δ.Υ) ένα ή περισσότερα χερσαία, πλωτά ή εναέρια μεταφορικά μέσα, από εκείνα που έχουν κατασχεθεί ως αντικείμενα λαθρεμπορίας ή ως μεταφορικά μέσα λαθρεμπορευμάτων, ναρκωτικών ουσιών και λαθρομεταναστών ή είναι προϊόντα κλοπής, καθώς και ότι ανατίθεται η φύλαξή τους σε ορισμένο τελωνείο. Μετά την περιέλευση της κυριότητας των μέσων αυτών στο Δημόσιο λόγω παρόδου των προθεσμιών που αναγράφονται στην παράγραφο 7, ο Υπουργός Οικονομικών με απόφασή του τα διαθέτει σε τελωνειακές αρχές, που είναι αρμόδιες για τη δίωξη του λαθρεμπορίου και των ναρκωτικών, είτε σε υπηρεσίες του Σώματος Δίωξης Οικονομικού Εγκλήματος (Σ.Δ.Ο.Ε.). Αν διαπιστωθεί ότι τα μέσα αυτά δεν είναι κατάλληλα για τις ανάγκες των πιο πάνω υπηρεσιών, ο Υπουργός Οικονομικών με όμοια απόφασή του διατάσσει την απόδοσή τους στον Ο.Δ.Δ.Υ.. Αν μετά τη διάθεση του μέσου που κατασχέθηκε, διατάχθηκε αμετακλήτως με βούλευμα ή δικαστική απόφαση η απόδοσή του στον ιδιοκτήτη, καταβάλλεται σε αυτόν από τον Ο.Δ.Δ.Υ. ως πλήρης αποζημίωση ποσό ίσο με την αξία του μέσου, όπως αυτή ορίζεται στην έκθεση κοστολόγησης, στην οποία υπολογίζονται ή όχι, κατά περίπτωση, οι δασμοί, οι φόροι και οι εισφορές που έχουν καταβληθεί και που συντάσσεται αμέσως μετά την έκδοση της απόφασης του Υπουργού Οικονομικών για φύλαξη των μέσων που κατασχέθηκαν. 

Εφόσον ο δικαιούχος δεν αποδέχεται το ποσό της αποζημίωσης, δύναται να προσφύγει, εντός προθεσμίας τριάντα (30) ημερών από την επίδοση από τον Ο.Δ.Δ.Υ. της έκθεσης κοστολόγησης, στα διοικητικά δικαστήρια για τον καθορισμό της αξίας των ως άνω μεταφορικών μέσων. 

Η έκθεση κοστολόγησης συντάσσεται στην περίπτωση αυτή από τον προϊστάμενο του τελωνείου κατάσχεσης των μέσων, τον αρμόδιο οικονομικό επιθεωρητή και ένα μηχανολόγο-μηχανικό της Διεύθυνσης Τεχνικών Υπηρεσιών της οικείας νομαρχίας ή του Ο.Δ.Δ.Υ.. Οι αποφάσεις του Υπουργού Οικονομικών της παραγράφου αυτής κοινοποιούνται στον Ο.Δ.Δ.Υ., καθώς και στην αρμόδια για τη σχετική παράβαση εισαγγελική αρχή. Στις περιπτώσεις της παραγράφου αυτής, οι κοινοποιήσεις που ενεργούνται από την εισαγγελική αρχή γίνονται προς το οικείο τελωνείο φύλαξης αντί για τον Ο.Δ.Δ.Υ.. Κατά τα λοιπά εφαρμόζονται αναλόγως οι διατάξεις των προηγούμενων παραγράφων." 

'Aρθρο 6

Ειδικός φόρος κατανάλωσης μπανανών

1. Οι διατάξεις του άρθρου 7 του ν.1798/1988 (ΦΕΚ 166 Α'), όπως ισχύουν, καταργούνται. 

2. Η ισχύς του άρθρου αυτού αρχίζει από 21.9.1998. 

'Aρθρο 7

Τροποποίηση και κατάργηση διατάξεων 

του ν. 2127/1993 (ΦΕΚ 48 Α')

1. Η περίπτωση ε' της παραγράφου 1 του άρθρου 23 του ν. 2127/1993 καταργείται. 

2. Το πρώτο εδάφιο της παραγράφου 1 του άρθρου 49 του ν. 2127/1993 αντικαθίσταται ως εξής: 

"Στα πρόσωπα που αναφέρονται στην παραγράφο 1 του άρθρου 51, μετά από αίτησή τους, παρέχεται πίστωση του φόρου του παρόντος, διάρκειας οκτώ (8) εβδομάδων, εφόσον πρόκειται για βιομηχανοποιημένα καπνά που προορίζονται για εμπορία και παράγονται στο εσωτερικό της χώρας ή παράγονται και προέρχονται από άλλα Κράτη - Μέλη της Ευρωπαϊκής 'Eνωσης, συμπεριλαμβανομένων των εδαφών της παραγράφου 4 του άρθρου 2 του παρόντος." 

'Aρθρο 8

Ρυθμίσεις στην καταβολή οφειλόμενου ειδικού

φόρου κατανάλωσης πετρελαίου

1. Ξενοδοχειακές μονάδες που αγόρασαν πετρέλαιο εσωτερικής καύσης (DIESEL) θέρμανσης, το οποίο είχε παραληφθεί με το φορολογικό καθεστώς των διατάξεων της παραγράφου 1 του άρθρου 35 του ν. 2093/1992 (ΦΕΚ 181 Α') και του άρθρου 20 του ν. 2127/1993 και δεν το χρησιμοποίησαν ως πετρέλαιο θέρμανσης κατά την έννοια της παραγράφου 6 του άρθρου 26 του ν. 2166/1993, οφείλουν, για να μην εφαρμοστούν σε βάρος τους οι προβλεπόμενες από την παράγραφο 2 του άρθρου 35 του ν. 2093/1992 κυρώσεις και πρόστιμα, να καταβάλλουν εντός εξαμήνου από τη δημοσίευση του παρόντος νόμου στην Εφημερίδα της Κυβερνήσεως και σε ποσοστό εξήντα τοις εκατό (60%) της συνολικής ποσότητας πετρελαίου (DIESEL) θέρμανσης που παρέλαβαν, τη διαφορά μεταξύ των φορολογιών πετρελαίου θέρμανσης και κίνησης που ίσχυαν κατά το χρόνο της παραλαβής του. 

2. Με εξαίρεση τις ξενοδοχειακές μονάδες στις περιπτώσεις που πετρέλαιο εσωτερικής καύσης (DIESEL) που προορίζεται για θέρμανση και το οποίο έχει παραληφθεί με το φορολογικό καθεστώς των διατάξεων της παραγράφου 1 του άρθρου 35 του ν. 2093/ 1992 και του άρθρου 20 του ν. 2127/1993 και δεν χρησιμοποιήθηκε ως πετρέλαιο θέρμανσης κατά την έννοια της παραγράφου 6 του άρθρου 26 του ν. 2166/1993, οι προβλεπόμενες από την παράγραφο 2 του άρθρου 35 του ν. 2093/1992 κυρώσεις και πρόστιμα δεν επιβάλλονται, εφόσον εντός εξαμήνου από τη δημοσίευση του παρόντος νόμου στην Εφημερίδα της Κυβερνήσεως καταβληθεί η σχετική διαφορά μεταξύ των φορολογιών πετρελαίου θέρμανσης και κίνησης που ίσχυαν κατά το χρόνο της παραλαβής του. 

3. Οι διατάξεις των προηγούμενων παραγράφων εφαρμόζονται και σε εκκρεμείς υποθέσεις ενώπιον των διοικητικών δικαστηρίων, καταργουμένων των σχετικών δικών, εφόσον κατατεθούν στη γραμματεία του οικείου δικαστηρίου τα αποδεικτικά στοιχεία καταβολής της σχετικής διαφοράς των φορολογιών εντός της παραπάνω αναφερόμενης προθεσμίας. Με τις αυτές προϋποθέσεις η ποινική δίωξη που τυχόν ασκήθηκε παύει οριστικά με πράξη του αρμόδιου εισαγγελέα. 

4. Προϋπόθεση της εφαρμογής των διατάξεων του άρθρου αυτού είναι η υποβολή από τον ενδιαφερόμενο υπεύθυνης 

  

 

  

Σελίδα 33 

δήλωσης, με την οποία θα παραιτείται από τα ένδικα μέσα που προβλέπονται από το νόμο. 

'Aρθρο 9

Εκκρεμείς υποθέσεις προσωπικών 

ειδών μετοικούντων

1. Οι διατάξεις των παραγράφων 1 και 5 του άρθρου 9 της Δ.245/1988 απόφασης του Υπουργού Οικονομικών, όπως ισχύουν, εφαρμόζονται και σε εκκρεμείς υποθέσεις ενώπιον των τελωνειακών και δικαστικών αρχών για προσωπικά είδη που έχουν παραληφθεί με βάση την πιο πάνω απόφαση, καθώς και τη Δ.264/1985 απόφαση του Υπουργού Οικονομικών (ΦΕΚ 139 Β'), που κυρώθηκε με το ν.1591/1986 (ΦΕΚ 50 Α'), εφόσον δεν έχει εκδοθεί αμετάκλητη δικαστική απόφαση και οι ενδιαφερόμενοι παραιτηθούν από τα ένδικα μέσα και καταβάλλουν τα ποσά που ορίζονται στις ίδιες πιο πάνω παραγράφους 1 και 5, χωρίς προσαυξήσεις εκπρόθεσμης καταβολής. Η καταβολή των οφειλόμενων επιβαρύνσεων γίνεται εντός αποκλειστικής προθεσμίας τριών (3) μηνών από την επίδοση από την αρμόδια τελωνειακή αρχή σχετικής πρόσκλησης. Για επιβατικά αυτοκίνητα, τα οποία κατά το χρόνο του εκτελωνισμού ήταν νέας ή αντιρρυπαντικής τεχνολογίας, με την έννοια ότι έφεραν εκ κατασκευής καταλύτη και ήταν αντιρρυπαντικής τεχνολογίας και όχι κατ' ανάγκη καινουργή και χρεώθηκαν ποσά Ειδικού Φόρου Κατανάλωσης, με βάση τους συντελεστές του άρθρου 1 του ν. 363/1976, επαναχρεώνονται με βάση τους συντελεστές του άρθρου 1 του ν. 1858/1989 (ΦΕΚ 148 Α') ή του άρθρου 37 του ν. 1882/1990 που ίσχυαν κατά τον ίδιο χρόνο. Τυχόν ασκηθείσα ποινική δίωξη παύει οριστικά με πράξη του αρμόδιου εισαγγελέα και τα δεσμευθέντα ή κατασχεθέντα προσωπικά είδη αποδίδονται στους δικαιούχους. Καταβληθέντα ποσά σε εκτέλεση πράξεων ή αποφάσεων των αρμόδιων τελωνειακών αρχών συμψηφίζονται με πράξη της αρμόδιας τελωνειακής αρχής μέχρι των προσδιορισθέντων ποσών των παραγράφων 1 και 5 και τα τυχόν επιπλέον δεν επιστρέφονται. 

2. Οι διατάξεις της προηγούμενης παραγράφου έχουν εφαρμογή για τα πρόσωπα που άσκησαν το δικαίωμα της μετοικεσίας, καθώς και για τους αγοραστές ή κατόχους των αυτοκινήτων και λοιπών ειδών για τους οποίους διαπιστώθηκε παράβαση των σχετικών διατάξεων, όχι όμως για άλλα άτομα που με οποιονδήποτε τρόπο συμμετείχαν στη παραπάνω παράβαση και ιδίως για όσους αναμείχθηκαν ως έμποροι ή επαγγελματίες στη σχετική παράβαση για τους οποίους εφαρμόζεται η κείμενη νομοθεσία. 

'Aρθρο 10

Τροποποίηση διατάξεων του ν.1567/1985

(ΦΕΚ 171 Α')

Η παράγραφος 5 του άρθρου 5 του ν.1567/1985, όπως αυτή προστέθηκε με το άρθρο 18 του ν.1798/ 1988, αριθμείται ως παράγραφος 6 και αντικαθίσταται ως εξής: 

"6. Τα χρησιμοποιούμενα από τις τελωνειακές αρχές αυτοκίνητα μπορούν να κινούνται σε ολόκληρο το οδικό δίκτυο της χώρας, όλες τις ημέρες της εβδομάδας και όλο το εικοσιτετράωρο, με έγγραφη εντολή του προϊσταμένου της αρμόδιας τελωνειακής υπηρεσίας, χωρίς να φέρουν τα ιδιαίτερα διακριτικά στοιχεία που προβλέπονται για τα αυτοκίνητα του Δημοσίου. Επίσης μπορούν να οδηγούνται από υπαλλήλους των υπηρεσιών αυτών, οι οποίοι διαθέτουν την απαιτούμενη για το είδος του αυτοκινήτου ερασιτεχνική άδεια οδήγησης και ορίζονται με απόφαση των προϊσταμένων τους. Ο αριθμός και το είδος των αυτοκινήτων, που χρησιμοποιούνται από κάθε τελωνειακή αρχή ορίζονται με απόφαση του Υπουργού Οικονομικών. Οι διατάξεις της παραγράφου αυτής και της παραγράφου 2 του ίδιου άρθρου εφαρμόζονται αναλόγως και για το Σώμα Δίωξης Οικονομικού Εγκλήματος." 

'Aρθρο 11

Προμήθεια και χρήση κινητών τηλεφώνων

Με αποφάσεις του Υπουργού Οικονομικών, που δημοσιεύονται στην Εφημερίδα της Κυβερνήσεως, μπορεί να επιτρέπεται η προμήθεια και χρήση κινητών τηλεφώνων για τις ανάγκες των υπηρεσιών του Υπουργείου Οικονομικών. Με τις αποφάσεις αυτές ορίζονται οι συγκεκριμένες υπηρεσίες και οι περιπτώσεις και τα πρόσωπα που επιτρέπεται να κάνουν χρήση της κινητής τηλεφωνίας, το ανώτατο επιτρεπόμενο όριο μονάδων και κάθε άλλη λεπτομέρεια για την εφαρμογή του παρόντος. 

'Aρθρο 12

Οπλοφορία των τελωνειακών υπαλλήλων

1. Οι τελωνειακοί υπάλληλοι κατά την εκτέλεση των ελεγκτικών και διωκτικών καθηκόντων τους δικαιούνται να οπλοφορούν. Οι προϋποθέσεις οπλοφορίας, οι περιπτώσεις οπλοχρησίας, ο τρόπος εκπαίδευσης και προμήθειας του αναγκαίου οπλισμού, καθώς και οι σχετικές αναγκαίες λεπτομέρειες για τις μεθόδους και τον τρόπο αντιμετώπισης του οργανωμένου εγκλήματος στον τομέα του λαθρεμπορίου και της παράνομης διακίνησης ναρκωτικών και όπλων ρυθμίζονται με απόφαση του Υπουργού Οικονομικών. 

2. Η διάταξη της παραγράφου 3 του άρθρου 12 του ν. 2096/1952 (ΦΕΚ 113 Α') καταργείται. 

ΚΕΦΑΛΑΙΟ B'

Διευκολύνσεις τμηματικής καταβολής

ληξιπρόθεσμων χρεών προς το Δημόσιο

'Aρθρο 13

Δικαιούχοι διευκολύνσεων τμηματικής καταβολής

1. Στους οφειλέτες των ληξιπρόθεσμων χρεών προς το Δημόσιο, σύμφωνα με τον Κώδικα Είσπραξης Δημοσίων Εσόδων, δύναται να χορηγηθεί διευκόλυνση για την πέραν των νόμιμων προθεσμιών τμηματική καταβολή τους, εφόσον συντρέχει πραγματική οικονομική αδυναμία για την άμεση καταβολή του συνόλου των οφειλών αυτών. 

2. Η διευκόλυνση τμηματικής καταβολής δεν επιδρά στην υπερημερία του οφειλέτη και στην επιβάρυνση της οφειλής με προσαυξήσεις εκπρόθεσμης καταβολής, ούτε στην καταβολή ολόκληρης της οφειλής, όταν αυτή προβλέπεται από τις ισχύουσες διατάξεις, για τη διενέργεια ορισμένων πράξεων, όπως η πληρωμή των οφειλόμενων τελών κυκλοφορίας για μεταβίβαση αυτοκινήτου ή η πληρωμή του επιμεριστικού φόρου κληρονομίας για τη μεταβίβαση του ακινήτου που κληρονομήθηκε. 

'Aρθρο 14

Αρμόδια όργανα

1. Αρμόδια όργανα για τη χορήγηση διευκολύνσεων τμηματικής καταβολής ληξιπρόθεσμων οφειλών προς το Δημόσιο είναι: 

α) Ο προϊστάμενος της δημόσιας οικονομικής υπηρεσίας ή του Τελωνείου για βασικές οφειλές μέχρι ποσού τριάντα εκατομμυρίων (30.000.000) δραχμών. 

β) Επιτροπή αποτελούμενη από τον προϊστάμενο της Δημόσιας Οικονομικής Υπηρεσίας ή του Τελωνείου, τον αρμόδιο οικονομικό επιθεωρητή και ένα μέλος του Οικονομικού Επιμελητηρίου Ελλάδος που προτείνεται από αυτό, για βασικές οφειλές πάνω από τριάντα εκατομμύρια (30.000.000) δραχμές και μέχρι ποσού εκατό εκατομμυρίων (100.000.000) δραχμών. 

γ) Ο Υπουργός Οικονομικών, μετά από γνωμοδότηση της Επιτροπής Παροχής Διευκολύνσεων, που προβλέπεται από τις διατάξεις του επόμενου άρθρου, για βασικές οφειλές μεγαλύτερες του παραπάνω ποσού. 

  

 

  

Σελίδα 34 

2. Στην αποκλειστική αρμοδιότητα του Υπουργού Οικονομικών, μετά από γνωμοδότηση της ίδιας Επιτροπής, υπάγεται και η εξέταση αιτημάτων παροχής διευκόλυνσης, ανεξαρτήτως ποσού βασικής οφειλής, των ακόλουθων κατηγοριών οφειλετών: 

α) Επιχειρήσεων και οργανισμών του ευρύτερου δημόσιου τομέα, όπως αυτός καθορίζεται κάθε φορά από τις ισχύουσες διατάξεις, καθώς και εταιριών που βρίσκονται υπό εκκαθάριση. 

β) Επιχειρήσεων που βρίσκονται σε κατάσταση πτώχευσης, καθώς και οφειλετών των οποίων η πτώχευση έχει περατωθεί, αλλά στην περίπτωση αυτή μόνο για τα πτωχευτικά τους χρέη. 

γ) Οφειλετών που ζητούν την επανεξέταση του αιτήματός τους, λόγω σημαντικής και αποδεδειγμένης μεταβολής των οικονομικών τους δεδομένων κατά τη διάρκεια της διευκόλυνσης που χορηγήθηκε. Η σημαντική μεταβολή των οικονομικών δεδομένων μπορεί να προέρχεται είτε από τυχαίο γεγονός ή ανωτέρα βία είτε από σωρευτική βεβαίωση που διενεργήθηκε μετά από φορολογικό έλεγχο. Η διαπίστωση της συνδρομής των προϋποθέσεων επανεξέτασης του αιτήματος ανήκει στην αποκλειστική αρμοδιότητα της Επιτροπής. Το αίτημα για την επανεξέταση πρέπει να υποβληθεί το αργότερο μέσα σε τρεις (3) μήνες από την τελευταία εμπρόθεσμη πληρωμή της δόσης της προηγούμενης διευκόλυνσης και περιλαμβάνει το υπόλοιπο ποσό αυτής, καθώς και τις οφειλές που κατέστησαν ληξιπρόθεσμες κατά το χρονικό διάστημα από τη χορήγησή της μέχρι την ημέρα υποβολής της αίτησης επανεξέτασης. 

3. Ως βασική οφειλή θεωρείται το σύνολο των οφειλών που αρχικά βεβαιώθηκαν, χωρίς τις προσαυξήσεις εκπρόθεσμης καταβολής που τις επιβαρύνουν, κατά τις διατάξεις του άρθρου 6 του ν.δ. 356/1974 (Κ.Ε.Δ.Ε.) (ΦΕΚ 90 Α'), όπως αυτό διαμορφώνεται την ημέρα υποβολής της αίτησης διευκόλυνσης, μετά από πληρωμή ή νόμιμη διαγραφή, ανεξάρτητα από το ποσό που έχει καταστεί ληξιπρόθεσμο την ημέρα αυτή. 

'Aρθρο 15

Γνωμοδοτική Επιτροπή Παροχής Διευκολύνσεων

1. Η Γνωμοδοτική Επιτροπή Παροχής Διευκολύνσεων συγκροτείται από: 

α) 'Eνα Νομικό Σύμβουλο του Κράτους, ως Πρόεδρο, με αναπληρωτή του Νομικό Σύμβουλο του Κράτους, που ορίζονται από την Ολομέλεια του Νομικού Συμβουλίου του Κράτους. 

β) Το Γενικό Διευθυντή Φορολογίας ή το Γενικό Διευθυντή Φορολογικών Ελέγχων, με αναπληρωτή του έναν από τους προϊστάμενους των Διευθύνσεων που συγκροτούν τις ανωτέρω Γενικές Διευθύνσεις, ως μέλος. 

γ) Το Γενικό Διευθυντή Τελωνείων, με αναπληρωτή του το Διευθυντή της Διεύθυνσης Τελωνειακών Διαδικασιών, ως μέλος. 

δ) Το Διευθυντή της Διεύθυνσης Είσπραξης Δημοσίων Εσόδων, με το νόμιμο αναπληρωτή του, ως μέλος. 

ε) 'Εναν εκπρόσωπο των εργαζομένων στις δημόσιες οικονομικές υπηρεσίες με τον αναπληρωτή του, ως μέλος, που προτείνεται από την Πανελλήνια Ομοσπονδία Εργαζομένων στις Δ.Ο.Υ.. 

στ) 'Εναν εκπρόσωπο των εργαζομένων στα Τελωνεία, με τον αναπληρωτή του, ως μέλος, που προτείνεται από την Ομοσπονδία Τελωνειακών Υπαλλήλων Ελλάδας. 

ζ) 'Εναν εκπρόσωπο του Οικονομικού Επιμελητηρίου της Ελλάδος, ο οποίος ορίζεται από την κεντρική διοίκηση αυτού. 

Τα μέλη των περιπτώσεων β', γ', ε' και στ' συμμετέχουν κατά περίπτωση στις συνεδριάσεις της Eπιτροπής, εφόσον σε αυτή συζητούνται θέματα που αφορούν τις Δ.Ο.Υ. ή τα Τελωνεία αντίστοιχα. 

Με αποφάσεις του Υπουργού Οικονομικών, που δημοσιεύονται στην Εφημερίδα της Κυβερνήσεως, ορίζονται τα πρόσωπα που μετέχουν στην Επιτροπή, οι νόμιμοι αναπληρωτές τους, δύο (2) εισηγητές με τους αναπληρωτές τους από τους προϊσταμένους τμημάτων της Διεύθυνσης Είσπραξης Δημοσίων Εσόδων, χωρίς δικαίωμα ψήφου, καθώς και ο γραμματέας αυτής με τον αναπληρωτή του. Με όμοια απόφαση ορίζεται η έδρα της Επιτροπής, ο αριθμός των συνεδριάσεων ανά μήνα, καθώς και η αμοιβή του προέδρου, των μελών, των εισηγητών και του γραμματέα αυτής. 

2. Οι αρμοδιότητες της Επιτροπής είναι: 

α) Οι οριζόμενες στο προηγούμενο άρθρο. 

β) Η γνωμοδότηση για τη διαγραφή χρεών οφειλετών του Δημοσίου και επαναβεβαίωση χρεών που έχουν διαγραφεί, ανεξαρτήτως ποσού βασικής οφειλής, σύμφωνα με τις διατάξεις του άρθρου 82 του ν.δ. 356/1974 (Κ.Ε.Δ.Ε.). 

γ) Η γνωμοδότηση για την απαλλαγή από τις προσαυξήσεις εκπρόθεσμης καταβολής χρεών κατά τις διατάξεις της παραγράφου 4 του άρθρου 6 του ν.δ. 356/1974 (Κ.Ε.Δ.Ε.), όπως ισχύει κάθε φορά. 

δ) Η γνωμοδότηση για την άρση του μέτρου της απαγόρευσης εξόδου από τη χώρα, που έχει ληφθεί σε εφαρμογή των διατάξεων του ν. 395/1976 (ΦΕΚ 199 Α'), του άρθρου 27 του ν. 1882/1990 (ΦΕΚ 43 Α') και των υπουργικών αποφάσεων που έχουν εκδοθεί κατά εξουσιοδότηση αυτών, όταν προβάλλεται ανάγκη άμεσης και χωρίς αναβολή αναχώρησης στο εξωτερικό για λόγους υγείας ή για την εισαγωγή σε δίκη για αξιόποινη πράξη μετά από σχετικό αίτημα αρμόδιου δικαστηρίου. 

3. Ο Υπουργός Οικονομικών, με τις αποφάσεις του, μπορεί να αποδεχθεί τις γνωμοδοτήσεις της παραπάνω Επιτροπής ή να τις τροποποιήσει επί το δυσμενέστερο για τον οφειλέτη. 

'Aρθρο 16

Κριτήρια χορήγησης διευκολύνσεων 

τμηματικής καταβολής

Η εξέταση αιτήματος χορήγησης διευκόλυνσης τμηματικής καταβολής ληξιπρόθεσμων οφειλών ενεργείται από το αρμόδιο όργανο με βάση τα κριτήρια και τους συντελεστές βαρύτητας αυτών, ως ακολούθως: 


ΚΡΙΤΗΡΙΑ
 ΣΥΝΤΕΛΕΣΤΕΣ
 
I. Οικονομική αδυναμία
 1 μέχρι 5 
 
II. Διασφάλιση οφειλής 
 0 μέχρι 4
 
III. Προέλευση οφειλής 
 0 μέχρι 5
 
IV. Συμπεριφορά οφειλέτη
 0 μέχρι 4 
 
V. Αιτία για την οποία ζητείται η διευκόλυνση
 0 μέχρι 4 
 
VI. Κρίση (αιτιολόγηση) προϊσταμένου
 1 μέχρι 4 
 


'Aρθρο 17

Συντελεστές βαρύτητας κριτηρίων

Το άθροισμα των συντελεστών βαρύτητας, όπως αναλύονται παρακάτω, διαμορφώνει τον αριθμό των μηνιαίων δόσεων της διευκόλυνσης με τον περιορισμό ότι κάθε μηνιαία δόση δεν θα είναι μικρότερη των πενήντα χιλιάδων (50.000) δραχμών. 

'Oταν σε ορισμένο κριτήριο συντρέχουν άνω του ενός συντελεστές, λαμβάνεται ο απλός μέσος όρος αυτών. Σε περίπτωση δεκαδικού αθροίσματος του συνόλου των συντελεστών, το άθροισμα στρογγυλοποιείται στην επόμενη ακέραιη μονάδα. 

Ειδικά η Επιτροπή του άρθρου 15 του παρόντος νόμου μπορεί σε εξαιρετικές περιπτώσεις να γνωμοδοτεί για χορήγηση δόσεων μέχρι του τριπλάσιου του αθροίσματος των συντελεστών των κριτηρίων του αιτούντος οφειλέτη, που δεν υπερβαίνουν όμως τις σαράντα οκτώ (48) μηνιαίες δόσεις κατά ανώτατο όριο και με τον περιορισμό του πρώτου εδαφίου του παρόντος άρθρου. 

Το ίδιο ισχύει και για παροχή διευκόλυνσης από τον προϊστάμενο της Δ.Ο.Υ. σε οφειλέτες από καταλογισμό αποδοχών, συντάξεων και λοιπών βοηθημάτων που έχουν ληφθεί χωρίς δόλο αχρεωστήτως. Στην περίπτωση αυτή οι προσαυξήσεις εκπρόθεσμης καταβολής υπολογίζονται μόνο μέχρι το χρόνο έκδοσης της απόφασης. 

Οι συντελεστές βαρύτητας για κάθε κριτήριο είναι: 

  

 

  

Σελίδα 35 


I. Οικονομική αδυναμία 
  
 
α. Αίτηση χωρίς αποδεικτικά στοιχεία. 
 1 
 
β. Εποχικό επάγγελμα ή εποχική επιχείρηση, εφόσον η αίτηση υποβάλλεται κατά τη διάρκεια μη λειτουργίας της επιχείρησης. 
 2 
 
γ. Ζημία τρέχοντος έτους ή προηγούμενου. 
 2 
 
δ. Μερική καταστροφή αγαθών επιχείρηση. 
 3 
 
ε. Αίτηση με αποδεικτικά στοιχεία (οικονομική αδυναμία του φυσικού προσώπου, βαριά ασθένεια αυτού ή μέλους της οικογένειάς του). 
 4 
 
στ. Βαριά ασθένεια διαχειριστή Ε.Π.Ε. ή διευθύνοντος συμβούλου Α.Ε. ή εκπροσώπου νομικού προσώπου, εφόσον ζητά ο ίδιος διευκόλυνση για να καταβάλει οφειλές τους, για τις οποίες έχει προσωπική ευθύνη. 
 4 
 
ζ. Ολική καταστροφή αγαθών επιχείρησης ή για επιστροφή από καταλογισμό αποδοχών ή συντάξεων και λοιπών βοηθημάτων που έχουν ληφθεί αχρεωστήτως. 
 5 
 
II. Διασφάλιση οφειλής 
  
 
α. Μη ασφαλισμένη οφειλή ή μερικώς ασφαλισμένη με κινητά μόνο πράγματα ασήμαντης αξίας. 
 0 
 
β. Μερικώς ασφαλισμένη οφειλή με υποθήκη ή κατάσχεση ακινήτων. 
 2 
 
γ. Πλήρως ασφαλισμένη οφειλή με υποθήκη ή κατάσχεση ακινήτων ή βεβαία απαίτηση από τρίτο ή εγγύηση αξιόχρεου προσώπου ή εγγυητική επιστολή τράπεζας. 
 4 
 
III. Προέλευση οφειλής 
  
 
α. Οφειλές από παρακρατούμενους ή επιρριπτόμενους φόρους ή από δάνεια με την εγγύηση του Ελληνικού Δημοσίου. 
 0 
 
β. Λοιπές οφειλές από φορολογικό έλεγχο ή από δικαστικές αποφάσεις. 
 1 
 
γ. Οφειλές που προέκυψαν από εκκαθάριση φορολογικών δηλώσεων. 
 2 
 
δ. Οφειλές από μη φορολογικά έσοδα. 
 3 
 
ε. Οφειλές που δεν είναι βεβαιωμένες στο όνομα του αιτούντος, ο ίδιος όμως έχει προσωπική ευθύνη για την καταβολή τους ως εγγυητής, μέλος Ο.Ε. ή Ε.Ε. ή εκπρόσωπος νομικού προσώπου. 
 4 
 
στ. Οφειλές από φόρους κληρονομιών - δωρεών, γονικών παροχών, καθώς και διάφορες οφειλές του κληρονομούμενου, για την καταβολή των οποίων είναι υπόχρεος ο αιτών κληρονόμος ή οφειλή από αποδοχές, συντάξεις και λοιπά βοηθήματα που έχουν ληφθεί αχρεωστήτως. 
 5 
 
IV. Συμπεριφορά του οφειλέτη 
  
 
α. Μη συνεπής κατά τα δύο προηγούμενα έτη σε διευκόλυνση τμηματικής καταβολής, σε φορολογικές υποχρεώσεις για υποβολή δηλώσεων φορολογίας εισοδήματος, απόδοσης φόρου προστιθέμενης αξίας και παρακρατούμενου φόρου μισθωτών υπηρεσιών, καθώς και έκδοση ακάλυπτης επιταγής για πληρωμή οφειλών προς το Δημόσιο για το ίδιο διάστημα. 
 0 
 
β. Συνεπής σε διευκολύνσεις, καθώς και στις λοιπές φορολογικές υποχρεώσεις κατά τα δύο προηγούμενα έτη. 
 2 
 
γ. Ζητείται διευκόλυνση για πρώτη φορά και είναι συνεπής στις λοιπές φορολογικές του υποχρεώσεις. 
 4 
 
V. Αιτία για την οποία ζητείται η διευκόλυνση 
  
 
α. Αναστολή εκτέλεσης προγράμματος πλειστηριασμού ή αναστολή λειτουργίας καταστήματος επιτηδευματία. 
 0 
 
β. Αναστολή εκτέλεσης του μέτρου της προσωπικής κράτησης ή της ποινικής δίωξης. 
 1 
 
γ. Αποφυγή λήψης μέτρων . 
 2 
 
δ. Χορήγηση αποδεικτικού ενημερότητας ή θεώρηση φορολογικών στοιχείων. 
 3 
 
ε. Η διευκόλυνση ζητείται χωρίς ιδιαίτερο λόγο. 
 4 
 


  

VI. Κρίση (αιτιολόγηση) προϊσταμένου 

Ο Προϊστάμενος της αρμόδιας Δ.Ο.Υ. ή του Τελωνείου προσθέτει αιτιολογημένα συντελεστές βαρύτητας από 1 μέχρι 4 κατά την κρίση του, λαμβάνοντας υπόψη την όλη φορολογική συμπεριφορά του οφειλέτη. 

'Aρθρο 18

Περιορισμοί - Εξαιρέσεις

1. Η αίτηση για τη χορήγηση διευκόλυνσης τμηματικής καταβολής εξετάζεται από το αρμόδιο όργανο, εφόσον έχει καταβληθεί παράβολο υπέρ του Δημοσίου, που ανέρχεται σε ποσοστό πέντε τοις χιλίοις (5<M^o/oo) της βασικής οφειλής. To ποσό του παραβόλου αυτού δεν μπορεί να είναι κατώτερο των πέντε χιλιάδων (5.000) δραχμών και ανώτερο των τριακοσίων χιλιάδων (300.000) δραχμών. 

Δεν απαιτείται η καταβολή παραβόλου όταν ζητείται: 

α) η διαγραφή χρεών προς το Δημόσιο σύμφωνα με τις διατάξεις του άρθρου 82 του ν.δ. 356/1974 (Κ.Ε.Δ.Ε.), 

β) η απαλλαγή από τις προσαυξήσεις εκπρόθεσμης καταβολής χρεών, σύμφωνα με τις διατάξεις της παραγράφου 4 του άρθρου 6 του ίδιου διατάγματος, 

γ) η άρση του μέτρου της απαγόρευσης εξόδου από τη χώρα. 

2. Η διευκόλυνση τμηματικής καταβολής χορηγείται άπαξ για τη ληξιπρόθεσμη βασική οφειλή. Στην απόφαση της διευκόλυνσης αναγράφονται και οι προσαυξήσεις εκπρόθεσμης καταβολής που αναλογούν στην κάθε δόση της διευκόλυνσης μέχρι την ημερομηνία καταβολής της, η δε διαφορά που μπορεί να υπάρχει, του υπολογισθέντος ποσού της προσαύξησης, μειώνει ή αυξάνει ανάλογα το ποσό της τελευταίας δόσης. 

Ειδικά στις αποφάσεις του Υπουργού Οικονομικών μπο -ρεί να αναγράφεται μόνο ο αριθμός των μηνιαίων δόσεων της ληξιπρόθεσμης βασικής οφειλής, ενώ η διαμόρφωση αυτών με τις προσαυξήσεις εκπρόθεσμης καταβολής γίνεται από την αρμόδια Δ.Ο.Υ.. 

Δεν επιτρέπεται χορήγηση δεύτερης διευκόλυνσης στον ίδιο υπόχρεο για την ίδια οφειλή, με εξαίρεση την επανεξέταση άπαξ από την αρμόδια Επιτροπή της χορηγηθείσας διευκόλυνσης, λόγω σημαντικής μεταβολής των οικονομικών του δεδομένων. 

3. Εξαιρούνται από την παροχή διευκόλυνσης τμηματικής καταβολής οι ληξιπρόθεσμες οφειλές οι οποίες: 

α) προέρχονται από μισθώματα, συμβάσεις εκτέλεσης έργων και προμηθειών, 

β) προέρχονται από τη μη απόδοση στο Δημόσιο Φό- ρου Προστιθέμενης Αξίας, λοιπών επιρριπτόμενων ή παρακρατούμενων φόρων, τελών ή εισφορών, για ποσά άνω του ενός εκατομμυρίου (1.000.000) δραχμών, 

γ) είχαν ρυθμιστεί να καταβληθούν τμηματικά με διάταξη νόμου, χωρίς να συμμορφωθεί ο οφειλέτης, 

δ) είχαν περιληφθεί σε προηγούμενη διευκόλυνση τμηματικής καταβολής του ίδιου υπόχρεου και δεν εξοφλήθηκαν, 

ε) είχαν αναστολή πληρωμής ή αναστολή λήψης αναγ- καστικών μέτρων είσπραξης, με αποφάσεις διοικητικών δικαστηρίων. 

Για την εφαρμογή των διατάξεων της παραγράφου αυτής δεν λαμβάνονται υπόψη οι ρυθμίσεις, διευκολύνσεις ή αναστολές που χορηγήθηκαν πριν την έναρξη ισχύος του παρόντος. 

4. Για να αποκτήσει ο οφειλέτης τα ευεργετήματα που ορίζονται στο επόμενο άρθρο πρέπει να πληρώσει το σύνολο των οφειλών που εξαιρούνται της διευκόλυνσης τμηματικής καταβολής, μαζί με την πρώτη δόση αυτής. 

5. Ο οφειλέτης χάνει το ευεργέτημα της διευκόλυνσης τμηματικής καταβολής, εφόσον δεν πληρώσει τρεις συνεχείς μηνιαίες δόσεις αυτής. 

'Aρθρο 19

Ευεργετήματα του οφειλέτη

Η χορήγηση διευκόλυνσης τμηματικής καταβολής και η συμμόρφωση σε αυτήν παρέχει στον οφειλέτη τα ακόλουθα ευεργετήματα: 

  


 

  

Σελίδα 36 

α) Καθιστά τον οφειλέτη και τους κατά oποιονδήποτε τρόπο συνυπόχρεους, περιλαμβανομένων και των εγγυητών, ενήμερους για τα χρέη προς το Δημόσιο και χορηγείται σε αυτούς αποδεικτικό ενημερότητας για κάθε χρήση, με την προϋπόθεση ότι έχουν καταβληθεί όλες οι δόσεις της διευκόλυνσης μέχρι την ημερομηνία χορήγησης του αποδεικτικού και δεν υπάρχουν άλλες υποχρεώσεις του αιτούντος που εμποδίζουν τη χορήγηση του αποδεικτικού αυτού. 

β) Αναστέλλει τη λήψη ή την εκτέλεση κάθε μέτρου σε βάρος του υπόχρεου, με την επιφύλαξη των διατάξεων του επόμενου άρθρου. 

γ) Αναστέλλει την εκτέλεση του μέτρου που προβλέπεται από το άρθρο 7 του ν. 2120/1993 (ΦΕΚ 24 Α'), όπως το άρθρο αυτό αντικαταστάθηκε με το άρθρο 22 παράγραφος 3 του ν. 2523/1997 (ΦΕΚ 179 Α'). 

'Αρθρο 20

Δικαιώματα Δημοσίου

1. Το Δημόσιο διατηρεί το δικαίωμα και μετά τη συμ- μόρφωση του οφειλέτη στη διευκόλυνση τμηματικής καταβολής που του χορηγήθηκε: 

α) Να λάβει ή να διατηρήσει το μέτρο της απαγόρευσης εξόδου από τη χώρα, κατά τις διατάξεις του ν. 395/1976 ή του άρθρου 27 του ν. 1882/1990 και των κατά εξουσιοδότηση αυτών εκδοθεισών αποφάσεων του Υπουργού Οικονομικών. 

β) Να επιβάλει κατασχέσεις και να εγγράφει υποθήκες σε περιουσιακά στοιχεία του οφειλέτη των συνυπόχρεων ή των εγγυητών, εφόσον το χρέος δεν είναι ασφαλισμένο. 

γ) Να μην χορηγήσει αποδεικτικό ενημερότητας στα πρόσωπα της προηγούμενης περίπτωσης, για τη διενέργεια ορισμένων πράξεων, όπως για τη μεταβίβαση ακινήτου, εφόσον το χρέος δεν είναι ασφαλισμένο. Οι πράξεις αυτές καθορίζονται με αποφάσεις του Υπουργού Οικονομικών. 

δ) Να δώσει εντολή παρακράτησης μέρους ή του συνόλου της χρηματικής απαίτησης του οφειλέτη κατά τρίτων προσώπων, για την είσπραξη της οποίας ζητείται το αποδεικτικό ενημερότητας. 

ε) Να προβεί σε συμψηφισμό των χρηματικών απαιτήσεων του οφειλέτη κατά του Δημοσίου και μέχρι του ύψους των ληξιπρόθεσμων χρεών του, κατά τις διατάξεις του άρθρου 83 του ν.δ. 356/1974 (Κ.Ε.Δ.Ε.). 

2. Με την απόφαση παροχής διευκόλυνσης τμηματικής καταβολής αναστέλλεται ο χρόνος παραγραφής των χρεών, σύμφωνα με τα οριζόμενα στο άρθρο 87 του ν. 2362/1995 (ΦΕΚ 247 Α'). 

3. Οι αναγκαστικές κατασχέσεις που έχουν επιβληθεί εις χείρας τρίτων δεν αναστέλλονται και τα ποσά που εισπράττονται με τις κατασχέσεις αυτές λαμβάνονται υπόψη για την κάλυψη δόσης ή δόσεων, εφόσον δεν πιστώνονται με άλλες οφειλές που δεν είχαν υπαχθεί στη διευκόλυνση ή δημιουργήθηκαν κατά το χρονικό διάστημα που ίσχυε η διευκόλυνση. 

4. Τα ποσά που εισπράττονται από την παρακράτηση ποσοστού απαίτησης του οφειλέτη λόγω της χορήγησης αποδεικτικού ενημερότητας για είσπραξη χρημάτων σύμφωνα με τα αναφερόμενα στην περίπτωση δ' της παραγράφου 1 του παρόντος άρθρου, μπορεί να καλύψουν δόση ή δόσεις της χορηγηθείσας διευκόλυνσης, εφόσον δεν πιστώνονται διαφορετικά. 

'Aρθρο 21

Εξουσιοδοτική διάταξη

Με αποφάσεις του Υπουργού Οικονομικών, που δημοσιεύονται στην Εφημερίδα της Κυβερνήσεως, δύναται να ορίζεται σταθμικός μέσος όρος των κριτηρίων αντί του απλού, και να καθορίζεται κάθε αναγκαία λεπτομέρεια για την εφαρμογή των άρθρων 13 έως και 20 του παρόντος. 

ΚΕΦΑΛΑΙΟ Γ'

Τροποποίηση και συμπλήρωση φορολογικών 

και λοιπών σχετικών διατάξεων

'Aρθρο 22

Tροποποίηση διατάξεων της 

φορολογίας εισοδήματος

1. Το τελευταίο εδάφιο της παραγράφου 2 του άρθρου 42 του ν. 2238/1994 (ΦΕΚ 151 Α') αντικαθίσταται ως εξής: 

"Η επιτροπή (ΕΑΠΓΕ) καταρτίζει οριστικούς πίνακες, μέχρι τέλος Ιανουαρίου κάθε έτους, αφού συνεκτιμήσει ανάλογους πίνακες, οι οποίοι έχουν καταρτισθεί από τις νομαρχιακές επιτροπές της επόμενης παραγράφου." 

2. Τα δύο τελευταία εδάφια της παραγράφου 3 του άρθρου 42 του ν. 2238/1994 αντικαθίστανται ως εξής: 

"Οι πίνακες αυτοί καταρτίζονται, με ευθύνη των Διευθύνσεων Γεωργίας, από διαθέσιμα λογιστικά στοιχεία γεωργικών εκμεταλλεύσεων, για όλα τα παραγόμενα γεωργικά προϊόντα του νομού, με βάση τις καθιερωμένες γεωργοοικονομικές μεθόδους και προσκομίζονται στην επιτροπή μέχρι 15 Δεκεμβρίου κάθε έτους. Με ευθύνη του προέδρου της επιτροπής, οι οριστικοποιημένοι πίνακες αποστέλλονται μέχρι 31 Δεκεμβρίου του ίδιου έτους στην επιτροπή της παραγράφου 2." 

3. Τα δύο τελευταία εδάφια της παραγράφου 4 του άρθρου 42 του ν. 2238/1994 αντικαθίστανται ως εξής: 

"Οι οριστικοί αυτοί πίνακες εγκρίνονται από τον Υπουργό Οικονομικών, ο οποίος μπορεί να τους τροποποιεί και με ευθύνη του προέδρου της επιτροπής κοινοποιούνται στις νομαρχίες και στις δημόσιες οικονομικές υπηρεσίες των νομών. Με ευθύνη των νομαρχών οι πίνακες αυτοί κοινοποιούνται σε όλους τους οργανισμούς τοπικής αυτοδιοίκησης, τις συνεταιριστικές οργανώσεις και τους αγροτικούς συλλόγους, μέχρι 10 Φεβρουαρίου κάθε έτους." 

4. Το πρώτο εδάφιο της παραγράφου 3 του άρθρου 57 του ν. 2238/1994 αντικαθίσταται ως εξής: 

"Στο μηνιαίο εισόδημα από αμοιβές για υπηρεσία ενεργού εφημερίας, που αποκτούν οι ιατροί που είναι ενταγμένοι στο Εθνικό Σύστημα Υγείας (Ε.Σ.Υ.), οι πανεπιστημιακοί ιατροί που δεν ασκούν ελευθέριο επάγγελμα, οι ειδικευόμενοι ιατροί που διέπονται από τις διατάξεις του ν. 1397/1983 (ΦΕΚ 143 Α') και οι ιατροί πλήρους και αποκλειστικής απασχόλησης του Ιδρύματος Κοινωνικών Ασφαλίσεων (Ι.Κ.Α.) που διέπονται από τις διατάξεις του άρθρου 16 του ν. 1666/1986 (ΦΕΚ 200 Α'), για ποσό που αντιστοιχεί σε δύο (2) ημέρες ενεργού κατά μήνα εφημερίας, ο φόρος υπολογίζεται και παρακρατείται με βάση την κλίμακα του άρθρου 9, όταν οι αμοιβές αυτές συνεντέλλονται σε μισθοδοτική κατάσταση μαζί με τις άλλες αποδοχές του δικαιούχου ή με βάση το συντελεστή της περίπτωσης γ', όταν αυτές εντέλλονται με χωριστή κατάσταση." 

5. Το άρθρο 63 του ν. 2238/1994 αντικαθίσταται ως εξής: 

"'Aρθρο 63

Αρμόδιος προϊστάμενος δημόσιας 

οικονομικής υπηρεσίας

1. Αρμόδιος για την παραλαβή των δηλώσεων και τον έλεγχό τους, την εξακρίβωση αυτών που δεν έχουν επιδώσει δηλώσεις και γενικά για την επιβολή του φόρου είναι ο προϊστάμενος της δημόσιας οικονομικής υπηρεσίας της κατοικίας του φορολογούμενου. Κατ' εξαίρεση προκειμένου: 

α) Για τα πρόσωπα που ασκούν ατομικώς εμπορική επιχείρηση γενικά ή ελευθέριο επάγγελμα, αρμόδιος είναι, κατά περίπτωση, ο προϊστάμενος της δημόσιας οικονομικής υπηρεσίας της έδρας της κύριας επιχείρησής τους ή του κύριου επαγγέλματός τους. 

β) Για τα πρόσωπα που είναι κάτοικοι αλλοδαπής και έχουν υποχρέωση να υποβάλλουν δήλωση στην Ελλάδα, εφόσον δεν υπάγονται στην περίπτωση α', αρμόδιος είναι ο προϊστάμενος της Δημόσιας Οικονομικής Υπηρεσίας Κατοίκων Εξωτερικού. Εάν αυτά τα πρόσωπα συμμετέχουν σε εταιρίες, κοινωνίες και κοινοπραξίες που αναφέρονται στην παράγραφο 4 του άρθρου 2 ή σε λοιπά νομικά πρόσωπα που έχουν έδρα στην Ελλάδα, με εξαίρεση τις ανώνυμες εταιρίες, αρμόδιος είναι ο προϊστάμενος της δημόσιας οικονομικής υπηρεσίας, ο οποίος είναι αρμόδιος για τη φορολογία του εισοδήματος του εκπροσώπου 

 

 

  

Σελίδα 37 

στην Ελλάδα αυτών των φυσικών προσώπων. 

γ) Για σχολάζουσα κληρονομία ή σε περίπτωση θανάτου του υπόχρεου πριν από την επίδοση της δήλωσης, αρμόδιος είναι ο προϊστάμενος της δημόσιας οικονομικής υπηρεσίας της περιφέρειας στην οποία κατοικούσε ο κληρονομούμενος ή βρισκόταν η έδρα της ατομικής επαγγελματικής του εγκατάστασης πριν από το θάνατό του. 

2. Για την παραλαβή και τον έλεγχο εκπρόθεσμης δήλωσης, αρμόδιος είναι ο προϊστάμενος της δημόσιας οικονομικής υπηρεσίας στην περιφέρεια της οποίας ο φορολογούμενος έχει την κατοικία του ή την έδρα της επιχείρησής του σύμφωνα με τις διατάξεις της προηγούμενης παραγράφου κατά το χρόνο της υποβολής αυτής της δήλωσης. Πριν από την υποβολή της εκπρόθεσμης δήλωσης νομίμως επιλαμβάνεται ο προϊστάμενος της δημόσιας οικονομικής υπηρεσίας που ήταν αρμόδιος για το αμέσως προηγούμενο της υποβολής της εκπρόθεσμης δήλωσης χρονικό διάστημα. 

3. Οι δηλώσεις των προσώπων που αναφέρονται στην περίπτωση β' της παραγράφου 1 αυτού του άρθρου, στην παράγραφο 3 του άρθρου 47, καθώς και των προξενικών υπαλλήλων του Κράτους, που υπηρετούν στο εξωτερικό, μπορεί να επιδίδονται και στην προξενική αρχή του τόπου που διαμένει ο υπόχρεος, η οποία οφείλει να τις διαβιβάζει χωρίς υπαίτια καθυστέρηση στον προϊστάμενο της αρμόδιας δημόσιας οικονομικής υπηρεσίας." 

6. Στο άρθρο 115 του ν. 2238/1994 (ΦΕΚ 151 Α') προστίθεται παράγραφος 3, που έχει ως εξής: 

"3. Τα πρόσωπα που αναφέρονται στις παραγράφους 1 και 2 ευθύνονται προσωπικώς και αλληλεγγύως για τους παρακρατούμενους φόρους και κατά τη διάρκεια λειτουργίας του νομικού προσώπου που εκπροσωπούν, ως εξής: 

α) Αν έχει γίνει η παρακράτηση φόρου, όλα τα πρόσωπα που είχαν μία από τις ως άνω ιδιότητες από τη λήξη της προθεσμίας απόδοσης του φόρου και μετά. 

β) Αν δεν έχει γίνει η παρακράτηση φόρου, όλα τα πρόσωπα, που είχαν μία από τις πιο πάνω ιδιότητες κατά το χρόνο που υπήρχε η υποχρέωση παρακράτησης του φόρου." 

7. Οι διατάξεις της παραγράφου 3 του άρθρου 115 του ν. 2238/1994 εφαρμόζονται και για την περίπτωση β' του άρθρου 45 του ν. 1642/1986 (ΦΕΚ 125 Α'), καθώς και για οφειλές φόρου κύκλου εργασιών. 

8. Το δεύτερο εδάφιο της περίπτωσης ζ' της παραγράφου 3 του άρθρου 28 του ν. 2238/1994 αντικαθίσταται ως εξής: 

"Κατ' εξαίρεση, η υπερτίμηση από την αναγκαστική απαλλοτρίωση ακινήτου, το οποίο ιδιοχρησιμοποιείται ή έχει ιδιοχρησιμοποιηθεί για την άσκηση του αντικειμένου των εργασιών της επιχείρησης, απαλλάσσεται του φόρου, εφόσον εμφανίζεται σε ιδιαίτερο λογαριασμό αφορολόγητου αποθεματικού και φορολογείται σε περίπτωση διανομής του ή διάλυσης της επιχείρησης, σύμφωνα με τις ισχύουσες διατάξεις. Κατά τον υπολογισμό του υπερτιμήματος από την πώληση ακινήτου, εξαιρουμένου του υπερτιμήματος που προκύπτει από την αναγκαστική απαλλοτρίωση ακινήτου, ως τιμή πώλησης δεν δύναται να ληφθεί ποσό μικρότερο της αξίας, όπως αυτή προσδιορίζεται σύμφωνα με τις διατάξεις περί φορολογίας μεταβίβασης ακινήτων." 

9. Οι διατάξεις της παραγράφου 4 έχουν εφαρμογή για τα εισοδήματα που αποκτώνται από 1ης Ιανουαρίου 1998 και μετά. 

'Aρθρο 23

Απαλλαγή ληξιπρόθεσμων οφειλών από

προσαυξήσεις εκπρόθεσμης καταβολής

Η παράγραφος 4 του άρθρου 6 του ν.δ. 356/1974 (Κ.Ε.Δ.Ε.), όπως αυτή αναριθμήθηκε με την παράγραφο 2 του άρθρου 22 του ν. 2523/1997 και ισχύει, αντικα- θίσταται ως εξής: 

"4. Επιτρέπεται, μετά από αιτιολογημένη απόφαση, μερική ή ολική απαλλαγή των ληξιπρόθεσμων οφειλών από τις προσαυξήσεις εκπρόθεσμης καταβολής, εφόσον η μη εμπρόθεσμη καταβολή οφείλεται σε μη αποστολή της ειδοποίησης της παραγράφου 1 του άρθρου 4 του παρόντος. Στις περιπτώσεις που ο υπόχρεος έχει λάβει γνώση ενυπόγραφα για τον τρόπο καταβολής της οφειλής, η αίτησή του είναι απαράδεκτη. 

Αρμόδια όργανα για την απαλλαγή από τις προσαυξήσεις εκπρόθεσμης καταβολής είναι: 

α) Ο προϊστάμενος της δημόσιας οικονομικής υπηρεσίας, μετά από γνώμη του νόμιμου αναπληρωτή του και του προϊστάμενου του Δικαστικού Τμήματος ή του αντίστοιχου γραφείου, σε περίπτωση που το ποσό των προσαυξήσεων εκπρόθεσμης καταβολής δεν υπερβαίνει τις εκατό χιλιάδες (100.000) δραχμές, την ημέρα υποβολής της αίτησης απαλλαγής, καθώς και σε όλες τις περιπτώσεις, ανεξάρτητα του ύψους του ποσού των προσαυξήσεων εκπρόθεσμης καταβολής, που η αίτηση υποβάλλεται μέσα σε δύο (2) μήνες από τη νόμιμη ημερομηνία λήξης πληρωμής της οφειλής. 

β) Ο Υπουργός Οικονομικών, μετά από γνωμοδότηση της Επιτροπής Παροχής Διευκολύνσεων, σε όλες τις άλλες περιπτώσεις. 

Τα παραπάνω όργανα δύνανται να χορηγούν στον οφειλέτη και την οριζόμενη από ειδικές διατάξεις έκπτωση λόγω εφάπαξ πληρωμής, αν η αίτηση για την απαλλαγή κατατεθεί το αργότερο εντός διμήνου από την εκπνοή της προθεσμίας εντός της οποίας, σύμφωνα με τις ισχύουσες διατάξεις, παρεχόταν το δικαίωμα της καταβολής με έκπτωση και η οφειλή καταβληθεί εντός δέκα (10) ημερών από την ημερομηνία που ο οφειλέτης έλαβε αποδεδειγμένα γνώση αυτής. 

Κατά των αποφάσεων του προϊσταμένου δύναται να ασκηθεί ιεραρχική προσφυγή ενώπιον του Υπουργού Οικονομικών εντός μηνός από την κοινοποίηση της απόφασης. Η απόφαση επί της προσφυγής εκδίδεται μετά από γνωμοδότηση της Επιτροπής του άρθρου 9 του ν. 2386/1996 (ΦΕΚ 43 Α'). 

Ποσά που σύμφωνα με τις αποφάσεις των παραπάνω οργάνων κρίνεται ότι έχουν καταβληθεί αχρεώστητα, επιστρέφονται." 

'Aρθρο 24

Διαγραφή χρεών προς το Δημόσιο

Οι παράγραφοι 1, 2 και 3 του άρθρου 82 του ν.δ 356/1974 (Κ.Ε.Δ.Ε.) αντικαθίστανται ως εξής: 

"1. Χρέη γενικά προς το Δημόσιο μπορεί να διαγραφούν ολικά ή μερικά με απόφαση του Υπουργού Οικονομικών, μετά από γνωμοδότηση της επιτροπής παροχής διευκολύνσεων, εφόσον οφείλονται: 

α) Από οφειλέτες που απεβίωσαν χωρίς να αφήσουν οποιαδήποτε περιουσία και οι κληρονόμοι αποποιήθηκαν την επαχθείσα κληρονομία. 

β) Από άπορους οφειλέτες, των οποίων η απορία διαπιστώνεται από στοιχεία της Δ.Ο.Υ. στην οποία βεβαιώθηκε το χρέος ή από κάθε άλλη δημόσια αρχή και η είσπραξη του χρέους δεν έχει επιτευχθεί μέσα σε πέντε (5) έτη από τη λήξη του οικονομικού έτους μέσα στο οποίο βεβαιώθηκε, παρά τη λήψη όλων των προβλεπόμενων, από τις κείμενες διατάξεις, μέτρων είσπραξης. 

γ) Από οφειλέτες φυσικά ή νομικά πρόσωπα που στερούνται περιουσίας ή των οποίων εκποιήθηκε αναγκαστικά, σύμφωνα με τις διατάξεις του παρόντος ή με τη διαδικασία της εκκαθάρισης, ολόκληρη η περιουσία, εφόσον, ύστερα από παρέλευση πέντε (5) ετών από τη βεβαίωση του χρέους, η Γνωμοδοτική Επιτροπή Παροχής Διευκολύνσεων (Γ.Ε.Π.Δ.) διαπιστώνει αιτιολογημένα ότι έχουν ληφθεί τα απαραίτητα μέτρα για την είσπραξη του χρέους και ότι ακόμη και αν ληφθούν όλα τα λοιπά μέτρα που προβλέπονται από τις κείμενες διατάξεις, δεν θα ήταν δυνατή η είσπραξή του. Σε περίπτωση ύπαρξης μερικής φοροδοτικής ικανότητας των οφειλετών αυτών, η διαγραφή μπορεί να περιοριστεί και πριν από την παρέλευση της πενταετίας από τη βεβαίωση του χρέους, ολικά ή μερικά στα πάσης φύσεως σχετικά πρόστιμα, πρόσθετους φόρους και προσαυξήσεις εκπρόθεσμης καταβολής. 

2. Η αίτηση του οφειλέτη, για διαγραφή χρεών διαβιβάζεται από τον προϊστάμενο της Δ.Ο.Υ. στην Επιτροπή μαζί με πίνακα χρεών και λοιπά δικαιολογητικά με αιτιολογημένη γνώμη του 

  


 

  

Σελίδα 38 

επί του αιτήματος, καθώς και τη γνώμη του αρμόδιου επιθεωρητή. Ειδικά για την περίπτωση α' της προηγούμενης παραγράφου, πρόταση για διαγραφή χρεών συνοδευόμενη από τα ανωτέρω δικαιολογητικά μπορεί να υποβληθεί στην Επιτροπή οίκοθεν από τον προϊστάμενο της Δ.Ο.Υ. με τη γνώμη του αρμόδιου επιθεωρητή. 

3. Υποθέσεις για διαγραφή χρεών που έχουν εισαχθεί στην Επιτροπή και για τις οποίες εκδόθηκε απορριπτική απόφαση δεν δύνανται να επανεξετασθούν πριν περάσουν δύο (2) έτη από την έκδοση της απόφασης." 

'Aρθρο 25

Αποδεικτικό ενημερότητας για χρέη προς το Δημόσιο

1. Ο τίτλος του άρθρου 26 του ν. 1882/1990 αντι- καθίσταται ως εξής: 

"Αποδεικτικό ενημερότητας για χρέη και φορολογικές υποχρεώσεις προς το Δημόσιο". 

2. Στην παράγραφο 1 του άρθρου 26 του ν. 1882/ 1990 προστίθεται εδάφιο που έχει ως εξής: 

"Οι διατάξεις του προηγούμενου εδαφίου ισχύουν και για τους υπόχρεους υποβολής δήλωσης φορολογίας εισοδήματος, απόδοσης φόρου προστιθέμενης αξίας και παρακρατούμενου φόρου μισθωτών υπηρεσιών." 

3. Η παράγραφος 3 του άρθρου 26 του ν. 1882/1990 αντικαθίσταται ως εξής: 

"3. Η εκπλήρωση των υποχρεώσεων προς το Δημόσιο, κατά τις διατάξεις της παραγράφου 1 του παρόντος άρθρου, αποδεικνύεται με αποδεικτικό ενημερότητας, που εκδίδεται από τον προϊστάμενο της αρμόδιας Δ.Ο.Υ. και χορηγείται εφόσον ο αιτών: α) έχει υποβάλει τις δηλώσεις που ορίζονται στο δεύτερο εδάφιο της παραγράφου 1 του παρόντος άρθρου και β) έχει καταβάλει ή τακτοποιήσει κατά νόμιμο τρόπο με αναστολή πληρωμής ή με διευκόλυνση τμηματικής καταβολής, που έχει χορηγηθεί από τα κατά νόμο αρμόδια όργανα, τις μέχρι τη χρονολογία έκδοσης του αποδεικτικού βεβαιωμένες και ληξιπρόθεσμες οφειλές του προς το Δημόσιο." 

4. Στην παράγραφο 4 του άρθρου 26 του ν. 1882/ 1990 προστίθενται δύο εδάφια ως εξής: 

"Με όμοιες αποφάσεις καθορίζεται ο χρόνος ισχύος του αποδεικτικού ενημερότητας, που μπορεί να διαφοροποιείται ανάλογα με την αιτία που ζητείται το αποδεικτικό για τα φυσικά πρόσωπα μη επιτηδευματίες ή για τα φυσικά πρόσωπα επιτηδευματίες και νομικά πρόσωπα ή ενώσεις προσώπων, καθώς και για όσους είναι συνεπείς με τις υποχρεώσεις τους προς το Δημόσιο και δεν έχουν σε βάρος τους βεβαιωμένες, κατά τον Κ.Ε.Δ.Ε., οφειλές. Με τις ίδιες αποφάσεις δύναται να προστίθενται ή να αφαιρούνται δηλώσεις απόδοσης φόρων, τελών ή εισφορών, που ορίζονται στο τελευταίο εδάφιο της παραγράφου 1 του παρόντος άρθρου." 

'Aρθρο 26

Παράβολα - Τέλη

1. Παράβολα, τέλη, δικαιώματα και εισφορές, οποιασδήποτε μορφής ή ονομασίας ανταποδοτικής γενικά φύσης, που έχουν επιβληθεί υπέρ του Δημοσίου αναπροσαρμόζονται ως εξής: 

α) Τα κάτω των χιλίων (1.000) δραχμών σε χίλιες (1.000) δραχμές. 

β) Τα αξίας χιλίων (1.000) δραχμών και μέχρι εκατό χιλιάδων (100.000) δραχμών διπλασιάζονται, στρογγυλοποιούμενα στην επόμενη χιλιάδα δραχμών, με εξαίρεση τα εισιτήρια των καζίνων. 

2. Για την είσπραξη των αναφερόμενων στην προηγούμενη παράγραφο παραβόλων, καθιερώνονται ειδικά κινητά ένσημα παραβόλων αξίας χιλίων (1.000), δύο χιλιάδων (2.000), πέντε χιλιάδων (5.000), δέκα χιλιάδων (10.000) και είκοσι χιλιάδων (20.000) δραχμών. 

3. Με απόφαση του Υπουργού Οικονομικών, που δημοσιεύεται στην Εφημερίδα της Κυβερνήσεως καθορίζεται ο τύπος και το περιεχόμενο των ειδικών κινητών ενσήμων παραβόλων, ο τρόπος προμήθειας και διάθεσης, η ημερομηνία θέσης σε κυκλοφορία αυτών, καθώς και κάθε άλλη αναγκαία λεπτομέρεια. 

'Aρθρο 27

Ρυθμίσεις στα τέλη χαρτοσήμου

1. Το ποσό που ορίζεται από τη διάταξη της παραγράφου 1 του άρθρου 3 του προεδρικού διατάγματος της 28ης Ιουλίου 1931, για την είσπραξη του αναλογικού τέλους χαρτοσήμου με χρήση κινητού επισήματος, αυξάνεται σε πέντε χιλιάδες (5.000) δραχμές. 

2. Οι παράγραφοι 1 και 2 του άρθρου 15α του προεδρικού διατάγματος της 28ης Ιουλίου 1931, όπως ισχύει, αντικαθίστανται ως ακολούθως: 

"1. Σε συναλλαγματικές και γραμμάτια σε διαταγή, που εκδίδονται στην Ελλάδα, επιβάλλεται τέλος χαρτοσήμου, το οποίο ορίζεται ως ακολούθως: 


Για ονομαστική αξία δρχ.
 1
 -
 100.000
 Δρχ.
 500
 
"
 100.001
 -
 200.000
 "
 1.000
 
"
 200.001
 -
 400.000
 "
 2.000
 
"
 400.001
 -
 600.000
 "
 3.000
 
"
 600.001
 -
 800.000
 "
 4.000
 
"
 800.001
 -
 1.000.000
 "
 5.000
 
"
 1.000.001
 -
 1.400.000
 "
 7.000
 
"
 1.400.001
 -
 1.800.000
 "
 9.000
 
"
 1.800.001
 -
 2.200.000
 "
 11.000
 
"
 2.200.001
 -
 2.600.000
 "
 13.000
 
"
 2.600.001
 -
 3.000.000
 "
 15.000
 


Για συναλλαγματικές και γραμμάτια σε διαταγή ονομαστικής αξίας μεγαλύτερης των τριών εκατομμυρίων (3.000.000) δραχμών, το τέλος ορίζεται σε πέντε τοις χιλίοις (5%ο) για την πέρα των τριών εκατομμυρίων (3.000.000) δραχμών ονομαστική αξία αυτών. 

Η οπισθογράφηση, η τριτεγγύηση και η εξόφληση συναλλαγματικής ή γραμματίου σε διαταγή συντάσσονται ατελώς. 

2. Το κατά την προηγούμενη παράγραφο τέλος χαρτοσήμου για συναλλαγματικές και γραμμάτια σε διαταγή αξίας μέχρι τρία εκατομμύρια (3.000.000) δραχμές εισπράττεται υποχρεωτικά με χρήση ειδικών εντύπων ενσήμων, για συναλλαγματικές δε και γραμμάτια σε διαταγή αξίας ανώτερης, με χρήση του ειδικού εντύπου ενσήμου της συναλλαγματικής ή του γραμματίου σε διαταγή αξίας τριών εκατομμυρίων (3.000.000) δραχμών και με χρήση κινητού επισήματος ή αποδεικτικού πληρωμής της δημόσιας οικονομικής υπηρεσίας κατά τα οριζόμενα στην παράγραφο 1 του άρθρου 3 του Κώδικα αυτού. Σε όσες περιπτώσεις το αναλογικό τέλος είναι ή περιλαμβάνει κλάσμα της δραχμής αυτό στρογγυλοποιείται σε ακέραιη δραχμή." 

3. Με απόφαση του Υπουργού Οικονομικών, που δημοσιεύεται στην Εφημερίδα της Κυβερνήσεως, ορίζεται η ημερομηνία θέσης σε κυκλοφορία των ως άνω νέων ειδικών εντύπων ενσήμων συναλλαγματικών και γραμματίων σε διαταγή και καθορίζεται ο τύπος και το περιεχόμενο των εντύπων αυτών, καθώς και κάθε άλλη αναγκαία λεπτομέρεια για την εφαρμογή του άρθρου αυτού. 

'Aρθρο 28

Βεβαίωση ποσοστού αμφισβητούμενου φόρου και

αναστολή είσπραξής του - Διασφάλιση του

υπόλοιπου μη βεβαιωθέντος ποσού

1. Το πρώτο εδάφιο της παρ. 6 του άρθρου 74 του ν. 2238/1994 αντικαθίσταται ως εξής: 

"Αν δεν έχει επιτευχθεί διοικητική επίλυση της διαφοράς και ασκήθηκε από τον φορολογούμενο εμπρόθεσμη προσφυγή, βεβαιώνεται αμέσως από τον προϊστάμενο της δημόσιας οικονομικής υπηρεσίας ποσοστό είκοσι πέντε τοις εκατό (25%) του αμφισβητούμενου κύριου φόρου, πρόσθετου φόρου και λοιπών συμβεβαιουμένων με αυτόν φόρων και τελών". 

2. Το πρώτο εδάφιο της παραγράφου 4 του άρθρου 29 του 

  

 

  

Σελίδα 39 

ν. 2459/1997 (ΦΕΚ 17 Α') αντικαθίσταται ως εξής: 

"Αν ασκηθεί εμπρόθεσμη προσφυγή κατά πράξης επιβολής φόρου που προβλέπεται από τα άρθρα του παρόντος, βεβαιώνεται αμέσως ποσοστό είκοσι πέντε τοις εκατό (25%) του αμφισβητούμενου με την πράξη κύριου και πρόσθετου φόρου." 

3. Οι παράγραφοι 1 και 2 του άρθρου 4 του α.ν.142/ 1967 (ΦΕΚ 169 Α'), όπως ισχύουν σήμερα, αντικαθίστανται ως εξής: 

"1. Αν δεν έχει επιτευχθεί διοικητική επίλυση της διαφοράς σε πράξη επιβολής φόρου κληρονομιών, δωρεών και γονικών παροχών, που έχει κοινοποιηθεί, αλλά ασκήθηκε εμπρόθεσμη προσφυγή από τον φορολογούμενο, βεβαιώνεται αμέσως ποσοστό είκοσι πέντε τοις εκατό (25%) επί του αμφισβητούμενου φόρου (κυρίου, πρόσθετων και κάθε άλλης προσαύξησης) που ορίζεται με την πράξη. 

2. Το ποσό που βεβαιώνεται σύμφωνα με τις διατάξεις της ανωτέρω παραγράφου, εισπράττεται σε έξι (6) ίσες μηνιαίες δόσεις, με τον περιορισμό ότι κάθε δόση δεν θα είναι μικρότερη των εκατό χιλιάδων (100.000) δραχμών, εκτός της τελευταίας. Η πρώτη δόση καταβάλλεται μέχρι την τελευταία εργάσιμη, για τις δημόσιες υπηρεσίες, ημέρα του επόμενου από τη βεβαίωση μήνα και οι υπόλοιπες μέχρι την τελευταία εργάσιμη, για τις δημόσιες υπηρεσίες, ημέρα των μηνών που ακολουθούν. Με την έκδοση της απόφασης του δικαστηρίου βεβαιώνεται ή διαγράφεται κατά περίπτωση η διαφορά του φόρου, που προκύπτει με βάση την απόφαση αυτή." 

4. Στο άρθρο 22 του ν. 2523/1997 (ΦΕΚ 179 Α') προστίθεται παράγραφος 13, που έχει ως εξής: 

"13. Οι διατάξεις του άρθρου 14 του παρόντος νόμου έχουν ανάλογη εφαρμογή και στην περίπτωση οφειλετών των οποίων τα μη ασφαλισμένα ληξιπρόθεσμα, κατά τις διατάξεις του ν.δ. 356/1974 (Κ.Ε.Δ.Ε.), χρέη τους προς το Δημόσιο, από οποιαδήποτε αιτία, υπερβαίνουν το ποσό των πενήντα εκατομμυρίων (50.000.000) δραχμών. Με απόφαση του Υπουργού Οικονομικών καθορίζεται η διαδικασία ενημέρωσης της Διεύθυνσης Είσπραξης Δημοσίων Εσόδων, από τις δημόσιες οικονομικές υπηρεσίες (Δ.Ο.Υ.), προκειμένου αυτή να ενημερώσει με οποιονδήποτε τρόπο όλες τις δημόσιες οικονομικές υπηρεσίες, τις τράπεζες και λοιπά πιστωτικά ιδρύματα, καθώς και τον οφειλέτη. Οι ανωτέρω υπηρεσίες και φορείς από της ενημερώσεώς τους υποχρεώνονται να εφαρμόσουν αμέσως τις απαγορεύσεις και δεσμεύσεις της παραγράφου 1 αυτού του άρθρου, χωρίς καμία άλλη διαδικασία ή διατύπωση. Με την ίδια απόφαση καθορίζονται και οι προϋποθέσεις άρσης των μέτρων αυτών, καθώς και κάθε άλλη αναγκαία λεπτομέρεια." 

'Aρθρο 29

Τροποποίηση του Κώδικα Φορολογικής Δικονομίας -

Κατάργηση Δικαστικού Συμβιβασμού

1. Το πρώτο εδάφιο της παραγράφου 1 του άρθρου 165 του ν. 4125/1960, που κωδικοποιήθηκε με το π.δ. 331/1985 (ΦΕΚ 116 Α'), όπως αντικαταστάθηκε με την παράγραφο 1 του άρθρου 60 του ν. 2065/1992 (ΦΕΚ 113 Α'), αντικαθίσταται ως εξής: 

"Σε έφεση υπόκεινται οι οριστικές αποφάσεις των διοικητικών πρωτοδικείων αν το ποσό της διαφοράς υπερβαίνει το ένα εκατομμύριο (1.000.000) δραχμές, χωρίς στο ποσό αυτό να συνυπολογίζονται οι πρόσθετοι φόροι και λοιπές επιβαρύνσεις." 

2. Το άρθρο 1 του ν.δ. 4600/1966 (ΦΕΚ 242 Α') και το άρθρο 71 του ν. 2238/1994, όπως ισχύουν, καταργούνται. 

'Aρθρο 30

Βεβαίωση του φόρου

1. Η παράγραφος 5 του άρθρου 74 του ν. 2238/1994 αντικαθίσταται ως εξής: 

"5. Ο φόρος που βεβαιώνεται κατά τη διάρκεια του οικείου οικονομικού έτους ή μεταγενέστερα από τη λήξη του: 

α) Με βάση φύλλο ελέγχου που έγινε οριστικό, λόγω μη άσκησης ή εκπρόθεσμης άσκησης προσφυγής, καταβάλλεται σε έξι (6) ίσες μηνιαίες δόσεις, με τον περιορισμό ότι κάθε δόση δεν είναι μικρότερη των εκατό χιλιάδων (100.000) δραχμών, εκτός της τελευταίας. Η πρώτη δόση καταβάλλεται μέχρι την τελευταία εργάσιμη, για τις δημόσιες υπηρεσίες, ημέρα του επόμενου από τη βεβαίωση μήνα και οι υπόλοιπες μέχρι την τελευταία εργάσιμη, για τις δημόσιες υπηρεσίες, ημέρα των μηνών που ακολουθούν. 

β) Μετά τη διοικητική επίλυση της διαφοράς και την καταβολή του ενός πέμπτου (1/5), το υπόλοιπο καταβάλλεται σε έξι (6) ίσες μηνιαίες δόσεις, με τον περιορισμό ότι κάθε δόση δεν είναι μικρότερη των εκατό χιλιάδων (100.000) δραχμών, εκτός της τελευταίας. Η πρώτη καταβάλλεται μέχρι την τελευταία εργάσιμη, για τις δημόσιες υπηρεσίες, ημέρα του επόμενου από την υπογραφή του πρακτικού μήνα και οι υπόλοιπες μέχρι την τελευταία εργάσιμη, για τις δημόσιες υπηρεσίες, ημέρα των μηνών που ακολουθούν. Αν ο υπόχρεος καταβάλλει εντός της προθεσμίας καταβολής του ενός πέμπτου (1/5), το σύνολο του ποσού που προκύπτει συνεπεία της διοικητικής επίλυσης της διαφοράς, παρέχεται επί αυτού έκπτωση κατά ποσοστό πέντε τοις εκατό (5%). 

γ) Με βάση απόφαση διοικητικού δικαστηρίου, καταβάλλεται σε δύο (2) ίσες μηνιαίες δόσεις, με τον περιορισμό ότι το συνολικό ποσό του φόρου δεν είναι μικρότερο των εκατό χιλιάδων (100.000) δραχμών. Η πρώτη δόση καταβάλλεται μέχρι την τελευταία εργάσιμη, για τις δημόσιες υπηρεσίες, ημέρα του επόμενου από τη βεβαίωση μήνα, και η δεύτερη μέχρι την τελευταία εργάσιμη, για τις δημόσιες υπηρεσίες, ημέρα του μήνα που ακολουθεί." 

2. Στο άρθρο 70 του ν. 2238/1994 προστίθεται παράγραφος 11 που έχει ως εξής: 

"11. Αντίγραφο του πρακτικού της διοικητικής επίλυσης της διαφοράς παραδίδεται στον υπόχρεο. Το πρακτικό αυτό επέχει και θέση ατομικής ειδοποίησης, σύμφωνα με τις διατάξεις του άρθρου 4 του ν.δ. 356/1974 (Κ.Ε.Δ.Ε.)." 

3. Η υποπερίπτωση δδ' της περίπτωσης β' της παραγράφου 2 του άρθρου 44 του ν. 1642/1986, όπως αντικαταστάθηκε με την παράγραφο 30 του άρθρου 2 του ν. 2093/1992 (ΦΕΚ 181 Α'), αντικαθίσταται ως εξής: 

"δδ'. Στις περιπτώσεις που αναφέρονται στην επόμενη παράγραφο, εφόσον ο φόρος που βεβαιώθηκε δεν υπερβαίνει το ποσό των εκατό χιλιάδων (100.000) δραχμών." 

4. Στην παράγραφο 4 του άρθρου 42 ν. 1642/1986 προστίθεται εδάφιο, που έχει ως εξής: 

"Αντίγραφο του πρακτικού της διοικητικής επίλυσης της διαφοράς παραδίδεται στον υπόχρεο. Το πρακτικό αυτό επέχει και θέση ατομικής ειδοποίησης σύμφωνα με τις διατάξεις του άρθρου 4 του ν.δ. 356/1974 (Κ.Ε.Δ.Ε)." 

5. Το άρθρο 82 του ν.δ. 118/1973, όπως ισχύει, αντικαθίσταται ως εξής: 

"'Aρθρο 82

Καταβολή φόρου κτήσεων αιτία θανάτου

1. Ο φόρος που βεβαιώνεται: 

α) Μετά από δήλωση ή πράξη προσδιορισμού φόρου, που έγινε οριστική λόγω μη άσκησης ή εκπρόθεσμης άσκησης προσφυγής, καταβάλλεται σε είκοσι τέσσερις (24) ίσες μηνιαίες δόσεις, με τον περιορισμό ότι κάθε δόση δεν είναι μικρότερη των εκατό χιλιάδων (100.000) δραχμών, εκτός της τελευταίας. Η πρώτη δόση καταβάλλεται μέχρι την τελευταία εργάσιμη, για τις δημόσιες υπηρεσίες, ημέρα του επόμενου από τη βεβαίωση μήνα και οι υπόλοιπες μέχρι την τελευταία εργάσιμη, για τις δημόσιες υπηρεσίες, ημέρα των μηνών που ακολουθούν. 

β) Μετά από διοικητική επίλυση της διαφοράς και την καταβολή του ενός πέμπτου (1/5), το υπόλοιπο καταβάλλεται σε είκοσι τέσσερις (24) ίσες μηνιαίες δόσεις, με τον περιορισμό ότι κάθε δόση δεν είναι μικρότερη των εκατό χιλιάδων (100.000) δραχμών, εκτός της τελευταίας. 

γ) Μετά από απόφαση διοικητικού δικαστηρίου, καταβάλλεται σε έξι (6) ίσες μηνιαίες δόσεις με τον περιορισμό ότι κάθε δόση δεν είναι μικρότερη των εκατό χιλιάδων (100.000) 

  


 

  

Σελίδα 40 

δραχμών, εκτός της τελευταίας. 

Για τις ανωτέρω περιπτώσεις η πρώτη δόση καταβάλλεται μέχρι την τελευταία εργάσιμη, για τις δημόσιες υπηρεσίες, ημέρα του επόμενου μήνα από τη βεβαίωση ή την υπογραφή του πρακτικού και οι υπόλοιπες μέχρι την τελευταία εργάσιμη, για τις δημόσιες υπηρεσίες, ημέρα των μηνών που ακολουθούν. 

2. Αν ο υπόχρεος καταβάλλει το σύνολο του αναλογούντος κύριου και πρόσθετου φόρου κατά τα οριζόμενα στην περίπτωση α' της προηγούμενης παραγράφου, μέσα στην προθεσμία καταβολής της πρώτης μηνιαίας δόσης, ανεξάρτητα από το ύψος αυτού, παρέχεται επί αυτού έκπτωση κατά ποσοστό δέκα τοις εκατό (10%). Το ίδιο ποσοστό εκπίπτεται αν ο υπόχρεος καταβάλλει το σύνολο του ποσού που προκύπτει συνεπεία διοικητικής επίλυσης της διαφοράς εντός της προθεσμίας πληρωμής του ενός πέμπτου (1/5) αυτού. 

3. Σε κινητές αξίες και λοιπά κινητά γενικά πράγματα, που έχουν κατατεθεί σε τράπεζες και λοιπά νομικά ή φυσικά πρόσωπα, ο φόρος που αναλογεί επιμεριστικά στην αξία τους καταβάλλεται πριν από την ανάληψή τους και τη χορήγηση του πιστοποιητικού του άρθρου 105. 

4. Εφόσον στην περίπτωση της προηγούμενης παρα- γράφου δεν διασφαλίζεται από τα κληρονομιαία αντικείμενα που απομένουν στην κατοχή του κληρονόμου ή κληροδόχου η πληρωμή του υπόλοιπου φόρου της κληρονομικής του μερίδας και δεν παρέχεται εμπράγματη ασφάλεια ή εγγυητική επιστολή μιας από τις αναγνωρισμένες στην Ελλάδα τράπεζες, ολόκληρος ο φόρος που αναλογεί στη μερίδα του κληρονόμου ή κληροδόχου καταβάλλεται πριν από τη χορήγηση του πιστοποιητικού των άρθρων 105 και 112. Σε κάθε άλλη περίπτωση που οφείλεται φόρος που αναλογεί σε μετρητά και γενικά κινητά πράγματα, εφόσον κατά την κρίση του προϊσταμένου της δημόσιας οικονομικής υπηρεσίας δεν διασφαλίζεται η πληρωμή του από τη λοιπή κληρονομιαία περιουσία που απομένει στην κατοχή του υπόχρεου, παρέχεται ασφάλεια με την υποβολή της δήλωσης, άλλως καταβάλλεται αμέσως ολόκληρος ο φόρος αυτός και γίνεται σχετική μνεία στη δήλωση για την καταβολή. 

5. Η ευχέρεια καταβολής του φόρου σε δόσεις κατά την παράγραφο 1 παρέχεται μόνο αν το ακίνητο, που αποκτήθηκε αιτία θανάτου, βρίσκεται στην κυριότητα του οφειλέτη κληρονόμου. Προκειμένου αυτό να μεταβιβασθεί ή βαρυνθεί με εμπράγματα δικαιώματα, ολόκληρος ο φόρος που επιμεριστικά αναλογεί σε αυτό καθίσταται απαιτητός και καταβάλλεται πριν από τη χορήγηση πιστοποιητικού, για το οποίο ορίζει το άρθρο 112. Μπορεί όμως το πιστοποιητικό αυτό να χορηγηθεί και πριν από την ολοσχερή καταβολή του φόρου που επιμεριστικά αναλογεί, με τη ρητή εντολή ο φόρος να παρακρατηθεί από το συμβολαιογράφο και να αποδοθεί από αυτόν στη δημόσια οικονομική υπηρεσία, το αργότερο μέσα σε τρεις (3) ημέρες από τη σύνταξη του οικείου συμβολαίου. Η πίστωση του καταβαλλόμενου αυτού φόρου θα γίνεται σε εξόφληση των πρώτων δόσεων από τις ανεξόφλητες, κατά την καταβολή είτε αυτές είναι ληξιπρόθεσμες είτε όχι, χωρίς να γίνεται επιμερισμός του φόρου αυτού σε όλες τις δόσεις του ποσού που έχει βεβαιωθεί. Προκειμένου για απόδοση καταθέσεων της παραγράφου 3, η παρακράτηση και η απόδοση κατά τα πιο πάνω, μπορεί να γίνει με επιμέλεια των προσώπων αυτών μέχρι την επόμενη της απόδοσης των καταθέσεων." 

6. Στο άρθρο 80 του ν.δ. 118/1973 προστίθεται παράγραφος 7, που έχει ως εξής: 

"7. Αντίγραφο του πρακτικού της διοικητικής επίλυσης της διαφοράς, παραδίδεται στον υπόχρεο. Το πρακτικό αυτό επέχει και θέση ατομικής ειδοποίησης σύμφωνα με τις διατάξεις του άρθρου 4 του ν.δ 356/1974 (Κ.Ε.Δ.Ε.)." 

7. Η παράγραφος 6 του άρθρου 8 του α.ν. 1521/1950 (ΦΕΚ 245 Α'), όπως κυρώθηκε με το ν. 1587/1950 (ΦΕΚ 294 Α') και ισχύει, αντικαθίσταται ως εξής: 

"6. Φόρος που βεβαιώνεται κατά τη διάρκεια του οικείου οικονομικού έτους ή μεταγενέστερα από τη λήξη του: 

α) Με βάση φύλλο ελέγχου που έγινε οριστικό λόγω μη άσκησης ή εκπρόθεσμης άσκησης προσφυγής, καταβάλλεται σε έξι (6) ίσες μηνιαίες δόσεις με τον περιορισμό ότι κάθε δόση δεν είναι μικρότερη των εκατό χιλιάδων (100.000) δραχμών εκτός της τελευταίας. Η πρώτη δόση καταβάλλεται μέχρι την τελευταία εργάσιμη, για τις δημόσιες υπηρεσίες, ημέρα του επόμενου από τη βεβαίωση μήνα και οι υπόλοιπες μέχρι την τελευταία εργάσιμη, για τις δημόσιες υπηρεσίες, ημέρα των μηνών που ακολουθούν. 

β) Μετά τη διοικητική επίλυση της διαφοράς και την καταβολή του ενός πέμπτου (1/5), το υπόλοιπο καταβάλλεται σε έξι (6) ίσες μηνιαίες δόσεις, με τον περιορισμό ότι κάθε δόση δεν είναι μικρότερη των εκατό χιλιάδων (100.000) δραχμών, εκτός της τελευταίας. Η πρώτη καταβάλλεται μέχρι την τελευταία εργάσιμη, για τις δημόσιες υπηρεσίες, ημέρα του επόμενου από την υπογραφή του πρακτικού μήνα και οι υπόλοιπες μέχρι την τελευταία εργάσιμη, για τις δημόσιες υπηρεσίες, ημέρα των μηνών που ακολουθούν. 

Αν ο υπόχρεος καταβάλλει εντός της ως άνω προθεσμίας καταβολής του ενός πέμπτου (1/5) το σύνολο του ποσού που προκύπτει συνεπεία της διοικητικής επίλυσης της διαφοράς, παρέχεται επί αυτού έκπτωση κατά ποσοστό πέντε τοις εκατό (5%). 

γ) Με βάση απόφαση διοικητικού δικαστηρίου, καταβάλλεται σε δύο (2) ίσες μηνιαίες δόσεις, με τον περιορισμό ότι το συνολικό ποσό του φόρου δεν είναι μικρότερο των εκατό χιλιάδων (100.000) δραχμών. Η πρώτη δόση καταβάλλεται μέχρι την τελευταία εργάσιμη, για τις δημόσιες υπηρεσίες, ημέρα του επόμενου από τη βεβαίωση μήνα και η δεύτερη μέχρι την τελευταία εργάσιμη, για τις δημόσιες υπηρεσίες, ημέρα του μήνα που ακολουθεί." 

'Aρθρο 31

Διατάξεις που καταργούνται

Από την έναρξη ισχύος των διατάξεων των άρθρων 13 μέχρι και 21 του παρόντος καταργούνται: 

α) Οι διατάξεις του άρθρου 17 του ν. 5940/1933 (ΦΕΚ 382 Α'). 

β) Οι διατάξεις της παραγράφου 4 του άρθρου 3 του ν.δ. 356/1974 (Κ.Ε.Δ.Ε.). 

γ) Οι αποφάσεις του Υπουργού Οικονομικών 76803/ 111-114/19.6.1979 και 161617/1111-114/8.12.1979 που κυρώθηκαν με το άρθρο 92 του ν. 1041/1980 (ΦΕΚ 75 Α'). 

δ) Οι διατάξεις του άρθρου 63 του ν. 1249/1982 (ΦΕΚ 43 Α'), όπως ισχύει. 

ε) Οι διατάξεις του άρθρου 108 του π.δ. 284/1988 "Οργανισμός Κεντρικής Υπηρεσίας Υπουργείου Οικονομικών (ΦΕΚ 128 Α'). 

στ) Η απόφαση του Υπουργού Οικονομικών 62812/ 111-176/15.5.1981, όπως ισχύει, που κυρώθηκε με το άρθρο 64 του ν. 1249/1982 (ΦΕΚ 43 Α'). 

ζ) Κάθε άλλη γενική ή ειδική διάταξη που αντίκειται στις διατάξεις των άρθρων 13 έως και 21 του παρόντος νόμου. 

ΚΕΦΑΛΑΙΟ Δ'

Λοιπές διατάξεις

'Aρθρο 32

Θέματα φορολογικών ελέγχων

1. Τα έκτο, έβδομο, όγδοο και ένατο εδάφια της παραγράφου 5 του άρθρου 30 του π.δ. 186/1992 (ΦΕΚ 84 Α') αντικαθίστανται ως εξής: 

"Στην έδρα κάθε Οικονομικής Επιθεώρησης συνιστάται τριμελής Επιτροπή, εκτός των Οικονομικών Επιθεωρήσεων Αττικής και Κεντρικής Μακεδονίας, στις οποίες συνιστάται από μία Επιτροπή για κάθε Υποδιεύθυνση αυτών, για την κρίση των Βιβλίων και Στοιχείων των επιτηδευματιών αρμοδιότητάς της, που ελέγχθηκαν από τις Δ.Ο.Υ. ή τα Περιφερειακά Ελεγκτικά Κέντρα, οι οποίες συγκροτούνται από: 

α) 'Εναν Οικονομικό Επιθεωρητή που εποπτεύει δημόσια οικονομική υπηρεσία (Δ.Ο.Υ.), η οποία εδρεύει στην περιφέρεια της αντίστοιχης Οικονομικής Επιθεώρησης ή υποδιεύθυνσης 

  


 

  

Σελίδα 41 

αυτής κατά περίπτωση, ως πρόεδρο, που προτείνεται με τον αναπληρωτή του από το Γενικό Διευθυντή Οικονομικής Επιθεώρησης. 

β) 'Εναν Οικονομικό Επιθεωρητή που εποπτεύει Δ.Ο.Υ., η οποία εδρεύει μέσα στην περιφέρεια της αντίστοιχης Οικονομικής Επιθεώρησης ή υποδιεύθυνσης αυτής κατά περίπτωση, που προτείνεται με τον αναπληρωτή του από το Γενικό Διευθυντή Οικονομικής Επιθεώρησης και 

γ) 'Εναν εκπρόσωπο του Εμπορικού και Βιομηχανικού Επιμελητηρίου της πόλης που εδρεύει η Οικονομική Επιθεώρηση, ο οποίος προτείνεται με τον αναπληρωτή του από αυτό. 

Στην κεντρική υπηρεσία του Υπουργείου Οικονομικών συνιστώνται πέντε (5) τριμελείς Επιτροπές, για την κρίση των Βιβλίων και Στοιχείων των επιτηδευματιών που ελέγχθηκαν από το Εθνικό Ελεγκτικό Κέντρο (ΕΘ.Ε.Κ.), καθεμία από τις οποίες συγκροτείται από: 

α) 'Εναν εκ των προϊσταμένων των Διευθύνσεων Φορολογίας Εισοδήματος, Ελέγχου, Βιβλίων και Στοιχείων, Φόρου Προστιθέμενης Αξίας και Τελών και Ειδικών Φορολογιών, της Κεντρικής Υπηρεσίας του Υπουργείου Οικονομικών, που ορίζεται ως πρόεδρος της επιτροπής με την απόφαση ορισμού των μελών αυτής από το αρμόδιο όργανο και αναπληρώνεται από το νόμιμο αναπληρωτή του. 

β) 'Εναν Οικονομικό Επιθεωρητή που προτείνεται με τον αναπληρωτή του από το Γενικό Διευθυντή Οικονομικής Επιθεώρησης και 

γ) 'Εναν κοινό εκπρόσωπο των Εμπορικών και Βιομηχανικών Επιμελητηρίων Αθήνας και Πειραιά που προτείνεται με τον αναπληρωτή του από αυτά. Σε περίπτωση διαφωνίας αυτών, ο εκπρόσωπος ορίζεται από τον Υπουργό Οικονομικών. 

Η κατά τόπο αρμοδιότητα των παραπάνω επιτροπών ορίζεται με αποφάσεις του Υπουργού Οικονομικών." 

2. Τα τέταρτο και πέμπτο εδάφια της παραγράφου 4 του άρθρου 36 του π.δ.186/1992 (Κ.Β.Σ.) αντικαθίστανται ως εξής: 

"Για την έρευνα και την κατάσχεση συντάσσεται έκθεση, η οποία υπογράφεται από αυτούς που ενεργούν την κατάσχεση και τον επιτηδευματία ή τον παρόντα κατά τη διενέργεια του ελέγχου εταίρο ή μέλος ή συγγενικό προς τους ανωτέρω πρόσωπο ή πρόσωπο που μετέχει στη διοίκηση ή διαχείριση ή υπάλληλο ή λογιστή της επιχείρησης. Αντίγραφο της έκθεσης παραδίδει στον υπόχρεο ή στον παριστάμενο, κατά τις διακρίσεις του προηγούμενου εδαφίου, πρόσωπο. Σε περίπτωση άρνησης των παραπάνω να υπογράψουν, εφαρμόζονται οι σχετικές με τις κοινοποιήσεις διατάξεις του Κώδικα Φορολογικής Δικονομίας. Ο ελεγχόμενος δικαιούται να λάβει αντίγραφα ή φωτοτυπίες των κατασχεθέντων βιβλίων, στοιχείων και λοιπών εγγράφων, με δαπάνες του. Για την κατάσχεση βιβλίων, εγγράφων και λοιπών στοιχείων τρίτου φορολογούμενου δεν απαιτείται επίδοση της έκθεσης κατάσχεσης σε αυτόν, με την προϋπόθεση ότι στην έκθεση ελέγχου, που επισυνάπτεται στην απόφαση επιβολής προστίμου σε βάρος του τρίτου, επισυνάπτεται αντίγραφο της σχετικής έκθεσης κατάσχεσης ή απόσπασμα αυτής." 

3. Στην παράγραφο 5 του άρθρου 36 του π.δ.186/ 1992 προστίθεται εδάφιο, που έχει ως εξής: 

"Επίσης επιτρέπεται παραλαβή των βιβλίων και στοιχείων αυτών, προς έλεγχο στις περιπτώσεις μη ύπαρξης ανεπισήμων βιβλίων, εγγράφων και λοιπών στοιχείων, με απόδειξη παραλαβής." 

4. Στην παράγραφο 1 του άρθρου 21 του ν. 2523/1997 (ΦΕΚ 179 Α') προστίθενται δύο εδάφια, που έχουν ως εξής: 

"Ειδικά κατά των πράξεων επιβολής προστίμου, σε περίπτωση εφαρμογής των διατάξεων των παραγράφων 8, 9 και 10 του άρθρου 5, που εκδίδονται σε βάρος των εκμεταλλευτών κέντρων διασκέδασης και των λοιπών καταστημάτων ψυχαγωγίας, η εκδίκαση της προσφυγής προσδιορίζεται μέσα σε δύο (2) μήνες από την περιέλευση του φακέλου στη γραμματεία του οικείου διοικητικού δικαστηρίου. Στην ίδια προθεσμία εκδικάζεται και η έφεση, καθώς και η αναίρεση που τυχόν θα ασκηθούν. Σε περίπτωση αναβολής, που χορηγείται μόνο μία φορά, η νέα δικάσιμος προσδιορίζεται μέσα σε ένα (1) μήνα από τη χορήγηση αυτής." 

5. Από τις διατάξεις του πρώτου και δεύτερου εδαφίου της παραγράφου 2 του άρθρου 24 του ν.2523/1997 (ΦΕΚ 179 Α') απαλείφονται οι λέξεις "ή δικαστικού" και μετά το δεύτερο εδάφιο της ίδιας παραγράφου προστίθενται δύο εδάφια, που έχουν ως εξής: 

"Το κατά τα ανωτέρω ποσοστό φόρου ή προστίμου μπορεί να καταβληθεί και εντός των δύο επόμενων από της υπογραφής του συμβιβασμού εργάσιμων για τις δημόσιες οικονομικές υπηρεσίες ημερών, γενομένης σχετικής μνείας για την υποχρέωση αυτή του υπόχρεου στο έγγραφο του συμβιβασμού. Σε περίπτωση μη εμπρόθεσμης καταβολής από τον υπόχρεο, ο επιτευχθείς συμβιβασμός θεωρείται ως μη γενόμενος." 

6. Στην παράγραφο 5 του άρθρου 85 του ν.2238/1994 (ΦΕΚ 151 Α') προστίθεται νέα περίπτωση ε', που έχει ως εξής: 

"ε) Η χορήγηση στοιχείων σε δημόσιες υπηρεσίες, νομικά πρόσωπα δημοσίου δικαίου και οργανισμούς που έχουν αρμοδιότητα διαχείρισης, παρακολούθησης ή ελέγχου των πάσης φύσεως χρηματοδοτήσεων, ενισχύσεων ή επιδοτήσεων που καταβάλλονται σε φυσικά ή νομικά πρόσωπα και φορείς και προέρχονται από εθνικούς ή κοινοτικούς πόρους, για την άσκηση αποκλειστικά των παραπάνω αρμοδιοτήτων τους." 

7. Με αποφάσεις του Υπουργού Οικονομικών, που δημοσιεύονται στην Εφημερίδα της Κυβερνήσεως, μπορεί να καθορίζονται υπηρεσίες του Υπουργείου Οικονομικών, στις οποίες υποβάλλονται τα στοιχεία που προβλέπονται από τις διατάξεις του άρθρου 8 του ν.1882/1990 και των άρθρων 47 και 55 του ν. 2065/1992, όπως αυτά ισχύουν, καθώς επίσης να εξαιρούνται ορισμένοι υπόχρεοι από την υποβολή στοιχείων ή να ορίζεται διαφορετικός τρόπος υποβολής αυτών. 

8. Οι προϊστάμενοι οργανικών μονάδων του Υπουργείου Οικονομικών που επιλέγονται ως ελεγκτές του Εθνικού Ελεγκτικού Κέντρου (ΕΘ.Ε.Κ.) ή των Περιφερειακών Ελεγκτικών Κέντρων (Π.Ε.Κ.), από την ανάληψη των ελεγκτικών καθηκόντων τους, απαλλάσσονται από τα καθήκοντά τους ως προϊστάμενοι για το υπόλοιπο διάστημα της θητείας τους. Οι παραπάνω υπάλληλοι είναι δυνατόν να επιλέγονται εκ νέου ως προϊστάμενοι οργανικών μονάδων του Υπουργείου Οικονομικών και πριν από την πάροδο τριετίας από την κατά τα ανωτέρω απαλλαγή των καθηκόντων τους ως προϊσταμένων, μη εφαρμοζομένων γι' αυτούς των διατάξεων του τελευταίου εδαφίου της παραγράφου 1 του άρθρου 36 του ν. 2190/1994 (ΦΕΚ 28 Α'). 

9. Φορολογικές διαφορές από φύλλα ελέγχου, πράξεις προσδιορισμού αποτελεσμάτων, πράξεις προσδιορισμού του φόρου και αποφάσεις επιβολής προστίμων φορολογίας εισοδήματος, φόρου προστιθέμενης αξίας, λοιπές φορολογίες και Κ.Β.Σ., που εκκρεμούν ενώπιον των οποιουδήποτε βαθμού διοικητικών δικαστηρίων συμπεριλαμβανομένου και του Συμβουλίου της Επικρατείας, οι οποίες προέκυψαν μετά από τακτικό φορολογικό έλεγχο που διενεργήθηκε από 20.11.1992 μέχρι 4.3.1993 σε επιχειρήσεις τουριστικών ειδών, ειδών λαϊκής τέχνης και αργυροχρυσοχοΐας για τις οποίες υφίσταντο από διασταυρώσεις στοιχείων διαφορές από πωλήσεις μέσω πιστωτικών καρτών, μπορεί να επιλύονται με δικαστικό συμβιβασμό σύμφωνα με τις διατάξεις του ν.δ. 4600/1966 (ΦΕΚ 42 Α') .

10. Η επίλυση ενεργείται μετά από αίτηση των ενδιαφερομένων στην αρμόδια Δ.Ο.Υ., η οποία υποβάλλεται μέχρι το τέλος του επόμενου μήνα από τη δημοσίευση του παρόντος στην Εφημερίδα της Κυβερνήσεως. Κατά την επίλυση επαναπροσδιορίζονται τα ακαθάριστα έσοδα με την προσθήκη των διαφορών από πωλήσεις μέσω πιστωτικών καρτών στα προκύπτοντα από τα βιβλία και τις οικείες δηλώσεις ακαθάριστα έσοδα. Τα καθαρά κέρδη προσδιορίζονται σύμφωνα με τις οικείες διατάξεις με βάση τα κατά τα ανωτέρω επαναπροσδιοριζόμενα ακαθάριστα έσοδα. Για διαφορές ακαθάριστων εσόδων, όπως αυτά επαναπροσδιορίζονται, εφόσον αφορούν αποδεδειγμένα λιανικές πωλήσεις, μέσω πιστωτικών καρτών, σε αλλοδαπούς, δεν αναζητείται Φ.Π.Α.. Οι πρόσθετοι φόροι 

  

 

  

Σελίδα 42 

και προσαυξήσεις περιορίζονται στο ένα πέμπτο (1/5) του προκύπτοντος ποσού επί των διαφορών των κύριων φόρων μετά την επίλυση των διαφορών. Ομοίως περιορίζονται στο ένα πέμπτο (1/5) τα ποσά των καταλογισθέντων προστίμων Κ.Β.Σ. και στο ένα δέκατο (1/10) τα ποσά των καταλογισθέντων προστίμων Φ.Π.Α.. 

Για το βεβαιωμένο προς καταβολή ποσό οφειλής που απομένει μετά τον κατά τα ανωτέρω προσδιορισμό με το δικαστικό συμβιβασμό, δεν οφείλονται προσαυξήσεις εκπρόθεσμης καταβολής μέχρι την ημερομηνία του συμβιβασμού. 

11. Οι διατάξεις του άρθρου 33 του ν. 2515/1997 (ΦΕΚ 154 Α') καταργούνται. 

12. Δεν υποβάλλεται μηνυτήρια αναφορά από τον προϊστάμενο της Δ.Ο.Υ. κατά των προσώπων του άρθρου 20 του ν. 2523/1997 για φορολογικές παραβάσεις που διαπράχθηκαν μέχρι 31.12.1997 και οι οποίες δεν αποτελούν από 1.1.1998 ποινικά αδικήματα σύμφωνα με τις διατάξεις του ν. 2523/1997. 

13. Οι διατάξεις της παραγράφου 8 του άρθρου 10 του ν. 2579/1998 (ΦΕΚ 31 Α') εφαρμόζονται ανάλογα και για την περαίωση των οικείων υποθέσεων, οι οποίες μέχρι τη δημοσίευση του παρόντος νόμου δεν έχουν περαιωθεί οριστικά και εκκρεμούν στις δημόσιες οικονομικές υπηρεσίες ή ενώπιον των διοικητικών δικαστηρίων, εφόσον οι ενδιαφερόμενοι με αίτησή τους, που υποβάλλεται στον προϊστάμενο της αρμόδιας δημόσιας οικονομικής υπηρεσίας, μέσα σε ανατρεπτική προθεσμία τριών (3) μηνών από τη δημοσίευση του παρόντος, πραγματοποιήσουν διοικητική επίλυση της διαφοράς. 

'Αρθρο 33

Θέματα του Σώματος Δίωξης Οικονομικού Εγκλήματος

1. Οι παράγραφοι 1 και 2 του άρθρου 20 του ν.1729/ 1987 (ΦΕΚ 144 Α') αντικαθίστανται ως εξής: 

"1. Η αστυνόμευση για τη διαπίστωση των παραβάσεων του νόμου αυτού, ο σχετικός έλεγχος και η προανάκριση κατά τις διατάξεις των άρθρων 34 και 243 του Κ.Π.Δ. ενεργούνται από υπαλλήλους της Ελληνικής Αστυνομίας, της Τελωνειακής Υπηρεσίας, του Σώματος Δίωξης Οικονομικού Εγκλήματος και του Λιμενικού Σώματος κατά λόγο αρμοδιότητας. 

2. Συνιστάται μικτό όργανο αποτελούμενο από υπαλλήλους των υπηρεσιών της παραγράφου 1 για την αξιοποίηση πληροφοριών και το συντονισμό της δράσης των αρμόδιων υπηρεσιών της Ελληνικής Αστυνομίας, της Τελωνειακής Υπηρεσίας, του Σώματος Δίωξης Οικονομικού Εγκλήματος και του Λιμενικού Σώματος." 

2. Η παράγραφος 4 του άρθρου 20 του ν. 1729/1987, όπως αυτή αντικαταστάθηκε με το άρθρο 18 του ν. 2161/ 1993 (ΦΕΚ 119 Α'), αντικαθίσταται ως εξής: 

"4. Οι προανακριτικοί υπάλληλοι της Ελληνικής Αστυνομίας, της Τελωνειακής Υπηρεσίας, του Σώματος Δίωξης Οικονομικού Εγκλήματος και του Λιμενικού Σώματος μπορούν να καλούν για εξέταση μάρτυρες και να παίρνουν απολογίες κατηγορουμένων για πράξεις του νόμου αυτού, ανεξάρτητα αν οι μάρτυρες ή οι κατηγορούμενοι είναι κάτοικοι της περιφέρειάς τους. Επίσης μπορούν να μεταβαίνουν για τη διεξαγωγή των παραπάνω προανακριτικών πράξεων και έξω από την περιφέρειά τους, εφόσον πρόκειται για χώρο εδαφικής αρμοδιότητας του Σώματος στο οποίο ανήκουν, ειδοποιώντας ταυτόχρονα τον εισαγγελέα πλημμελειοδικών του τόπου στον οποίο διεξάγεται η προανακριτική πράξη.". 

3. Το άρθρο 25β του ν. 1729/1987, που προστέθηκε με το άρθρο 22 του ν. 2161/1993, αντικαθίσταται ως εξής: 

"'Αρθρο 25β

Πράξεις ελεγκτικών οργάνων

1. Δεν είναι άδικη η πράξη αστυνομικού, τελωνειακού υπαλλήλου, υπαλλήλου Σ.Δ.Ο.Ε. και λιμενικού υπαλλήλου που με εντολή του αρμόδιου για τη δίωξη ναρκωτικών προϊσταμένου του και με σκοπό την ανακάλυψη ή σύλληψη προσώπου, που διαπράττει έγκλημα από τα αναφερόμενα στα άρθρα 5 και 8 του παρόντος νόμου, εμφανίζεται ως υποψήφιος αγοραστής ή μεταφορέας ή εν γένει ενδιαφερόμενος για τη διακίνηση, φύλαξη ή διάθεση ναρκωτικών. Το ίδιο ισχύει και για τον ιδιώτη που με αυτό το σκοπό ενεργεί ύστερα από πρόταση των αρμόδιων, για τη δίωξη ναρκωτικών, υπηρεσιών. Οφείλει όμως στην περίπτωση αυτή, ο επικεφαλής της υπηρεσίας αυτής να ειδοποιήσει προηγουμένως, έστω και τηλεφωνικά, τον αρμόδιο εισαγγελέα πλημμελειοδικών. 

2. Επίσης, δεν είναι άδικη η πράξη αστυνομικού, τελωνειακού υπαλλήλου, υπαλλήλου Σ.Δ.Ο.Ε. και λιμενικού υπαλλήλου, όταν ύστερα από βάσιμη καταγγελία ή ισχυρές υπόνοιες ενεργεί έρευνα σε μεταφορικό μέσο για την ανεύρεση ναρκωτικών". 

'Aρθρο 34

Θέματα Μητρώου και Φόρου Προστιθέμενης Αξίας

1. Το τελευταίο εδάφιο της περίπτωσης α' της παραγράφου 1 του άρθρου 29 του ν.1642/1986 (ΦΕΚ 125 Α'), όπως ισχύει, αντικαθίσταται ως εξής: 

"Στην περίπτωση νομικών προσώπων η καθυστέρηση υποβολής της δήλωσης έναρξης μέχρι τριάντα (30) ημέρες δεν συνεπάγεται την επιβολή κυρώσεων, εφόσον δεν έχουν πραγματοποιήσει καμία συναλλαγή." 

2. Το δεύτερο εδάφιο της περίπτωσης γ' της παραγράφου 1 του άρθρου 29 του ν.1642/1986, όπως ισχύει, αντικαθίσταται ως εξής: 

"Η δήλωση αυτή υποβάλλεται για μεν τα φυσικά πρόσωπα εντός δέκα (10) ημερών από την οριστική παύση των εργασιών τους για δε τα νομικά πρόσωπα και τις ενώσεις προσώπων εντός τριάντα (30) ημερών από τη λύση τους." 

3. Η παράγραφος 2 του άρθρου 29 του ν. 1642/1986 αντικαθίσταται ως εξής: 

"2. Σε κάθε υποκείμενο στο φόρο χορηγείται μοναδικός αριθμός φορολογικού μητρώου (Α.Φ.Μ.) ως εξής: 

α) Στα φυσικά πρόσωπα με τη δήλωση απόδοσης Α.Φ.Μ. εκτός αν έχει χορηγηθεί Α.Φ.Μ. με δήλωση φορολογίας εισοδήματος. Ο αριθμός αυτός δεν καταργείται με την οριστική παύση των εργασιών. 

β) Στα νομικά πρόσωπα και στις ενώσεις προσώπων μετά την υποβολή της δήλωσης έναρξης εργασιών. Ο αριθμός αυτός δεν καταργείται με την αλλαγή της νομικής μορφής των προσώπων αυτών, αλλά με την οριστική λύση ή διάλυσή τους. 

γ) Στις υπό ίδρυση επιχειρήσεις χορηγείται Α.Φ.Μ. που παραμένει ο ίδιος για την επιχείρηση και μετά το πέρας των εργασιών της ίδρυσης. 

Με αποφάσεις του Υπουργού Οικονομικών καθορίζεται το χρονικό διάστημα εργασιών ίδρυσης επιχείρησης." 

4. Η περίπτωση η' της παραγράφου 7 του άρθρου 29 του ν.1642/1986 αντικαθίσταται ως εξής: 

"η) Ο ιδρυτής της επιχείρησης για τις υποχρεώσεις αυτής μέχρι το χρόνο έναρξης της λειτουργίας της επιχείρησης." 

5. Οι Δημοτικές Επιχειρήσεις 'Υδρευσης - Αποχέτευσης (Δ.Ε.Υ.Α.) που κατέβαλαν επί του ειδικού τέλους του άρθρου 11 του ν.1069/1980 (ΦΕΚ 191 Α') Φ.Π.Α. με συντελεστή 8% αντί του συντελεστή 18% για τις υπηρεσίες που παρασχέθηκαν από 1.1.1997 έως 30.9.1998, δεν υποχρεούνται να αποδώσουν τη διαφορά του φόρου αυτού, εφόσον δεν τον εισέπραξαν. Πράξεις επιβολής Φόρου Προστιθέμενης Αξίας (Φ.Π.Α.), προστίμων και λοιπών επιβαρύνσεων που αφορούν τη διαφορά φόρου επί του τέλους αυτού και έχουν εκδοθεί για την ανωτέρω χρονική περίοδο, εφόσον δεν έχουν καταστεί με οποιονδήποτε τρόπο οριστικές, παύουν να ισχύουν. Φόρος που τυχόν καταβλήθηκε με συντελεστή 18% δεν αναζητείται ούτε συμψηφίζεται. 

'Aρθρο 35

Παραγραφή δικαιωμάτων του Δημοσίου και χρόνος διατή-ρησης βιβλίων και στοιχείων

1. To τελευταίο εδάφιο της παραγράφου 5 του άρθρου 13 του ν. 2065/1992 (ΦΕΚ 113 Α') αντικαθίσταται ως εξής: 

  


 

  

Σελίδα 43 

"Οι διατάξεις των παραγράφων 2, 3 και 4 αυτού του άρθρου εφαρμόζονται σε υποθέσεις των οικονομικών ετών 1996 και μετά, για τις οποίες η προθεσμία υποβολής δηλώσεων αρχίζει από την 1η Ιανουαρίου 1996 και μετά." 

2. Στο τέλος του πρώτου εδαφίου της παραγράφου 2 του άρθρου 21 του π.δ.186/1992 (ΦΕΚ 84 Α') η τελεία γίνεται κόμμα και συμπληρώνεται η φράση: 

", επιφυλασσομένων των διατάξεων της παραγράφου 3 του άρθρου 39 του παρόντος διατάγματος." 

3. Στην παράγραφο 3 του άρθρου 39 του π.δ.186/ 1992 προστίθεται νέο εδάφιο ως εξής: 

"Επίσης διατηρούνται για όσα χρόνια προβλέπουν οι διατάξεις της παραγράφου 2 του άρθρου 44 του π.δ. 99/1977 (ΦΕΚ 34 Α') τα βιβλία και στοιχεία που τηρούνται με τις διατάξεις του παρόντος διατάγματος για συναλλαγές μέχρι 31.12.1994 ή μέχρι 30.6.1995 για τους επιτηδευματίες που η διαχειριστική περίοδος λήγει στις 30 Ιουνίου." 

'Aρθρο 36

Ρύθμιση βεβαιωμένων οφειλών

1. Χρέη προς το Δημόσιο, βεβαιωμένα στις δημόσιες οικονομικές υπηρεσίες (Δ.Ο.Υ.), τελωνεία, καθώς και χρέη υπέρ νομικών προσώπων και λοιπών τρίτων που εισπράττονται μέσω των Δ.Ο.Υ., τα οποία κατέστησαν ληξιπρόθεσμα μέχρι και τις 17 Σεπτεμβρίου 1998, ρυθμίζονται ύστερα από αίτηση του οφειλέτη και καταβάλλονται σε δεκαοκτώ (18) κατ' ανώτατο όριο ίσες διμηναίες δόσεις μαζί με τις προσαυξήσεις εκπρόθεσμης καταβολής που αναλογούν σε αυτά μέχρι την ημερομηνία καταβολής της πρώτης δόσης. Στην περίπτωση αυτή οι προσαυξήσεις εκπρόθεσμης καταβολής μειώνονται κατά δεκαπέντε τοις εκατό (15%). Το ποσό της κάθε δόσης δεν μπορεί να είναι μικρότερο των εκατό χιλιάδων (100.000) δραχμών. Οι οφειλέτες που θα είναι συνεπείς στη ρύθμιση αυτή απαλλάσσονται από το υπόλοιπο ποσό των προσαυξήσεων εκπρόθεσμης καταβολής μέχρι την εξόφληση της οφειλής. 

2. Η σχετική αίτηση για τη ρύθμιση των ως άνω χρεών, που υφίστανται κατά την ημερομηνία υποβολής της, πρέπει να κατατεθεί στην αρμόδια Δ.Ο.Υ. ή τελωνείο εντός μηνός από τη δημοσίευση του παρόντος στην Εφημερίδα της Κυβερνήσεως. Η πρώτη δόση για την υπαγωγή στη ρύθμιση πρέπει να καταβληθεί μέχρι την τελευταία εργάσιμη ημέρα του μηνός Νοεμβρίου 1998 και οι υπόλοιπες δόσεις μέχρι την τελευταία εργάσιμη, για τις δημόσιες υπηρεσίες, ημέρα των αντίστοιχων μηνών που ακολουθούν. 

3. Η εφάπαξ καταβολή ολόκληρου του οφειλόμενου ποσού μέχρι και την 31η Δεκεμβρίου 1998 συνεπάγεται πρόσθετη έκπτωση κατά ποσοστό τριάντα πέντε τοις εκατό (35%) των προσαυξήσεων εκπρόθεσμης καταβολής, που αναλογούν μέχρι την ημερομηνία καταβολής της πρώτης δόσης. 

4. Από την ανωτέρω ρύθμιση εξαιρούνται τα χρέη που έχουν υπαχθεί σε πτωχευτικούς ή εξωπτωχευτικούς συμβιβασμούς που δεν έχουν ανατραπεί, τα χρέη από συμβάσεις εκτός των δανείων που έχουν χορηγηθεί με την εγγύηση του Δημοσίου και έχουν βεβαιωθεί στις Δ.Ο.Υ. για είσπραξη, ο φόρος εισοδήματος φυσικών και νομικών προσώπων οικονομικού έτους 1998, τα τέλη κυκλοφορίας αυτοκινήτων του ίδιου έτους, τα αυτοτελώς βεβαιωμένα χρέη υπέρ Ο.Τ.Α., τα χρέη υπέρ των Κρατών - Μελών της Ευρωπαϊκής 'Ενωσης και τα χρέη υπέρ ξένων κρατών από φόρο εισοδήματος. 

5. Η καθυστέρηση καταβολής δύο (2) συνεχών διμηνιαίων δόσεων έχει ως συνέπεια την απώλεια του ευεργετήματος της ρύθμισης και την είσπραξη του υπόλοιπου ποσού της οφειλής, επιβαρυνομένου με τις προσαυξήσεις εκπρόθεσμης καταβολής με βάση τα στοιχεία της βεβαίωσης. Σε περίπτωση καθυστέρησης καταβολής μιας δόσης, ο οφειλέτης επιβαρύνεται με προσαύξηση δύο τοις εκατό (2%) μηνιαίως που υπολογίζεται στο σύνολο της δόσης. 

6. Εφόσον ο οφειλέτης είναι συνεπής στη ρύθμιση και δεν υφίστανται άλλες ληξιπρόθεσμες οφειλές, χορηγείται αποδεικτικό ενημερότητας των χρεών του προς το Δημόσιο κάθε φορά για ένα (1) μήνα και δεν λαμβάνονται σε βάρος του τα προβλεπόμενα μέτρα από τις διατάξεις του άρθρου 27 του ν. 1882/1990 (ΦΕΚ 43 Α'), των άρθρων 22 και 23 του ν. 2523/1997 (ΦΕΚ 179 Α') και του ν. 395/1976 (ΦΕΚ 199 Α'), αναστέλλονται δε τα τυχόν ληφθέντα ως άνω μέτρα. Επίσης, αναστέλλεται η εκτέλεση της απόφασης για προσωποκράτηση ή αν αυτή έχει αρχίσει διακόπτεται, καθώς και η ποινική δίωξη που προβλέπεται από το άρθρο 23 του ν. 2523/1997 και αναβάλλεται η εκτέλεση της καταγνωσθείσας ποινής ή διακόπτεται η αρξάμενη εκτέλεση αυτής. Ομοίως αναστέλλεται η διαδικασία αναγκαστικής εκτέλεσης των κινητών ή ακινήτων και με την προϋπόθεση ότι η εκτέλεση αφορά μόνο χρέη που ρυθμίζονται με τις διατάξεις αυτού του άρθρου. Η αναστολή δεν ισχύει για κατασχέσεις που έχουν επιβληθεί στα χέρια τρίτων ή έχουν εκδοθεί οι σχετικές παραγγελίες, τα αποδιδόμενα όμως ποσά από αυτές λαμβάνονται υπόψη για την κάλυψη δόσης ή δόσεων της ρύθμισης, εφόσον δεν συμψηφίζονται με άλλες οφειλές που δεν έχουν ρυθμιστεί. Στην περίπτωση που ο οφειλέτης απολέσει το δικαίωμα της ρύθμισης αυτής τα μέτρα που έχουν ανασταλεί συνεχίζονται κανονικά. Η υπαγωγή του οφειλέτη στη ρύθμιση δεν εμποδίζει προς διασφάλιση της οφειλής την επιβολή κατάσχεσης ή τη λήψη ασφαλιστικών μέτρων είσπραξης. Ειδικά για τη χορήγηση αποδεικτικού ενημερότητας στο πλαίσιο της παρούσας ρύθμισης, το αποδεικτικό αυτό δεν χορηγείται εφόσον δεν έχει καταβληθεί το ποσό που αντιστοιχεί στις δύο (2) πρώτες δόσεις. Επίσης, δεν χορηγείται το αποδεικτικό αυτό για όσο χρόνο καθυστερεί η καταβολή οποιασδήποτε δόσης. 'Oπου όμως το αποδεικτικό ενημερότητας απαιτείται για είσπραξη χρημάτων, σύναψη και εκτέλεση συμβάσεων δανείων, καθώς και μεταβίβαση ακινήτων, η χορήγησή του επιτρέπεται χωρίς την καταβολή των δύο (2) πρώτων δόσεων ή της δόσης που καθυστερεί, με την προϋπόθεση ότι το χρηματικό ποσό ή τίμημα που πρόκειται να εισπραχθεί από τον οφειλέτη θα παρακρατηθεί κατά το μέρος που απαιτείται υπέρ του Δημοσίου και θα αποδοθεί σε αυτό για την ισόποση εξόφληση των ρυθμισθέντων χρεών, ανεξάρτητα αν δεν έχει λήξει ο χρόνος πληρωμής των δόσεων. Στην περίπτωση αυτή ο οφειλέτης θεωρείται συνεπής στη ρύθμιση, εφόσον αποδοθούν τα σχετικά ποσά στην αρμόδια Δ.Ο.Υ. μέχρι την ημερομηνία λήξης πληρωμής της δόσης ή των δόσεων που καλύπτουν. 

7. Η παραγραφή των χρεών που κατά τα ανωτέρω δύνανται να ρυθμιστούν και και για τα οποία υποβάλλεται σχετική αίτηση υπαγωγής τους στη ρύθμιση, αναστέλλεται από την ημερομηνία υποβολής της αίτησης και για ολόκληρο το χρονικό διάστημα που αφορά η ρύθμιση, ανεξάρτητα καταβολής οποιουδήποτε ποσού και δεν συμπληρώνεται πριν παρέλθει ένα (1) έτος από την παύση αυτής. 

8. Με την παρούσα ρύθμιση δεν θίγονται ισχύουσες διατάξεις που απαιτούν την καταβολή συγκεκριμένης οφειλής για τη διενέργεια ορισμένων πράξεων, όπως η πληρωμή των τελών κυκλοφορίας για μεταβίβαση αυτοκινήτων, και τα καταβαλλόμενα ποσά επιμερίζονται στις υπόλοιπες δόσεις, μειουμένου ανάλογα του ύψους αυτών. 

9. Απαιτήσεις κατά του Δημοσίου οφειλετών που έχουν υπαχθεί στην παρούσα ρύθμιση συμψηφίζονται υποχρεωτικά με τις δόσεις της ρύθμισης αυτής, εφόσον δεν υπάρχουν άλλες ληξιπρόθεσμες οφειλές έναντι των οποίων συμψηφίζονται κατά προτεραιότητα. 

'Aρθρο 37

Ρύθμιση ληξιπρόθεσμων χρεών προς το Δημόσιο

ειδικών περιπτώσεων

1. Χρέη προς το Δημόσιο που οφείλονται από επιτηδευματίες, οι οποίοι είχαν αναθέσει το χειρισμό των εν γένει φορολογικών τους υποθέσεων και την εμπρόθεσμη καταβολή των πάσης φύσεων φόρων και τελών σε λογιστές, οι οποίοι εξαπάτησαν τους εντολείς τους και δεν υπέβαλαν ή υπέβαλαν ανακριβείς δηλώσεις και παρακράτησαν τα χρηματικά ποσά, 

  

 

  

Σελίδα 44 

τα οποία εμπρόθεσμα τους είχαν δοθεί από τους υπόχρεους για την εξόφληση των οφειλών τους, ρυθμίζονται ως εξής: 

Α. Οι ως άνω επιτηδευματίες, φυσικά ή νομικά πρόσωπα, οι οποίοι, συνεπεία της αιτίας που προαναφέρεται δεν έχουν υποβάλει ή έχουν υποβάλει ανακριβείς δηλώσεις φορολογίας εισοδήματος οικονομικών ετών 1988 έως και 1997 μέχρι τη δημοσίευση του παρόντος νόμου, δύνανται να υποβάλλουν γι' αυτά τα οικονομικά έτη αρχικές ή συμπληρωματικές κατά περίπτωση δηλώσεις στις αρμόδιες Δ.Ο.Υ. μέσα σε ένα (1) μήνα από τη δημοσίευση του παρόντος νόμου, χωρίς την επιβολή των προβλεπόμενων κυρώσεων λόγω της εκπρόθεσμης υποβολής τους. 

Η δυνατότητα υποβολής δήλωσης κατά τα πιο πάνω παρέχεται και για τις ακόλουθες φορολογίες, εφόσον οι πράξεις ή συναλλαγές βάσει των οποίων γεννήθηκε η σχετική φορολογική υποχρέωση πραγματοποιήθηκαν εντός του χρονικού διαστήματος από 1.1.1987 έως και 31.12.1997: 

α) Αυτοτελούς φορολογίας εισοδημάτων του άρθρου 32 του ν.δ. 3323/1955 ή του άρθρου 13 του ν.2238/ 1994. 

β) Φόρων που παρακρατούνται ή προκαταβάλλονται, σύμφωνα με τις κείμενες διατάξεις, από τις κάθε είδους αμοιβές, αποδοχές και αποζημιώσεις. 

γ) Φόρου υπεραξίας από την αναπροσαρμογή της αξίας των ακινήτων με βάση την Ε.2665/1998 κοινή απόφαση των Υπουργών Εθνικής Οικονομίας και Οικονομικών, που κυρώθηκε με το ν.1839/1989 και τα άρθρα 20 έως και 27 του ν. 2065/1992. 

δ) Φόρου Προστιθέμενης Αξίας του ν.1642/1986. 

ε) Οποιουδήποτε άλλου φόρου, τέλους, εισφοράς ή κράτησης υπέρ του Δημοσίου που δεν περιλαμβάνεται στις πιο πάνω περιπτώσεις α' έως και δ', με εξαίρεση το φόρο κληρονομιών, δωρεών, γονικών παροχών, μεταβίβασης ακινήτων, ακίνητης περιουσίας, τα τέλη κυκλοφορίας των αυτοκινήτων και μοτοσυκλετών και το τέλος διενέργειας ψυχαγωγικών τεχνικών παιγνίων. 

Τα παραπάνω δεν έχουν εφαρμογή στις υποθέσεις των ως άνω επιτηδευματιών για τις οποίες έχουν κοινοποιηθεί φύλλα ελέγχου ή καταλογιστικές πράξεις μέχρι την ημερομηνία δημοσίευσης του παρόντος νόμου. 

Η συνολική οφειλή που προκύπτει με βάση τις δηλώσεις αυτές βεβαιώνεται και καταβάλλεται σε δώδεκα (12) ίσες διμηνιαίες δόσεις. Η πρώτη δόση καταβάλλεται μέχρι την τελευταία εργάσιμη για τις δημόσιες υπηρεσίες ημέρα του επόμενου μήνα από τη βεβαίωση της οφειλής και καθεμία από τις επόμενες την τελευταία εργάσιμη, για τις δημόσιες υπηρεσίες, ημέρα των αντίστοιχων μηνών που ακολουθούν. Το ποσό της κάθε δόσης δεν μπορεί να είναι μικρότερο των εκατό χιλιάδων (100.000) δραχμών. 'Oταν κατά την εφαρμογή των ανωτέρω προκύπτει ποσό δόσης μικρότερο του ως άνω ορίου, ο αριθμός των δόσεων μειώνεται ανάλογα. 

Οι πιο πάνω δηλώσεις είναι παραδεκτές και παράγουν έννομο αποτέλεσμα, εφόσον: 

i) 'Eχει υποβληθεί νομίμως μέχρι 31.8.1998 μήνυση κατά των υπευθύνων για απάτη, υπεξαίρεση και λοιπές πράξεις, που αναφέρονται στην παράγραφο 1 του παρόντος, η οποία, σύμφωνα με βεβαίωση της γραμματείας του οικείου δικαστηρίου, εκκρεμεί μέχρι την υποβολή αυτών των δηλώσεων και από την οποία μήνυση προκύπτει ότι η μη υποβολή των δηλώσεων οφείλεται σε αξιόποινη πράξη των μηνυομένων. 

ii) Συνοδεύονται από επικυρωμένο αντίγραφο της ως άνω μήνυσης και την ως άνω βεβαίωση. 

iii) Δεν περιέχουν επιφύλαξη. 

Σε περίπτωση έκδοσης αθωωτικής αμετάκλητης δικαστικής απόφασης ή αμετάκλητου απαλλακτικού βουλεύματος, ανατρέπονται οι ευνοϊκές ρυθμίσεις του παρόντος άρθρου. Τα ποσά που βεβαιώνονται κατ' εφαρμογή των παραπάνω καταβάλλονται εφάπαξ μέχρι την τελευταία εργάσιμη, για τις δημόσιες υπηρεσίες, ημέρα του επόμενου μήνα από τη βεβαίωσή τους. 

B. Οι επιτηδευματίες που εμπίπτουν στις διατάξεις του παρόντος άρθρου και στους οποίους έχουν κοινοποιηθεί φύλλα ελέγχου ή καταλογιστικές πράξεις, που εκκρεμούν μέχρι την ημερομηνία δημοσίευσης του παρόντος νόμου στις αρμόδιες Δ.Ο.Υ. για διοικητική επίλυση της διαφοράς ή στα αρμόδια διοικητικά πρωτοδικεία λόγω άσκησης εμπρόθεσμης προσφυγής, δύνανται, εντός προθεσμίας τριάντα (30) ημερών από την ημερομηνία δημοσίευσης του παρόντος, να ζητήσουν με αίτησή τους τη διοικητική επίλυση της διαφοράς. Η διοικητική επίλυση της διαφοράς επιτυγχάνεται με την αποδοχή από τους επιτηδευματίες των κύριων οφειλών, όπως αυτές προκύπτουν από τα φύλλα ελέγχου και τις καταλογιστικές πράξεις και τη διαγραφή των πρόσθετων φόρων και των προστίμων. Eκκρεμείς ποινικές δίκες που συναρτώνται με τα ως άνω φύλλα ελέγχου και καταλογιστικές πράξεις καταργούνται. 

Οι κύριες οφειλές που προκύπτουν κατόπιν της διοικητικής επίλυσης της διαφοράς, μετά το συμψηφισμό, όπου συντρέχει περίπτωση, των κύριων οφειλών, των πρόσθετων φόρων και των προστίμων που έχουν βεβαιωθεί λόγω άσκησης προσφυγής, βεβαιώνονται και καταβάλλονται σύμφωνα με τα οριζόμενα στο τέταρτο έως και έβδομο εδάφιο της προηγούμενης περίπτωσης Α'. Για ποσά πρόσθετων φόρων και προστίμων που έχουν βεβαιωθεί λόγω άσκησης προσφυγής, τα οποία δεν έχουν καταβληθεί και έχουν καταστεί ληξιπρόθεσμα, δεν οφείλονται προσαυξήσεις εκπρόθεσμης καταβολής. 

Η κατά τα άνω υποβαλλόμενη αίτηση είναι παραδεκτή και παράγει έννομο αποτέλεσμα, εφόσον συντρέχουν οι προϋποθέσεις i και ii της προηγούμενης περίπτωσης Α'. Επιπλέον, στην περίπτωση που τα φύλλα ελέγχου ή οι καταλογιστικές πράξεις εκκρεμούν στα αρμόδια διοικητικά πρωτοδικεία λόγω άσκησης προσφυγής, η παραπάνω αίτηση απαιτείται να συνοδεύεται από βεβαίωση της γραμματείας του οικείου διοικητικού πρωτοδικείου, από την οποία προκύπτει ότι η σχετική φορολογική δίκη καταργήθηκε κατόπιν αίτησης του ενδιαφερόμενου επιτηδευματία. 

Τα δύο τελευταία εδάφια της προηγούμενης περίπτωσης Α' ισχύουν ανάλογα και στην παρούσα περίπτωση, καταργουμένης της διοικητικής επίλυσης της διαφοράς. 

2. Χρέη των επιτηδευματιών της παραγράφου 1 του παρόντος άρθρου, εξαιρουμένων των χρεών από φόρο κληρονομιών, δωρεών, γονικών παροχών, μεταβίβασης ακινήτων και ακίνητης περιουσίας, βεβαιωμένα στις αρμόδιες Δ.Ο.Υ. με τη στενή του όρου έννοια από 1.1.1987 μέχρι τη δημοσίευση του παρόντος και μη καταβληθέντα μέχρι την ίδια ημερομηνία, τα οποία προέκυψαν λόγω μη υποβολής των δηλώσεων που αναφέρονται στην περίπτωση Α' της προηγούμενης παραγράφου ή λόγω ανακρίβειας των δηλώσεων αυτών, καταβάλλονται σύμφωνα με τις διατάξεις της παραγράφου 1 του παρόντος, οι οποίες ισχύουν ανάλογα, χωρίς τους πρόσθετους φόρους, τα πρόστιμα και τις προσαυξήσεις εκπρόθεσμης καταβολής. Προϋποθέσεις υπαγωγής στη ρύθμιση αυτή είναι η υποβολή στη Δ.Ο.Υ., όπου είναι βεβαιωμένα τα χρέη, από τον οφειλέτη, αίτησης με την οποία θα ζητείται η υπαγωγή στη ρύθμιση του συνόλου του βεβαιούμενου και του οφειλόμενου χρέους της κατηγορίας αυτής, χωρίς τις προσαυξήσεις, και η καταβολή της πρώτης δόσης της ρύθμισης γίνεται μέχρι την τελευταία εργάσιμη, για τις δημόσιες υπηρεσίες, ημέρα του επόμενου μήνα από τη δημοσίευση του παρόντος. Η αίτηση θα συνοδεύεται υποχρεωτικά από επικυρωμένο αντίγραφο της μήνυσης που αναφέρεται στην παράγραφο 1 του παρόντος. Οι υπόλοιπες δόσεις καταβάλλονται την τελευταία εργάσιμη, για τις δημόσιες υπηρεσίες, ημέρα των μηνών που ακολουθούν. 

Στην περίπτωση που έχουν καταβληθεί ποσά από την ανωτέρω αιτία μέχρι τη δημοσίευση του παρόντος δεν αναζητούνται και δεν συμψηφίζονται όσον αφορά την κύρια οφειλή. Οι δε πρόσθετοι φόροι, τα πρόστιμα και οι προσαυξήσεις εκπρόθεσμης καταβολής που έχουν βεβαιωθεί για την αιτία αυτή και καταβληθεί, συμψηφίζονται με λοιπά χρέη και υποχρεώσεις των οφειλετών. 

Εάν μετά την υπαγωγή τους στη ρύθμιση τα ως άνω πρόσωπα ζητήσουν την κατάργηση της σχετικής ποινικής 

  

 

  

Σελίδα 45 

δίκης ή εμποδίσουν την εξέλιξη αυτής ή δεν εμμείνουν στη μήνυση, τότε εκπίπτουν όλων των ευεργετημάτων της ρύθμισης. Προς τούτο, η γραμματεία των αρμόδιων ποινικών δικαστηρίων οφείλει να ενημερώνει εγκαίρως τον προϊστάμενο της οικείας Δ.Ο.Υ. περί της πορείας και του αποτελέσματος των σχετικών ποινικών δικών. Την ίδια υποχρέωση έχει αμελλητί ο μηνυτής επιτηδευματίας. Επίσης, σε περίπτωση έκδοσης αθωωτικής αμετάκλητης δικαστικής απόφασης, ανατρέπονται οι ευνοϊκές ρυθμίσεις του παρόντος άρθρου. 

Η παραγραφή των χρεών, για τα οποία υποβάλλεται αίτηση ρύθμισης με τις διατάξεις αυτές, αναστέλλεται για ολόκληρο το χρονικό διάστημα που αφορά η ρύθμιση ανεξαρτήτως καταβολής οποιασδήποτε δόσης αυτής, μετά δε την παύση της αναστολής δεν συμπληρώνεται η παραγραφή πριν παρέλθει ένα (1) έτος από την παύση αυτής. 

Κατά τα λοιπά ισχύουν ανάλογα οι διατάξεις των παραγράφων 5, 6, 8 και 9 του άρθρου 36 του παρόντος. 

'Aρθρο 38

Ρύθμιση χρεών οφειλετών του Δημοσίου που

επλήγησαν από πράξεις βίας αναρχικών ατόμων στην πόλη 

της Αθήνας το διάστημα 18.11.1985 έως 31.8.1998

1. Χρέη προς το Δημόσιο, που προέρχονται από φόρο εισοδήματος, παρακρατούμενους και επιρριπτόμενους φόρους, βεβαιωμένα στις Δ.Ο.Υ., τα οποία έγιναν ληξιπρόθεσμα κατά τις διατάξεις του Κώδικα Είσπραξης Δημοσίων Εσόδων μέχρι 31.8.1998 και οφείλονται από επιτηδευματίες ή επιχειρήσεις της πόλης της Αθήνας που υπέστησαν υλικές ζημιές από πράξεις βίας ομάδας (-ων) αναρχικών ατόμων που έγιναν στην ίδια πόλη το διάστημα 18.11.1985 έως 31.8.1998, ρυθμίζονται και καταβάλλονται σε δεκαοκτώ (18) ίσες διμηνιαίες δόσεις, χωρίς τις προσαυξήσεις εκπρόθεσμης καταβολής που αναλογούν σε αυτά. 

2. Η πρώτη δόση των οφειλών που ρυθμίζονται πρέπει να καταβληθεί μέχρι την τελευταία εργάσιμη, για τις δημόσιες υπηρεσίες, ημέρα του επόμενου μήνα από τη δημοσίευση του νόμου αυτού και οι υπόλοιπες δόσεις μέχρι την τελευταία εργάσιμη, για τις δημόσιες υπηρεσίες, ημέρα των αντίστοιχων μηνών που ακολουθούν. Το ποσό της κάθε δόσης δεν μπορεί να είναι μικρότερο των εκατό χιλιάδων (100.000) δραχμών. 

3. Προϋπόθεση για την υπαγωγή στη ρύθμιση αυτή είναι η κατάθεση από τον ενδιαφερόμενο αίτησης στη δημόσια οικονομική υπηρεσία (Δ.Ο.Υ.), που είναι βεβαιωμένες οι οφειλές του, μέσα σε ένα (1) μήνα από τη δημοσίευση του νόμου αυτού, με συνημμένη βεβαίωση της Αστυνομικής ή Πυροσβεστικής Αρχής, ότι έχει υποστεί ζημιές λόγω των γεγονότων που έλαβαν χώρα στην πόλη της Αθήνας το διάστημα 18.11.1985 έως 31.8.1998, καθώς και η καταβολή της πρώτης δόσης μέχρι την προθεσμία που ορίζεται στην προηγούμενη παράγραφο. 

4. Εξαιρούνται από τη ρύθμιση αυτή τα χρέη για τα οποία έχει γίνει πτωχευτικός ή εξωπτωχευτικός συμβιβασμός. 

5. Κατά τα λοιπά ισχύουν ανάλογα οι διατάξεις των παραγράφων 5 έως και 9 του άρθρου 36 του παρόντος. 

'Aρθρο 39

Οργανωτικά θέματα

1. Το Κέντρο Πληροφορικής Υπουργείου Οικονομικών (ΚΕ.Π.Υ.Ο.), η Υπηρεσία Εκτύπωσης Εντύπων και Αξιών του Δημοσίου (Υ.Ε.Ε.Α.Δ.) και η Υπηρεσία Διαχείρισης Εντύπων και Αξιών του Δημοσίου (Υ.Δ.Ε.Α.Δ.) του Υπουργείου Οικονομικών λειτουργούν όλο το εικοσιτετράωρο. 

2. Οι διατάξεις της προηγούμενης παραγράφου ισχύουν από 1.1.1998. 

3. Επιτρέπεται στον Υπουργό Οικονομικών με αιτιολογημένες αποφάσεις του να εγκρίνει κάθε φορά τη μετακίνηση εκτός έδρας των υπαλλήλων των συνιστώμενων και συγκροτούμενων κατά τις διατάξεις των παραγράφων 1 και 2 του άρθρου 39 του ν.1914/1990 (ΦΕΚ 178 Α'), όπως τροποποιήθηκαν και αντικαταστάθηκαν με την παράγραφο 2 του ν. 2526/1997 (ΦΕΚ 205 Α'), συνεργείων, καθ' υπέρβαση των ημερών που ορίζονται από τις διατάξεις του άρθρου 2 του ν. 2346/ 1995 (ΦΕΚ 220 Α'). Η διάταξη αυτή εφαρμόζεται και στις περιπτώσεις εκείνες που η κατά το ανωτέρω εδάφιο καθ' υπέρβαση απασχόληση υπαλλήλων έλαβε χώρα σε συνεργεία που έχουν περατώσει το έργο τους κατά την έναρξη ισχύος του παρόντος. 

4. Από την 1η Αυγούστου 1998 και μέχρι 31 Δεκεμβρίου 1999 αιτήσεις υπαλλήλων του κλάδου Εφοριακών του Υπουργείου Οικονομικών για μετάθεσή τους σε υπηρεσίες, που έχουν ως έδρα την ίδια με αυτή της υπηρεσίας που υπηρετούν πόλη, δεν εξετάζονται. Στο ίδιο χρονικό διάστημα δεν διενεργούνται οι μεταθέσεις της περίπτωσης α' της παραγράφου 1 του άρθρου 7 του π.δ. 344/1995 (ΦΕΚ 183 Α'). Για την εφαρμογή των ανωτέρω λογίζονται ως μία πόλη: α) οι περιοχές των Νομαρχιών Αθηνών, Πειραιώς, Ανατολικής Αττικής και Δυτικής Αττικής, εκτός των νήσων, β) οι δήμοι του πολεοδομικού συγκροτήματος Θεσσαλονίκης και της Ιωνίας Θεσσαλονίκης, γ) οι Δήμοι του Βόλου και της Ν. Ιωνίας Μαγνησίας. Οι διατάξεις αυτές δεν εφαρμόζονται στις περιπτώσεις των διατάξεων των άρθρων 3, 7 παράγραφος 1 περίπτωση δ' και 14 παράγραφος 13 του π.δ. 344/1995. 

5. Η παράγραφος 8 του άρθρου 13 του ν.2469/1997 (ΦΕΚ 38 Α'), όπως τροποποιήθηκε με την παράγραφο 1 του άρθρου 17 του ν. 2592/1998 (ΦΕΚ 57 Α'), αντικαθίσταται ως εξής: 

"8. α) Στη Διεύθυνση Συντονισμού και Ελέγχου Εφαρμογής Δημοσιολογιστικών Διατάξεων του Γενικού Λογιστηρίου του Κράτους υπηρετούν πέντε (5) υπάλληλοι, που επιλέγονται από το αρμόδιο Υπηρεσιακό Συμβούλιο, ως προϊστάμενοι Διεύθυνσης, στους οποίους ανατίθενται, με απόφαση του Υπουργού Οικονομικών, καθήκοντα Συντονιστή - Δημοσιονομικού Ελεγκτή. 

β) Η αρμοδιότητα των ανωτέρω αναφέρεται κυρίως στον επιτόπου συντονισμό των δραστηριοτήτων των Υπηρεσιών Δημοσιονομικού Ελέγχου (Υ.Δ.Ε.) για την ορθή και ενιαία εφαρμογή των κείμενων δημοσιολογιστικών διατάξεων και των σχετικών με αυτές οδηγιών. Στους ανωτέρω Συντονιστές - Δημοσιονομικούς Ελεγκτές και στις Υπηρεσίες Δημοσιονομικού Ελέγχου ανήκει η αρμοδιότητα άσκησης του επιτόπιου και ουσιαστικού ελέγχου, που προβλέπεται από τα άρθρα 24 παράγραφος 2 και 26 παράγραφος 3 του ν. 2362/1995 (ΦΕΚ 247 Α') επί των δαπανών που ελέγχονται και εκκαθαρίζονται από αυτές ή ελέγχονται από τις Ειδικές Ελεγκτικές Υπηρεσίες του Γενικού Λογιστηρίου του Κράτους, εφόσον αυτές υφίστανται, καθώς επίσης και επί των δαπανών των φορέων της περίπτωσης δ' του άρθρου 3 του ν. 2362/1995. 

γ) Οι Συντονιστές - Δημοσιονομικοί Ελεγκτές κατά την άσκηση των ανωτέρω καθηκόντων τους δεν επιλαμβάνονται θεμάτων που εμπίπτουν στην αρμοδιότητα του Σώματος Οικονομικών Επιθεωρητών του Υπουργείου Οικονομικών." 

6. Η παράγραφος 25 του άρθρου 13 του ν. 2601/1998 (ΦΕΚ 81 Α') αντικαθίσταται ως εξής: 

"25. Με απόφαση του Υπουργού Οικονομικών δύναται, σε έκτακτες περιπτώσεις, να ανατίθεται σε υπαλλήλους του Δημοσιονομικού Κλάδου του Γενικού Λογιστηρίου του Κράτους ΠΕ ή ΤΕ κατηγορίας η διενέργεια έκτακτου δημοσιονομικού ελέγχου των φορέων της περίπτωσης δ' του άρθρου 3 του ν. 2362/1995. Με την ίδια απόφαση καθορίζεται το περιεχόμενο και η έκταση του ελέγχου, καθώς και κάθε άλλη αναγκαία λεπτομέρεια." 

'Aρθρο 40

Ρυθμίσεις θεμάτων που αφορούν 

τα ψυχαγωγικά τεχνικά παίγνια

Η διάταξη της παραγράφου 6 του άρθρου 9 του ν. 2523/1997 (ΦΕΚ 179 Α'), όπως ισχύει κάθε φορά, εφαρμόζεται και για το πρόστιμο που επιβάλλεται κατά τις διατάξεις της παραγράφου 

  


 

  

Σελίδα 46 

1 του άρθρου 8 του ίδιου νόμου και της παραγράφου 9 του άρθρου 8 του ν. 2515/1997 (ΦΕΚ 154 Α'). Ως προς τη διαδικασία επίλυσης της φορολογικής διαφοράς εφαρμόζονται ανάλογα οι διατάξεις του ν. 2238/1994 (ΦΕΚ 151 Α'). 

'Aρθρο 41

'Aλλες διατάξεις

1. Εκκρεμείς, κατά το χρόνο έναρξης ισχύος του ν. 2533/1997 (ΦΕΚ 228 Α'), διαδικασίες αποζημίωσης επενδυτών, κατ' εφαρμογή του άρθρου 27 του ν. 3632/ 1928, ολοκληρώνονται και οι σχετικές αποζημιώσεις καταβάλλονται στους δικαιούχους, κατά τα οριζόμενα στις διατάξεις του παραπάνω άρθρου και των άρθρων 9 έως 21 του ν.δ. 3078/1954, όπως αυτά ίσχυαν πριν από την κατάργησή τους από το ν. 2533/1997, εφόσον ο επόπτης είχε προβεί μέχρι την έναρξη ισχύος του ν. 2533/1997 στις προβλεπόμενες από την παράγραφο 11 του άρθρου 27 του ν. 3632/1928 προσκλήσεις και δημοσιεύσεις. 

2. Μετά την παράγραφο 3 του άρθρου 30 του ν.δ. 356 / 1974 (Κ.Ε.Δ.Ε.), προστίθεται νέα παράγραφος 4, αναριθμουμένων των παραγράφων 4 και 5 του άρθρου αυτού σε 5 και 6, αντίστοιχα, ως εξής: 

"4. Η κατάσχεση μπορεί να περιοριστεί σε μικρότερο ποσό ή ποσοστό, μετά από αιτιολογημένη απόφαση εκείνου που την επέβαλε." 

3. Οι μέχρι τη δημοσίευση του νόμου αυτού βεβαιωμένες ανείσπρακτες οφειλές στις δημόσιες οικονομικές υπηρεσίες (Δ.Ο.Υ.) υπέρ του Δημοσίου, καθώς και υπέρ νομικών προσώπων ή τρίτων, εκτός των οφειλών υπέρ οργανισμών τοπικής αυτοδιοίκησης, διαγράφονται, εφόσον το συνολικό ποσό της βασικής οφειλής κατά οφειλέτη δεν υπερβαίνει τις εννέα χιλιάδες (9.000) δραχμές και δεν έχουν εισπραχθεί εντός διετίας από τη βεβαίωσή τους. Η διαγραφή γίνεται οίκοθεν με πράξεις του προϊσταμένου της Δ.Ο.Υ. κατά τα οριζόμενα από τις διατάξεις του π.δ. 16/1989 (ΦΕΚ 6 Α'). 

4. Η πάραγραφος 2 του άρθρου 68 του ν. 2362/1995 (ΦΕΚ 247 Α') αντικαθίσταται ως εξής: 

"2. Η κατάθεση των ημερήσιων εισπράξεων και ο χρηματικός εφοδιασμός των δημόσιων οικονομικών υπηρεσιών, στις οποίες δεν εδρεύει πράκτορας ή διαχειριστής της Τράπεζας της Ελλάδος, μπορεί να πραγματοποιείται και μέσω των Εμπορικών Τραπεζών. Οι όροι, οι προϋποθέσεις και κάθε αναγκαία λεπτομέρεια για την εφαρμογή των διατάξεων του προηγούμενου εδαφίου καθορίζονται με αποφάσεις του Υπουργού Οικονομικών." 

5. Η σύμβαση δανείου ή πίστωσης, που ασφαλίζεται με υποθήκη επί αεροσκάφους, το οποίο εκμεταλλεύεται αερομεταφορέας που έχει λάβει σχετική άδεια σύμφωνα με τα οριζόμενα στον Κανονισμό Ε.Ο.Κ. 2407/1992, η επ' αυτού παροχή δικαιώματος εγγραφής αεροπορικής υποθήκης, η εγγραφή της υποθήκης και η εξάλειψη αυτής, κατά τα οριζόμενα στις διατάξεις των άρθρων 50-73 του ν.1815/1988 (ΦΕΚ 250 Α'), όπως ισχύουν κάθε φορά, η εξόφληση του δανείου ή πίστωσης και οι εξ αυτών τόκοι και προμήθειες, απαλλάσσονται κατά περίπτωση από τα τέλη χαρτοσήμου, τον ειδικό φόρο τραπεζικών εργασιών, καθώς και από οποιαδήποτε εισφορά και δικαίωμα υπέρ του Δημοσίου ή τρίτων, καθ' όλη τη διάρκεια παραμονής του σκάφους υπό ελληνική σημαία. 

6. Η ισχύς της διάταξης της προηγούμενης παραγράφου αρχίζει από 1ης Σεπτεμβρίου 1998 και καταλαμβάνει πράξεις για τις οποίες η υποχρέωση γεννάται από την ημερομηνία αυτή. 

7. Η μεταφορά των εισπρακτέων υπολοίπων του Ταμείου Ανταλλάξιμης Περιουσίας και Αποκατάστασης Προσφύγων (Τ.Α.Π.Α.Π.) σε έσοδα προϋπολογισμού, σύμφωνα με το π.δ.137/1998 (ΦΕΚ 107 Α'), πραγματοποιείται με την καταχώρηση αυτών στο βιβλίο παραλαβής και βεβαίωσης εισπρακτέων εσόδων της αρμόδιας δημόσιας οικονομικής υπηρεσίας. 

Οι υπάρχουσες εμπράγματες ή προσωπικές ασφάλειες ή άλλες ειδικές εγγυήσεις οφειλών υπέρ Τ.Α.Π.Α.Π. διατηρούνται υπέρ του Δημοσίου, εφαρμοζομένων αναλόγως των διατάξεων του άρθρου 13 του ν.1957/1991 (ΦΕΚ 114 Α'). 

Οι απαιτήσεις που περιέρχονται στο Δημόσιο με το π.δ. 137/1998, οι οποίες βεβαιώνονται εν στενή εννοία, από την ισχύ αυτού στις δημόσιες οικονομικές υπηρεσίες, παραγράφονται μετά είκοσι (20) έτη από το τέλος του οικονομικού έτους μέσα στο οποίο, μετά την εν στενή εννοία βεβαίωσή τους, καθίστανται ληξιπρόθεσμες. Οι απαιτήσεις από την ίδια ως άνω αιτία, που έχουν βεβαιωθεί στις Δ.Ο.Υ. μέχρι την ημέρα έναρξης της ισχύος του ανωτέρω προεδρικού διατάγματος, παραγράφονται μετά από είκοσι (20) έτη από τη λήξη του έτους δημοσίευσης αυτού. 

Εκκρεμείς δίκες του Τ.Α.Π.Α.Π., που προέκυψαν από τη λειτουργία του καταργηθέντος νομικού προσώπου, συνεχίζονται από και κατά του Δημοσίου, χωρίς διακοπή. 

Με αποφάσεις του Υπουργού Οικονομικών ρυθμίζεται κάθε λεπτομέρεια για την εφαρμογή των διατάξεων της παραγράφου αυτής. 

8. Οφειλέτες που εμπίπτουν στις διατάξεις του άρθρου 23 του ν. 2515/1997 (ΦΕΚ 154 Α') και απώλεσαν το δικαίωμα υπαγωγής τους σε αυτές δύνανται να υπαχθούν στις εν λόγω διατάξεις με την προϋπόθεση να υποβάλουν στην αρμόδια Δ.Ο.Υ. σχετική αίτηση εντός δύο (2) μηνών από τη δημοσίευση του παρόντος νόμου και ταυτόχρονα να καταβάλουν τις ληξιπρόθεσμες δόσεις της ρύθμισης με τις νόμιμες προσαυξήσεις εκπρόθεσμης καταβολής. Οι ημερομηνίες καταβολής των λοιπών δόσεων δεν μεταβάλλονται από την παρούσα διάταξη. 

9. Το μερίδιο του χρυσού των Ναζί που αναλογεί στην Ελλάδα, ύστερα από τη διανομή στις δικαιούχους χώρες της παρακρατηθείσας ποσότητας (2%) από την αρχική, εκχωρείται υπέρ του Διεθνούς Ταμείου Αποζημιώσεως Επιζώντων Θυμάτων Ναζισμού. 

10. Η παράγραφος 5 του άρθρου 61 του ν.δ. 356/1974 (Κ.Ε.Δ.Ε.) αντικαθίσταται ως εξής: 

"5. Σε περίπτωση πτώχευσης οφειλέτη του, το Δημόσιο κατατάσσεται στη σειρά της παραγράφου 1 του παρόντος άρθρου για όλες τις απαιτήσεις του που γεννήθηκαν ή ανάγονται σε χρόνο πριν από την πτώχευση, ανεξαρτήτως του χρόνου βεβαίωσής τους." 

11. Η διάταξη της προηγούμενης παραγράφου εφαρμόζεται στις πτωχεύσεις που κηρύσσονται μετά την έναρξη ισχύος του παρόντος νόμου. 

12. Οι υφιστάμενες μέχρι 31.12.1997 χρεαπαιτήσεις μεταξύ των Υπουργείων, των Περιφερειών και των αποκεντρωμένων υπηρεσιών τους, που εντάσσονται στον Κρατικό Προϋπολογισμό, διαγράφονται. 

13. Οι από 1.1.1998 και εφεξής δημιουργούμενες χρεαπαιτήσεις μεταξύ των Υπουργείων, των Περιφερειών και των αποκεντρωμένων υπηρεσιών τους που εντάσσονται στον Κρατικό Προϋπολογισμό, εάν δεν τακτοποιηθούν από τις πιστώσεις του οικονομικού έτους κατά τη διάρκεια του οποίου δημιουργήθηκαν, ύστερα από σχετικές προτάσεις των κατά περίπτωση αρμόδιων διατακτών, η τακτοποίησή τους γίνεται οίκοθεν από τη Διεύθυνση Προϋπολογισμού του Γενικού Λογιστηρίου του Κράτους με αιτιολογημένες αποφάσεις του Υπουργού Οικονομικών, που εκδίδονται εντός του πρώτου εξαμήνου του επόμενου οικονομικού έτους. Με τις αποφάσεις αυτές αυξάνονται οι σχετικές πιστώσεις των φορέων με τα ποσά που έχουν δαπανηθεί προς όφελος άλλου φορέα με ισόποση μείωση των αντίστοιχων ή άλλων πιστώσεων του προϋπολογισμού του φορέα που έχει ωφεληθεί, κατά την κρίση της Διεύθυνσης Προϋπολογισμού του Γενικού Λογιστηρίου του Κράτους. 

14. Στο άρθρο 59 του π.δ. 715/1979 (ΦΕΚ 212 Α') προστίθεται παράγραφος 5, που έχει ως εξής: 

"5. Με τους ίδιους όρους που προβλέπονται στην προηγούμενη παράγραφο επιτρέπεται η άνευ δημόσιου πλειοδοτικού διαγωνισμού εκποίηση ακινήτων Ν.Π.Δ.Δ. και προς νομικά πρόσωπα, τα οποία κατά το νόμο και το καταστατικό τους ασκούν δημόσια εξουσία, όπως ιδίως η Τράπεζα της Ελλάδος. 

  

 

  

Σελίδα 47 

Στις περιπτώσεις αυτές το τίμημα δεν μπορεί να είναι κατώτερο από την αγοραία αξία του ακινήτου, η οποία καθορίζεται με βάση σχετική έκθεση του Σώματος Ορκωτών Εκτιμητών." 

15. Η ισχύς των διατάξεων του άρθρου 3 του ν. 2469/ 1997 (ΦΕΚ 38 Α') παρατείνεται μέχρι 31 Δεκεμβρίου 2000. 

16. Το δεύτερο εδάφιο της παραγράφου 3 του άρθρου 39 του ν. 2065/1992 αντικαθίσταται ως εξής: 

"Από τη διάταξη αυτή εξαιρούνται ο φόρος εισοδήματος φυσικών προσώπων, τα τέλη κυκλοφορίας αυτοκινήτων οχημάτων, τα έξοδα εκτέλεσης και τα έσοδα υπέρ οργανισμών τοπικής αυτοδιοίκησης." 

17 α) Η διάταξη της παραγράφου 1 του άρθρου 10 του π.δ.19/19.11.1932 (ΦΕΚ 409 Α') αντικαθίσταται ως εξής: 

"1. Στις μισθώσεις ακινήτων για στέγαση δημόσιων υπηρεσιών ή άλλη δημόσια χρήση εφαρμόζονται, ως προς τη διάρκεια της μίσθωσης, την αναπροσαρμογή του μισθώματος και την καταγγελία της σύμβασης από τον εκμισθωτή λόγω ιδιόχρησης ή ανοικοδόμησης του ακινήτου, οι διατάξεις του π.δ. 34/1995 (ΦΕΚ 30 Α'), όπως ισχύουν." 

β) Στην παράγραφο 3 του άρθρου 29 του π.δ. 19/ 19.11.1932 προστίθενται εδάφια, που έχουν ως εξής: 

"Κατ' εξαίρεση επιτρέπεται παράταση για μια μόνο φορά της μίσθωσης μέχρι χρόνου ίσου προς τον της αρχικής μίσθωσης χωρίς τη διεξαγωγή δημοπρασίας, στις περιπτώσεις κατά τις οποίες κρίνεται τούτο απολύτως αναγκαίο και αιτιολογείται επαρκώς από τη στεγαζόμενη Υπηρεσία. Η παράταση αυτή γίνεται με απλή δήλωση του Υπουργού Οικονομικών, που κοινοποιείται στον εκμισθωτή τρεις (3) τουλάχιστο μήνες πριν από τη λήξη της ισχύουσας μίσθωσης, το δε μίσθωμα αναπροσαρμόζεται σύμφωνα με τις εκάστοτε ισχύουσες διατάξεις περί εμπορικών μισθώσεων του π.δ. 34/1995, όπως ισχύουν." 

γ) Οι διατάξεις της προηγούμενης περίπτωσης β' αυτής της παραγράφου εφαρμόζονται μόνο σε μισθώσεις που έχουν συναφθεί πριν από την έναρξη ισχύος του παρόντος νόμου. 

18. Οι διατάξεις της παραγράφου 2 του άρθρου 10 του ν.δ.1297/1972 (ΦΕΚ 217 Α') αντικαθίστανται ως εξής και ισχύουν αφότου άρχισε να ισχύει το ν.δ.1297/ 1972: 

"2. Οι αφορολόγητες κρατήσεις αναπτυξιακών νόμων που έχουν σχηματίσει οι μετατρεπόμενες ή συγχωνευόμενες επιχειρήσεις, εφόσον μεταφέρονται σε λογαριασμούς αποθεματικών στις προκύπτουσες από τη μετατροπή ή συγχώνευση επιχειρήσεις, δεν υπόκεινται σε φορολογία κατά το χρόνο της μετατροπής ή συγχώνευσης." 

19. Στις διατάξεις της παραγράφου 22 του άρθρου 15 του ν. 2386/1996 (ΦΕΚ 43 Α') επέρχονται οι εξής τροποποιήσεις: 

α. Το ποσοστό απαλλαγής από τον Ε.Φ.Κ. του πετρελαίου εσωτερικής καύσης (Diesel) κίνησης, το οποίο προβλέπεται στο πρώτο εδάφιο αναπροσαρμόζεται από τριάντα τοις εκατό (30%) σε σαράντα τοις εκατό (40%). 

β. Ο ειδικός κατ' αποκοπή συντελεστής της φυτικής παραγωγής, που προβλέπεται στο τρίτο εδάφιο, αναπροσαρμόζεται από 1,14% σε 1,59%. 

20. Η ισχύς της προηγούμενης παραγράφου αρχίζει από 1.1.1999. 

'Αρθρο 42

Ρύθμιση χρεών προβληματικών 

και υπερχρεωμένων επιχειρήσεων

Οι επιχειρήσεις οι οποίες έχουν υπαχθεί στις διατάξεις του άρθρου 44 του ν. 1892/1990 (ΦΕΚ 101 Α' /31.7.1990) δύνανται, μετά την έκδοση της επικυρωτικής απόφασης από το αρμόδιο εφετείο, να υποβάλλουν δηλώσεις παντός φόρου, τέλους ή εισφοράς υπέρ τρίτων εντός ανατρεπτικής προθεσμίας εξήντα (60) ημερών από τη δημοσίευση του παρόντος, οι οποίες θα θεωρούνται εμπρόθεσμες, εφόσον οι φορολογικές υποχρεώσεις για τις οποίες υποβάλλονται γεννήθηκαν και αφορούν προγενέστερο της επικυρωτικής απόφασης χρονικό διάστημα και μέχρι την ημερομηνία που οι φορολογικές τους υποχρεώσεις ρυθμίζονται με την επικυρωθείσα συμφωνία. 

Σε περίπτωση κατά την οποία στις ανωτέρω επιχει ρήσεις έχουν ήδη καταλογιστεί κύριοι και πρόσθετοι φό- ροι, τέλη, εισφορές, ως και τυχόν πρόστιμα που αφορούν το ίδιο ως άνω χρονικό διάστημα και οι αντίστοιχες υποθέσεις εκκρεμούν στις αρμόδιες δημόσιες οικονομικές υπηρεσίες (Δ.Ο.Υ.) ή ενώπιον των δικαστηρίων οποιουδήποτε βαθμού και δικαιοδοσίας, παρέχεται η δυνατότητα στις επιχειρήσεις αυτές να υποβάλουν αίτηση στον αρμόδιο προϊστάμενο της δημόσιας οικονομικής υπηρεσίας (Δ.Ο.Υ.) εντός ανατρεπτικής προθεσμίας εξήντα (60) ημερών από τη δημοσίευση του παρόντος και να ζητήσουν τη διοικητική επίλυση της διαφοράς κατά τη διαδικασία του ν.δ. 4600/ 1966 (ΦΕΚ 242 Α'), χωρίς την υποχρέωση για καταβολή πρόσθετων φόρων, προσαυξήσεων και προστίμων. Οι κύριοι φόροι, τα τέλη και οι εισφορές που προκύπτουν βάσει δηλώσεων ή κατόπιν της διοικητικής επίλυσης της διαφοράς, βεβαιώνονται και καταβάλλονται σε δώδεκα (12) ισόποσες δόσεις από τις οποίες η πρώτη τον επόμενο μήνα από τη βεβαίωση και οι υπόλοιπες την τελευταία εργάσιμη, για τις δημόσιες υπηρεσίες, ημέρα των έντεκα (11) επόμενων μηνών. 

Τυχόν βεβαιωθέντα ποσά, καταβληθέντα ή όχι, εκπίπτουν με έκδοση ατομικού φύλλου έκπτωσης (Α.Φ.ΕΚ.) και η βεβαίωση ενεργείται εξ υπαρχής με βάση το πρακτικό διοικητικής επίλυσης της διαφοράς. Σε περίπτωση κατά την οποία, λόγω προηγειθείσας μερικής ή ολικής καταβολής, προκύπτει από την εκκαθάριση του Α.Φ.ΕΚ. επιστροφή χρηματικού ποσού, αυτό συμψηφίζεται με τη νέα βεβαίωση στις παραπάνω δόσεις, χωρίς να απαιτείται αυτές να έχουν καταστεί ληξιπρόθεσμες. 

Προϋπόθεση εφαρμογής των διατάξεων αυτών είναι η εμπρόθεσμη καταβολή των παραπάνω δόσεων, ενώ σε περίπτωση μη εμπρόθεσμης καταβολής δύο συνεχών δόσεων, εφαρμόζονται οι διατάξεις που ίσχυαν κατά το χρόνο διάπραξης των παραβάσεων. 

'Αρθρο 43

1. Οι συντελεστές Ειδικού Φόρου Κατανάλωσης, που αναφέρονται στα εδάφια β' και γ' της παραγράφου 1 του άρθρου 20 του ν. 2127/1993 (ΦΕΚ 48 Α'), όπως έχουν τροποποιηθεί και ισχύουν με το άρθρο 22 του ν. 2386/1996 (ΦΕΚ 43 Α'), καθορίζονται μέχρι και την 31η Δεκεμβρίου 1999 ως ακολούθως: 


ΕΙΔΟΣ
 ΚΩΔΙΚΟΣ Σ.Ο.
 ΠΟΣΟ <%-4>ΦΟΡΟΥ ΣΕ<%0> ΔΡΑΧΜΕΣ
 ΜΟΝΑΔΑ <%-4>ΕΠΙΒΟΛΗΣ 
 
β), Βενζίνη με μόλυβδο
 27.10.00.34 και 27.10.00.36
 119.000
 χιλ/τρο
 
Βενζίνη χωρίς μόλυβδο

-με αριθμό οκτανίων μέχρι και 96,5
  

27.10.00.27 και 27.10.00.29
  

103.000
  

χιλ/τρο
 
-με αριθμό οκτανίων μεγαλύτερο των 96,5
 27.10.00.29 και 27.10.00.32
 113.000
 χιλ/τρο
 


2. Η ισχύς της παρούσας διάταξης αρχίζει από 24.9.1998. 

'Αρθρο 44

Οι παράγραφοι 4 και 5 του άρθρου 16 του ν.1836/1989 (ΦΕΚ 79 Α') αντικαθίστανται ως εξής:

"4. Με προεδρικό διάταγμα, που εκδίδεται με πρόταση του Υπουργού Εργασίας και Κοινωνικών Ασφαλίσεων και ύστερα από γνώμη του Δ.Σ. του Ο.Α.Ε.Δ., καθορίζονται η λειτουργία και η διαχείριση του λογαριασμού της παραγράφου 1, ο τρόπος είσπραξης των εσόδων του, ο χρόνος έναρξης της ικανοποίησης των απαιτήσεων των εργαζομένων, η έκταση των 

  


 

  

Σελίδα 48 

ικανοποιούμενων απαιτήσεων, ο τρόπος ικανοποίησης των απαιτήσεων και των κεκτημένων δικαιωμάτων ή των δικαιωμάτων προσδοκίας των εργαζομένων και προσώπων που έχουν αποχωρήσει από την επιχείρηση την ημέρα που επήλθε η αφερεγγυότητα του εργοδότη, που προέρχονται από υφιστάμενα συστήματα επαγγελματικής ή διεπαγγελματικής επικουρικής ασφάλισης που λειτουργούν έξω από την υποχρεωτική κοινωνική ασφάλιση και κάθε άλλη αναγκαία λεπτομέρεια. 

5. Αφερέγγυος εργοδότης είναι: α) Το φυσικό ή νομικό πρόσωπο που περιέρχεται σε κατάσταση παύσεως ή αναστολής των πληρωμών του και κηρύσσεται σε πτώχευση με απόφαση του αρμόδιου δικαστηρίου. Αν η επιχείρηση αυτού του εργοδότη συνεχίζει να λειτουργεί παρά την κήρυξη σε πτώχευση, τότε ο εργοδότης δεν θεωρείται αφερέγγυος. β) Επιχείρηση (προβληματική) που υποβάλλεται στην ειδική εκκαθάριση των άρθρων 9 του ν. 1386/1983 (ΦΕΚ 107 Α'), 46 του ν. 1892/1990 (ΦΕΚ 101 Α') και 14 του ν. 2000/1991 (ΦΕΚ 206 Α'), όπως ισχύουν. γ) Ασφαλιστική επιχείρηση της οποίας η άδεια λειτουργίας της ανακλήθηκε με απόφαση του αρμόδιου υπουργού, λόγω παράβασης διατάξεων της ασφαλιστικής νομοθεσίας και τίθεται σε ασφαλιστική εκκαθάριση (αναγκαστική), σύμφωνα με το άρθρο 12α του ν.δ. 400/1970 (ΦΕΚ 10 Α'), όπως ισχύει. δ) Κάθε εργοδότης, φυσικό ή νομικό πρόσωπο, που η επιχείρησή, του τέθηκε, ύστερα από προβλεπόμενη από το νόμο διαδικασία, σε εκκαθάριση με σκοπό την ικανοποίηση των απαιτήσεων των δανειστών του και με αποτέλεσμα τη λύση των σχέσεων εργασίας με τους μισθωτούς του." 

'Αρθρο 45

Το εδάφιο δ' της παραγράφου 4 του άρθρου 5 του κ.ν. 489/1976, η οποία παράγραφος προστέθηκε με την παράγραφο 2 του άρθρου 37 του ν. 2496/1997, καταργείται. 

'Αρθρο 46

Η απόσβεση των εξόδων πρώτης εγκατάστασης της ανώνυμης εταιρείας με την επωνυμία "Ελληνική Αεροπορική Βιομηχανία" Α.Ε (Ε.Α.Β. Α.Ε.) της παραγράφου 31 του άρθρου 7 του ν. 1160/1981 (ΦΕΚ 147 Α'), τα οποία ανάγονται στη χρονική περίοδο από της ιδρύσεως της εταιρείας έως και την 31.12.2000, αρχίζει από τον ισολογισμό της χρήσης 2001, σύμφωνα με τις διατάξεις περί φορολογίας εισοδήματος. 

'Αρθρο 47

Η διάταξη της παρ. 3 του άρθρου 20 του ν. 2592/1998 (ΦΕΚ 57 Α') αντικαθίσταται ως ακολούθως: 

"Oι διατάξεις της παρ. 4 του άρθρου 17 του ν. 2527/ 1997 (ΦΕΚ 206 Α') ισχύουν από 1ης Ιανουαρίου 2001." 

'Αρθρο 48

'Eναρξη ισχύος

1. Οι διατάξεις των άρθρων 13 μέχρι και 21, 23, 24 και 25 του παρόντος ισχύουν από την 1η Ιανουαρίου 1999. 

2. Οι διατάξεις των άρθρων 22 (παράγραφοι 6 και 7), 28, 29 και 30 ισχύουν από την πρώτη του μεθεπόμενου μήνα από τη δημοσίευση του νόμου αυτού στην Εφημερίδα της Κυβερνήσεως, εκτός αν άλλως ορίζεται σε αυτές. 

3. Οι διατάξεις του άρθρου 26 και της παραγράφου 2 του άρθρου 27 ισχύουν από την ημερομηνία ισχύος των αποφάσεων του Υπουργού Οικονομικών, που εκδίδονται κατ' εξουσιοδότηση των άρθρων αυτών. 

4. Οι λοιπές διατάξεις ισχύουν από τη δημοσίευση του παρόντος στην Εφημερίδα της Κυβερνήσεως, εκτός αν άλλως ορίζεται σε αυτές." 

ΠΡΟΕΔΡΟΣ (Απόστολος Κακλαμάνης): Παρακαλώ το Σώμα να εξουσιοδοτήσει το Προεδρείο για την υπ'ευθύνη του επικύρωση των Πρακτικών της σημερινής συνεδριάσεως ως προς την ψήφιση στο σύνολο του παραπάνω νομοσχεδίου. 

ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα. 

ΠΡΟΕΔΡΟΣ (Απόστολος Κακλαμάνης): Συνεπώς παρεσχέθη η ζητηθείσα εξουσιοδότηση. 

Επανερχόμεθα στη συζήτηση του νομοσχεδίου του Υπουργείου Εθνικής Οικονομίας. 

Ο κ. Δημήτριος Κωστόπουλος εισηγητής της Μειοψηφίας, έχει το λόγο. 

ΔΗΜΗΤΡΙΟΣ Ν. ΚΩΣΤΟΠΟΥΛΟΣ: Κυρία και κύριοι συνάδελφοι, τα χρηματιστήρια αξιών ιδιαίτερα στις ανεπτυγμένες χώρες, αλλά τα τελευταία χρόνια και στις αναδυόμενες αγορές, αποτελούν σημαντικό θεσμό, που μπορεί να προσφέρει ουσιαστικά οφέλη στους επενδυτές, στις επιχειρήσεις και στις εθνικές οικονομίες. Ασφαλής προϋπόθεση για την ύπαρξη και την ανάπτυξη των χρηματιστηρίων είναι οι αγορές με φιλελεύθερες αρχές και η ύπαρξη ιδιωτικής πρωτοβουλίας. 

Εμείς πιστεύουμε ότι η μετοχική ιδέα είναι θεσμός που αποτελεί τον ακρογωνιαίο λίθο για την ανάπτυξη της ελληνικής οικονομίας. Στη χώρα μας έχουν γίνει αξιόλογα βήματα για την ανάπτυξη και την αποτελεσματική λειτουργία της χρηματιστηριακής αγοράς. Πολλοί επενδυτές και κυρίως μικροεπενδυτές επένδυσαν στο ελληνικό Χρηματιστήριο τις οικονομίες τους με την ελπίδα να επιτύχουν υψηλές εισοδηματικές αποδόσεις. 

Συνεπώς, το πρώτιστο μέλημα του Υπουργείου Εθνικής Οικονομίας είναι η αναβάθμιση της χρηματιστηριακής αγοράς και η ενίσχυση της αξιοπιστίας και της φερεγγυότητας του χρηματιστηρίου. 

Η διασφάλιση, όμως, των συμφερόντων των επενδυτών και κυρίως των μικροεπενδυτών με νομοθετική ρύθμιση θεωρείται ο θεμέλιος λίθος για τη δημιουργία ευμενούς κλίματος, για την επιδιωκόμενη διεύρυνση της χρηματιστηριακής αγοράς. 

Η χρηματιστηριακή αγορά στην Ελλάδα βρίσκεται σήμερα σε κατάσταση μεγάλης αναταραχής. Που οφείλεται: Ασφαλώς μεν σε σειρά δυσμενών διεθνώς γεγονότων, αφ' ετέρου δε σε κακούς κυβερνητικούς χειρισμούς, τόσο στα θέματα της οικονομικής πολιτικής, όσο και στα θέματα που επηρέασαν άμεσα την κεφαλαιαγορά και το χρηματιστήριο. 

Η λαθεμένη πορεία που ακολουθεί η Κυβέρνηση στις ιδιωτικοποιήσεις των κρατικών επιχειρήσεων είναι δυσμενής παράγων για την αξιοπιστία του χρηματιστηρίου και τη θετική του πορεία, αφού από τις εξαγγελθείσες τον περασμένο Μάρτιο δεκαοχτώ διαρθρωτικές αλλαγές -μία κάθε μήνα, όπως είχε πει- έγιναν μόνο τρεις, εκ των οποίων οι δύο αντιπροσωπεύουν δύο μικρές τράπεζες που δεν καλύπτουν περισσότερο από το 1% της τραπεζικής αγοράς και η τρίτη αφορά την ιδιωτικοποίηση των καταστημάτων αφορολογήτων ειδών που έγινε, όπως είναι γνωστό, με το δεύτερο διαγωνισμό με πολλές παρατυπίες και ουσιαστικά με τη χρηματοδότηση της Εθνικής Τράπεζας την τελευταία στιγμή. Και σε τιμή, κύριοι συνάδελφοι, πολύ μικρότερη της χρηματιστηριακής αξίας, όταν είναι γνωστό, ότι όταν πουλάς την πλειοψηφία, το πακέτο και το μάνατζμεντ, η τιμή είναι πολύ μεγαλύτερη από τη χρηματιστηριακή τιμή. 

Κόλαφος υπήρξε για την Κυβέρνηση με διεθνές μάλιστα αντίκτυπο η προσπάθεια πώλησης της Ιονικής Τράπεζας, η οποία όχι μόνο απέτυχε παταγωδώς, αλλά και δημιούργησε θυμηδία σε βάρος μας στις διεθνείς αγορές. Ούτε διαφάνεια υπήρξε, ούτε πρόσληψη διεθνούς χρηματοπιστωτικού οργανισμού ούτε αποτίμηση της περιουσίας και τελικά ούτε σοβαρότητα ενέπνευσαν οι ενέργειες της Κυβέρνησης, με αποτέλεσμα να αποδειχθούμε για άλλη μία φορά αναξιόπιστοι. Και πρέπει εδώ να επισημάνω, ότι σε τούτη εδώ την Αίθουσα, στις επιτροπές πολλές φορές επισημάνθηκε στους καθ' ύλην αρμοδίους, από Υπουργό Εθνική Οικονομίας, Πρόεδρο της Εμπορικής και Πρόεδρο της Ιονικής το τι έπρεπε να κάνουν. 

Η αναγγελθείσα στον περσινό προϋπολογισμό συγχώνευση ή κατάργηση εκατόν εβδομήντα εννέα οργανισμών, όχι μόνο δεν έγιναν -μόνο τέσσερις αν δεν απατώμαι με τις δύο υπό συγχώνευση σήμερα με το παρόν νομοσχέδιο εταιρείες- αλλά εξακολουθούν να απομυζούν τις τσέπες των Ελλήνων και 

  

 

  

Σελίδα 49 

δυστυχώς εκεί να σιτίζονται μερικά κομματικά στελέχη για να μην τα χαρακτηρίσω άλλως. 

'Αλλο λάθος που έγινε ήταν η διαπραγμάτευση των μετοχών των ελληνικών πετρελαίων στο χρηματιστήριο. Είναι γνωστό ότι διαπραγματευόταν η μετοχή όταν δεν είχαν παραδοθεί οι τίτλοι, κυρίως στους μικροεπενδυτές, με αποτέλεσμα να χάσουν κάποια δισεκατομμύρια. 

Η ενθάρρυνση δια στόματος του καθ' ύλην αρμόδιου Υπουργού και όλων των κυβερνητικών παραγόντων, ότι το Χρηματιστήριο είναι προς τη σωστή κατεύθυνση, ότι είναι σωστή επένδυση και έχει πολλά κέρδη και άφηναν τεχνιέντως, ότι ο δείκτης τιμών του χρηματιστηρίου, θα υπερβεί τις τρεις χιλιάδες είχε σαν αποτέλεσμα να χαθούν με τα σημερινά δεδομένα πολλές περιουσίες, κυρίως από ανθρώπους που δεν γνωρίζουν τη λειτουργία του χρηματιστηρίου και δεν μπορούν να κάνουν την ανάλυση, ούτε την οικονομική τη διεθνή ούτε και την ελληνική. 

Πρέπει εδώ να τονίσω ότι η Νέα Δημοκρατία πάντοτε υποστήριζε ότι το χρηματιστήριο αποτελεί μοχλό ανάπτυξης της ελληνικής οικονομίας και πάντοτε τόνιζε ότι είναι χώρος επενδύσεων και δεν είναι χώρος τυχερών παιγνίων. 

Η καθυστέρηση αποϋλοποίησης των τίτλων και η εξυγίανση της ανωνύμου εταιρείας αποθετηρίου τίτλων που υπήρξε στο παρελθόν η αιτία δημιουργίας σκανδάλων, όπως της Δ' Χρηματιστηριακής, της ΑΧΕ Γιαννόπουλος και άλλων δυσκολεύουν την ύπαρξη διαφάνειας και είναι πιθανή πηγή δημιουργίας καινούριων σκανδάλων. 

Αλήθεια, κύριε Υπουργέ, τι γίνεται με τις διοικητικές ευθύνες, αλλά και τις ποινικές για εκείνα τα σκάνδαλα; Επεβλήθησαν ποινές; Ποια είναι η πορεία τους; Αν είναι δυνατόν θα θέλαμε να έχουμε εδώ κάποια επίσημη απάντηση. 

Πρέπει να σημειώσω εδώ, ότι η αποϋλοποίηση που έπρεπε να ξεκινήσει τον Μάϊο του 1997 ξεκίνησε μόλις πιλοτικά τον Ιούνιο του 1998 και κατά δήλωση των υπευθύνων, έχει ο Θεός αν το 1999 θα μπορούμε να λέμε ότι έχουμε κάποια σχετική αποϋλοποίηση τίτλων. 

'Ετσι οι εκκαθαρίσεις εξακολουθούν να γίνονται σήμερα με τον παλιό τρόπο, με κίνδυνο, όπως είπα προηγουμένως, να υπάρξουν σκάνδαλα και με προσλήψεις δυστυχώς, επειδή αφαιρέσαμε το χρηματιστήριο από το νόμο 2190, καθαρώς κομματικές. 

Το ηλεκτρονικό σύστημα του χρηματιστηρίου και η μηχανογραφική του υποστήριξη έπρεπε ήδη να έχουν αντικατασταθεί, διότι το μέγεθος των συναλλαγών δεν καλύπτεται από το υπάρχον σύστημα, με αποτέλεσμα να έχουμε συχνά μπλάκ-άουτ και εμφάνιση χρηματιστηρίου τριτοκοσμικού κράτους. 

Τα νομοθετικά κενά για τη λειτουργία του συνεγγυητικού κεφαλαίου έχουν σαν αποτέλεσμα την καθυστέρηση αποζημίωσης των άτυχων μικροεπενδυτών - πελατών των διαφόρων χρηματιστηριακών εταιρειών, που για διαφόρους λόγους είναι υπό εκκαθάριση, με αποτέλεσμα πολλές ελληνικές οικογένειες, μεταξύ των οποίων και πολλές αρκαδικές -το γνωρίζω γιατί είναι πολλές δεκάδες οι άνθρωποι αυτοί- να καταστραφούν οικονομικά και ουσιαστικά να διαλυθούν. Και την ευθύνη δε την φέρει μόνο η διοίκηση του χρηματιστηρίου αλλά κυρίως την φέρει και η Κυβέρνηση του ΠΑΣΟΚ, του κ. Σημίτη. 

Η αλόγιστη μετάταξη έμπειρων στελεχών του χρηματιστηρίου και η αντικατάστασή τους από άπειρους νέους υπαλλήλους που προσλαμβάνονται μόνο με κομματικά κριτήρια οδηγούν το χρηματιστήριο δυσλειτουργία. 

Τις παραπάνω παρατηρήσεις, κύριοι συνάδελφοι, είχε επισημάνει η Νέα Δημοκρατία δι' εμού που ήμουν εισηγητής πέρυσι τέτοια εποχή, όταν συζητούσαμε στην Ολομέλεια το νομοσχέδιο για τα Παράγωγα. Είχαμε πει και τότε ότι το χρηματιστήριο θέλει εκσυγχρονισμό, είχαμε πει για την απαϋλοποίηση, για το αποθετήριο, για το συνεγγυητικό, για το ηλεκτρονικό σύστημα κλπ. Αλλά έπρεπε να περάσει ένας χρόνος και τότε να έρθει το παρόν νομοσχέδιο, ένα νομοσχέδιο, που, όπως διαπιστώνεται, είναι αποσπασματικό, καλύπτει βέβαια ορισμένα κενά, αλλά δεν είναι ένα ολοκληρωμένο νομοσχέδιο. Τόσο πολύ δε έχει δουλευθεί από τις νομοθετικές και νομοτεχνικές και όπως βλέπω, ώστε από τις δέκα σελίδες που είναι το νομοσχέδιο οι τέσσερις έρχονται με διορθώσεις. 

Παρατηρούμε λοιπόν ότι το νομοσχέδιο έρχεται με καθυστέρηση ενός έτους και δεν είναι πλήρες, διότι αντιμετωπίζει αποσπασματικά τα κενά που υπάρχουν στη λειτουργία του χρηματιστηρίου. 

Το παρόν νομοσχέδιο έχει τρία σκέλη. Υπάρχει τροποποίηση και συμπλήρωση της χρηματιστηριακής νομοθεσίας που έχει άμεση σχέση με τις παραπάνω ελλείψεις, αλλά εισάγει και κάποιους νέους τρόπους εισαγωγής των εταιρειών στο χρηματιστήριο. Θα πω αναλυτικά ότι είναι προς τη θετική κατεύθυνση. Αντιμετωπίζει τη συγχώνευση Οργανισμών 'Υδρευσης και Αποχέτευσης της Θεσσαλονίκης και τέλος τροποποιεί τον αναπτυξιακό νόμο που ψηφίσαμε πριν από μερικούς μήνες. 

Με το πρώτο κεφάλαιο εισάγονται νέοι όροι εισαγωγής μετοχών εταιρειών στο Χρηματιστήριο Αθηνών και αντιμετωπίζονται εν μέρει οι μέχρι σήμερα ελλείψεις στη λειτουργία του χρηματιστηρίου και των συναφών του υπηρεσιών. 

Ειδικότερα εισάγεται νέος τρόπος εισαγωγής μετοχών στο χρηματιστήριο. Μέχρι σήμερα για να εισαχθεί μια εταιρεία στο Χρηματιστήριο θα έπρεπε να έχει πέντε κερδοφόρους ισολογισμούς. Σήμερα μπορεί μία εταιρεία τριών ετών με τρεις ισολογισμούς οι οποίοι μπορεί να μην είναι κερδοφόροι, αλλά μπορεί να είναι ζημιογόνοι, να μπει στο Χρηματιστήριο. 

Η διάταξη αυτή είναι προς τη θετική κατεύθυνση. Αντιγράφουμε και πολύ σωστά κάνουμε, σύγχρονα χρηματιστήρια της Ευρώπης και του άλλου κόσμου. 'Ομως θέλει και απαιτεί μεγάλη προσοχή διότι εμπερικλύει μέσα του πάρα πολλούς κινδύνους τους οποίους θα δούμε παρακάτω. 

Επίσης απαιτείται ένα μίνιμουμ κεφαλαίου δύο δισεκατομμυρίων (2.000.000.000) δραχμών. Και αυτό είναι προς τη σωστή κατεύθυνση. Πρέπει οι εταιρείες να μεγαλώσουν, πρέπει οι εταιρείες, μια και θα μπουμε σε λίγο στο ΕΥΡΩ να είναι οικονομικά ισχυρές. 

Εδώ όμως θα ήθελα να κάνω τρεις παρατηρήσεις. 

Πρώτα από όλα δεν έχετε μεταβατική διάταξη για τις εταιρείες που είναι ήδη εισηγμένες στο χρηματιστήριο και που έχουν κεφάλαια λιγότερα των δύο δισεκατομμυρίων (2.000.000.000) δραχμών. Κανένας δεν ζητά οι εταιρείες αυτές να αυξήσουν άμεσα το κεφάλαιό τους σε δύο δισεκατομμύρια (2.000.000.000) δραχμές. Πρέπει όμως και είναι υποχρεωτικό, και αυτό συνηθίζεται στην Ελλάδα για την ισότητα των όπλων, και αυτές οι εταιρείες να αποκτήσουν τα ίδια κεφάλαια με τις νεοεισαγόμενες και διότι επίσης δεν πρέπει αυτές να έχουν το ευεργέτημα των μικρότερων κεφαλαίων. 'Αλλωστε ο στόχος μας είναι να ενισχύσουμε τις εταιρείες που είναι ή που θα εισαχθούν στο χρηματιστήριο με περισσότερα κεφάλαια. 

Απαιτούμε, λοιπόν, να μπει διάταξη μεταβατική γι αυτές τις εταιρείες. 

Δεύτερον, απαιτούμε να μπει διάταξη μεταβατική για τις εταιρείες, που όπως λέει το νομοσχέδιο θα μπουν με τα προηγούμενα δικαιώματα, που είχαν κάνει αίτηση μέχρι 31 Αυγούστου. Δηλαδή, γι' αυτές που πρόλαβαν και έκαναν αίτηση θα έχουν το ευεργέτημα του ενός δισεκατομμυρίου (1.000.000.000) δραχμών κεφαλαίου και αυτές που ήταν έτοιμες και δεν πρόλαβαν, δεν θα το έχουν; 

Θα πρέπει να υπάρξει και διαχωρισμός. Τα κεφάλαια σε μήκος χρόνου πρέπει να ειναι τα ίδια. Απλώς πρέπει να δώσουμε έναν εύλογο χρόνο ενός, δύο και τριών ετών για να προσαρμοστούν και οι παλιές που έχουν λιγότερα από δύο δισεκατομμύρια και οι καινούριες που θα μπουν με το ευεργέτημα, διότι είχαν κάνει αίτηση μέχρι 31 Αυγούστου και οι εταιρείες εκείνες οι οποίες είναι ήδη στην παράλληλη αγορά, τιμούν το ελληνικό χρηματιστήριο και θέλουν και αυτοί να τους δώσουμε το δικαίωμα να μπουν στην κύρια αγορά με δικαίωμα να φθάσουν τα κεφάλαιά τους στα δύο δισεκατομμύρια, όπως και οι άλλες σε ένα, δύο, τρία έτη, όσα θα χρειαστούν. Ας το δείτε, κύριε Υπουργέ, και να το αντιμετωπίσετε. 

  

 

  

Σελίδα 50 

Αυτή η διάταξη πράγματι είναι καινοτόμος κυρίως όσον αφορά το θέμα των τριών ετών. 'Ομως, επαναλαμβάνω, ότι πρέπει να υπάρξει διάταξη τέτοια και να το εξασφαλίσουμε όχι κρίνοντας μόνο τον τελευταίο ισολογισμό, που πιθανόν και αυτό να γίνει δεκτό, όχι μόνο την περιουσιακή κατάσταση της εταιρείας, αλλά την εν γένει διάρθρωση της οικονομικής κατάστασης, το παρόν της με πλήρη ανάλυση, τη δυναμική της και να πάρουμε ως πρότυπα τα κριτήρια που υπάρχουν στα διεθνή χρηματιστήρια. 'Οχι, διότι θα κρίνουν κάποιοι ότι υπάρχει ικανοποιητική οικονομική κατάσταση. Δεν αρκεί, κύριε Υπουργέ, αυτό το κριτήριο για να δεχθούμε τις εταιρείες που έχουν τρία και μόνο χρόνια ζωή. 

Πρέπει εδώ να πω και κάτι άλλο, κύριε Υπουργέ. Υπάρχει μια διάταξη που λέγει ότι παρέχεται το δικαίωμα στην Επιτροπή Κεφαλαιαγοράς να βάζει εταιρεία στο χρηματιστήριο με ολιγότερο από δύο και τρία χρόνια. Εμείς η Νέα Δημοκρατία το αρνούμεθα και το θεωρούμε ότι είναι φωτογραφική διάταξη και σας καλούμε, κύριε Υπουργέ, να το αποσύρετε. 

Να πάμε τώρα στα εποπτικά όργανα. Πράγματι στο νομοσχέδιο υπάρχουν διατάξεις που αναφέρονται στη δυνατοτητα που παρέχεται στα εποπτικά όργανα και συγκεκριμένα στα Δ.Σ. των χρηματιστηρίων να ορίζουν πρόσθετους όρους και προϋποθέσεις ή να αφαιρούν άλλους από τα ενημερωτικά δελτία των προς εισαγωγή εταιρειών. Είναι σωστό αυτό. Πλην, όμως, πρέπει το ενημερωτικό δελτίο να είναι πλήρες, να αναφέρεται στο παρελθόν, στην ιστορία της εταιρείας, στο παρόν της με πλήρη εμφάνιση των οικονομικών στοιχείων και να βλέπει την προοπτική και το μέλλον της εταιρείας. 

Εδώ πρέπει να πω, κύριε Υπουργέ, ότι η διάταξη που βάζετε, ότι δηλαδή έχει το δικαίωμα το Δ.Σ. του χρηματιστηρίου να τροποποιεί τη μελέτη η οποία γίνεται, μας βρίσκει αντίθετους ως προς το εξής. Να διαφωνεί, να διαγράφει και να προσθέτει, αλλά τις διαφωνίες του να τις γράφει στην πρώτη σελίδα και να αιτιολογεί την αφαίρεση ή την πρόσθεση καινούριων στοιχείων. Δεν μπορεί να επαφιέμεθα μόνο στην κρίση του Δ.Σ. του χρηματιστηρίου. Θα πρέπει να γνωρίζει κυρίως ο μικροεπενδυτής γιατί γίνονται αυτές οι προσθαφαιρέσεις. 

Επίσης, επειδή απελευθερώνουμε κατά κάποιον τρόπο την εισαγωγή των μετοχών στο χρηματιστήριο, θα πρέπει να ενισχύσουμε και την εποπτεία, διότι η εμπειρία και η διεθνής πρακτική μας λένε ότι κάθε βήμα απελευθέρωσης πρέπει να συνοδεύεται από την ενίσχυση των εποπτικών αρχών. 

'Ενα άλλο θετικό στοιχείο- και που είναι προς την σωστή κατεύθυνση -είναι το εξής. Γίνεται σύνταξη κανονισμού των αναδοχών και όχι των αναδόχων που θα διέπει τη διενέργεια των δημοσίων εγγραφών, τη διαδικασία της εγγραφής και τη διαδικασία και τους όρους που θα γίνεται η στήριξη της μετοχής από τον κύριο ανάδοχο και ο οποίος κανονισμός, κύριε Υπουργέ, δεν δεχόμεθα να ακολουθήσει. Ο κανονισμός πρέπει να προηγηθεί και να ισχύσει πριν από την ισχύν αυτού του νομοσχεδίου που θα γίνει νόμος. 'Ετσι το δεχόμαστε. Αλλιώς μην το προχωράτε, γιατί είναι μια διασφάλιση των επενδυτών, είναι μία διασφάλιση του χρηματιστηρίου. 

'Εχετε ρυθμίσεις για την εκκαθάριση -καιρός ήταν- των ανωνύμων χρηματιστηριακών εταιρειών και των Ε.Π.Ε.. Αυτή η διάταξη είναι προς τη σωστή κατεύθυνση και καλύπτει πολλά κενά, τα οποία έχουν σαν αποτέλεσμα σήμερα να καθυστερούν οι εκκαθαρίσεις, να κλονίζεται η εμπιστοσύνη προς το χρηματιστήριο και τους χρηματιστές, κυρίως όμως να μην απολαμβάνουν τις περιουσίες τους οι 'Ελληνες πολίτες που είχαν την ατυχία να συναλλαγούν με κάποιον συγκεκριμένο χρηματιστή. 

Οι συνεχείς πιέσεις της Νέας Δημοκρατίας εδώ και ενάμιση έτος για την επιστροφή των χρημάτων στους εξαπατηθέντες μικρομετόχους και μικροεπενδυτές, φαίνεται ότι ίσως φτάνει στο τέλος. 'Εχουμε αυτές τις διατάξεις εκκαθαρίσεως, οι οποίες είναι προς τη σωστή επαναλαμβάνω κατεύθυνση, γίνονται όχι σύμφωνα με τις εκκαθαρίσεις των άλλων εταιριών, αλλά των τραπεζών και των ασφαλιστικών εταιρειών. 

Και εδώ θα επανέλθω, κύριοι συνάδελφοι και κύριε Υπουργέ, ότι τα ποσά που αποζημιώνονται αυτοί οι ατυχείς επενδυτές, πρέπει τουλάχιστον να διπλασιαστούν. Το συνεγγυητικό το οποίο έχουν οι χρηματιστές το έχουν γι'αυτές τις περιπτώσεις, να ικανοποιήσουν βέβαια τους συναδέλφους τους, αλλά πρέπει να ικανοποιήσουν πρώτα αυτούς τους δυστυχείς επενδυτές οι οποίοι έπεσαν θύματα δυστυχώς κάποιων καλοθελητών φίλων τους, κυρίως στην επαρχία, ότι ο χρηματιστής είναι φερέγγυος χωρίς να υπήρχε δυστυχώς αυτή η εξασφάλιση. Η τροποποίηση του ν.2533 αφορά τα παράγωγα και αφορά τη δευτερογενή αγορά των ομολόγων του δημοσίου. Πρέπει να κάνω μια παρατήρηση. Για άλλη μια φορά διαπιστώνουμε ότι τα νομοσχέδια που έρχονται είναι ελλιπή. Και για άλλη μια φορά διαψεύδεσθε ότι είναι πλήρη τα νομοσχέδια. Τι έγινε δηλαδή; Ψηφίστηκε πέρσι για τα παράγωγα τέτοια εποχή και φέτος φέρνουμε τροπολογία. Τόσο πλήρες ήταν το νομοσχέδιο που το τροποποιούμε φέτος; 

Κύριοι συνάδελφοι, το δεύτερο κεφάλαιο στο οποίο αναφέρεται το νομοσχέδιο, είναι το κεφάλαιο συγχώνευσης, 'Υδρευσης και Αποχέτευσης των Οργανισμών της Θεσσαλονίκης. Εμείς έχουμε να παρατηρήσουμε τα εξής: Ο ν.2414 που ψηφίστηκε προ διετίας, προέβλεπε τον εκσυγχρονισμό των δημοσίων οργανισμών και επιχειρήσεων με αξιοκρατική επιλογή των διοικήσεών τους, με σύνταξη στρατηγικών και επιχειρησιακών προγραμμάτων και συμβολαίων εκτέλεσης μεταξύ των διοικήσεων των επιχειρήσεων και του αρμοδίου Υπουργού. Η καθυστέρηση υλοποίησης του νόμου αυτού, έγινε και στην προκειμένη περίπτωση. Η εξαγγελθείσα συγχώνευση εκατόν εβδομήντα εννέα επιχειρήσεων με τον προϋπολογισμό όπως προείπα καθυστερεί και αυτοί είναι οι άλλοι δύο οργανισμοί οι οποίοι συγχωνεύονται. 

Αποδεικνύεται, λοιπόν, για άλλη μια φορά ότι οι εξαγγελίες περί συγχωνεύσεως έμειναν λόγοι κενοί. Συμφωνούμε με τη συγχώνευση των οργανισμών στη Θεσσαλονίκη, δεν έχουμε καμία αντίρρηση, άλλωστε είναι στο δικό μας πρόγραμμα με ορισμένες προϋποθέσεις. Πρώτον, ελπίζουμε σύντομα να ανανεωθεί η διοίκηση, το μάνατζμεντ. Δεύτερον, να υπάρξει το συντομότερο δυνατόν η υποβολή στρατηγικών σχεδίων και επιχειρησιακών προγραμμάτων, ώστε να μπορέσει αυτός ο οργανισμός να προχωρήσει. Τρίτον, να μπορέσει να υπάρξει συμμετοχή της Τοπικής Αυτοδιοίκησης, της Νομαρχιακής και της πρωτοβάθμιας. Τέταρτον, να συμμετέχουν οι επικεφαλείς των τοπικών αυτοδιοικήσεων είτε νομάρχης είτε κυρίως εκεί ο Δήμαρχος Θεσσαλονίκης. Και πέμπτον, να εξασφαλιστούν πάση θυσία οι εργαζόμενοι. 

Το τελευταίο κεφάλαιο αναφέρεται στην τροποποίηση του αναπτυξιακού νόμου. Συμφωνούμε με αυτό, διότι αφορά τις ιερές μονές και την ιερά κοινότητα του 'Αθω, αλλά πρέπει να σας πω για άλλη μια φορά ότι ο νόμος ψηφίστηκε το Μάρτιο, έχει ήδη τροποποιηθεί για δεύτερη φορά, είναι η δεύτερη τροποποίηση και τρίτον, αυτός ο αναπτυξιακός νόμος ήλθε μετά από πέντε μήνες αφού έμεινε ο τόπος χωρίς αναπτυξιακό νόμο. Τέλος, είναι κατά την άποψή μας, όπως είπαμε και τότε, φοβερά ελλειμματικός. 

(Στο σημείο αυτό κτυπάει το προειδοποιητικό κουδούνι λήξεως του χρόνου ομιλίας του κυρίου Βουλευτή) 

Κύριε Πρόεδρε, τελειώνω. Αν έχετε την καλοσύνη μόνο ένα λεπτό... 

ΠΡΟΕΔΡΟΣ (Απόστολος Κακλαμάνης): Βεβαίως. 

ΔΗΜΗΤΡΙΟΣ Ν. ΚΩΣΤΟΠΟΥΛΟΣ: Η Νέα Δημοκρατία λοιπόν, ψηφίζει κατ'αρχήν το νομοσχέδιο, το θεωρεί με τις παρατηρήσεις που έκανε προς τη θετική κατεύθυνση, αλλά έχει επιμέρους όπως και εδώ χοντρικά τις τόνισα, επιφυλάξεις. 

Και κλείνοντας, θέλω να κάνω μια παρατήρηση. Ακούω τον κ.Σημίτη κάθε μέρα να λέει ότι είναι σταθερός ο δρόμος προς την Ενωμένη Ευρώπη, προς την ΟΝΕ και στο EΥΡΩ. Βεβαίως και είναι σταθερή και δεν διαφωνεί κανένας και ευτυχώς αργά το κατάλαβε το ΠΑΣΟΚ. Η διαφορά μας είναι ότι άλλοι είναι οι δρόμοι που μας οδηγούν εκεί. Η τακτική και οι δρόμοι του ΠΑΣΟΚ, δεν θα μας οδηγήσουν στην ΟΝΕ. Είναι λάθος η τακτική, διότι μόνο με λογιστικές δημιουργικές, με τερτίπια λογιστικά δεν μπορούμε να φτάσουμε στην ΟΝΕ. Ούτε εξυγίανση γίνεται ούτε στο δημόσιο εκσυγχρονισμός γίνεται 

  

 

  

Σελίδα 51 

ούτε αποκρατικοποιήσεις γίνονται ούτε τα κεφάλαια απορροφώνται. Ο πληθωρισμός που εδώ και δυόμισυ χρόνια λέγαμε θα είναι κάτω από 5% επιμένει πάνω από 5%. Μεγάλες αποφάσεις δεν λαμβάνονται, συνεπώς, ο στόχος είναι ανέφικτος. Αλλάξτε, κύριοι συνάδελφοι, τακτική. Η Κυβέρνηση του κ. Σημίτη για μένα είναι ανίκανη πλέον να κυβερνήσει τον τόπο. Πολύ δε περισσότερο να προβεί στις βαθιές αλλαγές που απαιτούνται, όχι μόνο για να συμμετάσχουμε στο ΕΥΡΩ, αλλά και για να επιβιώσουμε σαν έθνος στον σκληρό διεθνή ανταγωνισμό. Ευχαριστώ πάρα πολύ. 

(Χειροκροτήματα από την πτέρυγα της Νέας Δημοκρατίας) 

ΠΡΟΕΔΡΟΣ (Απόστολος Κακλαμάνης): Το λόγο έχει η ειδική αγορήτρια του Κομμουνιστικού Κόμματος Ελλάδος κ. Μαρία Μπόσκου. 

Κύριοι συνάδελφοι, ο κ. Κωστόπουλος, ο κ. Μπεντενιώτης και τώρα η κ. Μπόσκου πρέπει να γνωρίζετε ότι παρακολουθούνται στις αγορεύσεις τους -μην πάει αλλού ο νους σας κυρία Μπόσκου- από το διαδίκτυο. 

ΧΡΗΣΤΟΣ ΡΟΚΟΦΥΛΛΟΣ: Από ποιο; 

ΠΡΟΕΔΡΟΣ (Απόστολος Κακλαμάνης): Από το διαδίκτυο. Νεοελληνιστί INTERNET. 

ΧΡΗΣΤΟΣ ΡΟΚΟΦΥΛΛΟΣ: Τώρα καταλάβαμε. 

ΠΡΟΕΔΡΟΣ (Απόστολος Κακλαμάνης): Είμαι ιδιαιτέρως ευτυχής. Ελπίζω ότι είμαι ευτυχής που το ανακοινώνω. Και λέω ελπίζω διότι τώρα δίδονται μόνο οι επί του Βήματος συνάδελφοι. Συντόμως, όμως, θα δίδεται ολόκληρη η Αίθουσα. Γι'αυτό είπα ότι ελπίζω ότι είμαι ευτυχής. Διότι μπορεί να μην αποδειχθεί λόγος ευτυχίας αυτός. 

ΧΡΗΣΤΟΣ ΡΟΚΟΦΥΛΛΟΣ: Η ελπίδα πεθαίνει τελευταία. 

ΠΡΟΕΔΡΟΣ (Απόστολος Κακλαμάνης): Το λόγο εσείς τον κατανοείτε. 

Ορίστε, κυρία Μπόσκου, έχετε το λόγο. 

ΜΑΡΙΑ ΜΠΟΣΚΟΥ: Ευχαριστώ, κύριε Πρόεδρε. 

Σήμερα, κύριοι Βουλευτές, συζητούμε ακόμη ένα νομοσχέδιο που αφορά το χρηματιστήριο και μάλιστα σε μία συγκυρία που την καπιταλιστική οικονομία τη βαρύνει βαθιά οικονομική κρίση. 

Ακούμε και διαβάζουμε πολλά τις τελευταίες ημέρες. Για παράδειγμα ότι η κρίση είναι μόνο χρηματιστηριακή, ότι δεν έχει να κάνει με την πραγματική οικονομία, όπως λέγεται. 

Θέλουμε να επαναλάβουμε με την ευκαιρία ότι οι κρίσεις είναι εγγενείς στο καπιταλιστικό σύστημα, άρα αναπόφευκτες. 'Αλλωστε οι ίδιοι οι αστοί αναλυτές εκτιμούν πως η κρίση θα έχει συνέχεια, επέκταση και βάθος. 

Οι οικονομικοί δείκτες των χωρών που υφίστανται την κρίση αυτό το διάστημα, είναι ένδειξη ότι η βάση της κρίσης των χρηματαγορών και κεφαλαιαγορών είναι η αρνητική εξέλιξη της λεγόμενης πραγματικής οικονομίας κατ' εσάς, του καπιταλισμού για εμάς. 

Παραδείγματος χάριν: Στην Μαλαισία έχουμε αρνητική μεταβολή του ΑΕΠ, αρνητική μεταβολή της βιομηχανικής παραγωγής, υψηλά ποσοστά ανεργίας και φτώχειας. Τα ίδια στις Φιλιππίνες, στο Χόνγκ Κόνγκ, στην Ινδονησία. Και θα μπορούσαμε να αναφέρουμε μία σειρά άλλες χώρες στις οποίες έχουμε τα ίδια φαινόμενα. 

(Στο σημείο αυτό την Προεδρική 'Εδρα καταλαμβάνει ο Α' Αντιπρόεδρος της Βουλής κ. ΠΑΝΑΓΙΩΤΗΣ Ν. ΚΡΗΤΙΚΟΣ) 

Οι ανισότητες ανάμεσα στις χώρες αλλά και μέσα σε αυτές αντί να μικραίνουν, ολοένα και μεγαλώνουν. Πολλοί είναι αυτοί που προβληματίζονται για τις λύσεις στη διέξοδο από αυτήν την κρίση. Δυστυχώς οι προβληματισμοί δεν έχουν σαν σκοπό να δώσουν λύση στα προβλήματα των λαών, αλλά μόνο να αντιμετωπίσουν τα προβλήματα της κρίσης του καπιταλιστικού συστήματος. 'Αλλωστε οι διέξοδοι που προτείνονται βλέπουν για άλλη μιά φορά τις πλάτες των εργαζομένων. 

Μέσα σε όλα, λοιπόν, ακούσαμε χθες από τον κύριο Πρωθυπουργό να μας λέει ότι το Χρηματιστήριο δεν φέρνει ανάπτυξη. Εμείς είμαστε οι πρώτοι που θα συμφωνήσουμε σε αυτό. Η Κυβέρνηση, όμως, χρησιμοποιεί μία τη μία ρήση, μία την άλλη, όπως τη βολεύει. Μία δηλαδή ότι φέρνει ανάπτυξη, μία ότι δεν φέρνει. 

Δεν είναι λίγες οι φορές -ακόμα και σήμερα- που εδώ μέσα έχουν ακουστεί τα ηχηρά περί "χρηματιστήριο -βασικός μοχλός ανάπτυξης ή πηγή άντλησης κεφαλαίων". 

ΧΡΗΣΤΟΣ ΡΟΚΟΦΥΛΛΟΣ: Να το καταργήσουμε; Αυτό προτείνετε; 

ΜΑΡΙΑ ΜΠΟΣΚΟΥ: Μπορούν να παρθούν μέτρα μέχρι και της κατάργησής του, κύριε Ροκόφυλλε. 

ΠΡΟΕΔΡΕΥΩΝ (Παναγιώτης Ν. Κρητικός): Σας παρακαλώ, αφήστε την αγορήτρια. 

ΜΑΡΙΑ ΜΠΟΣΚΟΥ: Εν πάση περιπτώσει, αφού λέτε και εσείς ότι το χρηματιστήριο δεν φέρνει την ανάπτυξη, εμείς ρωτάμε γιατί επιμένετε στην ψήφιση του σημερινού νομοσχεδίου το οποίο ουσιαστικά διευρύνει και διευκολύνει τις δραστηριότητες του χρηματιστηρίου. 

Στόχος, λοιπόν, του σημερινού νομοσχεδίου είναι να προσφέρει ευνοϊκότερους όρους πρόσβασης των επιχειρήσεων σε αυτό. Και βέβαια, αυτό έχει να κάνει με τη διαμόρφωση ελκυστικότερων όρων προσέλκυσης ξένων κυρίως κεφαλαίων, ελκυστικότερους γενικά όρους εισαγωγής ξένων κεφαλαίων, στα πλαίσια της αυξημένης ανταγωνιστικότητας των χρηματιστηριακών αγορών και εν όψει της έλευσης του ΕURO. 

Οι αναγραφόμενες ρυθμίσεις, όπως η διεύρυνση του φάσματος των επιχειρήσεων των οποίων οι μετοχές δύναται να εισαχθούν στο χρηματιστήριο, η κατάργηση της προϋπόθεσης που προέβλεπε την αναγκαστική αύξηση του μετοχικού κεφαλαίου της εταιρείας για εισαγωγή της στο χρηματιστήριο, η διευκόλυνση εισαγωγής στο χρηματιστήριο εταιρειών που δεν έχουν την έδρα τους στην Ελλάδα, μέσω του φορολογικού ελέγχου, στοχεύουν στην προσπάθεια προσέλκυσης ξένων κεφαλαίων. 

'Ομως, στη σημερινή εποχή της απελευθέρωσης της κίνησης κεφαλαίων, ποιος εγγυάται ότι αυτά τα κεφάλαια θα παραμείνουν στη χώρα μας, δεδομένου ότι υπάρχουν χίλιοι δυό άλλοι παράγοντες, που καθορίζουν τα πράγματα, όπως για παράδειγμα οι πρόσφατες κρίσεις στη Νοτιοανατολική Ασία και στη Ρωσία, που δεν επιτρέπουν, κατά τη γνώμη μας, τέτοια αισιοδοξία; 

Το βασικό ερώτημα που προκύπτει είναι, κατά πόσο η προσπάθεια για ελκυστικότερη χρηματιστηριακή αγορά θα αποβεί ωφέλιμη για την οικονομία της χώρας μας και τον ελληνικό λαό και πως θα συμβάλει στην οικονομική και κοινωνική ανάπτυξη της χώρας. 

Εμείς πιστεύουμε ότι χρηματιστήριο και ανάπτυξη βρίσκονται σε εντελώς αντίθετη κατεύθυνση. Ο κύριος προσανατολισμός του χρηματιστηρίου απέχει πολύ από του να χαρακτηρισθεί σαν παραγωγικός, επενδυτικός. Από την άλλη, έρχεται σε πλήρη σύμπλευση με τον τζόγο και την κερδοσκοπία. Αυτή μας η θέση δεν βρίσκεται στον αέρα, όπως πολλοί από εδώ μέσα αρέσκονται να επαναλαμβάνουν. Είναι στηριγμένη σε στοιχεία που κατά καιρούς δημοσιεύονται σε σχετικά έντυπα. Σύμφωνα λοιπόν με αυτά τα στοιχεία, μόνον το 1,8% των αντλούμενων κεφαλαίων από το χρηματιστήριο αφορούν την έρευνα και την ανάπτυξη. Τα υπόλοιπα προορίζονται για την ενίσχυση της ρευστότητας των επιχειρήσεων και τη μείωση των δανειακών τους υποχρεώσεων για εξαγορές και συγχωνεύσεις. 

Ο ίδιος ο Υπουργός Εθνικής Οικονομίας και Οικονομικών παραδέχθηκε πως μπορεί η ροή των χρηματιστηριακών κεφαλαίων να αυξήθηκε θεαματικά τα τελευταία χρόνια, όμως αυτή δεν έχει μετουσιωθεί σε πραγματικές επενδύσεις. Είναι ροές -όπως είπε- που μπορούν να αντιστραφούν. Και αυτό το είπε σε κάποια συνέντευξή του το 1997. 

Τεκμηριώνεται, λοιπόν, η άποψή μας ότι χρηματιστήριο και οικονομική ανάπτυξη είναι έννοιες αντίθετες. Επομένως, η εισροή κεφαλαίων στο χρηματιστήριο, είναι καθαρά κερδοσκοπική. 'Αρα, η όποια προσπάθεια ενίσχυσης του θεσμού του χρηματιστηρίου, που γίνεται και μέσα από αυτό το νομοσχέδιο, αποτελεί ενίσχυση του τζόγου και της κερδοσκοπίας. 

'Εχουμε την πεποίθηση ότι και ο χρόνος κατά τον οποίο εισάγεται το συγκεκριμένο νομοσχέδιο, δεν είναι άσχετος με τη γενικότερη κρίση. Διαφαίνεται η τάση για εξεύρεση περιφερειακών χρηματιστηρίων μικρότερων και σχετικά πιο 

  

 

  

Σελίδα 52 

σταθερών, για να λειτουργήσουν σαν δίοδοι διαφυγής και μεταφοράς της κρίσης. 

'Αρα, οι διευκολύνσεις, που δίνονται με το παρόν σχέδιο νόμου, θα έχουν ως επίπτωση η χώρα μας πιο εύκολα να δεχθεί πλήγμα από αυτήν την κρίση. Και βέβαια, για άλλη μια φορά, η Κυβέρνηση θα φορτώσει, όπως και προηγούμενα, την κρίση αυτήν, στις πλάτες του ελληνικού λαού. 

Δεν χωράει καμία αμφιβολία ότι το νομοσχέδιο διευκολύνει το δρόμο των αποκρατικοποιήσεων που έχει ανοίξει η Κυβέρνηση. Προϋπόθεση για την εισαγωγή μετοχών στο χρηματιστήριο, είναι η εισαγωγή κοινών μετά ψήφου μετοχών. Αυτή η διάταξη αποτελεί κίνητρο προς τους υποψήφιους επενδυτές, μια και με αυτόν τον τρόπο ενισχύεται η δυνατότητα ελέγχου από τους υποψήφιους επενδυτές, οι οποίοι πιο εύκολα θα μπορούν να επηρεάσουν και την πολιτική της αποκρατικοποίησης της επιχείρησης. 

Θέλουμε να τονίσουμε ότι ενισχύεται ο παρεμβατικός ρόλος του κράτους προς όφελος του μεγάλου κεφαλαίου και εις βάρος του λαού. Και πώς γίνεται αυτό; 

Με το παρόν νομοσχέδιο όπως είπαμε και προηγούμενα, επιχειρείται ένα άνοιγμα σε αυτό που λέγεται παγκοσμιοποιημένη αγορά. Από την άλλη, όπως και η τελευταία κρίση έδειξε, το κράτος έρχεται να παρέμβει και να δώσει αυξημένη υποστήριξη, ώστε να απορροφηθούν στο βαθμό που αυτό είναι δυνατό, οι κραδασμοί με μέσα και τρόπους που είναι πιο δυσβάστακτoι για το λαό και βεβαίως, και λιγότερο ελέγξιμοι από ό,τι οι παραδοσιακοί μηχανισμοί παρέμβασης, όπως για παράδειγμα τα πάλε ποτέ δανεικά και αγύριστα ή οι προβληματικές. 

Για να φέρουμε ένα παράδειγμα από την πρόσφατη κρίση, η Τράπεζα της Ελλάδος δαπάνησε τεράστια ποσά από τα συναλλαγματικά αποθέματα, για να απαλειφθούν οι συνέπειες της κρίσης αυτής. 

Κατά τη διάρκεια της συζήτησης του νομοσχεδίου στην επιτροπή, ειπώθηκαν ιδιαίτερα σημαντικά ζητήματα, ιδιαίτερα από τα εξειδικευμένα στελέχη του χρηματιστηρίου. Ειπώθηκε ότι δεν είναι φρόνιμο κάποιος μικρός αποταμιευτής, επενδυτής, να επενδύει -σε εισαγωγικά το βάζουμε εμείς- το εφάπαξ του στο χρηματιστήριο, γιατί κινδυνεύει να το χάσει. 

Με το νομοσχέδιο απαιτείται η διασπορά σε τουλάχιστον δύο χιλιάδες άτομα, κατά τη δημόσια εγγραφή. Και ερωτάμε, σε ποιους άλλους απευθύνεται η Κυβέρνηση, εάν δεν απευθύνεται στους μικρούς καταθέτες και μικρούς αποταμιευτές της χώρας μας; Το επιχειρείτε μάλιστα αυτό, μέσω ολοσέλιδων διαφημίσεων σε ευρείας κυκλοφορίας εφημερίδες, έτσι ώστε να επιτευχθούν οι επιδιωκόμενοι σκοποί της ιδιωτικοποίησης των δημοσίων οργανισμών και επιχειρήσεων. 

'Αρα, η ίδια η Κυβέρνηση είναι αυτή που με την πολιτική της ενισχύει τη λογική του τζόγου μέσω του χρηματιστηρίου. 

Οι διατάξεις του δεύτερου κεφαλαίου του σημερινού νομοσχεδίου έχουν να κάνουν με τη συγχώνευση των Οργανισμών 'Υδρευσης και Αποχέτευσης Θεσσαλονίκης. Κι εμείς δεν θα είχαμε καμία αντίρρηση με τη συγχώνευση αυτών των δύο επιχειρήσεων, όμως διαφωνούμε ριζικά με τον τρόπο που επιχειρείται να γίνει η συγχώνευση αυτή. 

Και εξηγούμαστε: Δημιουργείτε μία νέα ανώνυμη εταιρεία, της οποίας η μετοχή, όπως λέει το νομοσχέδιο ανήκει μεν σήμερα στο δημόσιο, δεν γνωρίζουμε όμως τι θα γίνει στο μέλλον, καθ' ότι δεν δημιουργείται ένα νομικό πρόσωπο δημοσίου δικαίου, έτσι ώστε να είναι εξασφαλισμένο και το ιδιοκτησιακό καθεστώς της νέας εταιρείας. 

Επίσης, με τη δυνατότητα συμμετοχής της νέας εταιρείας σε θυγατρικές επιχειρήσεις γενικά, ανοίγουν διάπλατα οι πόρτες της ιδιωτικοποίησης της νέας επιχείρησης. 

Γι' αυτούς τους λόγους που προαναφέραμε, εμείς καταψηφίζουμε το νομοσχέδιο επί της αρχής. Στα άρθρα θα κάνουμε και πιο συγκεκριμένες παρατηρήσεις. 

ΠΡΟΕΔΡΕΥΩΝ (Παναγιώτης Ν. Κρητικός): Το λόγο έχει ο ειδικός αγορητής του Συνασπισμού της Αριστεράς και της Προόδου κ. Αποστόλου. 

ΕΥΑΓΓΕΛΟΣ ΑΠΟΣΤΟΛΟΥ: Αγαπητοί συνάδελφοι, από το 1988 και ύστερα από την έκθεση της Επιτροπής Καρατζά για την αναμόρφωση και τον εκσυγχρονισμό του χρηματιστηρίου, έχουν περάσει δέκα χρόνια, ένα διάστημα που η χρηματιστηριακή αγορά γνώρισε πολλές μεταπτώσεις. 

Σε αυτό το διάστημα πέρασαν πάνω από πέντε αυτοτελή νομοσχέδια και διπλάσιες τροπολογίες. 'Εγιναν πολλές προσπάθειες για να οργανωθεί το χρηματιστήριο, αλλά και η κεφαλαιαγορά. Δυστυχώς, όμως, η προχειρότητα, η αποσπασματικότητα και η έλλειψη στρατηγικού σχεδιασμού έχουν δημιουργήσει σήμερα στο χώρο του χρηματιστηρίου και της κεφαλαιαγοράς μια άκρως ευαίσθητη σε μεταπτώσεις και σε συγκυρίες αγορά. 

Καταγράφουμε ειδικότερα αυτήν τη στιγμή, πρώτον την αντίφαση που υπάρχει ανάμεσα σε ένα παντοδύναμο διοικητικό συμβούλιο του χρηματιστηρίου και σε ένα μη ισχυρό διοικητικό συμβούλιο της Επιτροπής Κεφαλαιαγοράς, ενώ θα έπρεπε να ισχύει το αντίθετο ή τουλάχιστον να ήταν ισοδύναμα. 

Δεύτερον, το γεγονός ότι ενώ στο χρηματιστήριο έγινε αποκρατικοποίηση, την ίδια στιγμή η Επιτροπή Κεφαλαιαγοράς παραμένει σε μία ιδιότυπη και ξεπερασμένη σχέση από την αποστολή της, όσον αφορά το Υπουργείο Εθνικής Οικονομίας, αφού λειτουργεί ουσιαστικά υπό την εποπτεία του και αναφέρεται στο γενικό γραμματέα του Υπουργείου. 

Τρίτον, το γεγονός ότι τη νομοθετική πρωτοβουλία την έχει το Υπουργείο Εθνικής Οικονομίας και όχι τα δύο όργανα, δηλαδή η Επιτροπή Κεφαλαιαγοράς και το διοικητικό συμβούλιο του χρηματιστηρίου. Δηλαδή το γεγονός ότι τα θεσμικά όργανα λειτουργίας, εποπτείας και ελέγχου της κεφαλαιαγοράς και του χρηματιστηρίου δεν έχουν τη θεσμική ανεξαρτησία που έχει η Τράπεζα της Ελλάδας για τη λειτουργία της χρηματαγοράς. 

Τέταρτον, το γεγονός ότι οι ρυθμίσεις που γίνονται συνήθως έπονται προβλημάτων και επιχειρούν να επιλύσουν προβλήματα και όχι να δημιουργήσουν ένα σταθερό ρυθμιστικό πλαίσιο που να αντέχει στο χρόνο. 

Πέμπτον, το γεγονός ότι η Επιτροπή Κεφαλαιαγοράς και η εποπτεία του χρηματιστηρίου δεν έχουν ακόμη με ευθύνη της Κυβέρνησης αποκτήσει το κύρος, τη δύναμη και την εξουσία, ώστε να αποτελούν τον "κέρβερο" της αγοράς, εξασφαλίζοντας στην πράξη διαφάνεια, αποφυγή ξεπλύματος χρήματος, αποτροπή στημένων κερδοσκοπικών παιγνιδιών, προστασία των επενδυτών και μία κατευθυνόμενη ρύθμιση της πώλησης συγκεκριμένων μετοχών. 

Αναφέρομαι ειδικά στη λειτουργία της Επιτροπής Κεφαλαιαγοράς και στην εποπτεία του χρηματιστηρίου. Θα σας αναφέρω ένα τελευταίο παράδειγμα, αγαπητοί συνάδελφοι, που ενισχύει την άποψή μας αυτή και αναφέρομαι στις διαδικασίες που ακολουθήθηκαν για να εισαχθεί ο όμιλος των εταιριών Λαμπράκη στο χρηματιστήριο. Το λέω αυτό, γιατί ενώ στη λίστα ήταν είκοσι δύο εταιρίες, έγινε παράκαμψη αυτών των εταιριών για να εισαχθεί στο χρηματιστήριο η συγκεκριμένη εταιρία που μάλιστα, είχε ανακοινώσει δημόσια, μέσω των εντύπων, πριν από την έγκριση της Επιτροπής Κεφαλαιαγοράς ότι θα κάνει δημόσια εγγραφή στο πρώτο δεκαπενθήμερο του Οκτώβρη έχοντας κλείσει και ημερομηνίες παράτυπα και με ελαστικές ερμηνείες όλων των κανονισμών. Βέβαια, ο κάθε επιχειρηματίας μπορεί μέσα σε αυτό το σύστημα να επιδιώκει να αποφύγει τις χρονοβόρες διαδικασίες, να επιδιώκει το ίδιον όφελος. Το θέμα, όμως, είναι κατά πόσον είναι δυνατόν με τέτοιες διαδικασίες να τηρείται η αξιοπιστία, η δεοντολογία και η νομιμότητα των θεσμών. 

Αποτέλεσμα αυτής της αντίληψης είναι να έχει γίνει πλέον κανόνας η αποσπασματική αντιμετώπιση όλων των προβλημάτων του χρηματιστηρίου και της Επιτροπής Κεφαλαιαγοράς από πλευράς της Κυβέρνησης, χαρακτηριστικό παράδειγμα του οποίου είναι το συγκεκριμένο νομοσχέδιο. 

Φτάσαμε σε σημείο, αγαπητοί συνάδελφοι, να "πλασάρει" η Κυβέρνηση τον λαϊκό καπιταλισμό -αναφέρομαι και σε συνέντευξη του κ. Χριστοδουλάκη σε ημερήσια εφημερίδα- και να θεσπίζονται διατάξεις, με τις οποίες να επιτυγχάνεται ευνοϊκότερη εισαγωγή κινητών αξιών στο χρηματιστήριο, άσχετα 

  


 

  

Σελίδα 53 

με τα προβλήματα που παρουσίασαν οι εταιρίες στο παρελθόν. 

Οι διατάξεις αυτές καταλαβαίνετε πόσο εύκολα μπορεί να οδηγήσουν τους επενδυτές σε θύματα, όταν μάλιστα οι αρμοδιότητες της Επιτροπής Κεφαλαιαγοράς αυξάνονται αντίστοιχα. 

Οι αλλαγές που γίνονται για την εισαγωγή των ανωνύμων εταιρειών στο χρηματιστήριο μειώνουν την ευθύνη της πολιτείας απέναντι στους επενδυτές. Μέχρι τώρα κύρια πηγή άντλησης κεφαλαίων για το χρηματιστήριο ήταν η κεφαλαιαγορά. Τώρα έχουμε μια αλλαγή, αφού είναι δυνατό να έχουμε εισαγωγή μετοχών, χωρίς να υπάρξει αύξηση κεφαλαίου, πράγμα που σημαίνει ότι στο επίκεντρο τοποθετείται ο επιχειρηματίας μέτοχος και δευτερευόντως οι επιχειρήσεις. 

Η παραπάνω αντίληψη για το ρόλο του χρηματιστηρίου και τις ανάγκες των επιχειρήσεων, επεκτείνεται και στην άρση της προϋπόθεσης για την επί πενταετία τουλάχιστον επιτυχή λειτουργία ως απαραιτήτου όρου για την εισαγωγή μιας εταιρείας στην κύρια αγορά. Η νέα αντίληψη που διέπει το νομοσχέδιο χαρακτηρίζεται από την απομάκρυνση από παρεμβατικές και προστατευτικές φιλοσοφίες και λέει ότι με αυτόν τον τρόπο αυξάνεται η ωριμότητα και η εμπιστοσύνη του επενδυτικού κοινού. Βέβαια περιορίζοντας τις αρμοδιότητες της Επιτροπής Κεφαλαιαγοράς, παρέχει ως μόνη πηγή γνώσης για τους επενδυτές το ενημερωτικό δελτίο, που μόνο αυτό ουσιαστικά είναι υποχρεωμένες να δημοσιεύσουν οι προς εισαγωγή εταιρείες. 

Σύμφωνα με τις εκτιμήσεις μας εκτός από τους γνωστούς θεσμικούς επενδυτές, σήμερα στο χρηματιστήριο δραστηριοποιούνται περί τους οκτακόσιους χιλιάδες απ' αυτούς που αποκαλούμε μικροεπενδυτές, πολλοί από τους οποίους παρουσιάστηκαν μετά τη μετοχοποίηση του ΟΤΕ με την εισαγωγή των Ελληνικών Πετρελαίων και άλλων εταιρειών. Πρόκειται δηλαδή για το τμήμα εκείνο της ελληνικής κοινωνίας που η Κυβέρνηση επιθυμεί να προσελκύσει στα πλαίσια όπως προανέφερα του λαϊκού καπιταλισμού που πρεσβεύει. Αυτοί οι επενδυτές καλούνται -επανέρχομαι στη συνέντευξη του κ. Χριστοδουλάκη- να αποκτήσουν ειδικές γνώσεις -έτσι αναφέρει- προκειμένου να αξιολογήσουν τις μετοχές που προσφέρονται στο χρηματιστήριο. Πώς είναι δυνατό να έχουν αυτές τις γνώσεις αυτοί οι άνθρωποι; Μήπως πρόκειται να τους δοθούν μετά από οργανωμένα σεμινάρια; 

Η περιορισμένη εμπειρία και η έλλειψη εξειδικευμένων γνώσεων των επενδυτών τους εκθέτει σε ιδιαίτερους κινδύνους. 

Αυτή η καινοτομία, αγαπητοί συνάδελφοι, έπρεπε κανονικά να συνοδευτεί και με μια ανάπτυξη των συστημάτων ελέγχου. Δεν είναι δυνατόν ούτε στα ενημερωτικά δελτία να μπορέσει να προσφύγει ο επενδυτής, αλλά ούτε και να έχει εμπιστοσύνη στις εταιρείες που αναλαμβάνουν την εισαγωγή στο χρηματιστήριο. 

Θα μπορούσε να υπάρξει κάποιο άνοιγμα όσον αφορά την είσοδο νέων επιχειρήσεων στο χρηματιστήριο αρκεί να γινόταν όπως προανέφερα παράλληλα η ανάπτυξη των συστημάτων ελέγχου. 

Η κυρίως αναπτυξιακή λειτουργία, αγαπητοί συνάδελφοι, του χρηματιστηρίου, είναι αυτό που πρέπει να μας ενδιαφέρει και αυτό που πρέπει να θωρακιστεί και να ενισχυθεί. Ούτε οι αυτοματισμοί της αγοράς ούτε και η λειτουργία ως τζόγος αναπτύσσουν ένα υγιές χρηματιστήριο. Αυτό όμως προϋποθέτει παρεμβάσεις όχι μόνο στο χρηματιστήριο αυτό καθαυτό, αλλά και στις εισηγμένες επιχειρήσεις και σε όλους τους παράγοντες που υλοποιούν τη λειτουργία του Χρηματιστηρίου. Αντικείμενο ελέγχου και εποπτείας πρέπει να γίνει όχι μόνο το σκέλος της άντλησης κεφαλαίων, αλλά και ο τρόπος αξιοποίησης των κεφαλαίων αυτών από μέρους των επιχειρήσεων που τα αντλούν. 

Δεν είναι δυνατό να μιλάμε για αναπτυξιακό ρόλο του χρηματιστηρίου όταν παρατηρούνται φαινόμενα παραπλανητικών ενημερωτικών δελτίων ή όταν κεφάλαια που αντλούνται από το χρηματιστήριο διοχετεύονται στην κερδοσκοπία και όχι σε επενδυτικά προγράμματα. 

Η αξιοποίηση, συνεπώς, της αναπτυξιακής δυνατότητας είναι συνάρτηση της λειτουργίας του χρηματιστηρίου, της διαφάνειας, της αξιοπιστίας και της προστασίας των συναλλαγών. 

Είναι γεγονός ότι η σημερινή εικόνα του χρηματιστηρίου δεν είναι η καλύτερη. Η ανοδική του πορεία, που παρουσιάστηκε πριν λίγο καιρό, δεν απέκτησε σταθερά και μόνιμα χαρακτηριστικά γιατί ήταν αποτέλεσμα της τζογαδόρικης αντίληψης, που εμφύσησε σε αυτό η Κυβέρνηση. Γι'αυτό με την παραμικρή κρίση δημιουργούνται αναστατώσεις, γι'αυτό την τελευταία περίοδο ενώ υπήρχε η πρόβλεψη να ξεπεράσει το φράγμα των τριών χιλιάδων μονάδων, έχουμε ξεπεράσει αρνητικά προς τα κάτω το φράγμα των δύο χιλιάδων μονάδων. 

Καλλιεργήθηκε μία τέτοια αντίληψη που οδήγησε πολλούς 'Ελληνες κατά κάποιο τρόπο να παίζουν πιο "ευπρεπή παιχνίδια", να φύγουμε από το ΛΟΤΤΟ και το ΠΡΟΠΟ και να πάμε στο χρηματιστήριο. Καταλαβαίνετε ότι μία τέτοια αντίληψη δεν ήταν δυνατόν να δημιουργήσει υγιείς συνθήκες στο χρηματιστήριο. 

Από την άλλη πλευρά, αγαπητοί συναδελφοι, όντως υπάρχει μία ανωριμότητα του επενδυτικού κοινού το οποιό προσδοκά βραχυπρόθεσμα κέρδη, τροφοδοτούμενα βέβαια από τις κυβερνητικές εξαγγελίες ότι στο χρηματιστήριο είναι ο πραγματικός δείκτης της οικονομίας, τη στιγμή που είναι γνωστό ότι πολλές φορές στηρίζεται χάριν στον παρεμβατικό ρόλο των μεγάλων τραπεζών. 

Θέλω να σταθώ ειδικά σε ορισμένα σημεία, όπως η εισαγωγή στο χρηματιστήριο εταιρείας χωρίς αύξηση του μετοχικού κεφαλαίου, αλλά μόνο με διάθεση υφισταμένων μετοχών. Αυτό σημαίνει ότι το δημόσιο μπορεί να προχωρήσει απρόσκοπτα στην εισαγωγή υφισταμένων ΔΕΚΟ και στην εγγραφή ποσών στον προϋπολογισμό από αποκρατικοποιήσεις, κάτι που δεν μπορούσε πριν και αναγκαστικά έκανε διάφορα τερτίπια. 'Οπως το δημόσιο πούλησε στα καταστήματα αφορολογήτων ειδών το δικαίωμα αποκλειστικότητας για κάποια χρόνια και έτσι εισέπραξε λεφτά από την αύξηση του μετοχικού κεφαλαίου. 

'Ενα δεύτερο είναι ότι συνεχίζει να παραμένει η δυνατότητα μεταβίβασης εταιρειών εισηγμένων στο χρηματιστήριο χωρίς την καταβολή φόρου κληρονομιάς, μεταβίβασης, υπεραξίας, καθώς και η αγορά των μετοχών να μην απαιτεί το πόθεν έσχες. Είναι δυνατόν οι γονείς να μεταβιβάσουν στα παιδιά τους μετοχές μέσω χρηματιστηριακής εντολής αγοράς-πώλησης, να πληρώνουν την προμήθεια στο χρηματιστήριο και τέλος στο κράτος που είναι με 0,4% και έτσι τα παιδιά να είναι ιδιοκτήτες της νέας εταιρείας. 

Στο άρθρο 12 το ερώτημα είναι πώς ορίζεται η ικανοποιητική περιουσιακή διάρθρωση, με ποια κριτήρια και ποια ελάχιστα εγγυημένα, ενώ η ύπαρξη των ισολογισμών των τριών τελευταίων χρόνων δεν αποδεικνύει τίποτε, παρά την ύπαρξη ζωής για την εταιρεία τα τελευταία χρόνια. Τουλάχιστον αφού πέφτουμε από τα πέντε χρόνια στα τρία, δεν θα έπρεπε να τεθεί η προϋπόθεση της κερδοφορίας γι'αυτά τα τρία χρόνια; 

ΒΑΣΙΛΗΣ ΚΕΔΙΚΟΓΛΟΥ: Τα "Τσιμέντα Χαλκίδας" είναι η αιτία του νομοσχεδίου, για να πουληθούν οι μετοχές τους. 

ΕΥΑΓΓΕΛΟΣ ΑΠΟΣΤΟΛΟΥ: Κύριε συνάδελφε, και εσείς γνωρίζετε τη συγκεκριμένη περίπτωση και εγώ τη γνωρίζω και επειδή αναφερθήκατε, αρκεί να σας πω ότι ο κύριος μέτοχος των Τσιμέντων Χαλκίδας, που κληρονόμησε στους 'Ελληνες πολίτες τριακόσια δισεκατομμύρια, σήμερα θεωρείται από τα πρώτα νούμερα στην Wall Street. Καταλαβαίνετε λοιπόν. Και ευχαριστώ τον κύριο συνάδελφο για την υπενθύμιση. 

'Ενας άλλος κίνδυνος, που προκύπτει από το συγκεκριμένο νομοσχέδιο, είναι ότι η αύξηση των ελάχιστων ιδίων κεφαλαίων είναι δυνατόν να περιορίσει τον αριθμό των ελληνικών επιχειρήσεων, διευκολύνοντας παράλληλα την είσοδο εταιρειών που δεν έχουν την έδρα τους στην Ελλάδα. 

Εμείς για όλους αυτούς τους λόγους καταψηφίζουμε το νομοσχέδιο επί της αρχής. 

'Οσον αφορά δε τις ρυθμίσεις που εισάγονται σχετικά με τη συγχώνευση του Οργανισμού 'Υδρευσης Θεσσαλονίκης και του Οργανισμού Αποχέτευσης Θεσσαλονίκης μπορούμε να 

  

 

  

Σελίδα 54 

πούμε ότι τεχνικώς είναι μια σωστή κίνηση. Υπάρχει όμως μελέτη για τη λειτουργία αυτού του οργανισμού; Μήπως ένα κοινωνικό αγαθό όπως είναι το νερό καταλήξει στα χέρια ιδιωτών, στα χέρια κερδοσκοπικών εταιριών; 

'Οπως γνωρίζουμε ο Οργανισμός 'Υδρευσης Θεσσαλονίκης είχε μέχρι σήμερα ικανοποιητικά αποτελέσματα παρά τις ελλείψεις σε προσωπικό και παρά τα προβλήματα που αντιμετωπίζει το δίκτυο ύδρευσης Θεσσαλονίκης. Παρά ταύτα η επιβάρυνση για τον καταναλωτή δεν ήταν υψηλή. Φοβόμαστε, λοιπόν, μήπως αυτή η διαδικασία μας οδηγήσει σε μονοπωλιακές καταστάσεις. 

'Εκανα ένα ερώτημα στη Διαρκή Επιτροπή στο οποίο δεν απήντησε ο κύριος Υπουργός. Ενώ συζητάμε τη συγχώνευση των δύο εταιρειών, την ίδια στιγμή στις εφημερίδες της Θεσσαλονίκης δημοσιεύεται προκήρυξη για πρόσληψη τριάντα ατόμων από τον Οργανισμό 'Υδρευσης Θεσσαλονίκης με σύμβαση αορίστου χρόνου. Είναι δυνατόν να συμβαίνουν αυτά τα πράγματα; 

Καταψηφίζουμε, λοιπόν, το νομοσχέδιο επί της αρχής. 

ΠΡΟΕΔΡΕΥΩΝ (Παναγιώτης Ν. Κρητικός): Ο Πρόεδρος του Δημοκρατικού Κοινωνικού Κινήματος κ. Δημήτριος Τσοβόλας ορίζει ως ειδικό αγορητή του Κόμματός του τον κ. Γεώργιο Ρόκο ο οποίος έχει και το λόγο. 

ΓΕΩΡΓΙΟΣ ΡΟΚΟΣ: Κυρίες και κύριοι συνάδελφοι, ζούμε μία κρίσιμη εποχή για την ανθρωπότητα, όπως αυτή χαρακτηρίστηκε στη σύνοδο των είκοσι δύο αναπτυγμένων χωρών την προηγούμενη εβδομάδα. Είναι η χειρότερη κρίση των τελευταίων πενήντα χρόνων. Πραγματικά ξεθεμελιώνει τη λογική του νεοφιλελευθερισμού, τη λογική του χρηματισμού και επιβεβαιώνει πως το χρήμα από ουδέτερος μηχανισμός έγινε εμπόρευμα υποθηκεύοντας έτσι αγαθά και αξίες αιώνων. 

Εμείς εδώ πιστοί σε ένα σύστημα που καταρρέει κάθε μέρα φέρνουμε και καινούρια νομοσχέδια, είτε επιβεβαιώνοντας την αποτυχία των προηγουμένων των πρόσφατα ψηφισμένων είτε τις ατέλειές τους είτε τη σύγχυση που έχουμε σαν χώρα για να ελέγξουμε την παγκοσμιοποίηση της οικονομίας και της αγοράς. 

Η παγκόσμια οικονομία εδώ και αρκετό καιρό βρίσκεται στο επίκεντρο μιας πρωτοφανούς κρίσης. Η κρίση ξεκίνησε ένα χρόνο πριν στη Νοτιοανατολική Ασία με κατάρρευση νομισμάτων και αξιών σειράς χωρών σε διάφορες περιοχές.'Οπως ήταν φυσικό η κρίση έφτασε γρήγορα στη μεγαλύτερη πιστώτρια χώρα της περιοχής την Ιαπωνία και εξαπλώθηκε κυρίως στο τραπεζικό σύστημα. Η πτώση του γιεν σε πρωτοφανή επίπεδα ήταν το επακόλουθο. Παρά τις ανεδαφικές προσδοκίες ότι θα περιορισθεί σε αυτήν την περιοχή η κρίση μετατοπίστηκε δυτικότερα και κατέλαβε τη Ρωσία με επακόλουθο την κατάρρευση του ρωσικού νομίσματος και των ρωσικών αξιών. 'Οπως ήταν φυσικό η μεγαλύτερη πιστώτρια χώρα της Ρωσίας η Γερμανία αισθάνθηκε έντονα τα επακόλουθα της ρωσικής κρίσης στο τραπεζικό της σύστημα. 

Ανακεφαλαιώνοντας διαπιστώνουμε ότι μέχρι αυτήν τη στιγμή δύο από τους πυλώνες του παγκόσμιου οικονομικού συστήματος η Ιαπωνία και η Γερμανία βρίσκονται στο μέσο μιας μεγάλης κρίσης με άδηλες συνέπειες. Ο τρίτος πυλώνας οι ΗΠΑ, λειτουργούν για την ώρα σαν καταφύγιο στην παγκόσμια αναταραχή. Αρνούνται τις δικές τους ευθύνες. Στην προχθεσινή συνεδρίαση μετέφεραν τις ευθύνες τους στο Διεθνές Νομισματικό Ταμείο προς το οποίο οι ΗΠΑ δεν εκπληρώνουν τις υποχρεώσεις τους. 'Οπως καταγγέλθηκε προχθές από τη Βρετανία και την Ιαπωνία δεκαοκτώ δισεκατομμύρια (18.000.000.000) δολάρια είναι οι υποχρέωσεις των ΗΠΑ προς αυτό το ταμείο. 

Διαπιστώνει κανείς δηλαδή ότι αυτή η κρίση είναι δεμένη με την πολιτική κρίση του συστήματος και στο μεγάλο ερώτημα πώς και γιατί συνέβη αυτή η κρίση και πού οδηγεί, μια σύντομη απάντηση είναι ότι σε πρώτο επίπεδο είναι κρίση συστήματος, δηλαδή δομική κρίση και οφείλεται στο γεγονός ότι παγκοσμίως η πραγματική οικονομία, δηλαδή αυτή που βασίζεται στην παραγωγή πραγματικών αξιών βρίσκεται σε ύφεση και σε πρωτοφανή αναντιστοιχία σε σχέση με την εικονική οικονομία, αυτή του χρηματιστηριακού κεφαλαίου που σημείωνε πρωτοφανή κέρδη μη ανταποκρινόμενα στην αύξηση και στην πραγματική παραγωγική αξία. 

Σε δεύτερο επίπεδο είναι κρίση πολιτική σε παγκόσμιο επίπεδο, που εκδηλώνεται στο χώρο της οικονομίας. Συγκεκριμένα: Μετά την κατάρρευση του διπολισμού οι Ηνωμένες Πολιτείες προώθησαν την παγκοσμιοποίηση εκτιμώντας ότι η ισχυρή θέση τους θα εξασφάλιζε την παγκόσμια ηγεμονία τους. Διευκρινίζεται πως η ηγεμονία των Η.Π.Α. βασίζεται σε τρεις πυλώνες, δηλαδή τη στρατιωτική δύναμη, το δολάριο ως κυρίαρχο παγκόσμιο νόμισμα και τον έλεγχο του πετρελαίου που ουδέποτε θα παραχωρήσει. 'Οταν όμως διεπίστωσαν ότι οι όροι της παγκοσμιοποίησης δεν έγιναν αποδεκτοί από τη Γερμανία και την Ιαπωνία, η αναμέτρηση ήταν πλέον γεγονός. Αυτή είναι η πολιτική κρίση της όψης που ζούμε σήμερα. Γι'αυτό, σαν ΔΗ.Κ.ΚΙ. είχαμε προειδοποιήσει ότι ο ελληνικός ενθουσιασμός για την ΟΝΕ και το EURO γερμανικής έμπνευσης και συμφερόντων και τα δύο ήταν αδικαιολόγητα. Επιβάλλεται προσοχή. 'Ομως δεν επιτρέπονται παραχωρήσεις σε πολιτικό, οικονομικό και κοινωνικό επίπεδο για να επιτύχουμε την ένταξη και να επαφιόμαστε σ'αυτήν. 

Το χρηματιστήριο από μοχλός ανάπτυξης για τη χώρα μας για την αύξηση κεφαλαίων έγινε τζόγος με μεγάλους κινδύνους κυρίως για τους μικρούς επενδυτές που δύσκολα έχουν πρόσβαση στην ενημέρωση και στα στοιχεία των επιχειρήσεων. Αυτό το νομοσχέδιο έχει αυτό το χαρακτηριστικό. Ενώ δίνει τη δυνατότητα της εισδοχής μεγάλων επιχειρήσεων με διευκολύνσεις -και αυτό φαίνεται από το νομοσχέδιο όταν περιορίζει την κερδοφορία στα τρία χρόνια- την ίδια στιγμή, δε δίνει τη δυνατότητα στους μικρούς επενδυτές να έχουν μια πλήρη πληροφόρηση και πλήρη στοιχεία και τους αφήνει έρμαιους στο αίσθημα του τζόγου που έχει δημιουργηθεί τα τελευταία χρόνια σαν πολιτική στη χώρα μας, να κινδυνεύουν κάθε μέρα και περισσότερο. 

Αυτή η κρίση στη χώρα μας δεν κτυπάει κυρίως τους μεγάλους, δεν κτυπάει το τραπεζικό σύστημα. Αντίθετα, διαπιστώνει κανείς ότι ενώ το τραπεζικό σύστημα είναι αυτό που κλωνίζεται στις άλλες χώρες, σε εμάς δεν συμβαίνει, γιατί έχει διασφαλίσει τα κέρδη του με υπέρογκους τόκους και μεθόδους τις οποίες ουδέποτε εμείς εδώ οριοθετήσαμε. 

'Ετσι, οι μικροί επενδυτές και οι μικρές επιχειρήσεις που αναδιοργάνωναν την αναπτυξιακή πορεία της χώρας μας και θα στήριζαν τον παραγωγικό ιστό, είναι αυτές που διακινδυνεύουν όσα νομοθετήματα και αν φέρουμε. Πράγματι, δεν είμαστε η χώρα των μεγάλων, ούτε είμαστε η χώρα που είχε μεγαλοαστική τάξη για να διαχειριστούμε μέσα από τερτίπια της χρηματιστηριακής διεθνούς αγοράς. Είμαστε μια χώρα των μικρών και μεσαίων επιχειρήσεων, είμαστε μια χώρα των εργαζομένων και των συνταξιούχων που και αυτοί μετετράπηκαν σε παίκτες του χρηματιστηρίου. 

Νομίζουμε πως αυτό το νομοσχέδιο δεν υπηρετεί την πραγματικότητα. Δίνει βέβαια μέσα στο παγκόσμιο γίγνεσθαι μια προσαρμογή, αλλά δεν δίνει απάντηση στην πραγματικότητα που μας αφορά και που έχει σχέση με την αλλαγή πορείας των μικρών δεδομένων της χώρας μας. Βέβαια δεν θα στηρίζεται στο παιχνίδι του χρήματος, αλλά στη βασική της αναδιοργάνωση. Θα στηρίζεται στη μικρή και μεσαία επιχείρηση η οποία θα μπορεί να έχει διεισδιτική ικανότητα σε όλες τις ξένες αγορές. 

'Ενα στοιχείο που χαρακτήριζε έτσι και αλλιώς στα χρόνια που πέρασαν τη δική μας οικονομία. 

Πιστεύουμε, πως οι καθημερινές αναπροσαρμογές διατάξεων των νομοθετημάτων δεν είναι αυτές που θα δώσουν την πραγματική ώθηση της ανάπτυξης στη χώρα μας. Εξάλλου αυτό έχει αποδειχθεί. Ελάχιστα από τα κεφάλαια του χρηματιστηρίου έχουν παραγωγική εξέλιξη. 

Ας δούμε ένα μεγάλο παράδειγμα, τον ΟΤΕ, που είχε τριακόσια είκοσι δισεκατομμύρια (320.000.000.000) δραχμές κέρδη πέρυσι. 

Προσπαθείτε να μετοχοποιήσετε ένα μεγάλο μέρος αυτήν τη στιγμή με προϋπόθεση είσπραξης πεντακοσίων δισεκατομ-

 

 

  

Σελίδα 55 

μυρίων (500.000.000.000) δραχμών. Αντί, δηλαδή, να πάρετε από τα κέρδη των τριακοσίων είκοσι δισεκατομμυρίων (320.000.000.000) δραχμών και να κάνετε επενδύσεις, σκεφθήκατε πως αν τον εισάγετε στο χρηματιστήριο θα πάρετε ένα μέρος αυτού, διακόσια τόσα δισεκατομμύρια, για να κάνετε αναπτυξιακό πρόγραμμα στον ΟΤΕ. 

Βλέπετε, όμως, ότι η παγκόσμια κρίση υπονομεύει αυτήν την ίδια την πολιτική σας -και δεν ξέρετε τώρα αν πρέπει να προχωρήσετε ή αν δεν πρέπει να προχωρήσετε- υπονομεύει αυτόν τον ίδιο τον ΟΤΕ, ο οποίος όταν μπει στη δίνη των μετοχών και του χρηματιστηρίου δεν θα έχει τη δική του αυτοδύναμη πορεία και ανάπτυξη, αλλά θα εξαρτάται κάθε φορά από το παιχνίδι του διεθνούς χρηματιστηριακού κεφαλαίου. Είστε οι ίδιοι αυτήν τη στιγμή ανήσυχοι και ενώ έχετε προαναγγείλει την πώληση μετοχών, δεν προχωράτε. Καταλαβαίνετε, δηλαδή, ότι μέσα από αυτό το παιχνίδι του χρηματιστηριακού κεφαλαίου δεν δίνετε διέξοδο και δεν δίνετε απαντήσεις σε συγκεκριμένα θέματα και προβλήματα που μας απασχολούν πραγματικά. 

'Οσον αφορά, λοιπόν, αυτούς τους εκσυγχρονιστικούς πειραματισμούς που κάνετε, εμείς τους καταψηφίζουμε, περιμένοντας ουσιαστικές αναπτυξιακές πολιτικές, πιστεύοντας, βέβαια, ότι εμποδίζοντάς σας να τα δώσετε όλα στο διεθνές χρηματιστηριακό κεφάλαιο, θα βοηθήσουμε αυτήν τη χώρα, θα σας δώσουμε και εσάς τη δυνατότητα να σκεφθείτε πως πρέπει να είναι άλλη η αναπτυξιακή πορεία της χώρας μας. 

'Ερχομαι τώρα στο δεύτερο κεφάλαιο, αυτό του Οργανισμού 'Υ^δρευσης και του Οργανισμού Αποχέτευσης Θεσσαλονίκης. Χαρακτηριστικό σας πάλι ήταν ο αιφνιδιασμός. Πληροφορήθηκαν οι εργαζόμενοι λίγες ημέρες, λιγότερο από μία εβδομάδα πριν την κατάθεση του νομοσχεδίου το περιεχόμενο του νομοσχεδίου. Δεν είχαν έτσι τη δυνατότητα της ουσιαστικής συμμετοχής στο νομοσχέδιο και του προγραμματισμού ή και των προτάσεων που θα έπρεπε να γίνουν. 

Την ίδια στιγμή με το νομοσχέδιο βγάζετε έξω από τη διαδικασία διαχείρισης και ελέγχου το κυρίαρχο όργανο, τη Νομαρχιακή Αυτοδιοίκηση. Είναι δικαιολογημένη η αγανάκτηση του Δημάρχου Θεσσαλονίκης, ο οποίος με επιστολή προς όλα τα κόμματα και όλους τους Βουλευτές ζητεί τη συμμετοχή στη διαχείριση, που από την αρχή έχουμε διαφωνήσει με αυτόν τον τρόπο ενοποίησης κάποιων οργανισμών και μετατροπής τους σε ανώνυμες εταιρείες, που θα οδηγήσουν, όπως εμείς πιστεύουμε και έχουμε λόγους και το πιστεύουμε, σιγά-σιγά στην ιδιωτικοποίηση, η οποία θα γίνει είτε με τη δημιουργία θυγατρικών, οι οποίες με προγραμματικές συμβάσεις κ.λπ, σε πρώτη φάση θα μπουν στο πακέτο των μετοχών, θα μπουν, δηλαδή, στην ουσιαστική αγορά των μετοχών και τον έλεγχο αυτών των βασικών τομέων παραγωγής κοινωνικών αγαθών. Γιατί δεν κάθεστε να αναλογισθείτε ότι αυτοί οι ίδιοι οι οργανισμοί και θετικά και απολογιστικά στοιχεία θετικά είχαν και απόδοση έργου είχαν. Δεν είχε η κεντρική διοίκηση, η οποία επί χρόνια δεν είχε επενδύσει σε αυτούς τους χώρους και είχε αφήσει τη Θεσσαλονίκη με το πιο παλαιό δίκτυο ύδρευσης στην Ελλάδα. 

'Οσον αφορά τους εργαζόμενους δεν τους έχετε ενισχύσει, διότι ενώ έχουν συνταξιοδοτηθεί εκατόν τριάντα πέντε υπάλληλοι έχετε προσλάβει μόνον είκοσι. Μόνο τώρα ξαφνικά και εν όψει κιόλας της αλλαγής του φορέα, κάνατε διακήρυξη την προηγούμενη εβδομάδα για πρόσληψη τριάντα τεχνικών και υπαλλήλων. Δηλαδή, δεν υπάρχει ένας συντονισμός εργαζομένων, κεντρικής διοίκησης, περιφερειακής διοίκησης, παρέμβασης της αυτοδιοίκησης, που να δείχνει τη θετικότητα του νομοσχεδίου. 

'Ολα δημιουργούν φόβο στους ίδιους τους εργαζόμενους οι οποίοι θεωρούν και αυτοί ότι κάνετε το πρώτο βήμα ιδιωτικοποίησης -και ανησυχούν- της Νομαρχιακής Αυτοδιοίκησης, η οποία ενώ έχει θεσμική υποχρέωση προστασίας των κοινωνικών αγαθών της πόλης που είναι η ύδρευση και η αποχέτευση, διαπιστώνει ότι τη βάζετε στο περιθώριο. Δεν θα μπορούσε, δηλαδή, κατά την άποψη τη δική σας, έστω και ένας από το δήμο ή από τη νομαρχία Θεσσαλονίκης να συμμετέχει σ'αυτόν τον οργανισμό; Αλλά, κατάντησε η πλειοψηφία έτσι, ώστε να ελέγχετε πάντα με λογικές μηχανισμών προεκλογικών κάθε φορά τις διοικήσεις και τις διαχειρίσεις τόσο σοβαρών οργανισμών. 

Δεν μπορούμε να το ψηφίσουμε ούτε αυτό, κύριε Υπουργέ, παρ'όλο που πιστεύουμε ότι κάποια στιγμή υπάρχει ανάγκη ουσιαστικού εκσυγχρονισμού αυτών των οργανισμών που τους μετατρέπετε σε ανώνυμες εταιρείες θεωρώντας πως έτσι κάτι θα πετύχετε, ενώ στην πράξη αποδεικνύετε ότι δεν κάνετε βήματα ουσίας. 

Ευχαριστώ πολύ. 

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Ακριτίδης έχει το λόγο. 

ΝΙΚΟΛΑΟΣ ΑΚΡΙΤΙΔΗΣ: Κύριε Πρόεδρε, θα αναφερθώ μόνο στο δεύτερο κεφάλαιο... 

ΣΤΥΛΙΑΝΟΣ-ΑΓΓΕΛΟΣ ΠΑΠΑΘΕΜΕΛΗΣ: Για να είσθε εντός διαδικτύου, κύριε συνάδελφε, πρέπει να ανεβείτε στο Βήμα. 

ΝΙΚΟΛΑΟΣ ΑΚΡΙΤΙΔΗΣ: Ο κύριος Πρόεδρος της Βουλής είπε ότι σήμερα θα μεταδοθούν οι ομιλίες των εισηγητών. 

ΠΡΟΕΔΡΕΥΩΝ (Παναγιώτης Ν. Κρητικός): Είναι η εναρκτήρια μέρα. Εγώ απεκόμισα την εντύπωση ότι μόνο οι ομιλούντες από του Βήματος αυτού θα είναι εντός διαδικτύου, ίσως και ο κάθε ομιλητής προφανώς. Αλλά για να είσθε σίγουρος ότι είσθε εντός διαδικτύου θα παρακαλέσω να δεχθείτε την επισήμανση του κ. Παπαθεμελή, ο οποίος προσφυώς το επεσήμανε, να ανεβείτε δηλαδή στο Βήμα. 

ΝΙΚΟΛΑΟΣ ΑΚΡΙΤΙΔΗΣ: 'Ερχομαι, κύριε Πρόεδρε. 

ΣΤΥΛΙΑΝΟΣ-ΑΓΓΕΛΟΣ ΠΑΠΑΘΕΜΕΛΗΣ: Εγώ, κύριε Πρόεδρε, απλώς παρακολουθώ τους Προέδρους του Σώματος. 

ΦΟΙΒΟΣ ΙΩΑΝΝΙΔΗΣ: Ο κ. Παπαθεμελής είναι πάντοτε δικτυωμένος! 

ΝΙΚΟΛΑΟΣ ΑΚΡΙΤΙΔΗΣ: Ναι, είναι δικτυωμένος και διαδικτυωμένος! 

ΠΡΟΕΔΡΕΥΩΝ (Παναγιώτης Ν. Κρητικός): Παρακαλώ, συνεχίστε, κύριε Ακριτίδη. 

ΝΙΚΟΛΑΟΣ ΑΚΡΙΤΙΔΗΣ: Αγαπητοί συνάδελφοι και αγαπητές συναδέλφισσες, εγώ θα αφιερώσω τον περιορισμένο εξάλλου χρόνο που έχω από τον Κανονισμό στο να διατυπώσω τις σκέψεις μου στο δεύτερο κεφάλαιο του νομοθετήματος αυτού που αφορά τη συνένωση των Οργανισμών 'Υδρευσης και Αποχέτευσης της πόλης μου, της Θεσσαλονίκης. 

Ο λόγος είναι κατ'αρχήν ευνόητος και νομίζω και θεμιτός να ασχοληθώ με το θέμα αυτό, ιδίως όταν ο χρόνος είναι περιορισμένος, αλλά νομίζω ότι υπάρχει και ένα γενικότερο ενδιαφέρον να ασχοληθούμε περισσότερο με το ζήτημα αυτό, διότι είναι η πρώτη φορά που έρχεται νομοθέτημα μετά την εφαρμογή του ν.2414 που συνενώνει, αναδιοργανώνει οργανισμούς κοινής ωφέλειας σύμφωνα με τους στόχους της πολιτικής που εφαρμόζεται και εκείνους που διαλαμβάνονται στο ν. 2414. 

Και θέλω ευθύς εξ αρχής να πω ότι αυτό το νομοθέτημα και αυτή η μεταβολή έχει δημιουργήσει ανησυχίες στην πόλη μου, νομίζω δικαιολογημένες, προβληματισμούς στους πολίτες, αλλά επίσης και σε οργανώσεις που εκπροσωπούν την πόλη γενικότερα, μέσα στις οποίες είναι και οι Οργανισμοί Τοπικής Αυτοδιοίκησης. Και τις μέρες αυτές ασφαλώς όλοι μας αναγνωρίζουμε ότι πρέπει να σταθούμε εμείς εδώ ως Νομοθετικό Σώμα με πολύ μεγαλύτερη ευαισθησία απέναντι στους Οργανισμούς Tοπικής Aυτοδιοίκησης ενισχύοντας τους σκοπούς και τους στόχους της αποκέντρωσης και της ανάπτυξης της αυτοδιοίκησης. 'Ετσι, λοιπόν, νομίζω ότι υπάρχει ένα ευρύτερο ενδιαφέρον γύρω από το ζήτημα αυτό. 

Η δεύτερη παρατήρηση που θέλω να κάνω είναι ότι έχω την πεποίθηση, κύριε Υφυπουργέ, ότι δεν έγινε σαφές το τι επιδιώκει να πράξει η πολιτεία γύρω από αυτούς τους οργανισμούς. Νομίζω δε -μ'αυτήν την εντύπωση μένω- ότι δεν έχει αποσαφηνισθεί και ο χαρακτήρας αυτού του νομοθετήματος. Δηλαδή, πιστεύω -και ίσως κάνω λάθος- ότι με το νομοθέτημα αυτό δεν ρυθμίζονται ενέργειες, διαδικασίες για την ιδιωτικοποίηση της Ανώνυμης Εταιρείας 'Υδρευσης και 

 

 

  

Σελίδα 56 

Αποχέτευσης της Θεσσαλονίκης. 

Απλώς συγκροτείται αυτή η εταιρεία αλλά το θέμα του τρόπου της ιδιωτικοποίησης αφήνεται να γίνει, πιστεύω, με άλλο νομοθέτημα, πάντως με άλλη θεσμική πρωτοβουλία. 

Συνεπώς, ας μείνουμε σ' αυτήν τη συνένωση, ας μη μιλήσουμε για την ιδιωτικοποίηση. Και για να το κάνω λίγο πιο σαφές θέλω να κάνω μία αναφορά τώρα -και να μου το επιτρέψετε, να μου το επιτρέψουν και οι συνάδελφοι- χαρακτηριστική σ' ό,τι αφορά το μετοχικό κεφάλαιο, δηλαδή το άρθρο 2 του καταστατικού το οποίο νομοθετούμε και για το οποίο θα μιλήσω στη συνέχεια γενικότερα. 

Σε ό,τι αφορά, λοιπόν, το μετοχικό κεφάλαιο: Από τις πρώτες παραγράφους βλέπουμε πώς συγκροτείται το μετοχικό κεφάλαιο. Καλώς. Στην παράγραφο δ' λέει ότι το μετοχικό κεφάλαιο παρίσταται -βέβαια η λέξη "παρίσταται" δεν ξέρω αν είναι σωστή, συνίσταται ίσως θα έπρεπε να είναι-από μία ονομαστική μετοχή που ανήκει στο ελληνικό δημόσιο και η επόμενη παράγραφος ε' λέει ότι σε κάθε περίπτωση αύξησης του μετοχικού κεφαλαίου ολόκληρο το νέο κεφάλαιο αναλαμβάνεται από το μοναδικό μέτοχο της εταιρείας το ελληνικό δημόσιο. Αυτός ο όρος "αναλαμβάνεται" νομίζω ότι πρέπει να αποσαφηνισθεί. Δεν ξέρω αν εννοείτε ότι κάθε αύξηση κεφαλαίου θα γίνει από την πλευρά του ελληνικού δημοσίου, θα προβεί δηλαδή σε αύξηση κεφαλαίου σύμφωνα με το νομοθέτημα αυτό, το ελληνικό δημόσιο. 

Λέει παρακάτω ότι με διάφορες διαδικασίες, αποφάσεις διοικητικού συμβουλίου ή γενικής συνέλευσης προσδιορίζονται τα ύψη, αυτών των αυξήσεων αλλά λέει "αναλαμβάνεται". Τι θα πει αυτό; Θα πει ότι το κράτος έρχεται και πραγματοποιεί κάθε αύξηση; Αν είναι έτσι μου φαίνεται περίεργο πως δίνουμε ταυτόχρονα την εξουσιοδότηση τώρα στην πρώτη πενταετία, στο διοικητικό συμβούλιο με τα 2/3 των μελών, αυξημένη πλειοψηφία, να μπορεί να αποφασίζει την αύξηση την οποία αύξηση ωστόσο θα καταβάλλει το ελληνικό δημόσιο. 

Αν πάλι δεν είναι αυτή η έννοια του όρου αλλά η έννοια είναι ότι περιέρχεται, όπως και αν γίνει η αύξηση, στο δημόσιο αυτό το αυξημένο μετοχικό κεφάλαιο, τότε αυτό είναι αυτονόητο. Αφού είναι ο κύριος εδώ το δημόσιο και δεν μιλάμε πια ακόμη για ιδιωτικοποίηση, σ' αυτόν περιέρχεται και τότε αυτό είναι το αυτονόητο και δεν κατανοώ πού αποβλέπει αυτός ο στόχος. Αλλά τότε νομίζω ότι εγγίζουμε το θέμα της ιδιωτικοποίησης. 

Να μη μιλήσω περισσότερο γι' αυτό τώρα, επειδή και ο χρόνος δεν το επιτρέπει και να γυρίσω λίγο πιο πίσω, κύριε Υπουργέ. Εγώ νομίζω ότι αυτό που μας ενδιαφέρει είναι ο στόχος, ο σκοπός αυτής της ενοποίησης και με τα χαρακτηριστικά που έχει. Και αυτός ο σκοπός και ο στόχος περιγράφεται και στην εισηγητική έκθεση, συνάγεται όμως και από τις ειδικότερες ρυθμίσεις. Και με τον προσδιοριζόμενο αυτό σκοπό εγώ δεν έχω καμία απολύτως αντίρρηση. 

Αν πρόκειται να δημιουργήσουμε τους όρους και τις προϋποθέσεις ώστε να είναι αποτελεσματικότερη αυτή η νέα εταιρεία στους σκοπούς που είχαν οι προηγούμενες, που σημαίνει, δηλαδή, ότι η ύδρευση, η αποχέτευση, η επέκταση των δικτύων, οι νέες μέθοδοι όπως προβλέπει εδώ -και είναι απολύτως θετικό- η δυνατότητα του να υπάρξουν δραστηριότητες που περνούν τα όρια και τα γεωγραφικά αλλά και τα παραδοσιακά λειτουργίας αυτών των οργανισμών, παραδείγματος χάρη να πουλάνε τεχνογνωσία, να πάρουν πρωτοβουλίες σε περιοχές ίσως και εκτός των ορίων της χώρας, έχω να πω ότι όλα αυτά είναι εξαιρετικά θετικά, όπως κυρίως θετικός είναι ο υψηλός στόχος της καλύτερης διαχείρισης του υδάτινου δυναμικού. 

Αυτό τονίστηκε και από τους εισηγητές -δεν υπάρχει λόγος να επανέλθω- και είναι ο κυρίαρχος στόχος. Εάν με τις προϋποθέσεις αυτού του νόμου μπορεί να γίνει με μεγαλύτερη επιτυχία και αποτελεσματικότητα η ορθή αυτή διαχείριση, τότε νομίζω ότι εμείς ως Κοινοβούλιο θα πρέπει να δώσουμε εκθύμως την έγκρισή μας. Δεν έχω καμία αντίρρηση. 

Βεβαίως, μετά το σκοπό υπάρχουν οι τρόποι. Οι τρόποι είναι όλα αυτά που ανέφερα προηγουμένως να μην τα επαναλάβω και βεβαίως τα μέσα. Και τα μέσα είναι οι πόροι που μπορούμε να διαθέσουμε. 

Θα πω δύο λέξεις για τις απορίες που διετύπωσα για το μετοχικό κεφάλαιο. Αυτές θα αφορούν την ιδιωτικοποίηση. Αν στους στόχους της πολιτείας είναι να υπάρξει σταδιακά στο μέλλον μετοχοποίηση με τους όρους που θα δούμε τότε έτσι ώστε να αντληθούν κεφάλαια για να μπορούν να επιτευχθούν οι σκοποί, προσωπικά δεν έχω καμία αντίρρηση εφόσον συντρέχουν και κάποιοι άλλοι όροι, στους οποίους θα αναφερθώ στη συνέχεια. 

Συνεπώς εγώ θέτω -έτσι το αντιλαμβάνομαι- εκ προοιμίου μία προσωπική ρήτρα για την ιδιωτικοποίηση. Θα δεχθούμε, κύριε Υπουργέ, την ιδιωτικοποίηση, εφόσον πρόκειται να εξυπηρετήσει τους μεγάλους αυτούς σκοπούς, δηλαδή την καλύτερη, ορθολογικότερη, σύγχρονη διαχείριση του υδάτινου δυναμικού, των υδάτινων πόρων και από την άλλη μεριά την καλύτερη παροχή υπηρεσιών στους δύο αυτούς νευραλγικούς τομείς της ύδρευσης και της αποχέτευσης, οι οποίες ταλαιπώρησαν -ταλαιπωρούν την πόλη- και γενικότερα τις ελληνικές πόλεις και την ελληνική κοινωνία. Εκεί συμφωνούμε να υπάρξουν υπό προϋποθέσεις οι δυνατότητες άντλησης κεφαλαίων από το χρηματιστήριο. Αλλά αυτό το αφήνουμε για την ώρα. 

'Ερχομαι σε δύο άλλα σημεία. Το πρώτο είναι το προσωπικό. Εγώ συμφωνώ με τις ρυθμίσεις που γίνονται, μέσα από τις οποίες εντελώς επιγραμματικά κατοχυρώνεται -και αυτήν την αρχή θέλω να υπογραμμίσω και σε αυτήν να μείνουμε- το υφιστάμενο προσωπικό. Το νέο προσωπικό θα συνδέεται με την καινούρια επιχείρηση με σχέσεις ιδιωτικού δικαίου και με όλα τα αντίστοιχα που θα ρυθμίζονται από τον κανονισμό και τις συμβάσεις. 

'Ενα τελευταίο θέμα -γιατί δεν έχω χρόνο και θα παρακαλέσω, κύριε Πρόεδρε, την ανοχή σας για λίγα δευτερόλεπτα- είναι το θέμα της διοίκησης. Εγώ συμφωνώ με τις γενικές αρχές. Νομίζω -έτσι κατάλαβα- ότι κυρίαρχο όργανο είναι το διοικητικό συμβούλιο, όχι ο πρόεδρος ή ο γενικός διευθυντής και ο διευθύνων σύμβουλος. Νομίζω ότι αυτό είναι σωστό. Εδώ βεβαίως θα υπάρξουν και οι ρυθμίσεις του νόμου 2414 που εκεί ειδικότερα προβλέπονται τα όσα προβλέπονται και δεν θα ανατρέψουμε εκείνο το νόμο. Αλλά ορθώς εδώ τονίζεται ότι το διοικητικό συμβούλιο είναι το κυρίαρχο όργανο. Αλλά σε αυτό το κυρίαρχο όργανο δεν αντιλαμβάνομαι τη σύνθεση όπως την κάνετε. Η σύνθεση είναι η εξής. Επτά μέλη προσδιορίζονται από το καταστατικό που νομοθετούμε, δύο εκπροσώπους των εργαζομένων -και ορθώς γιατί είναι δύο οι εταιρείες που συγχωνεύονται- έναν εκπρόσωπο που υποδεικνύει η οικονομική και κοινωνική επιτροπή, τέσσερις από το δημόσιο, δηλαδή επτά. Η πρόβλεψη είναι το διοικητικό συμβούλιο να είναι εννεαμελές ή ενδεκαμελές. Τα υπόλοιπα δύο έως τέσσερα μέλη θα υποδειχθούν από τη γενική συνέλευση που σημαίνει Υπουργός των Οικονομικών. Εδώ έχουμε μία σύνθεση έξι έως οκτώ μελών που υποδεικνύει η πολιτεία, δύο εκπροσώπους των εργαζομένων και έναν εκπρόσωπο γενικά της ΟΚΕ. Νομίζω ότι αυτή η σύνθεση δεν είναι ενδεικτική ούτε μιας αντίληψης αποκέντρωσης ούτε μιας αντίληψης εκσυγχρονισμού στο χώρο αυτών των οργανισμών της κοινής ωφέλειας, έτσι ώστε να μπορούν να ανταποκριθούν καλύτερα στην αποστολή τους, για την οποία μιλήσαμε. 

Η εντύπωσή μου είναι η εξής: Κρατήστε, εν πάση περιπτώσει, μία οριακή πλειοψηφία, αλλά δεν είναι δυνατόν να μη μπουν στο διοικητικό συμβούλιο εκφραστές της τοπικής κοινωνίας. Επομένως, από τους Οργανισμούς Τοπικής Αυτοδιοίκησης είναι πολύ εύκολο να τους βρούμε. Αν είχαμε το θεσμό του μητροπολιτικού δήμου, τότε το πράγμα θα ήταν πολύ απλό. Γιατί σημειωτέον, κύριοι συνάδελφοι, τα όρια ευθύνης είναι το πολεοδομικό συγκρότημα της Θεσσαλονίκης. Αν είχαμε το θεσμό του μητροπολιτικού δήμου, τότε αυτός θα βρισκόταν και μάλιστα κυρίαρχα νομίζω. Αν υπάρχει τώρα. "Υποκατάστατο" αυτού του θεσμού είναι ο κεντρικός Δήμος Θεσσαλονίκης. Νομίζω, λοιπόν, ότι ο κεντρικός Δήμος της Θεσσαλονίκης πρέπει να συμμετέχει και θα ήταν χρήσιμο να 

  

 

  

Σελίδα 57 

συμμετέχει και η Νομαρχιακή Αυτοδιοίκηση, αφού ο στόχος είναι και η επέκταση των ορίων αυτού του οργανισμού. 

Ευχαριστώ πολύ, κύριε Πρόεδρε. 

(Χειροκροτήματα από την πτέρυγα του ΠΑΣΟΚ) 

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Παπαθεμελής, Βουλευτής επίσης Θεσσαλονίκης, έχει το λόγο. 

ΣΤΥΛΙΑΝΟΣ-ΑΓΓΕΛΟΣ ΠΑΠΑΘΕΜΕΛΗΣ: Ευχαριστώ, κύριε Πρόεδρε. 

Κυρία και κύριοι συνάδελφοι, το υπό συζήτηση νομοσχέδιο εισάγεται μια στιγμή, που φαίνεται ότι αυτό το αμόκ της παγκοσμιοποίησης έχει φθάσει στα ακραία του όρια. Τόσο ακραία που ένας από τους επιφανέστερους εκφραστές του αμερικανικού πολιτικού και οικονομικού κατεστημένου, ο Χένρυ Κίσσινγκερ, εμφανίζεται να αρθρογραφεί χθες στη "HERALD TRIBUNE" και να λέει ότι αυτή η "παγκοσμιοποίηση χωρίς όρια" οδηγεί τελικά σε κρίση, σε διεθνή αμφισβήτηση της ίδιας της έννοιας της ελευθερίας των αγορών. 

Θέλω να ελπίζω και να ευχηθώ ότι το υπό συζήτηση νομοσχέδιο, που αναφέρεται στο χρηματιστήριο και κατ'ακολουθία και κατά συνέπεια στην ευρύτερη χρηματαγορά, θα συμβάλει κατά κάποιο τρόπο στην εκτόνωση και τη μείωση των παρενεργειών της περιλάλητης παγκοσμιοποίησης, η οποία με ένα διεθνή εξομοιωτή, όπως τον περιγράφει και ο ίδιος ο Κίσσινγκερ στο άρθρο που μνημόνευσα προηγουμένως, χρησιμοποιεί το ίδιο χάπι για όλες τις περιπτώσεις. Δηλαδή τη λιτότητα και τα υψηλά επιτόκια. 

Δεν ανέβηκα ωστόσο στο Βήμα για να σχολιάσω το κεφάλαιο, το οποίο αναφέρεται στα χρηματιστήρια. Θέλω να διατυπώσω μερικές σκέψεις για το δεύτερο κεφάλαιο, που έχει σχέση με την πόλη μου. Με τη συγχώνευση των δύο κρατικών ανωνύμων εταιρειών της ύδρευσης και της αποχέτευσης σε μία νέα. 

Θα ήθελα να πω ότι εντάξει, όσα λέτε στην εισηγητική σας έκθεση, κύριε Υφυπουργέ, ότι αποτελούν τις φιλοδοξίες αυτού του συγχωνευόμενου σχήματος, που αφορούν την τεχνογνωσία, τη μεγαλύτερη αποτελεσματικότητα, εν πάση περιπτώσει την εξασφάλιση -ελπίζω- νερού για τους κατοίκους της μείζονος Θεσσαλονίκης, οι οποίοι υφίστανται τη λειψυδρία πολύ συχνά και τις τελευταίες μέρες για πολλοστή φορά, όλα αυτά είναι θετικοί και αυτονόητοι στόχοι και κανείς δεν μπορεί να αμφισβητήσει την επιδίωξή τους. 

Εκείνο, όμως, το οποίο θα πρέπει να διασφαλίσετε με κάθε τρόπο, είναι ο δημόσιος χαρακτήρας της προκύπτουσας νέας εταιρείας. Ο δημόσιος χαρακτήρας ο οποίος δεν φαίνεται να εξασφαλίζεται με τις τωρινές διατυπώσεις του συζητουμένου νομοσχεδίου, αν δεν τις διορθώσετε. 

Μιλάτε για θυγατρικές εταιρείες, για τις οποίες μπορεί να αποφασίσει το διοικητικό συμβούλιο της νέας εταιρείας, της Ε.Υ.Α.Θ. Α.Ε., όπως και για τη συμμετοχή της σε επιχειρήσεις, εφόσον εξυπηρετείται ο εταιρικός σκοπός, χωρίς να αναφέρεται τι είδους θα είναι αυτές οι θυγατρικές και τι είδους θα είναι εκείνες στις οποίες θα προσχωρήσει, με ποια σχέση θα προσχωρήσει σ'αυτές τις προφανώς ιδιωτικές άλλες εταιρείες. Πρέπει, λοιπόν, αυτό να αποσαφηνιστεί και εν πάση περιπτώσει να εγγυηθείτε με την τελική διατύπωση το δημόσιο χαρακτήρα της Ε.Υ.Α.Θ. Α.Ε. 

Υπάρχει ένα μείζον πρόβλημα αναφορικά με την υδροδότηση της Θεσσαλονίκης εδώ και είκοσι χρόνια. Μετά από ένα μακρύ διάλογο, ο οποίος είχε γίνει την εποχή εκείνη, είχε αποφασιστεί ότι η τελική υδροδότηση θα γίνεται με το νερό του Αλιάκμονα. 

Πράγματι ετέθησαν οι διαδικασίες και άρχισε να εκτελείται ένα έργο. Ενθυμούμαι ότι το 1989 ολίγο προ των εκλογών του Ιουνίου παραδώσαμε το πρώτο εκείνο και αρκετά σημαντικό κομμάτι με το οποίο το νερό του Αλιάκμονα έφτανε στον Αξιό ποταμό. Αλλά από εκεί και πέρα έπρεπε να συντελεστούν άλλα έργα πολύ σημαντικά και ενδιαφέροντα, τα οποία είμαι πεπεισμένος ότι στο μεσοδιάστημα αυτό έχουν εγκαταληφθεί. Δηλαδή, κανείς δεν έχει ασχοληθεί σοβαρά με την προώθηση αυτού του έργου, το οποίο θα φέρει από τον Αξιό πλέον το νερό του Αλιάκμονα στην πόλη της Θεσσαλονίκης και θα την καταστήσει υδροδοτικά επαρκή χωρίς προβλήματα. 

'Ενα άλλο πρόβλημα της υδρεύσεως Θεσσαλονίκης είναι βεβαιότατα το πεπαλαιωμένο δίκτυο, το οποίο είχε ξεκινήσει στη διάρκεια του μεσοπολέμου για να εξυπηρετήσει τις ανάγκες μιας πόλης, η οποία θα ήταν από εκατό μέχρι εκατόν πενήντα χιλιάδες κατοίκους. Αυτό έχει υπερκερασθεί. Από εκεί και πέρα υπάρχει μια τρομακτική απώλεια νερού εξαιτίας της παλαιότητας του δικτύου και πρέπει, επίσης, η νέα εταιρεία να εφοδιασθεί με τους πόρους εκείνους ώστε με ταχύτητα να εξυπηρετήσει και το πρώτο και το δεύτερο έργο, όπως τα επεσήμανα. 

Σε ό,τι αφορά την αποχέτευση πρέπει να πούμε ότι η προώθηση του έργου του βιολογικού καθαρισμού, δεν είναι σε ικανοποιητικό σημείο. 'Εχουμε μείνει κατά βάση σε εκείνο, το οποίο είχε γίνει έως το 1989. Μετά το 1989 έγινε ελάχιστο έργο και αν δεν επιταχύνουμε τους ρυθμούς για ένα βιολογικό καθαρισμό, που συνδέεται με τις αρμοδιότητες της νέας εταιρείας τότε ο Θερμαϊκός είναι τελικά μία χαβούζα και θα εξακολουθήσει να επιδεινώνεται η κατάστασή του συνεχώς. Ενώ οι φιλοδοξίες και των επιδόξων δημοτικών αρχόντων της πόλης, όπως τις ακούσαμε χθες το βράδυ στην τηλοψία, είναι να δώσουν έναν καθαρό Θερμαϊκό, ο οποίος θα εξασφαλίζει τη δυνατότητα στους πολίτες αυτής της πόλης να ζήσουν "πρωτόγνωρες εμπειρίες". 

Θέλω να πω πως για το θέμα της διασφάλισης του προσωπικού όντως υφίσταται μία ορισμένη εγγύηση και το μόνιμο προσωπικό των δύο επιχειρήσεων υπάγεται σε μία νομική κατάσταση προσωποπαγών θέσεων στη νέα εταιρεία. Ελπίζω ότι τα κεκτημένα δικαιώματα, είτε μισθολογικά είτε κοινωνικοασφαλιστικά του προσωπικού αυτού είναι όντως εγγυημένα από τις διατυπώσεις, αν και οι εργαζόμενοι φοβούνται ότι αυτό δεν συμβαίνει. 

Θα έχουμε την ευκαιρία συζητώντας αύριο τα άρθρα του νομοσχεδίου να αναφερθούμε και σε αυτά τα θέματα και να τα αποσαφηνίσουμε. 

Τέλος, επιτρέψτε μου να χαρακτηρίσω ως θετικό σημείο των καιρών ότι η πολιτική εξουσία έχει ένα πράγματι ειλικρινές ενδιαφέρον αναφορικά με την Αγιορειτική Πολιτεία και το έχει δείξει αυτό και το επιδεικνύει και τώρα με τη ρύθμιση, η οποία προβλέπεται στο άρθρο 21. 

Ευχαριστώ πολύ. 

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Τζωάννος έχει το λόγο. 

ΙΩΑΝΝΗΣ ΤΖΩΑΝΝΟΣ: Κυρίες και κύριοι συνάδελφοι, ο εισηγητής της Νέας Δημοκρατίας, ο κ. Κωστόπουλος, εξήγησε τους λόγους για τους οποίους το κόμμα μας ψηφίζει επί της αρχής το νομοσχέδιο, παρά τις σοβαρές επιφυλάξεις που έχουμε σε επιμέρους θέματα, επειδή η θεσμική κατοχύρωση των κανόνων του παιχνιδιού, σε ό,τι αφορά τη χρηματιστηριακή αγορά, αποτελεί αναγκαία συνθήκη για την εύρυθμη λειτουργία αυτής της αγοράς. Ωστόσο δεν είναι ικανή, διότι απαιτείται συγχρόνως η πιστή εφαρμογή των κανόνων, τους οποίους έχει θεσμοθετήσει το Κοινοβούλιο. Δυστυχώς, στον τομέα αυτό η Κυβέρνηση έχει αποδειχθεί ότι είναι κατώτερη των περιστάσεων. 

'Ενα βασικό στοιχείο, για να μπορούν οι αγορές κεφαλαίου και χρήματος και ειδικότερα το χρηματιστήριο να λειτουργούν αποτελεσματικά, είτε ως πρωτογενείς αγορές στη διοχέτευση κεφαλαίων από την αποταμίευση προς τις επενδύσεις είτε ως δευτερογενείς αγορές, όπου διαμορφώνονται οι αξίες των αξιογράφων με διάφορα οφέλη, είναι η ύπαρξη ισότιμης πληροφόρησης όλων των παικτών. Γι'αυτό υπάρχουν άλλωστε και οι αυστηροί κανόνες για την παραπληροφόρηση του επενδυτικού κοινού. 

Παρ' όλα αυτά, πρωταθλητής της παραπληροφόρησης έχει γίνει η ίδια η Κυβέρνηση. Σας θυμίζω ότι το καλοκαίρι, με διάφορες δηλώσεις, κυβερνητικοί παράγοντες, ιδιαίτερα μετά την πώληση της Τράπεζας Κρήτης, θριαμβολογούσαν και παρέσυραν το επενδυτικό κοινό για τις προοπτικές του 

  


 

  

Σελίδα 58 

χρηματιστηρίου, διότι προσπαθούσαν μέσω της πορείας του χρηματιστηρίου να δημιουργήσουν ευνοϊκό κλίμα για την Κυβέρνηση, εν όψει μάλιστα και της 'Εκθεσης Θεσσαλονίκης. Στόχος ήταν να καλυφθούν οι αρνητικές εντυπώσεις που είχαν δημιουργηθεί το Μάρτιο με την υποτίμηση της δραχμής και μετά την περιθωριοποίηση της χώρας μας, σε σχέση με το ευρωπαϊκό γίγνεσθαι, αφού η χώρα μας είχε μείνει έξω από το κλαμπ του EURO. 

Δυστυχώς, αυτή η προπαγάνδα και οι θριαμβολογίες είχαν θύματα τους επενδυτές στο χρηματιστήριο, οι οποίοι τελικά πληρώνουν τώρα "τη νύφη". 

Σας θυμίζω και κάτι άλλο. 'Οταν είχαμε το φιάσκο της Ιονικής τη Δευτέρα 24 Αυγούστου, ο κ. Παπαντωνίου βγήκε και καθησύχαζε τους επενδυτές δηλώνοντας ότι σε δύο μέρες το χρηματιστήριο θα επανέλθει σε ανοδική πορεία. Αυτά τα είδαμε στις ειδήσεις της τηλεοράσεως, είναι μαγνητοσκοπημένα. 

Είναι αυτό υπεύθυνη αντιμετώπιση του επενδυτικού κοινού από την Κυβέρνηση, η οποία πρέπει να έχει ως πρώτιστο χρέος την πιστή εφαρμογή των κανόνων πληροφόρησης και όταν μάλιστα η νομοθεσία είναι αυστηρή για ιδιώτες, όταν προβαίνουν σε παραπληροφόρηση; 

Αλλά, πέραν τούτου, έχουμε και πληθώρα άλλων πράξεων ή παραλείψεων της Κυβέρνησης, οι οποίες έρχονται σε κατάφορη παραβίαση των κανόνων που είναι διεθνώς αποδεκτοί, αλλά και της ελληνικής νομοθεσίας, σε ό,τι αφορά τη λειτουργία του χρηματιστηρίου. 

Σας θυμίζω ότι σε δύο περιπτώσεις εισαγωγής μετοχών ΔΕΚΟ στο χρηματιστήριο, συγκεκριμένα στα Καταστήματα Αφορολογήτων Ειδών και στην περίπτωση των Ελληνικών Πετρελαίων, οι αποφάσεις ελήφθησαν από την Επιτροπή Κεφαλαιαγοράς, ενώ ήταν αναγνωρισμένο ότι υπάρχει παρέκκλιση από τους χρηματιστηριακούς κανόνες. Δηλαδή δόθηκε έγκριση εισαγωγής μετοχών στο χρηματιστήριο κατά παρέκκλιση των κανόνων. 'Εχω πάρει τα πρακτικά και του χρηματιστηρίου και της Επιτροπής Κεφαλαιαγοράς. 

Γιατί σ'αυτήν την περίπτωση υπήρχε παρέκκλιση των κανόνων; Οι κανόνες πρέπει να ισχύουν για όλους. Αν ερχόταν ένας ιδιώτης και ζητούσε εισαγωγής της εταιρείας στο χρηματιστήριο, θα υπήρχε αυτή η παρέκκλιση; Προφανώς όχι. 

ΒΑΣΙΛΗΣ ΚΕΔΙΚΟΓΛΟΥ: Τι είδους παρέκκλιση; 

ΙΩΑΝΝΗΣ ΤΖΩΑΝΝΟΣ: Τώρα δεν έχω το χρόνο να σας αναλύσω, θα σας καταθέσω τα έγγραφα αν θέλετε, τα πρακτικά του διοικητικού συμβουλίου του χρηματιστηρίου και της Επιτροπής Κεφαλαιαγοράς. 

Το θέμα είναι ότι για να λειτουργήσουν οι θεσμοί σωστά, θα πρέπει οι κανόνες να είναι ίδιοι για όλους. Αυτό μου δίδει αφορμή να κάνω ένα σχόλιο σε σχέση με το συγκεκριμένο σχέδιο νόμου. Το σχέδιο νόμου ζητάει ελαστικοποίηση των κανόνων γιατί θέλουμε περισσότερες εταιρείες -ελπίζουμε αξιόλογες- να μπορούν να προσφύγουν στην πρωτογενή αγορά του χρηματιστηρίου και να αντλήσουν κεφάλαια. Αυτό, όμως, πρέπει να γίνεται μόνον εφόσον προστατεύονται τα συμφέροντα των επενδυτών και συγχρόνως εφόσον οι έχοντες την ευθύνη εποπτείας εφαρμόζουν πιστά τους κανόνες με διαφάνεια. Συνεπώς το να εγκρίνεται η εισαγωγή κατά παρέκκλιση πρέπει να δικαιολογείται επαρκώς και να υπάρχουν σαφείς κανόνες -μπούσουλας- για το τι επιτρέπεται και το τι δεν επιτρέπεται να κάνει ο οργανισμός στον οποίον το Κοινοβούλιο εκχωρεί εποπτεία εξουσίας. Αυτό δεν υπάρχει στο νομοσχέδιο. Αντιθέτως υπάρχει σειρά διατάξεων, όπου λέει παραδείγματος χάριν -το λέει στο άρθρο 1- ότι η Επιτροπή Κεφαλαιαγοράς μπορεί κατ' εξαίρεση να επιτρέψει την εισαγωγή στο χρηματιστήριο μετοχών εταιρείας με μικρότερη διάρκεια από την οποία προβλέπει ο νόμος ή θα προβλέπει ο νόμος, εφόσον κρίνει ότι η εισαγωγή αυτή είναι προς το συμφέρον της εταιρείας ή των επενδυτών εναλλακτικά και αναφέρονται ιδιαίτερα δύο τέτοιες περιπτώσεις όπως λέει η Εισηγητική 'Εκθεση. 

Η πρώτη παρατήρηση είναι το ποιος θα κρίνει ότι είναι προς το συμφέρον της εταιρείας ή των επενδυτών. Δηλαδή θα έχει εν λευκώ εξουσιοδότηση η Επιτροπή Κεφαλαιαγοράς, χωρίς ή με κανόνες να κρίνει και ποιοι θα είναι αυτοί οι κανόνες; Εμείς αντιπροτείνουμε να υπάρξουν σαφείς κανόνες. Παραδείγματος χάριν περί χρηματοοικονομικής διαρθρώσεως της εταιρείας και όχι μόνο περί περιουσιακής διαρθρώσεως σύμφωνα με διεθνώς αποδεκτά κριτήρια. Και αυτό είναι γνωστό στους οικονομολόγους της χρηματοοικονομικής. 

Δεύτερη παρατήρηση. Δεν είναι επιτρεπτό να υπάρχουν εναλλακτικά "ή της εταιρείας το συμφέρον" ή "των επενδυτών". Των επενδυτών πρωτίστως το συμφέρον και επικουρικά της εταιρείας. Τουλάχιστον να είναι και τα δύο. 

Δεν μπορούμε επίσης να δίνουμε, δηλαδή, εν λευκώ εξουσιοδότηση και να αποφασίζουν τα όργανα χωρίς να δίνουν λογαριασμό. Γι'αυτό η δεύτερη πρόταση είναι οι αποφάσεις να είναι πλήρως τεκμηριωμένες και να δημοσιεύονται υποχρεωτικά στο Φύλλο της Κυβερνήσεως, ώστε να υπάρχει πλήρης διαφάνεια για το τι γίνεται ή το τι δεν γίνεται σε εισαγωγές εταιρειών στο χρηματιστήριο. 

Τώρα θα ήθελα να κάνω και μία άλλη παρατήρηση όσον αφορά τον αναπτυξιακό νόμο. Συνεχώς στην Ελλάδα αλλάζουμε τους κανόνες παιχνιδιού για τα αναπτυξιακά κίνητρα. Υπάρχουν τρομερές καθυστερήσεις, παρασύρονται οι επενδυτές διαθέτοντας ίδια κεφάλαια στο να ενταχθούν στον αναπτυξιακό νόμο, καθυστερεί μετά το δημόσιο να συνεισφέρει τη δική του συμμετοχή, αναγκάζονται οι επενδυτές να δανειστούν για να καλύψουν το κενό σε ρευστότητα, πολλές φορές με τόκους υψηλούς και έχουμε τα φαινόμενα της τοκογλυφίας, τα οποία έχουμε συζητήσει επανειλημμένως στη Βουλή. Είναι δυνατόν να ξαναφέρνετε τώρα ρυθμίσεις στον αναπτυξιακό νόμο; Υποτίθεται ότι το μελετήσατε, πέρασε ένας χρόνος το ξαναμελετήσατε, συμβούλια διαβούλια, τώρα πάλι διορθώσεις; Αυτό που έπρεπε να έχετε κάνει εδώ και καιρό ήταν να είχατε εκδόσει συγκεκριμένες οδηγίες προς τις νομαρχίες, προς τις υπηρεσίες του Υπουργείου Εθνικής Οικονομίας για να εφαρμόσουν σωστά το νόμο και να ξέρουν οι εμπλεκόμενοι τους κανόνες του παιχνιδιού για να μην εμπλακούν σε νέες περιπέτειες. Με αυτές τις ρυθμίσεις δυστυχώς δεν μπορεί να υπάρξει ανάπτυξη. Ακριβώς αυτό είναι το βασικό πρόβλημα της οικονομίας μας, η προχειρότητα και ο ερασιτεχνισμός της Κυβέρνησης στην αντιμετώπιση του αναπτυξιακού θέματος της χώρας. Σας ευχαριστώ. 

(Χειροκροτήματα από την πτέρυγα της Νέας Δημοκρατίας) 

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Πάνος Καμμένος, Βουλευτής Αθηνών, έχει το λόγο. 

ΠΑΝΑΓΙΩΤΗΣ ΚΑΜΜΕΝΟΣ: Κυρίες και κύριοι συνάδελφοι, πράγματι σήμερα είναι μια ιστορική συνεδρίαση για το Κοινοβούλιο, όπου για πρώτη φορά μέσω του διαδικτύου έχουμε την πρόσβαση στα terminal των χρηστών που συνήθως είναι οι νέοι άνθρωποι που βρίσκονται μακριά από τις πολιτικές εξελίξεις και τη Βουλή. Σε αυτήν την ιστορική πράγματι συνεδρίαση, θα περίμενε κανείς ότι θα προσπαθούσε και η Κυβέρνηση να κινήσει το ενδιαφέρον της νεολαίας για ένα θέμα σοβαρό, όπως και το χρηματιστήριο. 

Ο τίτλος βέβαια του νομοσχεδίου, αναφέρεται στη χρηματαγορά, αλλά με την επιλογή της Κυβέρνησης να πνίξει στα ακάθαρτα ύδατα της συμπρωτεύουσας το χρηματιστήριο και την αγωνία της γι'αυτό και εν συνεχεία να το ευλογήσει με διατάξεις για το 'Αγιο 'Ορος, φοβούμαι ότι αντί να προξενήσει το ιδιαίτερο ενδιαφέρον των χρηστών του διαδικτύου, μάλλον θα τους οδηγήσει να πάνε σε άλλες ιστοσελίδες πιο ενδιαφέρουσες. Και είναι πράγματι άξιον απορίας να δούμε πώς είναι δυνατόν σε μια δύσκολη εποχή για την εθνική μας οικονομία, σε μια εποχή όπου η διεθνής κρίση και η ύφεση, έχει οδηγήσει τους 'Ελληνες μικροεπενδυτές αλλά και τους θεσμικούς επενδυτές σε μια μεγάλη αγωνία, να έρχεται αυτό εδώ το νομοσχέδιο έχοντάς το επιλέξει η Κυβέρνηση με όλα τα θέματα που θα ήταν καλύτερα να μην τα επαναλάβω. 

Πράγματι, το ελληνικό χρηματιστήριο, περνά μια εποχή και γι'αυτό ιστορική. 'Εχουμε το τέλος της εφηβικής ηλικίας του χρηματιστηρίου. Τι συνέβαινε πριν από λίγα χρόνια στο χρηματιστήριο; 

'Οταν άρχισαν να μιλούν περί του χρηματιστηρίου είδαμε 

 

 

  

Σελίδα 59 

στα πεζοδρόμια της Σοφοκλέους ανθρώπους οι οποίοι διάβαζαν το "Γκανιάν" στον Ιππόδρομο, να αρχίζουν να διαβάζουν τη "Ναυτεμπορική", το "Κέρδος" και άλλες οικονομικές εφημερίδες. Τώρα, οι άνθρωποι αυτοί, οι οποίοι φεύγουν πλέον από το επίπεδο του παίκτη και παίζουν στο επίπεδο του επενδυτού, άνθρωποι οι οποίοι είδαν πράγματι αποτέλεσμα έχοντας επενδύσει στο ελληνικό χρηματιστήριο, να αρχίζουν να ενδιαφέρονται και για τα διεθνή γεγονότα, για τη διεθνή κρίση. Και πράγματι, πολλοί 'Ελληνες σήμερα γνωρίζουν ποια είναι η σχέση του δολαρίου με το μάρκο, τι συμβαίνει στο χρηματιστήριο της Νέας Υόρκης, στο χρηματιστήριο του Τόκυο κλπ. 

Αυτό σημαίνει ότι το ελληνικό χρηματιστήριο πέρασε απ'αυτήν την εφηβεία σε μια εποχή στην οποία θα χρειάζεται την ενίσχυση και της Κυβέρνησης και της πολιτείας αλλά και των πολιτικών δυνάμεων. 

Το σημερινό νομοσχέδιο, στις διατάξεις που αναφέρονται στο χρηματιστήριο, προσπαθεί να δημιουργήσει κάποιες καινούριες τομές. Μιλούμε για τα παράγωγα, μιλούμε για την αγορά των παραγώγων που είναι μια μεγάλη τομή για τις χρηματαγορές και ιδιαίτερα για το ελληνικό χρηματιστήριο. Την ίδια στιγμή όμως που μιλούμε για τη δημιουργία του χρηματιστηρίου των παραγώγων, ερχόμαστε και διατηρούμε διατάξεις όπως αυτές του limit up και του limit down του 8%, οι οποίες βεβαίως και χρειαζόντουσαν στην αρχή για να προστατεύουν τους μικροεπενδυτές, αλλά θα είναι ανασταλτικός παράγοντας για τη λειτουργία αυτού του χρηματιστηρίου των παραγώγων, σε μια εποχή που πράγματι το ελληνικό χρηματιστήριο, η ελληνική χρηματαγορά και οι εταιρείες οι οποίες βρίσκονται εισηγμένες και στην κύρια αλλά και στην παράλληλη αγορά, αποτελούν χρυσές ευκαιρίες για τους 'Ελληνες, αλλά και για τους ξένους επενδυτές. Διότι η ελληνική οικονομία δεν έχει υποστεί τις τεράστιες ζημιές που έχει υποστεί η διεθνής οικονομία λόγω της παγκοσμιοποίησης και λόγω του εκσυγχρονισμού των άλλων οικονομιών και των επενδύσεων που έχουν κάνει σε χώρες με σοβαρά οικονομικά προβλήματα όπως στη Ρωσία, τη Νότιο Αμερική και αργότερα στην Κίνα. 

'Αρα λοιπόν, τώρα θα ήταν η ευκαιρία που θα έπρεπε η ελληνική οικονομία, εκτός βέβαια των κακών χειρισμών της Κυβέρνησης που την πλήττουν ανάλογα με τα κέφια του εκάστοτε Υπουργού των Οικονομικών ή των διαφωνιών μέσα στο κυβερνών Κόμμα, θα έπρεπε, λοιπόν, η ελληνική οικονομία να στρέψει το βλέμμα της στο ελληνικό χρηματιστήριο. 

Υπάρχουν μετοχές εισηγμένες στο ελληνικό χρηματιστήριο, των οποίων η πραγματική αξία είναι πολύ μεγαλύτερη από τη χρηματιστηριακή τους αξία. Αντί δηλαδή να προστατεύσουμε από τη μια μεριά τους μικροεπενδυτές και οι διατάξεις να είναι τέτοιες, που να τους διασφαλίζουν τη δυνατότητα να βγάλουν οι 'Ελληνες από τα σεντούκια τα χρήματά τους, από τα στρώματα και από τις τράπεζες και να τα βάλουν μέσα στην ενεργό οικονομία, μέσα στην κεφαλαιαγορά, ερχόμαστε και παίρνουμε κάποια μέτρα, τα οποία όχι απλώς δεν τους ενθαρρύνουν, αλλά με τη γενικότερη κατάσταση, με τις αλόγιστες κυβερνητικές δηλώσεις περί στηρίξεως σε δύσκολες εποχές ή περί μη στηρίξεως σε στιγμές που έπρεπε να στηριχθεί, οδηγούνται στο να μη συμμετέχουν σ' αυτό το παιχνίδι της κεφαλαιαγοράς, αλλά και ξένοι επενδυτές να φεύγουν. Αντί εμείς να καλούμε σοβαρούς θεσμικούς επενδυτές της Ενωμένης Ευρώπης να έρθουν εδώ και να προσπαθούμε να τους βάλουμε μέσα στην ελληνική αγορά, που θα είναι γι' αυτούς κερδοφόρα ως αναπτυσσόμενη οικονομία, ερχόμαστε και διαπραγματευόμαστε με εκείνους, οι οποίοι προκάλεσαν τη μεγάλη κρίση στα χρηματιστήρια του κόσμου. Βλέπουμε ότι η Κυβέρνηση στηρίζει τον κ. Τζώρτζ Σόρος έχοντας πουλήσει σε καναδική του εταιρία τα χρυσωρυχεία της Χαλκιδικής, ο οποίος με τα συγκεκριμένα "αμοιβαία" κεφάλαια έχει οδηγήσει στην κατάρρευση τις αγορές της νοτιοανατολικής Ασίας. 

Εκτός αυτού, έχουμε μια οργανωμένη διαρροή πληροφοριών από διάφορους κυβερνητικούς παράγοντες, όπως επίσης και από κρατικές τράπεζες. 

Δεν είναι δυνατόν σε μια ελεύθερη οικονομία να οδηγείται ο Υπουργός Εθνικής Οικονομίας, όπως επίσης και στελέχη τραπεζών σε ανακοινώσεις, που δεν έχουν καμιά βάση. Δεν είναι δυνατόν την ώρα που υπάρχει μια σοβαρή κρίση, που η ίδια η Κυβέρνηση την προξένησε με το παιχνίδι της Ιονικής, να έρχεται και να κάνει δηλώσεις, διασφαλίζοντας δήθεν τους 'Ελληνες μικροεπενδυτές, λέγοντας ότι το χρηματιστήριο θα ανακάμψει εντός δύο ημερών, λες και θα φτάνει η χρηματοδότηση και η στήριξη του χρηματιστηρίου από τις κρατικές τράπεζες και την επόμενη εβδομάδα να έχουμε τέσσερα συνεχή limit down και μια απώλεια της τάξεως του 30% από τους 'Ελληνες μικροεπενδυτές. 

Πρέπει να υπάρξει μία σοβαρότητα. Και αν πράγματι η Ελληνική Κυβέρνηση ενδιαφέρεται να στηρίξει τη χρηματαγορά, θα πρέπει να αντιληφθεί ότι το ελληνικό χρηματιστήριο, η Σοφοκλέους, θα πρέπει -γιατί το αξίζει να γίνει-ένα χρηματιστήριο χώρας της Ενωμένης Ευρώπης. Δεν μπορεί να συγκρινόμεθα με τα χρηματιστήρια του τρίτου κόσμου. Δεν είναι δυνατόν να έχουμε οδηγηθεί σε διαρροή πληροφοριών, χωρίς να υπάρχει καμμία επίπτωση σε κανέναν. Δεν μπορεί να βγαίνει προς τα έξω το τι γίνεται από το συμβούλιο, που συνεδριάζει για την αποκρατικοποίηση της Ιονικής, και να έχουμε μια αλλαγή της τιμής των μετοχών της Εμπορικής και Ιονικής της τάξεως του 9% πάνω κάτω, δηλαδή συν πλην 4,5% και αυτό μέσα από τις πληροφορίες που διαρρέουν. 

ΒΑΣΙΛΗΣ ΚΕΔΙΚΟΓΛΟΥ: Σε πόσο χρόνο αυτή η διαφορά; 

ΠΑΝΑΓΙΩΤΗΣ ΚΑΜΜΕΝΟΣ: Μέσα σε μια συνεδρίαση. Μέσα ακριβώς σε μια συνεδρίαση η μετοχή έγινε σφεντόνα. Ανέβαινε 4,5%, γιατί κάποιος βγήκε από τη συνεδρίαση να πάει στα ουρητήρια και είπε ότι πάει καλά η Ιονική και θα δοθεί και εν συνεχεία έπεφτε πάλι 4,5%, φθάνοντας στην προτεραία της τιμή. Δεν μπορεί λοιπόν να μιλάμε για ενίσχυση της κεφαλαιαγοράς, χωρίς να παίρνουμε τα αναγκαία μέτρα για την ανάπτυξή της. 

Πιστεύω, κυρίες και κύριοι συνάδελφοι, ότι θα πρέπει να παρθούν σοβαρές αποφάσεις, οι οποίες έχουν να κάνουν με το αύριο της εθνικής μας οικονομίας. Θα πρέπει να σταματήσει αυτό το παιχνίδι των μικροτζογαδόρων και να οδηγηθούμε σ' εκείνη την κεφαλαιαγορά, που θα προσελκύσει τους επενδυτές εκείνους, που θέλουν να έρθουν στην Ελλάδα, να ενισχύσουμε το ελληνικό χρηματιστήριο και τις ελληνικές μετοχές, που έχουν πράγματι εκείνα τα στοιχεία που μπορούν να αναπτυχθούν και να έρθουν στη θέση που τους αξίζουν και να εκπροσωπούν, τις πραγματικές οικονομικές τους αξίες. 

Για να γίνουν όμως όλα αυτά, η συλλογιστική της Κυβέρνησης πρέπει να φύγει από το χρηματιστήριο της μιας εβδομάδος -αναφέρομαι σ' αυτά που ανακοινώθηκαν από τον πρόεδρο της Τραπέζης Ελλάδος πριν από τέσσερις μήνες- και να μπει στη λογική της προστασίας των μικροεπενδυτών και των θεσμικών επενδυτών σε μακροχρόνιο επίπεδο. Πρέπει να φύγει από τη λογική συζητήσεως διατάξεων για το χρηματιστήριο μαζί με τις διατάξεις για τα ακάθαρτα ύδατα της συμπρωτευούσης και την ευλογία του Αγίου 'Ορους, όπου μπήκαν εδώ σωστές διατάξεις και να ενημερώνει σωστά και το επενδυτικό κοινό για ό,τι έχει συμβεί και για το τι πρόκειται να συμβεί. Η ρουλέτα της Ιονικής, των ΚΑΕ ή του ΟΤΕ δεν μπορεί να συνεχιστεί να παίζεται σε βάρος της εθνικής οικονομίας, σε βάρος των Ελλήνων και ξένων μικροεπενδυτών, αλλά και θεσμικών επενδυτών. 

Ευχαριστώ. 

(Χειροκροτήματα από την πτέρυγα της Νέας Δημοκρατίας) 

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Κυριάκος Σπυριούνης, Βουλευτής Θεσσαλονίκης, έχει το λόγο. 

ΚΥΡΙΑΚΟΣ ΣΠΥΡΙΟΥΝΗΣ: Κυρίες και κύριοι συνάδελφοι, συζητούμε ένα νομοσχέδιο που έχει τρια βασικά σημεία στις επιδιώξεις του. Το πρώτο σημείο είναι το κεφάλαιο Α που αναφέρεται σε συμπληρωματικές και τροποποιητικές διατάξεις της χρηματιστηριακής και της συναφούς νομοθεσίας. Το δεύτερο στοιχείο συμπεριλαμβάνει το σύνολο των διατάξεων που θα υλοποιήσουν τη συγχώνευση που γίνεται στους 

  


 

  

Σελίδα 60 

οργανισμούς ύδρευσης και αποχέτευσης Θεσσαλονίκης. Το τρίτο στοιχείο είναι οι λοιπές διατάξεις που περιλαμβάνονται στο κεφάλαιο Γ με το ακροτελευτιο άρθρο 22. 

Γενικά θα μπορούσε κανένας να πει ότι σε μια εποχή που η διεθνοποίηση των σχέσεων σε όλους τους τομείς και κυρίως η παγκοσμιότητα στην οικονομία και στις εξαρτήσεις που δημιουργεί για τα κράτη και ιδίως τα μικρότερα αυτή η διεύρυνση, επιβάλλουν την προετοιμασία κάθε κράτους, επομένως και της πατρίδας μας, ώστε αυτό το προϊόν αυτής της παγκοσμιοποίησης που είναι ένας τυφλός ανταγωνισμός, να αντιμετωπίζεται από την πατρίδα μας με τις καλύτερες δυνατές προϋποθέσεις. 

Το δεύτερο στοιχείο του πλαισίου μέσα στο οποίο πρέπει να δούμε το συγκεκριμένο νομοσχέδιο είναι η οικονομική κατάσταση της πατρίδας μας με τους δυο βασικούς της παράγοντες, τις συγκλητικές επιδιώξεις το μεν και την ανάγκη της σταθεροποίησης ανάπτυξης μέσα σε ένα κοινωνικό στρατηγικό πλαίσιο το δε. Δηλαδή και αν ακόμη -έχει επανειλημμένως λεχθεί- δεν είχαμε τις συγκλητικές απαιτήσεις, πάλι οι πιέσεις της οικονομίας θα επέβαλαν προσαρμογές εκσυγχρονισμό και αναπτύξεις τέτοιες για να αντιμετωπίσουμε τους μακροοικονομικούς παράγοντες, την αστάθεια της οικονομίας, την αναπτυξιακή της τροχιά και το κοινωνικό στρατηγικό στοιχείο της. 

'Ενας τρίτος παράγοντας θα έλεγα στο πλαίσιο της πατρίδας μας είναι η καλλιεργηθείσα, η δημιουργηθείσα, η ριζώσασα νοοτροπία σε όλα το πλαίσιο των κοινωνικών εταίρων. Είναι και αυτό ένας από τους παράγοντες που πρέπει ιδιαιτέρως να λαμβάνεται υπόψη στην ανασυγκρότηση γενικά της οικονομικής δραστηριότητας, στη στρατηγική της οικονομικής πολιτικής. 

Υπάρχει και ένα ευρύτερο στοιχείο που σαφώς έρχεται σαν ανάγκη να απαιτεί ανάλογη εναρμόνιση και επίταση των όρων της προετοιμασίας και της προπαρασκευής από το θεσμικό πλαίσιο μέχρι και τη νοοτροπία. 

Οι όροι αυτοί, οι πιέσεις αυτές, έχουν και το χαρακτηριστικό μιάς ιλιγγιώδους χρονικά απαίτησης. Δηλαδή οι ρυθμοί με τους οποίους θα πρέπει να ολοκληρωθεί αυτή η προπαρασκευή, είναι χρονικά πιεσμένοι σε τέτοιο βαθμό, ώστε να επιβάλλεται μία κινητήρια, τρόπον τινά, χρονική προώθηση σε όλες τις αποφάσεις. 

Μέσα σε αυτό το πλαίσιο ανάγεται και η υπόθεση του πρώτου κεφαλαίου, των ρυθμιζομένων από το συζητούμενο νομοσχέδιο θεμάτων. Το πρώτο κεφάλαιο περιλαμβάνει τα άρθρα από το 1 μέχρι και το 19 και αναφέρεται, επαναλαμβάνω, στις συμπληρωματικές και τροποποιητικές διατάξεις της χρηματιστηριακής κυρίως νομοθεσίας. 

Η Κυβέρνηση που έχει μία σταθερή, αδιαπραγμάτευτη, θα έλεγα, συγκρότηση της πολιτικής της για την επίτευξη των δύο βασικών στόχων, του συγκλιτικού και του οικονομικού, έθεσε σε προτεραιότητα και τη θεσμική κατοχύρωση της λειτουργίας με νέους όρους του Χρηματιστηρίου Αξιών Αθηνών. 

Η θεσμοθέτηση που προηγήθηκε πριν ενάμιση περίπου χρόνο, ήταν και είναι πλήρης. Οι μεταβολές όμως και η αποκτώμενη εν τω μεταξύ ενδιαμέσως εμπειρία, μαζί με τις ταχέως εξελισσόμενες καταστάσεις επιβάλλουν συμπληρώσεις, τροποποιήσεις, μία ευλυγισία στη μεθόδευση επίτευξης των στόχων για την εξασφάλιση της παραγωγικότερης λειτουργίας του χρηματιστηρίου που οράται από την πλευρά της Κυβέρνησης σαν βασικός μοχλός στην αναπτυξιακή διαδικασία. 'Ετσι τροποποιούνται διατάξεις, συμπληρώνονται διατάξεις που αφορούν τους όρους, τη διάρκεια, το χρόνο κλπ. εισαγωγής μιας επιχείρησης στο Χρηματιστήριο Αθηνών, τις διαδικασίες, τις προϋποθέσεις, τις αρμοδιότητες των οργάνων, όπως στα επιμέρους άρθρα θα συζητήσουμε. 

Πιστεύω ότι -γιατί εθίγη και είμαι υποχρεωμένος να απαντήσω- και η διαφάνεια που επετεύχθη με την πρώτη θεσμική αλλαγή-συμπλήρωση στη λειτουργία του Χρηματιστηρίου, εξασφαλίζεται και διευρύνεται. Οι λειτουργικοί όροι σε ό,τι αφορά την ηλεκτρονική, μηχανογραφική, την επιλογή κατάλληλου προσωπικού, τη γενικότερη αναδιοργάνωση, εξασφαλίζονται με τις καλύτερες προϋποθέσεις. 

Τα άρθρα από 1 μέχρι και 19, έρχονται ακριβώς να ενισχύσουν αυτό το πνεύμα του νομοθέτη γύρω από το χρηματιστήριο. 

Επομένως η κριτική ότι είχαν εντοπισθεί κάποια θέματα τότε που συγκροτούσαμε τη βασική νομοθεσία και ότι καθυστέρησε η Κυβέρνηση ή επέσπευσε τις τροποποιήσεις, γιατί δεν άκουσε τις εισηγήσεις της Αντιπολιτεύσεως κλπ., είναι μία κριτική άδικη γιατί "βλέπει το δένδρο και περιφρονεί το δάσος". Περιφρονεί δηλαδή τη συνολική προσπάθεια που έκανε η Κυβέρνηση για να συγκροτήσει και να αρμονίσει μέσα στην υφισταμένη πραγματικότητα και τις πιέσεις των εξελίξεων, τις σχετικές βελτιωτικές διατάξεις. 

Το δεύτερο στοιχείο, η δεύτερη ομάδα, το Β' κεφάλαιο του νομοσχεδίου έχει για μένα, όπως και για τους συναδέλφους της Θεσσαλονίκης, όχι από τοπική στενή αντίληψη των πραγμάτων, ιδιαίτερη σημασία. Αφορά τη συγχώνευση των δύο οργανισμών που πραγματώνεται με τις διατάξεις του άρθρου 20 και των επιμέρους άρθρων του σχετικού καταστατικού που καθορίζεται. 

Με κάλυψε και ο κ. Ακριτίδης και ο κ. Παπαθεμελής. 

Θέλω, κύριε Υπουργέ, παρά την αγαθή και γόνιμη συνεργασία που είχα με τους συνεργάτες σας, να σας πω ότι επιμένω στις τροπολογίες που έχω υποβάλλει. Και είναι τροπολογίες που βγήκαν από τη συνεργασία με το προσωπικό των δύο οργανισμών, για το οποίο έχω προσωπική πείρα. 

'Εχω επισκεφθεί πάνω από πέντε φορές τους δύο οργανισμούς κατά καιρούς και μπορώ να διαβεβαιώσω ότι το προσωπικό είναι φιλότιμο, εργατικό, αποδοτικό, όπως εξάλλου αυτό καθορίζεται από την αποτελεσματικότητα των δύο οργανισμών και στο θέμα της ύδρευσης και στο θέμα της αποχέτευσης της Θεσσαλονίκης, με εντυπωσιακά θα έλεγα αποτελέσματα. Αυτή η αποτίμηση κραυγαλέως αποδεικνύει την ποιότητα του προσωπικού. 

Και χαίρομαι να το πω ότι η πρόνοια του νομοθέτη για το σεβασμό των εργασιακών σχέσεων του προσωπικού είναι χαρακτηριστική. 

Θα ήθελα να παρακαλέσω, κύριοι συνάδελφοι και συνεργάτες, πέρα από αυτά που αποδεχθήκατε, να ρίξετε μία συμπληρωματική ματιά, μήπως κάποια σημεία από τα προτεινόμενα μπορούν να βελτιώσουν τους όρους για την αποτελεσματική -πιστεύω ότι απολύτως επιτυγχάνεται- συγκρότηση και λειτουργία της νέας εταιρείας υπό την επωνυμία "Εταιρεία 'Υδρευσης και Αποχέτευσης Θεσσαλονίκης Α.Ε.". 

Και πιστεύω ότι, με το σύνολο των αναφερομένων διατάξεων και με τις προτάσεις που έγιναν, εξασφαλίζονται οι καλύτεροι όροι. 

Τελειώνω, κύριε Πρόεδρε. 

ΠΡΟΕΔΡΕΥΩΝ (Παναγιώτης Ν. Κρητικός): Λέτε συνέχεια "τελειώνω", αλλά δεν τελειώνετε. 

ΚΥΡΙΑΚΟΣ ΣΠΥΡΙΟΥΝΗΣ: Το τρίτο σημείο, που θα ήθελα να αναφερθώ, κύριοι συνάδελφοι, είναι σοβαρό και θέλω να το ακούσετε. Το ΠΑ.ΣΟ.Κ. εσεβάσθη και σέβεται βαθύτατα την Εκκλησία μας. Ο σεβασμός όμως προς την Εκκλησία, καθώς και άλλα εθνικά θέματα και έννοιες, όπως ο πατριωτισμός, όπως η αγάπη προς το λαό, δεν μπορούν να αποτελούν στοιχεία ανταγωνιστικά. 

ΠΡΟΕΔΡΕΥΩΝ (Παναγιώτης Ν. Κρητικός): Παρακαλώ! 

ΚΥΡΙΑΚΟΣ ΣΠΥΡΙΟΥΝΗΣ: Τελειώνω, κύριε Πρόεδρε. 

ΠΡΟΕΔΡΕΥΩΝ (Παναγιώτης Ν. Κρητικός): Λέτε "τελειώνω" και μπαίνετε σε νέο θέμα συνέχεια. 

Η αυτοπειθαρχία είναι αρετή! Σας παρακαλώ! 

ΚΥΡΙΑΚΟΣ ΣΠΥΡΙΟΥΝΗΣ: Σας παρακαλώ, κύριε Πρόεδρε, άστε με να πω δυο κουβέντες. Είναι εκνευριστικό το κουδούνι μέσα στ'αυτιά μας. Τελειώνω. 

ΠΡΟΕΔΡΕΥΩΝ (Παναγιώτης Ν. Κρητικός): Πότε τελειώνετε, αφού έχετε υπερβεί το χρόνο κατά δύο λεπτά και συνεχίζετε να λέτε "τελειώνω"; 

ΚΥΡΙΑΚΟΣ ΣΠΥΡΙΟΥΝΗΣ: 'Εχουμε χρόνο, κύριε Πρόεδρε. Μπορούμε να πάμε και στις δύο και στις τρεις η ώρα το πρωί. 

  

 

  

Σελίδα 61 

ΠΡΟΕΔΡΕΥΩΝ (Παναγιώτης Ν. Κρητικός): Επειδή έχουμε χρόνο, πρέπει να παραβιάζουμε τον Κανονισμό, τους κανόνες, οι οποίοι προσδιορίζουν τον τρόπο της συζήτησης εδώ μέσα; Σας παρακαλώ! 

ΚΥΡΙΑΚΟΣ ΣΠΥΡΙΟΥΝΗΣ: Οι διατάξεις του άρθρου 21 εκφράζουν ακριβώς αυτήν την αγάπη και το σεβασμό που έχει το ΠΑ.ΣΟ.Κ., όπως όλοι μας, όπως όλοι σας και εμείς προς την Εκκλησία μας. 

Ψηφίζω το σύνολο των διατάξεων του νομοσχεδίου, με την παράκληση να δείτε λίγο περισσότερο τις προτάσεις που έχουμε κάνει. 

(Χειροκροτήματα από την πτέρυγα του ΠΑ.ΣΟ.Κ.) 

ΠΡΟΕΔΡΕΥΩΝ (Παναγιώτης Ν. Κρητικός): Ο Βουλευτής Αθηνών, κ. Στέφανος Μάνος, έχει το λόγο. 

ΣΤΕΦΑΝΟΣ ΜΑΝΟΣ: Θα αναφερθώ, κύριοι συνάδελφοι, σε σχετικά λίγες παρατηρήσεις. 

Πρώτον, έχω δυσκολία να απαντήσω στο ερώτημα, εάν ψηφίζω επί της αρχής. Γιατί το νομοσχέδιο, που συζητούμε σήμερα, αποτελείται από δύο τελείως διαφορετικά κεφάλαια. Το ένα αναφέρεται στο χρηματιστήριο, με την αρχή του οποίου συμφωνώ και το άλλο αναφέρεται στη συγχώνευση δύο οργανισμών στη Θεσσαλονίκη και με τον τρόπο που γίνεται, διαφωνώ. Και δεν μπορώ να πω ότι θα ψηφίσω επί της αρχής, γιατί θα πρέπει να διευκρινίσω ότι ψηφίζω υπέρ του ενός και καταψηφίζω το άλλο. 

'Ερχομαι, τώρα, στις παρατηρήσεις για το πρώτο κεφάλαιο, που αφορά τη χρηματιστηριακή νομοθεσία. Σε γενικές γραμμές -άκουσα και τις εισηγήσεις μέχρι τώρα- βρίσκω ότι οι επεμβάσεις είναι προς τη σωστή κατεύθυνση. Είναι θετικές οι πιο πολλές επεμβάσεις και γι'αυτό, θα υπερψηφίσω αυτό το κομμάτι. 

'Εχω, όμως, μερικές επιμέρους παρατηρήσεις, που αφορούν συνολικά τη λειτουργία του χρηματιστηρίου και τα όσα κάνει το νομοσχέδιο. 

Το πρώτο, το οποίο θέλω να παρατηρήσω, που δεν είμαι βέβαιος ότι χρειάζεται νομοθετική ρύθμιση ή απλώς απόφαση των αρμοδίων οργάνων, είναι το ζήτημα που αφορά το χρόνο λειτουργίας του χρηματιστηρίου. 

Ανεζήτησα σήμερα τις ώρες λειτουργίας του Xρηματιστηρίου στο Λονδίνο. Το Xρηματιστήριο του Λονδίνου, κύριοι συνάδελφοι, ανοίγει στις 9.00' το πρωί και κλείνει στις 16.30' το απόγευμα. Είναι ώρες Αγγλίας. Με άλλα λόγια ανοίγει στις 11.00' το πρωϊ ώρα Ελλάδος και κλείνει στις 18..30' το απόγευμα ώρα Ελλάδος. Σύνολο λειτουργίας επτάμισι ώρες. 

Το χρηματιστήριο της Φρανκφούρτης, ανοίγει στις 8.30' το πρωί και κλείνει στις 17.00' το απόγευμα, ώρα Γερμανίας. Δηλαδή, ανοίγει στις 9.30' ώρα Ελλάδος και τελειώνει στις 18.00' ώρα Ελλάδος. Σύνολο λειτουργίας οκτώμισι ώρες. 

Το δικό μας χρηματιστήριο εδώ ανοίγει στις 10.30'το πρωί και κλείνει στις 1.30'. 'Ωρες λειτουργίας τρεις. 

Βρίσκω, λοιπόν, αρχίζοντας από αυτό ότι είναι μια απαράδεκτη κατάσταση. Αντιλαμβάνομαι ότι μπορεί να υπάρχουν ορισμένοι υπάλληλοι του Υπουργείου Εθνικής Οικονομίας που εποπτεύουν, υποτίθεται, των εργασιών του χρηματιστηρίου που μπορεί να στενοχωρούνται από το ενδεχόμενο να εργάζονται ως το απόγευμα, αλλά είναι ανάγκη αυτό να αλλάξει. 

Είναι δηλαδή σημαντικό, εάν οι Γερμανοί ανοίγουν στις 8.30' το πρωί, δηλαδή 9.30' ώρα Ελλάδος, να ανοίγουμε κι εμείς στις 9.30', ταυτοχρόνως με τα χρηματιστήρια της υπόλοιπης Ευρώπης. Κι εμείς τουλάχιστον θα έχουμε το προνόμιο να ανοίγουμε μία ώρα αργότερα και να κλείνουμε, όπως και οι Γερμανοί, εάν όχι, μετά από οκτώμισι ώρες εργασίας, που για τους 'Ελληνες μπορεί να είναι ιδιαίτερα κουραστικό, έστω να τελειώνουμε γύρω στις 17.30' το απόγευμα. 

ΒΑΣΙΛΗΣ ΚΕΔΙΚΟΓΛΟΥ: Δεν είναι θέμα χρόνου εργασίας. Διευκολύνονται τα παιχνίδια. 

ΣΤΕΦΑΝΟΣ ΜΑΝΟΣ: Πάντως, κύριοι συνάδελφοι, πρέπει να συνειδητοποιήσετε το εξής: Η αδυναμία να λειτουργούμε στους χρόνους που λειτουργούν τα άλλα χρηματιστήρια είναι σε βάρος της λειτουργίας του δικού μας χρηματιστηρίου, είναι σε βάρος της λειτουργίας της αγοράς, διότι δημουργούνται στρεβλώσεις, οι οποίες δεν μπορούν να διορθωθούν. Δηλαδή, γνωρίζουμε τι συμβαίνει σε άλλα χρηματιστήρια κι εδώ δεν μπορούμε να αντιδράσουμε. Τη δε επομένη το πρωί, ξεκινούμε από τελείως διαφορετική βάση, από το εάν θα ήταν ανοιχτό το χρηματιστήριο και μπορούσε να προσαρμοστεί. 

Η ίδια λογική, η λογική δηλαδή της αδυναμίας προσαρμογής, θα μπορούσε να εφαρμοστεί και για το θέμα των ορίων διακύμανσης. Είναι, κατά την άποψή μου, λάθος ότι το όριο διακύμανσης έχει περιοριστεί στο +8%, -8%. Και αυτό οδηγεί σε στρεβλώσεις, διότι επηρεάζει βαθύτατα τη συμπεριφορά της αγοράς. 'Οταν γνωρίζουν ότι δεν μπορεί να υποχωρήσει ή να ανέβει η τιμή μιας μετοχής, πέραν ενός ορίου είτε η προσφορά είτε η ζήτηση διογκούται κατά τρόπο πλασματικό και δημιουργείται τελείως λάθος εικόνα. 

Αυτό το οποίο θα μπορούσε να γίνεται στο χρηματιστήριο, θα ήταν, όταν υπάρχουν πολύ μεγάλες διακυμάνσεις, να υπάρχει μία περίοδος, ας το πούμε, ημίωρης διακοπής, ηρεμίας, έτσι ώστε στη συνέχεια να μπορεί να κινηθεί το χρηματιστήριο. Και αυτό είναι κάτι το οποίο, κατά τη δική μου άποψη, το ταχύτερο πρέπει να αλλάξει. 

Εσημειώθη ήδη από ορισμένους συναδέλφους η αδυναμία η οποία υπάρχει στην ολοκλήρωση των συναλλαγών, εξ αιτίας της φοβερής καθυστέρησης της αποϋλοποίησης. Κι εκεί θα πρέπει να καταπιεί το Υπουργείο ή η Επιτροπή, δεν ξέρω ποιος είναι αρμόδιος την υπερηφάνειά του και να εφαρμόσει ένα από τα συστήματα που ισχύουν σε όλα τα μέρη του κόσμου, αντί να προσπαθεί να ανακαλύψει τον τροχό. Δηλαδή είναι σημαντικό και στο θέμα αυτό του διακανονισμού των συναλλαγών να εφαρμόσουμε ένα από τα συστήματα που ισχύουν σε ένα σωρό άλλα χρηματιστήρια, αντί να προσπαθούμε να διαμορφώσουμε τα δικά μας συστήματα. 

Διαφωνώ με μία ρύθμιση του άρθρου 1, που καθιερώνει ένα ελάχιστο μέγεθος της εταιρείας, που ορίζεται στα δύο δισεκατομμύρια 2.000.000.000 δραχμές. Αυτός ο γιγαντισμός, τα πολλά χρήματα είναι λάθος νοοτροπία. Τάχα διασφαλίζεται η σοβαρότης, όταν έχουμε δύο δισεκατομμύρια (2.000.000.000) ή περισσότερα. Δεν διασφαλίζεται η σοβαρότης των επιχειρήσεων από τα δισεκατομμύρια. Διασφαλίζεται από την αυστηρότητα με την οποία εφαρμόζονται οι κανόνες για τη δημοσίευση, τη διαμόρφωση των ισολογισμών και των κανόνων που ισχύουν μέσα στις επιχειρήσεις. Αντίθετα θα έλεγα ότι πολλές φορές κάτω από το τυπικό του μεγάλου ποσού κρύβονται διάφορες βρωμιές, όπως έχουμε δει να γίνεται συχνά κυρίως σε μεγάλες επιχειρήσεις του δημόσιου τομέα. 

Με άλλα λόγια θα ήμουν σαφέστατα της άποψης ότι πρέπει να μειωθεί το ποσό ή τουλάχιστον να παραμείνει στο ύψος που είναι σήμερα και να γίνει πολύ αυστηρότερη η νομοθεσία σε ό,τι αφορά τις συνέπειες ανακριβών δηλώσεων στα ενημερωτικά σημειώματα ή στα ενημερωτικά δελτία. 

(Στο σημείο αυτό την Προεδρική 'Εδρα καταλαμβάνει ο Β' Αντιπρόεδρος της Βουλής κ. ΠΑΝΑΓΙΩΤΗΣ ΣΓΟΥΡΙΔΗΣ) 

Θα ήθελα, στα ενημερωτικά φυλλάδια, όσοι συμμετέχουν και βάζουν την υπογραφή τους να υπάρχουν σοβαρότατες αστικές ευθύνες για ενδεχόμενα σφάλματα ή παραλείψεις που υπάρχουν μέσα σε αυτά τα ενημερωτικά φυλλάδια. 'Οχι να διασφαλιζόμαστε από το τυπικό προσόν του μεγάλου ποσού, αλλά αντίθετα να επιβάλλουμε κανόνες της αγοράς κατά κάποιο τρόπο, να ξέρουν οι ανάδοχοι, οι τράπεζες, οι δικηγόροι τους, οι ίδιες οι επιχειρήσεις, η Επιτροπή Κεφαλαιαγοράς ότι ανακρίβειες που εμφιλοχωρούν μέσα στα ενημερωτικά φυλλάδια τιμωρούνται με αυστηρότητα. 

Αυτό θα λειτουργούσε και θα επέτρεπε σε μικρές επιχειρήσεις που έχουν ανάγκη να αντλήσουν υγιή χρήματα στο χρηματιστήριο, να προσφεύγουν στο χρηματιστήριο. Το χρηματιστήριο δεν είναι μόνο για τις μεγάλες επιχειρήσεις, αντιθέτως, θα έλεγα, το χρηματιστήριο πρέπει να είναι το σημείο στο οποίο αντλούνται υγιή επιχειρηματικά κεφάλαια και από μικρές επιχειρήσεις. Αυτό θα έπρεπε να διευκολύνουμε αντί να το κάνουμε δυσχερέστερο. Αυτές σε γενικές γραμμές είναι οι παρατηρήσεις μου σε ό,τι αφορά το πρώτο κεφάλαιο 



 

  

Σελίδα 62 

του νομοσχεδίου που αφορά το χρηματιστήριο. 

Τώρα έρχομαι στο δεύτερο κεφάλαιο που αφορά τη συγχώνευση των δύο οργανισμών. Είμαι της άποψης ότι δεν έπρεπε να γίνει, τουλάχιστον όχι τώρα. Θα εξηγήσω για ποιο λόγο. Δεν είμαι αντίθετος με την ιδέα ότι πρέπει να συγχωνευθούν, αλλά είμαι σαφώς αντίθετος με την άποψη ότι πρέπει να συγχωνεύουμε οργανισμούς του δημοσίου χωρίς να έχουμε μπροστά μας τα στοιχεία για τα τμήματα που συγχωνεύονται. Εάν δηλαδή η Κυβέρνηση είχε προσκομίσει εδώ ή υπήρχαν μπροστά μας τα στοιχεία για τους δύο συγχωνευόμενους οργανισμούς, είχαμε δηλαδή έναν πλήρη ισολογισμό του ενός, είχαμε απογραφή, είχαμε έλεγχο του τι είναι το κομμάτι εκείνο που θα συγχωνεύσουμε, δεν θα είχα καμία αντίρρηση. Το ότι θα συγχωνεύσουμε όμως πρώτα και μετά θα ανακαλύψουμε τι αποκτήσαμε, αυτό δεν μου αρέσει καθόλου, διότι είναι σαν να πρόκειται να συγκαλύψουμε κλεψιές και δεν ξέρω ό,τι άλλο μπορεί να έχει γίνει. 

Με άλλα λόγια, η γνώμη μου είναι ότι κάνουμε λάθος με το να επισημοποιούμε τέτοιου είδους συγχωνεύσεις. Θα έπρεπε πρώτα να επιβάλουμε την πλήρη γνώση των δύο αυτοτελών επιχειρήσεων που θα συγχωνεύσουμε και μετά να προχωρήσουμε στη συγχώνευση. Επειδή αυτό δεν υπάρχει, όπως είπα και πριν, αυτό το τμήμα το καταψηφίζω. 

Σε ό,τι αφορά το τρίτο κεφάλαιο δεν έχω καμία αντίρρηση. Δέχομαι και τις παρατηρήσεις του κ. Σπυριούνη ότι είναι μία εκδήλωση που βοηθά τις περιπτώσεις των Ιερών Μονών και το 'Αγιο 'Ορος και είμαι σύμφωνος. 

ΒΑΣΙΛΗΣ ΚΕΔΙΚΟΓΛΟΥ: Θα έπρεπε να είναι και των μητροπόλεων, όχι μόνο των μονών. 

ΣΤΕΦΑΝΟΣ ΜΑΝΟΣ: Δεν ξέρω όλες τις λεπτομέρειες της Εκκλησίας. Είμαι βέβαιος ότι η Κυβέρνηση εφόσον τις γνωρίζει, μπορεί να τις διορθώσει. 

Ευχαριστώ. 

(Χειροκροτήματα από την πτέρυγα του ΠΑ.ΣΟ.Κ. και της Ν.Δ. ) 

ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κ. Μάνο. 

Ο Πρόεδρος του Δημοκρατικού Κοινωνικού Κινήματος κ. Δημήτρης Τσοβόλας ορίζει ως Κοινοβουλευτικό Εκπρόσωπο το Βουλευτή κ. Αναστάσιο Ιντζέ, για το νομοσχέδιο που συζητάμε. 

Ο κ. Ρεγκούζας έχει το λόγο. 

ΑΔΑΜ ΡΕΓΚΟΥΖΑΣ: Κυρίες και κύριοι συνάδελφοι, και με αυτό το νομοσχέδιο που συζητάμε σήμερα καταγράφεται για μία ακόμη φορά η μόνιμη πλέον αδυναμία της Κυβέρνησης Σημίτη στη διαδικασία, αλλά και στην αποτελεσματικότητα του νομοθετείν. Η προχειρότητα που παρατηρείται σχεδόν σε όλα τα νομοσχέδια, αλλά ταυτόχρονα και η αναποτελεσματικότητα εφαρμογής των νόμων όταν ψηφίζονται, είτε με την παντελή έλλειψη έκδοσης προεδρικών διαταγμάτων είτε με τη μη εφαρμογή αυτών των νόμων επιβεβαιώνει τη συνολική ασθένεια του κράτους, που ουσιαστικά οδηγεί στη διόγκωση της γραφειοκρατίας και στην αναποτελεσματικότητα του κράτους. Αυτή είναι μία κριτική που η Νέα Δημοκρατία συνεχώς και χωρίς αντιπολιτευτική διάθεση κάνει στην Κυβέρνηση. 

Στο πρώτο κεφάλαιο νομίζω ότι τρείς είναι οι βασικοί στόχοι της καλόπιστης κριτικής που θα μπορούσε να ασκήσει κάποιος σε αυτό το νομοσχέδιο. Υπάρχει μία κυβερνητική προχειρότητα στην αντιμετώπιση των θεμάτων του χρηματιστηρίου και μάλιστα σε μία εποχή που η παγκόσμια αγορά συζητάει ακριβώς γι' αυτές τις αναταράξεις στα χρηματιστήρια. 

'Εχουμε επισημάνει επανειλημμένως ότι κάποιες ρυθμίσεις και ένα ξεκάθαρο πλαίσιο λειτουργίας του χρηματιστηρίου, θα έπρεπε να έχουν γίνει εξ'υπαρχής. Η Κυβέρνηση όταν κάναμε τέτοιου είδους κριτική, μας αντιμετώπιζε με μία υπεροψία. Τώρα έρχεται και κάνει κάποιες ρυθμίσεις. Και φυσικά λειτουργεί αφοπλιστικά πλέον σε μας στην έντονη κριτική που θα μπορούσαμε να κάνουμε, γιατί προσαρμόζεται στα δεδομένα άλλων χρηματιστηρίων του κόσμου. 'Ομως, κάνει το δεύτερο λάθος. Δημιουργεί τέτοιες ανεπάρκειες μέσα στο νομοσχέδιο, που επιβεβαιώνουν αυτό που είπα στην αρχή για την προχειρότητα. Oυσιαστικά δεν καθορίζει τους κανόνες λειτουργίας, όπως επισημάνθηκε και από άλλους ομιλητές. Tαυτόχρονα εμφανίζονται και φωτογραφικές διατάξεις που εξυπηρετούν συμφέροντα ενδεχομένως. 

Το τρίτο σημείο είναι ότι οι μηχανισμοί ελέγχου και εποπτείας, τα γενικότερα ζητήματα διαφάνειας ουσιαστικά, δεν ξεκαθαρίζονται και δεν ενισχύονται αν μη τι άλλο. Αυτό τι σημαίνει; Μη σεβασμός προς τον πολίτη, έλλειψη πλέον λειτουργίας θεσμών διαφάνειας στη δημόσια ζωή. Tαυτόχρονα αυτό οδηγεί στην αποτυχία ακόμη και κάποιων ρυθμίσεων που είναι προς τη θετική κατεύθυνση. Αυτή ακριβώς η θετική κατεύθυνση μας αναγκάζει να πούμε κατ'αρχήν "ναι" στο νομοσχέδιο. Δεν θα μείνω όμως πολύ σε αυτό, γιατί ειπώθηκαν κάποια πράγματα για το χρηματιστήριο και από τους συναδέλφους της Νέας Δημοκρατίας και ειδικότερα από τον εισηγητή της Νέας Δημοκρατίας. Επειδή, όμως, έχω και εγώ την ίδια ευαισθησία ως Βουλευτής Θεσσαλονίκης, θα αναφερθώ στο δεύτερο κεφάλαιο του νομοσχεδίου που είναι η συγχώνευση των δύο αυτών ιστορικών επιχειρήσεων της Θεσσαλονίκης. 

Με το ν.2414 επισημαίναμε ότι καθυστερεί η Κυβέρνηση τη συγχώνευση των μεγάλων επιχειρήσεων του δημοσίου. 'Ερχεται σήμερα η Κυβέρνηση βιαστικά -και θα πω γιατί βιαστικά- να συγχωνεύσει αυτές τις δύο μεγάλες επιχειρήσεις χωρίς μία στοιχειώδη μελέτη, όπως επισημάνθηκε και από άλλους ομιλητές, για τα οικονομικά στοιχεία τους, για τον τρόπο λειτουργία τους, για τη διαδικασία της ενοποίησης, για τον τρόπο λειτουργίας και διοίκησης αυτής της υπερεπιχείρησης που δημιουργείται. Θα περίμενε κανείς να υπάρξει και ένας σεβασμός στην προϊστορία αυτών των επιχειρήσεων. 

Δεν είναι δυνατόν να δεχθούμε εμείς στη Θεσσαλονίκη και νομίζω κάθε δημοκρατικός πολίτης και οι συνάδελφοι από τα άλλα κόμματα, να λειτουργεί αυτή η επιχείρηση χωρίς να εκπροσωπούνται δύο βασικοί φορείς της πόλης: Ο δήμαρχος Θεσσαλονίκης, που μέχρι τώρα ex officio ήταν ο πρόεδρος της εταιρείας ύδρευσης της Θεσσαλονίκης και η Νομαρχιακή Αυτοδιοίκηση, που προσδοκούμε και επιδιώκουμε όλοι μας υποτίθεται στην ενίσχυση αυτού του θεσμού, στην αποκέντρωση γενικότερα. Και οι δύο αυτοί φορείς δεν εκφράζονται μέσα σε αυτήν τη νέα εταιρεία. 

Ταυτόχρονα, αντί αυτή η εταιρεία να σχεδιάζει σήμερα το επιχειρησιακό της σχέδιο πώς θα αντιμετωπίσει τα προβλήματα που υπάρχουν μέσα στις λειτουργίες των δύο αυτών επιχειρήσεων -από τη μία μεριά την ύδρευση, την αύξηση της ποσότητας του νερού, την αντικατάσταση του δικτύου και από την άλλη μεριά τους ταχύτερους ρυθμούς υλοποίησης των έργων που πρέπει να γίνουν για την αποχέτευση, που βρίσκονται περίπου στο 25%, ενώ χρονικά θα έπρεπε να έχουν φθάσει στο 100%- συζητάμε σήμερα θέματα πρόχειρης συγχώνευσης που δημιουργούν προβλήματα και στους εργαζόμενους. Γιατί εμείς μιλάμε πάντα για τις ιδιωτικοποιήσεις, αλλά αυτό δεν σημαίνει ότι ξεχνούμε τον εποπτικό ρόλο του κράτους, που πρέπει να λειτουργεί σε επιχειρήσεις κυρίως που έχουν μονοπωλιακό χαρακτήρα αφ'ενός και αφ'ετέρου έχουν άμεση σχέση με κοινωνικά αγαθά πρώτης προτεραιότητας, όπως είναι το νερό και η καθαρή ζωή της Θεσσαλονίκης. 

Φυσικά οι εργαζόμενοι εύλογα εκφράζουν τις αμφιβολίες τους και τις υποψίες τους ότι μπαίνουμε σε μία διαδικασία ιδιωτικοποίησης -εμάς αυτός ο όρος δεν μας φοβίζει- ευλόγως λένε ότι με τη δυνατότητα που δίνουν τα μέσα αυτού του νομοσχεδίου για τη δημιουργία θυγατρικών επιχειρήσεων χωρίς ουσιαστικά να συζητείται το περιεχόμενο της ιδιωτικοποίησης, κάποια στιγμή θα ανατραπούν και οι εργασιακές τους σχέσεις. 

Θα μπορούσαμε να συζητήσουμε ακόμη και για ανατροπή των εργασιακών σχέσεων με τη συναίνεση και με το διάλογο με τους εργαζόμενους, αλλά ταυτόχρονα και με κάποιους σταθερούς όρους εδώ μέσα στο Κοινοβούλιο. 

Κάτι τέτοιο δεν υπάρχει. Υφέρπει όμως η υποψία στους εργαζόμενους ότι κάποια στιγμή θα βρεθούν με ιδιωτικοποιημένη μορφή χωρίς να διασφαλίζονται τα εργασιακά τους συμφέροντα, όχι βέβαια με τη στενή έννοια της συντεχνιακής 

  

 

  

Σελίδα 63 

προστασίας, αλλά με την έννοια της κοινωνικής ευαισθησίας. Επιμένω στην εκπροσώπηση στην οποία αναφέρθηκα προηγουμένως και σας μεταφέρω τις αντιρρήσεις και των δύο φορέων που δεν ανήκουν ιδεολογικά στο δικό μας κομματικό χώρο. Οι αντιρρήσεις τους είναι ταυτόσημες. Υπάρχουν αποφάσεις και του δημοτικού συμβουλίου Θεσσαλονίκης και του νομαρχιακού συμβουλίου που διαμαρτύρονται γι' αυτόν τον παραγκωνισμό. Υπάρχει που υπάρχει ο παραγκωνισμός της πόλης της Θεσσαλονίκης. Να τον επεκτείνουμε και στον διοικητικό παραγκωνισμό των φορέων που λειτουργούν σε αυτήν την πόλη; Δεν το καταλαβαίνουμε αυτό. 

Το τρίτο σκέλος επιβεβαιώνει την προχειρότητα. Συζητήθηκε ο αναπτυξιακός νόμος ή μάλλον η αναστολή των αναπτυξιακών διατάξεων. Δηλαδή ανεστάλησαν οι αναπτυξιακές διατάξεις, με άλλες δικαιολογίες αλλά ουσιαστικά εξαιτίας της αδυναμίας της Κυβέρνησης να συγχρηματοδοτήσει λειτουργίες ανάπτυξης μέσω των επιχειρήσεων. Αντί η Κυβέρνηση να φέρει ένα ολοκληρωμένο πλαίσιο αναπτυξιακής μορφής και λειτουργίας μέσα στην οικονομία μας φέρνει πριν από τις εκλογές -ενώ οι προηγούμενες συμπεριφορές της δεν ήταν ανάλογες με συμπεριφορές που αρμόζουν προς την Εκκλησία- κάποιες ρυθμίσεις για το 'Αγιο 'Ορος, ενδεχομένως και για τις μονές για να δημιουργήσει εντυπώσεις προς τους θρησκευόμενους 'Ελληνες πολίτες. Εμείς λέμε ότι αυτές οι ρυθμίσεις είναι προς τη θετική κατεύθυνση, αλλά ως πότε θα λειτουργεί αυτός ο τρόπος αντιμετώπισης των προβλημάτων της κοινωνίας πριν τις εκλογές; 

Εμείς, για να μην κατηγορηθούμε ότι κάνουμε αντιπολίτευση για την αντιπολίτευση, θα ψηφίσουμε επί της αρχής το νομοσχέδιο παρ'όλες τις αδυναμίες του. Στην συζήτηση επί των άρθρων επιφυλασσόμεθα να προτείνουμε τροποποιήσεις επί αυτών των ρυθμίσεων. 

(Χειροκροτήματα από την πτέρυγα της Νέας Δημοκρατίας) 

ΠΡΟΕΔΡΕΥΩΝ (Παναγιώτης Σγουρίδης): Ο κ. Παντερμαλής έχει το λόγο. 

ΔΗΜΗΤΡΙΟΣ ΠΑΝΤΕΡΜΑΛΗΣ: Θα ήθελα να κάνω μερικές παρατηρήσεις στο δεύτερο κεφάλαιο του νομοσχεδίου το οποίο είναι εξαιρετικά σημαντικό γιατί επιτέλους συνδέεται η παροχή και η αποχέτευση του νερού σε ένα οργανισμό. Αυτό είναι σημαντικό, διότι η χρήση του νερού είναι ενιαία. 'Ισως και στον τίτλο θα μπορούσε να περάσει το τρίτο σκέλος, δηλαδή η αντιπλημυρική προστασία του νερού διότι πρόκειται όχι μόνο για την εκμετάλλευση του νερού, αλλά γενικότερα για τη δράση και τη χρήση του νερού σε ένα μεγάλο αστικό κέντρο. 

Θα ήθελα να επαινέσω τη συντακτική επιτροπή αυτού του νομοσχεδίου διότι αναφέρεται αναλυτικά στους σκοπούς και στους στόχους αυτής της νέας εταιρείας. Βέβαια αναφέρεται δειλά στη σημασία και στους χρήστες του νερού. Σήμερα ξέρουμε ότι το νερό δεν είναι απλώς μία ανάγκη, αλλά είναι ένα τεράστιο αγαθό το οποίο βρίσκεται σε έλλειψη στον πλανήτη. Η εκλογικευμένη χρήση του είναι πρώτιστος στόχος για κάθε διοίκηση. 

Θα πρέπει να αποκοπούμε από την παραδοσιακή αντίληψη ότι έχουμε ένα αστικό κέντρο το οποίο χρειάζεται νερό και αυτονόητα το αντλούμε από οπουδήποτε μπορούμε να το εντοπίσουμε. 

Θα πρέπει να δει κανείς και να ερευνήσει και τις πηγές από τις οποίες προέρχεται αυτό το νερό, τις περιοχές από τις οποίες έρχεται. Γιατί το νερό στη Θεσσαλονίκη όπως και στα άλλα μεγάλα αστικά κέντρα, δεν προέρχεται από την περιοχή π.χ. αρμοδιότητας, δηλαδή περίπου από την περιοχή του νομού ή γύρω από το αστικό κέντρο, αλλά από μεγάλες αποστάσεις και η μεταφορά των μεγάλων ποσοτήτων του νερού μπορεί να προκαλέσει αλλαγές επί τα χείρω, με τη διατάραξη της υπάρχουσας ισορροπίας και μειώνοντας τη σημασία άλλων περιοχών. Και αυτό το ζήσαμε στη Θεσσαλονίκη ως ένα βαθμό. Θα πρέπει, λοιπόν, μέσα σε ένα ευρύτερο πλαίσιο να μην υπολογίζει κανείς μόνο τον αποδέκτη και χρήστη του νερού, αλλά και αυτόν που το παρέχει, διότι αλλιώς, αν κανείς αλόγιστα αντλεί το νερό, θα φθάσουμε στο αποτέλεσμα να μειωθεί και η ποιότητα και η ποσότητα του νερού. Και στο τέλος ο μεγάλος ζημιωμένος θα είναι και πάλι το μεγάλο αστικό κέντρο. 

Χρειάζεται μία ευρύτερη αντίληψη μέσα στις οικολογικές αρχές που υπάρχουν σήμερα. Χρειάζονται όλες οι μελέτες που αναφέρονται εδώ και φυσικά και το θέμα της αντιπλημμυρικής προστασίας -εξάλλου το ζούμε τελευταία και στην Ελλάδα, εξαιρετικά συχνά και δεν υπάρχει αμφιβολία πως είναι ένα μέγιστο θέμα και χρειάζεται απαραίτητα να γίνουν μελέτες και να βρεθούν λύσεις. 

Θα έλεγα ότι ανάμεσα σε άλλα, που λέγονται ως ένα σημείο, αλλά θα μπορούσε κανείς να τα πει και εκτενέστερα, έχει μεγάλη σημασία και η ποιότητα του νερού και ο συνεχής έλεγχος του. Αναφέρθηκε εδώ το δίκτυο της Θεσσαλονίκης. Θα αναφέρω και τη δική μου εμπειρία, όταν ήμουν κοσμήτωρ της Φιλοσοφικής Σχολής, είχαμε διαπιστώσει τεράστιες απώλειες στο δίκτυο, κάτω από την Πανεπιστημιούπολη. Περίπου 60% του νερού που κυκλοφορούσε εκεί, χανόταν υπογείως και αναγκαζόμασταν να βάλουμε μηχανήματα για να το αντλήσουμε και να εξυγιάνουμε τις θεμελιώσεις των κτιρίων. 

'Εχουμε τεράστιες απώλειες και γίνονται αλόγιστες σπατάλες σ' αυτό το μοναδικό αγαθό που αποτελεί πρώτη ανάγκη για τη ζωή αλλά και την υγιεινή και ως ένα βαθμό και για την ανετότερη ζωή. 

Ας μου επιτραπεί να προσθέσω εν τέλει μία παρατήρηση ως προς τη διατύπωση της ονομασίας της νέας εταιρείας. Υπάρχει ένας πλεονασμός "Εταιρεία Υδρεύσεως και Αποχετεύσεως της Θεσσαλονίκης Ανώνυμη Εταιρεία". Αφού είναι ανώνυμη εταιρεία, θα ήταν πιο απλό και με πιο καλά ελληνικά να πούμε "'Υδρευση και Αποχέτευση Θεσσαλονίκης, Ανώνυμη Εταιρεία". Ευχαριστώ πολύ. 

(Χειροκροτήματα από την πτέρυγα του ΠΑ.ΣΟ.Κ.) 

ΠΡΟΕΔΡΕΥΩΝ (Παναγιώτης Σγουρίδης): Ο κ. Βεζδρεβάνης έχει το λόγο. 

ΗΛΙΑΣ ΒΕΖΔΡΕΒΑΝΗΣ: Κύριοι συνάδελφοι, τόσο από τις ιδεολογικές αρχές του κόμματός μας όσο και από αυτό το πρόγραμμά μας, προκύπτει σαφώς ότι η Νέα Δημοκρατία έχει θετικές θέσεις έναντι του χρηματιστηρίου. Θεωρούμε το χρηματιστήριο μοχλό ανάπτυξης και επενδυτικών δραστηριότητων. Από αυτές τις θέσεις δεν παρεκκλίνουμε, διότι αυτό αποτελεί μέρος της ιδεολογίας μας και του προγράμματός μας. 

Κάθε νομοθετική πρωτοβουλία που αποσκοπεί στην επιβοήθηση του χρηματιστηρίου και στην υλοποίηση της αποστολής του για την εκπλήρωση του ρόλου του, μας βρίσκει σύμφωνους. Το νομοσχέδιο αυτό κάνει σε πολλά σημεία αυτή την προσπάθεια και γι'αυτό το κόμμα μας και ο εισηγητής μας δήλωσαν ότι ψηφίζουν την αρχή του νομοσχεδίου και ότι επιφυλασσόμαστε να κάνουμε τις παρατηρήσεις μας στη συζήτηση επί των άρθρων. 

Παρά το γεγονός ότι ψηφίζουμε το νομοσχέδιο επί της αρχής, δεν πιστεύουμε, κύριε Υπουργέ, ότι αυτό το νομοσχέδιο αντιμετωπίζει τα πολλά και σοβαρά προβλήματα που υπάρχουν στη λειτουργία και στη δραστηριότητα του χρηματιστηρίου. 

Είναι μία τοποθέτηση, κύριε Υπουργέ, απόλυτα ειλικρινής, γιατί η Νέα Δημοκρατία είναι ένα υπεύθυνο κόμμα, ένα κόμμα προοπτικής, ένα κόμμα του μέλλοντος, ένα κόμμα εξουσίας και δεν θέλει σε αυτήν την Αίθουσα να αφήνει εκκρεμότητες που θα μπορούσαν να είναι επιζήμιες για τον τόπο και τη χώρα. Γι'αυτό με υπευθυνότητα τοποθετούμεθα και κάνουμε τις παρατηρήσεις μας. 

Ειλικρινά, κύριε Υπουργέ, θα ήθελα να σας πω ότι επιφανειακά και αποσπασματικά έρχεται το νομοσχέδιο να αντιμετωπίσει αυτό το μεγάλο της οικονομίας, που είναι το χρηματιστήριο. 

'Ομως, όπως παρατηρούμε και στην εισηγητική έκθεση, αλλά και στα άρθρα του νομοσχεδίου, δύο κατά την άποψή μας είναι τα θέματα που αντιμετωπίζονται. Πρώτον, το νομοσχέδιο αντιμετωπίζει υφιστάμενα κενά της νομοθεσίας που προήλθαν από προγενέστερους νόμους, που ψήφισε η Κυβέρνησή σας 

  

 

  

Σελίδα 64 

είτε η Κυβέρνηση του κ. Σημίτη είτε οι προηγούμενες κυβερνήσεις, αλλά με την Πασοκική πλειοψηφία που διαθέτει στη Βουλή. 

Το δεύτερο είναι οι τροποποιήσεις που επιχειρείτε να κάνετε στον προσφάτως ψηφισθέντα αναπτυξιακό νόμο. Εδώ θα έλθω στη συνέχεια. 

Θα λέγαμε, λοιπόν, κύριε Υπουργέ, ότι το νομοσχέδιο έρχεται να αντιμετωπίσει κάποια προβλήματα που φαίνονται με απλό οφθαλμό, αλλά δεν κάνει καμία προσπάθεια για μια προσπέλαση στο βάθος των προβλημάτων. Είναι και αυτό ένα από τα συνήθη νομοσχέδια που φέρνει η Κυβέρνησή σας για να αντιμετωπίσει την κατάσταση που παρουσιάζεται εκείνη τη στιγμή χωρίς να έχει μία προοπτική μέλλοντος. Και το έχει κάνει αυτό κύριε Υπουργέ, εννοώ η Κυβέρνησή σας, όχι εσείς προσωπικά, πολλές φορές. Και πολλές φορές από αυτό το Βήμα έχουμε επισημάνει την προχειρότητα των νομοσχεδίων, που οδηγεί στην κατ'επανάληψη τροποποίηση των ιδίων διατάξεων που ψηφίστηκαν πριν από λίγο και θα επανέλθω σύντομα πιο συγκεκριμένα. 

Υπό την έννοια αυτή δεν είμεθα ευτυχείς που ψηφίζουμε το νομοσχέδιο. Το ψηφίζουμε, όμως, για τους λόγους που ανέφερα στην αρχή, αλλά και κυρίως αυτούς που επισήμανε ο εκλεκτός εισηγητής μας κ. Κωστόπουλος. 

Θα ήθελα, κύριε Υπουργέ, να κάνω δύο-τρεις παρατηρήσεις ακόμα. Η πρώτη παρατήρηση είναι: Ποιος σας εμόδισε από το 1996 να προβείτε στην ενοποίηση των εταιρειών ύδρευσης και αποχέτευσης Θεσσαλονίκης. Η Βουλή με το ν.2414/96 σας έδωσε αυτήν την ευχέρεια, σεις όμως ολιγωρήσατε, εσείς αμελήσατε, εσείς δεν θελήσατε. 'Ερχεστε σήμερα και καλά κάνετε. Συμφωνήσαμε και τότε, αλλά πλανάτε ένα γιατί. Δεν θέλω να το χαρακτηρίσω, θα μπορούσα να το πω: ολιγωρία. 

'Ολα αυτά, κύριε Υπουργέ, μας κάνουν να έχουμε όχι αντιρρήσεις για το συγκεκριμένο θέμα, αλλά να έχουμε το δικαίωμα να λέμε ότι δεν είστε η Κυβέρνηση που απαιτούν οι καιροί. Από συνάδελφο η Κυβέρνησή σας χαρακτηρίστηκε ανίκανη κυβέρνηση. Να το επαναλάβω, δεν θα έχω άδικο. 

Δεύτερη παρατήρηση. Το νομοσχέδιό σας έρχεται να τροποποιήσει πληθώρα διατάξεων νόμων που εσείς ψηφίσατε. Γιατί; Γιατί κατ'επανάληψη από αυτό το Βήμα, τόσο ο υποφαινόμενος όσο και πολλοί συνάδελφοι της Νέας Δημοκρατίας σας το τονίζουμε και μας ειρωνεύεστε από τα κυβερνητικά έδρανα ότι φέρνετε πρόχειρα νομοσχέδια, νομοσχέδια που δεν μελετήσατε, που δεν ελέγξατε και δεν είναι εκείνα που μπορούν να αντιμετωπίσουν τα προβλήματα. Πολλές φορές στην έντονη διαμαρτυρία μας διαπιστώνουμε ειρωνικά μειδιάματα από τα κυβερνητικά έδρανα. 

'Ερχεσθε κατ'επανάληψη να τροποποιήσετε νόμους που δεν χρόνισαν. Αυτό τι σημαίνει; Σημαίνει ότι πρόχειρα φέρατε το νομοσχέδιο, δεν δώσατε τη σημασία που πρέπει και μετά από λίγο που εμφανίστηκαν τα προβλήματα, αναγκάζεσθε να έρχεσθε στην Αίθουσα να ζητάτε πολλές φορές με τροπολογίες της νυκτός, τροπολογίες που δεν προλαβαίνουμε να διαβάσουμε για να δούμε τι γίνεται, να λύσετε τα προβλήματα που θα μπορούσατε να είχατε λύσει αν σωστά είχατε μελετήσει το νομοσχέδιο πριν το φέρετε στην Αίθουσα αυτή. 

Είχα πει από αυτό το Βήμα τον Μάρτιο του τρέχοντος έτους για τον αναπτυξιακό νόμο, γι'αυτό είπα πιο πριν ότι δεν χρόνισε ακόμη ο νόμος. Είχα πει ότι είναι τόσο πρόχειρο το νομοσχέδιο, που σύντομα θα αναγκασθεί η Κυβέρνηση να φέρει άλλο νομοσχέδιο για να το τροποποιήσει. Μάλιστα, κάλεσα τους συναδέλφους να κρατήσουν τα Πρακτικά της συνεδρίασης εκείνης, για να τα θυμόμαστε στην συνέχεια. 

'Υστερα από πέντε μήνες, τον Αύγουστο, κύριε Υπουργέ, στο Α' Τμήμα Διακοπής Εργασιών της Βουλής, ήλθε η Κυβέρνηση και έφερε μία τροπολογία, γιατί τότε διαπίστωσε ότι δεν μπορεί να εφαρμόσει το νόμο που ψήφισε το Μάρτιο. Και είπα τότε από εκείνη τη θέση ότι η τροπολογία πρέπει να συζητηθεί με ευχέρεια στη Βουλή και όχι κατά τον τρόπο που συζητήθηκε, για να γίνει η συζήτηση σε βάθος επί του αναπτυξιακού νόμου και να επισημανθούν ελλείψεις και παραλείψεις του νόμου αυτού, ώστε να μπορέσει να εφαρμοσθεί. 'Ετσι αφήσατε τη χώρα περί τους πέντε μήνες χωρίς αναπτυξιακό νόμο. 

Σήμερα έρχεσθε με το νομοσχέδιό σας -και καλά κάνετε, συμφωνούμε- να τροποποιήσετε τον αναπτυξιακό νόμο. Επαναλαμβάνω, δεν διαφωνούμε με τις διατάξεις -είναι σωστές και θα τις ψηφίσω προσωπικά- αλλά μας δίνει αυτό το δικαίωμα να σας πούμε ότι ο τρόπος με τον οποίο νομοθετείτε καταταλαιπωρεί τη Βουλή, χωρίς να βγάζει αποτέλεσμα και οι συνέπειες είναι αυτές που είπα προηγουμένως. 

Δεν θα κουράσω περισσότερο το Σώμα. Θα ήθελα να κάνω μόνο δύο επισημάνσεις. 

Κύριε Υπουργέ, σας είπα προηγουμένως ότι είμαστε ένα υπεύθυνο κόμμα. Ερχόμαστε στην Αίθουσα διαβασμένοι, κάνουμε σωστές προτάσεις. Ακούστε τες. Ακούστε τις προτάσεις που έκανε ο κ. Κωστόπουλος πριν από λίγο: 

Πρώτον, αφήστε ανοιχτά τα αυτιά σας στις προτάσεις που θα κάνουμε επί των άρθρων, για να γίνει καλύτερο το νομοσχέδιό σας. 

'Ενα δεύτερο και τελευταίο: Δώστε τη δυνατότητα να διπλασιαστεί η αποζημίωση των θυμάτων των απατεώνων του χρηματιστηρίου. Είναι θέμα δικαιοσύνης! 

Ευχαριστώ. 

ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε και εμείς τον κ. Βεζδρεβάνη. 

Ο κύριος Υφυπουργός έχει το λόγο. 

ΑΛΕΞΑΝΔΡΟΣ ΜΠΑΛΤΑΣ (Υφυπουργός Εθνικής Οικονομίας): Ευχαριστώ, κύριε Πρόεδρε. 

Κυρίες και κύριοι συνάδελφοι, συζητάμε επί της αρχής ένα νομοσχέδιο, ρυθμίσεις θεμάτων της χρηματιστηριακής αγοράς, που επιγράφεται: "Ρυθμίσεις θεμάτων της χρηματιστηριακής αγοράς, συγχώνευση Ο.Υ.Θ και Ο.Α.Θ και άλλες διατάξεις". 

Σ'αυτό το νομοσχέδιο υπάρχουν τρία κεφάλαια -όπως παρατηρήσατε όλοι- εκ των οποίων τα δύο τελευταία αφορούν τελείως εξειδικευμένα θέματα. Μίλησαν συνάδελφοι που είχαν ιδιαίτερο ενδιαφέρον γι'αυτά τα κεφάλαια, που είναι ταυτόχρονα και κεφάλαια ενός άρθρου. Προς το τέλος της ομιλίας μου θα απαντήσω και εγώ στις παρατηρήσεις τους. Είθισται, αλλά δεν ξέρω αν είναι σωστό και θα πρέπει αυτό να συνεχίζεται, με την ευκαιρία του οποιουδήποτε νομοσχεδίου να βγαίνουμε λίγο εκτός θέματος και να συζητάμε και για πολλά άλλα θέματα με αφορμή αυτό το νομοσχέδιο. Συνέβη και απόψε. 

Δεν θα επεκταθώ σ'αυτά. Θα πω δυο κουβέντες βεβαίως για τη διεθνή χρηματιστηριακή κρίση που επικαλέστηκαν πολλοί με αφορμή τη συζήτηση αυτού του νομοσχεδίου για να πω ότι ακριβώς αυτή η κρίση κατέδειξε και την ανάγκη παρέμβασης, ώστε να εξασφαλιστεί καλύτερα η διαφάνεια και η λειτουργία του χρηματιστηρίου για να αντιμετωπίζονται ακόμα και κρίσεις χρηματιστηριακές αυτής της μορφής. 

Το νομοσχέδιο αυτό καθ' εαυτό είναι αρκετά τεχνικό. Εκ της φύσης του άλλωστε δεν μπορούσε να είναι διαφορετικά. Ελπίζω ότι οι παρεμβάσεις πολλών συναδέλφων οι οποίες έδιναν την εντύπωση ότι δεν διάβασαν το νομοσχέδιο, οφείλονταν στον αρκετά τεχνικό του χαρακτήρα και πολλές να τις ερμήνευσαν διαφορετικά απ'ό,τι το νομοσχέδιο προβλέπει. 

Πρέπει να πω εδώ κατ'αρχήν -να πάρω το πρώτο κεφάλαιο του σημερινού σχεδίου νόμου- ότι το ελληνικό χρηματιστήριο λειτουργεί ικανοποιητικά. Γιατί τότε αφού λειτουργεί ικανοποιητικά εμείς παρεμβαίνουμε σ' αυτήν του τη λειτουργία με το συγκεκριμένο νομοσχέδιο; Παρεμβαίνουμε, αγαπητοί συνάδελφοι, διότι ιδιαίτερα το χρηματιστήριο και μάλιστα μετά το 1990 και την παγιοποίηση όχι πλέον της διεθνοποίησης που γνωρίζαμε κάποτε, αλλά της παγκοσμιοποίησης είναι ένας θεσμός ο οποίος παίρνει μεγάλες διαστάσεις. Σ'αυτόν το θεσμό διαπραγματεύονται νέα προϊόντα παράγωγα της λειτουργίας χρηματιστηριακών πράξεων και επομένως πρέπει πάντοτε να προσαρμοζόμαστε στις νέες εξελίξεις για να προλαμβάνουμε αυτά που είπα στην αρχή. 

Δεν είναι άλλωστε πρωτοτυπία δική μας. Η ίδια η Ευρωπαϊκή 

  


 

  

Σελίδα 65 

'Ενωση συνεχώς εκδίδει νέες οδηγίες και κανονισμούς προς αυτήν την κατεύθυνση και η κάθε μια προσαρμόζει προηγούμενες ή αλλάζει και προηγούμενες ή καθοδηγεί για τις νέες εξελίξεις. Λειτουργεί, λοιπόν, ικανοποιητικά το χρηματιστήριο, χρειάζεται όμως παρέμβαση και αυτό κάναμε. 

Πώς την κάναμε αυτήν την παρέμβαση; Δεν τη θυμηθήκαμε ξαφνικά ούτε εγένετο έτσι για να μπορέσουμε να παρέμβουμε ή να παρουσιάσουμε ένα νομοσχέδιο από την ανάγκη των πραγμάτων. Συζητήσαμε με όλους τους ενδιαφερόμενους που λειτουργούν μέσα στο χρηματιστήριο. 'Ολων αυτών οι απόψεις, όλων αυτών οι ιδέες, όλων αυτών οι παρατηρήσεις ήταν εκείνες που οδήγησαν στη σύνταξη αυτού του νομοσχεδίου. Γι'αυτό και όλοι αυτοί οι παράγοντες και όταν τους καλέσαμε στη Διαρκή Επιτροπή αλλά και σε άλλες περιπτώσεις με την παρέμβασή τους έχουν ακριβώς δώσει τη σύμφωνη γνώμη τους γι'αυτό το νομοσχέδιο. 

'Αλλωστε -κι αυτό είναι ευχάριστο- και η Νέα Δημοκρατία με τις παρεμβάσεις ιδιαίτερα του εισηγητή της αλλά και άλλων συναδέλφων ψηφίζει κατ' αρχήν το νομοσχέδιο και δέχεται ότι βρίσκεται προς τη σωστή κατεύθυνση όπως συνηθίζεται να λέμε. 'Αλλο είναι βεβαίως -και το δεχόμαστε αυτό γιατί στο Κοινοβούλιο είμαστε και υπάρχει αντιπολίτευση- ότι πάντα πρέπει να βρίσκεται και κάποιος κακός και αυτός είναι ο συντάκτης του νομοσχεδίου. Αλλά αφού βρίσκεται τουλάχιστον προς τη σωστή κατεύθυνση το νομοσχέδιο και επειδή μάλιστα πέραν του ότι βρίσκεται προς τη σωστή κατεύθυνση, η Νέα Δημοκρατία δηλώνει ότι κατ' αρχήν ψηφίζει αυτό το νομοσχέδιο, είμαι υποχρεωμένος να απαντήσω στις παρεμβάσεις, στις παρατηρήσεις των συναδέλφων αυτής της πτέρυγας που πήραν το λόγο και ιδιαίτερα του κ. Κωστόπουλου του εισηγητή της Νέας Δημοκρατίας. 

Σε ό,τι αφορά την αποϋλοποίηση πίσω από την καθυστέρηση της οποίας ο κ. Κωστόπουλος διαβλέπει ένα κίνδυνο για δημιουργία σκανδάλων να πω ότι ακριβώς για να αποφευχθούν τα οποιαδήποτε σκάνδαλα η αποϋλοποίηση αυτή δεν μπορεί να γίνει πρόχειρα. Το είπα στη Διαρκή Επιτροπή, το επαναλαμβάνω και εδώ για να το καταλάβουν πολλοί συνάδελφοι, ουσιαστικά για να περάσουμε από ένα χειροποίητο, χειρονακτικό, θα έλεγα, σύστημα σε ένα σύστημα κομπιουτεράιζ πρέπει όλα αυτά που υπάρχουν να μπορέσουν να φύγουν από τα χέρια και τα συρτάρια των διαφόρων υπαλλήλων για να μπορούμε να λειτουργούμε εκσυγχρονιστικά πολύ πιο εύκολα και γρήγορα. Αλλά εκείνοι που καταχωρούν όλα τα δεδομένα για να φθάσουμε σ' αυτήν την πολυπόθητη αποϋλοποίηση καθυστερούν χωρίς -και μ' αυτό εκφράζω την αδυναμία μας- να μπορούμε να πιέσουμε περισσότερο απ' αυτό που κάνουμε για να τελειώσει όλη αυτή η εργασία το γρηγορότερο δυνατό. 

Είπα στη Διαρκή Επιτροπή επαναλαμβάνω και εδώ. Οι προβλέψεις μας είναι ότι μέσα στο πρώτο εξάμηνο του 1999 όλη αυτή η εργασία θα έχει τελειώσει. 

Σε ό,τι αφορά μια άλλη παρατήρηση του κ. Κωστόπουλου ότι αυτήν την εποχή χάρη ακριβώς στις δυσκολίες που παρουσιάζονται κλπ. γίνονται προσλήψεις στο χρηματιστήριο και μάλιστα με κομματικά κριτήρια: Επαναλαμβάνω και εδώ το ερώτημά μου προς τον κ. Κωστόπουλο ότι αναμένουμε στοιχεία ακριβή για το ποιοι είναι αυτοί οι κομματικοί που προσλαμβάνονται, ποια είναι τα προσόντα τους και ποίος είναι εκείνος που έδωσε τις εντολές. Δεν βλέπω να έρχονται. 

'Ερχομαι τώρα σε κάτι πιο ουσιαστικό. 'Οπου διαφωνούμε -και θέλω να το κάνω γνωστό και να τεκμηριώσω και εγώ την άποψή μου- υπάρχει, για περισσότερη διαφάνεια, για περισσότερη ασφάλεια μαζί με την ευελιξία της εισόδου εταιρειών στο χρηματιστήριο που γίνεται μέσα απ' αυτό το νομοσχέδιο και η αύξηση του κεφαλαίου από ένα δισεκατομμύριο σε δυο δισεκατομμύρια. Να απαντήσω πρώτα στον κ. Μάνο ως προς αυτό, ο οποίος είναι της άποψης ότι δεν είναι αυτό το καθοριστικό, θα μπορούσε να είναι και ένα δισεκατομμύριο ακόμη και λιγότερο, αρκεί να υπάρχουν άλλα κριτήρια τα οποία να εξασφαλίζουν τη διαφάνεια της εισηγμένης ή της εισαγομένης επιχείρησης στο χρηματιστήριο. Θέλω, λοιπόν, να του απαντήσω ότι αυτά τα άλλα κριτήρια προβλέπονται αυστηρότερα και διαφανέστερα μέσα από τον κανονισμό αναδοχών. 

Και εδώ απαντώ και στον κ. Κωστόπουλο,γιατί είχε μία σοβαρή παρατήρηση ότι ο Κανονισμός αυτός θα είναι έτοιμος με τη δημοσίευση του νόμου. Και είναι μία δέσμευση την οποία θα πρέπει να τη δώσω εδώ στο Κοινοβούλιο, για να ωθήσουμε ακόμη περισσότερο τα πράγματα, να τελειώσουν στην ώρα τους. 

'Ερχομαι τώρα στην άλλη σας παρατήρηση, ότι οι νέες επιχειρήσεις θα αυξήσουν το κεφάλαιό τους από ένα δισεκατομμύριο (1.000.000.000) σε δύο δισεκατομμύρια (2.000.000.000). "Τι θα γίνει με τις παλαιότερες που έχουν εισαχθεί με ένα δισεκατομμύριο; 

Γιατί δεν προβλέπετε και γι'αυτές τις εταιρείες έστω μία χρονική περίοδο ενός έτους, δύο ετών ή τριών ετών να προσαρμοσθούν και αυτές στα δύο δισεκατομμύρια;" Η άποψή μας ως προς αυτό -και γι'αυτό είναι έτσι ο νόμος- είναι ότι οι επιχειρήσεις αυτές μπήκαν στο Χρηματιστήριο σε μία χρονική στιγμή που υπήρχε ένας άλλος συγκεκριμένος νόμος και ακολούθησαν ό,τι έλεγε αυτός ο νόμος. Δεν μπορείτε τώρα να έρθετε με ένα νόμο και να ανατρέψετε εκείνο το καθεστώς με το οποίο μπήκαν στο χρηματιστήριο. Αλλά αυτό είναι το τυπικό περισσότερο μέρος. Το ουσιαστικό είναι -και μας το είπαν και οι υπεύθυνοι της κεφαλαιαγοράς- ότι σχεδόν όλες οι επιχειρήσεις που είναι σήμερα εισηγμένες στο χρηματιστήριο έχουν φθάσει από τα πράγματα το κεφάλαιό τους στα δύο δισεκατομμύρια (2.000.000.000). 'Εχω την εντύπωση, αν μερικές δεν είναι ότι ο ίδιος ο ανταγωνισμός εμμέσως θα τις αναγκάσει ίσως σε πολύ μικρότερο χρονικό διάστημα από αυτό που θα προβλέπαμε με τη δική σας παρέμβαση, κύριε Κωστόπουλε, να φθάσουν στα δύο δισεκατομμύρια (2.000.000.000). 

Και στην ίδια παρατήρησή σας τι γίνεται με τις επιχειρήσεις που αφήνουμε ένα περιθώριο γιατί αυτές έκαναν αίτηση με τον προηγούμενο νόμο, για να εισαχθούν, αν θα έπρεπε να πούμε και σ' αυτές ότι θα μπείτε με τα δύο δισεκατομμύρια (2.000.000.000). 

Οι επιχειρήσεις αυτές πριν έρθει τούτος ο νόμος, τον οποίο δεν γνώριζαν, έχουν κάνει τις αιτήσεις τους να μπουν με τον προηγούμενο νόμο. Γι'αυτό δίνουμε αυτό το μικρό περιθώριο, αν θέλουν να το χρησιμοποιήσουν. Η δική μας εντύπωση είναι ότι ένεκα του ανταγωνισμού των νέων εταιρειών και οι ίδιες θα ακολουθήσουν το παράδειγμα τους. Μπορεί να έχουν τη δυνατότητα, αλλά στην πράξη θα έρθουν και αυτές με τα δύο δισεκατομμύρια (2.000.000.000). 

Το άρθρο 19 δεν τροποποιεί διατάξεις του ν.2533/1997, αλλά ρυθμίζει θέματα αποτίμησης των τίτλων στην ηλεκτρονική δευτερογενή αγορά τίτλων και την Τράπεζα της Ελλάδος. 

Ως προς τη ρύθμιση των εκκρεμών υποθέσεων: Πριν συζητήσουμε αυτό το νομοσχέδιο, ο κ. Δρυς έφερε ακριβώς διάταξη που ρυθμίζει αυτό το θέμα. Και μάλιστα, ο κ. Κακλαμάνης είπε να την αφαιρέσουμε εμείς γιατί είναι σαν μία επιπλέον -και θα το δούμε στην πορεία-... 

ΠΡΟΕΔΡΕΥΩΝ (Παναγιώτης Σγουρίδης): Είναι αυτή που διορθώσαμε, το άρθρο 41. 

ΑΛΕΞΑΝΔΡΟΣ ΜΠΑΛΤΑΣ (Υφυπουργός Εθνικής Οικονομίας): Ακριβώς. 

Τώρα μία γενικότερη πάλι παρατήρηση για την τροποποίηση του αναπτυξιακού νόμου. Πολλοί συνάδελφοι βρήκαν την ευκαιρία, επειδή στο τρίτο κεφάλαιο αυτού του νομοσχεδίου συμπεριλαμβάνουμε στις διευκολύνσεις του αναπτυξιακού νόμου τις μονές του Αγίου 'Ορους, να επιχειρηματολογήσουν ότι εδώ τροποποιείται ο αναπτυξιακός νόμος. Δεν τροποποιείται ο αναπτυξιακός νόμος, απλώς συμπεριλαμβάνεται και μία άλλη κατηγορία, την οποία θέλουμε να θεωρούμε επενδυτικής κατεύθυνσης, δηλαδή ανακαίνιση μονών, περιποίηση των μονών κλπ. Κάνουμε μία επιπλέον διευκόλυνση. Κανείς δεν είπε ότι είναι αντίθετος. 

Αν μας κατηγορείτε γιατί δεν την προβλέψαμε αυτήν τη ρύθμιση στον πρώτο νόμο, να το δεχθώ αυτό. Για το ότι όμως σήμερα κατόπιν αιτήματος ρυθμίζουμε αυτήν τη διαφορά, που 

  


 

  

Σελίδα 66 

υπήρχε ως προς τις μονές του Αγίου 'Ορους, νομίζω ότι όλοι συμφωνούμε και επομένως περιττεύει να εκμεταλλευόμαστε το γεγονός, για να πούμε ότι είναι τροποποίηση του αναπτυξιακού νόμου. 

Σε ό,τι αφορά τις διαρθρωτικές αλλαγές, είπε και ο κ. Κωστόπουλος ότι δεν κάναμε τίποτα, παρά μόνο δύο από αυτές τις διαρθρωτικές αλλαγές. Πληροφοριακά, λοιπόν, σας λέω, αν και δεν είναι αντικείμενο του νομοσχεδίου, ότι έχουν προγραμματισθεί δεκαεπτά για το 1998 και έχουν υλοποιηθεί δώδεκα. 

Σας αναφέρω τις τρεις τράπεζες και την πώλησή τους, δηλαδή την Τράπεζας Κρήτης, Μακεδονίας-Θράκης, Κεντρικής Ελλάδος, τα ΚΑΕ τώρα τελευταία, τα "Ελληνικά Πετρέλαια". Υπάρχουν επτά συμβόλαια διαχείρισης που αναφέρονται στο ν. 2414, εκ των οποίων τα τέσσερα αφορούν προβληματικές επιχειρήσεις όπως ο ΟΟΣΑ, ο ΗΛΠΑΠ, ο ΗΣΑΠ και η ΕΘΕΛ συν τα ΕΛΤΑ και τον ΟΣΕ. Μένουν η Ιονική, ο ΟΤΕ και τα νομοσχέδια ΟΑΣΑ, ΟΣΕ και το ασφαλιστικό, που γνωρίζετε ότι και αυτά προχωρούν προς την υλοποίησή τους. 

Αγαπητοί συνάδελφοι, έρχομαι τώρα στο δεύτερο κεφάλαιο αυτού του νομοσχεδίου, που αφορά τη συγχώνευση του Οργανισμού Αποχέτευσης και του Οργανισμού 'Υδρευσης Θεσσαλονίκης. Θέλω εδώ να απαντήσω στις αρκετά τεκμηριωμένες παρατηρήσεις του κ. Ακριτίδη, που δεν μπορούσε να είναι και διαφορετική η δική του παρέμβαση. 'Εδειξε αυτό που έχει δείξει τόσα χρόνια που τον ξέρω εδώ στη Βουλή ότι διάβασε το νομοσχέδιο. Αυτό το λέω χωρίς να παρεξηγηθώ από άλλους συναδέλφους, διότι επέμεινε στη φιλοσοφία του νομοσχεδίου, επέμεινε σε συγκεκριμένες παραγράφους άρθρων του νομοσχεδίου. 

Θα ήθελα να σας πω καταρχήν, κύριε Ακριτίδη, ότι αυτό το νομοσχέδιο δεν κάνει τίποτα άλλο πέρα από το να ρυθμίζει ακριβώς αυτήν τη συνένωση, ας την πούμε έτσι σήμερα. Για οτιδήποτε σχετικά μ' αυτό που είπατε, προλαμβάνοντας όσον αφορά το πώς το βλέπετε περίπου ή τι μπορεί να γίνει στην περίπτωση της ιδιωτικοποίησης, θα ήθελα να σας πω ότι για εκείνη την περίπτωση θα υπάρξει άλλος νόμος. 'Αρα το σημερινό νομοσχέδιο αφορά μόνο τη συνένωση. 

Θα ήθελα να απαντήσω τώρα σε κάποιους άλλους συναδέλφους, που δεν γνώριζαν ότι συζητήσαμε με τους εργαζόμενους και είπαν ότι το φέραμε αυτό εν μία νυκτί να το περάσουμε. Δεν είναι αλήθεια. 

Κατ' αρχήν, ο Γενικός Γραμματέας του Υπουργείου Εθνικής Οικονομίας, που είναι μαζί μας, είχε στην ίδια τη Θεσσαλονίκη πέντε συναντήσεις με τα σωματεία των εργαζομένων. Στη Διαρκή Επιτροπή ήρθαν εκπρόσωποι των εργαζομένων, οι οποίοι μάλιστα συμφωνούν με το νομοσχέδιο, με την αρχή του νομοσχεδίου. 'Εκαναν βέβαια και εκείνοι τις παρεμβάσεις τους. 'Αρα έγινε και αυτός ο διάλογος, για τον οποίο μας κατηγορείτε. 

Δεύτερον, οι εργαζόμενοι, κύριε Ακριτίδη, εξασφαλίζονται -το γνωρίζουν και δεν έχουν αντιδράσει- ως προς το μέλλον τους, όποια και αν είναι η συνέχεια. 

Σε ό,τι αφορά το γεγονός του να συμπεριληφθούν στο διοικητικό συμβούλιο και εκπρόσωποι της αυτοδιοίκησης, θα το πω γενικά, για να μην προσδιορίσω αν θα είναι ο νομάρχης, ο δήμαρχος, πόσοι δήμαρχοι ή πόσοι νομάρχες είμαστε σύμφωνοι. Θέλω εδώ με την ευκαιρία αυτή να κάνω μία δήλωση: Για την Κυβέρνηση, όπως επανειλημμένα έχει δηλώσει, οι επιχειρήσεις κοινής ωφέλειας -όπως η συγκεκριμένη- και οι θυγατρικές τους θα παραμείνουν στον έλεγχο του Κράτους για λόγους δημοσίου συμφέροντος. Σε καμία περίπτωση η μετοχοποίηση αυτών των επιχειρήσεων δεν θα υπερβεί το 49%. 

'Οσον αφορά την κατ'άρθρο συζήτηση, συζητώ με τους συνεργάτες μου και μάλλον καταλήγουμε στη διόρθωση του άρθρου, που προβλέπει τη σύνθεση του διοικητικού συμβουλίου. Θα πρέπει να πούμε ότι πέρα από τα επτά μέλη που ορίζονται, θα πρέπει να το κάνουμε όχι εννέα ή έντεκα, αλλά να το αφήσουμε μόνο έντεκα για να υπάρχει περιθώριο, με βάση αυτή τη δέσμευση που σας είπα πριν, να δούμε με ποιους θα το συζητήσουμε και ποιοι από την αυτοδιοίκηση μπορούν να συμμετέχουν στο διοικητικό συμβούλιο. 

Πάντως σας διαβεβαιώνω ότι πρόθεσή μας, θέλησή μας, δέσμευσή μας είναι ότι αυτό πρέπει να γίνει και θα γίνει. 

Δεν ξέρω αν άφησα αναπάντητα άλλα ερωτήματα από τη γενικότερη τοποθέτησή σας, γιατί βλέπω το χρόνο μου... 

ΝΙΚΟΛΑΟΣ ΑΚΡΙΤΙΔΗΣ: Για το μετοχικό κεφάλαιο, από πού προέρχονται και πού πάνε. 

ΑΛΕΞΑΝΔΡΟΣ ΜΠΑΛΤΑΣ (Υφυπουργός Εθνικής Οικονομίας): Αυτήν τη στιγμή το μετοχικό κεφάλαιο αυτής της επιχειρήσεως είναι του δημοσίου με τη μία μετοχή. Δεν αφορά το τι μπορεί να γίνει αργότερα... 

ΝΙΚΟΛΑΟΣ ΑΚΡΙΤΙΔΗΣ: Προβλέπει αύξηση... 

ΑΛΕΞΑΝΔΡΟΣ ΜΠΑΛΤΑΣ (Υφυπουργός Εθνικής Οικονομίας): Εάν χρειάζεται αύξηση... 

ΝΙΚΟΛΑΟΣ ΑΚΡΙΤΙΔΗΣ: Προβλέπει αύξηση με ειδικές διαδικασίες. 

ΑΛΕΞΑΝΔΡΟΣ ΜΠΑΛΤΑΣ (Υφυπουργός Εθνικής Οικονομίας): Ο σημερινός νόμος. Μπορεί να χρειαστεί τέτοια αύξηση, κύριε Ακριτίδη. Δεν θέλω να πάω πιο πέρα. Μπορεί να καλύψουμε κάτι, αλλά αυτό θα το κάνει το δημόσιο. Αυτό θέλουμε να φαίνεται. Τώρα, αν εκείνο το "συνίσταται" ... 

ΝΙΚΟΛΑΟΣ ΑΚΡΙΤΙΔΗΣ: Δεν συζητούμε για μετοχοποίηση τώρα. 

ΑΛΕΞΑΝΔΡΟΣ ΜΠΑΛΤΑΣ (Υφυπουργός Εθνικής Οικονομίας): 'Οχι, γι' αυτό σας λέω. Απλώς ό,τι γράφει αφορά... 

ΠΡΟΕΔΡΕΥΩΝ (Παναγιώτης Σγουρίδης): Κύριε Ακριτίδη, είναι καλός ο διάλογος, αλλά θα πρέπει να γίνεται βάσει του Κανονισμού. 

ΝΙΚΟΛΑΟΣ ΑΚΡΙΤΙΔΗΣ: Εντάξει, κύριε Πρόεδρε. 

ΑΛΕΞΑΝΔΡΟΣ ΜΠΑΛΤΑΣ (Υφυπουργός Εθνικής Οικονομίας): Τέλος με την παρέμβαση διαφόρων φορέων η Κυβέρνηση δέχτηκε με το τρίτο της κεφάλαιο να συμπεριληφθούν στις διευκολύνσεις του αναπτυξιακού νόμου οι μονές και οι μονές του Αγίου 'Ορους. 

Θέλω να ευχαριστήσω ιδιαίτερα τους συναδέλφους της Νέας Δημοκρατίας για την κατ' αρχήν ψήφιση του νομοσχεδίου καθώς ασφαλώς και τους συναδέλφους μου του ΠΑΣΟΚ, που στήριξαν αυτό το νομοσχέδιο με τις παρεμβάσεις τους. Και με τις παρατηρήσεις όλων των συναδέλφων θα φροντίσουμε, εάν υπάρχουν κάποιες αβλεψίες, αύριο να κάνουμε οποιαδήποτε άλλη διόρθωση μπορούμε, πέραν εκείνων που ήδη σας κατέθεσα από το πρωί και είναι σύμφωνες με τις παρατηρήσεις του ΚΕΝΕ. 

Σας ευχαριστώ πάρα πολύ και είμαι και εγώ ευχαριστημένος που ψηφίζετε το νομοσχέδιο. 

(Χειροκροτήματα από την πτέρυγα του ΠΑΣΟΚ) 

ΠΡΟΕΔΡΕΥΩΝ (Παναγιώτης Σγουρίδης): Και εμείς σας ευχαριστούμε. 

Ο κ. Αλογοσκούφης έχει το λόγο. 

ΓΕΩΡΓΙΟΣ ΑΛΟΓΟΣΚΟΥΦΗΣ: Κυρίες και κύριοι συνάδελφοι, η συζήτηση αυτού του νομοσχεδίου είναι ιδιαίτερα επίκαιρη και είναι κρίμα που γίνεται σε μια συνεδρίαση, την οποία παρακολουθούν τόσα λίγα μέλη του Κοινοβουλίου για τους ειδικούς λόγους που όλοι γνωρίζουμε. Και είναι ιδιαίτερα επίκαιρη όχι επειδή το νομοσχέδιο είναι τόσο σημαντικό. 

Το νομοσχέδιο έχει μια συγκεκριμένη φιλοσοφία και κάνει ορισμένα βήματα θετικά, τα οποία ανέλυσε ο εισηγητής του κόμματός μας ο κ. Κωστόπουλος. Δεν πρόκειται βεβαίως για μια ολοκληρωμένη παρέμβαση στο Χρηματιστήριο και αυτό πρέπει να τονισθεί. 'Εχουμε εδώ ένα νομοσχέδιο, το οποίο ρυθμίζει ορισμένα θέματα, όμως πολλά θέματα εκκρεμούν ακόμα και πολύ φοβόμαστε ότι θα έλθει η Κυβέρνηση στο εγγύς μέλλον και με άλλο νομοσχέδιο θα συμπληρώσει τα κενά που παραμένουν. 

Είναι επίκαιρη όμως η συζήτηση διότι ζούμε σε μια πολύ κρίσιμη περίοδο στην οποία σοβεί μια διεθνής χρηματιστηριακή κρίση, μια κρίση που δεν είναι αποκλειστικά κρίση των χρηματιστηρίων, είναι κρίση και των πραγματικών οικονομιών διεθνώς, διότι μετά από πέντε χρόνια παρατεταμένης ανάκαμψης, αν θέλετε, της παγκόσμιας οικονομίας φαίνεται -και 

  

 

  

Σελίδα 67 

τα χρηματιστήρια έτσι που είναι ευαίσθητα, το προεξοφλούν πρώτα- ότι μπαίνουμε σε μια περίοδο ύφεσης. Μιας ύφεσης που έχουμε να δούμε από το 1993, που ήταν η τελευταία χρονιά όπου υπήρξε παγκόσμια ύφεση και μάλιστα μια ύφεση πολύ βαθιά στην Ευρώπη. 

Θέλω εδώ να κάνω μια παρένθεση και να πω ότι πάρα πολλές από τις συγκρίσεις που κάνει η Κυβέρνηση μεταξύ του 1993 και του σήμερα, για να τεκμηριώσει τη δήθεν επιτυχία της πολιτικής της, οφείλονται ακριβώς στο ότι συγκρίνει μια περίοδο βαθιάς παγκόσμιας ύφεσης, όπως ήταν το 1993 με περιόδους μεγάλης ανάκαμψης της διεθνούς οικονομίας που είχαμε έκτοτε, δηλαδή τα τελευταία πέντε χρόνια. 

'Εχουμε, λοιπόν, αυτήν τη διεθνή χρηματιστηριακή κρίση να συμπίπτει -και αυτό είναι το σοβαρότερο- με μια κρίση στο διεθνές πολιτικό σύστημα. Λείπει αυτήν τη στιγμή σε παγκόσμιο επίπεδο η πολιτική ηγεσία εκείνη, που θα μπορέσει να αναλάβει πρωτοβουλίες, να συντονίσει τις πολιτικές των μεγάλων αναπτυσσομένων χωρών για διάφορους λόγους, συγκυριακούς και άλλους. 

Για παράδειγμα έχουμε το πρόβλημα που αντιμετωπίζει ο Πρόεδρος των Ηνωμένων Πολιτειών, του οποίου έχουν κοπεί, αν θέλετε, τα πόδια, γιατί δεν μπορεί να πάρει τις πρωτοβουλίες εκείνες που χρειάζονται, δεν έχει την πολιτική βαρύτητα πλέον που θα του επέτρεπε ο ρόλος του. Επίσης, έχουμε το γεγονός ότι στην Ευρώπη, πάλι για λόγους συγκυριακούς, δεν έχει ηγεσία. 'Ενας μεγάλος της ευρωπαϊκής σκηνής, ο καγκελάριος Κολ, έχασε τις εκλογές και ο καινούριος καγκελάριος δεν είναι ακόμη σε θέση να πάρει τις απαιτούμενες πρωτοβουλίες σε παγκόσμιο επίπεδο, διότι δεν έχει ακόμη σχεδόν αναλάβει. Στη Γαλλία δεν υπάρχει ηγέτης αντίστοιχος του Μιττεράν, ο οποίος είχε -λόγω και της μακροχρόνιας εμπειρίας του- μια ιδιαίτερα βαρύνουσα επιρροή στο παγκόσμιο στερέωμα. Βεβαίως, στην Ιαπωνία το πολιτικό σύστημα νοσεί βαθύτατα, όχι μόνο το οικονομικό αλλά και το πολιτικό. Και οπωσδήποτε, πολιτικά είναι τα αίτια της κρίσης και στις αναπτυσσόμενες οικονομίες, κυρίως στη Ρωσία. 

'Εχουμε λοιπόν μια διεθνή χρηματιστηριακή κρίση, την είσοδο της διεθνούς οικονομίας σε ύφεση, παράλληλα με την απουσία αποτελεσματικής πολιτικής ηγεσίας παγκοσμίως. Γι' αυτό η περίοδος αυτή που ζούμε είναι τόσο κρίσιμη. 

Αυτή η περίοδος είναι πολύ κρίσιμη και για την Ελλάδα, διότι η Ελλάδα, με μεγάλη ευθύνη κυρίως της Κυβέρνησης, έχασε τα καλά χρόνια, την τελευταία πενταετία, τα χρόνια που η παγκόσμια οικονομία αναπτυσσόταν, έχασε τις ευκαιρίες που δημιούργησε αυτό το καλό διεθνές κλίμα και δεν μπόρεσε να ενταχθεί έγκαιρα η χώρα μας στην Οικονομική και Νομισματική 'Ενωση. Το επισημαίνουμε εδώ και πολλά χρόνια αυτό, δηλαδή ότι ήταν απαραίτητο να ενταχθούμε έγκαιρα. 

Αν η Ελλάδα σήμερα πλήττεται περισσότερο από τις άλλες οικονομίες των έντεκα, περισσότερο από τις άλλες ευρωπαϊκές οικονομίες, όπως η Δανία και η Σουηδία, που επέλεξαν να μην μπουν στην Οικονομική και Νομισματική 'Ενωση, είναι ακριβώς λόγω του γεγονότος ότι δεν είναι ανάμεσα στις χώρες του ΕΥΡΩ. Είναι η μόνη ευρωπαϊκή οικονομία που έχει περιθώρια διακύμανσης του νομίσματός της συν -πλην 15%. Καμιά άλλη ευρωπαϊκή οικονομία δεν έχει τέτοια μεγάλα περιθώρια και αυτό το γεγονός, δηλαδή ότι τα περιθώρια διακύμανσης της δραχμής είναι συν-πλην 15%, αποτελεί από μόνο του ένδειξη του πόσο ασταθή θεωρούν την οικονομία μας οι ξένες αγορές, οι ξένες νομισματικές αρχές, γενικά το παγκόσμιο σύστημα. 

Μέσα σε αυτό το άσχημο κλίμα προφανώς έχει επηρεαστεί και το ελληνικό χρηματιστήριο και έχει επηρεαστεί σε πολύ μεγαλύτερο βαθμό από τα άλλα χρηματιστήρια. Διότι, ενώ τα άλλα χρηματιστήρια διεθνώς είχαν μια περίοδο ανάκαμψης για μια δεκαετία, από την προηγούμενη κρίση του 1987, η οποία ήταν βραχύβια, το χρηματιστήριό μας έχει πολύ μεγάλες διακυμάνσεις τα τελευταία χρόνια, πολλά πάνω και πολλά κάτω. Είχε μια εκρηκτική άνοδο, αδικαιολόγητη, όπως αποδείχθηκε από την υποτίμηση και μετά, λόγω της εισροής ξένων κεφαλαίων κυρίως, αλλά και των προσδοκιών που άφησε να καλλιεργηθούν η Κυβέρνηση. 

Είχαμε μια Κυβέρνηση, η οποία ξαφνικά ανακάλυψε το χρηματιστήριο και με τον ενθουσιασμό του νεοφώτιστου και του αδαούς -επιτρέψτε μου να πω- αντί να είναι επιφυλακτική, όταν έβλεπε τέτοιες εκρηκτικές αυξήσεις, θεωρούσε ότι αυτό αποτελούσε ψήφο εμπιστοσύνης για την πολιτική της. 

Είναι πάρα πολύ πρόσφατα τα γεγονότα. Είδαμε εδώ τον Υπουργό Εθνικής Οικονομίας να χρησιμοποιεί ακριβώς την πορεία του χρηματιστηρίου, για να "τεκμηριώνει" τη δήθεν επιτυχία της πολιτικής του. 

Παρέσυρε, δυστυχώς, η Κυβέρνηση με αυτήν της την επιπολαιότητα πάρα πολλούς μικροεπενδυτές, οι οποίοι πλέον έχουν κλειδωθεί στο χρηματιστήριο, με μετοχές που αγόρασαν ακριβά και που τώρα κοστίζουν πολύ λιγότερο και που δεν μπορούν πλέον να τις πουλήσουν. 

Μπορεί κανείς να πιστέψει ότι με την εφαρμογή των όρων αυτού του νομοσχεδίου, παρ' ό,τι όπως είπαμε είναι θετικό, θα αποφευχθούν παρόμοια φαινόμενα στο μέλλον; Εγώ προσωπικά και η Νέα Δημοκρατία δεν μπορούμε να το πιστέψουμε. Ο ρόλος του χρηματιστηρίου είναι πολύ σημαντικός σε δύο κυρίως κατευθύνσεις. Πρώτα απ' όλα για την ανάπτυξη της οικονομίας. Μέσω του χρηματιστηρίου αντλούνται κεφάλαια, που μπορούν να χρησιμοποιηθούν για επιχειρήσεις και είναι και πάρα πολύ σημαντικός ο ρόλος του χρηματιστηρίου όσον αφορά τη συμμετοχή των πολιτών -γιατί αυτό δεν πρέπει να το ξεχνάμε- στους καρπούς της οικονομικής προόδου. Επιτρέπει, δηλαδή, το χρηματιστήριο -ένα υγιές χρηματιστήριο- οι πολίτες να συμμετέχουν στις επιχειρήσεις, στα κέρδη των επιχειρήσεων, στην οικονομική ανάπτυξη και στην προόδο. Εκτός από τους μισθούς υπάρχει και η συμμετοχή στα κέρδη. 

Δεν πρέπει, όμως, να παραβλέπουμε -και αυτό είναι ο ενθουσιασμός του νεοφώτιστου- ότι σε όλα τα χρηματιστήρια υπάρχουν δύο ομάδες παραγόντων. Υπάρχουν οι πληροφορημένοι μέτοχοι και οι μη πληροφορημένοι μέτοχοι, ή οι λίγο πληροφορημένοι μέτοχοι, που είναι η μεγάλη πλειοψηφία -αυτή η δεύτερη κατηγορία- των μικροεπενδυτών. 

Τι κάνει αυτό το νομοσχέδιο. Διευκολύνει κυρίως την εισαγωγή των εταιρειών, που είναι ο κυριότερος λόγος για τον οποίο το ψηφίζουμε. Από την άλλη πλευρά, δεν παρέχει επαρκή προστασία, ούτε διορθώνει τα κακώς κείμενα, που αφορούν την προστασία των μη πληροφορημένων μετόχων, δηλαδή των χιλιάδων μικροεπενδυτών. Διότι το θέμα της εποπτείας και της κακής εποπτείας του χρηματιστηρίου και των διαφόρων θεμάτων που δημιουργούνται από καιρό σε καιρό στο χρηματιστήριο, δεν διορθώνονται με νομοθετικές παρεμβάσεις. Η νομοθεσία ήδη για την εποπτεία ήταν επαρκής. Αυτό που πάσχει είναι η λειτουργία των θεσμών και κυρίως της Επιτροπής Κεφαλαιαγοράς. Η Επιτροπής Κεφαλαιαγοράς δεν μπόρεσε να κάνει στο πρόσφατο παρελθόν τη δουλειά της. Δεν την κάνει σωστά. Δεν εξασφαλίζει ούτε την αξιοπιστία των λογαριασμών των εισηγμένων εταιρειών και αυτό δεν είναι μόνο θέμα Επιτροπής Κεφαλαιαγοράς. Δηλαδή, οι λογαριασμοί των εισηγμένων εταιρειών είναι διάτρητοι και κυρίως οι λογαριασμοί των κρατικών επιχειρήσεων, που τώρα μπαίνουν στο χρηματιστήριο σταδιακά. Πρόκειται για ότι χειρότερο, όσον αφορά τη διαφάνεια λογαριασμών. Και βεβαίως δεν προστατεύονται οι μικρομέτοχοι από την εκμετάλλευση πληροφοριών από τους πληροφορημένους μετόχους. Οι πληροφορημένοι μέτοχοι είναι αυτοί που κυρίως έχουν την πλειοψηφία των ιδιωτικών εταιρειών που είναι στο χρηματιστήριο. Είναι αυτοί που διαχειρίζονται τα αμοιβαία κεφάλαια, είναι οι διαχειριστές των τραπεζών. Και είναι κρίσιμο η εποπτεία και η προστασία των μικρομετόχων να ενισχυθεί και δεν είναι μόνο θέμα νομοθετικό, είναι θέμα κυρίως διαχείρισης, διότι το χρηματιστήριο είναι ο κυριότερος μοχλός για την ανάπτυξη της οικονομίας, για τη συμμετοχή των πολιτών. Και δεδομένης της σημασίας που έχουν οι αποκρατικοποιήσεις πλέον για την εξυγίανση της οικονομίας μας, είναι και ο κυριότερος μοχλός μέσα πό τον οποίο θα γίνουν οι αποκρατικοποιήσεις. Και εδώ δεν μπορώ να αντισταθώ στον πειρασμό να καυτηριάσω το 

  

 

  

Σελίδα 68 

γεγονός ότι η Κυβέρνηση για εισηγμένες στο χρηματιστήριο εταιρείες αποσυνδέει το τίμημα, το οποίο δέχεται, ως εύλογο, από τη χρηματιστηριακή αξία. Σε καμία χώρα του κόσμου δεν υπάρχει τέτοια αποσύνδεση. Το χρηματιστήριο λειτουργεί, καθορίζει τιμές. Αυτές οι τιμές πρέπει να είναι σεβαστές απ' όλους. Δεν μπορεί να υπάρχουν αυτοί που σέβονται τις τιμές, που σέβονται τις μετοχές που είναι οι μικρομέτοχοι που κάνουν αγοραπωλησίες σ' αυτές τις τιμές και ορισμένοι άλλοι, οι οποίοι αγοράζουν μετοχές και μάλιστα πακέτα πλειοψηφικά που δίνουν και τον έλεγχο σε τιμές κάτω του χρηματιστηρίου. Δείτε τι έγινε με τα καταστήματα αφορολογήτων ειδών. Μια μέρα πριν το διαγωνισμό, η τιμή στο χρηματιστήριο ήταν τέσσερις χιλιάδες διακόσιες πενήντα (4.200) ανά μετοχή. Πουλήθηκε στις τρεις διακόσιες (3.200) περίπου και η τιμή κατρακύλησε σ' αυτό το επίπεδο. 'Οσοι μικροεπενδυτές είχαν παρασυρθεί από την Κυβέρνηση να συμμετάσχουν στην πρώτη μετοχοποίηση, έχασαν μέσα σε τρεις μέρες από ενα χιλιάρικο στη μετοχή. Τεράστιες απώλειες. 

ΚΟΣΜΑΣ ΣΦΥΡΙΟΥ: Τίνος μετοχοποίηση; 

ΓΕΩΡΓΙΟΣ ΑΛΟΓΟΣΚΟΥΦΗΣ: Των καταστημάτων αφορολογήτων ειδών. 

Επίσης, σημαντικό για το ρόλο του χρηματιστηρίου και των αποκρατικοποιήσεων είναι να αποφεύγονται οι συγκρούσεις συμφερόντων. Και εδώ πάλι δεν μπορώ να μην αναφερθώ στο γεγονός ότι σύμβουλος της Κυβέρνησης για την αποκρατικοποίηση των Καταστημάτων Αφορολογήτων Ειδών ήταν η Εθνική Τράπεζα με Διοικητή τον κ. Καρατζά και σύμβουλος των αγοραστών, στους οποίους κατακυρώθηκε ο διαγωνισμός, ήταν το δικηγορικό γραφείο του κ. Καρατζά. 

'Εχω ζητήσει με ερώτησή μου στη Βουλή, να μου διευκρινισθούν τα πραγματικά γεγονότα. Αλλά δεν είναι δυνατόν να δεχθούμε σε μία ευνομούμενη πολιτεία ότι κάποιος ο οποίος αναλαμβάνει ένα πολύ υψηλό δημόσιο αξίωμα -διότι η θέση του διοικητή της Εθνικής είναι ένα υψηλό δημόσιο αξίωμα- μπορεί να εξακολουθεί να χρησιμοποιεί το δικηγορικό του γραφείο για δουλειές που έχουν σχέση με το δημόσιο. 

Σε καμία χώρα του κόσμου αυτό το πράγμα δεν θα γινόταν αποδεκτό. Και δεν νομίζω ότι τα ήθη τα δικά μας έχουν πια ελαστικοποιηθεί τόσο πολύ, που να δεχόμαστε αυτά τα πράγματα χωρίς να αντιδρούμε. 

Επαναλαμβάνω και πάλι ότι εγώ δεν έχω κανένα στοιχείο ότι έχει γίνει κάποια νομικώς κολάσιμη παρατυπία. Αλλά το ηθικό θέμα, που δημιουργείται, καθώς και το πολιτικό είναι μείζον και πρέπει η Κυβέρνηση -εάν ο κ. Καρατζάς δεν έχει την ευθιξία να μη χρησιμοποιεί το νομικό του γραφείο, ή η οικογένειά του να μη χρησιμοποιεί το γραφείο για υποθέσεις του δημοσίου- να του συστήσει να αποφεύγει στο μέλλον αυτές τις συγκρούσεις συμφερόντων. Δεν μπορεί ο οποιοσδήποτε δικηγόρος που πάει σε δημόσια θέση, να εξακολουθεί μέσω της οικογένειάς του να ασκεί δικηγορία και μάλιστα σε υποθέσεις που εμπλέκεται το δημόσιο. 

Νομίζουμε ότι αυτό είναι μέγα ηθικό θέμα, είναι θέμα διαφάνειας και εδώ στη Βουλή δεν θα πρέπει να συνεχισθεί αυτή η συνωμοσία σιωπής, διότι θα αρχίσει να κυκλοφορεί αυτό που κυκλοφορεί στην αγορά, ότι "αν έχεις κάποια δουλειά με το δημόσιο, δεν πας στο δικηγορικό γραφείο -δεν θα επαναλάβω το όνομα- που ξέρεις, δεν θα χάσεις". 

Πρέπει, νομίζω, η γυναίκα του Καίσαρα όχι απλώς να είναι τίμια -δεν έχω κανένα προσωπικό πρόβλημα με τον κ. Καρατζά- αλλά θα πρέπει να φαίνεται και τίμια. Ευχαριστώ. 

ΠΡΟΕΔΡΕΥΩΝ (Παναγιώτης Σγουρίδης): Ο κύριος Υφυπουργός έχει το λόγο. 

ΑΛΕΞΑΝΔΡΟΣ ΜΠΑΛΤΑΣ (Υφυπουργός Εθνικής Οικονομίας): Κύριε Πρόεδρε, θα ήθελα να πω στον κύριο συνάδελφο ότι έχει υποβάλει την ερώτησή του και θα πάρει την απάντηση. 'Οπως είπα και στην αρχή, έχουμε ένα συγκεκριμένο νομοσχέδιο και όποιος θέλει να μιλήσει επί του νομοσχεδίου, υπάρχουν άρθρα και υπάρχουν και τα κεφάλαια του νομοσχεδίου. 

Θέλω όμως με την παρέμβασή μου αυτή, να πω το εξής, γιατί έχει ξαναέρθει το θέμα και επειδή τυχαίνει να το ξέρω, δεν έχει καμία σχέση ο Καρατζάς με το δικηγορικό του γραφείο. Και δεν νομίζω ότι αν ένα δικηγορικό γραφείο δουλεύει με συνεργάτες, ή με ό,τιδήποτε άλλο, θα πρέπει ο Καρατζάς ή ο Μπαλτάς, επειδή βρήκε μία θέση στο δημόσιο, να σταματήσει να λειτουργεί το οποιοδήποτε γραφείο του ή να σταματήσει το επάγγελμά του. Επ' αυτού όμως δεν μπορώ να πω περισσότερα, που δεν έχουν σχέση με το νομοσχέδιο, αλλά θα λάβετε την απάντηση, εάν έχετε την υπομονή έως ότου συζητηθεί η ερώτησή σας. 

Δεν μπορώ να καταλάβω γιατί φέρνετε το θέμα αυτό τώρα. Το κάνετε για να δημιουργήσετε εντυπώσεις; Και μάλιστα ο ίδιος κρατάτε και την πισινή λέγοντας "δεν έχω βέβαια να πω τίποτα", αλλά εσείς τα είπατε όλα". Αυτό είναι απαράδεκτο για μένα, κύριε συνάδελφε, και θέλω αυτό να το επισημάνω. 

ΠΡΟΕΔΡΕΥΩΝ (Παναγιώτης Σγουρίδης): Ο κ. Αλογοσκούφης έχει το λόγο. 

ΓΕΩΡΓΙΟΣ ΑΛΟΓΟΣΚΟΥΦΗΣ: Βεβαίως, κύριε Υφυπουργέ, υπέβαλα την ερώτηση και με πολύ ενδιαφέρον περιμένω την απάντηση στα συγκεκριμένα ερωτήματα που θέτω. Αλλά δεν είμαι εκτός θέματος. 'Εχει να κάνει με το πώς λειτουργούν οι θεσμοί στη χώρα μας και το πώς λειτουργεί η εποπτεία. 

Μέσα σ' αυτό λοιπόν το πλαίσιο το έθεσα, διότι το χρηματιστήριο θα πρέπει να το προστατεύσουμε από όλες τις πλευρές και από όλες τις υπερβολές. 

ΠΡΟΕΔΡΕΥΩΝ (Παναγιώτης Σγουρίδης): 'Ομως, δεν θα πηγαίνουμε στην άλλη υπερβολή, του ότι όποιος ασχολείται με την πολιτική, ή έχει κάποια θέση συγκεκριμένη και διακεκριμένη, θα πρέπει η οικογένειά του να αποξενώνεται από κάθε επάγγελμα, διότι τότε μπαίνουμε σε άλλες ατραπούς. Αυτό δεν σημαίνει ότι υπάρχει σχέση. 'Ετσι δεν είναι; 

ΓΕΩΡΓΙΟΣ ΑΛΟΓΟΣΚΟΥΦΗΣ: Κύριε Πρόεδρε, εγώ δεν είπα ότι πρέπει να κλείσει κανείς το γραφείο του. Είπα ότι θα πρέπει να είναι προσεκτικός. 'Οταν λαμβάνει μία δημόσια θέση και μάλιστα πολύ καλοπληρωμένη, θα πρέπει να είναι πολύ προσεκτικός στο πού χρησιμοποιεί το γραφείο του. 

ΠΡΟΕΔΡΕΥΩΝ (Παναγιώτης Σγουρίδης): Νομίζω, όμως, ότι το θέμα αυτό έχει να κάνει με το ότι τα παιδιά, η γυναίκα ή οι συγγενείς κάποιου, που ασχολείται με την πολιτική, πρέπει να μείνουν ανεπάγγελτοι. 

ΓΕΩΡΓΙΟΣ ΑΛΟΓΟΣΚΟΥΦΗΣ: 'Ολοι κάνουμε θυσίες, για να ασχοληθούμε με την πολιτική, κύριε Πρόεδρε. 

ΠΡΟΕΔΡΕΥΩΝ (Παναγιώτης Σγουρίδης): Αυτό όμως είναι επικίνδυνη ατραπός. Και σημαίνει ότι από κει και πέρα μπαίνουμε σε άλλα πράγματα. Γι' αυτό υπάρχει και η δικαιοσύνη. 

Ορίστε, κύριε Σφυρίου, έχετε το λόγο. 

ΑΝΑΣΤΑΣΙΟΣ ΙΝΤΖΕΣ: Δηλαδή, παίρνετε θέση υπέρ της Κυβερνήσεως, κύριε Πρόεδρε; 

ΠΡΟΕΔΡΕΥΩΝ (Παναγιώτης Σγουρίδης): Σας παρακαλώ, κύριε Ιντζέ. Δεν πήρα καμία θέση. Απλώς εξέφρασα όλο σχεδόν τον πολιτικό κόσμο. 

ΑΝΑΣΤΑΣΙΟΣ ΙΝΤΖΕΣ: Από τα έδρανα και όχι από την 'Εδρα. Θα παρακαλέσω να μου δώσετε το λόγο. 

ΠΡΟΕΔΡΕΥΩΝ (Παναγιώτης Σγουρίδης): 'Εδωσα το λόγο στον κ. Σφυρίου. 

ΑΝΑΣΤΑΣΙΟΣ ΙΝΤΖΕΣ: Θα επανέλθω, όταν θα πάρω το λόγο. 

ΠΡΟΕΔΡΕΥΩΝ (Παναγιώτης Σγουρίδης): Να επανέλθετε. 

Ορίστε, κύριε Σφυρίου, έχετε το λόγο. 

ΚΟΣΜΑΣ ΣΦΥΡΙΟΥ: Κυρίες και κύριοι συνάδελφοι, είναι πράγματι άχαρο από την πλευρά της Αξιωματικής Αντιπολίτευσης για πολλοστή φορά στην Εθνική Αντιπροσωπεία να υποστηρίζει την ουτοπική θέση -και είναι ουτοπική, θα εξηγήσω ευθύς αμέσως γιατί- της Νέας Δημοκρατίας, ότι τάχα η Κυβέρνηση είναι εκείνη η οποία καθυστέρησε να εντάξει τη χώρα στην πρώτη ομάδα των κρατών-μελών, που μπήκαν στην ΟΝΕ και ότι τάχα θα ήταν εφικτό -δεν ξέρω άραγε με ποια πολιτική, φαντάζομαι δεν εννοούν τη δική τους πολιτική, την πολιτική της Νέας Δημοκρατίας- να ενταχθεί στην πρώτη ομάδα των χωρών που εντάχθηκαν στην ΟΝΕ. 

Πρώτα-πρώτα, το αν δεν μπήκε με την πρώτη ομάδα, βασική 

  

 

  

Σελίδα 69 

ευθύνη έχει η εξέλιξη των δεικτών της οικονομίας σε όλη την περίοδο από το 1989 μέχρι το τέλος του 1993, όπου όλοι οι δείκτες ευρίσκοντο πολύ μακράν των στόχων τόσο, που χρειάστηκε επίμονη προσπάθεια στην τετραετία από το 1994 μέχρι και σήμερα, το 1998, προκειμένου να προσεγγίσουμε τους στόχους, να έχουμε ήδη στο τέλος του έτους πετύχει τους τέσσερις απ' αυτούς και βεβαίως η προοπτική είναι να επιτευχθεί και ο πέμπτος στόχος, κατά το έτος 1999. 

Το λένε εκείνοι οι οποίοι είχαν τόσο πολύ μακριά όλους τους δείκτες της οικονομίας, που ήταν ανέφικτο και αδύνατο να ενταχθεί η χώρα στην πρώτη ομάδα των κρατών-μελών της ΟΝΕ και το λέγουν εκείνοι οι οποίοι κατέθεσαν ένα πρόγραμμα σύγκλισης, το οποίο έπεσε τόσο έξω στον πρώτο χρόνο της εφαρμογής του, υπερβολικά έξω, που ουσιαστικά επεστράφη στη χώρα ως είχε, προκειμένου να επανεξετασθεί από την αρχή και να υποβληθεί πάλι. 'Ηταν τόσο τεράστιες οι αποκλίσεις, που ο πρώτος χρόνος δείχνει ακριβώς την ουτοπική θέση που διετύπωσε η Νέα Δημοκρατία. Είναι άχαρο να το επαναλαμβάνει κάθε λίγο και λιγάκι στην Εθνική Αντιπροσωπεία και λυπούμαστε, γιατί για πολλοστή φορά είμαστε υποχρεωμένοι να δίνουμε την ίδια απάντηση σ' αυτήν την ουτοπική επιχειρηματολογία της Νέας Δημοκρατίας. 

Θέλω να επισημάνω, στα όσα είπε ο Κοινοβουλευτικός Εκπρόσωπος της Νέας Δημοκρατίας, μια αντίφαση. Αφού ανέλυσε σε τι συνίσταται η διεθνής κρίση, στο τέλος προσπάθησε εμμέσως να δείξει ότι η Κυβέρνηση ευθύνεται γιατί είχαμε τον τελευταίο καιρό μείωση του όγκου των συναλλαγών, ή του δείκτη του χρηματιστηρίου. Μάλιστα, χαρακτήρισε αδαή την Κυβέρνηση. Μίλησε για απότομες διακυμάνσεις, που τάχα -προσπάθησε να το αποδώσει τουλάχιστον-αποδίδονται στην Κυβέρνηση, όταν ο ίδιος επεσήμανε ακριβώς σε τι συνίσταται η διεθνής κρίση που έχει προκαλέσει τις μειώσεις του τελευταίου διαστήματος και που είναι κατά γενική ομολογία μειώσεις όλων των χρηματιστηρίων, είτε των ευρωπαϊκών είτε των υπερατλαντικών είτε των χρηματιστηρίων της 'Απω Ανατολής και άλλων κρατών της υφηλίου. 

Είναι αντίφαση όταν ισχυρίζεται αυτά, την ίδια στιγμή κατά την οποία, τουλάχιστον το 1997 και το 1998, για μια διετία, είχαμε μια σημαντική ανάκαμψη της χρηματιστηριακής αγοράς. Τα συγκριτικά στοιχεία θα ξαναειπωθούν ακόμα μια φορά, γιατί επιβάλλεται να ειπωθούν. Λέει επίσης ότι η πολιτική της Κυβέρνησης παρέσυρε πολλούς μικροεπενδυτές, όταν είναι γνωστό ότι η πολιτική της Κυβέρνησης δημιούργησε τη βάσιμη ελπίδα για την ένταξη στην Οικονομική και Νομισματική 'Ενωση, επέφερε πολιτική σταθερότητα και βέβαια με μια σημαντική μείωση των επιτοκίων έστρεψε πολλούς μικροεπενδυτές προς το χρηματιστήριο και είχαμε με συμβολή της Κυβέρνησης αυτήν τη σημαντικότατη ανάπτυξη, που παρατηρήσαμε τουλάχιστον τα δύο τελευταία χρόνια. 

Λέει ακόμη ότι η περίοδος του 1993 είναι περίοδος ύφεσης, ότι αυτή είναι περίοδος ανόδου των χρηματιστηριακών αγορών και πως δεν πρέπει να συγκρίνουμε τις δύο περιόδους. Μα, από το 1989 μέχρι και το 1993 ήταν μια τετραετία ολόκληρη όπου το χρηματιστήριο εχειμάζετο στην Ελλάδα. Και αυτό δεν είναι άσχετο με τις ευθύνες της πολιτικής εκείνης της κυβέρνησης, όταν το 1993, που ήταν ο καλύτερος χρόνος εκείνης της περιόδου, όλος και όλος ο συνολικός ετήσιος όγκος των συναλλαγών ήταν εξακόσια τριάντα επτά δισεκατομμύρια (637.000.000.000) δραχμές, για να φθάσει το 1994 το ένα τρισεκατομμύριο τριακόσια δισεκατομμύρια (1.300.000.000.000) δραχμές, το 1995 το ένα τρισεκατομμύριο τετρακόσια δισεκατομμύρια (1.400.000.000.000) δραχμές. Δηλαδή, μόλις έπεσε η κυβέρνηση της Νέας Δημοκρατίας, υπήρξε η διεθνής άνοδος; Μήπως αυτό σημαίνει ότι υπήρξε μεγαλύτερη εμπιστοσύνη στην πολιτική της κυβέρνησης που ακολουθήθηκε μετά το 1994; Και έφθασε το 1997 πάνω από τέσσερα τρισεκατομμύρια (4.000.000.000.000) δραχμές. Εξακόσια τριάντα επτά δισεκατομμύρια (637.000.000.000) δραχμές, ένα τρισεκατομμύριο τριακόσια δισεκατομμύρια (1.300.000.000.000) δραχμές, ένα τρισεκατομμύριο τετρακόσια δισεκατομμύρια (1.400.000.000.000) δραχμές, πάνω από τέσσερα τρισεκατομμύρια (4.000.000.000.000) το 1997. 

Είχαμε εκείνην την περίοδο, που κυβερνούσε η Νέα Δημοκρατία, ένα μέσο όρο ημερήσιου όγκου συναλλαγών μόνο 2,6 δισεκατομμύρια το 1993, τον καλύτερο χρόνο της περιόδου. Και πήγε 5,5 δισεκατομμύρια (5.500.000.000) δραχμές το 1996, πάνω είκοσι δισεκατομμύρια (20.000.000.000) δραχμές το 1997 και σήμερα ίσως να είναι πάνω από εξήντα δισεκατομμύρια (60.000.000.000) δραχμές ο μέσος όρος των συναλλαγών κατά το τρέχον έτος 1998. 

'Οσο δε για το δείκτη, ήταν επτακόσια (700) στο τέλος του 1993, την περίοδο της κρίσης με τη "ΔΕΛΤΑ ΧΡΗΜΑΤΙΣΤΗΡΙΑΚΗ", με το πρόβλημα που προέκυψε, ήταν περίπου στα εννιακόσια είκοσι (920) και τώρα βεβαίως είναι, παρά την πτώση, στο δύο χιλιάδες (2.000). 

Δεν μπορεί κανείς την εξέλιξη αυτή να την προσδιορίσει ως πολιτική εξέλιξη μιας αδαούς κυβέρνησης και, βεβαίως, εύκολα να δώσει την απάντηση ότι οφείλεται στις διεθνείς συγκυρίες, που τότε ήταν περίοδος ύφεσης και τώρα είναι περίοδος ανόδου. Νομίζω ότι έχει να κάνει ασφαλώς και με την αδυναμία της πολιτικής που εφαρμόστηκε εκείνα τα χρόνια. 

Είπε ο Κοινοβουλευτικός Εκπρόσωπος της Νέας Δημοκρατίας -ενώ συμφωνούν απ' ό,τι κατάλαβα και ψηφίζουν την αρχή του νομοσχεδίου, αλλά και όλες σχεδόν τις διατάξεις, δεν ξέρω εάν διαφωνούν σε κάποιες επί μέρους, θα το δούμε στα άρθρα- ότι "ξέρετε, δεν παρέχει το νομοσχέδιο επαρκή προστασία". Την ίδια στιγμή βεβαίως είπε ότι δεν χρειάζεται νόμος, διότι είναι επαρκές το νομοθετικό πλαίσιο. 

'Αρα δεν κατάλαβα, τότε τι ζητάει από το νόμο, για να παράσχει επαρκή προστασία; Αφού δηλώνει ο ίδιος ότι είναι επαρκής η ισχύουσα νομοθεσία. Πρέπει όμως να υπογραμμίσουμε ότι η νομοθεσία για εποπτεία υπήρξε μόλις το 1988 με το ν. 1806. Τα παλαιότερα χρόνια και στην περίοδο που κυβερνούσε η Νέα Δημοκρατία και βέβαια στα χρόνια που κυβερνούσε το ΠΑΣΟΚ μέχρι το 1988 δεν υπήρξε εποπτεία. Θεσμοθετήθηκε το 1988 από την κυβέρνηση του ΠΑΣΟΚ. Και βέβαια εν τω μεταξύ προχώρησε η υποστήριξη των τμημάτων εποπτείας, τόσο της επιτροπής κεφαλαιαγοράς, προσέλαβε εξειδικευμένα στελέχη και έκανε μία σοβαρή προσπάθεια για να οργανώσει τα τμήματα της εποπτείας, παράλληλα με το μηχανισμό για την εποπτεία δημιούργησε και ενίσχυσε και το ίδιο το Χρηματιστήριο Αξιών Αθηνών και μάλιστα ως ανώνυμη εταιρεία. Εγώ δεν ισχυρίζομαι ότι είναι τέλειος, βεβαίως, ο μηχανισμός της εποπτείας, ότι χρειάζεται μια σημαντικότερη προσπάθεια και βεβαίως η προσπάθεια αυτή θα είναι ευκολότερη και πιο αποδοτική, όταν θα υπάρξει πλήρης εφαρμογή της αποϋλοποίησης των τίτλων, γιατί τότε η εποπτεία ασφαλώς θα είναι πολύ ευκολότερο έργο για τους θεσμούς, είτε την επιτροπή κεφαλαιαγοράς είτε το Χρηματιστήριο Αξιών Αθηνών. Αλλά όμως δεν μπορούμε να ερχόματε και να μηδενίζουμε την προσπάθεια που έγινε και να εμφανίζουμε ότι δεν έγινε τίποτα και ότι η εποπτεία και ο έλεγχος είναι ο μεγάλος ασθενής. Υπάρχουν προβλήματα, δεν θέλει κανείς να ωραιοποιήσει ασφαλώς την κατάσταση που υπάρχει αλλά όχι όμως να μην αναγνωρίζουμε και τις σοβαρές προσπάθειες οι οποίες έγιναν. 

Τέλος, θέλω στο θέμα της συγχώνευσης των δύο Οργανισμών, του ΟΑΘ και του ΟΥΘ, να υπογραμμίσω δύο πράγματα. Κατ' αρχήν είναι θετική η απάντηση του Υπουργού, που με τα έντεκα μέλη στο ΔΣ θα εξασφαλίσει τη συμμετοχή και της Νομαρχιακής Αυτοδιοίκησης και της Τοπικής Αυτοδιοίκησης. Να κάνω δύο-τρεις παρατηρήσεις, τις οποίες θεωρώ αναγκαίο να ακουστούν από το Βήμα. Επειδή οι αρμοδιότητες από τον Κώδικα Δήμων και Κοινοτήτων από την ισχύουσα νομοθεσία, της ύδρευσης και της αποχέτευσης, θεωρούνται κατά κανόνα ότι είναι αποκλειστικές αρμοδιότητες αυτοδιοίκησης, δεν είναι συντρέχουσες, είναι αποκλειστικές, επιβάλλεται -και εμείς το υπογραμμίζουμε σαν Πλειοψηφία- η συμμετοχή των Οργανισμών της Τοπικής Αυτοδιοίκησης και η συμμετοχή της Νομαρχιακής Αυτοδιοίκησης. 

 

 

  

Σελίδα 70 

Εμείς βλέπουμε ότι η συμμετοχή σήμερα μπορεί να είναι στο Δ.Σ., αύριο όμως θεωρούμε αναγκαίο να είναι και στο μετοχικό κεφάλαιο, να είναι και νοικοκύρηδες του νέου φορέα ο οποίος δημιουργείται, να συμμετάσχουν και με δικά τους κεφάλαια και να πάρουν στα χέρια του όσο γίνεται περισσότερο αυτό το αντικείμενο. Είναι βεβαίως γνωστό ότι στην ΕΥΔΑΠ, που είναι στην πρωτεύουσα, συμμετέχει η αυτοδιοίκηση μέσω της Τοπικής 'Ενωσης Δήμων και Κοινοτήτων και είναι γνωστό ότι με ειδικές διατάξεις νόμου στο Κοινοβούλιο εκχωρήθηκαν και μια σειρά αρμοδιότητες. 'Ισως δεν είναι επαρκείς και πρέπει να εκχωρηθεί σε ένα μητροπολιτικό δήμο αργότερα κάπως αλλιώς το αντικείμενο. Εκχωρήθηκαν όμως αρμοδιότητες της ΕΥΔΑΠ προς τη Νομαρχιακή Αυτοδιοίκηση με ειδικές διατάξεις τις οποίες ψηφίσαμε. 'Αρα εμείς βλέπουμε αυτήν την προοπτική θετικά, να ξεκινάει με τη συμμετοχή στο ΔΣ, όπως ανέφερε ο Υπουργός, αλλά αργότερα, όταν δεν θα είναι μόνο μετοχικό το κεφάλαιο, να συμμετάσχουν και να βάλουν και εκείνοι πόρους δικούς τους να συμμετάσχουν στο μετοχικό κεφάλαιο και να παίξουν το ρόλο που τους επιφυλάσσει και το Σύνταγμα και η νομοθεσία για την ύδρευση και την αποχέτευση, να τον παίξουν με ενεργή συμμετοχή, θα έλεγα ως νοικοκύρηδες κιόλας σε μεγάλο βαθμό , σε έναν ικανοποιητικό βαθμό του νέου φορέα που ιδρύεται από τη συγχώνευση. Ευχαριστώ. 

(Χειροκροτήματα από την πτέρυγα του ΠΑΣΟΚ) 

ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κ. Σφυρίου. 

Ο κ. Ιντζές έχει το λόγο. 

ΑΝΑΣΤΑΣΙΟΣ ΙΝΤΖΕΣ: Κυρίες και κύριοι συνάδελφοι, γνωρίζετε ότι σέβομαι πολύ το αξίωμα του Προέδρου της Βουλής και είμαι προσωπικός φίλος με τον Προεδρεύοντα. Αλλά έκανε ένα ατόπημα. 

Δεν πρέπει να παίρνει σε διιστάμενες απόψεις μέσα στο Κοινοβούλιο θέση. Προεδρεύει. Είναι ο ουδέτερος ρυθμιστής των συζητήσεων. Σέβομαι την άποψή του, κακώς πήρε θέση. 

Η δεύτερη παρατήρηση: Μη μέλη του Κοινοβουλίου, παριστάμενοι σύμβουλοι του Υπουργού, τολμούν να ομιλούν στη Βουλή. Απαγορεύεται. Και έπρεπε να παρέμβει ο Πρόεδρος και να πει στον παριστάμενο σύμβουλο του Υπουργού ότι "δεν έχετε το λόγο, απαγορεύεται". 

Τρίτον, κυρίες και κύριοι συνάδελφοι, είναι το τέταρτο -αν δεν με απατάει η μνήμη μου- νομοσχέδιο στη διετία της παρούσης περιόδου της Βουλής, που έρχεται για να ρυθμίσει θέματα του χρηματιστηρίου. Τι σημαίνει αυτό; 'Οτι προχειρολογούν και ότι έρχονται ως πυροσβέστες κάθε φορά που προκύπτει ένα θέμα, να ρυθμίσουν υπάρχουσες περιστασιακές καταστάσεις. Γι' αυτό, επαναλαμβάνω, το παρόν νομοσχέδιο είναι πρόχειρο. Ρυθμίζει ορισμένα θέματα, που προέκυψαν το τελευταίο εξάμηνο, χωρίς προοπτική και χωρίς ένα συγκεκριμένο σκοπό. 

Ποιος είναι ο σκοπός αυτού του νομοσχεδίου; 

Το να εισάγει ορισμένα νέα προϊόντα; Τώρα προέκυψαν τα παράγωγα; Αν θυμάμαι καλά, ήταν τότε εισηγητής της μείζονος Αντιπολίτευσης ο κ. Κωστόπουλος, όταν μπροστά από έξι μήνες μιλούσαμε πάλι για το χρηματιστήριο. Τότε, δεν υπήρχαν τα προϊόντα αυτά, για να τα βάλουν στο νομοσχέδιο αυτό; 

Δεν ήταν γνωστό το μίνιμουμ του κεφαλαίου εταιρειών, που πρέπει να εισαχθούν στο χρηματιστήριο. Δεν γνώριζαν ότι εισάγονται μόνο προνομιούχες εταιρείες και όχι κοινές, που έχουν ψήφο κλπ.; 

'Αρα, δεν γνωρίζει η Κυβέρνηση τι θέλει. Πλέει σε ένα πέλαγος χωρίς πυξίδα! Και υπό αυτές τις προϋποθέσεις είμαστε κατά της αρχής του νομοσχεδίου. 

Θα αναφερθώ σε ορισμένες επί μέρους παρατηρήσεις. Και συμφωνώ με το συνάδελφο κ. Μάνο. Μπορεί να το είπαν και άλλοι αγορητές. Τι σχέση έχει η αύξηση του μετοχικού κεφαλαίου από ένα δισεκατομμύριο (1.000.000.000) δραχμές, σε δύο δισεκατομμύρια (2.000.000.000) δραχμές; Δηλαδή, το θέμα εάν θα εισαχθεί ή όχι μια εταιρεία στο χρηματιστήριο, είναι ποσοτικό ή ποιοτικό; Υπάρχουν πράγματι πολλές μικρές εταιρείες, που είναι υγιέστατες. 'Εχουν ανάγκη εξεύρεσης κεφαλαίου για να κάνουν επενδύσεις και δεν έχουν το μετοχικό κεφάλαιο των δύο δισεκατομμυρίων (2.000.000.000) δραχμών. Γιατί αυτό το ποσοτικό κριτήριο, για να εισαχθεί μία εταιρεία στο χρηματιστήριο; 

'Ολες οι ρυθμίσεις, που γίνονται, είναι μεν απαραίτητες, αλλά είναι ελλιπείς. Και είμαι βέβαιος ότι μετά από έξι μήνες θα έρθει και άλλο νομοσχέδιο και θα συμπληρώνει κάτι που δεν διέφυγε. Γιατί δεν φαντάζομαι ότι μπορεί να είναι τόσο αδαείς για τα περί χρηματιστηρίου πράγματα. Απλά, είναι πυροσβεστική αυτή η προσπάθεια. 

Το δεύτερο κεφάλαιο του νομοσχεδίου αναφέρεται στη συγχώνευση του Οργανισμού 'Υδρευσης Θεσσαλονίκης και του Οργανισμού Αποχέτευσης Θεσσαλονίκης. Είμαστε αντίθετοι, πρώτον, γιατί θεωρούμε ότι η μετατροπή των οργανισμών σε ανώνυμη εταιρεία και η συγχώνευση είναι ένα πρώτο βήμα για την ιδιωτικοποίησή τους. 

Το νερό είναι αγαθό και δεν είναι εμπορεύσιμο είδος. Το νερό -και συμφωνώ με τον εισηγητή της Πλειοψηφίας -και η αποχέτευση είναι κατ' εξοχήν -εγώ νομίζω και από το Σύνταγμα, όχι μόνο από τον Κώδικα Δήμων και Κοινοτήτων- αποκλειστική αρμοδιότητα των Οργανισμών Τοπικής Αυτοδιοίκησης: Αποκομιδή σκουπιδιών, ύδρευση, αποχέτευση κλπ. Καθαριότητα είναι και η αποχέτευση. Αντί να είναι τα νερά υπέργεια και να όζουν. Ε, λοιπόν, αυτό αγαθό, το νερό, σε καμία χώρα δεν είναι σε ανώνυμη εταιρεία και δη ιδιωτική, που να αποβλέπει δηλαδή σε κέρδος, όταν μάλιστα πρόκειται για μονοπώλιο. Εκτός εάν μας πει ο παριστάμενος κύριος Υπουργός ότι θα επιτρέψει να υπάρχουν δύο και τρεις εταιρείες ύδρευσης στη Θεσσαλονίκη, για να υπάρχει ανταγωνισμός. Εγώ δεν κατάλαβα για ποιον ανταγωνισμό πρόκειται, όταν η εταιρεία είναι μία και έχει μονοπώλιο σε ένα συγκεκριμένο τόπο. Πώς θα αποφέρει κέρδη; 

Είναι κατ' εξοχήν ανταποδοτικές υπηρεσίες. Το πολύ-πολύ να είναι ένα κεφάλαιο τέτοιο, που να συντηρεί και να ανανεώνει τα δίκτυα και προφανώς να τα επεκτείνει. 

Με αυτήν τη σκέψη είμαστε ενάντια στον τρόπο ρύθμισης, συγχώνευσης και περαιτέρω ιδιωτικοποίησης των δύο αυτών Οργανισμών, ΟΥΘ και ΟΑΘ. 

Το δεύτερο είναι ότι αυτή η προσπάθεια οδηγεί σε αφαίρεση αρμοδιοτήτων από την Τοπική Αυτοδιοίκηση στην κεντρική εξουσία. 'Εχουμε ακούσει από όλους, από όλες τις παρατάξεις αλλά και από την Κυβέρνηση, ότι η κεντρική εξουσία θα μείνει επιτελικό όργανο. 'Ετσι είναι, πράγματι, και αυτή είναι η σύγχρονη αντίληψη του κράτους. Από την άλλη, όμως, βλέπουμε τοπικούς οργανισμούς, όπως είναι ο ΟΥΘ και ο ΟΑΘ, να διοικούνται, να ορίζονται τα διοικητικά συμβούλια και να είναι σήμερα ο μοναδικός μέτοχος -αύριο θα γίνει διασπορά των μετοχών- το κράτος. Αυτό είναι μία αντίφαση. Εκτός εάν ο Δήμος Θεσσαλονίκης είναι ανίκανος να διαχειριστεί την ύδρευση των κατοίκων και την αποχέτευση των αποβλήτων και είναι ικανός λόγου χάρη ο Δήμος Σιδηροκάστρου, της πατρίδας μου, ή ο Δήμος Καλαβρύτων. 

Είναι ικανός ο δήμος να εκτελέσει την υποχρέωση που έχει και από το Σύνταγμα και από τον Κώδικα περί Δήμων και Κοινοτήτων να παρέχει νερό στους κατοίκους. 

Προφανώς είναι παράλογο να λέγεται το αντίθετο, όταν ο Δήμος Θεσσαλονίκης είναι ένας δήμος οργανωμένος με δύο χιλιάδες, τρεις χιλιάδες υπαλλήλους, με τεχνικές υπηρεσίες, με οικονομικές υπηρεσίες, με αρχιτεκτονικές υπηρεσίες, με πολεοδομικές υπηρεσίες και έχει μία προϊστορία, γιατί πάντα ex officio προήδρευε ο Δήμαρχος του Δήμου Θεσσαλονίκης στον Οργανισμό 'Υδρευσης Θεσσαλονίκης, καίτοι υπήρχε το ίδιο καθεστώς σαν υπηρεσία, όχι σαν επιχείρηση πλέον, ανώνυμη εταιρεία που γίνεται. Και τώρα που βαδίζουμε στον 21ο αιώνα και γίνεται η περίφημη αποκέντρωση, παραχωρούμε δήθεν. Η Κυβέρνηση, όπου υπάρχει φιλέτο, κρατάει τις αποκεντρωμένες υπηρεσίες για τον εαυτό της. 

Πριν από ένα χρόνο, κυρίες και κύριοι συνάδελφοι, ψηφίσαμε το νόμο για τις περιφέρειες και τους οργανισμούς ρυθμιστικών σχεδίων. Ενώ ο πρώτος δρόμος περί Νομαρχιακής Αυτοδιοίκησης, ο ιδιωτικός, προέβλεπε την υπαγωγή τους στις 

  


 

  

Σελίδα 71 

Νομαρχιακές Αυτοδιοικήσεις, ο κ. Λαλιώτης πέρσι τέτοιον καιρό στο νόμο περί πολεοδομίας ίδρυσε άλλους πέντε οργανισμούς ρυθμιστικών σχεδίων, στη Λάρισα, στην Πάτρα, στα Γιάννενα κλπ. και επεφύλαξε την εποπτεία αυτών των οργανισμών για το Υπουργείο του. Ξέρετε με ποια δικαιολογία; Με τη δικαιολογία ότι δεν υπάρχει εμπειρία. 

Οι αντιφάσεις, οι προχειρότητες, τα βιλαέτια της εξουσίας οδηγούν την Κυβέρνηση σε παραλογισμούς. 'Αλλα διακηρύσσει και άλλα πράττει. Διακηρύσσει ότι εκχωρεί, ενώ στην ουσία υφαρπάζει. 

Διερωτώμαι: Τι κράτος θέλει αυτή η Κυβέρνηση; Το θέλει αποκεντρωμένο; Το θέλει συγκεντρωτικό; Μπορεί να έχω ιδεολογική διαφωνία στο συγκεντρωτικό κράτος, αλλά θέλω να ξέρω. Η Κυβέρνηση δεν γνωρίζει τι θέλει. Και βέβαια δημιουργούνται θέματα με το υπαλληλικό προσωπικό, όπως και ένα σωρό άλλα προβλήματα. 

Βρισκόμαστε μπροστά στο φαινόμενο η Θεσσαλονίκη να διψά. Θυμάμαι σε μία συζήτηση στις αρχές του 1997, που είπα ότι η Θεσσαλονίκη θα διψάσει, κάποιος έξυπνος Υπουργός μου είπε "κύριε Ιντζέ, με την πολιτιστική πρωτεύουσα μας λέτε ότι θα διψάσει και η Θεσσαλονίκη". Δηλαδή, η πολιτιστική πρωτεύουσα ήταν η αιτία, ό,τι γίνεται στη Θεσαλονίκη να το αναγάγουμε σ' αυτό, για να πάρουμε χρήματα για τη Θεσσαλονίκη. 

Ξέρετε ποιο ήταν τότε το θέμα; Πρόσληψη υπαλλήλων. Λείπουν υπάλληλοι από τον Οργανισμό 'Υδρευσης. Υπάρχουν κενές οργανικές θέσεις. 

Τι γίνεται; Προσλαμβάνουν έκτακτο προσωπικό για ένα χρόνο, εκπαιδεύονται έξι μήνες για να προσαρμοστούν στην αποστολή τους και όταν πλέον αποκτούν εμπειρία, απολύονται. Να, ένας από τους κύριους λόγους, για τους οποίους διψάει η Θεσσαλονίκη. 

Τι προβλέπει αυτός ο οργανισμός; Τίποτα. Προχθές προκηρύχθηκαν τριάντα θέσεις. Τι θα γίνουν αυτοί οι υπάλληλοι; Σε ποιο καθεστώς θα υπαχθούν; 

Τέτοιες προχειρότητες γίνονται και καλούμεθα εμείς στην Εθνική Αντιπροσωπεία, να ψηφίσουμε νομοσχέδια που μας γελειοποιούν. Και αυτό το κάνει ικανό να το καταψηφίσουμε. 

'Οσον αφορά το τρίτο κεφάλαιο, είμαστε από εκείνους που είχαμε πει "κύριε Υπουργέ, πάρα πολύ γρήγορα θα φέρετε τροποποίηση του νόμου περί κινήτρων και θα υπαχθούν και οι ρυθμίσεις που γίνονται σήμερα για τα μοναστήρια, για τον 'ΑΘω, στις διατάξεις του νόμου περί ανάπτυξης της ελληνικής οικονομίας". 

ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κ. Ιντζέ. 

Θα ήθελα, όμως, στις πρώτες παρατηρήσεις του να πω τα εξής ως Προεδρείο: Κατ' αρχήν, κύριε Ιντζέ, πρέπει να ξέρετε ότι ο Προεδρεύων, σε μια εποχή που ο πολιτικός κόσμος αλλά και οι πολιτικοί λοιδορούνται, έχει χρέος να προστατεύσει και δεν έλαβα θέση επί συγκεκριμένου θέματος υπέρ ή κατά. 

ΑΝΑΣΤΑΣΙΟΣ ΙΝΤΖΕΣ: Συμφωνώ απολύτως. 

ΠΡΟΕΔΡΕΥΩΝ (Παναγιώτης Σγουρίδης): 'Αλλωστε το θέμα αυτό το έχουμε δει κατ' επανάληψη. Ο ένας κατηγορεί τον άλλο για διάφορα πράγματα. 'Αρα, πρέπει να έχουμε κάποιες γενικές αρχές. 

Δεύτερον, πρέπει να ξέρετε ότι ήμουν εκείνος ο οποίος παρατήρησε ότι δεν θα πρέπει οι σύμβουλοι του Υπουργού να έχουν λόγο μέσα στην Αίθουσα. 

Δεν υπάρχει άλλος συνάδελφος, για να πρωτολογήσει. 

Εισερχόμαστε στο στάδιο των δευτερολογιών. Ζήτησε το λόγο ο κ. Κωστόπουλος, η κ. Μπόσκου και ο κ. Σπυριούνης. 

Ορίστε, κύριε Κωστόπουλε, έχετε το λόγο. 

ΔΗΜΗΤΡΙΟΣ Ν. ΚΩΣΤΟΠΟΥΛΟΣ: Κύριε Πρόεδρε, δεν θα ασχοληθώ περισσότερο με το νομοσχέδιο. Νομίζω ότι στην πρωτολογία μου ήμουν αρκετά αναλυτικός. Ελπίζω αύριο οι παρατηρήσεις μου να γίνουν δεκτές από τον κύριο Υπουργό και έτσι να μην πούμε πολλά και αύριο. 

Είμαι υποχρεωμένος, όμως, να πάρω θέση σε ένα θέμα, το οποίο ανέκυψε απόψε και το οποίο γνωρίζω και είναι από τα θέματα από τα οποία έχω θιγεί ως πολιτικός. 'Εχω την άποψη -συμφωνώ μαζί σας- να μη θίγουμε τα καλώς κείμενα, αλλά όταν είναι κακώς κείμενα να τα θίγουμε... 

ΠΡΟΕΔΡΕΥΩΝ (Παναγιώτης Σγουρίδης): Να μη θίγουμε τα καλώς κείμενα; Τα κακώς κείμενα να τα θίγουμε. 

ΔΗΜΗΤΡΙΟΣ Ν. ΚΩΣΤΟΠΟΥΛΟΣ: Εγώ θα μιλήσω για τα κακώς κείμενα. 

ΠΡΟΕΔΡΕΥΩΝ (Παναγιώτης Σγουρίδης): Μέσα στον Κανονισμό, όμως. 

ΔΗΜΗΤΡΙΟΣ Ν. ΚΩΣΤΟΠΟΥΛΟΣ: Βεβαίως. 

'Οταν ο κ. Καρατζάς πέρασε από την επιτροπή του άρθρου 49 Α, ρωτήθηκε από πολλούς συναδέλφους, μεταξύ των οποίων και από εμένα, εάν το δικηγορικό του γραφείο θα έχει σχέση με τις δραστηριότητες του οργανισμού, τον οποίο θα διοικεί και η απάντηση ήταν: "όχι, καμία σχέση". Είναι, αν δεν απατώμαι, η εικοστή περίπτωση -από αυτές που έχουν περιέλθει σε γνώση μας- που το γραφείο του κ. Καρατζά συμμετέχει σε συμβάσεις, που έχουν σχέση είτε από τη μία πλευρά είτε από την άλλη με το συγκρότημα της Εθνικής. 

Στη συγκεκριμένη περίπτωση, σωστά ο κ. Αλογοσκούφης κατήγγειλε ότι ο κ. Καρατζάς ως Διοικητής της Εθνικής ήταν σύμβουλος πώλησης των ΚΑΕ και το γραφείο του εκπροσωπούσε του αγοραστές. 'Οταν μάλιστα υπήρξε και δανειοδότηση της Εθνικής, όπως πληροφορηθήκαμε, για την αγορά των ΚΑΕ, τα πράγματα είναι πάρα πολύ σοβαρά. Μιλάμε, λοιπόν, για τα κακώς κείμενα και θα πάρει μεγαλύτερη διάσταση το θέμα. 

ΠΡΟΕΔΡΕΥΩΝ (Παναγιώτης Σγουρίδης): Καλώς. Με τη διαφορά όμως ότι ο χρόνος, που το θίγετε, είναι ακατάλληλος. Δεν έχουμε κοινοβουλευτικό έλεγχο και έχουν κατατεθεί οι ερωτήσεις. 

ΔΗΜΗΤΡΙΟΣ Ν. ΚΩΣΤΟΠΟΥΛΟΣ: Κύριε Πρόεδρε, είναι θέμα χρηματιστηρίου και όσον αφορά τα ΚΑΕ -που δεν το ανέφερα- είναι ένας από τους λόγους της κακής πορείας του χρηματιστηρίου. 

Εγώ πέρσι τέτοια εποχή κατέθεσα μία ερώτηση, κύριε Υπουργέ, η οποία αφορούσε το γραφείο του κ. Καρατζά, όσον αφορά τις σχέσεις του γραφείου, που εκπροσωπούσε την Τράπεζα του Λονδίνου, με την Κτηματική Τράπεζα, θυγατρική της Εθνικής. Φαντάστηκα ότι το θέμα θα σταματούσε εκεί. Υπάρχουν τόσες άλλες δουλειές για γραφεία αυτού του επιπέδου, να ασχοληθεί το γραφείο του κ. Καρατζά. 

ΠΡΟΕΔΡΕΥΩΝ (Παναγιώτης Σγουρίδης): Η κ. Μπόσκου έχει το λόγο. 

ΜΑΡΙΑ ΜΠΟΣΚΟΥ: Κύριε Πρόεδρε, θα ήθελα να κάνω μια παρατήρηση σε σχέση με τις διατάξεις του δευτέρου κεφαλαίου, περί συγχώνευσης του Ο.Υ.Θ. και του Ο.Α.Θ. 

Πιστεύω ότι οι εργαζόμενοι μετά την τοποθέτηση του κυρίου Υπουργού, οι οποίοι βρίσκονται σε κινητοποίηση απ' ότι μαθαίνουμε, πρέπει να αρχίσουν να ανησυχούν ακόμη περισσότερο. 

Κατ' αρχήν δεν μπορώ να καταλάβω γιατί δεν σημαίνει ιδιωτικοποίηση το 49%-51%; Είναι ιδιωτικοποίηση και μάλιστα καραμπινάτη. 

Επίσης, υπόσχεται ο κύριος Υπουργός, ούτε καν πέντε μέρες πριν από τις εκλογές σε εργαζόμενους σε κινητοποίηση, ότι θα κρατήσει τουλάχιστον το 51%. Εάν η πρόθεση της Κυβέρνησης είναι να παραμείνει αυτός ο οργανισμός στο δημόσιο, μπορεί άνετα να το κάνει μέσα από τις διατάξεις του νομοσχεδίου. Αλλιώς κατά η γνώμη μας και προεκλογικά άλλα κρύβονται. 

ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε την κ. Μπόσκου. 

Ο κ. Σπυριούνης έχει το λόγο. 

ΚΥΡΙΑΚΟΣ ΣΠΥΡΙΟΥΝΗΣ: Κύριε Προέδρε, ούτε το προεκλογικό κλίμα θα δικαιολογούσε αυτήν την οξύτητα του φίλου και αγαπητού συναδέλφου κ. Ιντζέ. Η Κυβέρνηση γνωρίζει άριστα και προγραμματίζει με μελέτη, με σωφροσύνη και με περίσκεψη και πρόνοια όλα τα ζωτικά προβλήματα της πατρίδας μας. Αν στην υλοποίηση, στη σχεδίαση αυτή, στις επιδιώξεις αυτές, κάνει και λάθη, είναι ανθρώπινο. Γνωρίζει, όμως, πού πηγαίνει στο στρατηγικό και στο τακτικό πλαίσιο. 

Θα περιορισθώ στο συγκεκριμένο νομοσχέδιο. Κύριοι συνά-

  


 

  

Σελίδα 72 

δελφοι, το νομοσχέδιο έχει ευνοϊκότατο σκοπό στο σύνολο των διατάξεών του. Θα αναφέρω μόνο την πρώτη παράγραφο της εισηγητικής έκθεσης, που λέει ότι σκοπός του είναι να βελτιώσει τη σχετική νομοθεσία για την εισαγωγή μετοχών επιχειρήσεων κλπ. στο χρηματιστήριο. 

Δεν είναι σκοπός αυτό στο πλαίσιο του χρηματιστηρίου; Δεν είναι σκοπός η τροποποίηση του π.δ. 350/85, για να καταστεί πιο ευλίγιστη η όλη διαδικασία; Είναι σκοπός, κύριε συνάδελφε. Επίσης, δεν είναι σκοπός η συγχώνευση των δύο οργανισμών, που είναι προγραμματισμένη και από τον προϋπολογισμό, με σκοπό να δημιουργηθεί ένας ευρύτερος οργανισμός, μία ανώνυμη εταιρεία, που θα έχει τη δυνατότητα να αναπτύσσει και άλλες εκτός από τις κύριες δραστηριότητες, όπως ύδρευση, αποχέτευση και άλλες συναφείς με αποτελεσματικότερες διαδικασίες, με διαυγέστερες μεθοδεύσεις, με καλύτερους όρους; Επομένως είναι άδικη η κριτική ότι δεν υπάρχει σκοπός στο νομοσχέδιο. 

'Ενα δεύτερο σημείο, σε ό,τι αφορά την κατάσταση του προσωπικού. 'Ολοι μας και πρώτη η Κυβέρνηση εκφράζει την ευαισθησία της γύρω από το σεβασμό των εργασιακών σχέσεων και των κεκτημένων, αν θέλετε. Είναι μία λέξη με πλατιά έννοια και με παρεξηγημένη ακόμη έννοια. Αλλά και μέσα στο νομοσχέδιο δείχνει αυτήν την ευαισθησία για το προσωπικό. 

Παρακαλώ κι εγώ με τη σειρά μου, όπου υπάρχει σκιά αμφιβολίας ότι σέβεται και τις αποδοχές και τις θέσεις και τη μονιμότητα και τα λοιπά του προσωπικού, να το δούμε εδώ, να το δει ο κύριος Υπουργός με την ευαισθησία τη γνωστή σε όλους μας που διαθέτει και το συναινετικό κλίμα, ώστε να βελτιώσουμε το περιεχόμενο του νομοσχεδίου. 

'Ενα τρίτο σημείο. Συνηθίζουμε, κύριε Πρόεδρε, εδώ μέσα να μιλούμε περί των πάντων. 

ΠΡΟΕΔΡΕΥΩΝ (Παναγιώτης Σγουρίδης): Με πρώτο τον ομιλούντα. 

ΚΥΡΙΑΚΟΣ ΣΠΥΡΙΟΥΝΗΣ: Και βρισκόμαστε έτσι έξω από τα πλαίσια της συζήτησης. Είναι, όμως, καλύτερα να μας επιτρέπεται να μιλούμε περί των πάντων -ας αντέδρασα στο συνάδελφο που εκτιμώ βαθύτατα και αγαπώ- παρά να μη λέμε ό,τι θέλουμε. Γιατί εδώ μέσα γονιμοποιείται, πραγματώνεται η δημοκρατία με έναν απόλυτο τρόπο, βεβαίως μέσα στο πλαίσιο -για να σας προφθάσω- του Κανονισμού και της δεοντολογίας του διαλόγου, των συζητήσεων, του σεβασμού του χρόνου κλπ. 

'Ενα τέταρτο σημείο: Το αποδεικνύει στην πράξη η Κυβέρνηση ότι όπου διαπιστώσει ότι το υιοθετηθέν καθεστώς νομοθεσίας, θεσμοθέτησης, που ανάγεται σε ένα ζωτικό τομέα, είναι ελλειμματικό, δεν διστάζει να έλθει συμπληρωματικά και τροποποιητικά να το βελτιώσει. Η θέση μου αυτή αποτελεί έναν πρόσθετο λόγο, που δικαιολογεί απόλυτα την εμφάνιση και τη συζήτηση του νομοσχεδίου στη Βουλή. 

Πέμπτον, είναι περιττό, ωστόσο θα το πω ότι η δημοκρατία είναι ήπιο σύστημα, είναι με μία ευρύτατη σχετικότητα πολίτευμα. Αυτή είναι η αξία της και η γοητεία της. 'Ολα τα συζητάμε και όλα τα διορθώνουμε. Αυτό το κλίμα που διακρίνει την Κυβέρνηση, να πρυτανεύσει -και θα πρυτανεύσει- εδώ μέσα και όπου, κύριε Υπουργέ, βγει από το διάλογο, από τα αποκομιζόμενα συμπεράσματα ότι χρειάζεται κάποια βελτίωση, να μη διστάσετε να την υλοποιήσετε, για να βγει αρτιότερο το νομοσχέδιο από το Κοινοβούλιο. Ευχαριστώ. 

ΠΡΟΕΔΡΕΥΩΝ (Παναγιώτης Σγουρίδης): Ο κύριος Υφυπουργός έχει το λόγο. 

ΑΛΕΞΑΝΔΡΟΣ ΜΠΑΛΤΑΣ (Υφυπουργός Εθνικής Οικονομίας): Για να κλείσουμε, αγαπητοί συνάδελφοι, θα πω στην κ. Μπόσκου, κατ' αρχήν, για τους φόβους των εργαζομένων. Νομίζω ότι ήσασταν στη Διαρκή Επιτροπή, όπου οι εργαζόμενοι ήλθαν και μας είπαν ότι είναι σύμφωνοι με αυτήν τη συγχώνευση και δεν έχουν κανένα πρόβλημα σε ότι αφορά τη δική τους εξασφάλιση. 

Πέραν αυτού αυτά έχουν προγραμματιστεί από πολύ καιρό πριν. 'Εχουμε πει ποιες επιχειρήσεις θα ιδιωτικοποιηθούν και ποιο κομμάτι τους. Η συγκεκριμένη περιπτωση περιλαμβάνεται στο πρόγραμμά μας και έχουμε πει ότι θα γίνει μέσα στο 1999. Το ξέρει όλος ο κόσμος και ασφαλώς πρέπει να το ξέρει και το Κοινοβούλιο. Δεν θεωρούμε εμείς ιδιωτικοποίηση, αν φθάνει να ιδιωτικοποιούμε μέχρι το 49%. 'Οταν το 51% μένει στο δημόσιο, δεν ιδιωτικοποιείται με τον τρόπο που λέτε εσείς. Για τη συγκεκριμένη περίπτωση είπαμε τι κάνουμε. 

'Ερχομαι στο άλλο θέμα που έπεσε εδώ, χωρίς να υπάρχει λόγος. Επιμένω ότι θέματα που πράγματι είναι κοινοβουλευτικού ελέγχου, είναι καλύτερα να συζητιούνται τότε, γιατί και απροετοίμαστος μπορεί να είναι ο υπεύθυνος εκ μέρους της Κυβέρνησης για να απαντήσει και γιατί δεν είναι σωστό στο Κοινοβούλιο να δημιουργούμε εντυπώσεις πριν αλέκτωρ λαλήσει. 'Οποιος έχει υποβάλει ερώτηση ή επερώτηση για έλεγχο της Κυβέρνησης σε οποιονδήποτε τομέα, να περιορίζεται και να το κάνει την ώρα που θα συζητείται η ερώτηση ή η επερώτησή του. Επανέρχομαι σε αυτό το θέμα, για να το κλείσω από μεριάς μου: Εγω προσωπικά θεωρώ απαράδεκτη μία τέτοια συμπεριφορά και γι' αυτό το τόνισα προηγούμενα. Απ'αυτά που γνωρίζω επιμένω σήμερα για την περίπτωση του δικηγορικού γραφείου Καρατζά, όπως το ονομάζετε, ότι δεν ξέρω πόσοι συνεργάτες υπάρχουν εκεί, πώς λειτουργεί. Θα έχετε την απάντησή σας, αλλά δεν είναι αυτό που πρέπει να συζητήσουμε σήμερα σε σχέση με το νομοσχέδιο. 'Εχουν δοθεί άλλωστε απαντήσεις. Κύριε Κωστόπουλε, δεν ασχολείται ο κ. Καρατζάς. Μπορώ να σας το διαβεβαιώσω και εγώ. Είναι απόλυτα ειλικρινής με το λόγο που έχει δώσει. Δεν ασχολείται καθόλου με το γραφείο του. Αλλά σε κάθε περίπτωση θα πάρετε την απάντησή σας, όταν θα κάνετε κοινοβουλευτικό έλεγχο. 

Σε πολλά γραφεία απευθύνεται η αγορά κλπ. Δεν ξέρω σε ποιο βαθμό και πώς λειτουργούν αυτά τα γραφεία ή ποιος είναι ο προϊστάμενός τους. Το κλείνω, εν πάση περιπτώσει, γιατί δεν είναι του νομοσχεδίου. 

'Ερχομαι στο νομοσχέδιο. Επιμένω, παρά τις παρατηρήσεις σας, να σας ευχαριστήσω άλλη μια φορά για την κατ'αρχήν ψήφισή του. Αύριο στη συζήτηση επί των άρθρων, αν υπάρξει κάποια βελτιωτική πρόταση, θα τη συζητήσουμε. 

Τέλος, αστειευόμενος, θα ήθελα να πω ότι, όσον αφορά τη λειτουργία του χρηματιστηρίου, ευτυχώς η Κυβέρνηση έδωσε λάθος κατευθύνσεις μόνο στην Ελλάδα και έγινε όλη αυτή η καταστροφή. Ελπίζω αυτή η παρέμβασή της να μην επηρέασε ούτε το χρηματιστήριο της Νέας Υόρκης, που είχε πτώση, ούτε εκείνο της Ρωσίας και πολύ περισσότερο τα ευρωπαϊκά χρηματιστήρια, που και εκείνα πήραν την κατιούσα, ποσοστιαία μάλιστα λίγο παραπάνω από το ελληνικό χρηματιστήριο. 

Το λέω αυτό, διότι μπορεί να κάνουμε αντιπολίτευση και να λέμε πολλά, αλλά δεν πρέπει να φθάνουμε σε ακρότητες, ότι δηλαδή με την παρέμβαση της Κυβέρνησης ήρθε η καταστροφή των επενδυτών και του χρηματιστηρίου. 'Αλλωστε ο Κοινοβουλευτικός Εκπρόσωπος του ΠΑ.ΣΟ.Κ. με συγκεκριμένα νούμερα απέδειξε πού βρισκόταν αυτό το χρηματιστήριο και πού βρίσκεται σήμερα. Δεχόσαστε δε, γιατί η ελληνική οικονομία έχει ανάγκη το χρηματιστήριο, ότι το χρηματιστήριο πρέπει να αναπτυχθεί. 

ΠΡΟΕΔΡΕΥΩΝ (Παναγιώτης Σγουρίδης): Ο κ. Ιντζές έχει το λόγο. 

ΑΝΑΣΤΑΣΙΟΣ ΙΝΤΖΕΣ: Κύριε Πρόεδρε, θα ήθελα να κάνω τέσσερις παρατηρήσεις. Θα αρχίσω από το τελευταίο επιχείρημα του κυρίου Υπουργού. Πράγματι, το ελληνικό χρηματιστήριο δεν μπορεί να επηρεάσει τις παγκόσμιες χρηματιστηριακές συναλλαγές. Φαντάζομαι όμως ότι ούτε ο κ. Σόρος είναι παράγοντας που μπορεί να επηρεάζει τα παγκόσμια χρηματιστηριακά πράγματα. Αλλά οι προφήτες και οι κήρυκες της παγκοσμιοποίησης, οι καπιταλιστές, οι ιδεολόγοι καπιταλιστές, φωνάζουν, και πρώτος φωνάζει ο Σόρος, και λένε: πάρτε μέτρα παρέμβασης για να ρυθμίζουμε την αγορά, όταν αυτή απορυθμίζεται. Η αγορά απορυθμίζεται για δύο λόγους: Πρώτον, διότι ουδέποτε υπήρξε πλήρης ανταγωνισμός. Είναι μια τεχνητή ιδεατή οικονομική έννοια, διότι πλήρης ανταγωνισμός υπάρχει, όταν υπάρχει πλήρης γνώση 

 

 

  

Σελίδα 73 

όλων των εμπλεκομένων στην αγορά. Δεύτερον, όταν υπάρχουν ολιγοπωλιακές ή μονοπωλιακές καταστάσεις, που διαστρεβλώνουν τη λειτουργία της αγοράς. 

Επομένως δεν είναι η Ελλάδα αυτή που έφερε αυτήν την αναστάτωση, ούτε ο κ. Σόρος. Το γεγονός όμως ότι και ο Κίσσινγκερ σήμερα μιλάει για ανάγκη παρέμβασης, αλλά και το Διεθνές Νομισματικό Ταμείο και η παγκόσμια αγορά και η GATT 7 μιλάνε για κάποια μέτρα παρέμβασης, σημαίνει ότι δεν είναι δυνατόν εμείς να αποτελέσουμε νησίδα πανελεύθερης αγοράς στην παγκοσμιοποίηση. 

Δεύτερον, δεν κατάλαβα τι είπε ο κ. Σπυριούνης. Ο ν.614/14 περί συνεταιρισμών, αν δεν κάνω λάθος, μέχρι τη δικτατορία του Μεταξά ουδέποτε τροποποιήθηκε. Και τότε τροποποιήθηκε παρεμβατικά, για να φύγουν οι μη αρεστοί στο καθεστώς. 

Αλλά αν δείτε την εισήγηση του Μιχαλακόπουλου του Πατρινού, του τέως Πρωθυπουργού, ήταν διατριβή, κύριε Σπυριούνη. Δεν ήταν στο γόνατο γραμμένη, και τώρα να τη διαβάσετε, δεν ξεπερνιέται. Ο ν. 2112/20 για τα εργατικά δικαιώματα μέχρι τώρα δεν τροποποιήθηκε. Δευτερεύουσες, τριτεύουσες τροπολογίες γίνονται. Αυτά είναι νομοθετήματα. Γιατί προφανώς δεν είναι φιλοδοξία του παρισταμένου Υπουργού να νομοθετεί για έξι μήνες. Πράγματι έχει στόχο και σκοπό και στρατηγική το νομοσχέδιο. Αν νομοθετούμε όμως για δεκαετίες, τότε δεν έχει. Είναι προχειρολόγημα, είναι μία σταγόνα για να σβήσει μία φωτιά που δεν σβήνει. 

Η τρίτη παρατήρηση: Κύριε Πρόεδρε, στον κοινοβουλευτισμό υπάρχει νομοθετική εργασία και κοινοβουλευτικός έλεγχος. Λίγες περιπτώσεις γνωρίζετε, κύριοι συνάδελφοι, όταν αναφερόμαστε σε νομοσχέδια, που εκ πρώτης όψεως μπορούν να φαίνονται ως κοινοβουλευτικού ελέγχου, στην ουσία είναι επισημάνσεις αποφυγής τέτοιων παρεκτροπών, να το πω έτσι επιεικώς, για να λάβουμε μέτρα. Μην ξεχνάμε ότι μιλάμε για χρηματιστήριο, για διαφάνεια. Αν αύριο ο πρόεδρος του χρηματιστηρίου είναι δικηγόρος, θα μπορεί να έχει γραφείο δικηγορικό; Ρωτάω απλώς. Οι συνάδελφοι της Νέας Δημοκρατίας έχουν δίκιο που έφεραν το θέμα, γιατί είναι μία επισήμανση, για να ληφθεί πρόνοια, ώστε να μην υπάρξει ανάγκη για κοινοβουλευτικό έλεγχο. Το νομοθέτημα να είναι τέτοιο, που να αποκλείει περιπτώσεις καταστρατήγησης της θέσης για προορισμό ιδιωτικό. 

ΠΡΟΕΔΡΕΥΩΝ (Παναγιώτης Σγουρίδης): Ο κ. Αλογοσκούφης έχει το λόγο. 

ΓΕΩΡΓΙΟΣ ΑΛΟΓΟΣΚΟΥΦΗΣ: Θα ξεκινήσω από την τελευταία επισήμανση του κυρίου Υπουργού. Η Κυβέρνηση δεν φταίει για τη διεθνή χρηματιστηριακή κρίση, όπως δεν έφταιγε και η κυβέρνηση Μητσοτάκη για την παγκόσμια ύφεση του 1992-1993. Φταίει όμως για το ότι παρέσυρε ασυνείδητα, ίσως, πάρα πολλούς μικροεπενδυτές στο χρηματιστήριο τους μήνες που προηγήθηκαν, δημιουργώντας ελπίδες που αποδείχθηκαν φρούδες. Η κατάσταση τότε ήταν άσχημη, ανεξάρτητα από τη διεθνή χρηματιστηριακή κρίση και είναι πολύ πιο άσχημη από πολλά χρηματιστήρια του κόσμου. 

Κύριε Υπουργέ, θα μας επιτρέψετε, επειδή χρησιμοποιήσατε και τη λέξη απαράδεκτος, να ξέρω πότε γίνεται κοινοβουλευτικος έλεγχος και πότε συζητούνται νομοσχέδια. 'Οταν χρησιμοποιείται ένα περιστατικό πολύ μεγάλης σημασίας, για να στηριχθεί μία επιχειρηματολογία, δεν είναι κοινοβουλευτικος έλεγχος. Δεν σας ρώτησα τίποτα. Εγώ κατήγγειλα εδώ ένα συγκεκριμένο περιστατικό, το οποίο δείχνει πόσο άσχημα λειτουργούν οι θεσμοί στη χώρα μας και πόσο έχουμε μπερδέψει τους ρόλους μεταξύ ιδιωτικού και δημοσίου. Το πως δεν λειτουργούν οι εποπτείες και θα λειτουργούν οι διοικήσεις των δημοσίων επιχειρήσεων, αυτό είναι που καταγγέλλουμε. Στον κοινοβουλευτικό έλεγχο έχω ζητήσει να μου δοθούν κάποια στοιχεία. Από εσάς δεν ζήτησα τίποτα. Τα έχω ζητήσει και αν δεν τα πάρω, ξέρω πώς θα επανέλθω. Παρακαλώ, αυτές οι καταγγελίες και περί τα απαράδεκτων να λείπουν από την Αίθουσα και από τον πολιτικό σας λόγο. 

ΠΡΟΕΔΡΕΥΩΝ (Παναγιώτης Σγουρίδης): Ο κ. Σφυρίου έχει το λόγο. 

ΚΟΣΜΑΣ ΣΦΥΡΙΟΥ: Κύριε Πρόεδρε, νομίζω ότι έχει εξαντληθεί η συζήτηση και ελάχιστα έχω να πω. 

Θα σταθώ μόνο σε ένα σημείο. Μίλησε η Αντιπολίτευση, ο Κοινοβουλευτικός Εκπρόσωπος της Νέας Δημοκρατίας, αλλά και ο κ.Ιντζές από το ΔΗ.Κ.ΚΙ. ότι τάχα αυτό το νομοσχέδιο είναι προχειρολόγημα και το ότι η Κυβέρνηση φέρνει κάθε λίγο νόμους για το χρηματιστήριο και αυτό δείχνει ότι νομοθετεί στο γόνατο, πρόχειρα κλπ. Αυτά δεν είναι σοβαρά πράγματα. Κύριοι συνάδελφοι, από την εμπειρία της λειτουργίας του χρηματιστηρίου για να διευκολυνθεί η πρόσβαση και να απλοποιηθούν πολλά πράγματα, την κατασταλαγμένη εμπειρία ετών και ετών το νομοσχέδιο αυτό περιλαμβάνει μέσα στις διατάξεις του. 

Δεν είναι ότι η συγκυρία οδήγησε την Κυβέρνηση να καταλήξει σ'αυτές τις διατάξεις, από παρατηρήσεις που έκανε τους τελευταίους μήνες. Αυτό δεν είναι σοβαρή επιχειρηματολογία. 'Ολοι υποστήριξαν από τα κόμματα της Αντιπολίτευσης -με εξαίρεση το Κομμουνιστικό Κόμμα- ποια είναι η θετική συμβολή αυτών των διατάξεων, που είναι καταστάλαγμα της εμπειρίας πολλών ετών σχετικά με τη λειτουργία του χρηματιστηρίου. 

'Υστερα, είναι προχειρολόγημα ή είναι νομοθετική παρέμβαση στο γόνατο, όταν έρχονται για το χρηματιστήριο θεσμικές τομές. Δηλαδή, όταν έφερε το νομοσχέδιο που έγινε ο μετέπειτα ν. 2324/96 και άλλαξε τη δομή του Χρηματιστηρίου Αξιών Αθηνών, δημιουργώντας στη θέση του παλαιού οργανισμού μια ανώνυμη εταιρεία, ήταν προχειρολόγημα στο γόνατο; 'Οταν έφερε μια θεσμική τομή και άνοιξε σε νέα χρηματιστηριακά προϊόντα και παράγωγα, που δεν έχει η χώρα μας σήμερα, ενώ έχουν πολλές άλλες ευρωπαϊκές χώρες, αυτό δεν ήταν θεσμική τομή, αλλά ήταν ένα προχειρολόγημα στο γόνατο; 'Οταν δημιούργησε με νόμο ευέλικτα σχήματα... 

ΑΝΑΣΤΑΣΙΟΣ ΙΝΤΖΕΣ: Το 1996 δεν υπήρχαν παράγωγα; 

ΚΟΣΜΑΣ ΣΦΥΡΙΟΥ: 'Ενα λεπτό, κύριε Ιντζέ. Δεν διέκοψα κανέναν. Νομίζω ότι άκουσα και σεβάστηκα τις απόψεις όλων και κανείς δεν θα μου στερήσει το δικαίωμα να πω και τις δικές μου απόψεις, τις απόψεις του ΠΑ.ΣΟ.Κ εννοώ, όχι τις προσωπικές μου απόψεις. 

Θέλω λοιπόν να πω ότι, το ότι με νόμο έφερε η Κυβέρνηση και έλαβε μέτρα νομοθετικά, μάλιστα ακολουθώντας και τη σχετική οδηγία της Ευρωπαϊκής 'Ενωσης για το θέμα της αναμόρφωσης του συνεγγυητικού, ήταν και αυτό κάτι που φτιάχτηκε στο γόνατο; Και τόσες άλλες τομές, οι οποίες έγιναν νομοθετικά -δεν τις έχω αυτήν τη στιγμή πρόχειρα σ' αυτήν τη δευτερολογία μου- αποδεικνύουν ότι κινήθηκε μ'ένα σχέδιο σε ό,τι αφορά την αναδιοργάνωση και τον εκσυγχρονισμό της χρηματιστηριακής αγοράς στη χώρα μας και δεν ήταν μια νομοθετική πρωτοβουλία στο γόνατο, ευκαιριακά. 

Θέλω μάλιστα να πω ότι δεν είναι κακό να έρχονται νομοσχέδια. 'Ολοι λέτε ότι υπάρχουν διεθνείς εξελίξεις. 'Ολοι αναγνωρίζουν τη δυναμική που έχει το θέμα σε διεθνές επίπεδο και όχι μόνο στην ελληνική αγορά. Θα είναι κακό, δηλαδή, εάν εντοπίζονται ζητήματα από την ελληνική και τη διεθνή εμπειρία και τα οποία μέσα στη δυναμική που εξελίσσονται αυτοί οι θεσμοί δίνουν την ευκαιρία στην Κυβέρνηση να αναλαμβάνει νομοθετική πρωτοβουλία; 

Εκείνο που έχει σημασία δεν είναι οι χαρακτηρισμοί. Διότι καταλαβαίνετε ότι από επίθετα έχει χορτάσει το ελληνικό Κοινοβούλιο. Εκείνο που χρειάζεται εδώ μέσα είναι να δίνουμε έμφαση στα ουσιαστικά. Και στα ουσιαστικά νομίζω ότι το νομοσχέδιο δίνει θετικές απαντήσεις. Τα υπόλοιπα είναι απλά για τη διατύπωση αντιπολιτευτικών θέσεων, για να γίνεται απλά αντιπολίτευση και να δημιουργούνται εντυπώσεις. 

Ευχαριστώ. 

ΑΛΕΞΑΝΔΡΟΣ ΜΠΑΛΤΑΣ (Υφυπουργός Εθνικής Οικονομίας): Θέλω να σας πω για την τροπολογία... 

ΠΡΟΕΔΡΕΥΩΝ (Παναγιώτης Σγουρίδης): 'Εχει μοιραστεί η τροπολογία, κύριε Υφυπουργέ. 

ΑΛΕΞΑΝΔΡΟΣ ΜΠΑΛΤΑΣ (Υφυπουργός Εθνικής Οικονομίας): Εντάξει, κύριε Πρόεδρε. 

ΠΡΟΕΔΡΕΥΩΝ (Παναγιώτης Σγουρίδης): Κύριοι συνάδελφοι, έχω την τιμή να ανακοινώσω στο Σώμα ότι η Διαρκής 

  

 

  

Σελίδα 74 

Επιτροπή Εθνικής 'Αμυνας και Εξωτερικών Υποθέσεων καταθέτει την έκθεσή της στο σχέδιο νόμου του Υπουργείου Εθνικής 'Αμυνας: "Κύρωση του Πρωτοκόλλου για την απαγόρευση ή τον περιορισμό της χρήσης ναρκών, παγίδων και άλλων μηχανισμών, όπως τροποποιήθηκε στις 3 Μαΐου 1996 (Πρωτόκολλο ΙΙ όπως τροποποιήθηκε στις 3 Μαΐου 1996) προσαρτημένο στη Σύμβαση για την απαγόρευση ή τον περιορισμό της χρήσης ορισμένων συμβατικών όπλων που μπορούν να θεωρηθούν ως εξαιρετικώς επιβλαβή ή ως προκαλούντα αδιακρίτως αποτελέσματα". 

Επίσης η Διαρκής Επιτροπή Κοινωνικών Υποθέσεων καταθέτει την έκθεσή της στο σχέδιο νόμου του Υπουργείου Μεταφορών και Επικοινωνιών: "Κύρωση της Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Δημοκρατίας της Αλβανίας για διεθνή οδική μεταφορά επιβατών και εμπορευμάτων". 

Επίσης η Διαρκής Επιτροπή Οικονομικών Υποθέσεων, καταθέτει τις Εκθέσεις της στα σχέδια νόμων: 

1. Του Υπουργείου Εθνικής Οικονομίας: "Κύρωση της συμφωνίας μεταξύ της Ελληνικής Δημοκρατίας και της Δημοκρατίας της Μολδαβίας για την προώθηση και αμοιβαία προστασία των επενδύσεων". 

2. Του Υπουργείου Οικονομικών: 

α) "Κύρωση της Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Γεωργίας για τη συνεργασία και την αμοιβαία συνδρομή μεταξύ των Τελωνειακών τους Διοικήσεων". 

β) "Κύρωση της Συμφωνίας μεταξύ της Ελληνικής Δημοκρατίας και της Δημοκρατίας της Κροατίας για την αποφυγή της διπλής φορολογίας αναφορικά με τους φόρους εισοδήματος και κεφαλαίου". 

Κηρύσσεται περαιωμένη η συζήτηση επί της αρχής του νομοσχεδίου του Υπουργείου Εθνικής Οικονομίας: "Ρυθμίσεις θεμάτων της χρηματιστηριακής αγοράς, συγχώνευση Οργανισμού 'Υδρευσης Θεσσαλονίκης (Ο.Υ.Θ.) και Οργανισμού Αποχέτευσης Θεσσαλονίκης (Ο.Α.Θ.) και άλλες διατάξεις". 

Ερωτάται το Σώμα: Γίνεται δεκτό το νομοσχέδιο επί της αρχής; 

ΠΟΛΛΟΙ ΒΟΥΛΕΥΤΕΣ: Δεκτό, δεκτό. 

ΜΑΡΙΑ ΜΠΟΣΚΟΥ: Κατά πλειοψηφία. 

ΠΡΟΕΔΡΕΥΩΝ (Παναγιώτης Σγουρίδης): Συνεπώς το νομοσχέδιο του Υπουργείου Εθνικής Οικονομίας: "Ρυθμίσεις θεμάτων της χρηματιστηριακής αγοράς, συγχώνευση Οργανισμού 'Υδρευσης Θεσσαλονίκης (Ο.Υ.Θ.) και Οργανισμού Αποχέτευσης Θεσσαλονίκης (Ο.Α.Θ.) και άλλες διατάξεις" έγινε δεκτό επί της αρχής κατά πλειοψηφία. 

Κύριοι συνάδελφοι έχουμε καιρό να μπούμε στη συζήτηση επί των άρθρων του νομοσχεδίου; 

ΔΗΜΗΤΡΙΟΣ Ν. ΚΩΣΤΟΠΟΥΛΟΣ: Βεβαίως. 

ΚΟΣΜΑΣ ΣΦΥΡΙΟΥ: Κύριε Πρόεδρε, παρακαλώ το λόγο. 

ΠΡΟΕΔΡΕΥΩΝ (Παναγιώτης Σγουρίδης): Ορίστε κύριε Σφυρίου. 

ΚΟΣΜΑΣ ΣΦΥΡΙΟΥ: Ακουσα τον κύριο συνάδελφο να λέει "βεβαίως". Δεν ξέρω αν το εννοεί αλλά εκείνο που ήθελα εγώ να υπενθυμίσω είναι ότι υπάρχει απόφαση της Διάσκεψης των Προέδρων να συζητηθεί το νομοσχέδιο σε δυο ημέρες. Επειδή η ώρα είναι 23.00' και θα πάρει αρκετό χρόνο η συζήτηση επί των άρθρων νομίζω ότι πρέπει να συμφωνήσουμε να λυθεί αυτή τη στιγμή η συνεδρίαση και να έρθουμε αύριο για τα άρθρα. 

ΠΡΟΕΔΡΕΥΩΝ (Παναγιώτης Σγουρίδης): Ορίστε κύριε Αλογοσκούφη. 

ΓΕΩΡΓΙΟΣ ΑΛΟΓΟΣΚΟΥΦΗΣ: Συμφωνώ με αυτό που είπε ο κ. Σφυρίου. Δε νομίζω ότι επαρκεί ο χρόνος για να ολοκληρωθεί η συζήτηση στα άρθρα οπότε να επανέλθουμε αύριο. 

ΠΡΟΕΔΡΕΥΩΝ (Παναγιώτης Σγουρίδης): Ορίστε, κυρία Μπόσκου. 

ΜΑΡΙΑ ΜΠΟΣΚΟΥ: Συμφωνούμε και εμείς. 

ΠΡΟΕΔΡΕΥΩΝ (Παναγιώτης Σγουρίδης): Ορίστε, κύριε Ιντζέ. 

ΑΝΑΣΤΑΣΙΟΣ ΙΝΤΖΕΣ: Και εμείς συμφωνούμε. 

ΠΡΟΕΔΡΕΥΩΝ (Παναγιώτης Σγουρίδης): Καλώς. Οπότε συμφωνούμε όλοι να λύσουμε τη συνεδρίαση σ' αυτό το σημείο και να επανέλθουμε αύριο. 

Με τη συναίνεση του Σώματος και ώρα 23.00' λύεται η συνεδρίαση για αύριο ημέρα Τετάρτη 7 Οκτωβρίου 1998 και ώρα 10.00' με αντικείμενο εργασιών του Σώματος: α) κοινοβουλευτικό έλεγχο, συζήτηση επικαίρων ερωτήσεων σύμφωνα με την ημερήσια διάταξη που έχει διανεμηθεί και β) νομοθετική εργασία, συνέχιση της συζήτησης επί των άρθρων και του συνόλου του σχεδίου νόμου του Υπουργείου Εθνικής Οικονομίας: "Ρυθμίσεις θεμάτων της χρηματιστηριακής αγοράς, συγχώνευση Οργανισμού 'Υδρευσης Θεσσαλονίκης (Ο.Υ.Θ.) και Οργανισμού Αποχέτευσης Θεσσαλονίκης (Ο.Α.Θ.) και άλλες διατάξεις". 

 

Ο ΠΡΟΕΔΡΟΣ                                                                                               ΟΙ ΓΡΑΜΜΑΤΕΙΣ

  
