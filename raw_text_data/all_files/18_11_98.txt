

 

  

Σελίδα 1317 

 

Π Ρ Α Κ Τ Ι Κ Α  Β Ο Υ Λ Η Σ

 

 

Θ' ΠΕΡΙΟΔΟΣ (ΠΡΟΕΔΡΕΥΟΜΕΝΗΣ ΔΗΜΟΚΡΑΤΙΑΣ)

ΣΥΝΟΔΟΣ Γ'

ΣΥΝΕΔΡΙΑΣΗ ΚΔ'

Τετάρτη 18 Νοεμβρίου 1998

 

 

Αθήνα, σήμερα στις 18 Νοεμβρίου 1998, ημέρα Τετάρτη και ώρα 18.30', συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια, για να συνεδριάσει υπό την προεδρία του Προέδρου αυτής κ. ΑΠΟΣΤΟΛΟΥ ΚΑΚΛΑΜΑΝΗ. 

ΠΡΟΕΔΡΟΣ (Απόστολος Κακλαμάνης): Κυρίες και κύριοι συνάδελφοι αρχίζει η συνεδρίαση. 

(ΕΠΙΚΥΡΩΣΗ ΠΡΑΚΤΙΚΩΝ: Σύμφωνα με την από 17.11.98 εξουσιοδότηση του Σώματος, επικυρώθηκαν με ευθύνη του Προεδρείου τα πρακτικά της ΚΓ' συνεδριάσεώς του, της 17ης Νοεμβρίου 1998 σε ό,τι αφορά: 

1. Την ψήφιση στο σύνολο του σχεδίου νόμου: "Κύρωση του Πρωτοκόλλου οικονομικής συνεργασίας μεταξύ των Κυβερνήσεων της Ελληνικής Δημοκρατίας και της Δημοκρατίας της Αλβανίας". 

2. Την έγκριση του σχεδίου απόφασης της Ολομέλειας της Βουλής των Ελλήνων, σχετικά με την ετήσια οικονομική ενίσχυση από τον Προϋπολογισμό της Βουλής του ανήλικου τέκνου του υποσμηναγού Νικολάου Ελευθερίου Παρούση). 

Παρακαλείται ο κύριος Γραμματέας να ανακοινώσει τις αναφορές προς το Σώμα. 

(Ανακοινώνονται προς το Σώμα από τον Γραμματέα της Βουλής, κ. Δημήτριο Κατσικόπουλο, Βουλευτή Αχαϊας, τα ακόλουθα: 

"Α. ΚΑΤΑΘΕΣΗ ΑΝΑΦΟΡΩΝ 

1) Οι Βουλευτές κύριοι ΘΕΟΔΩΡΟΣ ΚΑΤΣΙΚΗΣ και ΠΑΝΑΓΙΩΤΗΣ ΚΡΗΤΙΚΟΣ κατέθεσαν αναφορά με την οποία η 'Ενωση Ελλήνων Χημικών ζητεί την αύξηση των ωρών διδασκαλίας του μαθήματος της Χημείας στη Β'βάθμια Εκπαίδευση. 

2) Ο Βουλευτής Αχαϊας κ. ΔΗΜΗΤΡΙΟΣ ΚΑΤΣΙΚΟΠΟΥΛΟΣ κατέθεσε αναφορά με την οποία η Ομοσπονδία Συνταξιούχων Σιδηροδρομικών Ελλάδος ζητεί την επίλυση συνταξιοδοτικού και ασφαλιστικού προβλήματος των μελών της. 

3) Ο Βουλευτής Αχαϊας κ. ΔΗΜΗΤΡΙΟΣ ΚΑΤΣΙΚΟΠΟΥΛΟΣ κατέθεσε αναφορά με την οποία ο Ιατρικός Σύλλογος Πατρών Αχαϊας ζητεί την έγκριση της πρόσληψης ενός εργαζομένου στην υπηρεσία του. 

4) Ο Βουλευτής Αχαϊας κ. ΔΗΜΗΤΡΙΟΣ ΚΑΤΣΙΚΟΠΟΥΛΟΣ κατέθεσε αναφορά με την οποία ο Δήμος Μαρτυρικής Πόλης Καλαβρύτων ζητεί τη συνέχιση των εργασιών στο δρόμο Πούντας - Μεγάλου Σπηλαίου - Διακοπτού. 

5) Ο Βουλευτής Αχαϊας κ. ΔΗΜΗΤΡΙΟΣ ΚΑΤΣΙΚΟΠΟΥΛΟΣ κατέθεσε αναφορά με την οποία ο Δήμαρχος Αιγίου Αχαϊας ζητεί οικονομική ενίσχυση για την αγορά του διατηρητέου κτιρίου ιδιοκτησίας Παναγιωτόπουλων στο Αίγιο. 

6) Οι Βουλευτές κύριοι ΔΗΜΗΤΡΙΟΣ ΚΑΤΣΙΚΟΠΟΥΛΟΣ, ΓΕΩΡΓΙΟΣ ΚΑΡΑΤΑΣΟΣ και ΠΑΝΑΓΙΩΤΗΣ ΚΡΗΤΙΚΟΣ κατέθεσαν αναφορά με την οποία ο Σύλλογος για την Προστασία και Ανάδειξη του Παναχαϊκού 'Ορους ζητεί την ένταξη του Παναχαϊκού όρους στη διαδικασία της κτηματογράφισής του. 

7) Οι Βουλευτές κύριοι ΔΗΜΗΤΡΙΟΣ ΣΙΟΥΦΑΣ, ΓΕΩΡΓΙΟΣ ΚΑΡΑΤΑΣΟΣ, ΔΗΜΗΤΡΙΟΣ ΤΣΟΒΟΛΑΣ, ΓΕΩΡΓΙΟΣ ΑΔΑΜΟΠΟΥΛΟΣ και ΠΑΝΑΓΙΩΤΗΣ ΚΡΗΤΙΚΟΣ κατέθεσαν αναφορά με την οποία ο Σύλλογος Φοιτητών Τμήματος Κτηνιατρικής Πανεπιστημίου Θεσσαλίας ζητεί τη χρηματοδότηση της κατασκευής έργων απαραίτητων για την εύρυθμη λειτουργία του κτηνιατρικού τμήματος. 

8) Ο Βουλευτής Καρδίτσας κ. ΔΗΜΗΤΡΙΟΣ ΣΙΟΥΦΑΣ κατέθεσε αναφορά με την οποία το Επιμελητήριο Καρδίτσας ζητεί την ένταξη των συνεργείων - φανοποιείων αυτοκινήτων στο νέο αναπτυξιακό νόμο. 

9) Οι Βουλευτές κύριοι ΒΑΣΙΛΙΚΗ ΑΡΑΠΗ - ΚΑΡΑΓΙΑΝΝΗ, ΔΗΜΗΤΡΙΟΣ ΤΣΟΒΟΛΑΣ και ΠΑΝΑΓΙΩΤΗΣ ΚΡΗΤΙΚΟΣ κατέθεσαν αναφορά με την οποία ο Σύλλογος Αναπληρωτών και Ωρομισθίων Εκπαιδευτικών Αθήνας - Πειραιά ζητεί την άμεση μονιμοποίηση των αναπληρωτών εκπαιδευτικών. 

10) Ο Βουλευτής Αχαϊας κ. ΔΗΜΗΤΡΙΟΣ ΚΑΤΣΙΚΟΠΟΥΛΟΣ κατέθεσε αναφορά με την οποία η Κοινότητα Σαραβαλίου του Νομού Αχαϊας ζητεί την άρση των αδικιών που δημιουργεί η εφαρμογή του Νόμου για το Φ.Μ.Α.Π. 

11) Ο Βουλευτής Χανίων κ. ΙΩΣΗΦ ΒΑΛΥΡΑΚΗΣ κατέθεσε αναφορά με την οποία ο κ. Αντώνης Γερακάκης, πτυχιούχος ΤΕΙ Αθηνών, ζητεί την επαγγελματική του αποκατάσταση. 

12) Ο Βουλευτής Αχαϊας κ. ΔΗΜΗΤΡΙΟΣ ΚΑΤΣΙΚΟΠΟΥΛΟΣ κατέθεσε αναφορά με την οποία το Γενικό Νοσοκομείο Παίδων "Καραμανδάνειο" υποβάλλει προτάσεις για τον τρόπο λειτουργίας του. 

13) Ο Βουλευτής Αιτωλ/νίας κ. ΧΡΗΣΤΟΣ ΡΟΚΟΦΥΛΛΟΣ κατέθεσε αναφορά με την οποία η 'Ενωση Συνταξιούχων Τοπικής Χωροφυλακής Αγρινίου διαμαρτύρεται για τη διάσπαση του Μετοχικού Ταμείου Στρατού. 

14) Η Βουλευτής Μαγνησίας κ. ΡΟΔΟΥΛΑ ΖΗΣΗ κατέθεσε 

 

 

  

Σελίδα 1318 

αναφορά με την οποία το Τεχνικό Επιμελητήριο Ελλάδας διαμαρτύρεται για την εξαίρεση του ρυμοτομικού σχεδίου του οικισμού 'Αλλης Μεριάς από τη μελέτη του γενικού πολεοδομικού σχεδίου της ευρύτερης περιοχής του Βόλου. 

15) Ο Βουλευτής Μαγνησίας κ. ΑΛΕΞΑΝΔΡΟΣ ΒΟΥΛΓΑΡΗΣ κατέθεσε αναφορά με την οποία οι επιτυχόντες εκπαιδευτικοί στο διαγωνισμό του ΑΣΕΠ του Ιουνίου 1998 ζητούν τον άμεσο διορισμό τους. 

Β. ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ 

1. Στην με αριθμό 42/15-7-98 ερώτηση δόθηκε με το υπ' αριθμ. 2/25-9-98 έγγραφο από τoν Υφυπουργό Aνάπτυξης η ακόλουθη απάντηση: 

"Αναφερόμενοι στη με αριθμό 42/15-7-98 ερώτηση που κατατέθηκε στη Βουλή από το Βουλευτή κ. Ευγ. Χαϊτίδη, σχετικά με το νερό "ΝΙΓΡΙΤΑ", σας γνωρίζουμε ότι το θέμα αυτό χειρίστηκαν εξ ολοκλήρου οι αρμόδιες Υπηρεσίες του συνερωτώμενου Υπουργείου Υγείας και Πρόνοιας, το οποίο και θα ενημερώσει σχετικά τη Βουλή και τον ενδιαφερόμενο Βουλευτή. 

Ειδικά για όσα θίγονται στο σημείο (5) της ερώτησης "Γιατί δεν λαμβάνετε μέτρα εναντίον των μεγάλων μονοπωλιακών εταιριών αναψυκτικών που εκβιάζουν τους καταστηματάρχες να προμηθεύονται αποκλειστικά νερό που αυτές μόνο διαθέτουν...", θέμα που εμπίπτει στις αρμοδιότητες του Υπουργείου Ανάπτυξης, σημειώνεται ότι πρέπει να μας γνωστοποιηθούν αναλυτικότερα και πιο συγκεκριμένα στοιχεία, για να επιληφθούμε του θέματος. 

Δεν παραλείπεται πάντως να αναφερθεί ότι, μετά από σχετική καταγγελία, έχει ξεκινήσει έρευνα σε εταιρία πώλησης αναψυκτικών περιλαμβανομένου και του εμφιαλωμένου νερού, από την Επιτροπή Ανταγωνισμού. 

Ο Υφυπουργός

ΜΙΧ. ΧΡΥΣΟΧΟΪΔΗΣ"

2. Στην με αριθμό 323/98 ερώτηση δόθηκε με το υπ' αριθμ. 4/29-9-98 έγγραφο από τον Υπουργό Tύπου και Μέσων Μαζικής Ενημέρωσης η ακόλουθη απάντηση: 

"Σε απάντηση της ερώτησης 323/98 του Βουλευτή κ. Γ. Καρατζαφέρη, σας γνωστοποιούμε τα εξής: 

1. Η σύνθεση του προσωπικού και η στελέχωση των Γραφείων Τύπου Εξωτερικού καθορίζονται από το Π.Δ. 258/93 (Οργανισμός της Υπηρεσίας), όπως τροποποιήθηκε με το Π.Δ. 171/94. 

2. Στο πλαίσιο του προαναφερθέντος Π.Δ., σήμερα λειτουργούν στο Εξωτερικό τριάντα τρία (33) Γραφεία Τύπου. 

Στα Γραφεία αυτά είναι τοποθετημένοι δεκαεπτά (17) δημοσιογράφοι, από τους οποίους δώδεκα (12) ως Προϊστάμενοι Γραφείων Τύπου. 

Την τελευταία τετραετία μόνο δύο (2) δημοσιογράφοι επέστρεψαν στην Κεντρική Υπηρεσία. Ο ένας μετά από 12ετή υπηρεσία του σε Γραφεία Τύπου Εξωτερικού και ο άλλος επειδή έληξε η απόσπασή του (Γεώργιος Κουτσούμης και Αντώνης Βέης-Καμναρόκος). 

Παράλληλα σημειώνεται ότι τα Γραφεία Τύπου Εξωτερικού από το 1996 στελεχώνονται και με υπαλλήλους που είναι απόφοιτοι του Τμήματος Ακολούθων Τύπου της Εθνικής Σχολής Δημόσιας Διοίκησης (το εν λόγω Τμήμα άρχισε να λειτουργεί το 1994). 

Ο Υπουργός

ΔΗΜΗΤΡΙΟΣ ΡΕΠΠΑΣ"

3. Στην με αριθμό 351/98 ερώτηση δόθηκε με το υπ'αριθμ. 5/29-9-98 έγγραφο από τον Υπουργό Tύπου και Μέσων Μαζικής Ενημέρωσης η ακόλουθη απάντηση: 

"Σχετικά με την ερώτηση 351/98 που κατέθεσε στη Βουλή ο Βουλευτής κ. Στ. Παπαδόπουλος, σας γνωστοποιούμε ότι αρμόδιος ν' απαντήσει σ' αυτή είναι ο Υπουργός Γεωργίας που είναι συναποδέκτης. 

Από την πλευρά μας σημειώνεται ότι όλα τα ραδιοτηλεοπτικά μέσα της χώρας οφείλουν να λειτουργούν σύμφωνα με το Σύνταγμα και τους ισχύοντες νόμους. 

Σε περίπτωση συγκεκριμένων καταγγελιών για εκπομπές που αντιβαίνουν στο νόμο επιλαμβάνεται το ΕΣΡ και παράλληλα, όπου προβλέπεται από το νόμο, η αρμόδια δικαστική αρχή. 

Ο Υπουργός

ΔΗΜΗΤΡΙΟΣ ΡΕΠΠΑΣ"

4. Στην με αριθμό 418/20-7-98 ερώτηση δόθηκε με το υπ' αριθμ. 4/25-9-98 έγγραφο από τον Υφυπουργό Ανάπτυξης η ακόλουθη απάντηση: 

"Σε απάντηση της ερώτησης 418/20-7-98 που κατέθεσε στη Βουλή ο Βουλευτής κ. Ι. Κουράκης, σχετικά με τα προβλήματα των παραγωγών οπωροκηπευτικών προϊόντων στην πεδιάδα της Μεσσαράς, σας γνωρίζουμε καθόσον αφορά το θέμα της διαμόρφωσης της τιμής της τομάτας που εμπίπτει στις αρμόδιότητές μας τα εξής: 

Η τομάτα από απόψεως ελέγχου τιμών, για τους διακινητές εμπόρους χονδρικής και λιανικής πώλησης, υπάγεται στην κατηγορία των ειδών με ελεγχόμενο κέρδος (άρθρο 1 της Κωδικοποιημένης ΑΔ 14/89 όπως τροποποιήθηκε με την 16/92 όμοια), το δε μικτό κέρδος ανέρχεται σε 10% για τη χονδρική πώληση και 25% για τη λιανική. Ειδικά για τους επαγγελματίες εμπόρους τομάτας στις λαϊκές αγορές, το μικτό κέρδος καθορίζεται σε 22%. Σε επίπεδο παραγωγού οι τιμές της τομάτας διαμορφώνονται με βάση την προσφορά-ζήτηση και τους κανόνες του υγιούς ανταγωνισμού. 

Οσον αφορά το θέμα της ενεργοποίησης των αποζημιώσεων των εν λόγω παραγωγών, αυτό αποτελεί αντικείμενο του συνερωτώμενου Υπουργείου Γεωργίας. 

Ο Υφυπουργός

ΜΙΧ. ΧΡΥΣΟΧΟΪΔΗΣ"

5. Στην με αριθμό 426/21-7-98 ερώτηση δόθηκε με το υπ' αριθμ. 8/25-9-98 έγγραφο από τον Υφυπουργό Aνάπτυξης η ακόλουθη απάντηση: 

"Αναφερόμενοι στην με αριθμό 426/21-7-98 ερώτηση που κατατέθηκε στη Βουλή των Ελλήνων από τον Βουλευτή κ. Ευάγγελο Αποστόλου, σχετικά με την καταβολή των αποζημιώσεων στους εργαζόμενους στις ασφαλιστικές εταιρείες των οποίων ανακλήθηκε η άδεια λειτουργίας, σας γνωρίζουμε ότι δόθηκε εντολή σε όσους από τους επόπτες εκκαθάρισης δεν έχουν προβεί στην ικανοποίηση του προνομίου των εν λόγω εργαζομένων, να προβούν άμεσα στην καταβολή των αναλογούντων σ' αυτούς ποσών, με το με αριθμ. Κ3/6778/15-7-98 έγγραφό μας αντίγραφο του οποίου επισυνάπτεται. 

Ο Υφυπουργός

ΜΙΧ. ΧΡΥΧΟΧΟΪΔΗΣ"

Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων). 

6. Στην με αριθμό 426/21-7-98 ερώτηση δόθηκε με το υπ' αριθμ. 8/25-9-98 έγγραφο από τον Υφυπουργό Ανάπτυξης η ακόλουθη απάντηση: 

"Αναφερόμενοι στην με αριθμό 426/21-7-98 ερώτηση που κατατέθηκε στη Βουλή από το Βουλευτή κ. Ευάγγελο Αποστόλου, σχετικά με την καταβολή των αποζημιώσεων στους εργαζόμενους στις ασφαλιστικές εταιρείες των οποίων ανακλήθηκε η άδεια λειτουργίας, σας γνωρίζουμε ότι δόθηκε εντολή σε όσους από τους επόπτες εκκαθάρισης δεν έχουν προβεί στην ικανοποίηση του προνομίου των εν λόγω εργαζόμενων, να προβούν άμεσα στην καταβολή των αναλογούντων σ' αυτούς ποσών, με το με αριθμ. Κ3/6778/15-7-98 έγγραφό μας αντίγραφο του οποίου επισυνάπτεται. 

Ο Υπουργός

ΜΙΧ. ΧΡΥΣΟΧΟΪΔΗΣ"



 

  

Σελίδα 1319 

Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων). 

7. Στην με αριθμό 575/24-7-98 ερώτηση δόθηκε με το υπ' αριθμ. 12/25-9-98 έγγραφο από τον Υφυπουργό Aνάπτυξης η ακόλουθη απάντηση: 

"Αναφερόμενοι στην με αριθμό 575/24-7-98 ερώτηση που κατέθεσε στη Βουλή ο Βουλευτής κ. Σπ. Δανέλλης, σχετικά με την αποκρατικοποίηση στης εταιρείας ΕΛΒΙΟΝΥ Α.Ε. θυγατρικής του ΕΟΦ, σας γνωρίζουμε ότι για το θέμα αυτό αρμόδιο να απαντήσει είναι το συνερωτώμενο Υπουργείο Υγείας και Πρόνοιας, στην εποπτεία του οποίου υπάγεται ο Εθνικός Οργανισμός Φαρμάκων. 

Ειδικότερα για το θέμα του απρόσκοπτου εφοδιασμού του Εθνικού Συστήματος Υγείας με σύριγγες μιας χρήσης, που θίγεται στην ερώτηση και άπτεται των αρμοδιοτήτων μας, σας πληροφορούμε ότι στο Ενιαίο Πρόγραμμα Προμηθειών έτους 1998 έχει ενταχθεί το είδος "ΠΛΑΣΤΙΚΕΣ ΣΥΡΙΓΓΕΣ ΜΙΑΣ ΧΡΗΣΗΣ" με φορέα εκτέλεσης τη Γενική Γραμματεία Εμπορίου και με την διαδικασία του κλειστού διαγωνισμού. 

Για την πραγματοποίηση της εν λόγω προμήθειας, η αρμόδια υπηρεσία του Υπουργείου μας (Δ/νση Προμηθειών Ιατρικού Ηλεκτρονικού Εξοπλισμού και Επιστημονικών Οργάνων) δημοσίευσε τον σχετικό διαγωνισμό στις 15-7-98 και 16-7-98 για την ΕΕ και τον Ελληνικό Τύπο αντίστοιχα, με προθεσμία λήξεως υποβολής των αιτήσεων συμμετοχής από τους ενδιαφερόμενους την 25-8-98. 

Ο διαγωνισμός αυτός που βρίσκεται σε εξέλιξη, αφορά τις προμήθειες σε σύριγγες μιας χρήσης όλων των Νοσηλευτικών Ιδρυμάτων της Χώρας, του ΙΚΑ και των Πανεπιστημίων και Στρατιωτικών Νοσοκομείων. 

Ο Υφυπουργός

ΜΙΧ. ΧΡΥΣΟΧΟΪΔΗΣ"

8. Στην με αριθμό 579/98 ερώτηση δόθηκε με το υπ'αριθμ. 22/29-9-98 έγγραφο από τον Υπουργό Tύπου και Μέσων Μαζικής Ενημέρωσης η ακόλουθη απάντηση: 

"Απαντώντας στην ερώτηση με αριθμό 579/98 του Βουλευτή κ. Ε. Παπανικολάου, σας γνωστοποιούμε, στο πλαίσιο της αρμοδιότητάς μας και σύμφωνα με τα σχετικά στοιχεία που έθεσε υπόψη μας η Δ/νση Περιφερειακών Σταθμών της ΕΡΤ-Ε.Ρ.Α., τα εξής: 

Από 1-7-98 οι Περιφερειακοί Ρ/Σ της Ε.Ρ.Α. εντάχθηκαν στο ΔΙΚΤΥΟ Ρ/Σ Δημοσίου Συμφέροντος, στο οποίο συνεργάζονται επίσης άλλοι 15 Ρ/Σ (διαρκώς αυξάνονται). 

Πρόκειται για την πρώτη ουσιαστική προσπάθεια Αποκέντρωσης και Περιφερειοποίησης με στόχο ένα Ραδιοφωνικό μοντέλο χρηστικό και χρήσιμο στους πολίτες - ακροατές. 

Το 14ωρο καθημερινό Περιφερειακό Πρόγραμμα του ΔΙΚΤΥΟΥ είναι ενημερωτικό και ψυχαγωγικό με σαφή προσανατολισμό, όσον αφορά τις πηγές των ειδήσεων, το νέο χάρτη της Τοπικής Αυτοδιοίκησης, όπως προκύπτει από το Σχέδιο Καποδίστριας. 

Στην Περιφέρεια Πελοποννήσου η Ε.Ρ.Α. έχει δύο Ρ/Σ, ένα στην Τρίπολη και ένα στην Καλαμάτα. 

Για τον Ρ/Σ Καλαμάτας η ΕΡΤ/Ε.Ρ.Α. στοχεύει στην πλήρη λειτουργία του και έχει ήδη προβεί στις ακόλουθες ενέργειες: 

1. Εμπιστεύθηκε τη θέση του Υπεύθυνου Ενημέρωσης στον έγκυρο επαγγελματία δημοσιογράφο κ. Γρηγόρη Πουλόπουλο, μέλος της 'Ενωσης Συντακτών Επαρχιακού Τύπου. 

2. Απασχολεί ανταποκριτές στην Αργολίδα (Ντάνος), στην Κόρινθο (Κασιμάτης), στη Λακωνία (Χιώτης), στα Κύθηρα (Μαρσέλος), στην Πύλο και τη Μεθώνη (Ψαλίδας). 

3. Στο καθημερινό Ενημερωτικό Πρόγραμμα εργάζονται πέντε δημοσιογράφοι (Μαρία Τομαρά, Παναγοπούλου Φωτ., Παπαγεωργίου Χρήστος, Αννα Βρυώνη, Αγγελακάκης Θαν.). 

Από τα ανωτέρω προκύπτει ότι δεν υπάρχει από την Γενική Δ/νση Ε.Ρ.Α. πρόθεση απαξίωσης του Περιφερειακού Ρ/Σ της Καλαμάτας, ο οποίος με το νέο Ενημερωτικό Πρόγραμμα του ΔΙΚΤΥΟΥ και σε συνεργασία με την Γ.Γ. Περιφέρειας Πελοποννήσου αποτελεί πλέον ζωντανό και αναπόσπαστο κύτταρο στην ευρύτερη περιοχή και ειδικότερα στη Μεσσηνία. 

Ο Υπουργός

ΔΗΜΗΤΡΙΟΣ ΡΕΠΠΑΣ"

9. Στην με αριθμό 724/98 ερώτηση δόθηκε με το υπ'αριθμ. 16/29-9-98 έγγραφο από τον Υπουργό Tύπου και Μέσων Μαζικής Ενημέρωσης η ακόλουθη απάντηση: 

"Σε απάντηση της ερώτησης 724/98 του Βουλευτή κ. Γ. Καρατζαφέρη, σας γνωστοποιούμε, στο πλαίσιο της αρμοδιότητάς μας και σύμφωνα με τα σχετικά στοιχεία που έθεσε υπόψη μας η ΕΡΤ-Α.Ε. τα εξής: 

1. Η ΕΡΤ Α.Ε. τηρεί με ευλάβεια όλες τις δεσμεύσεις και υποχρεώσεις που επιβάλλουν τόσο το καταστατικό της ΕΣΗΕΑ όσο και οι κανόνες δεοντολογίας του δημοσιογραφικού λειτουργήματος. 

Κατά συνέπεια, όχι μόνο δεν λειτουργεί εις βάρος των δημοσιογράφων και του λειτουργήματος της έγκυρης ενημέρωσης αλλά αντίθεται μάχεται την ασυδοσία και την εκμετάλλευσή τους που επικρατεί σε μεγάλη μερίδα των εμπορικών καναλιών. 

Το γεγονός βέβαια αυτό αναγνωρίζεται από την κοινή γνώμη όπως δείχνουν όλες οι ποιοτικές μετρήσεις, οι οποίες φέρνουν την ΕΡΤ να διακρίνεται για την εγκυρότητα, τη σοβαρότητα, αλλά και την αντικειμενική όσο και ψύχραιμη ενημέρωση που υπάρχει. 

2. Η ΕΡΤΑ Α.Ε. είναι το μόνο ραδιοτηλεοπτικό μέσο που έχει συνάψει συλλογική σύμβαση εργασίας με την ΕΣΗΕΑ, η οποία διέπει όλο το εργασιακό καθεστώς των δημοσιογράφων με την Εταιρεία. 

3. Προσλήψεις δημοσιογράφων είτε οιασδήποτε άλλης ειδικότητας δεν έχουν γίνει στην ΕΡΤ στη διάρκεια της τελευταίας δεκαετίας και κατά συνέπεια δεν ανταποκρίνεται στην πραγματικότητα ο ισχυρισμός ότι γίνονται διορισμοί. 

4. Η σημερινή διοίκηση του δημόσιου ραδιοτηλεοπτικού φορέα, για πρώτη φορά στην ιστορία της ΕΡΤ Α.Ε., καταβάλλει συντονισμένες προσπάθειες ώστε να μπει μια τάξη στο καθεστώς των συμβασιούχων που έχει κληρονομήσει. 

Στο πλαίσιο αυτό προκηρύχθηκε η πλήρωση 160 θέσεων δημοσιογράφων με σύμβαση εργασίας ιδιωτικού δικαίου ορισμένου χρόνου και ειδικότερα ενός (1) έτους, σύμφωνα με την προβλεπόμενη στον ΓΚΠ της ΕΡΤ Α.Ε. διαδικασία, δεδομένου ότι οι δημοσιογράφοι, όπως είναι γνωστό, εξαιρούνται από τις διατάξεις του συστήματος προσλήψεων του ν. 2190/94. 

'Οπως δε μπορεί να διαπιστώσει ο οποιοσδήποτε καλοπροαίρετος αναγνώστης, η σχετική προκήρυξη διακρίνεται για την πλήρη διαφάνειά της, αλλά και τους λοιπούς όρους, οι οποίοι εξασφαλίζουν μια δίκαιη και αντικειμενική αξιολόγηση των υποψηφίων. 

5. Τέλος, όσον αφορά το υποθετικό ερώτημα "... εάν πραγματικά η Κυβέρνηση προβαίνει σε απολύσεις δημιογράφων..." σημειώνεται ότι το ερώτημα αυτό δεν ανταποκρίνεται στην πραγματικότητα. 

Ο Υπουργός

ΔΗΜΗΤΡΙΟΣ ΡΕΠΠΑΣ"

10. Στην με αριθμό 1040/11-8-98 ερώτηση δόθηκε με το υπ' αριθμ. 6/25-9-98 έγγραφο από τον Υφυπουργό Ανάπτυξης η ακόλουθη απάντηση: 

"Σε απάντηση της ερώτησης 1040/11-8-98, που κατέθεσε στη Βουλή ο Βουλευτής κ. Στ. Παπαδόπουλος, σχετικά με τα προβλήματα των ψαράδων με "γρι-γρί" και ιδιαίτερα αυτών της Καβάλας και Ν. Καλλικράτειας Χαλκιδικής, σας γνωρίζουμε στα πλαίσια των αρμοδιοτήτων μας τα εξής: 

Οι τιμές πώλησης των αλιευμάτων, σε όλα τα στάδια εμπορίας τους, διαμορφώνονται ελεύθερα με βάση του κανόνες της προσφοράς - ζήτησης και υγιούς ανταγωνισμού. 

Πέραν αυτού, με βάση τις ισχύουσες διατάξεις περί εμπορίας και διακίνησης των νωπών αλιευμάτων μέσω των ιχθυοσκαλών, 



 

  

Σελίδα 1320 

η εμπορία των ειδών αυτών διενεργείται με πλειοδοτικούς διαγωνισμούς, κυρίως από χονδρεμπόρους που λειτουργούν για λογαριασμό των ψαράδων. 

Ειδικότερα για τις τιμές χονδρικής πώλησης του γαύρου, στις οποίες χαρακτηριστικά αναφέρεται ο ενδιαφερόμενος Βουλευτής, σημειώνεται ότι ποικίλουν, αφού και αυτές επηρεάζονται από τις συνθήκες που κάθε φορά επικρατούν στην αγορά. 

Από τα σχετικά στοιχεία των ιχθυοσκαλών, που ανελλιπώς παρακολουθούμε, ενδεικτικά σημειώνεται ότι κατά τους μήνες Ιούνιο και Ιούλιο τρέχοντος έτους οι τιμές χονδρικής πώλησης του γαύρου διαμορφώθηκαν ως ακολούθως: 

- Ιχθυόσκαλα Αλεξ/πολης από 300 έως και 900 δρχ/κιλό 

- Ιχθυόσκαλα Καβάλας από 50 έως και 1500 δρχ/κιλό 

- Ιχθυόσκαλα Πάτρας από 100 έως και 1000 δρχ/κιλό 

- Ιχθυόσκαλα Πειραιά από 40 έως και 1500 δρχ/κιλό 

- Ιχθυόσκαλα Χαλκίδας από 100 έως και 2500 δρχ/κιλό 

Ο Υφυπουργός

ΜΙΧ. ΧΡΥΣΟΧΟΪΔΗΣ"

11. Στην με αριθμό 1075/11-8-98 ερώτηση δόθηκε με το υπ' αριθμ. 32829/25-9-98 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση: 

"Σε απάντηση της ερώτησης 1075/11-8-98 που κατέθεσε ο Βουλευτής κ. Η. Βεζδρεβάνης, που αφορά στην παράταση των προθεσμιών του άρθρου 28 του Ν. 1080/80 όπως αυτές τροποποιήθηκαν με νεώτερες διατάξεις και αυτές εν τέλει του άρθρου 15 Ν. 2130/93 σχετικά με εκποίηση ακινήτων των ΟΤΑ απευθείας και χωρίς δημοπρασία σε αυθαίρετους κατέχοντες αυτά, σας πληροφορούμε ότι, το Υπουργείο μας δεν εξετάζει θέμα παράτασης των προαναφερθέντων προθεσμιών. 

Ο Υφυπουργός

Λ. ΠΑΠΑΔΗΜΑΣ"

12. Στην με αριθμό 1103/10-8-98 ερώτηση δόθηκε με το υπ' αριθμ. 11/25-9-98 έγγραφο από τον Υφυπουργό Ανάπτυξης η ακόλουθη απάντηση: 

"Αναφερόμενοι στη με αριθμό 1103/10-8-98 ερώτηση που κατατέθηκε στη Βουλή από το Βουλευτή κ. Νικ. Τσιαρτσιώνη, σχετικά με το θέμα των ανασφαλίστων αυτοκινήτων, σας γνωρίζουμε στα πλαίσια των αρμοδιοτήτων μας τα ακόλουθα: 

Κατ' εφαρμογή του άρθρου 5 παρ. 4 του ν. 489/76, όπως τροποποιήθηκε και ισχύει με το άρθρο 37 παρ. 2 του Ν. 2496/97, εκδόθηκε η με αριθ. Κ3-11658/30-12-97 Απόφαση των Υπουργών Οικονομικών, Ανάπτυξης και Δημόσιας Τάξης με την οποία καθορίζεται η διαδικασία επιβολής κυρώσεων, σε περίπτωση κυκλοφορίας οχήματος χωρίς το ειδικό σήμα ασφάλισης. 

Σύμφωνα με την Απόφαση αυτή, που δημοσιεύθηκε στο ΦΕΚ 25/Β/23-1-98, ο έλεγχος για τη διαπίστωση κυκλοφορίας οχήματος χωρίς το ειδικό σήμα ασφάλισης, διενεργείται από τις Αστυνομικές Αρχές. Αν διαπιστωθεί ότι το όχημα δεν φέρει το σήμα αφαιρούνται επί τόπου η άδεια κυκλοφορίας και οι πινακίδες, συντάσσεται δε ειδική έκθεση επιβολής προστίμου. Το πρόστιμο αυτό ανέρχεται για τα λεωφορεία και φορτηγά Δ.Χ. σε 500 ECU, για τα επιβατηγά και άλλα οχήματα κάθε φύσης σε 250 ECU, και για τα δίκυκλα σε 100 ECU. Το πρόστιμο καταβάλλεται σε οποιαδήποτε Δ.Ο.Υ. 

Επίσης απαγορεύεται η καθ' οιονδήποτε τρόπο μεταβίβαση αυτοκινήτου οχήματος ή η αλλαγή κινητήρα αν δεν προσκομισθεί στην αρμόδια ΔΟΥ βεβαίωση ασφαλιστικής εταιρείας, με την οποία να βεβαιώνεται ότι το συγκεκριμένο όχημα είναι ασφαλισμένο. 

Συμπληρωματικά σας πληροφορούμε ότι ο κύριος ή κάτοχος αυτοκινήτου, που το θέτει σε κυκλοφορία χωρίς να είναι ασφαλισμένο, τιμωρείται με φυλάκιση από 2 μέχρι 12 μήνες και με χρηματική ποινή 300 ECU, άρθρο 12 του Ν. 489/76, όπως ισχύει. 

Το ότι τα ληφθέντα, ήδη από το έτος 1997, μέτρα περιορισμού της κυκλοφορίας ανασφαλίστων αυτοκινήτων βρίσκονται προς τη σωστή κατεύθυνση, επιβεβαιώνεται και από σχετικές ανακοινώσεις της 'Ενωσης Ασφαλιστικών Εταιριών Ελλάδας. 

Ο Υφυπουργός

ΜΙΧ. ΧΡΥΣΟΧΟΪΔΗΣ"

13. Στις με αριθμό 1248/18-8-98, 1378/18-8-98 ερωτήσεις δόθηκε με το υπ' αριθμ. 33/24-9-98 έγγραφο από την Υπουργό Ανάπτυξης η ακόλουθη απάντηση: 

"Απαντώντας στην ερώτηση με αριθμό 1248/18.8.98 έως και 1378/18-8-98 του Βουλευτού κ. Θεόδωρου Πασσαλίδη, σχετικά με οικονομική ενίσχυση ιερών ναών του Νομού Κιλκίς, σας γνωρίζουμε τα ακόλουθα: 

Από τον πόρο του λογ/σμού ΕΙΣΦΟΡΑΙ ΕΞ ΕΓΓΥΗΣΕΩΣ ΦΙΑΛΩΝ ΥΓΡΑΕΡΙΟΥ που χειρίζεται το Υπουργείο Ανάπτυξης για το εν λόγω σκοπό, ένα σημαντικό μέρος σύμφωνα με τις διατάξεις του Π.Δ. 38/86 (ΦΕΚ 12/Α/13.2.86), διατίθεται σε δαπάνες για τον εκσυγχρονισμό των Κεντρικών και Περιφερειακών Υπηρεσιών του Υπουργείου και το υπόλοιπο ποσό για ενίσχυση κοινωφελών και πολιτιστικών δραστηριοτήτων διαφόρων φορέων. 

Η κατανομή αυτή γίνεται κατά περιόδους και με τρόπο ώστε να ικανοποιηθούν ισομερώς και δικαίως οι αιτήσεις που υποβάλλονται από φορείς που λειτουργούν σε ολόκληρη τη χώρα. 

Με βάση τα προαναφερθέντα και τα γενικά κριτήρια ισόρροπης κατανομής σε παρόμοιες περιπτώσεις, θα μπορούσε να εξετασθεί η δυνατότητα ικανοποίησης παρεμφερών αιτημάτων στο μέτρο που θα το επέτρεπε και η κατά προτεραιότητα κάλυψη των λειτουργικών αναγκών του Υπουργείου Ανάπτυξης από τον παραπάνω λογαριασμό. 

Η Υπουργός

ΒΑΣΩ ΠΑΠΑΝΔΡΕΟΥ"

14. Στην με αριθμό 1505/21-8-98 ερώτηση δόθηκε με το υπ' αριθμ. 7612/21-9-98 έγγραφο από τον Υφυπουργό Υγείας και Πρόνοιας η ακόλουθη απάντηση: 

"Σε απάντηση της υπ' αριθμ. 1505/21.8.98 ερώτησης που κατέθεσαν οι Βουλευτές κύριοι Αποστόλης Τασούλας και Ορέστης Κολοζώφ σας γνωρίζουμε τα εξής: 

Οι συμβάσεις που υπογράφονται μεταξύ Δημοσίου και γιατρών για την παροχή περίθαλψης στους ασφαλισμένους του Δημοσίου είναι μέχρι σήμερα ατομικές. 

Το αίτημα του Πανελληνίου Ιατρικού Συλλόγου για υπογραφή συλλογικών συμβάσεων εξετάζεται από το Υπουργείο μέσα στα γενικότερα πλαίσια της αναδιάρθρωσης του συστήματος Υγειονομικής Περίθαλψης. 

Ο Υφυπουργός

ΕΜ. ΣΚΟΥΛΑΚΗΣ"

15. Στην με αριθμό 1678/25-8-98 ερώτηση δόθηκε με το υπ' αριθμ. 2397/28-9-98 έγγραφο από τον Υπουργό Μεταφορών και Επικοινωνιών η ακόλουθη απάντηση: 

"Σε απάντηση της ερώτησης με αριθμό 1678/25-8-98 που κατέθεσαν στη Βουλή οι Βουλευτές κύριοι Ν. Τσιαρτσιώνης και Γ. Καρασμάνης σχετικά με την κατάργηση της αεροπορικής γραμμής Θεσσαλονίκης - Λονδίνου από την British Αirways σας διαβιβάζουμε το σχετικό έγγραφο με αρ. πρωτ. Δ13/38497/1518/10-9-98 του Διοικητή της Υπηρεσίας Πολιτικής Αεροπορίας. 

Ο Υπουργός

ΑΝΑΣΤΑΣΙΟΣ ΜΑΝΤΕΛΗΣ"

Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων). 

16. Στην με αριθμό 1784/26-8-98 ερώτηση δόθηκε με το 



 

  

Σελίδα 1321 

υπ' αριθμ. 27413/22-9-98 έγγραφο από τον Υπουργό Υγείας και Πρόνοιας η ακόλουθη απάντηση: 

"Σε απάντηση της ερώτησης 1784/26-8-98 που κατέθεσαν στη Βουλή των Ελλήνων οι Βουλευτές κύριοι Ε. Μπούτας, Αχ. Κανταρτζής και Ν. Γκατζής, σας γνωρίςουμε ότι: 

Η Δ/νσή μας στα πλαίσια εφαρμογής των διατάξεων του ν. 2519/97 (άρθρο 26, παρ. 6) προκήρυξε έγκαιρα και τις δύο (2) κενές θέσεις στο Π.Ι. Καλλιθέας (Ν. Λαρίσης), η μία θέση καλύφθηκε σύμφωνα με την υπ' αριθμ. Α9α/οικ. 27153) 26-8-98 Απόφασή μας από το γιατρό Αργυρίου Νεκτάριο, ο οποίος θα εκπαιδευτεί επί τρίμηνο στο Νοσοκ. Λάρισας και μετά θα παρουσιασθεί στο Π.Ι. για να αναλάβει καθήκοντα σύμφωνα με τις διατάξεις του ν. 2519/97, άρθρ. 26, παρ.4. 

Η δεύτερη θέση παραμένει κενή καθόσον δεν προτιμήθηκε από υποψηφίους αγροτικούς γιατρούς και θα προκηρύσσεται συνεχώς μέχρι κάλυψής της. 

Μέχρι πληρώσεως της β' θέσης το Περ. Γεν. Νοσοκ. Λάρισας καλύπτει τις ανάγκες των κατοίκων αρμοδιότητας του Π.Ι. Καλλιθέας στέλνοντας γιατρούς από το Κ.Υ. Ελασσόνας και από όμορα Περ. Ιατρεία. 

Ο Υπουργός

ΚΩΝ/ΝΟΣ ΓΕΙΤΟΝΑΣ"

17. Στην με αριθμό 1795/27-8-98 ερώτηση δόθηκε με το υπ' αριθμ. 19270/24-9-98 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση: 

"Σε απάντηση της ερώτησης με αριθμό 1795/27-8-1998 που κατέθεσε στη Βουλή ο Βουλευτής κ. Ευάγγελος Πολύζος και αναφέρεται σε στελέχωση του ΚΤΕΟ Πιερίας με το απαραίτητο για τη λειτουργία του προσωπικό σας πληροφορούμε ότι αρμόδιο να σας απαντήσει είναι το Υπουργείο Μεταφορών και Επικοινωνιών, το οποίο είναι και συναποδέκτης της ερώτησης. 

Σημειώνεται ότι, προκειμένου να γίνει πρόσληψη του ανωτέρω προσωπικού, θα πρέπει να υποβληθεί σχετικό αίτημα του Υπουργού Μεταφορών και Επικοινωνιών, στην Τριμελή Επιτροπή Υπουργών, του άρθρου 2 της Π.Υ.Σ. 236/1994 ώστε να εκδοθεί η εγκριτική απόφαση που απαιτείται πριν από οποιαδήποτε διαδικασία πρόσληψης. 

Ο Υφυπουργός

ΣΤ. ΜΠΕΝΟΣ"

18. Στην με αριθμό 1800/27-8-98 ερώτηση δόθηκε με το υπ' αριθμ. 1983/16-9-98 έγγραφο από τον Υφυπουργό Εργασίας και Κοινωνικών Ασφαλίσεων η ακόλουθη απάντηση: 

"Απαντώντας στην ερώτηση 1800/27-8-98 που κατέθεσαν οι Βουλευτές κύριοι Γεωργιάδης Θεοδ., Κουράκης Ιωάν., Τσετινές Δημ., Σαατσόγλου Ανέστης, Τζανής Λεων., Κουρουμπλής Παν. και Φωτιάδης Παν., σχετικά με τη συνταξιοδότηση των εποχικώς απασχολουμένων καπνεργατών, σας γνωρίζουμε τα ακόλουθα: 

1. Οι ισχύουσες σήμερα ελάχιστες χρονικές προϋποθέσεις συνταξιοδότησης από το ΙΚΑ, δηλαδή οι 4.500 ημέρες ασφάλισης ή 4.050 για τους μεγάλης ηλικίας εργαζόμενους, σε καμιά περίπτωση δεν θεωρείται ότι δύσκολα πραγματοποιούνται κατά τη διάρκεια του ασφαλιστικού βίου. 

Επισημαίνεται ότι από την ισχύουσα νομοθεσία, παρέχεται η δυνατότητα συνυπολογισμού και άλλων χρόνων όπως, 400 ημέρες τακτικής ανεργίας και ασθένειας (μέχρι 200 σε κάθε περίπτωση, εφόσον εμπίπτουν στην τελευταία δεκαετία πριν από τη συνταξιοδότηση), χρόνος στρατιωτικής υπηρεσίας, τυχόν χρόνος Εθνικής Αντίστασης, χρόνος ασφάλισης σε άλλους ασφαλιστικούς φορείς καθώς και χρόνος προαιρετικής ασφάλισης. 

2. Δυνατότητα παρακράτησης μέρους από τον υπέρ του ΙΚΑ πόρο, που θεσπίστηκε για την κάλυψη των δαπανών των συνταξιούχων του πρώην Ταμείου Ασφάλισης Καπνεργατών και η χρησιμοποίησή του για την καταβολή ασφαλίστρων υπέρ των καπνεργατών, δεν υπάρχει, αφού κάτι τέτοιο δεν προβλέπεται από τις ισχύουσες διατάξεις, και δεν αντιμετωπίζεται θέμα τροποποίησής τους. 

3. Το θέμα της παροχής δυνατότητας μερικής (κλασματικής) σύνταξης με λιγότερες από τις κατ' ελάχιστον απαιτούμενες ημέρες ασφάλισης, δεν μπορεί να αντιμετωπισθεί στα πλαίσια του ισχύοντος ασφαλιστικού συστήματος, στο οποίο ισχύει ο θεσμός των κατωτάτων ορίων, σημαντικό κομμάτι των οποίων είναι παροχή προνοιακού και όχι ανταποδοτικού χαρακτήρα. 

4. Τέλος, το αίτημα της παροχής δυνατότητας αναγνώρισης από τους καπνεργάτες ημερών εργασίας από τα "υπέρ αγνώστων" δεν μπορεί να ικανοποιηθεί γιατί παρόμοια αιτήματα τίθενται και από άλλους κλάδους εργαζομένων. 

Σημειώνεται ότι τα "υπέρ αγνώστων" ένσημα αφορούν μόνο τους οικοδόμους γιατί είναι ημερομίσθια για τα οποία πληρώνει ο εργοδότης χωρίς να επικολλούνται σε συγκεκριμένο ασφαλισμένο, πράγμα που δεν συμβαίνει σε άλλη κατηγορία εργαζομένων. Τα έσοδα δε από τα "υπέρ αγνώστων" ένσημα, από το 1985, μεταφέρονται στον κλάδο σύνταξης του ΙΚΑ για την κάλυψη της επιβάρυνσης, λόγω της μείωσης του ορίου ηλικίας συνταξιοδότησης των οικοδόμων κατά 2 έτη. 

Ο Υφυπουργός

ΝΙΚΟΣ ΦΑΡΜΑΚΗΣ"

19. Στην με αριθμό 1879/1-9-98 ερώτηση δόθηκε με το υπ' αριθμ. 19269/24-9-98 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση: 

"Σε απάντηση της ερώτησης με αριθμό 1879/1-9-1998 που κατέθεσαν στη Βουλή οι Βουλευτές κύριοι Σταύρος Παναγιώτου, Απόστολος Τασούλας και Ευάγγελος Μπούτας, σας πληροφορούμε τα εξής: 

Η Δασική Υπηρεσία έχει να επιτελέσει τεράστιο έργο για τη διατήρηση και ανάδειξη του δασικού μας πλούτου, όπως είναι: οι φυτεύσεις, αναδασώσεις, διευθέτηση χειμάρρων, ανάπτυξη της καλλιέργειας των δασών, εκμετάλλευση, προστασία περιοχών, όπως εθνικοί δρόμοι, αισθητικά δάση, μνημεία της φύσης, καταπατήσεις, διεκδικήσεις, ευαισθητοποίηση των πολιτών κλπ. Και τέλος, τη βαριά ευθύνη της πρόληψης των πυρκαγιών. 

'Οσον αφορά τη λήψη μέτρων ενίσχυσης των πληγέντων από τις πυρκαγιές, έχουν δρομολογηθεί οι προβλεπόμενες διαδικασίες χορήγησης βοηθημάτων, αποζημιώσεων και επιδοτήσεων στους δικαιούχους. 

Τέλος, σχετικά με τη σύνταξη του δασολογίου αρμόδιο να σας απαντήσει είναι το Υπουργείο Γεωργίας το οποίο είναι και συναποδέκτης της ερώτησης. 

Ο Υφυπουργός

ΣΤΑΥΡΟΣ ΜΠΕΝΟΣ"

20. Στην με αριθμό 1940/98 ερώτηση δόθηκε με το υπ'αριθμ. 25/29.9.98 έγγραφο από τον Υπουργό Τύπου και Μέσων Μαζικής Ενημέρωσης η ακόλουθη απάντηση: 

"Απαντώντας στην ερώτηση 1940/98 της Βουλευτού κ. Στ. Αλφιέρη σας γνωστοποιούμε, για ότι εμπίπτει στην αρμοδιότητά μας, τα εξής: 

'Οπως είναι γνωστό, σύφμωνα με τη διάταξη του άρθρου 14 του Συντάγματος: 

"1. Καθένας μπορεί να εκφράζει και να διαδίδει προφορικά, γραπτά και δια του Τύπου τους στοχασμούς του, τηρώντας τους νόμους του Κράτους. 

2. Ο Τύπος είναι ελεύθερος. Η λογοκρισία και κάθε άλλο προληπτικό μέτρο απαγορεύονται". 

Στο πλαίσιο, συνεπώς, αυτό είναι αυτονόητο πως όταν το περιεχόμενο συγκεκριμένου δημοσιεύματος παραβιάζει ποινικές ή άλλες διατάξεις, κινείται η νόμιμη διαδικασία για την επιβολή πάντοτε κατασταλτικά και όχι προληπτικά- των προβλεπομένων κυρώσεων. Είναι, επίσης, αυτονόητο ότι ως προς τις τυχόν ποινικές ή αστικές ευθύνες αρμόδια είναι τα όργανα της δικαστικής αρχής, τα οπία είτε κινούνται αυτεπαγγέλτως είτε κατόπιν προσφυγής σ'αυτά των θιγόμενων ή 



 

  

Σελίδα 1322 

και απλώς ενδιαφερόμενων. 

Ο Υπουργός

ΔΗΜΗΤΡΙΟΣ ΡΕΠΠΑΣ"

21. Στην με αριθμό 1971/3.9.98 ερώτηση δόθηκε με το υπ'αριθμ.28329/24.9.98 έγγραφο από τον Υπουργό Υγείας και Πρόνοιας η ακόλουθη απάντηση: 

"Σε απάντηση της ερώτησης 1971/3.9.98 που κατέθεσαν στη Βουλή των Ελλήνων οι Βουλευτές κύριοι Μουσταφά-Μουσταφά και Σ. Αλφιέρη σας γνωρίζουμε ότι: 

1. Για το Κ.Υ. Τροπαίων δημοσιεύθηκε ήδη η απόφαση διορισμού Δ/ντή Γεν. Ιατρικής και αναμένεται πολύ σύντομα να ορκισθεί και να αναλάβει καθήκοντα. 

Εντός του Κ.Υ. προβλέπονται (3) τρεις θέσεις αγροτικών γιατρών εκ των οποίων οι (2) δύο είναι κενές, προκηρύχθηκαν έγκαιρα δεν προτιμήθηκαν από υποψηφίους αγροτικούς γιατρούς και θα προκηρύσσονται συνεχώς μέχρι κάλυψής των. 

Η μία εκ των δύο ανωτέρω θέσεων προκηρύχθηκε με θητεία (για εκπληρώσαντες το αγροτικό σύμφωνα με την παρ.1 του άρθρ.22 του ν.2071/92) έτσι ώστε να αυξηθούν οι πιθανότητες για πιο γρήγορη καλύψη. 

2. Ο ν.2519/97 άρθ. 26 παρ.1 δίνει τη δυνατότητα να διορίζονται κατά προτεραιότητα γιατροί με ειδικότητα Γενικής Ιατρικής σε κενές και κενούμενες θσεις γιατρών υπηρεσίας υπαίθρου (αγροτικών) σε Π.Ι. και Κ.Υ. 

3. Σύμφωνα με το Π.Δ. 279/97 του Υπουργείου Εθνικής 'Αμυνας μπορούν να διατίθενται στο Υπουργείο μας οπλίτες πτυχιούχοι ιατρικής οι οποίοι είναι υπόχρεοι υπηρεσίας υπαίθρου του Ν.Δ.67/1968, σύμφωνα βέβαια με τις ανάγκες μας και τοποθετούνται σε Π.Ι. τα οποία κυρίως είναι μονοθέσια η διθέσια και όχι σε Κ. Υγείας στα οποία υπηρετούν πολύ περισσότεροι γιατροί από τα Π.Ι. 

Επίσης σύμφωνα με διάταξη που ψηφίστηκε με το Νέο Νόμο για την κοινωνική φροντίδα παρέχεται η δυνατότητα τοποθέτησης στα Π.Ι. γιατρών ειδικευμένων, ειδικευόμενων και ανειδίκευτων εφόσον στις θέσεις που προκηρύσσονται δεν υποβάλλεται αίτηση πλήρωσή τους από γιατρούς υπόχρεους υπηρεσίας υπαίθρου. 

Ο Υπουργός

ΚΩΝ. ΓΕΙΤΟΝΑΣ"

22. Στην με αριθμό 2020/4.9.98 ερώτηση δόθηκε με το υπ'αριθμ. 160/24.9.98 έγγραφο από τον Υπουργό Γεωργίας η ακόλουθη απάντηση: 

"Aπαντώντας στην ερώτηση 2020/4.9.98 που κατέθεσε ο Βουλευτής κ. Ε. Μπασιάκος για τα θέματα της αρμοδιότητάς μας, σας πληροφορούμε τα εξής: 

Στις επιδιώξεις του Υπ. Γεωργίας είναι η ίδρυση αυτοτελών δασαρχείων για την προστασία και διαχείριση των Εθνικών Δρυμών της Χώρας, μεταξύ των οποίων πρώτης προτεραιότητας είναι η σύσταση αυτοτελούς Δασαρχείου για τον Εθνικό Δρυμό Παρνασσού. 

Σύφμωνα με το εγκεκριμένο Διαχειριστικό Σχέδιο, ως έδρα του υπόψη δασαρχείου προτείνεται η Κοινότητα Επταλόφου, εν τούτοις, σημαντικά πλεονεκτήματα, για την επιλογή της ως έδρα του υπόψη δασαρχείου, συγκεντρώνει και η πόλη της Αράχωβας Βοιωτίας. 

Η αρμοδιότητα για την ίδρυση του δασαρχείου και τον καθορισμό της έδρας του, καθώς και για την στελέχωσή του, ανήκει αποκλειστικά στην Γενική Γραμματεία της Περιφέρειας Στερεάς Ελλάδας, η οποία θα σταθμίσει τις υφιστάμενες συνθήκες και δυνατότητες για να δώσει την λύση που θα διασφαλίζει τη σωστή λειτουργία της υπόψη υπηρεσίας, με γνώμονα πάντα την εξυπηρέτηση του κοινωνικού συμφέροντος και την ορθολογικότερη οργάνωση και διαχείριση του Δρυμού. 

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

23. Στην με αριθμό 2071/7.9.98 ερώτηση δόθηκε με το υπ'αριθμ. 1890/23.9.98 έγγραφο από τον Υφυπουργό Εθνικής Οικονομίας η ακόλουθη απάντηση: 

"Σε απάντηση της ερώτησης 2071/7.9.98 που κατέθεσε ο Βουλευτής κ. Λευτέρης Παπαγεωργόπουλος σας γνωρίζουμε τα εξής: 

'Οπως είναι γνωστό, έχουν από έτους ξεκινήσει οι διαδικασίες κατάρτισης του Σχεδιου Περιφερειακής Ανάπτυξης (ΣΠΑ) 2000-2006 της χώρας μας, οι οποίες έχουν γνωστοποιηθεί με δύο έως τώρα εγκυκλίους του ΥΠΕΘΟ στους κεντρικούς και περιφερειακούς φορείς προγραμματισμού (Υπουργεία και Περιφέρειες). 'Οσον αφορά τις Περιφέρειες, για τη χάραξη της στρατηγικής θα ακολουθηθούν, ως γνωστόν οι διαδικασίες που προβλέπονται στο ν.1622/86 και αφορούν τη λειτουργία και συμμετοχή τόσο των νομαρχιακών όσο και των περιφερειακών συμβουλίων, στα πλαίσια βασικών πολιτικών εθνικού επιπέδου. 

Βρισκόμαστε σήμερα στο στάδιο διαμόρφωσης αυτών των πολιτικών και των κατευθύνσεων στρατηγικής που θα ακολουθηθούν την επόμενη προγραμματική περίοδο, στάδιο στο οποίο, όπως είναι κατανοητό, δεν μπορεί να γίνει αναφορά σε συγκεκριμένα έργα κάθε Περιφέρειας. 

Ο Υφυπουργός

ΧΡΗΣΤΟΣ ΑΣΤ. ΠΑΧΤΑΣ"

24. Στην με αριθμό 2096/98 ερώτηση δόθηκε με το υπ'αριθμ. 29/29.9.98 έγγραφο από τον Υπουργό Τύπου και Μέσων Μαζικής Ενημέρωσης η ακόλουθη απάντηση: 

"Σε απάντηση της ερώτησης 2096/98 του Βουλευτή κ. Α. Κονταξή σας γνωστοποιούμε, στο πλαίσιο της αρμοδιότητάς μας και σύμφωνα με τα σχετικά στοιχεία που έθεσε υπόψη μας η ΕΡΤ-ΑΕ, τα εξής: 

Η Κοινότητα Ροδαυγής 'Αρτας, όπως διαπιστώθηκε, μετά από μετρήσεις που πραγματοποιήθηκαν στο Νομό 'Αρτας (συμπεριλαμβανόμενης και της Κοινότητας Ροδαυγής), καλύπτεται ικανοποιητικά και ως προς τα τρία (3) τηλεοπτικά προγράμματα της ΕΡΤ-Α.Ε. (ΕΤ-1, ΝΕΤ και ΕΤ-3). 

Η σχετική κάλυψη γίνεται από το Κέντρο Εκπομπής Ακαρνανικών και η λήψη, ειδικότερα, των προγραμμάτων, που προαναφέρθηκαν, από τα κανάλια: 46 για την ΕΤ-1, 43 για τη ΝΕΤ και 23 για την ΕΤ-3. 

Ο Υπουργός

ΔΗΜΗΤΡΙΟΣ ΡΕΠΠΑΣ"

25. Στην με αριθμό 2120/10.9.98 ερώτηση δόθηκε με το υπ'αριθμ. 316/28.9.98 έγγραφο από τον Υπουργό Εμπορικής Ναυτιλίας η ακόλουθη απάντηση: 

"Επί της ερωτήσεως με αριθμό 2120/10.9.98 και της αναφοράς ΠΑΒ 6758/10.9.98 που κατατέθηκαν από τους Βουλευτές κυρίους Στ. Αλφιέρη, Μ. Μουσταφά, Μ. Μπόσκου και Στ. Παναγιώτου, προς τους οποίους κοινοποιείται το παρόν, σας πληροφορούμε τα ακόλουθα: 

1. Τα διαλαμβανόμενα σε έγγραφα που έχουν περιέλθει στο ΥΕΝ και αφορούν θέματα προσωπικού πλοίων της πορθεμιακής γραμμής Καβάλας-Θάσου έχουν διερευνηθεί από την αρμόδια Λιμενική Αρχή Καβάλας. Στα πλαίσια αυτά και για τις περιπτώσεις που ήταν αναγκαίο έγιναν κατάλληλες παρεμβάσεις προς τους πλοικτήτες των πλοίων και ενημερώθηκε το ναυτεργατικό σωματείο "Η ΘΑΣΟΣ". Παράλληλα από το ΥΕΝ παρασχέθηκαν οδηγίες προς την αρμόδια Λιμενική Αρχή για περαιτέρω παρακολούθηση του θέματος και παρέμβαση σε περιπτώσεις που διαπιστώνονται παραβάσεις της νομοθεσίας. 

2. Το ΥΕΝ επιδιώκει την κατάλληλη συνεργία ναητικών - πλοιοκτητών και Λιμενικών Αρχών και θεωρεί ότι μπορεί να έχει ουσιαστικά αποτελέσματα και στην εύρυθμη λειτουργία των πορθμειακών γραμμών. 

Ο Υπουργός

ΣΤΑΥΡΟΣ Α. ΣΟΥΜΑΚΗΣ"

26. Στην με αριθμό 2451/14-9-98 ερώτηση δόθηκε με το 

 

 

  

Σελίδα 1323 

υπ' αριθμ. 167/25-9-98 έγγραφο από τον Αναπληρωτή Υπουργό Εξωτερικών η ακόλουθη απάντηση: 

"Σε απάντηση της ερώτησης 2451/14-9-98 του Βουλευτή κ. Π. Σκανδαλάκη σας γνωρίζουμε ότι στο αρχείο της Γενικής Γραμματείας Απόδημου Ελληνισμού δεν υπάρχουν καταχωρημένα ομογενειακά μέσα μαζικής ενημέρωσης για την Γουατεμάλα. 

Διαβιβάζουμε παράλληλα την Ερώτηση και στο Υπουργείο Τύπου και Μ.Μ.Ε., που είναι κατεξοχήν αρμόδιο για την συλλογή των στοιχείων των ομογενειακών μέσων μαζικής ενημέρωσης, με την παράκληση να σας ενημερώσει σχετικά. 

O Αναπληρωτής Υπουργός

ΓΙΩΡΓΟΣ Α. ΠΑΠΑΝΔΡΕΟΥ"

27. Στην με αριθμό 2452/22-9-98 ερώτηση δόθηκε με το υπ' αριθμ. 322/25-9-98 έγγραφο από τον Αναπληρωτή Υπουργό Εξωτερικών η ακόλουθη απάντηση: 

Σε απάντηση της ερώτησης 2452 από 22-9-98 του Βουλευτή κ. Π. Σκανδαλάκη σας γνωρίζουμε ότι στο αρχείο της Γενικής Γραμματείας Απόδη μου Ελληνισμού δεν υπάρχουν καταχωρημένα ομογενειακά μέσα μαζικής ενημέρωσης για την Γουινέα. 

Διαβιβάζουμε παράλληλα την Ερώτηση και στο Υπουργείο Τύπου και Μ.Μ.Ε., που είναι κατεξοχήν αρμόδιο για την συλλογή των στοιχείων των ομογενειακών μέσων μαζικής ενημέρωσης, με την παράκληση να σας ενημερώσει σχετικά. 

Ο Αναπληρωτής Υπουργός

ΓΙΩΡΓΟΣ Α. ΠΑΠΑΝΔΡΕΟΥ"

28. Στην με αριθμό 2453/22-9-98 ερώτηση δόθηκε με το υπ' αριθμ. 323/25-9-98 έγγραφο από τον Αναπληρωτή Υπουργό Εξωτερικών η ακόλουθη απάντηση: 

"Σε απάντηση της ερώτησης 2453 από 22-9-98 του Βουλευτή κ. Π. Σκανδαλάκη σας γνωρίζουμε ότι στο αρχείο τζς Γενικής Γραμματείας Ελληνισμού δεν υπάρχουν καταχωρημένα ομογενειακά μέσα μαζικής ενημέρωσης για την Αϊτή. 

Διαβιβάζουμε παράλληλα την Ερώτηση και στο Υπουργείο Τύπου και Μ.Μ.Ε., που είναι κατεξοχήν αρμόδιο για την συλλογή των στοιχείων των ομογενειακών μέσων μαζικής ενημέρωσης, με την παράκληση να σας ενημερώσει σχετικά. 

Ο Υπουργός

ΓΙΩΡΓΟΣ Α. ΠΑΠΑΝΔΡΕΟΥ"

29. Στην με αριθμό 2454/22-9-98 ερώτηση δόθηκε με το υπ' αριθμ. 324/25-9-98 έγγραφο από τον Αναπληρωτή Υπουργό Εξωτερικών η ακόλουθη απάντηση: 

Σε απάντηση της ερώτησης 2454 από 22-9-98 του Βουλευτή κ. Π. Σκανδαλάκη, σας γνωρίζουμε ότι στο αρχείο της γενικής Γραμματείας Απόδημου Ελληνισμού δεν υπάρχουν καταχωρημένα ομογεγειακά μέσα μαζικής ενημέρωσης για την Γουιάνα. 

Διαβιβάζουμε παράλληλα την Ερώτηση και στο Υπουργείο Τύπου και Μ.Μ.Ε., που είναι κατεξοχήν αρμόδιο για την συλλογή των στοιχείων των ομογεγειακών μέσων μαζικής ενημέρωσης, με την παράκληση να σας ενημερώσει σχετικά. 

Ο Αναπληρωτής Υπουργός

ΓΙΩΡΓΟΣ Α. ΠΑΠΑΝΔΡΕΟΥ"

30. Στην με αριθμό 2455/22-9-98 ερώτηση δόθηκε με το υπ' αριθμ. 325/25-9-98 έγγραφο από τον Αναπληρωτή Υπουργό Εξωτερικών η ακόλουθη απάντηση: 

"Σε απάντηση της ερώτησης 2455 από 22-9-98 του Βουλευτή κ. Π. Σκανδαλάκη, σας γνωρίζουμε ότι στο αρχείο της Γενικής Γραμματείας Απόδημου Ελληνισμού δεν υπάρχουν καταχωρημένα ομογενειακά μέσα μαζικής ενημέρωσης για τις Ονδούρες. 

Διαβιβάζουμε παράλληλα την Ερώτηση και στο Υπουργείο Τύπου και Μ.Μ.Ε., που είναι κατεξοχήν αρμόδιο για την συλλογή των στοιχείων των ομογενειακών μέσων μαζικής ενημέρωσης, με την παράκληση να σας ενημερώσει σχετικά. 

Ο Αναπληρωτής Υπουργός

ΓΙΩΡΓΟΣ Α. ΠΑΠΑΝΔΡΕΟΥ"

31. Στην με αριθμό 2456/22-9-98 ερώτηση δόθηκε με το υπ' αριθμ. 326/25-9-98 έγγραφο από τον Αναπληρωτή Υπουργό Εξωτερικών η ακόλουθη απάντηση: 

"Σε απάντηση της ερώτησης 2456 από 22-9-98 του Βουλευτή κ. Π. Σκανδαλάκη σας γνωρίζουμε ότι στο αρχείο της Γενικής Γραμματείας Απόδημου Ελληνισμού δεν υπάρχουν καταχωρημένα ομογενειακά μέσα μαζικής ενημέρωσης για το Χονκ-Κονγκ. 

Διαβιβάζουμε παράλληλα την ερώτηση και στο Υπουργείο Τύπου και Μ.Μ.Ε., που είναι κατεξοχήν αρμόδιο για την συλλογή των στοιχείων των ομογενειακών μέσων μαζικής ενημέρωσης, με την παράκληση να σας ενημερώσει σχετικά. 

Ο Αναπληρωτής Υπουργός

ΓΙΩΡΓΟΣ Α. ΠΑΠΑΝΔΡΕΟΥ"

32. Στην με αριθμό 2457/22-9-98 ερώτηση δόθηκε με το υπ' αριθμ. 327/25-9-98 έγγραφο από τον Αναπληρωτή Υπουργό Εξωτερικών η ακόλουθη απάντηση: 

"Σε απάντηση της ερώτησης 2457 από 22-9-98 του Βουλευτή κ. Π. Σκανδαλάκη σας γνωρίζουμε ότι στο αρχείο της Γενικής Γραμματείας Απόδημου Ελληνισμού υπάρχουν για την Ουγγαρία καταχωρημένες οι εφημερίδες: "Ελληνισμός", "Καφενείο" και "Ενημερωτικό Δελτίο Αυτοδιοίκησης". 

Διαβιβάζουμε παράλληλα την Ερώτηση και στο Υπουργείο Τύπου και Μ.Μ.Ε., που είναι κατεξοχήν αρμόδιο για την συλλογή των στοιχείων των ομογενειακών μέσων μαζικής ενημέρωσης, με την παράκληση να σας ενημερώσει σχετικά. 

Ο Αναπληρωτής Υπουργός

ΓΕΩΡΓΙΟΣ Α. ΠΑΠΑΝΔΡΕΟΥ"

33. Στην με αριθμό 2458/22-9-98 ερώτηση δόθηκε με το υπ' αριθμ. 328/25-9-98 έγγραφο από τον Αναπληρωτή Υπουργό Εξωτερικών η ακόλουθη απάντηση: 

"Σε απάντηση της ερώτησης 2458 από 22-9-98 του Βουλευτή κ. Π. Σκανδαλάκη σας γνωρίζουμε ότι στο αρχείο της Γενικής Γραμματείας Απόδημου Ελληνισμού δεν υπάρχουν καταχωρημένα ομογενειακά μέσα μαζικής ενημέρωσης για την Ισλανδία. 

Διαβιβάζουμε παράλληλα την Ερώτηση και στο Υπουργείο Τύπου και Μ.Μ.Ε., που είναι κατεξοχήν αρ μόδιο για την συλλογή των στοιχείων των ομογεγειακών μέσων μαζικής ενημέρωσης, με την παράκληση να σας ενημερώσει σχετικά. 

Ο Αναπληρωτής Υπουργός

ΓΙΩΡΓΟΣ Α. ΠΑΠΑΝΔΡΕΟΥ").

ΠΡΟΕΔΡΟΣ (Απόστολος Κακλαμάνης): Κυρίες και κύριοι συνάδελφοι, έχω την τιμή να ανακοινώσω το δελτίο επικαίρων ερωτήσεων της Πέμπτης 19 Νοεμβρίου 1998. 

ΕΠΙΚΑΙΡΕΣ ΕΡΩΤΗΣΕΙΣ. Πρώτου Κύκλου ('Αρθρο 130 παρ. 4 Καν. Βουλής) 

1. Η με αριθμό 158/13.11.98 επίκαιρη ερώτηση του Βουλευτή του Πανελλήνιου Σοσιαλιστικού Κινήματος κ. Ιωάννη Καλαμακίδη προς τους Υπουργούς Οικονομικών, Ανάπτυξης, Περιβάλλοντος-Χωροταξίας και Δημοσίων 'Εργων, σχετικά με την ένταξη στα έργα άμεσης προτεραιότητας της κατασκευής του παραλιακού οδικού άξονα Πολιτικά-Λίμνη Νομού Ευβοίας. 

2. Η με αριθμό 155/12.11.98 επίκαιρη ερώτηση της Βουλευτού της Νέας Δημοκρατίας κ. Ελισάβετ Παπαδημητρίου προς τον Υπουργό Δικαιοσύνης, σχετικά με τη δικαστική υπαγωγή στο Εφετείο Ναυπλίου περιοχών από όμορους νομούς κλπ. 

3. Η με αριθμό 174/16.11.98 επίκαιρη ερώτηση του Βουλευτή του Κομμουνιστικού Κόμματος Ελλάδος κ. Απόστολου Τασούλα 



 

  

Σελίδα 1324 

προς τον Υπουργό Υγείας και Πρόνοιας, σχετικά με τις κινητοποιήσεις των νοσοκομειακών γιατρών, την καταβολή επιδόματος εξομάλυνσης κλπ. 

4. Η με αριθμό 171/16.11.98 επίκαιρη ερώτηση της Βουλευτού του Συνασπισμού της Αριστεράς και της Προόδου κ. Ανδριανής Λουλέ προς τον Υπουργό Εργασίας και Κοινωνικών Ασφαλίσεων, σχετικά με τη ρύθμιση του συνταξιοδοτικού δικαιώματος των πολιτικών προσφύγων από την Τσεχοσλοβακία. 

5. Η με αριθμό 167/16.11.98 επίκαιρη ερώτηση του Βουλευτή του Δημοκρατικού Κοινωνικού Κινήματος κ. Γεωργίου Καρατάσου προς τον Υπουργό Δημόσιας Τάξης, σχετικά με τη στελέχωση του Πολυδύναμου Αστυνομικού Τμήματος Αχαρνών. 

Β. ΕΠΙΚΑΙΡΕΣ ΕΡΩΤΗΣΕΙΣ Δεύτερου Κύκλου ('Αρθρο 130 παρ. 4 Καν. Βουλής) 

1. Η με αριθμό 162/13.11.98 επίκαιρη ερώτηση του Βουλευτή του Πανελλήνιου Σοσιαλιστικού Κινήματος κ. Δημητρίου Πιπεργιά προς τους Υπουργούς Υγείας και Πρόνοιας, Εθνικής Παιδείας και Θρησκευμάτων, σχετικά με τη λήψη των αναγκαίων μέτρων επίλυσης του προβλήματος των "παιδιών των φαναριών" κλπ. 

2. Η με αριθμό 161/13.11.98 επίκαιρη ερώτηση του Βουλευτή της Νέας Δημοκρατίας κ. Γεωργίου Καρασμάνη προς τον Υπουργό Εργασίας και Κοινωνικών Ασφαλίσεων, σχετικά με την υλοποίηση του προγράμματος του Οργανισμού Απασχόλησης Εργατικού Δυναμικού (ΟΑΕΔ) για την επιδότηση νέων επιχειρηματιών κλπ. 

3. Η με αριθμό 175/16.11.98 επίκαιρη ερώτηση του Βουλευτή του Κομμουνιστικού Κόμματος Ελλάδος κ. Χαράλαμπου Αγγουράκη προς τον Υπουργό Δημόσιας Τάξης, σχετικά με την αύξηση των ληστειών στις Τράπεζες, την καθυστέρηση ίδρυσης του ειδικού αστυνομικού σώματος κλπ. 

4. Η με αριθμό 170/16.11.98 επίκαιρη ερώτηση του Βουλευτή του Συνασπισμού της Αριστεράς και της Προόδου κ. Πέτρου Κουναλάκη προς τον Υπουργό Εθνικής Παιδείας και Θρησκευμάτων, σχετικά με την επανεξέταση του θεσμού λειτουργίας των Προγραμμάτων Σπουδών Επιλογής (Π.Σ.Ε.). 

5. Η με αριθμό 165/16.11.98 επίκαιρη ερώτηση του Βουλευτή του Δημοκρατικού Κοινωνικού Κινήματος κ. Γεωργίου Ρόκου προς τον Υπουργό Υγείας και Πρόνοιας, σχετικά με τη λειτουργία του κεντρικού συστήματος διανομής τροφίμων του Νοσοκομείου "Κοργιαλένειο-Μπενάκειο". 

 

 

  

Σελίδα 1325 

ΠΡΟΕΔΡΟΣ (Απόστολος Κακλαμάνης): Κύριοι συνάδελφοι, εισερχόμαστε στη συζήτηση των 

ΕΠΙΚΑΙΡΩΝ ΕΡΩΤΗΣΕΩΝ

Επίκαιρες ερωτήσεις πρώτου κύκλου: 

Πρώτη είναι η με αριθμό 164/13.11.98 επίκαιρη ερώτηση του Βουλευτή του Πανελλήνιου Σοσιαλιστικού Κινήματος κ. Στυλιανού Παπαθεμελή προς τον Υπουργό Εθνικής Οικονομίας, σχετικά με τις προθέσεις της Κυβέρνησης για μετοχοποίηση της HELEXPO-Διεθνούς Εκθέσεως Θεσσαλονίκης. 

Η επίκαιρη ερώτηση σε περίληψη έχει ως εξής: 

"Στη γνωστή ιστορία της μετοχοποίησης της HELEXPO-ΔΕΘ προστίθεται τις τελευταίες μέρες η πληροφορία ότι στους σχεδιασμούς του Υπουργείου Εθνικής Οικονομίας η σημερινή μία και ενιαία εταιρεία γίνεται δύο και της μίας (κλαδικές - εκθέσεις - συνέδρια και ιδιοκτησία των τωρινών εγκαταστάσεων στην καρδιά της Θεσσαλονίκης) το ποσοστό πώλησης στον ιδιώτη "στρατηγικό επενδυτή" φτάνει το 70%/ 

Η ιδιοκτησία εγκαταστάσεων με δυνατότητα μετεγκατάστασης εκτός πόλεως και μελλοντική αλλαγή χρήσεως χώρου γίνεται μήλον έριδος και μαζί με τη σύγχυση για την τελική τύχη του προσωπικού προκαλούν πλήθος κρίσιμα ερωτηματικά. 

Ζητούμε να πληροφορηθούμε ποιες είναι οι τελικές αποφάσεις του Υπουργείου για την κατοχύρωση της δημόσιας περιουσίας της 'Εκθεσης και των εργαζομένων". 

Ο Υφυπουργός Εθνικής Οικονομίας κ. Αλέξανδρος Μπαλτάς έχει το λόγο. 

ΑΛΕΞΑΝΔΡΟΣ ΜΠΑΛΤΑΣ (Υφυπουργός Εθνικής Οικονομίας): Κύριε Πρόεδρε, στο πρόγραμμα αναδιαρθρώσεων που ανακοίνωσε η Κυβέρνηση περιλαμβάνεται και η ΔΕΘ. Αυτό είναι γνωστό εδώ και πολύ καιρό. Στις 13 Μαίου 1998 ο Υπουργός Εθνικής Οικονομίας αναφερόμενος στην διαρθρωτική μας παρέμβαση σχετικά με την ΔΕΘ είπε ότι θα γίνει παραχώρηση δικαιώματος εκθέσεων στις εγκαταστάσεις της HELEXPO σε εξειδικευμένους φορείς. 

Σε επίκαιρη ερώτηση του κ. Ακριτίδη εδώ στη Βουλή, εγώ προσωπικά είχα απαντήσει προσδιορίζοντας περισσότερο τη σκέψη μας σχετικά με την διαρθρωτική μας παρέμβαση. Τόνισα με έμφαση ότι η προσπάθειά μας έχει στόχο να καταστήσει τη ΔΕΘ καύχημα της Θεσσαλονίκης και εκθεσιακό κέντρο όλων των Βαλκανίων. Επαναλαμβάνω και σήμερα αυτή μας τη δέσμευση συμπληρώνοντας πως η ΔΕΘ είναι ιστορικά και οικονομικά συνυφασμένη με τη Θεσσαλονίκη και αυτή η πραγματικότητα προκαθορίζει την οποιαδήποτε παρέμβαση στο status της έκθεσης. 

Η ιστορική, λοιπόν, και οικονομική αυτή πραγματικότητα μεγαλώνει το χρέος της Κυβέρνησης σε ό,τι αφορά τη συνέχιση και την περαιτέρω διασφάλιση της λειτουργίας της έκθεσης μέσα στο άκρως ανταγωνιστικό οικονομικό περιβάλλον που διαμόρφωσαν οι σημερινές πολιτικοοικονομικές συνθήκες. 

Δεύτερον, με βάση τα παραπάνω αποφασίστηκε η αναβάθμιση και ο εκσυγχρονισμός της HELEXPO με την πρόσκληση εκδήλωσης ενδιαφέροντος του ιδιωτικού τομέα προς αυτήν την κατεύθυνση. 

Ο ρόλος που καλείται να παίξει μελλοντικά η Θεσσαλονίκη, ως σημαντικό οικονομικό κέντρο ολόκληρης της Βαλκανικής, είναι ένας πρόσθετος λόγος που επιβάλλει την προετοιμασία της έκθεσης για να ανταποκριθεί σε αυτό. 

Τρίτον, η απόφαση της Κυβέρνησης για συμμετοχή και του ιδιωτικού τομέα αφορά αποκλειστικά και μόνο στην εκμετάλλευση των εκθεσιακών υπηρεσιών της 'Εκθεσης και έχει ανατεθεί μάλιστα σε ειδικό σύμβουλο η διερεύνηση όλων των δυνατοτήτων, ώστε η τελική απόφαση που θα λάβει να είναι η πλέον ενδεδειγμένη προς την επίτευξη του στόχου της αναβάθμισης και κατοχύρωσης της δυναμικής εξέλιξης της 'Εκθεσης. 

Επαναλαμβάνεται η ρητή δέσμευση της Κυβέρνησης ότι ο οικοπεδικός χώρος και οι κτιριακές εγκαταστάσεις παραμένουν στο δημόσιο 100%. Η έδρα της έκθεσης είναι πάντα η Θεσσαλονίκη. Η χρήση του χώρου παραμένει αποκλειστικά για πραγματοποίηση εκθέσεων και η διερεύνηση των δυνατοτήτων αναβάθμισης αφορά τις εκθεσιακές υπηρεσίες με τα δικαιώματα των εργαζομένων πλήρως εξασφαλισμένα. 

Τελειώνοντας, είναι ολοφάνερο πως η προσπάθεια αυτή που αποβλέπει στην ενδυνάμωση του εκθεσιακού θεσμού της Θεσσαλονίκης για να αντιμετωπίσει τον ενδεχόμενο ανταγωνισμό παρόμοιων εκδηλώσεων εντός ή εκτός Ελλάδας πρέπει να έχει τη συμπαράσταση όλων των κατοίκων της πόλης που ενδιαφέρονται για το μέλλον της έκθεσης. Ευχαριστώ, κύριε Πρόεδρε. 

ΠΡΟΕΔΡΟΣ (Απόστολος Κακλαμάνης): Ο κ. Παπαθεμελής έχει το λόγο. 

ΣΤΥΛΙΑΝΟΣ-ΑΓΓΕΛΟΣ ΠΑΠΑΘΕΜΕΛΗΣ: Κύριε Πρόεδρε, είναι ενδιαφέρον να ακούμε ότι τα περιουσιακά στοιχεία, τα ακίνητα δηλαδή της Διεθνούς Εκθέσεως στο κέντρο της Θεσσαλονίκης παραμένουν αποκλειστικά στο δημόσιο. Και επίσης είναι ενδιαφέρον και χρήσιμο να πληροφορούμαστε ότι η 'Εκθεση είναι συνυφασμένη και απολύτως συνδεδεμένη με την πόλη της Θεσσαλονίκης. 

Εκείνο, όμως, το οποίο δεν αποσαφήνισε στην απάντησή του ο κύριος Υφυπουργός είναι για όλα αυτά τα οποία έχουν γραφεί για τις "λεπτομέρειες". Και εδώ έχω στα χέρια μου και αποφάση του σημερινού διοικητικού συμβουλίου της HELEXPO ΔΕΘ. Σχολιάζει την πρόθεσή σας περί συστάσεως δύο εταιρειών, δηλαδή περί διασπάσεως του ενιαίου φορέα σε δύο, έναν φορέα Ακινήτων και έναν φορέα Υπηρεσιών. Αυτός ο φορέας υπηρεσιών, κύριε Υφυπουργέ, σύμφωνα τουλάχιστον και με τις εκτιμήσεις του διοικητικού συμβουλίου της HELEXPO-ΔΕΘ, αυτός ο φορέας προφανώς θα περιέλθει εις χείρας ιδιωτών. Αυτή είναι η πρόθεση σας. Τι θα απομείνει στην 'Εκθεση; Στη σημερινή 'Εκθεση θα απομείνουν τα ακίνητα. Θα είναι δηλαδή ένας ιδιοκτήτης ή μάλλον ένας εισπράκτωρ των μισθωμάτων για λογαριασμό του ελληνικού δημοσίου αυτών των ακινήτων. Εάν πρόκειται να δώσετε την εταιρεία των Υπηρεσιών σε ένα ποσοστό 100% στο λεγόμενο στρατηγικό επενδυτή ή έστω κατά πλειοψηφία σ'αυτόν τον στρατηγικό επενδυτή. Αυτος θα παίρνει τις τελικές αποφάσεις, αυτός θα κάνει ό,τι επιλέγει και τελικώς αυτό που είναι γνωστό σήμερα ως Διεθνής 'Εκθεση Θεσσαλονίκης θα είναι ένας απονεκρωμένος φορέας. 

Φοβούμαι, λοιπόν, ότι αν το πράγμα πηγαίνει έτσι, δεν πηγαίνει σωστά. Το Διοικητικό Συμβούλιο της Εκθέσεώς σας έχει κάνει μια αντιπρόταση. 

(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή). 

Τελειώνω, κύριε Πρόεδρε. 

Σας έχει κάνει μία αντιπρόταση, εντάξει να συσταθούν οι δύο εταιρείες εάν αυτό κρίνεται από το Υπουργείο Εθνικής Οικονομίας απαραίτητο, αλλά από κει και πέρα και οι δύο να είναι στη σημερινή τους νομική μορφή και σε κάθε περίπτωση να μπορεί ο φορέας των υπηρεσιών με κοινοπραξίες, με θυγατρικές, με διάφορες εν πάση περιπτώσει, εκφάνσεις ... 

ΠΡΟΕΔΡΟΣ (Απόστολος Κακλαμάνης): Κύριε Παπαθεμελή, μην παραβιάζουμε το χρόνο που ορίζει ο Κανονισμός. 

ΣΤΥΛΙΑΝΟΣ-ΑΓΓΕΛΟΣ ΠΑΠΑΘΕΜΕΛΗΣ: ... και εκφράσεις συνεργασιών και ενδοελλαδικών και εξωτερικού, να μπορεί να επιτελέσει αυτό το έργο του. 

ΠΡΟΕΔΡΟΣ (Απόστολος Κακλαμάνης): Ο κύριος Υφυπουργός έχει το λογο. 

ΑΛΕΞΑΝΔΡΟΣ ΜΠΑΛΤΑΣ (Υφυπουργός Εθνικής Οικονομίας): Ευχαριστώ, κύριε Πρόεδρε. 

Κύριε συνάδελφε, εξέθεσα όλη τη σκέψη της Κυβέρνησης για την αντιμετώπιση του προβλήματος της 'Εκθεσης της Θεσσαλονίκης. Υπάρχουν και άλλες προτάσεις πέραν αυτών που αναφέρατε εσείς. 

Στο θέμα των υπηρεσιών της 'Εκθεσης, αυτό που μπορώ να σας πω σήμερα είναι ότι και η κεντρική εταιρεία που θα έχει την ευθύνη των κτιριακών εγκαταστάσεων και των οικοπεδικών της θα είναι μέτοχος αυτής της νέας εταιρείας που θα δημιουργηθεί. Σε τι ποσοστά, πώς ακριβώς θα 

 

 

  

Σελίδα 1326 

εκδηλωθεί, αυτό είναι θέμα που θα το εξετάσουμε, ώστε να εξασφαλίσουμε όλα τα προηγούμενα που σας είπα. 

Επιπλέον όλα τα προηγούμενα που σας είπα θα υπάρξουν στην προκήρυξη για να δεσμευτεί ο οποιοσδήποτε ιδιώτης ή όμιλος ιδιωτών εξειδικευμένων θέλει να συνεργαστεί με την κτιριακή εταιρεία για την εξασφάλιση της Θεσσαλονίκης ως εκθεσιακού κέντρου ελληνικού με προέκταση σε όλη τη Βαλκανική ως κέντρου μεγάλης σπουδαιότητας και αξίας για το μέλλον της χώρας και της βορείου Ελλάδος ειδικότερα. 

ΣΤΥΛΙΑΝΟΣ-ΑΓΓΕΛΟΣ ΠΑΠΑΘΕΜΕΛΗΣ: Το προσωπικό; 

ΑΛΕΞΑΝΔΡΟΣ ΜΠΑΛΤΑΣ (Υφυπουργός Εθνικής Οικονομίας): Το προσωπικό σας το είπα, είναι εξασφαλισμένο. 

ΠΡΟΕΔΡΟΣ (Απόστολος Κακλαμάνης): Δεύτερη είναι η με αριθμό 172/8/16-11-98 επίκαιρη ερώτηση του Βουλευτή της Νέας Δημοκρατίας κ. Δημητρίου Σιούφα προς τον κύριο Πρωθυπουργό, σχετικά με τη λήψη μέτρων επίλυσης των προβλημάτων της Παιδείας, τη συγκρότηση Εθνικού Συμβουλίου κλπ. 

Η επίκαιρη ερώτηση του κ. Σιούφα συνοπτικώς, έχει ως εξής: 

"Στην εποχή που η καθολική πρόσβαση στη γνώση είναι η μεγαλύτερη επένδυση για τη νέα γενιά, η ελληνική Κυβέρνηση οδηγεί τη χώρα σε άλλους δρόμους στο όνομα μιας ασυνάρτητης και οπισθοδρομικής "μεταρρύθμισης" που προχωρεί βιαστικά. 

Ειδικότερα από τα δεκάδες μέτωπα στα οποία υποχωρεί η εκπαιδευτική προσπάθεια σημειώνω τώρα τρία: 

1. Σε σχεδόν όλες τις σχολικές βαθμίδες παρατηρούνται σοβαρότατες ελλείψεις υλικοτεχνικής υποδομής και υπάρχει σύγχυση για το περιεχόμενο της "μεταρρύθμισης" σε καθηγητές, γονείς και μαθητές. 

2. Η απορροφητικότητα από το Β' Κοινοτικό Πλαίσιο Στήριξης ως τον Σεπτέμβρη του 1998 είναι μια από τις χαμηλότερες. 

3. Παρά τις τελευταίες προσλήψεις εκπαιδευτικού προσωπικού, τα κενά παρουσιάζονται φέτος μεγαλύτερα από πέρυσι. 

Κατόπιν αυτών, καλείται ο Πρωθυπουργός να ενημερώσει την Εθνική Αντιπροσωπεία: 

1. Τι σκοπεύει να κάνει συγκεκριμένα για να αναστρέψει την πορεία προς την εκπαιδευτική απαξίωση. 

2. Γιατί το ποσοστό απορρόφησης κοινοτικών κονδυλίων είναι απαράδεκτα χαμηλό. 

3. Γιατί δεν επέστρεψαν οι αποσπασμένοι εκπαιδευτικοί στις θέσεις τους. 

4. Γιατί αρνούνται οι κυβερνήσεις του ΠΑΣΟΚ και ο ίδιος ο Πρωθυπουργός την πρόταση της Νέας Δημοκρατίας για τη συγκρότηση Εθνικού Συμβουλίου στην Παιδεία σε διακομματική βάση". 

Πρέπει να πω ότι η ερώτησή σας, κύριε Σιούφα, είναι αρκετά εκτεταμένη και μόνο η ανάγνωση των ερωτήσεων θέλει χρόνο πολύ. 

Ο κύριος Πρωθυπουργός έχει το λόγο. 

ΚΩΝΣΤΑΝΤΙΝΟΣ ΣΗΜΙΤΗΣ (Πρόεδρος της Κυβέρνησης): Κυρίες και κύριοι συνάδελφοι, πριν από επτά μέρες συζητήθηκε εδώ στην Αίθουσα της Βουλής μια επερώτηση της Νέας Δημοκρατίας, η οποία αφορούσε την Παιδεία, μια επερώτηση η οποία εξέτασε διεξοδικά το θέμα. 

Η ερώτηση του κ. Σιούφα είναι μια επερώτηση επίσης και απορεί κανείς γιατί θέτει αυτήν την ερώτηση. 'Εχει ξεχάσει μήπως την προηγούμενη επερώτηση της Νέας Δημοκρατίας ή επιδιώκει με αυτήν την ερώτηση εντυπωσιασμούς; Πιστεύω ότι η απάντηση είναι απλή. Επιδιώκει εντυπωσιασμούς. 

Στον κόσμο αυτήν τη στιγμή γίνεται μια τεράστια αλλαγή. 'Εχουμε μιλήσει πολλές φορές γι'αυτό. Η κοινωνία της πληροφορίας, η σημασία της γνώσης. 'Ολα αυτά απαιτούν μια νέα παιδεία. Η εκπαιδευτική μεταρρύθμιση, η οποία πραγματοποιείται στην Ελλάδα, δεν είναι μια εκπαιδευτική μεταρρύθμιση η οποία είναι μοναδικό φαινόμενο. Ανάλογες εκπαιδευτικές μεταρρυθμίσεις γίνονται και σε άλλες χώρες της Ευρωπαϊκής 'Ενωσης. Εξυπηρετεί, λοιπόν, πραγματικές ανάγκες και δεν είναι μια τακτική κίνηση. 

Η εκπαιδευτική μεταρρύθμιση γι'αυτό ακριβώς το λόγο αφορά το σύνολο των θεμάτων, τα οποία πρέπει να εξετάζονται και να αντιμετωπίζονται στο πλαίσιο της εκπαίδευσης και της παιδείας. Αφορά την τριτοβάθμια εκπαίδευση, παραδείγματος χάριν την είσοδο των αποφοίτων των λυκείων στην τριτοβάθμια εκπαίδευση, αφορά το ενιαίο λύκειο, αφορά το εκπαιδευτικό προσωπικό, την αξιολόγηση του έργου του, την αξιολόγηση των ίδιων των εκπαιδευτικών, αφορά την είσοδο των εκπαιδευτικών στην εκπαιδευτική διαδικασία και πολλά άλλα. 

'Ολα αυτά έχουν προγραμματιστεί μ'ένα χρονοδιάγραμμα το οποίο φτάνει περίπου μέχρι το 2002. Το 2002 για παράδειγμα, πρόκειται να προσληφθούν οι εκπαιδευτικοί χωρίς την επετηρίδα, αλλά με βάση διαγωνισμό. 

'Ολα αυτά τα προβλήματα απαιτούν μια μεγάλη προσπάθεια, μια συνεχή προσπάθεια και αυτός είναι ένας δρόμος μακρύς, ο οποίος βεβαίως παρουσιάζει πολλά προβλήματα ή παρουσιάζει προβλήματα. Αυτά τα προβλήματα αντιμετωπίζονται και αντιμετωπίζονται με επιτυχία. Διότι πολλές από τις καινοτομίες οι οποίες υπάρχουν τώρα στο σχολείο, τα μαθήματα της πληροφορικής, οι ειδικές αίθουσες, έγιναν από τις κυβερνήσεις του ΠΑΣΟΚ και έγιναν απ'αυτήν την Κυβέρνηση. Για παράδειγμα, υπάρχουν εξήντα νέα βιβλία για τους μαθητές, είκοσι νέα βιβλία για τους καθηγητές και έχουν τυπωθεί τρία εκατομμύρια περισσότερα αντίτυπα για να δοθούν στους μαθητές, όπως έχουν προσληφθεί και πολύ περισσότεροι διδάσκοντες αυτή την περίοδο απ'ό,τι είχαν προσληφθεί σε άλλες περιόδους. 

Ακούστηκε στις διάφορες εκδηλώσεις το σύνθημα να αποσυρθεί το νομοσχέδιο, να καταργηθεί η εκπαιδευτική μεταρρύθμιση. Μα, αυτό είναι ένα οπισθοδρομικό σύνθημα. Είναι ένα σύνθημα το οποίο αρνείται στον ελληνικό λαό τη δυνατότητα να εξετάσει το καινούριο, να προσπαθήσει να δημιουργήσει μια νέα κατάσταση. Και εμείς λέμε όχι σε τέτοια συνθήματα, όχι σε τέτοιες νοοτροπίες, οι οποίες θέλουν να καθηλώσουν την παιδεία σε αυτό που υπάρχει για να μη θιγεί κανένας, να μην υπάρχουν αντιδράσεις. 

Εμείς θα προχωρήσουμε την εκπαιδευτική μεταρρύθμιση, θα την εφαρμόσουμε με πάθος, γιατί η νεολαία μας χρειάζεται προοπτική και αυτήν την προοπτική θα τη δώσουμε στη νεολαία. Την έχουμε διαγράψει, ξέρουν τι συμβαίνει και θα συνεχίσουμε να τη δίνουμε. 

(Χειροκροτήματα από την πτέρυγα του ΠΑ.ΣΟ.Κ.) 

ΠΡΟΕΔΡΟΣ (Απόστολος Κακλαμάνης): Ο κ. Σιούφας έχει το λόγο. 

ΔΗΜΗΤΡΙΟΣ ΣΙΟΥΦΑΣ: Κύριε Πρόεδρε, η επερώτηση την οποία είχαμε κάνει την προηγούμενη εβδομάδα στον Υπουργό Παιδείας ήταν καταλυτική για τον ίδιο -υπέστη πανωλεθρία από τα συντριπτικά επιχειρήματα που έφεραν οι συνάδελφοί μου- και αποφασίσαμε να απευθυνθούμε σε εσάς. Αλλά αποδείξατε με την απάντησή σας, κύριε Πρωθυπουργέ, ότι έχετε κλεισμένα και τα μάτια σας και τα αυτιά. 

'Οταν έγραφα αυτήν την ερώτηση στενοχωριόμουν διότι κατέγραφα τα χάλια της Παιδείας. Ακούγοντας την απάντηση την οποία δώσατε πριν από λίγο, κύριε Πρόεδρε της Κυβερνήσεως, στενοχωρήθηκα ακόμη περισσότερο, διότι άκουσα τα χάλια της Κυβέρνησης. 

Σας δόθηκε μια έτοιμη απάντηση, αλλά στην ουσία των προβλημάτων δεν απαντήσατε. Δεν βλέπετε την πυριτιδαποθήκη και το ηφαίστιο το οποίο έχει στηθεί ούτε την κοινωνική έκρηξη η οποία έρχεται. Αλλά σ' αυτό το ηφαίστειο, σε αυτήν την πυριτιδαποθήκη κάθεται ο ελληνικός λαός, κάθονται οι μαθητές, κάθονται οι καθηγητές, κάθονται οι γονείς και δεν κάθεστε εσείς. Εμείς σας έχουμε προειδοποιήσει. 

'Ενα δεύτερο θέμα, κύριε Πρόεδρε της Κυβερνήσεως, είναι το εξής. Σας ζητήθηκε με αυτήν την ερώτηση να αποφασίσετε να καταργήσετε τις διαχωριστικές γραμμές και να υπάρξει εθνική συνεννόηση στην αντιμετώπιση των θεμάτων της παιδείας και δεν καταδεχθήκατε ούτε καν να απαντήσετε. Τι φοβάστε; Φοβάστε να αντιμετωπισθούν από το σύνολο των κομμάτων της χώρας τα προβλήματα της παιδείας; 'Η φοβάστε 

 

 

  

Σελίδα 1327 

μη χάσετε τις καρέκλες σας; Κρατήστε τες, λοιπόν, για λίγους μήνες ακόμη. 

Εμείς ζητήσαμε να υπάρξει συμμετοχή στην ευθύνη και αυτήν την αρνείσθε. Πιστεύουμε ακόμα ότι εμείς οι 'Ελληνες δεν έχουμε διαφορές για το μέλλον των παιδιών μας. Αλλά εσείς, παρ' ότι είστε πανεπιστημιακός, δεν θέλετε να το δείτε. 

Πρέπει επίσης να σημειώσω ότι δείχνετε να μην αντιλαμβάνεστε την εθνική αποστολή την οποία έχει η αναγκαιότητα αυτής της εθνικής συνεννόησης που από το 1995 επιμένει η Νέα Δημοκρατία και κλείνετε τα αυτιά σας. 

Τα προβλήματα είναι μπροστά, η πρόκληση είναι μεγάλη, αλλά εσείς δεν δέχεστε να την αντιμετωπίσετε. Με το να μην αντιλαμβάνεστε αυτές τις αλήθειες, φοβούμαι ότι η πορεία την οποία κάνετε προς την ΟΝΕ, είναι μια πορεία η οποία δεν έχει ούτε καν στόχο, γιατί ουσιαστικά θα είσαστε επικεφαλής φτωχών και αγραμμάτων Ευρωπαίων συγγενών. 

Την ακρίβεια ως προς την αλήθεια και ως προς το κόστος της σημερινής σας απαντήσεως την γνωρίζει ο κάθε 'Ελληνας πολίτης, την γνωρίζει ο κάθε γονιός, τη γνωρίζει ο κάθε μαθητής. 

Ο μόνος τρόπος για να μην πληρώσει ακριβά η χώρα και τις ιδέες σας και την πολιτική σας και τις ικανότητές σας, είναι να υπάρξει μια σύντομη λήξη της θητείας σας. 

(Χειροκροτήματα από την πτέρυγα της Νέας Δημοκρατίας) 

ΠΡΟΕΔΡΟΣ (Απόστολος Κακλαμάνης): Ο κύριος Πρωθυπουργός έχει το λόγο. 

ΚΩΝΣΤΑΝΤΙΝΟΣ ΣΗΜΙΤΗΣ (Πρόεδρος της Κυβέρνησης): Κυρίες και κύριοι συνάδελφοι, η εθνική συνεννόηση είναι ένας ωραίος όρος. Να δούμε όμως στην πράξη τι συμβαίνει. 

Ο Υπουργός Παιδείας όταν είχε ετοιμάσει το νόμο για την εκπαιδευτική μεταρρύθμιση εκάλεσε το κόμμα της Νέας Δημοκρατίας, όπως και τα άλλα κόμματα της Αντιπολίτευσης, σε μια σύσκεψη για να συζητήσουν πάνω στο θέμα. Η Νέα Δημοκρατία δεν εμφανίστηκε, δεν ήθελε να συμμετάσχει. 

'Εχει γίνει διάλογος και έχει γίνει προσπάθεια για να υπάρξει συνεννόηση και στην Επιτροπή Μορφωτικών Υποθέσεων της Βουλής, η οποία συνεδρίασε δυο φορές και εδώ στην Αίθουσα της Βουλής όπου είχαμε δυο συνεδριάσεις προ ημερήσιας διάταξης, αλλά και στους επιμέρους φορείς όπου έγινε προσπάθεια συνεννόησης και με τις συνδικαλιστικές ηγεσίες και με τις συνδικαλιστικές παρατάξεις. 

'Οπως ξέρετε, υπήρχε μόνιμη άρνηση από πλευράς των εκπροσώπων της Αξιωματικής Αντιπολίτευσης, να συμμετάσχουν σε οποιαδήποτε διαδικασία, διότι δεν θέλουν να έχουν ευθύνη. Δεν θέλουν να κάνουν καμία πρόταση, δεν θέλουν να παρουσιάσουν μια πρόταση για το πώς βλέπουν την εκπαίδευση. 

ΑΓΓΕΛΟΣ ΜΠΡΑΤΑΚΟΣ: Δεν σας έχουν πληροφορήσει σωστά, κύριε Πρωθυπουργέ. 

ΚΩΝΣΤΑΝΤΙΝΟΣ ΣΗΜΙΤΗΣ (Πρόεδρος της Κυβέρνησης): Με έχουν πληροφορήσει ακριβέστατα, διότι αυτά τα οποία λέτε είναι σε γενικό επίπεδο. Να πάρουμε το συγκεκριμένο παράδειγμα σε σχέση με την επετηρίδα: Είστε βεβαίως, γενικά κατά της κατάργησης της επετηρίδας, αλλά ειδικά στην περίπτωση της επετηρίδας στηρίξατε όλες τις εκδηλώσεις, εκείνες οι οποίες οδήγησαν και στην απεργία των εκπαιδευτικών και στις κινητοποιήσεις κατά των διαγωνισμών και στην ουσία, στην κατάργηση της επετηρίδας και το σύνθημα "να καταργηθεί η νομοθεσία", είναι δικό σας σύνθημα. 

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Αφού την ψηφίσαμε στη Βουλή, κύριε Πρωθυπουργέ! 

ΚΩΝΣΤΑΝΤΙΝΟΣ ΣΗΜΙΤΗΣ (Πρόεδρος της Κυβέρνησης): Λοιπόν, η εθνική συνεννόηση την οποία προβάλλετε, είναι μία συνεννόηση την οποία προβάλλετε για να ικανοποιήσετε το κοινό αίσθημα ότι θέλετε να γίνει διάλογος. Στην ουσία δεν επιδιώκετε το διάλογο. Στην ουσία δεν επιδιώκετε να υπάρξει εκπαιδευτική μεταρρύθμιση. Διότι εκείνο το οποίο εσείς πρεσβεύετε, είναι αυτό το παλιό, το αποστεωμένο, το οποίο υπάρχει και το οποίο εμείς πιστεύουμε ότι πρέπει να αλλάξει. 

Θα προχωρήσουμε αυτήν την εκπαιδευτική μεταρρύθμιση. Θα προχωρήσουμε το νέο τύπο σχολείου, τα νέα πανεπιστήμια, τα νέα εκπαιδευτικά προγράμματα, διότι αυτό θέλει το μέλλον της νέας γενιάς. 

(Χειροκροτήματα από την πτέρυγα του ΠΑ.ΣΟ.Κ.) 

ΔΗΜΗΤΡΙΟΣ ΣΙΟΥΦΑΣ: Θα θερίσετε ό,τι σπείρατε, κύριε Πρωθυπουργέ... 

ΠΡΟΕΔΡΟΣ (Απόστολος Κακλαμάνης): Παρακαλώ να μη γράφετε καμία διακοπή στα Πρακτικά. 

ΔΗΜΗΤΡΙΟΣ ΣΙΟΥΦΑΣ:... 

ΚΩΝΣΤΑΝΤΙΝΟΣ ΜΗΤΣΟΤΑΚΗΣ:... 

ΠΡΟΕΔΡΟΣ (Απόστολος Κακλαμάνης): Είπα να μην γράφετε καμία διακοπή όταν δεν υπάρχει άδεια του Προεδρείου. 

ΚΩΝΣΤΑΝΤΙΝΟΣ ΜΗΤΣΟΤΑΚΗΣ:... 

ΠΡΟΕΔΡΟΣ (Απόστολος Κακλαμάνης): Κυρίες και κύριοι συνάδελφοι, τη συνεδριάσή μας παρακολουθούν από τα δυτικά θεωρεία, αφού προηγουμένως ξεναγήθηκαν στην αίθουσα "ΕΛΕΥΘΕΡΙΟΣ ΒΕΝΙΖΕΛΟΣ", πενήντα μαθητές και δυο συνοδοί - καθηγητές από το 2ο Λύκειο Πειραιά. 

(Χειροκροτήματα από όλες τις πτέρυγες) 

Θα παρακαλέσω τους συναδέλφους που μεσολαβούν οι ερωτήσεις τους να προταχθεί η επίκαιρη ερώτηση του κ. Τσοβόλα προς τον κύριο Πρωθυπουργό, για να αποδεσμεύσουμε τον κύριο Πρωθυπουργό. 

Το Σώμα εγκρίνει; 

ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα. 

ΠΡΟΕΔΡΟΣ (Απόστολος Κακλαμάνης): Ακολουθεί η με αριθμό 149/5/11.11.98 επίκαιρη ερώτηση του Προέδρου του Δημοκρατικού Κοινωνικού Κινήματος κ. Δημητρίου Τσοβόλα προς τον κύριο Πρωθυπουργό, σχετικά με τις προθέσεις της Κυβέρνησης να αναλάβει νομοθετική πρωτοβουλία, για την ηθική και οικονομική αποκατάσταση των οικογενειών των πεσόντων αεροπόρων, κατά την εκτέλεση του καθήκοντος. 

Η επίκαιρη ερώτηση του κ. Τσοβόλα έχει ως εξής: 

"Πρόσφατα η Βουλή πήρε την ομόφωνη απόφαση να αναλάβει τις δαπάνες των σπουδών του ανήλικου ορφανού του ήρωα Ανθυποσμηναγού Νικολάου Παρούση, ο οποίος έπεσε κατά την εκτέλεση του πατριωτικού του καθήκοντος. 

Πρόκειται για μία απόφαση που αποτελεί ελάχιστο φόρο τιμής και ένδειξη ευγνωμοσύνης προς εκείνους που χωρίς ουσιαστικά υλικά ανταλλάγματα, θυσιάζουν την οικογενειακή και προσωπική τους ζωή για το κοινωνικό σύνολο και την πατρίδα. 

Ταυτόχρονα, όμως, αποτελεί εθνική επιταγή να σταθεί η πολιτεία αρωγός των οικογενειών όσων χάθηκαν ή χάνονται κατά την εκτέλεση του καθήκοντας και ιδιαίτερα αυτών που έχουν την αποστολή να αναχαιτίζουν πολεμικά αεροσκάφη για να αντιμετωπίσουν την τουρκική προκλητικότητα. 

Μετά τα παραπάνω ερωτάται ο κύριος Πρωθυπουργός εάν προτίθεται η Κυβέρνηση να αναλάβει νομοθετική πρωτοβουλία για την ουσιαστική ηθική και οικονομική αποκατάσταση των οικογενειών των πεσόντων κατά την εκτέλεση του καθήκοντος, ιδιαίτερα στις κρίσιμες εθνικά στιγμές για τη χώρα μας". 

Ο κύριος Πρωθυπουργός έχει το λόγο. 

ΚΩΝΣΤΑΝΤΙΝΟΣ ΣΗΜΙΤΗΣ (Πρόεδρος της Κυβέρνησης): Κυρίες και κύριοι συνάδελφοι, η Κυβέρνηση και ολόκληρος ο ελληνικός λαός, αναγνωρίζουν, το επίμοχθο, το επικίνδυνο έργο το οποίο εκτελούν οι 'Ενοπλες Δυνάμεις, τα στρατευμένα παιδιά. Αναγνωρίζουν τη μεγάλη προσπάθεια την οποία καταβάλλουν ιδίως οι αξιωματικοί της Πολεμικής Αεροπορίας για την προάσπιση του εθνικού εναερίου χώρου και της εθνικής ανεξαρτησίας. Και ξέρουμε όλοι ότι σ'αυτήν την προσπάθεια γίνονται θυσίες, θυσίες αίματος και έχουμε πρόσφατα παραδείγματα αυτών των θυσιών. 

Γι'αυτό πιστεύω ότι όλοι είμαστε της άποψης ότι θα πρέπει η πολιτεία να παίρνει ανάλογα μέτρα για να στηρίξει τις οικογένειες εκείνων οι οποίοι θυσιάστηκαν. Η πολιτεία έχει ορίσει μία σειρά από ρυθμίσεις για να υποστηρίξει τις οικογένειες, να τις βοηθήσει και υλικά και ηθικά. 

Οι ρυθμίσεις αυτές έχουν συμπληρωθεί από αυτή την Κυβέρνηση τελευταία, ώστε να υπάρξει μια καλύτερη αρωγή προς τις οικογένειες. Οι ρυθμίσεις αυτές είναι: Η απονομή 

  

 

  

Σελίδα 1328 

αυξημένης σύνταξης στις χήρες και στα τέκνα πεσόντων, η απονομή αυξημένου μηνιαίου μερίσματος από το Μετοχικό Ταμείο Αεροπορίας για τους αεροπόρους, εφάπαξ βοήθημα το οποίο αναπροσαρμόζεται κατά έτος, βοήθημα από τον ειδικό λογαριασμό αρωγής ιπταμένων, βοήθημα από τον ειδικό λογαριασμό χρηματικής αρωγής οικογενειών στρατιωτικών. Υπάρχει ο άμεσος διορισμός της συζύγου στο Υπουργείο Εθνικής 'Αμυνας κατ' εξαίρεση όλων των διατάξεων περί προσλήψεων και ο διορισμός του τέκνου, μετά την ενηλικίωσή του, στον ευρύτερο δημόσιο τομέα, με τα ποσοστά των ειδικών κατηγοριών. 

Θα μπορούσα να σας αναφέρω τι σημαίνουν αυτά σε αριθμούς. Πιστεύω δεν χρειάζεται. Εκείνο το οποίο θέλω να τονίσω είναι ότι πιστεύω και πιστεύουμε όλοι ότι τα μέτρα αυτά -η υλική βοήθεια- δεν αποτελούν μία αντιπαροχή ή ένα αντάλλαγμα για τη θυσία η οποία πραγματοποιείται. Εκείνο το οποίο προσφέρεται είναι πολύ μεγάλο για να μπορέσει να καλυφθεί με τέτοιου είδους παροχές, αλλά είναι ένα ελάχιστο χρέος της πολιτείας και το ελάχιστο αυτό χρέος της πολιτείας και η Κυβέρνηση θα το εκτελέσει και στο μέλλον θα είμαστε ανοιχτοί στις όποιες προτάσεις χρειάζονται σε κάθε συγκεκριμένη περίπτωση για να πάρουμε όλα τα μέτρα που απαιτούνται για να στηριχθούν οι οικογένειες. 

(Χειροκροτήματα από την πτέρυγα του ΠΑΣΟΚ) 

ΠΡΟΕΔΡΟΣ (Απόστολος Κακλαμάνης): Ο Πρόεδρος του Δημοκρατικού Κοινωνικού Κινήματος κ. Τσοβόλας έχει το λόγο. 

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Κύριε Πρόεδρε, το θέμα που θέτει η Κυβέρνηση δεν επιδέχεται κομματικές αντιπαραθέσεις. Είναι θέμα τεράστιας εθνικής σημασίας και ευαισθησίας στις κρίσιμες εθνικά στιγμές που περνάει ο τόπος, ο Ελληνισμός, το έθνος. 

Είναι γνωστό ότι οι υπηρετούντες στις 'Ενοπλες Δυνάμεις και κυρίως οι αεροπόροι βρίσκονται καθημερινά σε κίνδυνο για να προστατεύσουν τη χώρα μας από τις εντεινόμενες προκλήσεις της Τουρκίας και πάνω στο καθήκον θυσιάζουν τη ζωή τους. Ρισκάρουν πολλά πράγματα και δεν είναι απάντηση κύριε Πρωθυπουργέ, αυτό που είπατε. Η ερώτηση που εκφράζει και την απαίτηση του συνόλου του ελληνικού λαού, όπως διατυπώθηκε μετά το πρόσφατο συμβάν με τον ηρωϊσμό του συγκεκριμένου αεροπόρου, που αναφέρει η ερώτηση όπως εκφράστηκε από όλα τα μέσα μαζικής επικοινωνίας -γιατί ο ελληνικός λαός είναι πραγματικά ευαίσθητος, ειδικά σε τέτοιες στιγμές- είναι πως αυτά που παίρνει -όλα αυτά που αναφέρατε- δεν ικανοποιούν αυτόν τον εθνικό σκοπό, αυτή την εθνική απαίτηση. 

Κύριε Πρωθυπουργέ, πέραν από αυτά που σας έδωσαν οι υπηρεσίες -τα οποία ξέρω πολύ καλά και εν γνώσει αυτών έδωσα την ερώτηση- ξέρετε πόσα παίρνουν οι χήρες με παιδιά και άλλων αεροπόρων που ήταν θύματα και έπεσαν στο καθήκον, συνολικά, με όλα αυτά που λέτε; Διακόσιες χιλιάδες(200.000) δραχμές το μήνα. Αν είναι δυνατόν, η λογιστική λογική να επικρατήσει και σ' αυτό το τεράστιο εθνικής σημασίας θέμα, κύριε Πρωθυπουργέ. Ζητούμε, λοιπόν, η Κυβέρνηση να φύγει από αυτήν τη λογιστική λογική και να δει ότι σ' αυτές τις κρίσιμες στιγμές επιβάλλεται να αναλάβει, χωρίς καμιά καθυστέρηση, νομοθετική πρωτοβουλία, ώστε να υπάρξει ουσιαστική -και όχι λογιστική- ηθική και οικονομική προστασία των οικογενειών όλων αυτών που έπεσαν στο παρελθόν, αλλά και αυτών οι οποίοι σήμερα με αυτοθυσία προστατεύουν τη χώρα. 

Αλλιώς, το μήνυμα που περνάτε ότι πέρα από τους αριθμούς δεν σας ενδιαφέρει τίποτε άλλο και είναι ένα μήνυμα κακό και για τη νεολαία και για τις 'Ενοπλες Δυνάμεις και για όλο τον ελληνικό λαό. Εύχομαι στη δευτερολογία σας να διορθώσετε το μεγάλο λάθος που κάνατε, αναφέροντας αυτά, τα οποία είναι ψίχουλα, μπροστά στην εθνική επιταγή. 

ΠΡΟΕΔΡΟΣ (Απόστολος Κακλαμάνης): Ο κύριος Πρωθυπουργός έχει το λόγο. 

ΚΩΝΣΤΑΝΤΙΝΟΣ ΣΗΜΙΤΗΣ (Πρόεδρος της Κυβέρνησης): Κύριε Πρόεδρε, κυρίες και κύριοι συνάδελφοι, ο κ.Τσοβόλας είπε στην αρχή της παρατήρησής του-σχολίου ότι δεν θα πρέπει να εξετάσουμε το θέμα κομματικά. Και θα περίμενα και εγώ να έχει κοιτάξει τους αριθμούς και να έχει κοιτάξει αυτά τα οποία ανέφερα για να μην γίνεται εδώ εκμετάλλευση της ανθρώπινης δυστυχίας και του ανθρώπινου πόνου. 

'Οσον αφορά τη συγκεκριμένη περίπτωση θέλω να σας αναφέρω ότι ο θανών, ο ηρωϊκώς θανών, είχε επτά χρόνια υπηρεσίας. Θα προαχθεί διοικητικά στο βαθμό του επισμηναγού από την προηγούμενη του θανάτου του και η σύνταξη και το μέρισμα που θα λάβει η οικογένεια του, θα καθοριστεί στο βαθμό του ταξιάρχου με πλήρη 35ετή υπηρεσία. Ενώ πριν τη ψήφιση του νόμου που ανέφερα, απο το ΠΑ.ΣΟ.Κ. η χήρα θα ελάμβανε σύνταξη και μέρισμα διακόσιες πενήντα χιλιάδες δραχμές (250.000) πληρωτέο ποσό, μετά την ψήφιση του νέου νόμου θα λαμβάνει μηνιαίως σύνταξη και μέρισμα τριακόσιες ενενήντα δύο χιλιάδες (392.000) δραχμές. Από διακόσιες πενήντα χιλιάδες θα πάρει τριακόσιες ενενήντα δύο χιλιάδες δραχμές. Και τα βοηθήματα αυτά κατά μία πρόχειρη άθροιση, τα εφάπαξ βοηθήματα τα οποία θα λάβει, φθάνουν το ποσό των είκοσι εκατομμυρίων δραχμών. 

Και πάλι θέλω να πω, ότι η θυσία των πεσόντων δεν μπορεί να μετρηθεί με καμία υλική ανταμοιβή. 'Εχουμε χρέος απέναντι σε όλους αυτούς που διατρέχουν αυτούς τους κινδύνους, να τους βοηθούμε όταν έχουν προβλήματα. 'Εχουμε χρέος απέναντι στις οικογένειες τους. Αυτό κάνουμε και θα κάνουμε. Αλλά πιστεύω ότι έχουμε χρέος και απέναντι στην αλήθεια, να λέμε τι ακριβώς συμβαίνει και όταν προτείνουμε κάτι, να προτείνουμε κάτι συγκεκριμένο. 

(Χειροκροτήματα από την πτέρυγα του ΠΑ.ΣΟ.Κ.) 

ΠΡΟΕΔΡΟΣ (Απόστολος Κακλαμάνης): Ακολουθεί η με αριθμό 173/16.11.1998 επίκαιρη ερώτηση του Βουλευτή του Κομμουνιστικού Κόμματος Ελλάδος κ. Σταύρου Παναγιώτου προς τον Υπουργό Γεωργίας σχετικά με τη λήψη μέτρων επίσπευσης της διαδικασίας πληρωμής των ρυζοπαραγωγών, για τις ποσότητες ρυζιού που παρέδωσαν στην παρέμβαση κλπ. 

Η επίκαιρη ερώτηση σε περίληψη έχει ως εξής: 

"Ανάστατο είναι ένα σημαντικό μέρος των ρυζοπαραγωγών της χώρας λόγω της αδικαιολόγητης καθυστέρησης πληρωμής του ρυζιού που παρέδωσαν στην παρέμβαση. Η αναστάτωση και αγωνία τους επιτείνεται από τις συγκεχυμένες και ανεύθυνες πληροφορίες των υπηρεσιών του Υπουργείου Γεωργίας, που καλλιεργούν την αβεβαιότητα και το φόβο ακόμη και για την μη πληρωμή τους. 

Η κατάσταση αυτή αναδεικνύει τα σοβαρά προβλήματα που υπάρχουν στον οργανισμό παρέμβασης. Για δεύτερη συνεχή χρονιά αποδεικνύεται ότι δεν διαθέτει τις στοιχειώδεις προϋποθέσεις ν'ανταποκριθεί στο έργο της παρέμβασης. Φέτος μάλιστα οι ρυζοπαραγωγοί εξαναγκάστηκαν, υποκαθιστώντας τις υπηρεσίες του οργανισμού παρέμβασης, να συμπληρώσουν οι ίδιοι τους φακέλους με τα απαιτούμενα δικαιολογητικά τα οποία όμως έγκαιρα έπρεπε να ελεγχθούν και να υπογραφούν. 

Ερωτάται ο κύριος Υπουργός: 

Γιατί, ενώ γνώριζε ότι υπάρχουν συγκεκριμένες προθεσμίες ολοκλήρωσης της διαδικασίας πληρωμής των παραγωγών που διέθεσαν την παραγωγή τους, στην παρέμβαση ολιγώρησε αδικαιολόγητα; 

Τι μέτρα προτίθεται να πάρει για την επίσπευση της διαδικασίας πληρωμής τους; 

Θα καταβληθούν στους ρυζοπαραγωγούς τόκοι υπερημερίας για τις αδικαιολόγητες καθυστερήσεις για τις οποίες ευθύνεται το κράτος; 

Τι μέτρα προτίθεται να πάρει για τη δημιουργία ικανού μηχανισμού του οργανισμού παρέμβασης, ώστε να αποφευχθούν στο μέλλον φαινόμενα σαν και αυτά που καταταλαιπωρούν τους παραγωγούς και δημιουργούν σοβαρά προβλήματα στη ρυζοκαλλιέργεια; 

Ο Υφυπουργός Γεωργίας κ. Κωνσταντίνος Βρεττός έχει το λόγο. Σιδεροκέφαλος κιόλας. 

ΚΩΝΣΤΑΝΤΙΝΟΣ ΒΡΕΤΤΟΣ (Υφυπουργός Γεωργίας): Ευχαριστώ. 'Οπως γνωρίζετε η πολιτική του Υπουργείου Γεωρ-

  


 

  

Σελίδα 1329 

γίας υπήρξε και εξακολουθεί να είναι η έγκαιρη πληρωμή των παραγωγών. Βεβαίως υπήρξαν καθυστερήσεις στους συγκεκριμένους παραγωγούς, στους παραγωγούς ρυζιού. 

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Σε όλους. Κανένα προϊόν δεν πληρώνεται εγκαίρως. 

ΚΩΝΣΤΑΝΤΙΝΟΣ ΒΡΕΤΤΟΣ (Υφυπουργός Γεωργίας): Η συγκεκριμένη καθυστέρηση οφείλεται στο γεγονός ότι είχαμε μία αλλαγή του Κανονισμού της ΕΟΚ, η οποία επέβαλε ανά ένα μεταφορικό μέσο να λαμβάνονται τρία δείγματα. Βεβαίως, ο Κανονισμός αυτός είχε υπόψη του ίσως τα ποταμόπλοια, ή άλλα μεταφορικά μέσα, ενώ εδώ η μεταφορά του ρυζιού γίνεται με νταλίκες. 

Επειδή το Υπουργείο ήταν υποχρεωμένο να τηρήσει τον Κανονισμό αυτόν, έπρεπε από κάθε νταλίκα να πάρει τρία δείγματα, με αποτέλεσμα να συσσωρευθούν πάρα πολλά δείγματα στο σταθμό ελέγχου Θεσσαλονίκης. 'Ετσι είχαμε την πρώτη καθυστέρηση, περιμένοντας τα αποτελέσματα των αναλύσεων. 

Η δεύτερη καθυστέρηση προήλθε από τις αποκεντρωμένες υπηρεσίες των Νομαρχιών, των Διευθύνσεων Γεωργικής Ανάπτυξης. Θέλω όμως να διαβεβαιώσω τον κύριο συνάδελφο ότι δεν υπάρχει περίπτωση να μην πληρωθούν αυτοί οι λογαριασμοί. Κατεβλήθη κάθε προσπάθεια από το Υπουργείο Γεωργίας για να επιτευχθεί αυτό. 

Υπάρχει μία καθυστέρηση στη Νομαρχία Μαγνησίας. Κάνουμε ό,τι είναι δυνατόν ώστε να υπάρξει επίσπευση. Ακόμη και λογισμικό για ηλεκτρονικούς υπολογιστές προωθήθηκε, ώστε να γίνουν γρήγορα οι υπολογισμοί. 

Τελειώνοντας, θέλω να σας πω ότι ασφαλώς πρέπει να πληρώνουμε γρήγορα τους παραγωγούς. Πάντως, αυτό δεν εξαρτάται πάντοτε από το Υπουργείο Γεωργίας. Υπάρχουν και οι αποκεντρωμένες υπηρεσίες, οι οποίες δυστυχώς για αντικειμενικούς λόγους δεν μπορούν να ανταποκριθούν. 

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Δεν υπάρχει γεωργικό προϊόν που να αφήνει κέρδος. 

ΠΡΟΕΔΡΟΣ (Απόστολος Κακλαμάνης): Ο κ. Παναγιώτου έχει το λόγο. 

ΣΤΑΥΡΟΣ ΠΑΝΑΓΙΩΤΟΥ: Το δις εξαμαρτείν ουκ ανδρός σοφού. 'Η διαφορετικά, ουκ Υπουργού ή Υπουργείου σοφού. Αντί για τη λήψη των αναγκαίων μέτρων, για να μην επαναληφθούν τα σοβαρά προβλήματα που παρουσιάσθηκαν τον περασμένο χρόνο με μεγάλες καθυστερήσεις στην παρέμβαση, δεν έγινε τίποτα, έτσι ώστε τα προβλήματα οξύνθηκαν περισσότερο. Μάλιστα κυκλοφόρησαν και φήμες ότι οι φάκελοι υποβλήθηκαν εκπρόθεσμα και ότι οι παραγωγοί κινδυνεύουν ακόμη και να μην πληρωθούν. Νομίζω ότι αυτά, κύριε Υφυπουργέ, είναι γνωστά. 

Ποια εξήγηση μπορεί να δώσει κανείς, εκτός από το ότι υπάρχει μία σκόπιμη και συνειδητή προσπάθεια, προκειμένου να μην καταλήγουν τα αγροτικά προϊόντα στην παρέμβαση; Τόσο εσείς όσο και η Ευρωπαϊκή 'Ενωση έχετε λόγο γι' αυτό. Η μεν Ευρωπαϊκή 'Ενωση γιατί θέλει να αποφύγει τα ποσά που καταβάλλει για την παρέμβαση -αυτό το στόχο εξυπηρετεί άλλωστε και η αναθεώρηση της ΚΟΑ με τη σταδιακή μείωση της τιμής του ρυζιού- εσείς δε για να γλιτώσετε τους τόκους των σαράντα ημερών για τα χρήματα που πληρώνετε στους παραγωγούς. 

'Ετσι, λοιπόν, όλες οι δυσαρμονίες που παρουσιάστηκαν και συνεχίζουν να υπάρχουν ξεκινούν απ' αυτόν τον πολιτικό στόχο. Αυτή η αδικαιολόγητη καθυστέρηση πληρωμής των παραγωγών δημιουργεί σοβαρά προβλήματα στους αγρότες, οι οποίοι έχουν πάρει δάνεια και αυτήν τη στιγμή πληρώνουν τόκους και πανωτόκια. Ποιος θα τα πληρώσει αυτά; 

(Στο σημείο αυτό την Προεδρική 'Εδρα καταλαμβάνει ο Α' Αντιπρόεδρος της Βουλής κ. ΠΑΝΑΓΙΩΤΗΣ Ν. ΚΡΗΤΙΚΟΣ) 

Επίσης, προκειμένου να αντιμετωπίσουν τις πιεστικές τους οικονομικές ανάγκες, έχουν πάρει δάνεια που και γι' αυτά πληρώνουν τόκους. 'Οταν καθυστερούν να πληρώσουν τις δικές τους υποχρεώσεις, τότε δεν έχουν καμία δικαιολογία. Θα αναλάβει κάποτε το Υπουργείο να αντιμετωπίσει αυτές τις περιπτώσεις; 

Τέλος, πρέπει να αντιμετωπίσετε τα προβλήματα παίρνοντας έγκαιρα μέτρα για να μην τους αναγκάζετε να καταφεύγουν στους δρόμους και μετά να τους ξεφουσκώνετε τα λάστιχα των τρακτέρ και στη συνέχεια να τους οδηγείτε μαζικά στα αγροτοδικεία. 

ΠΡΟΕΔΡΕΥΩΝ (Παναγιώτης Ν. Κρητικός): Ο κύριος Υφυπουργός Γεωργίας έχει το λόγο. 

ΚΩΝΣΤΑΝΤΙΝΟΣ ΒΡΕΤΤΟΣ (Υφυπουργός Γεωργίας): Ο κύριος συνάδελφος αποδίδει κακοπιστία στο Υπουργείο Γεωργίας, κάτι που δεν υπάρχει. Αν υπάρχει ένας φορέας που θέλει να πληρωθούν οι παραγωγοί έγκαιρα είναι το Υπουργείο Γεωργίας, για να μην έχει προβλήματα και όλα αυτά που αναφέρατε προηγουμένως. Συνεπώς δεν υπάρχει τέτοιο θέμα. 

Κύριε συνάδελφε, να παραδεχθώ ότι υπάρχουν δυσλειτουργίες από έλλειψη υπαλλήλων ή κακή απόδοσή τους. 'Ολα αυτά είναι μέσα στο σύστημα και πρέπει να βελτιωθούν, αλλά όχι ότι δεν θέλουμε να πληρώσουμε. Αυτό δεν αντέχει στην κοινή λογική. Επίσης να παραδεχθούμε πως όταν γίνεται ένας καινούριος κανονισμός ίσως θα πρέπει να λάβουμε τα μέτρα μας πιο νωρίς, αλλά εδώ στη συγκεκριμένη περίπτωση είναι λίγο περίεργο το θέμα. Καταλαβαίνετε δεν είναι δυνατόν να πάρουμε δείγματα από όλες αυτές τις νταλίκες. Υπήρξε πρόβλημα που ελπίζουμε του χρόνου να μην παρουσιαστεί πάλι. 'Ομως για να μη γίνει αυτό πρέπει να αλλάξουμε τον κανονισμό. Αυτή είναι η πρόθεσή μας να αλλάξει ο κανονισμός, ώστε να μην έχουμε αυτές τις καθυστερήσεις που πράγματι υπήρξαν. 

ΠΡΟΕΔΡΕΥΩΝ (Παναγιώτης Ν. Κρητικός): Τέταρτη είναι η με αριθμό 169/16.11.98 επίκαιρη ερώτηση του Βουλευτή του Συνασπισμού της Αριστεράς και της Προόδου κ. Μουσταφά Μουσταφά προς τον Υπουργό Εθνικής Παιδείας και Θρησκευμάτων σχετικά με το Πρόγραμμα Διαπολιτισμικής Εκπαίδευσης του Εθνικού Ιδρύματος Νεότητας στη Θράκη. 

Η επίκαιρη ερώτηση σε περίληψη έχει ως εξής: 

"Σάλο έχει προκαλέσει τις τελευταίες ημέρες στη Θράκη η δημοσίευση του Προγράμματος "Διαπολιτισμικής Εκπαιδευτικής Στήριξης" (Δ.Ε.Σ.) του Εθνικού Ιδρύματος Νεότητας, για ενισχυτική διδασκαλία στα μειονοτικά σχολεία. 

Οι εκτιμήσεις που γίνονται για μη συμμετοχή στην "ημετέρα παιδεία", για "μη ενσωμάτωση", για αρνητική στάση των γονέων στην εκμάθηση της ελληνικής γλώσσας, οι "υψηλοί εθνικοί στόχοι" του προγράμματος, η μέχρι τώρα συμπεριφορά των υπευθύνων του προγράμματος στην περιοχή και οι απόψεις που διατυπώνουν, προκαλούν εύλογες ανησυχίες σ' όλη την κοινωνία. 

Επειδή τέτοιες ενέργειες και πρωτοβουλίες υπονομεύουν έστω και τα δειλά βήματα που ξεκίνησαν σε σωστή κατεύθυνση, δημιουργούν κλίμα δυσπιστίας και καχυποψίας στους πολίτες της περιοχής. 

Ερωτάται ο κύριος Υπουργός: 

Αν είναι σε γνώση του, το πρόγραμμα Διαπολιτισμικής Εκπαιδευτικής Στήριξης, του Εθνικού Ιδρύματος Νεότητας 

Αν συμφωνεί ή όχι με τέτοιου είδους πρωτοβουλίες και προγράμματα 

Τι μέτρα σκέφτεται να πάρει, για να μην αναπτύσσονται στον ευαίσθητο χώρο της μειονοτικής εκπαίδευσης τέτοιες αντιλήψεις και πρακτικές, μάλιστα δε με επιχορηγήσεις εκατοντάδων εκατομυρίων δραχμών;". 

Ο Υφυπουργός Εθνικής Παιδείας και Θρησκευμάτων κ. Ανθόπουλος έχει το λόγο. 

ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Κύριε Πρόεδρε, κυρία και κύριοι συνάδελφοι, επιτρέψτε μου να κάνω μία γενική παρατήρηση. Τόσο το περιεχόμενο όσο και ο στόχος αυτού του προγράμματος που αναφέρεται στην επίκαιρη ερώτησή σας, κύριε συνάδελφε, με τίτλο "Διαπολιτισμική Εκπαιδευτική Στήριξη" μαθητικών ομάδων Θράκης δεν έχει καμία σχέση με τα καταγγελλόμενά σας, πολύ περισσότερο και η συμπεριφορά και η πρακτική όλων των εμπλεκομένων εκπαιδευτικών, συντονιστών και άλλων φορέων. 

Πράγματι εάν φυλλομετρήσετε όλες τις σελίδες αυτού του 



 

  

Σελίδα 1330 

τεχνικού δελτίου δεν θα δείτε πουθενά τις φράσεις που έχετε θέσει εντός εισαγωγικών. Αλλά να δούμε και αυτές τις φράσεις που εσείς κατά την άποψή σας θεωρείτε επιλήψιμες. Η μία φράση είναι "ημετέρα παιδεία". Εθνική παιδεία είναι η υπόθεση της εκπαίδευσης στη χώρα μας και το Υπουργείο Παιδείας λέγεται Υπουργείο Εθνικής Παιδείας και Θρησκευμάτων. Μέσα στους στόχους της εθνικής παιδείας, άρα και εθνικός στόχος, είναι η διαπολιτισμική εκπαίδευση. Μία πτυχή αυτής της εκπαίδευσης είναι η φροντιστηριακή ενισχυτική στήριξη των παιδιών της Θράκης που έχουν γλωσσικό πρόβλημα και πρέπει αυτά τα παιδιά να ενταχθούν με τον καλύτερο τρόπο στο συνολικό εκπαιδευτικό σύστημα της χώρας, ώστε να προετοιμαστούν με τον καλύτερο, ισότιμο τρόπο, των ίσων εκπαιδευτικών ευκαιριών και στο κοινωνικό ευρύτερο σύνολο μεθαύριο όταν θα γίνουν πολίτες. Είναι κακό αυτό; Μα, είναι καινοτόμος δράση, είναι κάτι που επιβάλλεται στα πλαίσια όχι μόνο της Ευρωπαϊκής 'Ενωσης, αλλά όλων των πολιτισμένων κρατών και εθνών του κόσμου. 

Κατακρίνετε, γιατί αυτή η πολιτική εφαρμόζεται και μάλιστα με έναν πολύ καλύτερο τρόπο με περισσότερα κονδύλια και μεγαλύτερη ζήτηση. 

Στο δεύτερο σκέλος της ομιλίας μου θα μου δοθεί η χρονική ευκαιρία να σας πω και ορισμένα ιστορικά στοιχεία και ορισμένα γενικότερα στοιχεία για τα οικονομικά αλλά και για τα εκπαιδευτικά αποτελέσματα αυτού του προγράμματος και θα δείτε έτσι πόσο αδικείται αυτό το πρόγραμμα. 

Ο στόχος αυτού του προγράμματος, όπως σας είπα, είναι η ένταξη όλων αυτών των παιδιών στο ευρύτερο κοινωνικό περιβάλλον της χώρας. Η εκπαίδευση απευθύνεται σε μαθητές της πρωτοβάθμιας και της δευτεροβάθμιας εκπαίδευσης μετά το πέρας του σχολικού ωραρίου τους, με εκπαιδευτές δασκάλους και καθηγητές σε συνεργασία της Επιστημονικής Επιτροπής Διαπολιτισμικής Εκπαιδευτικής Στήριξης Θράκης και του Εθνικού Ιδρύματος Νεότητας, αλλά και τους συνεργαζόμενους φορείς, την εποπτική επιτροπή, τους συντονιστές κλπ. 

Πρόεδρος αυτής της επιστημονικής επιτροπής είναι ο καθηγητής του Παιδαγωγικού Τμήματος Δευτεροβάθμιας Εκπαίδευσης του Πανεπιστημίου Ιωαννίνων, κ. Γεώργιος Δήμου, για τον οποίο πραγματικά δεν ακούσαμε κανένα δυσμενές σχόλιο μέχρι σήμερα, αντιθέτως ακούσαμε μόνο επαίνους για την εκπαιδευτική, ερευνητική και καθοδηγητική συνέπειά του. 

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Μουσταφά Μουσταφά έχει το λόγο. 

ΜΟΥΣΤΑΦΑ ΜΟΥΣΤΑΦΑ: Κύριε Πρόεδρε, δεν ξέρω αν μιλάμε για τα ίδια πράγματα, σκεφτόμαστε όμως τελείως διαφορετικά και από πάνω θα κατηγορηθούμε ότι δεν θέλουμε την εκπαίδευση των παιδιών μας. 

Κύριε Υπουργέ, αρκετές φορές έχω απευθύνει έκκληση και γενικά στο Υπουργείο Εθνικής Παιδείας και προς εσάς, να δείξετε ένα ειλικρινές ενδιαφέρον για τα ζητήματα της μειονοτικής εκπαίδευσης. Δεν θέλω να πιστεύω ότι απευθύνομαι σε ώτα μη ακουόντων! 

Μία πρώτη παρατήρηση θα ήθελα να κάνω ότι από χρόνια υπάρχει ένα αρτηριοσκληρωτικό κατεστημένο στο χώρο της μειονοτικής εκπαίδευσης. Ενώ έχουν άμεση ευθύνη αυτοί οι άνθρωποι για την κατάντια της παιδείας στο χώρο της μειονότητας, κανείς δεν τους ενοχλεί, κανείς δεν τους ελέγχει από τη μεριά του Υπουργείου. Μάλλον συμφωνείτε μαζί τους και τους έχετε εξουσιοδοτήσει εν λευκώ ή μπορεί να δίνουν λογαριασμό στο Υπουργείο Εξωτερικών. 

Το συντονιστικό γραφείο, το ΙΣΜΕ, απέχει παρασάγγας από τις σύγχρονες εκπαιδευτικές αντιλήψεις και το μόνο που ασχολείται είναι να μοιράζει ποινές, απολύσεις, να κάνει ανακρίσεις, ρουσφέτια, εξυπηρετήσεις υμετέρων κλπ. 

Τώρα προέκυψε και αυτό το πρόγραμμα του Εθνικού Ιδρύματος Νεότητας, του οποίου οι προθέσεις μπορεί να είναι καλές, αλλά και οι εκτιμήσεις που κάνει δεν είναι πάντα σωστές. Δηλαδή λέει ότι η στάση της οικογένειας γενικά απέναντι στην εκπαίδευση των παιδιών τους και ιδιαίτερα απέναντι στο ελληνόγλωσσο πρόγραμμα δεν είναι πάντα θετική. Αυτό και σαν γονέας και σαν Βουλευτής δεν το αποδέχομαι, κύριε Υπουργέ. 

Επιπλέον λέει ότι οι φιλοδοξίες της οικογένειας για συνέχιση της εκπαίδευσης των παιδιών πέρα από το δημοτικό είναι ελάχιστες και ότι ύστερα από χρόνια συμβίωσης των δύο κοινοτήτων, χριστιανικής και μουσουλμανικής δεν υπάρχει σχεδόν καμία αλληλεπίδραση. 

Δεν μπορώ να τα δεχθώ αυτά σαν ένας άνθρωπος που ζει στη Θράκη και έχει παιδιά και θέλει να τα σπουδάσει. 

Επίσης θα ήθελα να σας πω ότι κυκλοφόρησε και στις εφημερίδες το ότι η κ. Τζανή στις 25 Οκτωβρίου παρομοίασε τους δασκάλους με τους εφέδρους των ΤΕΑ και όταν είπαν οι δάσκαλοι ότι δεν μπορούν να παρομοιασθούν με αυτούς των ΤΕΑ για τους ίδιους εθνικούς σκοπούς κλπ, είπαν ότι δεν καταλαβαίνετε τους εθνικούς σκοπούς του προγράμματος και αφού δεν καταλαβαίνετε, δεν έχετε θέση στο πρόγραμμά μας. 

Δηλαδή με αυτό που επιχειρεί το Εθνικό 'Ιδρυμα Νεότητας, θα κάνει ζημιά, θα γεμίσει κλίμα δυσπιστίας και καχυποψίας και θα αχρηστεύσει εξ αρχής τα όποια δειλά βήματα που αποδεχόμαστε ότι άρχισαν να γίνονται. Γι' αυτό ζητάμε να μην προχωρήσουν τέτοια προγράμματα. 

ΠΡΟΕΔΡΕΥΩΝ (Παναγιώτης Ν. Κρητικός): Ο κύριος Υφυπουργός έχει το λόγο. 

ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Δυστυχώς ακούσαμε ακόμα μια φωνή οπισθοδρόμησης! Και το λέω με όλη την επίγνωση των λέξεων, διότι, αγαπητέ κύριε συνάδελφε, εδώ στην επίκαιρη ερώτησή σας ρωτάτε τον Υπουργό αν είναι σε γνώση του το πρόγραμμα διαπολιτισμικής εκπαιδευτικής στήριξης του ΕΙΜ. Και λέμε, ναι. Ιδού και το τεχνικό δελτίο. Είναι στη διάθεσή σας. 

Μας ρωτάτε αν συμφωνούμε με τέτοιου είδους πρωτοβουλίες και προγράμματα. Βεβαίως, ναι! 

Μας ρωτάτε αν συμφωνούμε ή όχι με τέτοιου είδους πρωτοβουλίες και προγράμματα. Και βεβαίως ναι. 

Μας ρωτάτε τι μέτρα σκεφτόμαστε να πάρουμε, εάν γνωρίζουμε το πρόγραμμα και τα μέτρα, για να μην αναπτύσσονται στον ευαίσθητο χώρο αυτά τα προγράμματα. 

Κύριε Πρόεδρε, επιτρέψτε μου να διαβάσω μέσα από το τεχνικό δελτίο, να ενημερωθεί η Ολομέλεια, ποιοι είναι οι στόχοι αυτού του "επάρατου" προγράμματος: 

"Η διαπολιτισμική εκπαιδευτική στήριξη μαθητικών ομάδων στη Θράκη έχει σκοπό να διευκολύνει την προσαρμογή των μαθητών, ώστε να ενταχθούν στο εκπαιδευτικό σύστημα". Μιλάει πουθενά για αφομοίωση; Μιλάει πουθενά για ενσωμάτωση; 

Πρώτον, να ικανοποιήσει τις ειδικές αυξημένες ανάγκες των ατόμων ειδικών κατηγοριών που πηγάζουν από τις ιδιαιτερότητές τους κάνοντας μια προσεκτική εκπαιδευτική παρέμβαση. 

Δεύτερον, να βοηθήσει στην κατά το δυνατόν καλύτερη ανάπτυξη της προσωπικότητάς τους, στην καλύτερη ένταξή τους στο εκπαιδευτικό σύστημα, στην καλύτερη προσαρμογή και ενσωμάτωσή τους στο ευρύτερο κοινωνικό περιβάλλον. 

Να εξασφαλίσει τη θετική στάση των παιδιών απέναντι στην ελληνική κουλτούρα, ώστε η πολιτισμική παρέμβαση να είναι περισσότερο αποτελεσματική. 

Να βελτιώσει τη σχολική επίδοση και να τους εντάξει στο εκπαιδευτικό σύστημα της Ελλάδας, εκτός αν δεν είναι 'Ελληνες πολίτες. Αλλά εμείς τους θεωρούμε 'Ελληνες πολίτες. 

Να αντιμετωπίσει το πρόβλημα της εκπαιδευτικής διαρροής και της συνέχισης της εκπαίδευσης των παιδιών αυτών σε όλες τις βαθμίδες του εκπαιδευτικού συστήματος. 'Ισες ευκαιρίες, λοιπόν, σε όλους. 

Να ευαισθητοποιήσει τους γονείς, ώστε η στάση της οικογένειας απέναντι στην εκπαίδευση των παιδιών τους να είναι θετική, όχι αρνητική. Να μην τα οδηγούν στο περιθώριο, να τα αφήνουν τα παιδιά τους να εξελίσσονται. Είναι κακό αυτό, αγαπητέ συνάδελφε; 

Να συμβάλει στη μείωση των υπαρχουσών εκπαιδευτικών ανισοτήτων. Να ανακουφίσει τους, έχοντες πενιχρό εισόδημα, γονείς των μαθητών με δωρεάν παροχή διαπολιτισμικής εκπαίδευσης. 

 

 

  

Σελίδα 1331 

Και τελειώνω, κύριε Πρόεδρε. Αυτές τις φωνές δεν τις ακούει κανείς. Να γιατί. Ποια είναι τα στατιστικά δεδομένα; Το 1996 εφαρμόστηκε το πρόγραμμα και είχε τα εξής αποτελέσματα και είναι παλιό, δεν είναι καινούριο, διότι ξεκίνησε το 1993 ως ΦΕΔ, Φροντιστήριο Εκπαιδευτικής Διδασκαλίας. 

(Στο σημείο αυτό, κτυπάει το κουδούνι λήξεως του χρόνου ομιλίας του κυρίου Υφυπουργού) 

ΠΡΟΕΔΡΕΥΩΝ (Παναγιώτης Ν. Κρητικός): Δεν έχετε χρόνο ούτε να διαβάσετε. 

ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Τελειώνω, κύριε Πρόεδρε. 

Ακούστε: Ο αριθμός των μαθητών και στις δύο βαθμίδες ήταν τετρακόσιοι εβδομήντα το 1996-1997 και τα εκατομμύρια που διατέθηκαν ήταν εξήντα τρία (63.000.000). Το 1997-1998 ανεβήκαμε και στους τρεις νομούς και το σύνολο των τμημάτων έγινε εβδομήντα οκτώ και το σύνολο των μαθητών επτακόσιοι ενενήντα εννέα και το σύνολο των χρημάτων εκατόν σαράντα εκατομμύρια (140.000.000) δραχμές. Στην πρωτοβάθμια επτακόσιοι ενενήντα εννέα και άλλοι επτακόσιοι εβδομήντα στη δευτεοροβάθμια. 

Και πάμε στο 1998-1999 και έχουμε στην πρωτοβάθμια οκτακόσια πενήντα τέσσερα παιδιά και στη δευτεροβάθμια οκτακόσια τριάντα παιδιά... 

ΠΡΟΕΔΡΕΥΩΝ (Παναγιώτης Ν. Κρητικός): Ολοκληρώστε, κύριε Υπουργέ, γιατί τα χρονικά περιθώρια έχουν τελειώσει. 

ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): ...σε σύνολο διαθεσίμων πόρων πεντακόσια ογδόντα εκατομμύρια (580.000.000) δραχμές. 

Ευχαριστώ, κύριε Πρόεδρε, για την ανοχή σας. 

ΠΡΟΕΔΡΕΥΩΝ (Παναγιώτης Ν. Κρητικός): Είναι ενδιαφέροντα αυτά που λέτε αλλά μέσα σ'αυτά τα χρονικά περιθώρια δεν μπορούν να λεχθούν. 

Επίκαιρες ερωτήσεις δεύτερου κύκλου: 

Πρώτη είναι η με αριθμό 153/12.11.98 επίκαιρη ερώτηση του Βουλευτή του Πανελλήνιου Σοσιαλιστικού Κινήματος κ. Θεόδωρου Γεωργιάδη προς τους Υπουργούς Οικονομικών, Εσωτερικών, Δημόσιας Διοίκησης και Αποκέντρωσης, σχετικά με τη ρύθμιση συνταξιοδοτικών προβλημάτων των Προέδρων Κοινοτήτων που προχώρησαν σε εκούσιες συνενώσεις Δήμων κλπ. 

Η ερώτηση του κ. Γεωργιάδη έχει ως εξής: 

"Κύριοι Υπουργοί, όπως σας είναι γνωστό ορισμένοι Πρόεδροι Κοινοτήτων σε εκτέλεση των ν.1416/84 και 1622/86 προχώρησαν σε εκούσιες συνενώσεις δήμων. 'Ετσι στο νομό μας από εκούσια συνένωση προήλθε ο Δήμος Σκύδρας. Ορισμένοι Πρόεδροι Κοινοτήτων από τα χωριά που συνενώθηκαν εκουσίως και αποτέλεσαν τον ανωτέρω Δήμο, είναι συνταξιούχοι πλέον. 'Ομως από τότε που συνταξιοδοτήθηκαν γίνεται σε βάρος τους μια συνεχής αδικία. 

Συγκεκριμένα, ενώ αυτοί έχουν καθηλωθεί από τότε (1989) συνεχώς κάθε χρόνο στο ίδιο αυτό ποσό συντάξεως χωρίς καμία αύξηση, όσοι Πρόεδροι Κοινοτήτων δεν προχώρησαν σε εκούσιες συνενώσεις έχουν πάρει μέχρι τώρα αυξήσεις. 

Επειδή την 14.9.98 ο Υπουργός Εσωτερικών έχει εκδώσει την υπ'αριθμ. 23891 απόφαση με θέμα τον καθορισμό εξόδων παράστασης των Δημάρχων, Αντιδημάρχων κλπ. Δήμων που προέρχονται από συνενώσεις ("Καποδίστρια") για το έτος 1998. 

Επειδή την 1.1.1999 θα αναλάβουν οι νεοεκλεγέντες Δήμαρχοι, Αντιδήμαρχοι, Πρόεδροι Κοινοτήτων, οι οποίοι θα πληρώνονται βάσει της ανωτέρω απόφασης αλλά η αδικία σε βάρος των Προέδρων Κοινοτήτων που προχώρησαν σε εκούσιες συνενώσεις θα συνεχιστεί εάν τα Υπουργεία δεν λύσουν το πρόβλημα αυτό 

Ερωτάσθε: Εάν σκέφθεστε να προχωρήσετε επιτέλους στην οριστική ρύθμιση του θέματος της συνταξιοδότησης των Προέδρων των Κοινοτήτων που προχώρησαν σε εκούσιες συνενώσεις δήμων βάσει των διατάξεων των ν.1416/84 και 1622/86 για να πάψει η εις βάρος τους άνιση μεταχείρηση και αδικία." 

Ο Υφυπουργός Εθνικής Οικονομίας κ. Αλέξανδρος Μπαλτάς έχει το λόγο. 

ΑΛΕΞΑΝΔΡΟΣ ΜΠΑΛΤΑΣ (Υφυπουργός Εθνικής Οικονομίας): Ευχαριστώ, κύριε Πρόεδρε. 

Αγαπητέ συνάδελφε, μπορώ να σας πω ότι η φωνή σας εγένετο αποδεκτή και από άλλες περιπτώσεις που είχαν στο Υπουργείο Οικονομικών και δεν αφορά μόνο τη Σκύδρα, για την οποία εσείς καλώς ενδιαφέρεστε περισσότερο και την παρουσιάζετε εδώ ως παράδειγμα. 

Θα σας πω με ποιο τρόπο λύνεται το θέμα αυτό. Στο σχέδιο νόμου "Αναπροσαρμογή συντάξεων, συνταξιούχων μελών διδακτικού επιστημονικού προσωπικού των ΑΕΙ, επιστημονικού προσωπικού των ΤΕΙ, γιατρών ΕΣΥ και διπλωματικών υπαλλήλων -"ρύθμιση συνταξιοδοτικών θεμάτων" είναι ο τίτλος του νομοσχεδίου- έχει περιληφθεί διάταξη με την οποία αντιμετωπίζεται το θέμα της αύξησης των χορηγιών, τόσο των προέδρων κοινοτήτων που συνενώθηκαν σε δήμους όσο και όλων των προέδρων κοινοτήτων και δημάρχων. 

Με τις εν λόγω διατάξεις ορίζεται συγκεκριμένα ότι οι έμμεσες χορηγίες των προέδρων και δημάρχων από 1-1-98 και μετά θα αυξάνονται κάθε έτος με την κάθε φορά μισθολογική εισοδηματική πολιτική της Κυβέρνησης. 

Το σχέδιο νόμου έχει σταλεί στο Ελεγκτικό Συνέδριο από 1-9-1998, για να γνωμοδοτήσει η ολομέλεια του δικαστηρίου. Μόλις δοθεί η γνωμοδότηση, το σχέδιο νόμου θα προωθηθεί στη Βουλή για ψήφιση, οπότε θα ρυθμιστεί και το εν λόγω ζήτημα. Ευχαριστώ, κύριε Πρόεδρε. 

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Γεωργιάδης έχει το λόγο. 

ΘΕΟΔΩΡΟΣ ΓΕΩΡΓΙΑΔΗΣ: Κύριε Υφυπουργέ, αν αυτά που διαβάσατε τώρα τα γράφατε στην ερώτηση που είχα καταθέσει πάλι προς τους Υπουργούς Εσωτερικών και Οικονομικών, δεν θα αναγκαζόμουν να κάνω την επίκαιρη ερώτηση. Δυστυχώς, οι απαντήσεις στις ερωτήσεις που καταθέτουμε είναι τυπικότατες. Το μεν Υπουργείο Εσωτερικών μου έστειλε απάντηση ότι δεν είναι της αρμοδιότητας του Υπουργείου Εσωτερικών, αλλά του Υπουργείου Οικονομικών, το δε Υπουργείο Οικονομικών απήντησε ξερά ότι μελετάται και θα λυθεί το θέμα. Πότε, με ποιον τρόπο, δεν έλεγε τίποτα. Γι'αυτό και αναγκάστηκα να καταθέσω την επίκαιρη ερώτηση. Και βέβαια πάλι μένουν κάποια ασαφή σημεία. Δηλαδή αυτοί που συνταξιοδοτήθηκαν το 1989, θα ξεκινήσουν με τις ογδόντα χιλιάδες (80.000) που έπαιρναν τότε, όταν ο πρόεδρος της παραδίπλα κοινότητος, που δεν προχώρησε σε συνένωση έχει φθάσει στις εκατόν τριάντα χιλιάδες (130.000) δραχμές; Θα πάρουν αναδρομικά που δεν πήραν; Γιατί κάθε χρόνο οι άλλοι πρόεδροι κοινοτήτων έπαιρναν αύξηση, αυτοί κόλλησαν στις ογδόντα χιλιάδες (80.000) δραχμές. 

Αυτά τα ερωτήματα θα τα συζητήσουμε όταν θα έλθει το νομοσχέδιο. 'Ομως, επαναλαμβάνω ότι αν οι απαντήσεις στις ερωτήσεις που καταθέτουν οι Βουλευτές είναι πιο προσεγμένες, ίσως να μην έχουμε αυτό το φόρτο και να μην είμαστε υποχρεωμένοι να καταφεύγουμε και σε επίκαιρες ερωτήσεις για να σας αναγκάζουμε να έρχεστε εδώ να μας δίνετε πιο συγκεκριμένες και αναλυτικές απαντήσεις. 

Χαίρομαι και πιστεύω ότι ένα σοβαρό πρόβλημα που ταλαιπωρεί αυτής της κατηγορίας τους 'Ελληνες πολίτες θα λυθεί. Ευχαριστώ. 

ΠΡΟΕΔΡΕΥΩΝ (Παναγιώτης Ν. Κρητικός): Ο κύριος Υφυπουργός έχει το λόγο. 

ΑΛΕΞΑΝΔΡΟΣ ΜΠΑΛΤΑΣ (Υφυπουργός Εθνικής Οικονομίας): Και εγώ ευχαριστώ, κύριε συνάδελφε. 'Οπως είπατε, όταν θα έλθει ο νόμος στη Βουλή -και νομίζω θα είναι σύντομα, μέχρι τέλος του χρόνου- θα δείτε και τις λεπτομέρειές του. Απλώς σας προκαταλαμβάνω λέγοντάς σας ότι δεν βλέπω προσωπικά να καλύπτονται απώλειες που έχουν δημιουργηθεί μέχρι σήμερα. Είναι ένα δύσκολο θέμα. Θα μπουν όλοι στο ίδιο από εδώ και πέρα καθεστώς. Το προβλέπει ο νόμος. Εν πάση περιπτώσει, όταν θα έλθει για συζήτηση στη Βουλή, θα το συζητήσουμε. 

ΠΡΟΕΔΡΕΥΩΝ (Παναγιώτης Ν. Κρητικός): Ακολουθεί η με 

 

 

  

Σελίδα 1332 

αριθμό 157/13-11-98 επίκαιρη ερώτηση του Βουλευτή της Νέας Δημοκρατίας κ. 'Αγγελου Μπρατάκου προς τον Υπουργό Εθνικής Παιδείας και Θρησκευμάτων, σχετικά με τις κινητοποιήσεις στο χώρο της παιδείας, τη λήψη των αναγκαίων μέτρων κλπ. 

Η ερώτηση του κ. Μπρατάκου εν περιλήψει έχει ως εξής: 

"Η νέα σχολική και ακαδημαϊκή χρονιά ξεκίνησε με τις πλέον δυσμενείς προϋποθέσεις, αποτέλεσμα της προχειρότητας με την οποία εφαρμόστηκαν τα εκπαιδευτικά εγχειρήματα της Kυβέρνησης. 

Τόσο στην πρωτοβάθμια όσο και στη δευτεροβάθμια εκπαίδευση παρατηρούνται κραυγαλέες ελλείψεις σε προσωπικό, βιβλία, αίθουσες και υποδομή. 

Η σχολική και ακαδημαϊκή κοινότητα βρίσκεται σε πρωτοφανή αναταραχή και αναβρασμό, με κλιμακούμενες καταλήψεις και πορείες, αποτέλεσμα της χωρίς πρόγραμμα, χωρίς στρατηγική, χωρίς κατεύθυνση και χωρίς πόρους εκπαιδευτικής πολιτικής της Kυβέρνησης. 

Επειδή ουδείς εχέφρων άνθρωπος, ο οποίος πονάει πραγματικά την εκπαίδευση και αγωνιά για το μέλλον της νέας γενιάς, επιθυμεί αυτές τις καταστρεπτικές εξελίξεις. 

Ερωτάται ο κύριος Υπουργός Εθνικής Παιδείας και Θρησκευμάτων: 

Εάν, προτίθεται να καλέσει σε έκτακτη συνάντηση τους εκπροσώπους της εκπαιδευτικής κοινότητας όλων των βαθμίδων, (ΔΟΕ, ΟΛΜΕ, Ομοσπονδία Γονέων και Κηδεμόνων, εκπροσώπους μαθητών, πρυτάνεις, προέδρους, Τ.Ε.Ι. και εκπροσώπους σπουδαστών-φοιτητών), προκειμένου, έστω και τώρα, την ύστατη στιγμή, να εκτονωθούν οι εκρηκτικές διαστάσεις που προσλαμβάνει η αναταραχή στο χώρο της παιδείας και πριν η κατάσταση ξεφύγει από κάθε έλεγχο, κάτι το οποίο όλοι απευχόμαστε". 

Ο Υφυπουργός Εθνικής Παιδείας και Θρησκευμάτων κ. Ανθόπουλος έχει το λόγο. 

ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): 

Κύριε Πρόεδρε, ας μου επιτρέψει ο αγαπητός συνάδελφος να διαφωνήσω μαζί του, όσον αφορά το περιγραφικό σκέλος της επίκαιρης ερώτησής του. Εγώ θα ήθελα απλούστατα να απευθυνθώ στη μνήμη του, διότι ξέρω πόσα χρόνια ασχολείται με εκπαιδευτικά θέματα και να τον ρωτήσω -ρητορική είναι η ερώτηση- εάν ποτέ έγιναν στο παρελθόν αυξήσεις των μισθών των εκπαιδευτικών σε ποσοστό 18%, με πληθωρισμό της τάξεως του 5%, όπως έγιναν το 1997 και εάν ποτέ έγιναν τόσο αθρόοι, μαζικοί διορισμοί, που δεν έχουν καμία σχέση με τους ισχνούς αριθμούς των παρελθόντων ετών. Μιλάω όχι απλώς για έτη, αλλά για δεκαετίες ολόκληρες. 

Θα του θυμίσω εάν ποτέ υπήρξε τέτοια πρωτοβουλία βαθιών, ριζικών αλλαγών και μεταρρυθμίσεων στο χώρο της εκπαίδευσης, όσο αυτών που εμπεριέχονται στο πακέτο της εκπαιδευτικής μεταρρύθμισης. 

Βεβαίως, σας απάντησε και ο κύριος Πρωθυπουργός, υπάρχει ένας πόνος από την πλευρά σας, δεν θα θέλατε αυτή την εκπαιδευτική μεταρρύθμιση έχετε κάθε λόγο να μην τη θέλετε και προσπαθείτε τώρα, με ένα δημαγωγικό τρόπο, να την αντιμετωπίσετε είτε ρίχνοντας μεγάλο βάρος και μεγιστοποιώντας τα φυσιολογικά μικροπροβλήματα που μπορεί να έχει μία εκπαιδευτική μεταρρύθμιση στην πρώτη φάση της εφαρμογής της, στην πιλοτική φάση κάποιων θεσμών, νέων, λειτουργικών και βασικών θεσμών για τη δρομολόγησή της είτε συνδέοντας -χωρίς να υπάρχει καμία αιτιώδης συνάφεια- χρόνια προβλήματα της εκπαίδευσης, όπως είναι το στεγαστικό και οποιαδήποτε άλλα, με την εκπαιδευτική μεταρρύθμιση, ενώ δεν είναι αποτέλεσμα της εκπαιδευτικής μεταρρύθμισης. Αντιθέτως δημιουργούν πρόβλημα στην εκπαιδευτική μεταρρύθμιση. 

Το στεγαστικό πρόβλημα τώρα το ανακαλύψατε, αγαπητέ συνάδελφε; Ξέρετε πώς αντιμετώπισαν οι Κυβερνήσεις του ΠΑΣΟΚ το στεγαστικό πρόβλημα και πώς το αντιμετώπισαν και οι κυβερνήσεις της Νέας Δημοκρατίας. Εγώ θα ήθελα να σας πω ότι τώρα, στα πλαίσια της εκπαιδευτικής μεταρρύθμισης, αντιμετωπίζονται με μεγαλύτερη ταχύτητα και αποτελεσματικότητα και τα θέματα της σχολικής στέγης. Να σας πω και γιατί. 

Ξέρετε πολύ καλά ότι έχει αρχίσει, από τα τέλη του 1996, ένα πενταετές στεγαστικό πρόγραμμα - μαμούθ, ύψους τριακοσίων εξήντα δισεκατομμυρίων (360.000.000.000) και μέχρι το 2000-2002 θα έχουν τακτοποιηθεί όλα τα προβλήματα της σχολικής στέγης και δεν θα υπάρχουν τα δίκυκλα σχολεία, αυτά που λειτουργούν, δηλαδή και το απόγευμα. 

Η πορεία αυτού του προγράμματος βρίσκεται σε πολύ ικανοποιητικό ρυθμό και δεν ξέρω γιατί εσείς το συσχετίζετε διαρκώς με την εκπαιδευτική μεταρρύθμιση. 

'Οσον αφορά τώρα το διάλογο, προφανώς δεν μπορούμε να συζητήσουμε ταυτοχρόνως σε έκτακτη συνάντηση με όλους τους φορείς της εκπαιδευτικής κοινότητας. Αυτό θα είναι ένα εκπαιδευτικό παζλ που δεν θα οδηγήσει σε καμία πραγματικά προσέγγιση κανενός προβλήματος. Στη δευτερολογία μου θα σας πω γιατί. 

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Μπρατάκος έχει το λόγο. 

ΑΓΓΕΛΟΣ ΜΠΡΑΤΑΚΟΣ: Κύριε Πρόεδρε, εκπλήσσομαι από την απάντηση την οποία έδωσε ο κύριος Υπουργός. Φοβάμαι ότι ούτε την επίκαιρη ερώτησή μου διάβασε ούτε εσάς άκουσε. 

Μίλησε για άσχετα πράγματα με το περιεχόμενο της ερώτησης και με την ερώτηση αυτήν καθ' εαυτήν. 'Εγινε πλέον σαφές ότι ο κύριος Υπουργός δεν έχει αντιληφθεί σε ποιες τραγικές καταστάσεις οδηγείται η παιδεία σήμερα, με την αδικαιολόγητη εμμονή του κ. Υπουργού σε παρωχημένες και καταδικασμένες αυταρχικές μεθοδεύσεις του γνωστού τύπου "αποφασίζομεν και διατάσσομεν". 

Η παιδεία, κύριε Υπουργέ, σε όλες τις βαθμίδες και σε όλη την Ελλάδα βρίσκεται σε πρωτοφανή αναταραχή και αναβρασμό. Σχολεία, γυμνάσια και πανεπιστήμια βρίσκονται υπό κατάληψη. Οι μαθητές, οι σπουδαστές και οι φοιτητές είναι στους δρόμους. Οι γονείς είναι σε απόγνωση, οι εκπαιδευτικοί σε σύγχυση. 

Κατ' επανάληψη σας έχουμε τονίσει ότι αυτά τα εκπαιδευτικά μέτρα, που πήρατε στο πόδι, χωρίς σχεδιασμούς, χωρίς χρήματα, θα οδηγούσαν σ' αυτό το σημείο την παιδεία. Και σεις τίποτε απ' ό,τι σας είπαμε, δεν λάβατε υπόψη σας και μάλιστα όταν είναι γνωστό ότι οποιοδήποτε μέτρο, όσο επιτυχημένο και εάν είναι, κύριε Πρόεδρε, ιδίως στο χώρο της παιδείας, δεν είναι δυνατό να γίνει αποδεκτό και να εφαρμοστεί, εάν δεν έχει τη στοιχειώδη κοινωνική συναίνεση. Και σεις, κύριε Υπουργέ, αγνοήσατε αυτήν την αρχή, η οποία είναι απαραίτητη προϋπόθεση για να μπορεί να εφαρμοστεί το οποιοδήποτε μέτρο. 

Εσείς επιδείξατε και επιδεικνύετε, κύριε Υπουργέ, μια αδικαιολόγητη προκατάληψη εναντίον του διαλόγου. Φοβάστε το διάλογο, όπως ο διάβολος το λιβάνι. Είπατε πρωτύτερα ότι καλέσατε τα κόμματα σε διάλογο. Είναι ψέμα. Και παρασύρατε και τον Πρόεδρο της Κυβέρνησης, τον κύριο Πρωθυπουργό, να πει ψέματα στη Βουλή. Ουδέποτε καλέσατε τα κόμματα σε διάλογο. 

(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 

Αντίθετα, προσπαθήσατε να εξαπατήσετε τα κόμματα, διότι στείλατε μία επιστολή, για να συζητηθεί το νομοσχέδιο για τη μεταρρύθμιση και έξι μέρες πριν από τη συνάντηση, την οποία είχατε ορίσει, καταθέσατε το νομοσχέδιο για συζήτηση στη Βουλή. 

ΠΡΟΕΔΡΕΥΩΝ (Παναγιώτης Ν. Κρητικός): Ολοκληρώστε σας παρακαλώ, κύριε Μπρατάκο. 'Εχουμε νομοθετικό έργο μπροστά μας. 

ΑΓΓΕΛΟΣ ΜΠΡΑΤΑΚΟΣ: Τελειώνω, κύριε Πρόεδρε, λέγοντας ότι έξι μέρες πριν από τη συνάντηση που είχατε ορίσει, καταθέσατε το νομοσχέδιο, κύριε Υπουργέ, για συζήτηση στη Βουλή. 

ΠΡΟΕΔΡΕΥΩΝ (Παναγιώτης Ν. Κρητικός): Τελειώνετε, κύριε Μπρατάκο. Δεν έχετε χρόνο. 

ΑΓΓΕΛΟΣ ΜΠΡΑΤΑΚΟΣ: Κύριε Υπουργέ, θα ήθελα να πω 



 

  

Σελίδα 1333 

-και τελειώνω- ότι πρέπει να πάρετε μέτρα τώρα. Επιζητήστε το διάλογο τώρα, γιατί αύριο φοβάμαι ότι θα είναι πολύ αργά. 

ΠΡΟΕΔΡΕΥΩΝ (Παναγιώτης Ν. Κρητικός): Ο κύριος Υφυπουργός έχει το λόγο. 

ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Το Υπουργείο Παιδείας, κύριε Πρόεδρε, κάνει διάλογο με όλους τους φορείς. Δεν κάνει διάλογο συγχρόνως με όλους τους φορείς για θέματα, που δεν είναι ίδια για όλους τους φορείς. Τις προάλλες είχαμε πάλι συνάντηση με τους προέδρους των ΤΕΙ. Λίγο πριν, με τους πρυτάνεις των πανεπιστημίων. 

Υπάρχει ένα πρόβλημα διαλόγου με την ΔΟΕ και την ΟΛΜΕ και ξέρετε πολύ καλά γιατί. Γιατί ως πρώτο θέμα ημερήσιας διάταξης, στο διάλογο που μας καλούν να κάνουμε, είναι η κατάργηση του νόμου της εκπαιδευτικής μεταρρύθμισης. Εμείς τους είπαμε ότι οι πόρτες του Υπουργείου είναι ανοικτές για τη συζήτηση οποιουδήποτε θέματος εφαρμογής της εκπαιδευτικής μεταρρύθμισης. 'Ενας διάλογος πρέπει να έχει αρχή, πρέπει να έχει αρχές και πρέπει να έχει τέλος. Πάνω σε αυτήν τη λογική, κάνουμε διάλογο, ευχαρίστως, με όλους και για όλα τα θέματα. 

Επομένως δεν μπορεί να ευσταθήσει το ερώτημά σας, που εμπεριέχει και μια προτροπή προς το Υπουργείο Παιδείας για έκτακτη συνάντηση και ταυτόχρονο διάλογο -για ποια θέματα- με όλη την εκπαιδευτική κοινότητα. Εμείς με όλη την εκπαιδευτική κοινότητα, για τα θέματα που αφορούν κάθε πτυχή της εκπαιδευτικής μεταρρύθμισης και κάθε πλευρά των φορέων, είμαστε ανοικτοί και διατεθειμένοι να κάνουμε αυτό το διάλογο. 

Εγώ θα ήθελα απλούστατα να πω ότι το καταστροφολογικό σκεπτικό αυτής της επίκαιρης ερώτησης, ήμουν υποχρεωμένος να το αντικρούσω, αγαπητέ συνάδελφε, γιατί δεν ξέρω εάν είναι καταστροφή για τη δημόσια δωρεάν εκπαίδευση η λειτουργία του ολοήμερου νηπιαγωγείου, η λειτουργία του ολοήμερου δημοτικού, η αύξηση των τάξεων υποδοχής για τα παιδιά των παλιννοστούντων, των Αλβανοπαίδων και των μουσουλμανοπαίδων, εάν η ενισχυτική διδασκαλία είναι κάτι, που πλήττει πραγματικά τα εκπαιδευτικά συμφέροντα των μαθητών. 

Εάν αυτές είναι οι καταστροφικές συνέπειες της εκπαιδευτικής μεταρρύθμισης, εμείς -όπως είπε και κύριος Πρωθυπουργός- μετά πάθους θα την προχωρήσουμε για το καλό της χώρας. 

Ευχαριστώ. 

ΠΡΟΕΔΡΕΥΩΝ (Παναγιώτης Ν. Κρητικός): Ολοκληρώθηκε η συζήτηση των επικαίρων ερωτήσεων. 

Κύριοι συνάδελφοι, έχω την τιμή να ανακοινώσω στο Σώμα ότι ο Βουλευτής κ. Αλέξανδρος Βούλγαρης ζητεί ολιγοήμερη άδεια απουσίας στο εξωτερικό από 23.11.1998 έως 24.11.1998. 

Επίσης ο Βουλευτής κ. Νικόλαος Παπαφιλίππου ζητεί ολιγοήμερη άδεια απουσίας στο εξωτερικό από 20.11.1998 έως 22.11.1998. 

Τέλος ο Βουλευτής κ. Σταύρος Παπαδόπουλος ζητεί ολιγοήμερη άδεια απουσίας στο εξωτερικό από 23.11.1998 έως 25.11.1998. 

Εγκρίνει η Βουλή; 

ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα. 

ΠΡΟΕΔΡΕΥΩΝ (Παναγιώτης Ν. Κρητικός): Συνεπώς, παρεσχέθησαν οι ζητηθείσες άδειες. 



 

  

Σελίδα 1334 

ΠΡΟΕΔΡΕΥΩΝ (Παναγιώτης Ν. Κρητικός): Κύριοι συνάδελφοι, εισερχόμαστε στην ημερήσια διάταξη της 

ΝΟΜΟΘΕΤΙΚΗΣ ΕΡΓΑΣΙΑΣ

Ψήφιση στο σύνολο του σχεδίου νόμου του Υπουργείου Περιβάλλοντος, Χωροταξίας και Δημοσίων 'Εργων: "Εθνικό Κτηματολόγιο και άλλες διατάξεις". 

Κύριε Υπουργέ, έχετε καμία τροποποίηση επί του σχετικού νομοσχεδίου; 

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός Περιβάλλοντος, Χωροταξίας και Δημοσίων 'Εργων): Δεν έχω να προσθέσω τίποτα, κύριε Πρόεδρε. 

'Εχω καταθέσει γραπτώς ορισμένες διατυπώσεις. Είχα κρατήσει μια επιφύλαξη στις παρατηρήσεις που είχε κάνει ο κ. Παυλόπουλος για το άρθρο 30, που αναφέρεται στην ανέγερση του Μουσείου της Ακρόπολης. 

'Εχω κάνει μία διατύπωση, ενσωματώνοντας ορισμένες παρατηρήσεις, για τις οποίες είχα κρατήσει επιφύλαξη. Τη γνωρίζει και ο κ. Παυλόπουλος και την έχω καταθέσει στη Γραμματεία της Βουλής. 

ΠΡΟΕΔΡΕΥΩΝ (Παναγιώτης Ν. Κρητικός): Η τροποποίηση θα καταχωρισθεί στα Πρακτικά. 'Εχει ήδη γίνει γνωστή στο Σώμα. 

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός Περιβάλλοντος, Χωροταξίας και Δημοσίων 'Εργων): Την καταθέτω, κύριε Πρόεδρε. 

(Στο σημείο αυτό ο κύριος Υπουργός καταθέτει για τα Πρακτικά την προαναφερθείσα τροποποίηση, η οποία έχει ως εξής: 

"ΤΡΟΠΟΛΟΓΙΑ - ΠΡΟΣΘΗΚΗ

Στο σχέδιο νόμου: "Εθνικό Κτηματολόγιο και άλελς διατάξεις (τροπολ. 2106/50) 

Μετά το άρθρο 29 προστίθεται άρθρο 30 ως εξής: 

"'Αρθρο 30"

1. Για την ανέγερση του κτιρίου του Μουσείου Ακρόπολης, στο χώρο που έχει καθοριστεί με το από 6.8.1996 π.δ. (ΦΕΚ 1006 Δ') σύμφωνα με τους όρους δόμησης οι οποίοι έχουν καθοριστεί με το από 17.9.1996 π.δ. (ΦΕΚ 1139 Δ') και κατά παρέκκλιση από τις κείμενες διατάξεις: 

α. Για τους λόγους που αφορούν τις λειτουργικές ανάγκες του Μουσείου, δεν απαιτείται η υποδιαίρεση του εκθεσιακού χώρου του Μουσείου σε επιμέρους πυροδιαμερίσματα. Οι μελέτες πυροπροστασίας (ενεργητικής και παθητικής) του κτιρίου του Μουσείου εγκρίνονται με κοινή απόφαση των Υπουργών Περιβάλλοντος, Χωροταξίας και Δημοσίων 'Εργων, Πολιτισμού και Δημόσιας Τάξης. 

β. Για τους ίδιους λόγους, ο αριθμός των θέσεων στάθμευσης του Μουσείου που θα κατασκευασθούν καθορίζεται σε τριάντα. 

2. Με απόφαση του Υπουργού Περιβάλλοντος, Χωροταξίας και Δημοσίων 'Εργων, ύστερα από ειδικώς αιτιολογημένη γνώμη του Κεντρικού Συμβουλίου Χωροταξίας, Οικισμού και Περιβάλλοντος, μπορεί να εγκρίνονται και άλλες παρεκκλίσεις από τις κείμενες πολεοδομικές και κτιριοδομικές διατάξεις για την ανέγερση του κτιρίου του Μουσείου Ακρόπολης στον παραπάνω χώρο, εφόσον αφορούν σε ειδικότερα θέματα ή σε θέματα σε χαρακτήρα τεχνικό ή λεπτομερειακό. 

Ο ΥΠΟΥΡΓΟΣ

ΠΕΡΙΒΑΛΛΟΝΤΟΣ, ΧΩΡΟΤΑΞΙΑΣ

ΚΑΙ ΔΗΜΟΣΙΩΝ ΕΡΓΩΝ

Κ. ΛΑΛΙΩΤΗΣ")

ΕΛΙΣΑΒΕΤ ΠΑΠΑΔΗΜΗΤΡΙΟΥ: Κύριε Πρόεδρε, μου επιτρέπετε; 

ΠΡΟΕΔΡΕΥΩΝ (Παναγιώτης Ν. Κρητικός): Κυρία Παπαδημητρίου, έχετε να κάνετε καμία παρατήρηση; 

ΕΛΙΣΑΒΕΤ ΠΑΠΑΔΗΜΗΤΡΙΟΥ: Βεβαίως, στην παρατήρηση και στο κείμενο του κ. Παυλόπουλου. 

Ο Κοινοβουλευτικός Εκπρόσωπος της Νέας Δημοκρατίας μιλούσε για κείμενες "κτιριοδομικές διατάξεις" και όχι "πολεοδομικές και κτιριοδομικές". Δεν είναι δυνατόν δηλαδή να δίνουμε εξουσιοδότηση για άλλες παρεκκλίσεις. 

Το Μουσείο της Ακρόπολης έχει ήδη μία δεδομένη μελέτη, όπου βάσει του Προέδρου και του κ. Ντασσέν, μας ζητήθηκε να συναινέσουμε σε κτιριοδομικές αλλαγές και κυρίως σε μία πολεοδομική αλλαγή που είναι το ύψος, για να χωρέσει ο μηχανολογικός όροφος. Αυτό το αποδεχόμεθα. 

'Αρα θα έπρεπε να αναφέρεστε μόνο σε κτιριοδομικές διατάξεις και σε παρέκκλιση από τις κείμενες διατάξεις, ύψους ικανού να στεγάσει το μηχανολογικό όροφο, όχι οτιδήποτε άλλο. Γιατί και το Συμβούλιο της Επικρατείας δεν πρόκειται να το δεχθεί αυτό, απ' ό,τι μου λέει ο κ. Παυλόπουλος. Δηλαδή κάναμε παρέκκλιση συνείδησης για το Μουσείο της Ακρόπολης. Δεχθήκαμε να αναθέσετε πάλι στους ίδιους μηχανικούς, ενώ είχαν κερδίσει διαγωνισμό και άλλης μελέτης. 

ΠΡΟΕΔΡΕΥΩΝ (Παναγιώτης Ν. Κρητικός): 'Οχι μακρά αγόρευση. Περιορισθείτε στην παρατήρηση. Είναι κατανοητό. 

ΕΛΙΣΑΒΕΤ ΠΑΠΑΔΗΜΗΤΡΙΟΥ: Δηλαδή, έχουμε δεχθεί τα πάντα. Αυτό είναι ένα "παράθυρο" που δεν επιτρέπεται. 

ΠΡΟΕΔΡΕΥΩΝ (Παναγιώτης Ν. Κρητικός): 'Εγινε κατανοητή η παρατήρησή σας. Μην κάνουμε εκτεταμένη συζήτηση. Να απαντήσει ο κύριος Υπουργός. 

ΕΛΙΣΑΒΕΤ ΠΑΠΑΔΗΜΗΤΡΙΟΥ: Αυτό θεωρώ ότι πρέπει να λεχθεί. 

ΓΕΩΡΓΙΟΣ ΤΡΥΦΩΝΙΔΗΣ: Κύριε Πρόεδρε, μου επιτρέπετε; 

ΠΡΟΕΔΡΕΥΩΝ (Παναγιώτης Ν. Κρητικός): Βεβαίως, κύριε Τρυφωνίδη, μπορείτε να έχετε το λόγο, ως εισηγητής. Με συντομία παρακαλώ. 

ΓΕΩΡΓΙΟΣ ΤΡΥΦΩΝΙΔΗΣ: Συμφωνώ και εγώ με την προλαλήσασα. Το θέμα δημιουργήθηκε κυρίως... 

ΠΡΟΕΔΡΕΥΩΝ (Παναγιώτης Ν. Κρητικός): 'Οχι, δεν κάνουμε συζήτηση. Κατάλαβε ο κύριος Υπουργός. Θα απαντήσει και αν επιθυμεί, θα το δεχθεί. 

ΓΕΩΡΓΙΟΣ ΤΡΥΦΩΝΙΔΗΣ: Είναι βασικό να στεγαστούν τα μηχανολογικά, όσον αφορά το ύψος. 

Δεύτερον, κύριε Υπουργέ, θέλω να μου δώσετε μία απάντηση, σχετικά με αυτήν την τροπολογία την οποία υποβάλαμε. 

ΠΡΟΕΔΡΕΥΩΝ (Παναγιώτης Ν. Κρητικός): Δεν κάνουμε συζήτηση επί άλλης τροπολογίας, ψηφίζουμε στο σύνολο. 

ΓΕΩΡΓΙΟΣ ΤΡΥΦΩΝΙΔΗΣ: Είχε επιφυλαχθεί ο κύριος Υπουργός για μια αναδιατύπωση που θέλει να φέρει σε άλλο νομοσχέδιο. 

ΠΡΟΕΔΡΕΥΩΝ (Παναγιώτης Ν. Κρητικός): Να σας απαντήσει αν θέλει. 

Ορίστε, κύριε Υπουργέ, έχετε το λόγο. 

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός Περιβάλλοντος, Χωροταξίας και Δημοσίων 'Εργων): Κύριε Πρόεδρε, σχετικά με τη διατύπωση του άρθρου 30, είχαμε συζητήσει και πριν, κατά τη διάρκεια της συζήτησης στις προηγούμενες συνεδριάσεις μας, για το νομοσχέδιο για το Εθνικό Κτηματολόγιο και τις άλλες διατάξεις και για τη διάταξη που αναφέρεται στην ανέγερση του Μουσείου της Ακρόπολης. 

Η εξουσιοδότηση που ζητάμε να έχει ο Υπουργός Περιβάλλοντος, Χωροταξίας και Δημοσίων 'Εργων συσχετίζεται -δεν είναι αυθαίρετη- με την ειδική αιτιολογημένη γνώμη του Κεντρικού Συμβουλίου Χωροταξίας Οικισμού και Περιβάλλοντος και αναφέρεται σε παρεκκλίσεις που αφορούν κτιριοδομικές ή πολεοδομικές διατάξεις, που μπορούν να εγκρίνονται για την ανέγερση. 

Πιστεύουμε ότι αυτή η αναφορά πρέπει να υπάρχει, ανεξάρτητα με το αν θα γίνει χρήση ή όχι. Και γι αυτό επιμένουμε να υπάρξει. 

ΠΡΟΕΔΡΕΥΩΝ (Παναγιώτης Ν. Κρητικός): Επιμένετε στη διατύπωση, ως έχει τώρα, κύριε Υπουργέ; 

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός Περιβάλλοντος, Χωροταξίας και Δημοσίων 'Εργων): Ναι, ναι, όπως την έχω καταθέσει. 

ΠΡΟΕΔΡΕΥΩΝ (Παναγιώτης Ν. Κρητικός): Ερωτάται το Σώμα αν γίνεται δεκτό το νομοσχέδιο στο σύνολο. 

ΠΟΛΛΟΙ ΒΟΥΛΕΥΤΕΣ: Δεκτό, δεκτό. 



 

  

Σελίδα 1335 

ΑΧΙΛΛΕΥΣ ΚΑΝΤΑΡΤΖΗΣ: Κατά πλειοψηφία. 

ΠΡΟΕΔΡΕΥΩΝ (Παναγιώτης Ν. Κρητικός): Το νομοσχέδιο έγινε δεκτό κατά πλειοψηφία και στο σύνολο. 

Συνεπώς το νομοσχέδιο του Υπουργείου Περιβάλλοντος, Χωροταξίας και Δημοσίων 'Εργων: "Εθνικό Κτηματολόγιο και άλλες διατάξεις" έγινε δεκτό κατά πλειοψηφία σε μόνη συζήτηση επί της αρχής, των άρθρων και του συνόλου και έχει ως εξής: 

Εθνικό Κτηματολόγιο και άλλες διατάξεις

ΚΕΦΑΛΑΙΟ ΠΡΩΤΟ

Γενικές διατάξεις

'Αρθρο 1

Ορισμός, φορέας τήρησης, σκοπός και έκταση 

εφαρμογής του Εθνικού Κτηματολογίου

1. Το Εθνικό Κτηματολόγιο αποτελεί σύστημα οργανωμένων σε κτηματοκεντρική βάση νομικών, τεχνικών και άλλων πρόσθετων πληροφοριών για όλα τα ακίνητα της επικράτειας, το οποίο διέπεται από τις αναγραφόμενες στο άρθρο 2 αρχές. Ο Οργανισμός Κτηματολογίου και Χαρτογραφήσεων Ελλάδος συντάσσει και τηρεί το Εθνικό Κτηματολόγιο. Με απόφαση του Υπουργού Περιβάλλοντος, Χωροταξίας και Δημόσιων 'Eργων, ύστερα από πρόταση του Οργανισμού Κτηματολογίου και Χαρτογραφήσεων Ελλάδος, μπορεί να ανατίθεται η σύνταξη του Εθνικού Κτηματολογίου στην ανώνυμη εταιρεία "Κτηματολόγιο Ανώνυμη Εταιρεία", η οποία έχει ιδρυθεί με την υπ' αριθμ. 81706/6085/6.10.1995 κοινή απόφαση των Υπουργών Εθνικής Οικονομίας, Οικονομικών και Περιβάλλοντος, Χωροταξίας και Δημόσιων 'Eργων (ΦΕΚ 872 Β'/19.10.1995). Στην απόφαση αυτή προσδιορίζεται επακριβώς το ανατιθέμενο έργο και ό,τι αφορά στην εκτέλεσή του. 

2. Στο Κτηματολόγιο καταχωρίζονται νομικές και τεχνικές πληροφορίες που αποσκοπούν στον ακριβή καθορισμό των ορίων των ακινήτων και στη δημοσιότητα των εγγραπτέων στα κτηματολογικά βιβλία δικαιωμάτων και βαρών, με τρόπο που διασφαλίζει τη δημόσια πίστη, προστατεύοντας κάθε καλόπιστο συναλλασσόμενο που στηρίζεται στις κτηματολογικές εγγραφές. Καταχωρίζονται επίσης πρόσθετες πληροφορίες, κατά τα οριζόμενα στο εδάφιο γ' της παραγράφου 4 του άρθρου 11, που αποτελούν μέσο για την επιδίωξη ιδίως σκοπών ορθολογικής οργάνωσης και ανάπτυξης της Χώρας. Για το σκοπό αυτόν οι αρμόδιες διοικητικές και δικαστικές αρχές κοινοποιούν αμελλητί στο οικείο Κτηματολογικό Γραφείο κάθε κανονιστική ή ατομική διοικητική πράξη, καθώς και κάθε δικαστική απόφαση που ορίζει ή επιφέρει μεταβολή ιδίως στις χρήσεις γης και στους όρους και περιορισμούς δόμησης των ακινήτων, ανεξαρτήτως άλλης μορφής δημοσιότητας που προβλέπουν οι εκάστοτε ισχύουσες διατάξεις. Η μη κοινοποίησή τους στο οικείο Κτηματολογικό Γραφείο δεν παρακωλύει την επέλευση των έννομων αποτελεσμάτων τους. 

3. Από την έναρξη ισχύος του Κτηματολογίου σε καθεμία από τις κατά το ν. 2308/1995 κτηματογραφούμενες περιοχές αντικαθίσταται το υφιστάμενο έως τότε στις περιοχές αυτές σύστημα μεταγραφών και υποθηκών. Η ημερομηνία έναρξης ισχύος του ορίζεται για καθεμία από τις κτηματογραφούμενες περιοχές με απόφαση του Οργανισμού Κτηματολογίου και Χαρτογραφήσεων Ελλάδος, αμέσως μετά την ολοκλήρωση των πρώτων εγγραφών στα κτηματολογικά βιβλία και την τήρηση των προβλεπόμενων στη διάταξη αυτή διατυπώσεων. Η απόφαση αυτή του Οργανισμού Κτηματολογίου και Χαρτογραφήσεων Ελλάδος, στην οποία ορίζονται και τα όρια της υπαγόμενης στο Κτηματολόγιο περιοχής, δημοσιεύεται στην Εφημερίδα της Κυβερνήσεως και κοινοποιείται στο Δημόσιο, κατά τις κείμενες διατάξεις για τις προς αυτό κοινοποιήσεις, στους οργανισμούς τοπικής αυτοδιοίκησης α' και β' βαθμού, στον Υποθηκοφύλακα της περιοχής, στο Συμβολαιογραφικό Σύλλογο της περιοχής και στο Συμβολαιογραφικό Σύλλογο Εφετείων Αθηνών, Πειραιώς, Αιγαίου και Δωδεκανήσου. 

'Αρθρο 2

Αρχές του Κτηματολογίου

Το Κτηματολόγιο διέπεται από τις ακόλουθες αρχές: 

1) την αρχή της κτηματοκεντρικής οργάνωσης των κτηματολογικών πληροφοριών, η οποία απαιτεί τη σύ- νταξη, τήρηση και διαρκή ενημέρωση κτηματολογικών διαγραμμάτων, 

2) την αρχή του ελέγχου της νομιμότητας των τίτλων και λοιπών αναγκαίων στοιχείων για την αποδοχή της αίτησης εγγραφής στα κτηματολογικά βιβλία, 

3) την αρχή της διασφάλισης της τάξης των κτηματολογικών εγγραφών, ανάλογα με το χρόνο υποβολής της σχετικής αίτησης (αρχή της χρονικής προτεραιότητας), 

4) την αρχή της δημοσιότητας των κτηματολογικών βιβλίων, 

5) την αρχή της διασφάλισης της δημόσιας πίστης, ώστε να προστατεύεται κάθε καλόπιστος συναλλασσόμενος που στηρίζεται στις κτηματολογικές εγγραφές και 

6) την αρχή της καταλληλότητας του Κτηματολογίου ως συστήματος δεκτικού καταχώρισης και πρόσθετων κατηγοριών πληροφοριών σε οποιονδήποτε χρόνο στο μέλλον (αρχή του ανοικτού Κτηματολογίου). 

'Αρθρο 3

Κτηματολογικά Γραφεία - Κτηματολογικά στοιχεία

1. α) Η τήρηση των κτηματολογικών στοιχείων γίνεται από τα Κτηματολογικά Γραφεία, που ανήκουν στον Οργανισμό Κτηματολογίου και Χαρτογραφήσεων Ελλάδος. Με την επιφύλαξη των μεταβατικών διατάξεων του άρθρου 23, προΐσταται των Κτηματολογικών Γραφείων πτυχιούχος Τμήματος Νομικής Ανώτατου Εκπαιδευτικού Ιδρύματος, με πενταετή τουλάχιστον επαγγελματική εμπειρία, που διορίζεται ύστερα από προκήρυξη της θέσης με κοινή απόφαση των Υπουργών Δικαιοσύνης και Περιβάλλοντος, Χωροταξίας και Δημόσιων 'Eργων, ύστερα από πρόταση του Οργανισμού Κτηματολογίου και Χαρτογραφήσεων Ελλάδος. Με προ-εδρικό διάταγμα, που εκδίδεται ύστερα από εισήγηση του Οργανισμού Κτηματολογίου και Χαρτογραφήσεων Ελλάδος και πρόταση των Υπουργών Δικαιοσύνης και Περιβάλλοντος, Χωροταξίας και Δημόσιων 'Eργων, ορίζονται τα ειδικότερα προσόντα, οι προϋποθέσεις και η διαδικασία διορισμού των Προϊσταμένων των Κτηματολογικών Γραφείων. Οι Προϊστάμενοι των Κτηματολογικών Γραφείων είναι δημόσιοι λειτουργοί. Ο Οργανισμός Κτηματολογίου και Χαρτογραφήσεων Ελλάδος έχει την ευθύνη για την οργάνωση, διάρθρωση, στελέχωση και οικονομική στήριξη της λειτουργίας των Κτηματολογικών Γραφείων. Για τον Προϊστάμενο του Κτηματολογικού Γραφείου και για το λοιπό προσωπικό, το οποίο, υπό τις προϋποθέσεις του εδαφίου α' της παραγράφου 3 του άρθρου 103 του Συντάγματος, μπορεί να προσλαμβάνεται και με σχέση ιδιωτικού δικαίου, εφαρμόζονται αναλόγως οι διατάξεις των άρθρων 16, 21 έως 30 και 35 έως 38 του κανονιστικού διατάγματος της 19/23.7.1941 "Περί Οργανισμού των Υποθηκοφυλακείων του Κράτους". Με προεδρικό διάταγμα, που εκδίδεται ύστερα από εισήγηση του Οργανισμού Κτηματολογίου και Χαρτογραφήσεων Ελλάδος και πρόταση των Υπουργών Εσωτερικών, Δημόσιας Διοίκησης και Αποκέντρωσης, Οικονομικών, Δικαιοσύνης και Περιβάλλοντος, Χωροταξίας και Δημόσιων 'Eργων, συνιστώνται οι αναγκαίες θέσεις προσωπικού, καθορίζονται τα προσόντα για την πρόσληψη στις θέσεις αυτές και ρυθμίζεται κάθε άλλο ζήτημα που αφορά στη λειτουργία, στην οργάνωση και στη στελέχωση των Κτηματολογικών Γραφείων, τα οποία πρέπει να διαθέτουν κατ' ελάχιστον νομική και τεχνική υπηρεσία. 

β) Με προεδρικά διατάγματα, ύστερα από εισήγηση του Οργανισμού Κτηματολογίου και Χαρτογραφήσεων Ελλάδος και πρόταση των Υπουργών Εσωτερικών, Δημόσιας Διοίκησης και Αποκέντρωσης, Δικαιοσύνης και Περιβάλλοντος, Χωροταξίας και Δημόσιων 'Eργων, μπορεί να ανατίθενται σε πρωτοβάθμιους οργανισμούς τοπικής αυτοδιοίκησης οι κατά την παράγραφο 1 περίπτωση ιγ', του άρθρου 41 του ν. 2218/1994 αρμοδιότητες τήρησης κτηματολογικών στοιχείων. Οι προϋποθέσεις και οι όροι της ανάθεσης ορίζονται με κανονιστικού περιεχομένου 

 

 

  

Σελίδα 1336 

προεδρικό διάταγμα, ύστερα από εισήγηση του Οργανισμού Κτηματολογίου και Χαρτογραφήσεων Ελλάδος και πρόταση των ίδιων παραπάνω Υπουργών. 

2. Τα τηρούμενα από τα Κτηματολογικά Γραφεία στοιχεία είναι τα ακόλουθα: 

α) Τα κτηματολογικά διαγράμματα για όλη την κτηματογραφημένη περιοχή που εμπίπτει στην αρμοδιότητα του οικείου Γραφείου Κτηματολογίου. 

β) Οι κτηματολογικοί πίνακες για τα ακίνητα που περιλαμβάνονται στα κτηματολογικά διαγράμματα. Το περιεχόμενο των κτηματολογικών πινάκων αποτελεί περιεχόμενο και των πρώτων εγγραφών στα φύλλα του κτηματολογικού βιβλίου, που τηρείται στο οικείο Γραφείο Κτηματολογίου. 

γ) Το κτηματολογικό βιβλίο, στο οποίο αφορούν οι ρυθμίσεις του τρίτου κεφαλαίου αυτού του νόμου. 

δ) Το ημερολόγιο, στο οποίο καταχωρίζονται, κατά τη σειρά της υποβολής τους, όλες οι αιτήσεις εγγραφής στο κτηματολογικό βιβλίο, ώστε να διασφαλίζεται η κατά την παράγραφο 1 περίπτωση γ' του άρθρου 2, αρχή της χρονικής προτεραιότητας. 

ε) Το αλφαβητικό ευρετήριο των δικαιούχων των δικαιωμάτων που έχουν εγγραφεί στο κτηματολογικό βιβλίο. 

στ) Το αρχείο τίτλων, διαγραμμάτων και λοιπών δικαιολογητικών που υποβάλλονται με τις αιτήσεις εγγραφής στο κτηματολογικό βιβλίο. Τα θέματα της συγκρότησης και τήρησης του αρχείου αυτού ρυθμίζονται με απόφαση του Οργανισμού Κτηματολογίου και Χαρτογραφήσεων Ελλάδος, που δημοσιεύεται στην Εφημερίδα της Κυβερνήσεως. 

3. Εκτός από τα αναφερόμενα στην προηγούμενη παράγραφο στοιχεία, το οικείο Γραφείο Κτηματολογίου φυλάσσει όλα τα στοιχεία που συγκεντρώθηκαν κατά το στάδιο της κτηματογράφησης, καθώς και ο,τιδήποτε άλλο οριστεί ότι θα τηρείται με τη μορφή αρχείων, όπως του αρχείου κτισμάτων, ή κατ' άλλον τρόπο, ύστερα από απόφαση του Οργανισμού Κτηματολογίου και Χαρτογραφήσεων Ελλάδος, που δημοσιεύεται στην Εφημερίδα της Κυβερνήσεως. 

'Αρθρο 4

Αντικείμενο των κτηματολογικών 

εγγραφών - Δαπάνη εγγραφής

1. Αντικείμενο των κτηματολογικών εγγραφών είναι τα εγγραπτέα δικαιώματα που αφορούν ακίνητα κατά την έννοια του άρθρου 948 του Αστικού Κώδικα και κάθε άλλο αυτοτελές, συνδεόμενο με το έδαφος, ιδιοκτησιακό αντικείμενο. Κάθε ακίνητο απεικονίζεται στα κτηματολογικά διαγράμματα και εμφαίνεται με τον αποκλειστικό γι' αυτό Κωδικό Αριθμό Εθνικού Κτηματολογίου, ως τμήμα εδάφους, μαζί με τα συστατικά του μέρη, ανεξαρτήτως του χαρακτήρα αυτού ως δασικού, αγροτικού ή αστικού, οικοδομημένου ή μη, με ή χωρίς εφαρμογή του συστήματος οριζόντιων ή κάθετων αυτοτελών ιδιοκτησιών, δημόσιου ή ιδιωτικού, ανεξαρτήτως της εξυπηρέτησης με αυτό της ιδιωτικής ή της κοινής χρήσης ή της κοινής ωφέλειας. 

2. Με κοινή απόφαση των Υπουργών Οικονομικών, Δικαιοσύνης και Περιβάλλοντος, Χωροταξίας και Δημόσιων 'Εργων, μετά από πρόταση του Οργανισμού Κτηματολογίου και Χαρτογραφήσεων Ελλάδος, καθορίζονται τα υπέρ του Οργανισμού Κτηματολογίου και Χαρτογραφήσεων Ελλάδος ανταποδοτικά τέλη και τα λοιπά υπέρ του Δημοσίου και τρίτων δικαιώματα για τις κτηματολογικές εγγραφές σε ύψος και με τρόπο αντίστοιχο προς αυτόν που προβλέπει η εκάστοτε κείμενη νομοθεσία για τις αντίστοιχες εγγραφές στα βιβλία που τηρούνται στα Υποθηκοφυλακεία. Με την ίδια απόφαση ορίζεται και ο τρόπος απόδοσης των δικαιωμάτων αυτών. Εξαιρούνται από τη ρύθμιση αυτή και γίνονται ατελώς οι κτηματολογικές εγγραφές για εγγραπτέα δικαιώματα του Ελληνικού Δημοσίου. 

'Αρθρο 5

Τοπική αρμοδιότητα των Κτηματολογικών Γραφείων

1. Κάθε Κτηματολογικό Γραφείο είναι τοπικά αρμόδιο για τις κτηματολογικές εγγραφές που αφορούν σε ακίνητα της περιοχής του. Η περιοχή αυτή ορίζεται με την κοινή υπουργική απόφαση που προβλέπει η παράγραφος 1 του άρθρου 13 του ν. 2308/1995. Με κοινή απόφαση των ίδιων Υπουργών είναι δυνατή και η μεταβολή των ορίων της τοπικής αρμοδιότητας Κτηματολογικού Γραφείου. 

2. Αν ορισμένο ακίνητο υπάγεται στην τοπική αρμοδιότητα περισσοτέρων του ενός Κτηματολογικών Γραφείων, οι σχετικές με αυτό κτηματολογικές εγγραφές γίνονται σε όλα τα Κτηματολογικά Γραφεία, με τη σημείωση ότι τμήμα του ακινήτου εμπίπτει στην τοπική αρμοδιότητα και άλλου Κτηματολογικού Γραφείου. Το μέγεθος και ο τρόπος καταβολής της δαπάνης εγγραφής σε αυτήν την κατηγορία περιπτώσεων ρυθμίζονται με την απόφαση της παραγράφου 4 του άρθρου 4. 

ΚΕΦΑΛΑΙΟ ΔΕΥΤΕΡΟ

Οι πρώτες εγγραφές στα κτηματολογικά βιβλία

'Αρθρο 6

Πρώτες εγγραφές - Προθεσμία αμφισβήτησης

1. Πρώτες εγγραφές είναι εκείνες που καταχωρίζονται ως αρχικές εγγραφές στο κτηματολογικό βιβλίο, κατά μεταφορά από τους κτηματολογικούς πίνακες, σύμφωνα με την παράγραφο 2 περίπτωση β' του άρθρου 3. Οι πρώτες εγγραφές, επί των οποίων στηρίζεται κάθε μεταγενέστερη εγγραφή, υπόκεινται στις ρυθμίσεις του παρόντος κεφαλαίου. 

2. Σε περίπτωση ανακριβούς πρώτης εγγραφής μπορεί να ζητηθεί, με αγωγή ενώπιον του αρμόδιου καθ' ύλην και κατά τόπον Πρωτοδικείου, η αναγνώριση του δικαιώματος που προσβάλλεται με την ανακριβή εγγραφή και η διόρθωση, ολικά ή μερικά, της πρώτης εγγραφής. Η αγωγή (αναγνωριστική ή διεκδικητική) ασκείται από όποιον έχει έννομο συμφέρον μέσα σε αποκλειστική προθεσμία πέντε (5) ετών, εκτός αν πρόκειται για το Ελληνικό Δημόσιο και για μόνιμους κατοίκους εξωτερικού ή εργαζόμενους μόνιμα στο εξωτερικό κατά τη λήξη της πενταετούς αυτής προθεσμίας, για τους οποίους η προθεσμία άσκησης της αγωγής είναι επτά (7) ετών. Για πρόσωπα των δύο τελευταίων κατηγοριών, που εγκαταστάθηκαν στην Ελλάδα κατά την τελευταία διετία της πενταετούς κατά τα ως άνω προθεσμίας, η προθεσμία για την άσκηση της αγωγής δεν συμπληρώνεται πριν από την πάροδο διετίας από την οριστική εγκατάστασή τους στην Ελλάδα. Η αποκλειστική προθεσμία αυτής της παραγράφου αρχίζει από τη δημοσίευση στην Εφημερίδα της Κυβερνήσεως, της απόφασης του Οργανισμού Κτηματολογίου και Χαρτογραφήσεων Ελλάδος, που προβλέπει το άρθρο 1 παράγραφος 3. Η αγωγή απευθύνεται κατά του αναγραφόμενου ως δικαιούχου του δικαιώματος στο οποίο αφορά η πρώτη εγγραφή ή κατά των καθολικών του διαδόχων και κοινοποιείται, με ποινή απαραδέκτου της συζητήσεως, στον Προϊστάμενο του οικείου Κτηματολογικού Γραφείου. Σε περίπτωση ειδικής διαδοχής στο δικαίωμα στο οποίο αφορά η πρώτη εγγραφή, η αγωγή πρέπει να στραφεί τόσο κατά του φερόμενου με την πρώτη εγγραφή ως δικαιούχου ή των καθολικών του διαδόχων όσο και κατά του ειδικού διαδόχου ή των περισσότερων διαδοχικών ειδικών διαδόχων αυτού. Επί αγωγών που ασκούνται ενώπιον του Πολυμελούς Πρωτοδικείου τηρείται από αυτό, η διαδικασία του άρθρου 270 του Κώδικα Πολιτικής Δικονομίας. 

3. Η αγωγή της παραγράφου 2, όταν αφορά σε ακίνητο "άγνωστου ιδιοκτήτη" κατά την έννοια της παραγράφου 1 του άρθρου 9, απευθύνεται κατά του Ελληνικού Δημοσίου. 

'Αρθρο 7

Οριστικοποίηση των πρώτων εγγραφών 

και έννομα αποτελέσματα αυτής

1. Οι πρώτες εγγραφές, των οποίων δεν αμφισβητήθηκε η ακρίβεια ενώπιον των δικαστηρίων μέσα στην προθεσμία της παραγράφου 2 του άρθρου 6, καθίστανται οριστικές και παράγουν αμάχητο τεκμήριο υπέρ των φερόμενων με τις πρώτες αυτές εγγραφές ως δικαιούχων για τα δικαιώματα στα

 

 

  

Σελίδα 1337 

οποία αυτές αφορούν. 

2. Από τη δημιουργία του κατά την προηγούμενη παράγραφο αμάχητου τεκμηρίου αποκλείεται οποιαδήποτε μεταβολή του περιεχομένου των πρώτων εγγραφών. Σε περίπτωση ανακριβούς πρώτης εγγραφής ο πραγματικός δικαιούχος έχει ενοχική μόνον αξίωση κατά του αναγραφόμενου ανακριβώς ως δικαιούχου για την απόδοση του πλουτισμού από τη δημιουργία του αμάχητου τεκμηρίου. Αντικείμενο της αξίωσης αυτής είναι η κατά το χρόνο της δημιουργίας του αμάχητου τεκμηρίου χρηματική αξία του ακινήτου στο οποίο αφορά (ολικά ή μερικά) η ανακριβής εγγραφή. Δεν αποκλείεται επίσης αξίωση αποζημίωσης, αν συντρέχουν οι προϋποθέσεις της ευθύνης από αδικοπραξία. Απόδοση αυτουσίως είτε του όλου είτε μέρους του ακινήτου στο οποίο αφορά η ανακριβής πρώτη εγγραφή, κατά τις διατάξεις του αδικαιολόγητου πλουτισμού, καθώς επίσης αποκατάσταση της προηγούμενης κατάστασης κατά το άρθρο 297 του Αστικού Κώδικα σε περίπτωση αξίωσης αποζημίωσης είναι δυνατή, ύστερα από σχετικό αίτημα του δικαιούχου, μόνον όταν για το ακίνητο στο οποίο αφορά η ανακριβής εγγραφή δεν έχει ήδη χωρίσει ειδική διαδοχή από επαχθή αιτία και εγγραφή αυτής στο κτηματολογικό βιβλίο. Η εκπλήρωση τυχόν υποχρέωσης αυτούσιας απόδοσης γίνεται με σύμβαση μεταξύ υποχρέου και δικαιούχου και εγγραφή αυτής στο κτηματολογικό βιβλίο, που δεν συνιστά διόρθωση της αρχικής εγγραφής αλλά επιγενόμενη εγγραφή, κατά την έννοια των άρθρων 12 και 13 του παρόντος νόμου. Η σύμβαση αυτή και η εγγραφή της στο κτηματολογικό βιβλίο δεν υπόκειται σε οποιοδήποτε φόρο ή τέλος. Η δαπάνη για τα δικαιώματα του συμβολαιογράφου βαρύνει τον υπόχρεο σε απόδοση. 

3. Οι πρώτες εγγραφές των οποίων αμφισβητήθηκε με αγωγή η ακρίβεια μέσα στην κατά το άρθρο 6 παρ. 2 προθεσμία, οριστικοποιούνται μόλις καταστεί αμετάκλητη η δικαστική απόφαση που απορρίπτει την αγωγή. Αν, αντίθετα, η απόφαση που κατέστη αμετάκλητη δέχεται ολικά ή μερικά την αγωγή, διορθώνεται η αρχική εγγραφή σύμφωνα με το διατακτικό της αμετάκλητης απόφασης. Η διορθωμένη αυτή εγγραφή είναι οριστική, κατά την έννοια της παραγράφου 1 αυτού του άρθρου, και παράγει το προβλεπόμενο στην παράγραφο αυτή αμάχητο τεκμήριο. Οι διατάξεις των άρθρων 255 έως 263 και 270 του Αστικού Κώδικα εφαρμόζονται αναλόγως και για την προθεσμία της παραγράφου 2 του άρθρου 6 αυτού του νόμου. 

4. 'Oποιος με πρόθεση προκαλεί με οποιονδήποτε τρόπο ανακριβή εγγραφή στα κτηματολογικά βιβλία τιμωρείται με φυλάκιση τουλάχιστον τριών μηνών. 

'Αρθρο 8

Μεταγενέστερες εγγραφές έως την 

οριστικοποίηση της πρώτης εγγραφής

Μεταγενέστερες εγγραφές, που καταχωρίζονται στο κτηματολογικό βιβλίο έως την κατά το προηγούμενο άρθρο οριστικοποίηση της πρώτης εγγραφής, δημιουργούν το μαχητό τεκμήριο του άρθρου 13. Το μαχητό αυτό τεκμήριο δεν αντιτάσσεται κατ' εκείνου που αμφισβήτησε την ακρίβεια της πρώτης εγγραφής ενώπιον των δικαστηρίων μέσα στην προβλεπόμενη στην παράγραφο 2 του άρθρου 6 προθεσμία και πέτυχε την έκδοση υπέρ αυτού αμετάκλητης δικαστικής απόφασης, εκτός αν πρόκειται για εγγραφή που αφορά σε πρωτότυπη κτήση, αντιτασσόμενη κατά τις ισχύουσες γι' αυτήν διατάξεις και έναντι αυτού. 

'Αρθρο 9

Περιερχόμενα στο Δημόσιο ακίνητα με την 

οριστικοποίηση των πρώτων εγγραφών

1. Ακίνητα που δεν έχουν εγγραφεί ως ανήκοντα σε ορισμένο πρόσωπο και φέρονται στα κτηματολογικά βιβλία και στα λοιπά στοιχεία του Κτηματολογίου ως ακίνητα "άγνωστου ιδιοκτήτη" θεωρείται ότι ανήκουν στην κυριότητα του Ελληνικού Δημοσίου μόλις καταστεί οριστική η πρώτη εγγραφή. Στην περίπτωση αυτή δημιουργείται υπέρ του Δημοσίου το κατά την παράγραφο 1 του άρθρου 7 αμάχητο τεκμήριο και ισχύουν όσα ορίζονται στην παράγραφο 2 του ίδιου άρθρου. 

2. Τα αρμόδια Κτηματολογικά Γραφεία μεριμνούν για τη σημείωση στα κτηματολογικά βιβλία της προβλεπόμενης στην προηγούμενη παράγραφο έννομης συνέπειας. 

ΚΕΦΑΛΑΙΟ ΤΡΙΤΟ

Περιεχόμενο του κτηματολογικού

βιβλίου και έννομα αποτελέσματα 

των κτηματολογικών εγγραφών

'Αρθρο 10

Κτηματολογικό βιβλίο

1. Το κτηματολογικό βιβλίο συντίθεται από τα κτηματολογικά φύλλα, στα οποία καταχωρίζονται ηλεκτρονικώς ή και εντύπως οι κτηματολογικές εγγραφές που προβλέπουν τα άρθρα 11 και 12. 

2. Με απόφαση του Οργανισμού Κτηματολογίου και Χαρτογραφήσεων Ελλάδος, που δημοσιεύεται στην Εφημερίδα της Κυβερνήσεως, ρυθμίζονται ζητήματα τεχνικού και λεπτομερειακού χαρακτήρα, που αφορούν στη διαμόρφωση και τήρηση του κτηματολογικού βιβλίου. Η διαμόρφωση και τήρηση αυτή, στην ηλεκτρονική της μορφή, περιλαμβάνει τη συγκρότηση, οργάνωση και ασφαλή λειτουργία των απαιτούμενων βάσεων δεδομένων και των αναγκαίων δικτύων επικοινωνίας. 

'Αρθρο 11

Κτηματολογικά φύλλα

1. Σε κάθε ακίνητο και κάθε άλλο αυτοτελές ιδιοκτησιακό αντικείμενο αντιστοιχεί ένα κτηματολογικό φύλλο. Στο κτηματολογικό φύλλο, το οποίο φέρει σε εμφανές σημείο το Κτηματολογικό Γραφείο στο οποίο τηρείται το φύλλο, καταχωρίζονται όλες οι κτηματολογικές εγγραφές που αφορούν το ιδιοκτησιακό αντικείμενο. Στο κτηματολογικό φύλλο που αντιστοιχεί σε κοινό ακίνητο αναγράφεται και το ιδανικό μερίδιο κάθε κοινωνού. 

2. Αν δεν επαρκεί το φύλλο για την καταχώριση νέων εγγραφών, αυτές καταχωρίζονται σε άλλο φύλλο, ύστερα από σημείωση της σχετικής μεταφοράς τόσο στο αρχικό όσο και στο νέο φύλλο. 

3. Αν μεταβληθεί το ακίνητο, είτε λόγω συνενώσεως περισσότερων ακινήτων είτε λόγω διανομής είτε λόγω κατατμήσεως από οποιαδήποτε άλλη αιτία, ιδίως από αναγκαστική απαλλοτρίωση μέρους αυτού, το νέο ή τα νέα, κατά περίπτωση, ακίνητα που δημιουργούνται απει- κονίζονται στα κτηματολογικά διαγράμματα, κατά τροποποίηση των αρχικών διαγραμμάτων και καταχωρίζονται σε νέα κτηματολογικά φύλλα με νέο Κωδικό Αριθμό Εθνικού Κτηματολογίου, ύστερα από σχετική σημείωση τόσο στο αρχικό όσο και στο νέο φύλλο. Το ίδιο ισχύει και σε περίπτωση σύστασης ή τροποποίησης οριζόντιων ή κάθετων ιδιοκτησιών, οπότε καθεμία από τις δημιουργούμενες οριζόντιες ή κάθετες ιδιοκτησίες αναγράφεται σε χωριστό κτηματολογικό φύλλο. 

4. Τα ελάχιστα στοιχεία που πρέπει να καταχωρίζονται στα κτηματολογικά φύλλα είναι τα ακόλουθα: 

α) Τα στοιχεία που προσδιορίζουν το ακίνητο και οποιοδήποτε άλλο ιδιοκτησιακό αντικείμενο. Για τον προσδιορισμό της ταυτότητας του ακινήτου πρέπει να προκύπτει από το φύλλο ο συσχετισμός του ακινήτου με την απεικόνισή του στα κτηματολογικά διαγράμματα, η θέση του ακινήτου, το εμβαδόν του και η πραγματική του χρήση. Σε περίπτωση συγκυριότητας αναγράφεται και το ιδανικό μερίδιο καθενός από τους συγκυρίους. Σε περίπτωση οριζόντιας ή κάθετης ιδιοκτησίας, αναγράφεται στο φύλλο, στο οποίο εμφαίνεται καθεμία οριζόντια ή κάθετη ιδιοκτησία, το ποσοστό αναγκαστικής συγκυριότητας επί του εδάφους και των λοιπών κοινόκτητων και κοινόχρηστων χώρων που αντιστοιχεί σε αυτήν, περιγράφεται η ειδικότερη θέση της οριζόντιας ή κάθετης ιδιοκτησίας 

 

 

  

Σελίδα 1338 

μέσα στο οικοδομημένο ακίνητο (όροφος, αριθμός, θέση κάθετης ιδιοκτησίας) και αναγράφεται το εμβαδόν της και η χρήση της. 

β) Τα στοιχεία που καθορίζουν τη νομική κατάσταση του ακινήτου και ειδικότερα: αα) αυτά που αφορούν στην κυριότητα του ακινήτου και ββ) αυτά που αφορούν στα λοιπά πλην της κυριότητας εγγραπτέα δικαιώματα. Τα στοιχεία καθεμίας από τις εν λόγω κατηγορίες αναγράφονται σε χωριστά τμήματα του κτηματολογικού φύλλου. Σε κάθε τμήμα πρέπει να αναγράφονται όλα τα δηλωτικά της ταυτότητας του δικαιούχου στοιχεία (όνομα, επώνυμο, όνομα και επώνυμο γονέων, τόπος και χρονολογία γέννησης, αριθμός δελτίου ταυτότητας, διεύθυνση κατοικίας), ο τίτλος κτήσεως και η ημερομηνία εγγραφής. 

γ) Οι κατά την έννοια της παραγράφου 2 του άρθρου 1 πρόσθετες πληροφορίες. Με απόφαση του Υπουργού Περιβάλλοντος, Χωροταξίας και Δημόσιων 'Eργων, που εκδίδεται ύστερα από πρόταση του Οργανισμού Κτηματολογίου και Χαρτογραφήσεων Ελλάδος και δημοσιεύεται στην Εφημερίδα της Κυβερνήσεως, ρυθμίζονται όλα τα ειδικότερα ζητήματα που αφορούν στο είδος των πρόσθετων πληροφοριών, στον τρόπο συλλογής και καταχώρισής τους στα κτηματολογικά φύλλα, στο χρόνο έναρξης της καταχώρισης, στην ενημέρωση των σχετικών εγγραφών και σε κάθε άλλο συναφές ζήτημα. 

5. Με απόφαση του Οργανισμού Κτηματολογίου και Χαρτογραφήσεων Ελλάδος, που δημοσιεύεται στην Εφημερίδα της Κυβερνήσεως, ρυθμίζονται ζητήματα τεχνικού και λεπτομερειακού χαρακτήρα, ιδίως ως προς το περιεχόμενο του κτηματολογικού φύλλου, τη διάρθρωσή του και την ηλεκτρονική μορφή και διαχείρισή του. 

'Αρθρο 12

Καταχωριζόμενες στα κτηματολογικά φύλλα πράξεις

1. Στα κτηματολογικά φύλλα καταχωρίζονται: 

α) Οι αναφερόμενες στην παράγραφο 1 και υπό τον αριθμό 1 του άρθρου 1192 του Αστικού Κώδικα δικαιοπραξίες, με τις οποίες συνιστάται, μετατίθεται ή καταργείται εμπράγματο δικαίωμα σε ακίνητο (εμπράγματες δικαιοπραξίες), στις οποίες συμπεριλαμβάνονται και οι αιτία θανάτου δωρεές και οι δικαιοπραξίες με τις οποίες συνιστάται, μετατίθεται ή καταργείται το κατά το άρθρο 65 του ν.δ. 210/1973 (ΦΕΚ 277 Α') δικαίωμα μεταλλειοκτησίας. 

β) Οι αναφερόμενες στην παράγραφο 1 και υπό τον αριθμό 2 του άρθρου 1192 του Αστικού Κώδικα: αα) επιδικάσεις, ββ) προσκυρώσεις, όπως ιδίως οι συντελεσμένες αναγκαστικές απαλλοτριώσεις, οι κυρωμένοι αναδασμοί, οι πράξεις εφαρμογής ρυθμιστικών και πολεοδομικών σχεδίων και μελετών ή μεταφοράς συντελεστή δόμησης, καθώς και οι τυχόν ανακλητικές αυτών διοικητικές πράξεις και γγ) περιλήψεις κατακυρωτικών εκθέσεων των συμβολαιογράφων, που έχουν ως αντικείμενο την κυριότητα ή άλλο εμπράγματο δικαίωμα σε ακίνητο. 

γ) Οι κάθε είδους παραχωρήσεις του Δημοσίου, με τις οποίες μεταβιβάζεται κυριότητα ή συνιστάται περιορισμένο εμπράγματο δικαίωμα σε ακίνητο, καθώς επίσης η πράξη παραχώρησης από την αρμόδια αρχή της νομής ακινήτων σε δικαιούχους από αναδασμό μετά την περάτωση των εργασιών του αναδασμού και πριν από την κύρωσή του. 

δ) Οι αναφερόμενες στην παράγραφο 1 και υπό τον αριθμό 3 του άρθρου 1192 του Αστικού Κώδικα εκθέσεις δικαστικής διανομής ακινήτου. 

ε) Οι αναφερόμενες στην παράγραφο 1 και υπό τον αριθμό 4 του άρθρου 1192 του Αστικού Κώδικα τελεσίδικες δικαστικές αποφάσεις που περιέχουν καταδίκη σε δήλωση βουλήσεως για εμπράγματη δικαιοπραξία σε ακίνητο. 

στ) Οι αναφερόμενες στην παράγραφο 1 και υπό τον αριθμό 5 του άρθρου 1192 του Αστικού Κώδικα τελεσίδικες δικαστικές αποφάσεις με τις οποίες αναγνωρίζεται κυριότητα ή άλλο εμπράγματο δικαίωμα σε ακίνητο, που έχει αποκτηθεί με έκτακτη χρησικτησία, εφόσον η σχετική αγωγή έχει ασκηθεί από το χρησιδεσπόσαντα και στρέφεται κατά του φερόμενου στα κτηματολογικά φύλλα ως δικαιούχου. 

ζ) Η κατά το άρθρο 1193 του Αστικού Κώδικα αποδοχή κληρονομίας ή κληροδοσίας, εφόσον με αυτήν περιέρχεται στον κληρονόμο ή τον κληροδόχο η κυριότητα ή άλλο εμπράγματο δικαίωμα σε ακίνητο της κληρονομίας ή εμπράγματο δικαίωμα σε ξένο ακίνητο, καθώς επίσης το αναφερόμενο στο άρθρο 1195 του Αστικού Κώδικα κληρονομητήριο. 

η) Οι δικαιοπραξίες, καθώς και κάθε άλλου είδους τίτλοι που παρέχουν δικαίωμα εγγραφής υποθήκης και προσημείωσης υποθήκης. 

θ) Οι κατά το άρθρο 1312 του Αστικού Κώδικα εκχωρήσεις και ενεχυριάσεις της ασφαλισμένης με υποθήκη ή προσημείωση υποθήκης απαίτησης. 

ι) Οι κατά το άρθρο 992 του Κώδικα Πολιτικής Δικονομίας, όπως τροποποιήθηκε με την παράγραφο 19 του άρθρου 4 του ν. 2298/1995 (ΦΕΚ 62 Α'), τελεσίδικες δικαστικές αποφάσεις διάρρηξης καταδολιευτικών εκποιήσεων ακινήτων, σύμφωνα με τα άρθρα 939 και επόμενα του Αστικού Κώδικα. 

ια) Οι κατασχέσεις (αναγκαστικές και συντηρητικές), και κάθε άλλη δέσμευση της εξουσίας διάθεσης του κυρίου ακινήτου, την οποία ο νόμος υποβάλλει σε δημοσιότητα στα βιβλία μεταγραφών και υποθηκών. 

ιβ) Οι κατά το άρθρο 220 του Κώδικα Πολιτικής Δικονομίας αγωγές και ανακοπές και οι κατά την παράγραφο 2 του άρθρου 6 και τις παραγράφους 2 και 3 του άρθρου 13 του παρόντος νόμου αγωγές, καθώς επίσης οι αμετάκλητες αποφάσεις που εκδίδονται επ' αυτών των αγωγών και ανακοπών. 

ιγ) Οι κατά τα άρθρα 618 και 1208 του Αστικού Κώδικα μακροχρόνιες μισθώσεις ακινήτων. 

ιδ) Οι χρονομεριστικές μισθώσεις του άρθρου 1 του ν. 1652/1986. 

ιε) Οι κατά το ν. 1665/1986 (ΦΕΚ 194 Α'), όπως συμπληρώθηκε με το ν. 2367/1995 (ΦΕΚ 261 Α'), χρηματοδοτικές μισθώσεις ακινήτων και 

ιστ) 'Ολες οι δικαιοπραξίες, δικαστικές αποφάσεις και διοικητικές πράξεις, οι οποίες εγγράφονται, με βάση την κείμενη εκάστοτε νομοθεσία, στα βιβλία που τηρούνται στα Υποθηκοφυλακεία. 

2. Στο τμήμα του κτηματολογικού φύλλου που αφορά στα βάρη και στις δεσμεύσεις της κυριότητας ή της εξουσίας διάθεσης του κυρίου εγγράφεται και η κήρυξη της αναγκαστικής απαλλοτρίωσης και η απόφαση διενέργειας αναδασμού. Η εγγραφή αυτή εμπεριέχει την πράξη με την οποία κηρύχθηκε η αναγκαστική απαλλοτρίωση ή αποφασίστηκε η διενέργεια αναδασμού και την επίπτωσή τους σε όλο ή σε μέρος του ακινήτου στο οποίο αφορά το κτηματολογικό φύλλο. Αν αρθεί ή ανακληθεί η απαλλοτρίωση ή ο αναδασμός, καταχωρίζεται στα κτηματολογικά φύλλα η διοικητική πράξη με την οποία βεβαιώνεται η αυτοδίκαιη άρση ή ανακαλείται η αναγκαστική απαλλοτρίωση ή ο αναδασμός. Το ίδιο ισχύει και για τα ρυθμιστικά ή πολεοδομικά σχέδια και μελέτες πριν από την εφαρμογή τους, καθώς και για κάθε άλλη διοικητική πράξη ή διαδικασία που έχει επίπτωση σε εμπράγματα δικαιώματα επί ακινήτων ή επάγεται δέσμευση της εξουσίας διάθεσης αυτών. 

3. Χωρίς εγγραφή στα κτηματολογικά φύλλα στις περιπτώσεις α', β', γ', δ', ε', ζ', η' (εκτός από τις περιπτώσεις των εκχωρήσεων και ενεχυριάσεων της ασφαλισμένης με υποθήκη ή προσημείωση υποθήκης απαίτησης, για τις οποίες ισχύει η παράγραφος 5 αυτού του άρθρου), ια' και ιε' της παραγράφου 1 αυτού του άρθρου δεν επέρχεται το επιδιωκόμενο με την εγγραπτέα πράξη αποτέλεσμα. 

4. Το επιδιωκόμενο με την εγγραφή έννομο αποτέλεσμα επέρχεται στην περίπτωση ζ' της παραγράφου 1 αναδρομικά από τον προβλεπόμενο στο άρθρο 1199 του Αστικού Κώδικα χρόνο και στην περίπτωση β' της ίδιας παραγράφου από το χρόνο συντέλεσης της αναγκαστικής απαλλοτρίωσης με την καταβολή ή δημόσια κατάθεση της νόμιμης αποζημίωσης υπέρ του καθ' ου η απαλλοτρίωση. 

5. Η παράλειψη της εγγραφής στα κτηματολογικά φύλλα στις περιπτώσεις ι', ιβ', ιγ' και ιδ' της παραγράφου 1, καθώς 

 

 

  

Σελίδα 1339 

επίσης στις εμπίπτουσες στην περίπτωση η' της παραγράφου 1 αυτού του άρθρου εκχωρήσεις και ενεχυριάσεις της ασφαλισμένης με υποθήκη ή προσημείωση υποθήκης απαίτησης, επάγεται τις έννομες συνέπειες που προβλέπουν οι αντίστοιχες διατάξεις του ουσιαστικού ή του δικονομικού δικαίου. 

'Αρθρο 13

Μαχητό τεκμήριο ακρίβειας των κτηματολογικών 

εγγραφών και δημόσια πίστη

1. Οι εγγραφές στα κτηματολογικά φύλλα για τις πράξεις του άρθρου 12 τεκμαίρονται ακριβείς. 

2. Η ανατροπή του κατά την προηγούμενη παράγραφο μαχητού τεκμηρίου γίνεται με αμετάκλητη δικαστική απόφαση, ύστερα από αγωγή η οποία ασκείται από όποιον έχει έννομο συμφέρον και στρέφεται κατ' εκείνου που φέρεται ανακριβώς στα κτηματολογικά φύλλα ως δικαιούχος ή των καθολικών διαδόχων του. Σε περίπτωση ειδικών διαδόχων, έναντι των οποίων η απόφαση είναι αντιτάξιμη, σύμφωνα με την παράγραφο 3 εδάφιο β' αυτού του άρθρου, η αγωγή πρέπει να στρέφεται, με ποινή απαραδέκτου, και κατ' αυτών. 'Eννομο συμφέρον για την άσκηση αγωγής έχει και όποιος απέκτησε κυριότητα ή άλλο εμπράγματο δικαίωμα με χρησικτησία. Η αγωγή καταχωρίζεται στο οικείο κτηματολογικό φύλλο μέσα σε προθεσμία, κατ' ανώτατο όριο, τριάντα (30) ημερών από την κατάθεσή της, αλλιώς είναι απαράδεκτη η συζήτησή της. Η αγωγή αυτή περιέχει αίτημα αναγνώρισης του προσβαλλόμενου με την ανακριβή εγγραφή δικαιώματος του ενάγοντος και διόρθωσης της ανακριβούς εγγραφής. Το ελάττωμα της εγγραφής, η οποία θεωρείται τίτλος κατά την έννοια των άρθρων 1041 και 1043 του Αστικού Κώδικα, θεραπεύεται μόλις συντρέξουν στο πρόσωπο του ανακριβώς αναγραφόμενου δικαιούχου και των διαδόχων του και οι λοιπές τυχόν προϋποθέσεις τακτικής χρησικτησίας. 

3. Η κατά την προηγούμενη παράγραφο αμετάκλητη δικαστική απόφαση αντιτάσσεται τόσο εναντίον των καθολικών διαδόχων του ανακριβώς αναγραφόμενου δικαιούχου όσο και εναντίον εκείνων που έγιναν ειδικοί διάδοχοι μετά την εγγραφή της αγωγής στο κτηματολογικό φύλλο. Πριν από την ως άνω εγγραφή της αγωγής τρίτος αποκτά εγκύρως δικαίωμα από τον ανακριβώς αναγραφόμενο δικαιούχο ή τους καθολικούς του διαδόχους, εκτός αν στηρίζει την κτήση του σε χαριστική αιτία ή τη στηρίζει μεν σε επαχθή αιτία, είναι όμως κακόπιστος, επειδή γνωρίζει ή από βαρειά του αμέλεια αγνοεί την ανακρίβεια της εγγραφής επί της οποίας στηρίχθηκε. Το βάρος της απόδειξης της κακής πίστης του τρίτου, που απέκτησε από τον ανακριβώς αναγραφόμενο δικαιούχο ή τους καθολικούς του διαδόχους, φέρει εκείνος που αμφισβητεί την ακρίβεια της εγγραφής και το κύρος της κτήσης από τον τρίτο. 

4. Σε περίπτωση έγκυρης, σύμφωνα με την προηγούμενη παράγραφο, κτήσης δικαιώματος από καλόπιστο τρίτο, ο αληθινός δικαιούχος έχει κατ' εκείνου που αναγραφόταν ανακριβώς στα κτηματολογικά φύλλα ως δικαιούχος μόνο αξίωση απόδοσης του πλουτισμού. Αξίωση αποζημίωσης κατά τις διατάξεις των αδικοπραξιών δεν αποκλείεται. 

ΚΕΦΑΛΑΙΟ ΤΕΤΑΡΤΟ

Διαδικασία κτηματολογικών εγγραφών

'Αρθρο 14

Αίτηση εγγραφής και συνυποβαλλόμενα 

δικαιολογητικά

1. Για την καταχώριση στα κτηματολογικά φύλλα των πράξεων του άρθρου 12 απαιτείται, πλην των περιπτώσεων που ορίζονται διαφορετικά στο νόμο, υποβολή αιτήσεως και ταυτόχρονη καταβολή των τελών και δικαιωμάτων της παραγράφου 2 του άρθρου 4. 

2. α) Την αίτηση της παραγράφου 1 υποβάλλει κάθε πρόσωπο (φυσικό ή νομικό) που έχει έννομο συμφέρον. Η αίτηση μπορεί να υποβληθεί και από τον πληρεξούσιο δικηγόρο του αιτούντος ή άλλον πληρεξούσιο δυνάμει πληρεξουσιότητας που του έχει παρασχεθεί συμβολαιογραφικά. Την αίτηση έχει δικαίωμα επίσης να υποβάλει, όταν πρόκειται για εγγραπτέο δικαίωμα που στηρίζεται σε συμβολαιογραφική πράξη, ο συμβολαιογράφος που τη συνέταξε ή ο νόμιμος αναπληρωτής του ή ο αρχειοφύλακας ή εξουσιοδοτημένος συνεργάτης του με γραπτή εξουσιοδότηση. 

β) 'Οταν πρόκειται για το Δημόσιο ή για νομικά πρόσωπα δημοσίου δικαίου, την αίτηση της παραγράφου 1 υποβάλλει ο Προϊστάμενος της αρμόδιας υπηρεσίας ή εξουσιοδοτημένος από αυτόν υπάλληλος. 

3. Στην αίτηση αναγράφονται τα ακόλουθα στοιχεία του προσώπου για το οποίο ζητείται η καταχώριση: σε περίπτωση φυσικού προσώπου το όνομα, το επώνυμο, το όνομα και επώνυμο των γονέων, η χρονολογία γέννησης, ο αριθμός του δελτίου ταυτότητας, ο αριθμός φορολογικού μητρώου και η διεύθυνση, σε περίπτωση νομικού προσώπου η επωνυμία, η έδρα, η διεύθυνση, η συστατική του πράξη, η νόμιμη δημοσίευση αυτής και ο αριθμός φορολογικού μητρώου. Στην αίτηση μνημονεύονται επίσης η πράξη της οποίας ζητείται η καταχώριση και τα συνυποβαλλόμενα έγγραφα, το ακίνητο στο οποίο αφορά η ζητούμενη καταχώριση, με τον κωδικό του αριθμό, το κτηματολογικό φύλλο στο οποίο έχουν καταχωριστεί προηγούμενες κτηματολογικές εγγραφές για το ακίνητο. Με απόφαση του Οργανισμού Κτηματολογίου και Χαρτογραφήσεων Ελλάδος, η οποία δημοσιεύεται στην Εφημερίδα της Κυβερνήσεως, μπορεί να ορίζονται και άλλα στοιχεία που πρέπει να περιέχει η αίτηση. 

4. Με την αίτηση της παραγράφου 1 συνυποβάλλονται και τα έγγραφα στα οποία περιέχεται η πράξη της οποίας ζητείται η καταχώριση στα κτηματολογικά φύλλα, μαζί με κυρωμένο απόσπασμα του κτηματολογικού διαγράμματος για το ακίνητο στο οποίο αφορά η εγγραπτέα πράξη, καθώς επίσης, τυχόν κτηματογραφικό διάγραμμα, στο οποίο αποτυπώνεται η μεταβολή που τυχόν επέρχεται με την εγγραπτέα πράξη. Αν η αίτηση υποβληθεί από πληρεξούσιο, νόμιμο αντιπρόσωπο ή όργανο νομικού προσώπου, συνυποβάλλονται επίσης και τα έγγραφα από τα οποία αποδεικνύεται η νομιμοποίηση του προσώπου που υπογράφει την αίτηση. Τα έγγραφα αυτά τηρούνται στο αρχείο τίτλων και δικαιολογητικών. 

'Αρθρο 15

Εγγραφή της αίτησης στο ημερολόγιο - 

Χρονική προτεραιότητα

1. Οι αιτήσεις εγγράφονται αυθημερόν στο ημερολόγιο. Η εγγραφή γίνεται κατά τη χρονική σειρά υποβολής των αιτήσεων στο Κτηματολογικό Γραφείο. Κάθε αίτηση αριθμείται κατά τη σειρά της υποβολής της και φέρει τον ακριβή χρόνο (ημερομηνία και ώρα) παραλαβής της από το αρμόδιο Γραφείο Κτηματολογίου. Οι λεπτομέρειες για την εφαρμογή αυτής της παραγράφου ρυθμίζονται με απόφαση του Οργανισμού Κτηματολογίου και Χαρτογραφήσεων Ελλάδος, η οποία δημοσιεύεται στην Εφημερίδα της Κυβερνήσεως. 

2. Η κατά το άρθρο 11 καταχώριση στα κτηματολογικά φύλλα των πράξεων για τις οποίες έχει υποβληθεί αίτηση γίνεται κατόπιν αποφάσεως του Προϊσταμένου του Κτηματολογικού Γραφείου, αφού γίνει ο κατά το άρθρο 16 έλεγχος. Η αποδοχή ή η απόρριψη της αίτησης γίνεται αμελλητί και πάντως όχι σε χρόνο μεγαλύτερο των πέντε (5) ημερών από την ημέρα της υποβολής της. Χρόνος καταχώρισης στα κτηματολογικά φύλλα θεωρείται η ημερομηνία υποβολής της αίτησης για την καταχώριση. 

3. Αν υποβάλλονται για καταχώριση περισσότερες πράξεις που αφορούν σε δικαιώματα πάνω στο ίδιο ακίνητο, επικρατεί εκείνη που υποβλήθηκε σε χρόνο προγενέστερο (αρχή της χρονικής προτεραιότητας). Για κτηματολογικές εγγραφές της ίδιας ημέρας ισχύουν, ανάλογα με το είδος του δικαιώματος στο οποίο αυτές αφορούν, οι κανόνες των άρθρων 1206, 1207, 1272 παράγραφος 2 και 1301 του Αστικού Κώδικα. 

  


 

  

Σελίδα 1340 

'Αρθρο 16

'Eλεγχος των αιτήσεων και των 

συνυποβαλλόμενων δικαιολογητικών -

'Αρνηση καταχώρισης - Διαδικασία 

επίλυσης διαφορών

1. Ο διενεργούμενος στο Κτηματολογικό Γραφείο έλεγχος κάθε αίτησης και των συνυποβαλλόμενων δικαιολογητικών είναι έλεγχος νομιμότητας. Κατ' αυτόν ελέγχεται ιδίως: 

α) αν το Κτηματολογικό Γραφείο είναι αρμόδιο κατά τόπο, 

β) αν το δικαίωμα στο οποίο αφορά η αίτηση και η πράξη της οποίας ζητείται η καταχώριση στα κτηματολογικά φύλλα περιλαμβάνονται μεταξύ εκείνων των οποίων ο νόμος επιτάσσει την καταχώριση, 

γ) αν για την πράξη της οποίας ζητείται η καταχώριση συντρέχουν όλες οι απαιτούμενες από το νόμο προϋποθέσεις για την επέλευση των έννομων αποτελεσμάτων της, 

δ) αν για την πράξη της οποίας ζητείται η καταχώριση συνυποβάλλονται με την αίτηση, με πληρότητα και ακρίβεια, τα αναφερόμενα στο άρθρο 14 δικαιολογητικά, 

ε) αν το πρόσωπο, το οποίο προβαίνει σε εκποίηση ή του οποίου δικαίωμα επιδιώκεται να επιβαρυνθεί ή δεσμευτεί, αναγράφεται στο κτηματολογικό βιβλίο ως δικαιούχος, 

στ) αν ο εμφανιζόμενος κατά την υποβολή της αιτήσεως ως πληρεξούσιος, νόμιμος αντιπρόσωπος ή εκπρόσωπος νομικού προσώπου, νομιμοποιείται να προβεί στη ζητούμενη καταχώριση. 

2. Αν ο Προϊστάμενος του Κτηματολογικού Γραφείου αρνηθεί τη ζητούμενη καταχώριση, σημειώνει την άρνησή του και εκθέτει συνοπτικά τους λόγους της επί της αιτήσεως ή σε επισυναπτόμενο στην αίτηση πρόσθετο φύλλο και γνωστοποιεί αμελλητί την απόφασή του αυτή στον αιτούντα. 

3. Αν στα συνυποβαλλόμενα με την αίτηση δικαιολογητικά υπάρχει τυπική έλλειψη, που είναι δυνατόν να διορθωθεί ή να συμπληρωθεί, ο Προϊστάμενος του Κτηματολογικού Γραφείου μπορεί να τάξει σύντομη προθεσμία, μέσα στην οποία ο αιτών πρέπει να προσκομίσει τα ελλείποντα στοιχεία. Στην περίπτωση αυτή η καταχώριση στα κτηματολογικά φύλλα γίνεται υπό την επιφύλαξη της εμπρόθεσμης προσκόμισης των στοιχείων που λείπουν (προσωρινή - υπό επιφύλαξη - καταχώριση). Αν η έλλειψη συμπληρωθεί εμπρόθεσμα, ο Προϊστάμενος του Κτηματολογικού Γραφείου τρέπει την προσωρινή καταχώριση σε οριστική, σημειώνοντας την τροπή στην οικεία θέση του κτηματολογικού φύλλου. Στην περίπτωση αυτή ημερομηνία της οριστικής καταχώρισης θεωρείται η ημερομηνία της προσωρινής καταχώρισης. 

4. Αν παρέλθει η κατά την προηγούμενη παράγραφο προθεσμία, χωρίς να προσκομισθούν τα ελλείποντα στοιχεία, θεωρείται ότι δεν έγινε η καταχώριση και εξαλείφεται αυτεπαγγέλτως η προσωρινή καταχώριση. 

5. Κατά της αρνητικής απόφασης του Προϊσταμένου του Κτηματολογικού Γραφείου, καθώς και της εξάλειψης καταχώρισης ο αιτών δικαιούται να προβάλει αντιρρήσεις μέσα σε προθεσμία δεκαπέντε (15) ημερών αφότου έλαβε γνώση αυτής. Οι αντιρρήσεις υποβάλλονται με αίτηση ενώπιον του Κτηματολογικού Δικαστή. Ο Κτηματολογικός Δικαστής δικάζει ως Μονομελές Πρωτοδικείο κατά τη διαδικασία της εκούσιας δικαιοδοσίας. Κατά τα λοιπά εφαρμόζονται αναλόγως οι διατάξεις των παραγράφων 2 έως 5 του άρθρου 791 του Κώδικα Πολιτικής Δικονομίας. 'Eως ότου ορισθεί Κτηματολογικός Δικαστής, οι αντιρρήσεις υποβάλλονται στο Μονομελές Πρωτοδικείο της περιφέρειας του Κτηματολογικού Γραφείου, το οποίο δικάζει κατά τη διαδικασία της εκούσιας δικαιοδοσίας, εφαρμόζοντας και τις ειδικές διατάξεις των παραγράφων 2 έως 5 του άρθρου 791 του Κώδικα Πολιτικής Δικονομίας. 

6. Με απόφαση του Ανώτατου Δικαστικού Συμβουλίου ορίζεται σε κάθε Πρωτοδικείο, στην περιφέρεια του οποίου λειτουργεί Κτηματολογικό Γραφείο, ένας Πρωτοδίκης ως Κτηματολογικός Δικαστής, κατά προτίμηση μεταξύ των αρχαιοτέρων, καθώς και ο αναπληρωτής του. Με την ίδια απόφαση ορίζεται η θητεία του τακτικού και του αναπληρωματικού Κτηματολογικού Δικαστή, η οποία μπορεί να παραταθεί, χωρίς να υπερβεί συνολικά τα πέντε (5) έτη. Αντικατάσταση του Κτηματολογικού Δικαστή μπορεί να γίνει με απόφαση του Ανώτατου Δικαστικού Συμβουλίου, αν το ζητήσει ο ίδιος ή συντρέχει σπουδαίος λόγος. Αν ο Κτηματολογικός Δικαστής ή ο αναπληρωτής του παύσει οποτεδήποτε να υπηρετεί στο οικείο Πρωτοδικείο, το Ανώτατο Δικαστικό Συμβούλιο ορίζει άλλον. 

ΚΕΦΑΛΑΙΟ ΠΕΜΠΤΟ

Διόρθωση κτηματολογικών στοιχείων

'Αρθρο 17

Διόρθωση ύστερα από δικαστική 

αμφισβήτηση των αναγραφόμενων στα 

κτηματολογικά φύλλα δικαιωμάτων

1. Επιτρέπεται η διόρθωση των κτηματολογικών εγγραφών αν αμφισβητηθεί δικαίωμα που αναγράφεται στα κτηματολογικά φύλλα. Για τη διόρθωση αυτή απαιτείται αμετάκλητη δικαστική απόφαση ύστερα από άσκηση της κατά την παράγραφο 2 του άρθρου 6 ή της κατά την παράγραφο 2 του άρθρου 13 αγωγής. 

2. Για τη διόρθωση υποβάλλεται στο Κτηματολογικό Γραφείο αίτηση από το διάδικο που νίκησε ή τους διαδόχους του εκείνους υπέρ των οποίων ισχύει το δεδικασμένο από την απόφαση. Με την αίτηση συνυποβάλλονται η απόφαση και τα έγγραφα από τα οποία προκύπτει το αμετάκλητο αυτής. 

3. Αν ο Προϊστάμενος του Κτηματολογικού Γραφείου αρνηθεί να επιφέρει τη διόρθωση, εφαρμόζονται οι διατάξεις των παραγράφων 2 έως 5 του άρθρου 16. 

4. Αν αμφισβητηθεί η ακρίβεια κτηματολογικής εγγραφής, η διαφορά, αν αυτή δεν υπάγεται στο Πολυμελές Πρωτοδικείο, εκδικάζεται από τον Κτηματολογικό Δικαστή, που επιλαμβάνεται της υποθέσεως ως Μονομελές Πρωτοδικείο κατά τις διατάξεις της αμφισβητούμενης δικαιοδοσίας. 'Oταν η διαφορά υπάγεται στην αρμοδιότητα του Πολυμελούς Πρωτοδικείου, στη σύνθεσή του μετέχει και ο Κτηματολογικός Δικαστής. 

'Αρθρο 18

Διόρθωση πρόδηλων σφαλμάτων

1. Ο Προϊστάμενος του Κτηματολογικού Γραφείου μπορεί, ύστερα από αίτηση όποιου έχει έννομο συμφέρον ή και αυτεπαγγέλτως, να προβαίνει στη διόρθωση πρόδηλων σφαλμάτων των κτηματολογικών εγγραφών, ιδίως σε περίπτωση λανθασμένης αναγραφής στα κτηματολογικά φύλλα στοιχείων που προκύπτουν από την αστυνομική ταυτότητα ή σε περίπτωση εσφαλμένων αριθμητικών πράξεων ως προς γεωμετρικά στοιχεία των εγγραφών. 

2. Αν ο Προϊστάμενος του Κτηματολογικού Γραφείου δεν αποφανθεί μέσα σε δύο (2) μήνες από την υποβολή της αίτησης, ο αιτών δικαιούται να προσφύγει στον Κτηματολογικό Δικαστή μέσα σε προθεσμία δεκαπέντε (15) ημερών από τη λήξη του διμήνου αυτού. Η αίτηση προς τον Κτηματολογικό Δικαστή καταχωρίζεται στα κτηματολογικά φύλλα στη θέση που καταχωρίζεται και η κατά την παράγραφο 2 του άρθρου 13 αγωγή. Κατά τα λοιπά εφαρμόζονται όσα ορίζονται στην παράγραφο 5 του άρθρου 16. 

'Αρθρο 19

Διόρθωση κτηματολογικών εγγραφών 

σε άλλες περιπτώσεις

1. Ο Προϊστάμενος του Κτηματολογικού Γραφείου, ύστερα από αίτηση όποιου έχει έννομο συμφέρον, προβαίνει σε διόρθωση ληξιαρχικών στοιχείων που αναγράφονται στα κτηματολογικά βιβλία, όταν η διόρθωση αυτή συνιστά συμμόρφωση σε αμετάκλητη δικαστική απόφαση, που έχει εκδοθεί κατά τη διαδικασία της εκούσιας δικαιοδοσίας σύμφωνα με το άρθρο 782 του Κώδικα Πολιτικής Δικονομίας. 

2. Αν υπάρχουν σφάλματα που αφορούν σε γεωμετρικά στοιχεία των κτηματολογικών εγγραφών, ο Προϊστάμενος του Κτηματολογικού Γραφείου προβαίνει σε διόρθωση ύστερα από 

 

 

  

Σελίδα 1341 

αίτηση όποιου έχει έννομο συμφέρον. Η αίτηση αυτή καταχωρίζεται, με ποινή απαραδέκτου, στα κτηματολογικά φύλλα στη θέση που καταχωρίζεται και η κατά την παράγραφο 2 του άρθρου 13 αγωγή. Αν η αποδοχή της αίτησης μπορεί να επηρεάσει δικαιώματα όμορων δικαιούχων, κοινοποιείται, με ποινή απαραδέκτου, στους όμορους δικαιούχους. Ο Προϊστάμενος του Κτηματολογικού Γραφείου ορίζει εύλογη προθεσμία, μέσα στην οποία οι όμοροι δικαιούχοι έχουν δικαίωμα να υποβάλουν τις απόψεις τους εγγράφως. Η απόφαση του Προϊσταμένου του Κτηματολογικού Γραφείου κοινοποιείται και στους όμορους δικαιούχους. Ο αιτών ή όμορος δικαιούχος που βλάπτεται από την απόφαση δικαιούται να προσφύγει στον Κτηματολογικό Δικαστή μέσα σε προθεσμία δεκαπέντε (15) ημερών από την κοινοποίησή της σε αυτόν. Η προσφυγή στον Κτηματολογικό Δικαστή καταχωρίζεται, με ποινή απαραδέκτου, στα κτηματολογικά φύλλα, στη θέση που καταχωρίζεται η κατά την παράγραφο 2 του άρθρου 13 αγωγή και αναστέλλει τη διόρθωση των κτηματολογικών εγγραφών έως την έκδοση οριστικής απόφασης από τον Κτηματολογικό Δικαστή. Η προθεσμία και η άσκηση ένδικων μέσων κατά της απόφασης του Κτηματολογικού Δικαστή δεν έχει ανασταλτικό αποτέλεσμα. Δικαίωμα προσφυγής στον Κτηματολογικό Δικαστή έχει επίσης ο αιτών και σε περίπτωση που ο Προϊστάμενος του Κτηματολογικού Γραφείου δεν αποφανθεί επί της αιτήσεως μέσα σε προθεσμία δύο (2) μηνών από την υποβολή της ή από τη λήξη της εύλογης προθεσμίας που τυχόν ετάχθη για την υποβολή των απόψεων των όμορων δικαιούχων. Η δεκαπενθήμερη προθεσμία προσφυγής στον Κτηματολογικό Δικαστή είναι στην περίπτωση αυτή δεκαπέντε (15) ημερών από τη λήξη του κατά το προηγούμενο εδάφιο διμήνου. Κατά τα λοιπά εφαρμόζονται όσα ορίζονται στην παράγραφο 5 του άρθρου 16. 

3. Αν υφίσταται εγγραφή στα κτηματολογικά φύλλα κατά το άρθρο 12 παράγραφος 1 περίπτωση γ', λόγω παράδοσης της νομής ακινήτων σε δικαιούχους από αναδασμό και εκδοθεί στη συνέχεια η δημοσιευόμενη στην Εφημερίδα της Κυβερνήσεως απόφαση κύρωσης του αναδασμού, η οποία πρέπει να διαβιβαστεί αμέσως και στο αρμόδιο Κτηματολογικό Γραφείο, ο Προϊστάμενος αυτού προβαίνει στην εγγραφή είτε αυτεπαγγέλτως, αμέσως μετά τη διαβίβαση σε αυτόν της απόφασης κύρωσης του αναδασμού είτε ύστερα από αίτηση όποιου έχει έννομο συμφέρον, ο οποίος συνυποβάλλει με την αίτηση και το Φύλλο της Εφημερίδας της Κυβερνήσεως στο οποίο δημοσιεύεται η απόφαση κύρωσης του αναδασμού. Κατά τα λοιπά εφαρμόζονται αναλόγως οι διατάξεις της παραγράφου 2 αυτού του άρθρου. 

4. Αν, σε περιπτώσεις ακινήτων που κείνται σε περιοχές για τις οποίες δεν υφίσταται κυρωμένος δασικός χάρτης, έχει εκδοθεί απόφαση των επιτροπών του άρθρου 10 παράγραφος 3 του ν. 998/1979 επί ενστάσεων και προσφυγών που υποβλήθηκαν κατά το άρθρο 14 παράγραφος 3 του ίδιου νόμου και έχει περατωθεί η διοικητική διαδικασία, ο Προϊστάμενος του Κτηματολογικού Γραφείου προβαίνει σε διόρθωση της σχετικής κτηματολογικής εγγραφής, ύστερα από αίτηση όποιου έχει έννομο συμφέρον. Κατά τα λοιπά εφαρμόζονται αναλόγως οι διατάξεις της παραγράφου 2 αυτού του άρθρου. 

'Αρθρο 20

Προσαρμογή συνεπεία εφαρμογής 

νέων τεχνικών προδιαγραφών για τη σύνταξη 

των κτηματολογικών διαγραμμάτων

1. Δικαίωμα προσαρμογής των γεωμετρικών στοιχείων των κτηματολογικών εγγραφών έχει ο Προϊστάμενος του Κτηματολογικού Γραφείου σε περίπτωση εφαρμογής ενιαίως νέων τεχνικών προδιαγραφών. Στην περίπτωση αυτή εφαρμόζονται αναλόγως οι ρυθμίσεις της παραγράφου 2 του άρθρου 19. 

2. Με απόφαση του Οργανισμού Κτηματολογίου και Χαρτογραφήσεων Ελλάδος, που δημοσιεύεται στην Εφημερίδα της Κυβερνήσεως, ρυθμίζονται ζητήματα τεχνικού και λεπτομερειακού χαρακτήρα για την εφαρμογή όσων ορίζονται στην προηγούμενη παράγραφο. 

ΚΕΦΑΛΑΙΟ ΕΚΤΟ

Δημοσιότητα των κτηματολογικών στοιχείων

'Αρθρο 21

Δικαίωμα πρόσβασης στα κτηματολογικά στοιχεία

1. Η πρόσβαση στα κτηματολογικά στοιχεία τελεί υπό τους περιορισμούς του ν. 2472/1997 "Προστασία του ατόμου από την επεξεργασία δεδομένων προσωπικού χαρακτήρα" (ΦΕΚ 50 Α'). 

2. Με κοινή απόφαση των Υπουργών Δικαιοσύνης, Περιβάλλοντος, Χωροταξίας και Δημόσιων 'Eργων, που δημοσιεύεται στην Εφημερίδα της Κυβερνήσεως, ορίζονται ο τρόπος και οι όροι άσκησης του κατά την προηγούμενη παράγραφο δικαιώματος πρόσβασης στα κτηματολογικά στοιχεία, καθώς και τα πρόσωπα που έχουν δικαίωμα να προβαίνουν στην επί τόπου έρευνα των κτηματολογικών στοιχείων στα Κτηματολογικά Γραφεία και στην έναντι χρηματικού ανταλλάγματος ηλεκτρονική σύνδεση. Με την ίδια απόφαση ρυθμίζονται θέματα που αφορούν στη δημοσιότητα των κτηματολογικών στοιχείων και σε κάθε άλλο θέμα τεχνικού και λεπτομερειακού χαρακτήρα. 

'Αρθρο 22

Χορήγηση πιστοποιητικών, αντιγράφων 

και αποσπασμάτων

1. Τα Κτηματολογικά Γραφεία οφείλουν να χορηγούν πιστοποιητικά, αντίγραφα και αποσπάσματα από τα κτηματολογικά φύλλα, από τα διαγράμματα και γενικώς από κάθε τηρούμενο κτηματολογικό στοιχείο σε όποιον έχει έννομο συμφέρον και υποβάλλει σχετική αίτηση, είτε αυτοπροσώπως είτε με αντιπρόσωπό του, καταβάλλοντας τα τέλη και δικαιώματα της παραγράφου 2. 

2. Με κοινή απόφαση των Υπουργών Οικονομικών, Δικαιοσύνης και Περιβάλλοντος, Χωροταξίας και Δημόσιων 'Eργων, μετά από πρόταση του Οργανισμού Κτηματολογίου και Χαρτογραφήσεων Ελλάδος, καθορίζονται τα υπέρ του Οργανισμού Κτηματολογίου και Χαρτογραφήσεων Ελλάδος ανταποδοτικά τέλη και τα λοιπά υπέρ του Δημοσίου και τρίτων δικαιώματα για τη χορήγηση των πιστοποιητικών, αντιγράφων και αποσπασμάτων της παραγράφου 1 σε ύψος και με τρόπο αντίστοιχο προς αυτόν που προβλέπει η εκάστοτε κείμενη νομοθεσία για τη χορήγηση αντίστοιχων πιστοποιητικών, αντιγράφων και αποσπασμάτων από τους φύλακες μεταγραφών και υποθηκών, πλην των αποσπασμάτων από τα κτηματολογικά διαγράμματα, για τη χορήγηση των οποίων τα υπέρ του Οργανισμού Κτηματολογίου και Χαρτογραφήσεων Ελλάδος ανταποδοτικά τέλη καθορίζονται με την ίδια κοινή υπουργική απόφαση σε ύψος που δεν υπερβαίνει τις δέκα χιλιάδες (10.000) δραχμές για κάθε εμφαινόμενο στο απόσπασμα ιδιοκτησιακό αντικείμενο. Με την ίδια απόφαση ορίζεται και ο τρόπος απόδοσης των παραπάνω δικαιωμάτων. Εξαιρούνται από τη ρύθμιση αυτή και χορηγούνται ατελώς πιστοποιητικά, αντίγραφα και αποσπάσματα για εγγραπτέα δικαιώματα του Ελληνικού Δημοσίου. 

ΚΕΦΑΛΑΙΟ ΕΒΔΟΜΟ

Τελικές και μεταβατικές διατάξεις

'Αρθρο 23

Μετάβαση από το σύστημα μεταγραφών 

και υποθηκών στο σύστημα Κτηματολογίου

1. Από την έναρξη ισχύος του Κτηματολογίου τα έμμισθα ή άμισθα Υποθηκοφυλακεία, στων οποίων την τοπική αρμοδιότητα εμπίπτουν οι κτηματογραφημένες περιοχές, λειτουργούν ως Κτηματολογικά Γραφεία. 

2. Από την έναρξη ισχύος του Κτηματολογίου οι εγγραφές που αφορούν ακίνητα των κτηματογραφημένων περιοχών 



 

  

Σελίδα 1342 

γίνονται μόνο στα κτηματολογικά βιβλία και λοιπά τηρούμενα στοιχεία. Τα βιβλία που τηρούσε έως την έναρξη ισχύος του Κτηματολογίου το αρμόδιο Υποθηκοφυλακείο επέχουν θέση αρχείου. Το αρχείο αυτό εξακολουθεί να φυλάσσεται από το Υποθηκοφυλακείο, το οποίο εκδίδει και τα σχετικά αντίγραφα και πιστοποιητικά. 

3. Αν κτηματογραφηθεί τμήμα μόνο της περιοχής που υπάγεται στην τοπική αρμοδιότητα Υποθηκοφυλακείου, η ρύθμιση της προηγούμενης παραγράφου ισχύει για τα ακίνητα που εμπίπτουν στο κτηματογραφημένο τμήμα της. 

4. Κατά τη μεταβατική περίοδο λειτουργίας έμμισθων Υποθηκοφυλακείων ως Κτηματολογικών Γραφείων παραμένει αμετάβλητη η υπηρεσιακή και μισθολογική κατάσταση του προσωπικού τους και η σχέση τους με οργανισμούς κοινωνικής ασφάλισης. Με κοινή απόφαση των Υπουργών Δικαιοσύνης και Περιβάλλοντος, Χωροταξίας και Δημόσιων 'Εργων, η οποία εκδίδεται ύστερα από πρόταση του Οργανισμού Κτηματολογίου και Χαρτογραφήσεων Ελλάδος, ορίζεται ο αριθμός και τα ειδικότερα προσόντα για την πρόσληψη πρόσθετου προσωπικού κατά τη μεταβατική περίοδο για την κάλυψη των αναγκών λειτουργίας έμμισθων Υποθηκοφυλακείων ως Κτηματολογικών Γραφείων. 'Eως την πρόσληψη του προσωπικού αυτού, η κάλυψη των λειτουργικών αναγκών τους γίνεται με προσωπικό που διαθέτει στα Υποθηκοφυλακεία η Α.Ε. "Κτηματολόγιο Ανώνυμη Εταιρεία", η οποία και αμείβει το προσωπικό αυτό. Με όμοια προς την προβλεπόμενη σε αυτή την παράγραφο παραπάνω κοινή υπουργική απόφαση ρυθμίζονται τεχνικού ή λεπτομερειακού χαρακτήρα ζητήματα που αφορούν στον τρόπο διάθεσης του εν λόγω προσωπικού από την Α.Ε. "Κτηματολόγιο Ανώνυμη Εταιρεία". Με την ίδια αυτή απόφαση ή με όμοια κοινή υπουργική απόφαση μπορεί επίσης να ορίζεται πρόσθετη αμοιβή για το προσωπικό που υπηρετεί κατά την έκδοσή της. Η καταβολή της πρόσθετης αυτής αμοιβής βαρύνει την Α.Ε. "Κτηματολόγιο Ανώνυμη Εταιρεία". 

5. Κατά τη μεταβατική περίοδο λειτουργίας άμισθων Υποθηκοφυλακείων ως Κτηματολογικών Γραφείων ισχύουν τα ακόλουθα: 

α) Ο υποθηκοφύλακας παραμένει άμισθος δημόσιος λειτουργός και εξακολουθεί να προΐσταται του Υποθηκοφυλακείου και μετά την έναρξη λειτουργίας του ως Κτηματολογικού Γραφείου. Το προσωπικό που υπηρετεί στο Υποθηκοφυλακείο κατά την έναρξη της μεταβατικής αυτής περιόδου διατηρείται με την ίδια σχέση που το συνδέει με τον άμισθο υποθηκοφύλακα και διεκπεραιώνει τις εργασίες για τη λειτουργία του Υποθηκοφυλακείου και ως Κτηματολογικού Γραφείου. Οι δαπάνες για τη μισθοδοσία και τις ασφαλιστικές εισφορές του προσωπικού αυτού, καθώς επίσης του τυχόν νέου προσωπικού, κατά τα οριζόμενα στο επόμενο εδάφιο, βαρύνουν τον άμισθο υποθηκοφύλακα. 

β) Για την πρόσληψη νέου προσωπικού, κατά τη μεταβατική περίοδο λειτουργίας άμισθου Υποθηκοφυλακείου ως Κτηματολογικού Γραφείου, εφαρμόζεται το αριθμητικό κριτήριο που θα ισχύει κατά την έναρξη της μεταβατικής αυτής περιόδου, το οποίο σήμερα είναι ένας (1) υπάλληλος ανά χίλιες (1.000) αιτήσεις. Η πρόσληψη γίνεται από τον υποθηκοφύλακα, ο οποίος, μέσα στο πλαίσιο του συνολικού αριθμού υπαλλήλων που προσδιορίζεται με βάση το προαναφερόμενο μέτρο, λαμβάνει υπόψη του και την ανάγκη ηλεκτρονικής καταγραφής και επεξεργασίας των πληροφοριών για την ακώλυτη, με σύγχρονες μεθόδους, διεκπεραίωση των εργασιών τόσο του Κτηματολογικού Γραφείου όσο και του Υποθηκοφυλακείου που υπάγεται στην τοπική του αρμοδιότητα. Πρόσληψη έως δύο (2) πρόσθετων υπαλλήλων, πέραν του αριθμού που προσδιορίζεται με βάση το προαναφερόμενο μέτρο, απόκειται στην κρίση του υποθηκοφύλακα, όταν με αυτήν επιδιώκεται η ικανοποίηση αναγκών ηλεκτρονικής καταχώρισης και επεξεργασίας πληροφοριών, για την οποία απαιτείται εξειδικευμένο πρόσθετο προσωπικό. Το νέο αυτό προσωπικό μισθοδοτείται με βάση τις εκάστοτε ισχύουσες συλλογικές συμβάσεις της 'Eνωσης 'Αμισθων Υποθηκοφυλάκων Ελλάδος και του Συλλόγου των Υπαλλήλων των 'Αμισθων Υποθηκοφυλάκων και υπάγεται ασφαλιστικά στους ίδιους ασφαλιστικούς οργανισμούς στους οποίους υπάγονται οι ήδη υπηρετούντες στα άμισθα Υποθηκοφυλακεία υπάλληλοι. 

γ) Εκτός από τους υπαλλήλους που αναφέρονται στο προηγούμενο εδάφιο, με την έναρξη της μεταβατικής περιόδου τίθενται υπό τη διεύθυνση του υποθηκοφύλακα, που προΐσταται του Υποθηκοφυλακείου και ως Κτηματολογικού Γραφείου, υπάλληλοι με πτυχίο ανώτατου εκπαιδευτικού ιδρύματος ή τεχνολογικού εκπαιδευτικού ιδρύματος, που διαθέτουν ειδικές τεχνικές γνώσεις, ανταποκρινόμενες στις ανάγκες λειτουργίας του Υποθηκοφυλακείου ως Κτηματολογικού Γραφείου, για τη σύνταξη και τήρηση των κτηματολογικών στοιχείων. Ο καθορισμός του συνολικού αριθμού των υπαλλήλων αυτών και η ένταξή τους στο προσωπικό των Κτηματολογικών Γραφείων κατά τη μεταβατική περίοδο γίνεται με κοινή απόφαση των Υπουργών Δικαιοσύνης και Περιβάλλοντος, Χωροταξίας και Δημόσιων 'Eργων, ύστερα από πρόταση του Οργανισμού Κτηματολογίου και Χαρτογραφήσεων Ελλάδος. Τα έξοδα μισθοδοσίας και των εν γένει αποδοχών, αποζημιώσεων, εισφορών κοινωνικής ασφάλισης και κάθε γενικώς δαπάνης για το προσωπικό αυτό, σύμφωνα με τις κείμενες διατάξεις, βαρύνει κατά τη μεταβατική περίοδο αποκλειστικά την Α.Ε. "Κτηματολόγιο Ανώνυμη Εταιρεία". 

δ) Για την εγγραφή οποιασδήποτε πράξεως στα κτηματολογικά στοιχεία που τηρούνται από τον άμισθο υποθηκοφύλακα κατά τη μεταβατική περίοδο καταβάλλονται τα δικαιώματα υπέρ του άμισθου υποθηκοφύλακα και τρίτων (Ελληνικού Δημοσίου και Ταμείων), που προβλέπονται για τη μεταγραφή ή αντίστοιχα την εγγραφή της ίδιας πράξεως στο Υποθηκοφυλακείο. Το ίδιο ισχύει και για την έκδοση πιστοποιητικών και αντιγράφων, πλην των πιστοποιητικών, αντιγράφων και αποσπασμάτων από τα κτηματολογικά διαγράμματα, για τη χορήγηση των οποίων ισχύει και κατά τη μεταβατική περίοδο η υπέρ του Οργανισμού Κτηματολογίου και Χαρτογραφήσεων Ελλάδος ρύθμιση της παραγράφου 2 του άρθρου 22 του παρόντος νόμου. Από τα εισπραττόμενα από τον υποθηκοφύλακα, σύμφωνα με τη ρύθμιση του παρόντος εδαφίου, ποσά προβαίνει αυτός στις παρακρατήσεις και αποδόσεις στις οποίες προέβαινε και πριν από την έναρξη ισχύος της μεταβατικής περιόδου. 

6α) 'Eξι (6) μήνες πριν από την έναρξη λειτουργίας του Κτηματολογικού Γραφείου ο Οργανισμός Κτηματολογίου και Χαρτογραφήσεων Ελλάδος ειδοποιεί τον αρμόδιο κατά την παράγραφο 1 υποθηκοφύλακα (έμμισθο ή άμισθο), προκειμένου αυτός να προβεί στις απαραίτητες ενέργειες για τη στέγαση και λειτουργία του Κτηματολογικού Γραφείου στο Υποθηκοφυλακείο και για την εκπαίδευση του προσωπικού του. 

β) Αν το Υποθηκοφυλακείο είναι έμμισθο, η δαπάνη για τις ενέργειες που προβλέπει το προηγούμενο εδάφιο βαρύνει αποκλειστικά την Α.Ε. "Κτηματολόγιο Ανώνυμη Εταιρεία". 

γ) Αν το Υποθηκοφυλακείο είναι άμισθο, η δαπάνη για τις ενέργειες που προβλέπει το πρώτο εδάφιο αυτής της παραγράφου αντιμετωπίζεται ως εξής: Ο άμισθος υποθηκοφύλακας με δικές του δαπάνες παρέχει και διαμορφώνει τους χώρους για τη λειτουργία του Κτηματολογικού Γραφείου, εκπαιδεύει το προσωπικό, προμηθεύεται τον κατάλληλο εξοπλισμό και προβαίνει σε κάθε ενέργεια για την προσαρμογή στη λειτουργία αυτή. Ως αντιστάθμισμα για τις δαπάνες αυτές ο ά- μισθος υποθηκοφύλακας δικαιούται, όταν ειδοποιηθεί για την κτηματογράφηση τμήματος ή όλης της περιοχής που εμπίπτει στην τοπική του αρμοδιότητα και για την επικείμενη ένταξή της στο Εθνικό Κτηματολόγιο, να παρακρατεί όλα τα υπέρ αυτού δικαιώματα τριών (3) τριμήνων από κάθε καταχώριση για ακίνητα του κτηματογραφημένου τμήματος της περιοχής του, χωρίς να είναι υποχρεωμένος κατά τα τρία (3) αυτά τρίμηνα να προβεί στην προβλεπόμενη από τις κείμενες διατάξεις παρακατάθεση των εν λόγω υπέρ αυτού εισπραττόμενων δικαιωμάτων στην αρμόδια δημόσια οικονομική υπηρεσία. 

Σε Υποθηκοφυλακεία στα οποία ο συνολικός αριθμός καταχωρίσεων κατά το προηγούμενο έτος δεν υπερβαίνει τις 



 

  

Σελίδα 1343 

χίλιες πεντακόσιες (1.500) πράξεις, το κατά τα ανωτέρω δικαίωμα παρακράτησης εκτείνεται σε δέκα (10) τρίμηνα και αφορά το σύνολο των εισπραττόμενων υπέρ του υποθηκοφύλακα δικαιωμάτων από καταχωρίσεις για ακίνητα τόσο της κτηματογραφημένης όσο και της μη κτηματογραφημένης περιοχής. 

7. Η κατά τις προηγούμενες παραγράφους μεταβατική λειτουργία των Υποθηκοφυλακείων ως Κτηματολογικών Γραφείων λήγει με τη σύσταση Κτηματολογικού Γραφείου, σύμφωνα με την παράγραφο 1 του άρθρου 5. Για τη σύσταση αυτή, τη στελέχωση και τη διάρθρωση του Κτηματολογικού Γραφείου ισχύουν τα ακόλουθα: 

α) Αν η κτηματογραφημένη περιοχή εμπίπτει στην τοπική αρμοδιότητα ενός Υποθηκοφυλακείου (έμμισθου ή άμισθου), προϊστάμενος του Κτηματολογικού Γραφείου τοποθετείται ο υποθηκοφύλακας του μόνου αυτού Υποθηκοφυλακείου. 

β) Αν η κτηματογραφημένη περιοχή εμπίπτει στην τοπική αρμοδιότητα περισσοτέρων του ενός Υποθηκοφυλακείων (έμμισθων ή άμισθων), προϊστάμενος του Κτηματολογικού Γραφείου τοποθετείται ο υποθηκοφύλακας που ορίζεται με κοινή απόφαση των Υπουργών Δικαιοσύνης και Περιβάλλοντος, Χωροταξίας και Δημόσιων 'Eργων, ύστερα από συνεκτίμηση του αριθμού των πράξεων κάθε Υποθηκοφυλακείου κατά τα πέντε (5) τελευταία έτη, του χρόνου σύστασης καθενός από τα Υποθηκοφυλακεία αυτά, της αρχαιότητας καθενός υποθηκοφύλακα και της έκτασης του τμήματος εδάφους κάθε Υποθηκοφυλακείου στην κτηματογραφημένη περιοχή. 

γ) Με κοινή απόφαση των Υπουργών Δικαιοσύνης και Περιβάλλοντος, Χωροταξίας και Δημόσιων 'Εργων οι υποθηκοφύλακες (έμμισθοι ή άμισθοι), που δεν επιθυμούν να τοποθετηθούν σε θέση Προϊσταμένου Κτηματολογικού Γραφείου, μπορούν, ύστερα από αίτησή τους, που θα πρέπει να υποβληθεί μέσα σε ένα δίμηνο από την κοινοποίηση σε αυτούς σχετικής πρόσκλησης του Οργανισμού Κτηματολογίου και Χαρτογραφήσεων Ελλάδος, να παραμείνουν στο Κτηματολογικό Γραφείο ως υπάλληλοι ή να επαναδιορισθούν δικηγόροι στο πρωτοδικείο, στο οποίο ήταν δικηγόροι πριν από το διορισμό τους ως υποθηκοφυλάκων ή να διορισθούν συμβολαιογράφοι ανεξαρτήτως ηλικίας, εφόσον έχουν τα προσόντα που προβλέπουν τα άρθρα 18 και 19 του ν. 670/1977 (ΦΕΚ 232 Α'), σε κενή θέση στην έδρα του ειρηνοδικείου της περιφέρειας του εφετείου όπου υπηρετούσαν. Επίσης, μπορούν να μεταταγούν σε δικαστικές υπηρεσίες ή άλλες υπηρεσίες αρμοδιότητας του Υπουργείου Δικαιοσύνης, του ίδιου ή άλλου νομού, σε προσωρινές προσωποπαγείς θέσεις της ίδιας κατηγορίας, βαθμού ή μισθολογικού κλιμακίου. 

Ο χρόνος υπηρεσίας των μετατασσόμενων υποθηκοφυλάκων από τη δημοσίευση της απόφασης για τη μετάταξη έως την ανάληψη υπηρεσίας στη νέα τους θέση θεωρείται πραγματική δημόσια υπηρεσία στην υπηρεσία στην οποία μετατάσσονται. Οι κάθε φύσεως αποδοχές τους βαρύνουν από τη μετάταξή τους την υπηρεσία στην οποία μετατάσσονται. 

δ) Η ρύθμιση του προηγούμενου γ' εδαφίου ισχύει και για τους υποθηκοφύλακες (έμμισθους ή άμισθους) που εμπίπτουν στη ρύθμιση του εδαφίου β' αυτής της παραγράφου και δεν τοποθετούνται, σύμφωνα με τη διάταξη αυτή, στη θέση του Προϊσταμένου του Κτηματολογικού Γραφείου. Στην περίπτωση αυτή η δίμηνη προθεσμία για την υποβολή της προβλεπόμενης στο εδάφιο γ' αιτήσεως αρχίζει από τη γνωστοποίηση σε αυτούς από τον Οργανισμό Κτηματολογίου και Χαρτογραφήσεων Ελλάδος της κοινής υπουργικής απόφασης του εδαφίου β' αυτής της παραγράφου. 

ε) Τα μέλη του μόνιμου προσωπικού, καθώς και του προσωπικού με σχέση εργασίας ιδιωτικού δικαίου που υπηρετεί στα Υποθηκοφυλακεία (έμμισθα ή άμισθα) εκτός από εκείνους που, κατά την έναρξη λειτουργίας των Κτηματολογικών Γραφείων, πληρούν τις προϋποθέσεις πρόωρης συνταξιοδότησης που ορίζονται στην παρ. 5 του άρθρου 13 του ν. 2367/1995 (ΦΕΚ 261 Α'), η οποία εφαρμόζεται αναλόγως και στην προκειμένη περίπτωση για το προσωπικό τόσο των άμισθων όσο και των έμμισθων Υποθηκοφυλακείων, ανεξαρτήτως του είδους της εργασιακής σχέσεως, μετατάσσονται ή μεταφέρονται σε ομοιόβαθμες αντίστοιχες με τα τυπικά τους προσόντα κενές οργανικές θέσεις ή σε συνιστώμενες με την απόφαση για τη μετάταξη προσωρινές προσωποπαγείς θέσεις των Κτηματολογικών Γραφείων. Τυχόν πλεονάζον προσωπικό μπορεί να μεταταχθεί και χωρίς αίτησή του σε υπηρεσίες των φορέων του τελευταίου εδαφίου της παρ. 7 του άρθρου 2 του ν. 2469/1997 (ΦΕΚ 38 Α'), σε κλάδο συναφών τυπικών προσόντων της ίδιας εκπαιδευτικής βαθμίδας, σε κενές θέσεις ή και σε προσωρινές προσωποπαγείς θέσεις σε υφιστάμενο συναφή ή και σε προσωρινό κλάδο. Oι θέσεις αυτές συνιστώνται με την απόφαση της μετάταξης και καταργούνται αυτοδίκαια με την με οποιονδήποτε τρόπο αποχώρηση του μετατασσομένου. Οι μετατάξεις ή μεταφορές διενεργούνται χωρίς προηγούμενη γνωμοδότηση υπηρεσιακών συμβουλίων με απόφαση των Υπουργών Δικαιοσύνης, Περιβάλλοντος, Χωροταξίας και Δημόσιων 'Εργων και του εποπτεύοντος την οικεία υπηρεσία, επιχείρηση, οργανισμό ή νομικό πρόσωπο Υπουργού σε κλάδο ή ειδικότητα της εκπαιδευτικής βαθμίδας που ανήκει ο μετατασσόμενος ή μεταφερόμενος. Οι μετατασσόμενοι ή μεταφερόμενοι κατατάσσονται σε βαθμό ανάλογο με τα προσόντα τους και το χρόνο προϋπηρεσίας, σύμφωνα με τα τυπικά προσόντα του κλάδου στον οποίο μετατάσσονται ή μεταφέρονται και σε μισθολογικά κλιμάκια της οικείας κατηγορίας. Η μισθολογική κατάταξη γίνεται σύμφωνα με την παρ. 3 του άρθρου 20 του ν. 2515/1997 (ΦΕΚ 154 Α'). Εφόσον, από την εφαρμογή της παραπάνω διάταξης προκύπτουν συνολικές μηνιαίες αποδοχές μικρότερες από αυτές που έπαιρναν οι μετατασσόμενοι ή μεταφερόμενοι τον προηγούμενο μήνα της μετάταξης ή μεταφοράς τους, εφαρμόζεται αναλογικά το άρθρο 29 του ν. 2470/1997 (ΦΕΚ 40 Α'). Οι μετατασσόμενοι ή μεταφερόμενοι συνεχίζουν να υπάγονται ως προς την κύρια και επικουρική ασφάλιση στους φορείς στους οποίους υπήγοντο και πριν από τη μετάταξη ή μεταφορά τους. Σε περίπτωση αλλαγής φορέα επικουρικής ασφάλισης, τα θέματα μεταφοράς ασφαλιστικών εισφορών και προσμέτρησης του χρόνου ασφάλισης, εφόσον δεν καλύπτονται από τις κείμενες διατάξεις, ρυθμίζονται με απόφαση του Υπουργού Εργασίας και Κοινωνικών Ασφαλίσεων. Για τη μετάταξη ή μεταφορά απαιτείται αίτηση του ενδιαφερομένου, συνοδευόμενη από πλήρη βιογραφικά του στοιχεία, που θα πρέπει να υποβληθεί μέσα σε ένα δίμηνο από την ημερομηνία της τελευταίας κοινοποίησης σχετικής ειδοποίησης του Οργανισμού Κτηματολογίου και Χαρτογραφήσεων Ελλάδος στον αρμόδιο υποθηκοφύλακα και στον Πανελλήνιο Σύνδεσμο Υπαλλήλων 'Αμισθων Υποθηκοφυλακείων. Ο χρόνος υπηρεσίας των μετατασσομένων από τη δημοσίευση της απόφασης για τη μετάταξη έως την ανάληψη υπηρεσίας στη νέα τους θέση θεωρείται πραγματική δημόσια υπηρεσία στην υπηρεσία στην οποία μετατάσσονται. Οι κάθε φύσεως αποδοχές τους βαρύνουν από τη μετάταξή τους την υπηρεσία στην οποία μετατάσσονται. Οι μετατάξεις και μεταφορές προσωπικού ολοκληρώνονται έως την έναρξη λειτουργίας των Κτηματολογικών Γραφείων. 

'Αρθρο 24

Νομοθετικές εξουσιοδοτήσεις

Πλην των θεμάτων για τα οποία προβλέπονται με τις προηγούμενες διατάξεις αυτού του νόμου ειδικές εξουσιοδοτήσεις, κάθε άλλο τεχνικού ή λεπτομερειακού χαρακτήρα ζήτημα, αναγόμενο στην εφαρμογή του παρόντος νόμου, ρυθμίζεται με αποφάσεις του Οργανισμού Κτηματολογίου και Χαρτογραφήσεων Ελλάδος, που δημοσιεύονται στην Εφημερίδα της Κυβερνήσεως. 

'Αρθρο 25

Τροποποίηση και συμπλήρωση του ν. 2308/1995

1. Μετά το άρθρο 9 του ν. 2308/1995 προστίθεται άρθρο 9α, που έχει ως εξής: 

 

 

  

Σελίδα 1344 

"'Aρθρο 9α

Οι κατά τα άρθρα 1, 2, 4 και 9 του παρόντος νόμου κοινοποιήσεις γίνονται επίσης στο Δημόσιο, κατά τις εκάστοτε κείμενες διατάξεις για κοινοποιήσεις προς αυτό, καθώς και στους οργανισμούς τοπικής αυτοδιοίκησης." 

2. Μετά το άρθρο 10 του ν. 2308/1995 προστίθεται άρθρο 10α, που έχει ως εξής: 

"'Aρθρο 10α

Στις πρωτοβάθμιες και δευτεροβάθμιες επιτροπές των άρθρων 7 και 10 αντίστοιχα οι ενδιαφερόμενοι παρίστανται είτε αυτοπροσώπως είτε μετά ή δια πληρεξουσίου δικηγόρου. Κατά τη διαδικασία αυτή είναι επίσης δυνατή η συμμετοχή τεχνικών συμβούλων των παρισταμένων." 

3. Η παράγραφος 1 του άρθρου 7 του ν. 2308/1995 αντικαθίσταται ως εξής: 

"1. Οι ενστάσεις εξετάζονται σε πρώτο βαθμό από τριμελή επιτροπή, η οποία συγκροτείται με απόφαση του Οργανισμού Κτηματολογίου και Χαρτογραφήσεων Ελλάδος και αποτελείται από: α) έναν από τους ακολούθως κατονομαζόμενους νομικούς, ως πρόεδρο, με τη σειρά που αυτοί αναγράφονται στο κείμενο της παρούσας διάταξης, δηλαδή έναν ειρηνοδίκη, οριζόμενο κατά την κείμενη για τους δικαστικούς λειτουργούς νομοθεσία ή ένα δικηγόρο, υποδεικνυόμενο από τον οικείο δικηγορικό σύλλογο ή τον κατά τόπο αρμόδιο φύλακα μεταγραφών και υποθηκών ή ένα συμβολαιογράφο, υποδεικνυόμενο από τον οικείο συμβολαιογραφικό σύλλογο, β) έναν αγρονόμο - τοπογράφο μηχανικό, υποδεικνυόμενο από τον οικείο νομάρχη και γ) έναν από τους ακολούθως κατονομαζόμενους νομικούς με τη σειρά που αυτοί αναγράφονται στο κείμενο της παρούσας διάταξης, δηλαδή ένα δικηγόρο ή φύλακα μεταγραφών και υποθηκών ή συμβολαιογράφο, υποδεικνυόμενο από την Τοπική 'Eνωση Δήμων και Κοινοτήτων." 

4. Η παράγραφος 3 του άρθρου 7 του ν. 2308/1995 αντικαθίσταται ως εξής: 

"3. Ο κατά τις παραγράφους 1 και 2 ορισμός των τακτικών και αναπληρωματικών μελών της επιτροπής πρέπει να πραγματοποιείται μέσα σε δεκαπέντε (15) ημέρες από την υποβολή σχετικού αιτήματος από μέρους του Οργανισμού Κτηματολογίου και Χαρτογραφήσεων Ελλάδος. Αν παρέλθει η προθεσμία αυτή, ο Οργανισμός Κτηματολογίου και Χαρτογραφήσεων Ελλάδος έχει δικαίωμα να ορίσει αυτός το μη υποδεικνυόμενο εμπροθέσμως μέλος, το οποίο, για μεν τη θέση του προέδρου πρέπει να είναι είτε δικηγόρος είτε φύλακας μεταγραφών και υποθηκών είτε συμβολαιογράφος, για δε τη θέση των υπόλοιπων μελών πρέπει να είναι ένας αγρονόμος τοπογράφος μηχανικός και ένας ακόμη από τους αμέσως προηγουμένως αναφερόμενους νομικούς, με τη σειρά που αυτοί αναγράφονται στο κείμενο της παρούσας διάταξης." 

5. Η παράγραφος 2 του άρθρου 10 του ν. 2308/1995 αντικαθίσταται ως εξής: 

"2. Η Δευτεροβάθμια Επιτροπή συγκροτείται με απόφαση του Οργανισμού Κτηματολογίου και Χαρτογραφήσεων Ελλάδος και αποτελείται από: α) έναν από τους ακολούθως κατονομαζόμενους νομικούς, ως πρό-εδρο, με τη σειρά που αυτοί αναγράφονται στο κείμενο της παρούσας διάταξης, δηλαδή έναν πρωτοδίκη ή ειρηνοδίκη, με τριετή τουλάχιστον υπηρεσία, οριζόμενο κατά την κείμενη για τους δικαστικούς λειτουργούς νομοθεσία ή ένα δικηγόρο παρ' εφέταις με πενταετή τουλάχιστον υπηρεσία, υποδεικνυόμενο από τον οικείο δικηγορικό σύλλογο ή ένα φύλακα μεταγραφών και υποθηκών, υποδεικνυόμενο από τον οικείο σύλλογο με πενταετή τουλάχιστον υπηρεσία ή ένα συμβολαιογράφο με πενταετή τουλάχιστον υπηρεσία, υποδεικνυόμενο από τον οικείο συμβολαιογραφικό σύλλογο, β) έναν αγρονόμο - τοπογράφο μηχανικό με πενταετή τουλάχιστον υπηρεσία, υποδεικνυόμενο από τον οικείο νομάρχη, γ) έναν από τους ακολούθως κατονομαζόμενους νομικούς, με τη σειρά που αυτοί αναγράφονται στο κείμενο της παρούσας διάταξης, δηλαδή ένα δικηγόρο παρ' εφέταις, υποδεικνυόμενο από τον οικείο δικηγορικό σύλλογο ή ένα φύλακα μεταγραφών και υποθηκών, υποδεικνυόμενο από τον οικείο σύλλογο με τριετή τουλάχιστον υπηρεσία ή ένα συμβολαιογράφο με τριετή τουλάχιστον υπηρεσία, υποδεικνυόμενο από τον οικείο συμβολαιογραφικό σύλλογο." 

6. Η παράγραφος 3 του άρθρου 10 του ν. 2308/1995 αντικαθίσταται ως εξής: 

"3. Για καθένα από τα κατά την παράγραφο 2 τακτικά μέλη της επιτροπής ορίζεται, κατά τον προβλεπόμενο στην παράγραφο 2 τρόπο, νόμιμος αναπληρωτής του." 

7. Η παράγραφος 4 του άρθρου 10 του ν. 2308/1995 αντικαθίσταται ως εξής: 

"4. Ο κατά τις παραγράφους 2 και 3 ορισμός των τακτικών και αναπληρωματικών μελών της επιτροπής πρέπει να πραγματοποιείται μέσα σε δεκαπέντε (15) ημέρες από την υποβολή σχετικού αιτήματος από μέρους του Οργανισμού Κτηματολογίου και Χαρτογραφήσεων Ελλάδος. Αν παρέλθει η προθεσμία αυτή, ο Οργανισμός Κτηματολογίου και Χαρτογραφήσεων Ελλάδος έχει δικαίωμα να ορίσει αυτός το μη υποδεικνυόμενο εμπροθέσμως μέλος, το οποίο, για μεν τη θέση του προέδρου πρέπει να είναι είτε δικηγόρος παρ' εφέταις είτε φύλακας μεταγραφών και υποθηκών είτε συμβολαιογράφος με πενταετή υπηρεσία στο εν λόγω λειτούργημα, για δε τη θέση των υπόλοιπων μελών πρέπει να είναι ένας αγρονόμος - τοπογράφος μηχανικός με πενταετή υπηρεσία και ένας ακόμη από τους αμέσως προηγουμένως αναφερόμενους νομικούς με τριετή υπηρεσία, με τη σειρά που αυτοί αναγράφονται στο κείμενο της παρούσας διάταξης." 

8. Το δεύτερο εδάφιο της παραγράφου 1 του άρθρου 14 του ν. 2308/1995 αντικαθίσταται ως εξής: 

"Στην ίδια εταιρεία ο Υπουργός Περιβάλλοντος, Χωροταξίας και Δημόσιων 'Eργων δύναται με αποφάσεις του, ύστερα από πρόταση του Οργανισμού Κτηματολογίου και Χαρτογραφήσεων Ελλάδος, να μεταφέρει αρμοδιότητες και οικονομικούς πόρους του Οργανισμού αυτού." 

9. Μετά το άρθρο 8 του ν. 2308/1995 προστίθεται άρθρο 8α, το οποίο έχει ως εξής: 

"'Αρθρο 8α

Το αρμόδιο Κτηματολογικό Γραφείο και έως τη σύσταση αυτού ο Οργανισμός Κτηματολογίου και Χαρτογραφήσεων Ελλάδος έχει δικαίωμα να ζητεί από τον αρμόδιο φύλακα μεταγραφών και υποθηκών τη χορήγηση πιστοποιητικών ή άλλων στοιχείων και πριν από τον προβλεπόμενο στο προηγούμενο άρθρο χρόνο, όποτε το κρίνει αναγκαίο." 

10. Η παράγραφος 1 του άρθρου 13 του ν. 2308/1995 αντικαθίσταται ως εξής: 

"1. Με προεδρικό διάταγμα που εκδίδεται ύστερα από εισήγηση του Οργανισμού Κτηματολογίου και Χαρτογραφήσεων Ελλάδος και πρόταση των Υπουργών Δικαιοσύνης και Περιβάλλοντος, Χωροταξίας και Δημόσιων 'Εργων καθορίζονται οι αρμοδιότητες των Κτηματολογικών Γραφείων και ρυθμίζεται η οργάνωση και λειτουργία τους. Με κοινές αποφάσεις των Υπουργών Εσωτερικών, Δημόσιας Διοίκησης και Αποκέντρωσης, Οικονομικών, Δικαιοσύνης και Περιβάλλοντος, Χωροταξίας και Δημόσιων 'Εργων, ύστερα από πρόταση του Οργανισμού Κτηματολογίου και Χαρτογραφήσεων Ελλάδος, συνιστώνται τα προβλεπόμενα από το νόμο αυτόν Γραφεία Κτηματολογίου." 

11. Μετά το άρθρο 13 του ν. 2308/1995 προστίθεται άρθρο 13α, το οποίο έχει ως εξής: 

"'Αρθρο 13α

1. 'Οπου στο ν. 2308/1995 ορίζεται ότι υποβάλλονται δηλώσεις ή άλλου είδους έγγραφα στο Γραφείο Κτηματολογίου, οι δηλώσεις αυτές και τα λοιπά έγγραφα μπορούν να υποβληθούν στο οικείο κοινοτικό ή δημοτικό κατάστημα ή στον Οργανισμό Κτηματολογίου και Χαρτογραφήσεων Ελλάδος ή όπου αλλού ορίζεται με απόφαση του Οργανισμού Κτηματολογίου και Χαρτογραφήσεων Ελλάδος. 

 

 

  

Σελίδα 1345 

2. 'Οπου στο ν. 2308/1995 ορίζεται ότι γίνονται αναρτήσεις, τοιχοκολλήσεις ή άλλου είδους ανακοινώσεις στο χώρο των Κτηματολογικών Γραφείων, αυτές μπορούν να γίνονται στο οικείο κοινοτικό ή δημοτικό κατάστημα ή στον Οργανισμό Κτηματολογίου και Χαρτογραφήσεων Ελλάδος ή όπου αλλού ορίζεται με απόφαση του Οργανισμού Κτηματολογίου και Χαρτογραφήσεων Ελλάδος. 

3. Για την έκδοση και χορήγηση των προβλεπόμενων στο ν. 2308/1995 αντιγράφων, αποσπασμάτων, πιστοποιητικών και βεβαιώσεων, καθώς και για κάθε άλλη ενέργεια στην οποία προβαίνουν σύμφωνα με τον ίδιο νόμο τα Κτηματολογικά Γραφεία, αρμοδιότητα έχει έως τη σύσταση των Κτηματολογικών Γραφείων ο Οργανισμός Κτηματολογίου και Χαρτογραφήσεων Ελλάδος. 

4. 'Οπου στο ν. 2308/1995 προβλέπεται αρμοδιότητα του Οργανισμού Κτηματολογίου και Χαρτογραφήσεων Ελλάδος για την έκδοση αποφάσεων, αυτές εκδίδονται ύστερα από πρόταση της ανώνυμης εταιρείας "Κτηματολόγιο Ανώνυμη Εταιρεία". 

12. Με κοινή απόφαση των Υπουργών Δικαιοσύνης και Περιβάλλοντος, Χωροταξίας και Δημόσιων 'Εργων, ύστερα από εισήγηση της ανώνυμης εταιρίας "Κτηματολόγιο Ανώνυμη Εταιρία" προσδιορίζονται οι νομικές εργασίες που παρέχονται από δικηγόρους, κατά την εκπόνηση των προγραμμάτων μελετών κτηματογραφήσεων για τη δημιουργία του Εθνικού Κτηματολογίου, καθώς επίσης το πλαίσιο των αμοιβών τους και ρυθμίζεται κάθε άλλο συναφές ζήτημα τεχνικού ή λεπτομερειακού χαρακτήρα. 

13. Τα άρθρα 4 παρ. 1, 5 παρ. 1 ημιεδάφιο 1, 6 παρ. 1 εδάφιο 1 και 10 παρ. 1 του ν. 2308/1995 αντικαθίστανται ως εξής: 

"'Αρθρο 4 παρ. 1 

Τα προσωρινά κτηματολογικά διαγράμματα και οι προσωρινοί κτηματολογικοί πίνακες αναρτώνται στο Γραφείο Κτηματολογίου και στο οικείο δημοτικό ή κοινοτικό κατάστημα. Ανακοίνωση του Οργανισμού Κτηματολογίου και Χαρτογραφήσεων Ελλάδος για τη γενόμενη ανάρτηση, με μνεία του δικαιώματος υποβολής ένστανσης κατά της εγγραφής στα πιο πάνω προσωρινά κτηματολογικά διαγράμματα και τους προσωρινούς κτηματολογικούς πίνακες ενώπιον της κατά το άρθρο 7 Πρωτοβάθμιας Επιτροπής, καθώς επίσης της ημερομηνίας έναρξης υπολογισμού των προθεσμιών των άρθρων 5 παράγραφος 1, 6 παράγραφος 1 και 10 παράγραφος 1, δημοσιεύεται σε δύο εφημερίδες της έδρας του νομού, εφόσον υπάρχουν, σε μία ημερήσια εφημερίδα πανελλαδικής κυκλοφορίας και σε δύο εφημερίδες του νομού ή της περιφέρειας, κοινοποιείται στο Υπουργείο Εξωτερικών, στους οικείους οργανισμούς τοπικής αυτοδιοίκησης, στις νομαρχιακές αυτοδιοικήσεις, καθώς επίσης στον κατά τόπο αρμόδιο συμβολαιογραφικό σύλλογο και στο Συμβολαιογραφικό Σύλλογο Εφετείων Αθηνών, Πειραιώς, Αιγαίου και Δωδεκανήσου. Αν η τελευταία στον τύπο δημοσίευση είναι μεταγενέστερη της κατά το προηγούμενο εδάφιο ημερομηνίας που αναγράφεται στην ανακοίνωση, ο υπολογισμός των προθεσμιών των άρθρων 5 παράγραφος 1, 6 παράγραφος 1 και 10 παράγραφος 1 γίνεται από την τελευταία αυτή δημοσίευση. Τα διαγράμματα και οι πίνακες παραμένουν αναρτημένα επί δύο (2) μήνες από την κατά τα προηγούμενα εδάφια ημερομηνία έναρξης υπολογισμού προθεσμίας. 

'Αρθρο 5 παρ. 1, ημιεδάφιο 1 

1. 'Ενα (1) μήνα από την κατά το προηγούμενο άρθρο ημερομηνία έναρξης υπολογισμού προθεσμίας έως τις κατά το άρθρο 12 πρώτες εγγραφές, απαγορεύεται, με ποινή ακυρότητας, η σύνταξη συμβολαίων. 

'Αρθρο 6 παρ. 1, εδάφιο 1 

1. 'Οποιος έχει έννομο συμφέρον μπορεί, μέσα σε προθεσμία εξήντα (60) ημερών από την κατά το άρθρο 4 παράγραφος 1 ημερομηνία έναρξης υπολογισμού της, να υποβάλει ένσταση. 

'Αρθρο 10 παρ. 1 

1. Κατά των αποφάσεων της Πρωτοβάθμιας Επιτροπής επιτρέπεται προσφυγή ενώπιον της Δευτεροβάθμιας Επιτροπής από όποιον έχει έννομο συμφέρον. Η προθεσμία για την άσκηση αυτής της προσφυγής είναι εξήντα (60) ημερών από την κατά το άρθρο 4 παράγραφος 1 ημερομηνία έναρξης υπολογισμού της." 

14. Μετά το άρθρο 8α του ν. 2308/1995, προστίθεται άρθρο 8β, το οποίο έχει ως εξής: 

"'Αρθρο 8β 

Ο Οργανισμός Κτηματολογίου και Χαρτογραφήσεων Ελλάδος, για τη διασφάλιση της ορθότητας των πρώτων κτηματολογικών εγγραφών, μπορεί να ζητεί την παροχή πληροφοριών και εν γένει υπηρεσιών από τους αρμόδιους φύλακες μεταγραφών και υποθηκών. 

Με απόφαση ταυ Οργανισμού Κτηματολογίου και Χαρτογραφήσεων Ελλάδος, ύστερα από πρόταση της Ανώ- νυμης Εταιρείας Κτηματολόγιο Α.Ε., ρυθμίζονται όλα τα θέματα για την παροχή υπηρεσιών από τους υποθηκοφύλακες." 

'Αρθρο 26

Δαπάνες ή ελάττωση εσόδων που εμπίπτουν στη ρύθμιση του άρθρου 1 της παραγράφου 1 του ν. 2469/ 1997 αντιμετωπίζονται με τα προβλεπόμενα στις διατάξεις του παρόντος ανταποδοτικά τέλη και δικαιώματα. 

'Αρθρο 27

Δασικοί χάρτες

1. Οι δασικοί χάρτες καταρτίζονται κατά νομό από τις προβλεπόμενες στη διάταξη της παραγράφου 10 του άρθρου 28 του παρόντος νόμου υπηρεσίες των νομαρχιακού επιπέδου Διευθύνσεων Δασών. 

Τα αναγκαία στοιχεία για τον προσδιορισμό των δασών και των δασικών εν γένει εκτάσεων, όπως αυτές προσδιορίζονται στις διατάξεις των παραγράφων 1, 2, 3, 4 και 5 του άρθρου 3 του ν. 998/1979 "περί προστασίας των δασών και των δασικών εν γένει εκτάσεων της χώρας" (ΦΕΚ 289 Α'), εξαιρουμένων των τεχνητών δασικών φυτειών, λαμβάνονται προεχόντως από την παλαιότερη και την πλησιέστερη προς το χρόνο κατάρτισης του δασικού χάρτη αεροφωτογράιφησης της περιοχής και από τα βιβλία που προβλέπονται από τις διατάξεις του π.δ. της 6.9.1931 "περί δασικής διοικήσεως", επαληθευόμενα επί του εδάφους. Εάν η σειρά της παλαιότερης αεροφωτογράφησης δεν καλύπτει την εξεταζόμενη περιοχή ή η χρησιμοποίησή της λόγω κλίμακας ή ποιότητας καθίσταται απρόσφορη, χρησιμοποιείται η αεροφωτογράφηση έτους λήψης 1960. 

2. Τα κατά τα ανωτέρω δάση και οι δασικές εν γένει εκτάσεις απεικονίζονται σε κατάλληλης κλίμακας αεροφωτογραφικό ή χαρτογραφικό υλικό, το οποίο, αφού συμπληρωθεί με τα φωτοερμηνευτικά στοιχεία των αεροφωτογραφιών και τα λοιπά στοιχεία που αναφέρονται στην παράγραφο 1 του παρόντος άρθρου, αποτελεί τον προσωρινό δασικό χάρτη. Ο χάρτης αυτός, μετά από την κατά τα ανωτέρω κατάρτισή του, αναρτάται από υπάλληλο της υπηρεσίας του άρθρου 28 παράγραφος 10 του παρόντος σε εμφανή θέση των γραφείων της, στα οικεία δημοτικά ή κοινοτικά καταστήματα και στο οικείο Δασαρχείο, συντασσομένου πρωτοκόλλου που υπογράφεται από τον αναρτήσαντα και έναν μάρτυρα. Συγχρόνως, με δημόσια πρόσκληση που τοιχοκολλάται κατά τα ανωτέρω και ανακοινώνεται με οποιοδήποτε μέσο ενημέρωσης, κάθε ενδιαφερόμενος καλείται να λάβει γνώση του αναρτηθέντος ως ανωτέρω προσωρινού δασικού χάρτη και να υποβάλει κατ' αυτού τις αντιρρήσεις του, είτε αυτοπροσώπως είτε με εξουσιοδοτημένο αντιπρόσωπό του, εντός αποκλειστικής προθεσμίας σαράντα πέντε (45) ημερών από την ανάρτηση της πρόσκλησης και του χάρτη στο οικείο δημοτικό ή κοινοτικό κατάστημα. 

3. Οι αντιρρήσεις κατά του περιεχομένου του αναρτηθέντος ως ανωτέρω προσωρινού δασικού χάρτη εμφανίζονται επί ποινή απαραδέκτου ως προς το σχήμα και τα όριά τους πάνω στο αεροφωτογραφικό υλικό που χορηγείται από υπάλληλο της υπηρεσίας της παραγράφου 10 του άρθρου 28 του 



 

  

Σελίδα 1346 

παρόντος, αφορούν αποκλειστικά και μόνο αμφισβήτηση του δασικού χαρακτήρα των εμφανιζόμενων στο χάρτη δασικών εκτάσεων, κατατίθενται στις ίδιες ως άνω υπηρεσίες και συνοδεύονται από ειδικό τέλος, που κλιμακούται ανάλογα με το εμβαδόν της έκτασης. Κατά τη διαδικασία των αντιρρήσεων δεν επιτρέπεται να τεθούν ή να προβληθούν θέματα ιδιοκτησίας, ούτε να θιγούν δικαιώματα του Δημοσίου ή ιδιωτών. Οι αντιρρήσεις εξετάζονται εντός προθεσμίας δύο (2) μηνών από τριμελή επιτροπή, που συγκροτείται με απόφαση του Γενικού Γραμματέα της οικείας περιφέρειας και αποτελείται από ένα δασολόγο ως πρόεδρο, ένα γεωπόνο και έναν τοπογράφο μηχανικό. Με την ίδια απόφαση ορίζεται και ο γραμματέας της επιτροπής. Ανάλογα με την αποδοχή ή την απόρριψη της αντίρρησης διορθώνεται ή μη και ο δασικός χάρτης. 

4. Μετά από την κατά τα ανωτέρω εξέταση όλων των αντιρρήσεων και τις ανάλογες διορθώσεις, ο προσωρινός δασικός χάρτης, αφού κυρωθεί από το Γενικό Γραμματέα της οικείας Περιφέρειας, κηρύσσεται οριστικός και έχει πλήρη αποδεικτική ισχύ σε κάθε διοικητική ή δικαστική αρχή. Επί των οριστικών δασικών χαρτών σημειώνονται οι περίμετροι όλων των δασικών εν γένει εκτάσεων, στις οποίες εφαρμόζονται και ισχύουν οι διατάξεις της δασικής νομοθεσίας. 

5. Με αποφάσεις του Υπουργού Γεωργίας, που δημοσιεύονται στην Εφημερίδα της Κυβερνήσεως, καθορίζονται: 

α) Οι τεχνικές προδιαγραφές, με τις οποίες προσδιορίζονται η παραγωγή και ο τρόπος εφοδιασμού των κεντρικών και περιφερειακών δασικών υπηρεσιών με το αεροφωτογραφικό και χαρτογραφικό υλικό, καθώς και ο καθορισμός των κλιμάκων της παραγράφου 2 του παρόντος άρθρου, ο τρόπος φωτοερμηνείας και χρησιμοποίησης των φωτοερμηνευτικών στοιχείων, ο τρόπος καθορισμού των περιμέτρων των δασικών εκτάσεων, τα παραδεκτά όρια για τον υπολογισμό των συντεταγμένων των κορυφών τους και τον υπολογισμό των εμβαδών τους, ο τρόπος κωδικοποίησης του αεροφωτογραφικού και χαρτογραφικού υλικού και των δασικών χαρτών, τα ελάχιστα όρια εμβαδών που κτηματογραφούνται και εμφανίζονται στους οικείους χάρτες, η διαδικασία της αναγκαίας για τον καθορισμό των περιμέτρων ευθυγράμμισης των ορίων των δασικών εκτάσεων και κάθε άλλο θέμα σχετικό με την κατάρτιση και τήρηση των δασικών χαρτών. 

β) Ο τρόπος εφοδιασμού των ενδιαφερομένων με α- εροφωτογραφικό υλικό για την υποβολή των αντιρρήσεων. 

γ) Ο τύπος και το περιεχόμενο των εκδιδόμενων πρά - ξεων και βεβαιώσεων περί του δασικού ή μη χαρακτήρα των εκτάσεων. 

6. Με κοινή απόφαση των Υπουργών Οικονομικών και Γεωργίας, που δημοσιεύεται στην Εφημερίδα της Κυβερνήσεως, καθορίζονται τα αναγκαία τέλη και δικαιώματα για την έκδοση των αναφερόμενων στις περιπτώσεις β' και γ' της προηγούμενης παραγράφου εγγράφων, καθώς και το ειδικό τέλος της παραγράφου 3 του παρόντος άρθρου, δυναμένων να αναπροσαρμόζονται. 

7. Σε περίπτωση αδυναμίας εκτέλεσης των εργασιών κατάρτισης των δασικών χαρτών από τις υπηρεσίες του άρθρου 28 του παρόντος, είναι δυνατή, με απόφαση του Υπουργού Γεωργίας, η ανάθεση εκτέλεσης των ως άνω εργασιών σε ιδιωτικά γραφεία εκπόνησης δασικών μελετών της κατηγορίας 24 άρθρου μόνου του π.δ. 541/1978 "περί κατηγοριών μελετών" (ΦΕΚ 116 Α'). Ο τρόπος ανάθεσης, εκτέλεσης και παραλαβής των ως άνω εργασιών καθορίζεται με τις τεχνικές προδιαγραφές της περίπτωσης α' της παραγράφου 5 του παρόντος άρθρου. Στις περιοχές οι οποίες κηρύσσονται υπό κτηματογράφηση, σύμφωνα με το ν. 2308/1995 (ΦΕΚ 114 Α'), για τις οποίες δεν υφίσταται δασικός χάρτης, οι εργασίες κατάρτισής του, εάν η απόφαση του πρώτου εδαφίου της παραγράφου αυτής δεν εκδοθεί μέσα σε προθεσμία τριάντα (30) ημερών από την κήρυξη της περιοχής υπό κτηματογράφηση, εκτελούνται από την "Κτηματολόγιο Ανώνυμη Εταιρεία" με αναθέσεις σε ιδιωτικά γραφεία δασολόγων, σύμφωνα με τις τεχνικές προδιαγραφές της περίπτωσης α' της παραγράφου 5 του παρόντος άρθρου. 

8. Στο τέλος της αναφερόμενης στην προηγούμενη παράγραφο κατηγορίας 24 άρθρου μόνου του π.δ. 541/ 1978 προστίθεται εδάφιο που έχει ως ακολούθως: "και εκτέλεση εργασιών κατάρτισης των δασικών χαρτών". 

9. Μετά την κατάρτιση και κύρωση των δασικών χαρτών κάθε μεταβίβαση, σύσταση, αλλοίωση και γενικά κάθε μεταβολή των εμπράγματων σχέσεων στις δασικές εν γένει εκτάσεις που περιέχονται σε αυτούς είναι άκυρη και ανίσχυρη, αν δεν συνοδεύεται από σχετικό πιστοποιητικό της αρμόδιας υπηρεσίας της παραγράφου 10 του άρθρου 28 του παρόντος, με το οποίο θα βεβαιώνεται ο χαρακτήρας της έκτασης, η ανυπαρξία δικαιωμάτων του Δημοσίου επ' αυτής και η αυτοτέλεια ή η νόμιμη κατάτμησή της. 

'Αρθρο 28

Διαδικασία αναγνώρισης δασικής ιδιοκτησίας - 

Μεταβατικές και καταργούμενες διατάξεις

1. Στις περιοχές που κηρύσσονται υπό κτηματογράφηση κατά τις διατάξεις του ν. 2308/1995, όποιος επικαλείται εγγραπτέο στα κτηματολογικά διαγράμματα και πίνακες ιδιωτικό δικαίωμα σε δάση και δασικές εκτάσεις, για τις οποίες έχει καταρτιστεί και κυρωθεί δασικός χάρτης κατά τις διατάξεις του παρόντος νόμου, έχει υποχρέωση να υποβάλει για το δικαίωμα αυτό δήλωση στα αρμόδια όργανα του Κτηματολογίου, τηρώντας τη διαδικασία που προβλέπει ο ν. 2308/1995. Για την εγγραφή του δηλούντος ως δικαιούχου από τα αρμόδια όργανα του Κτηματολογίου απαιτείται να καθορίζεται στη σχετική δήλωση επακριβώς η θέση και τα όρια του δάσους ή της δασικής έκτασης που απεικονίζεται σε τοπογραφικό διάγραμμα, το οποίο συνοδεύει τη δήλωση. Με την ίδια δήλωση συνυποβάλλονται επίσης και όλα τα αναγκαία αποδεικτικά έγγραφα για το εγγραπτέο δικαίωμα. 

2. Καταχώριση στα κτηματολογικά διαγράμματα και πίνακες ιδιωτικού δικαιώματος σε δάσος και δασική έκταση από τα αρμόδια όργανα του Κτηματολογίου, ύστερα από την κατά την προηγούμενη παράγραφο δήλωση, επιτρέπεται μόνο όταν πρόκειται για δικαίωμα που αναγνωρίζεται κατά τις κείμενες διατάξεις ως ιδιωτικό για την εγγραφή αυτή εκδίδεται από τα αρμόδια όργανα του Κτηματολογίου βεβαίωση, η οποία κοινοποιείται στην οικεία δασική υπηρεσία. Εάν για το ιδιωτικό δικαίωμα, για το οποίο ζητείται η κατά τα ανωτέρω κτηματολογική εγγραφή, δεν έχει ακόμη ολοκληρωθεί η προβλεπόμενη στις διατάξεις του παρόντος νόμου διαδικασία για την αναγνώριση του ιδιωτικού αυτού δικαιώματος, σημειώνεται στα στοιχεία του Κτηματολογίου η εν λόγω εκκρεμότητα. 

3. Οι προβλεπόμενες από τις διατάξεις των άρθρων 7 και 10 του ν. 2308/1995 επιτροπές, επιλαμβανόμενες των ενστάσεων που υποβάλλονται εμπροθέσμως κατά τη διαδικασία του άρθρου 6 και των προσφυγών του άρθρου 10 παρ. 1 του ίδιου νόμου, ερευνούν αν συντρέχει νόμιμος λόγος αποδοχής της ένστασης ή της προσφυγής. Στην απόφαση των επιτροπών αυτών μνημονεύονται υποχρεωτικά τα αποδεικτικά στοιχεία, στα οποία βασίστηκε η κρίση τους. 

4. Οποιαδήποτε αγωγή που αφορά αναγνώριση εμπράγματων δικαιωμάτων επί δασών και δασικών εν γένει εκτάσεων από τα πολιτικά δικαστήρια και στρέφεται κατά του Δημοσίου, καθώς επίσης και οι αγωγές του Δημοσίου κατά αντιδίκων του για την απόδοση όμοιων εκτάσεων, που ανήκουν κατά κυριότητα σε αυτό, εισάγονται προς εκδίκαση στα πολιτικά δικαστήρια, τα οποία δικάζουν κατά τη διαδικασία του άρθρου 270 του Κώδικα Πολιτικής Δικονομίας. Κάθε άλλη αγωγή που αφορά αναγνώριση εμπράγματων δικαιωμάτων σε δάση και δασικές εν γένει εκτάσεις και απευθύνεται σε άλλο δικαστήριο είναι απαράδεκτη. 

5. Οι κατά την προηγούμενη παράγραφο υποθέσεις είναι από το νόμο προτιμητέες. Το δικαστήριο, έπειτα από αίτηση του ενδιαφερομένου, ο οποίος δεν μπόρεσε να ασκήσει εμπρόθεσμα προσεπίκληση ή παρέμβαση, μπορεί να αναβάλει για το σκοπό ασκήσεως αυτών τη συζήτηση της υποθέσεως σε νέα ρητή δικάσιμο, μέσα σε προθεσμία ενός (1) μηνός. 

6. Στις περιοχές που καταρτίστηκε και κυρώθηκε ο δασικός 

 

 

  

Σελίδα 1347 

χάρτης, αλλά δεν άρχισε η διαδικασία κατάρτισης του Εθνικού Κτηματολογίου, οι εμπράγματες αξιώσεις τρίτων επί δασών και δασικών εν γένει εκτάσεων εξετάζονται, μετά από αίτησή τους από την οικεία δα- σική υπηρεσία, κατά τις κείμενες διατάξεις. Σε περίπτωση απόρριψης της αίτησης η περαιτέρω διεκδίκηση των δικαιωμάτων από τον ενδιαφερόμενο γίνεται κατά την παράγραφο 4 του παρόντος άρθρου. 

7. Στις περιοχές που δεν καταρτίστηκε ακόμη ο δασικός χάρτης, οι αμφισβητήσεις για το δασικό ή μη χαρακτήρα των εκτάσεων επιλύονται με τη διαδικασία του άρθρου 14 του ν. 998/1979. 

8. Σε περιπτώσεις κατά τις οποίες αμφισβητούνται τα αναγραφόμενα όρια των μη δημόσιων εκτάσεων, ο καθορισμός τους στο έδαφος και στο χάρτη γίνεται από την αρμόδια επιτροπή αποτερματισμού του άρθρου 73 του ν. 998/1979, όταν οι εκτάσεις συνορεύουν με δημόσιες εκτάσεις ή από τα τακτικά δικαστήρια, όταν συνορεύουν με ιδιωτικές. 

9. Για την οργάνωση, το συντονισμό, τη φωτογραμμετρική, χαρτογραφική και μηχανογραφική υποστήριξη και τον έλεγχο των εργασιών που αναφέρονται στις διατάξεις των άρθρων 27 και 28 του παρόντος, η Διεύθυνση Δασικού Κτηματολογίου, Δασολογίου, Χαρτογράφησης, Απογραφής και Ταξινόμησης Δασών και Δασικών Εκτάσεων της Γενικής Γραμματείας Δασών και Φυσικού Περιβάλλοντος του Υπουργείου Γεωργίας, που συστήθηκε με τις διατάξεις του άρθρου 1 του π.δ. 46/1991 "Συμπλήρωση και τροποποίηση διατάξεων του π.δ. 402/1988 "Οργανισμός του Υπουργείου Γεωργίας" (ΦΕΚ 25 Α') μετονομάζεται σε Διεύθυνση Δασικών Χαρτών. 

10. Στις Διευθύνσεις Δασών των νομών και των περι- φερειών συνίσταται ειδικό τμήμα Δασικών Χαρτογραφήσεων αρμόδιο για τις δασικές χαρτογραφήσεις και τα ιδιοκτησιακά θέματα που ρυθμίζονται με τον παρόντα νόμο. 

11. Με προεδρικό διάταγμα, που εκδίδεται με πρόταση των Υπουργών Εσωτερικών, Δημόσιας Διοίκησης και Αποκέντρωσης, Οικονομικών και Γεωργίας, καθορίζονται η διάρθρωση, ο εξοπλισμός, οι αρμοδιότητες και η στε- λέχωση των υπηρεσιών που συνιστώνται κατά την προηγούμενη παράγραφο. 

12. Μέχρι την κύρωση των δασικών χαρτών κατά τις διατάξεις της παραγράφου 3 του άρθρου 27 του παρόντος παραμένουν σε ισχύ οι διατάξεις του άρθρου 8 του ν. 998/1979 και εξακολουθούν να λειτουργούν τα προβλεπόμενα από αυτές συμβούλια. 

13. Στις περιοχές για τις οποίες καταρτίστηκε και κυρώθηκε ο δασικός χάρτης, οι διατάξεις του άρθρου 8 του ν. 998/1979 παύουν να ισχύουν και τα προβλεπόμενα από αυτές συμβούλια παύουν να λειτουργούν. Οι διατάξεις όμως αυτές εφαρμόζονται για τις αιτήσεις αναγνώρισης εμπραγμάτων δικαιωμάτων σε δάση και δασικές εκτάσεις κατά την έννοια του άρθρου 3 του ν. 998/1979, οι οποίες εκκρεμούν στο Αναθεωρημένο Συμβούλιο Ιδιοκτησίας Δασών (Α.Σ.Ι.Δ.) κατά την κύρωση του δασικού χάρτη. Μετά την έκδοση των σχετικών γνωμοδοτήσεων επί υποθέσεων που εκκρεμούν στο Α.Σ.Ι.Δ. παύει η λειτουργία του Συμβουλίου αυτού. Η διάταξη της περίπτωσης α' της παραγράφου 4 του άρθρου 8 του ν. 998/1979 παραμένει σε ισχύ και μετά την κύρωση των δασικών χαρτών, μόνο όσον αφορά τη συγκρότηση του Αναθεωρητικού Συμβουλίου Ιδιοκτησίας Δασών, το οποίο διατηρείται μόνο για τη συγκρότηση του Μεικτού Γνωμοδοτικού Συμβουλίου της παραγράφου 7 του άρθρου 25 του α.ν. 1539/1938. 

Απορριπτικές αποφάσεις του Υπουργού Γεωργίας επί γνωμοδοτήσεων των Συμβουλίων Ιδιοκτησίας Δασών (Σ.Ι.Δ.) δεν παραπέμπονται στο Α.Σ.Ι.Δ.. Οι ενδιαφερόμενοι μπορούν να επιδιώξουν την αναγνώριση των δικαιωμάτων τους σύμφωνα με τις διατάξεις της παραγράφου 4 του άρθρου 28 του παρόντος νόμου. 

14. Από την έναρξη ισχύος του παρόντος καταργούνται: 

α. Οι διατάξεις του ν. 248/1976 "περί φύλλου καταγραφής, μητρώου ιδιοκτησίας και οριοθεσίας των δασικών εκτάσεων και προστασίας των δημοσίων δασικών εκτάσεων" (ΦΕΚ 6 Α'), πλην του άρθρου 31. 

β. Οι διατάξεις των άρθρων 81 παράγραφοι 1 και 2, 82 και 83 του ν. 998/1979, με τις οποίες τροποποιήθηκαν και αντικαταστάθηκαν οι διατάξεις των άρθρων 7, 11, 14 και 15 του καταργούμενου ως άνω ν. 248/1976. Εκκρεμείς δίκες στα προβλεπόμενα από τις καταργούμενες διατάξεις του ν. 248/1976 δικαστήρια καταργούνται, οι ενδιαφερόμενοι όμως μπορούν να επιδιώξουν την αναγνώριση των δικαιωμάτων τους σύμφωνα με τις ρυθμίσεις και διαδικασίες του παρόντος νόμου. 

15. Καταργούνται οι διατάξεις των άρθρων 11, 12 και 13 του ν. 998/1979. 

16. Οι κτηματικοί χάρτες που καταρτίστηκαν βάσει του ν. 248/1976, ανεξάρτητα αν είναι προσωρινοί ή οριστικοί, παραμένουν σε ισχύ και διορθώνονται σύμφωνα με τις διατάξεις του παρόντος νόμου. Από τη διόρθωσή τους οι παραπάνω χάρτες επέχουν θέση των προβλεπόμενων από το άρθρο 27 του παρόντος δασικών χαρτών. 

Οι διορθώσεις που επιβάλλονται ύστερα από αποφάσεις των δικαστηρίων ή από τις ρυθμίσεις του παρόντος επιφέρονται στους παραπάνω χάρτες από την υπηρεσία της παραγράφου 10 του άρθρου 28 του παρόντος. 

17. Στις υποθέσεις που κρίθηκαν από τα προβλεπόμενα από τα άρθρα 14 και 15 του ν. 248/1976 δικαστήρια, οι διάδικοι μπορούν να επιδιώξουν την αναγνώριση των δικαιωμάτων τους, σύμφωνα με τις διατάξεις της παραγράφου 4 του άρθρου 28 του παρόντος νόμου. 

18. Οι αποφάσεις που εκδόθηκαν από τις Επιτροπές Επιλύσεως Δασικών Αμφισβητήσεων της παραγράφου 3 του άρθρου 10 του ν. 998/1979 κατ' εφαρμογή των διατάξεων του άρθρου 14 του ίδιου νόμου, παραμένουν ισχυρές ως προς το χαρακτήρα των εκτάσεων και λαμβάνονται υποχρεωτικά υπόψη για την κατάρτιση του δασικού χάρτη. Μετά την ανάρτηση του χάρτη αυτού, οι διατάξεις του άρθρου 14 του ν. 998/1979 παύουν να ισχύουν και οι Επιτροπές Επιλύσεως Δασικών Αμφισβητήσεων της παραγράφου 3 του άρθρου 10 του ίδιου νόμου είναι αναρμόδιες για την εξέταση θεμάτων που ανάγονται στο χαρακτηρισμό των εκτάσεων. Αιτήσεις που έχουν υποβληθεί κατά τη διαδικασία του άρθρου 14 του ν. 998/1979 και δεν έχουν εξετασθεί μέχρι την ανάρτηση του δασικού χάρτη, καθώς και οι κατά την πιο πάνω διαδικασία υποθέσεις που εκκρεμούν στις επιτροπές του άρθρου 10 του ίδιου νόμου, θεωρούνται ως αντιρρήσεις της παραγράφου 1 του άρθρου 27 του παρόντος νόμου και παραπέμπονται στο αρμόδιο για την εκδίκασή της όργανο. 

19. Τα συνεργεία κτηματογράφησης που συγκροτήθηκαν βάσει του άρθρου 5 του ν. 248/1976 παραμένουν μέχρι να συγκροτηθούν οι υπηρεσίες της παραγράφου 10 του άρθρου 28 του παρόντος και προσφέρουν τις υπηρεσίες τους στην κατάρτιση των δασικών χαρτών. 

Μετά τη συγκρότηση των ως άνω υπηρεσιών το προσωπικό των συνεργείων κτηματογράφησης εντάσσεται οργανικά σε αυτές. 

20. Οι ανταλλαγές, δυνάμει συμβολαίων, ισάξιων ακινήτων δασικών ή μη εκτάσεων μεταξύ του Δημοσίου και τρίτων θεωρούνται ισχυρές και νόμιμες, ανεξάρτητα αν τηρήθηκε ή μη η διαδικασία του άρθρου 68 του ν. 4173/1929, όπως κωδικοποιήθηκαν στο άρθρο 50 παράγραφοι 1 και 2 του ν.δ. 86/1969 και της παραγράφου 5 του άρθρου 11 του ν.δ. 2967/1954 "Περί τροποποιήσεως, συμπληρώσεως και καταργήσεως διατάξεων τινών της κείμενης νομοθεσίας περί διαχειρίσεως Ανταλλαξίμου Περιουσίας" (ΦΕΚ 199 Α'). 

'Αρθρο 29

1. Καθορίζεται ως χώρος μετεγκατάστασης του κατολισθαίνοντος οικισμού Λαμπερού η έκταση συνολικού εμβαδού 165.796,15 τ.μ. που βρίσκεται στην κοινότητα Αγίου Αθανασίου του νομού Καρδίτσας, όπως φαίνεται στον υπ' αριθ. 289/8/25.4.81 Κτηματολογικό Πίνακα του Υπουργείου Περιβάλλοντος Χωροταξίας και Δημόσιων 'Εργων, που συνοδεύει την υπ' αριθ. Κ62/97/1986 κοινή απόφαση των Υπουργών Οικονομικών και Υγείας, Πρόνοιας και Κοινωνικών Ασφαλίσεων "Αναγκαστική απαλλοτρίωση έκτασης για τη στεγαστική από-



 

  

Σελίδα 1348 

κατάσταση κατοίκων του Οικισμού Λαμπερό Ν. Καρδίτσας που επλήγησαν από κατολισθήσεις" (ΦΕΚ 168 Δ'). 

2. Με απόφαση του Υπουργού Περιβάλλοντος, Χωροταξίας και Δημόσιων 'Εργων μετά από γνώμη του Κεντρικού Συμβουλίου Χωροταξίας, Οικισμού και Περιβάλλοντος (Κ.Σ.Χ.Ο.Π.), εγκρίνεται το ρυμοτομικό σχέδιο του παραπάνω οικισμού και καθορίζονται οι όροι και περιορισμοί δόμησης αυτού. 

'Αρθρο 30

1. Για την ανέγερση του κτιρίου του Μουσείου Ακρόπολης στο χώρο που έχει καθορισθεί με το από 6.8.1996 π.δ. (ΦΕΚ 1006 Δ'), σύμφωνα με τους όρους δόμησης οι οποίοι έχουν καθορισθεί με το από 17.9.1996 π.δ. (ΦΕΚ 1139 Δ') και κατά παρέκκλιση από τις κείμενες διατάξεις: 

α. Για λόγους που αφορούν τις λειτουργικές ανάγκες του Μουσείου, δεν απαιτείται η υποδιαίρεση του εκθεσιακού χώρου του Μουσείου σε επί μέρους πυροδιαμερίσματα. Οι μελέτες πυροπροστασίας (ενεργητικής και παθητικής) του κτιρίου του Μουσείου εγκρίνονται με κοινή απόφαση των Υπουργών Περιβάλλοντος, Χωροταξίας και Δημόσιων 'Εργων, Πολιτισμού και Δημόσιας Τάξης. 

β. Για τους ίδιους λόγους, ο αριθμός των θέσεων στάθμευσης του Μουσείου που θα κατασκευαστούν καθορίζεται σε τριάντα (30). 

2. Με απόφαση του Υπουργού Περιβάλλοντος, Χωροταξίας και Δημόσιων 'Εργων, ύστερα από ειδικώς αιτιολογημένη γνώμη του Κεντρικού Συμβουλίου Χωροταξίας, Οικισμού και Περιβάλλοντος, μπορεί να εγκρίνονται και άλλες παρεκκλίσεις από τις κείμενες πολεοδομικές και κτιριοδομικές διατάξεις για την ανέγερση του κτιρίου του Μουσείου Ακρόπολης στον παραπάνω χώρο, εφόσον αφορούν σε ειδικότερα θέματα ή σε θέματα με χαρακτήρα τεχνικό ή λεπτομερειακό. 

'Αρθρο 31

Περί της Α.Ε. ΘΕΜΙΣ ΚΑΤΑΣΚΕΥΑΣΤΙΚΗ

1. Το άρθρο 3 παράγραφος 15 εδάφιο α' περίπτωση α' περίοδος γ' του ν. 2479/1997 (ΦΕΚ 67 Α'), όπως συμπληρώθηκε από το άρθρο 21 παράγραφος 5α του ν. 2521/1997 (ΦΕΚ 174 Α'), αντικαθίσταται ως εξής: 

"Επ' αυτής έχουν εφαρμογή οι διατάξεις των παραγράφων 8, 9, 11 πλην του τρίτου εδαφίου του, όπως έχει αντικατασταθεί με το δωδέκατο άρθρο παράγραφος 1 του ν. 2338/1995 (ΦΕΚ 202 Α'), 12, 14, 15, 16, 17 και 19 του άρθρου 5 του ν. 2229/1994 (ΦΕΚ 138 Α'), καθώς και οι διατάξεις των παραγράφων 2, 4, 5 και 6 του άρθρου εβδόμου, παράγραφος 1 του άρθρου ογδόου και παράγραφος 3 του άρθρου δεκάτου του ν. 1955/1991 (ΦΕΚ 112 Α'). 'Οπου στις διατάξεις αυτές αναφέρεται ότι η εποπτεία ή η έγκριση αποφάσεων του Δ.Σ. της εταιρίας ασκείται από τον Υπουργό Περιβάλλοντος, Χωροταξίας και Δημόσιων 'Εργων και τον κατά περίπτωση αρμόδιο υπουργό, την εποπτεία ή έγκριση ειδικώς επί της εταιρίας "ΘΕΜΙΣ ΚΑΤΑΣΚΕΥΑΣΤΙΚΗ Α.Ε." ασκεί μόνος ο Υπουργός Δικαιοσύνης." 

2. Στους κατά την παράγραφο 15α του άρθρου 3 του ν. 2479/1997 (ΦΕΚ 67 Α') μνημονευόμενους σκοπούς της ανώνυμης εταιρίας με την επωνυμία "ΘΕΜΙΣ ΚΑΤΑΣΚΕΥΑΣΤΙΚΗ Α.Ε." προστίθεται και η απόκτηση με επαχθή ή χαριστική αιτία δύο ακινήτων για στέγαση: α) του Ν.Π.Δ.Δ. με την επωνυμία "ΕΛΛΗΝΙΚΟ ΙΝΣΤΙΤΟΥΤΟ ΔΙΕΘΝΟΥΣ ΚΑΙ ΑΛΛΟΔΑΠΟΥ ΔΙΚΑΙΟΥ" και β) του νεκροτομείου της Ιατροδικαστικής Υπηρεσίας Αθηνών. Τα άνω ακίνητα μπορεί να είναι γήπεδα ή κτίρια, αποπερατωμένα ή μη. 

3. Στο τέλος της περιόδου γ' της παραγράφου 7 του άρθρου 5 του ν. 2408/1996 προστίθεται το ακόλουθο εδάφιο: 

"Σε περίπτωση χρηματοδότησης ή επιχορήγησης της εταιρίας από τον Κρατικό Προϋπολογισμό (τακτικό και δημοσίων επενδύσεων) αυξάνεται, τηρουμένων των κειμένων διατάξεων, το εξυπηρετούν τους σκοπούς της εταιρίας κεφάλαιο αυτής κατά το ποσό αυτό και κατ' αυτό καθίσταται μέτοχος της εταιρίας και το Ελληνικό Δημόσιο. Στην περίπτωση αυτή εκδίδεται ένας επιπλέον ονομαστικός αναπαλλοτρίωτος τίτλος που ανήκει στο Ελληνικό Δημόσιο. 

Εφόσον το Ελληνικό Δημόσιο καταστεί μέτοχος της εταιρίας, η γενική συνέλευση αυτής απαρτίζεται από τον Πρόεδρο του Διοικητικού Συμβουλίου του ΤΑ.Χ.ΔΙ.Κ. και από εκπρόσωπο του Υπουργού Δικαιοσύνης που ορίζεται με απόφαση του τελευταίου." 

'Αρθρο 32

1. Με απόφαση του Υπουργού Περιβάλλοντος, Χωροταξίας και Δημόσιων 'Εργων καθορίζονται, μετά από πρόταση της Τεχνικής Υπηρεσίας της Βουλής των Ελλήνων, οι πολεοδομικοί και κτηριοδομικοί όροι ανέγερσης, επισκευής, διαρρύθμισης και λοιπών οικοδομικών εργασιών των κτηρίων που εξυπηρετούν τη λειτουργία της Βουλής των Ελλήνων κατά παρέκκλιση από τις κείμενες διατάξεις, εξαιρουμένου του κυρίως κτηρίου του Κοινοβουλίου. 

Η απόφαση αυτή επέχει θέση οικοδομικής άδειας μετά τη δημοσίευσή της στην Εφημερίδα της Κυβερνήσεως. 

2. Στο έργο "μελέτη - κατασκευή πενταόροφου υπογείου χώρου στάθμευσης οχημάτων κάτω από το προαύλιο της Βουλής" και για την ταχύτερη αποπεράτωσή του και με τον όρο ότι θα παραδοθεί αυτό τουλάχιστον τρεις (3) μήνες πριν τη συμβατική προθεσμία παράδοσής του θα καταβάλλεται στην ανάδοχο εταιρεία πρόσθετο αντάλλαγμα που θα ανέρχεται στο ποσό των 24.500.000 δρχ. για κάθε μήνα επίσπευσής του. Το συνολικό ποσό για το πρόσθετο αυτό αντάλλαγμα δεν μπορεί να υπερβεί το πέντε τοις εκατό (5%) της προϋπολογισθείσας δαπάνης του έργου. 

3. Για τα έργα "μελέτη - κατασκευή πενταόροφου υπογείου χώρου στάθμευσης οχημάτων κάτω από το προαύλιο της Βουλής" και "Διαμόρφωση χώρων γραφείων Βουλής στο κτήριο επί της οδού Βουλής 4" μπορούν οι ανάδοχοι να υποβάλουν ειδικό λογαριασμό για την εφάπαξ καταβολή του τμήματος του εργολαβικού ανταλλάγματος που αναλογεί στη μελέτη κατασκευής του έργου καθοριζόμενο σε ποσοστό πέντε (5) επί τοις εκατό της συμβατικής αξίας των εργασιών. 

'Αρθρο 33

Επαναφέρεται σε ισχύ η παρ. 5 του άρθρου 23 του ν. 1577/1985. 

'Αρθρο 34

'Εναρξη ισχύος

Ο παρών νόμος αρχίζει να ισχύει από τη δημοσίευσή του στην Εφημερίδα της Κυβερνήσεως.] 

ΠΡΟΕΔΡΕΥΩΝ (Παναγιώτης Ν. Κρητικός): Παρακαλώ το Σώμα να εξουσιοδοτήσει το Προεδρείο για την υπ' ευθύνη του επικύρωση των Πρακτικών, ως προς την ψήφιση στο σύνολο του παραπάνω νομοσχεδίου. 

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα. 

ΠΡΟΕΔΡΕΥΩΝ (Παναγιώτης Ν. Κρητικός): Παρεσχέθη η ζητηθείσα εξουσιοδότηση. 

Εισερχόμαστε τώρα στο νομοσχέδιο του Υπουργείου Εσωτερικών, Δημόσιας Διοίκησης και Αποκέντρωσης. 

Μόνη συζήτηση επί της αρχής, των άρθρων και του συνόλου του σχεδίου νόμου: "Σύσταση Εθνικής Επιτροπής για τα Δικαιώματα του Ανθρώπου και Εθνικής Επιτροπής Βιοηθικής". 

Κύριοι συνάδελφοι, το νομοσχέδιο αυτό θα συζητηθεί σε μία συνεδρίαση όπως έχει αποφασίσει η Διάσκεψη των Προέδρων. 

Ο κ. Λάλος έχει το λόγο επί του νομοσχεδίου του Υπουργείου Εσωτερικών, Δημόσιας Διοίκησης και Αποκέντρωσης. 

ΚΑΝΕΛΛΟΣ ΛΑΛΟΣ: Κυρίες και κύριοι συνάδελφοι, με το παρόν σχέδιο νόμου θεσμοθετούνται δύο επιτροπές. Πρώτον, η Εθνική Επιτροπή για τα Δικαιώματα του Ανθρώπου και δεύτερον η Εθνική Επιτροπή Βιοηθικής. 

Ανάλογες επιτροπές βέβαια υπάρχουν και λειτουργούν σε πολλές ευρωπαϊκές χώρες, σαν αποτέλεσμα του σχεδίου 

 

 

  

Σελίδα 1349 

απόφασης, το οποίο έχει επεξεργασθεί η Επιτροπή για τα Δικαιώματα του Ανθρώπου του Συμβουλίου της Ευρώπης για σύσταση τέτοιων επιτροπών και σε άλλα κράτη μέλη της Ευρωπαϊκής 'Ενωσης. 

Σε αυτά τα πλαίσια και εναρμονιζόμενοι και μεις με την ευρωπαϊκή τακτική προτείνεται σύσταση αυτών των δύο επιτροπών. Πιστεύουμε ότι αυτές οι επιτροπές μέσα από τη σωστή λειτουργία τους, θα μπορέσουν να συμβάλουν στην εκπόνηση σύγχρονης νομοθεσίας και νέων κωδίκων δεοντολογίας, αφού βέβαια λάβουν υπόψη τα πρότυπα άλλων χωρών, τη διεθνή εμπειρία, αλλά κυρίως αφού προσαρμοσθούν στις ιδιαιτερότητες της ελληνικής πραγματικότητας και στις αναγκαιότητες της εποχής μας. 

Η πατρίδα μας μπορεί και πρέπει, αναλαμβάνοντας την προεδρία του Συμβουλίου της Ευρώπης να προτείνει σύγχρονες πολιτικές στο πεδίο των ανθρωπίνων δικαιωμάτων και σε αυτήν την αναγκαιότητα ανταποκρίνεται η ίδρυση της Εθνικής Επιτροπής για τα Δικαιώματα του Ανθρώπου. 

Κρίνεται αναγκαίο να υπάρχει ένα όργανο, το οποίο θα παρακολουθεί συνεχώς τις εξελίξεις σε τοπικό, αλλά και σε διεθνές επίπεδο, εξελίξεις που έχουν σχέση με τα ανθρώπινα δικαιώματα. 'Ενα όργανο, το οποίο όχι μόνο θα συμβουλεύει τη διοίκηση, την Κυβέρνηση, τα κόμματα, αλλά κυρίως θα ενημερώνει την κοινή γνώμη για τους κινδύνους που ελλοχεύουν στην καθημερινή μας ζωή, όσον αφορά την παραβίαση των θεμελιωδών δικαιωμάτων μας. 

Η επιτροπή αυτή θα είναι, όπως είπαμε, ένα συμβουλευτικό όργανο της Κυβέρνησης, θα εξετάζει ζητήματα που θα της βάζει η ίδια η Κυβέρνηση, θα εξετάζει θέματα που θα της βάζει η Διάσκεψη των Προέδρων της Βουλής, θέματα που θα της προτείνουν τα μέλη της ή και οι διάφορες μη κυβερνητικές οργανώσεις. 

Συγχρόνως αυτή η επιτροπή θα υποβάλλει προτάσεις μετά από μελέτες για τη βελτίωση του θεσμικού πλαισίου που αφορά τα ανθρώπινα δικαιώματα, θα αναπτύσει πρωτοβουλίες για την ευαισθητοποίηση της κοινής γνώμης και των Μέσων Μαζικής Ενημέρωσης πάνω στο ίδιο θέμα, θα εκφέρει γνώμη για εκθέσεις που πρέπει να υποβάλει η πατρίδα μας σε διεθνείς οργανισμούς, θα διατηρεί μόνιμη επικοινωνία με διεθνείς οργανισμούς και παρεμφερή όργανα άλλων κρατών, αλλά και με μη κυβερνητικές οργανώσεις για ανταλλαγή απόψεων, γνώσεων και εμπειριών. 

Γενικά αυτή η εθνική επιτροπή για τα ανθρώπινα δικαιώματα θα έχει σαν μέλημά της τη συνεχή, αδιάλειπτη και αποτελεσματική προστασία των ανθρωπίνων δικαιωμάτων, όλων όσων βρίσκονται, λειτουργούν και ζουν στην ελληνική επικράτεια. 

Βέβαια, στην πατρίδα μας ήδη λειτουργεί ο θεσμός του Συνήγορου του Πολίτη ένας σημαντικός θεσμός, με τον οποίο διασφαλίζεται η υποστήριξη του πολίτη στην επίλυση καθημερινών προβλημάτων τα οποία προκύπτουν κατά τη διαδικασία επικοινωνίας του πολίτη με την κεντρική διοίκηση, αλλά αυτός ο θεσμός ασχολείται μόνον με ατομικές περιπτώσεις πολιτών, ενώ η Εθνική Επιτροπή για τα Δικαιώματα των Ανθρώπων θα ασχοληθεί με την προβολή και την προάσπιση αυτών των δικαιωμάτων ευρύτερων κοινωνικών ομάδων. 

Τέτοιες κοινωνικές ομάδες υπάρχουν πολλές σήμερα και στην πατρίδα μας αλλά και σε όλη την Ευρώπη, μετά μάλιστα από τα μεγάλα μεταναστευτικά ρεύματα των τελευταίων χρόνων, που αφορούν κυρίως οικονομικούς πρόσφυγες. Είναι καθήκον κάθε ευνομούμενου κράτους, κάθε πολιτισμένου κράτους, στο κατώφλι του 21ου αιώνα να δείξει την κοινωνική του ευαισθησία και να αντιμετωπίσει αυτές τις προκλήσεις. 

Βέβαια, υπάρχουν πάρα πολλοί διακρατικοί οργανισμοί, ο Οργανισμός Ηνωμένων Εθνών, το Συμβούλιο της Ευρώπης, το Δικαστήριο των Ανθρωπίνων Δικαιωμάτων του Στρασβούργου, όπως επίσης και πολλές διεθνείς συμβάσεις, αλλά και μη κυβερνητικές οργανώσεις, που προωθούν ακριβώς την προστασία αυτών των δικαιωμάτων και των θεμελιωδών ελευθεριών των ανθρώπων. Αλλά ο εμπλουτισμός και η ανανέωση του συστήματος και με άλλους θεσμούς νομίζουμε ότι είναι αναγκαία και μπορεί να βοηθήσει την πιο αποτελεσματική προστασία αυτών των δικαιωμάτων. 

Η δεύτερη επιτροπή, την οποία προτείνει το παρόν σχέδιο νόμου, είναι η Εθνική Επιτροπή Βιοηθικής. Είναι αλήθεια ότι οι ραγδαίες εξελίξεις της επιστήμης και της τεχνολογίας τα τελευταία χρόνια, ιδίως στους τομείς της βιολογίας, της ιατρικής, της γενετικής και της βιοτεχνολογίας, έχουν επηρεάσει σε μεγάλο βαθμό τον άνθρωπο αλλά και το περιβάλλον που ζει. Οι νέες μέθοδοι τεχνητής αναπαραγωγής και κυρίως η γενετική μετάλλαξη φυτικών και ζωικών ειδών προκαλούν πλέον την ηθική της κοινωνίας μας. Πολλές χώρες τα τελευταία χρόνια μπροστά σε τέτοια προβλήματα μεγάλης ηθικής και κοινωνικής σημασίας και κυρίως στον τομέα της τεχνητής αναπαραγωγής συγκρότησαν αυτές τις επιτροπές βιοηθικής, επιτροπές οι οποίες μελέτησαν το θέμα, συνεργάσθηκαν μαζί τους αλλά και με άλλους διεθνείς διακρατικούς οργανισμούς και πρότειναν συγκεκριμένες λύσεις, συγκεκριμένες πολιτικές στις χώρες τους. 'Οπως επίσης καθιέρωσαν και συγκεκριμένους κώδικες δεοντολογίας, οι οποίοι ισχύουν για όσους ασχολούνται με αυτούς τους τομείς. 

Στα πλαίσια αυτά και στη λογική μιας κοινής τάσης σε πανευρωπαϊκό επίπεδο το Συμβούλιο της Ευρώπης πρόσφατα υιοθέτησε τη σύμβαση για τη βιοηθική καθώς και το πρωτόκολλο για τον κλωνισμό του ανθρώπου, πρωτόκολλο με το οποίο μπαίνει φραγμός πλέον στην κλωνοποίηση του ανθρώπου, σε μια πράξη η οποία αντιβαίνει προς την ηθική, δεοντολογικώς κρίνεται απαράδεκτη, είναι αντίθετη προς την ανθρώπινη αξιοπρέπεια και νομίζω ότι συμφωνούμε όλοι ότι συνιστά παραβίαση των θεμελιωδών ανθρωπίνων δικαιωμάτων. 

Μετά απ'όλα αυτά κρίνεται αναγκαίο η σύσταση και στη χώρα μας αυτής της Εθνικής Επιτροπής Βιοηθικής, η οποία θα βοηθήσει συμβουλευτικά την κεντρική διοίκηση και συγχρόνως θα βοηθήσει στην ενημέρωση και στην ευαισθητοποίηση της ελληνικής κοινωνίας. 

Κύριοι συνάδελφοι, και οι δύο αυτές εθνικές επιτροπές θα υπάγονται απευθείας στον Πρωθυπουργό, όχι βέβαια για να υπάρχει εποπτεία και να ελέγχονται οι αποφάσεις της επιτροπής από την Κυβέρνηση, όπως χαρακτηριστικά είπε κάποιος συνάδελφος στη Διαρκή Επιτροπή, αλλά κυρίως για να δοθεί ιδιαίτερο κύρος σ'αυτές τις επιτροπές, οι οποίες σημειωτέον στα άλλα κράτη, όπου έχουν θεσμοθετηθεί, υπάγονται ή στον Πρωθυπουργό ή στον Πρόεδρο της Δημοκρατίας. 

Η οργανωτική και οικονομική υποστήριξή τους θα γίνεται από τη Γενική Γραμματεία 'Ερευνας και Τεχνολογίας του Υπουργείου Ανάπτυξης, η οποία σαν δημόσια υπηρεσία θα έχει τη δυνατότητα ανάθεσης κάποιων μελετών, κάτι που δεν θα μπορούσαν να κάνουν οι ίδιες οι επιτροπές, αφού δεν έχουν τη δομή και τη λειτουργία μιας δημόσιας υπηρεσίας, θα έχουν μόνο -όπως είπαμε- γνωμοδοτικό και συμβουλευτικό χαρακτήρα. 

Λόγω του ότι αυτές οι δύο επιτροπές έχουν διαφορετικό αντικείμενο ενασχόλησης, έχουν και διαφορετική σύνθεση και διαφορετική διάρκεια θητείας. 'Ετσι, η Εθνική Επιτροπή για τα Δικαιώματα του Ανθρώπου θα έχει τριετή θητεία, η οποία μάλιστα θα είναι ανεξάρτητη από την εκάστοτε κυβερνητική αλλαγή. Σ'αυτήν την επιτροπή θα συμμετέχουν κατ'αρχήν εκπρόσωποι τεσσάρων έως έξι μη κυβερνητικών οργανώσεων. Στην πρώτη σύνθεση αυτής της επιτροπής θα συμμετέχουν μόνο τέσσερις και συγκεκριμένα εκπρόσωποι της Διεθνούς Αμνηστείας, της Ελληνικής 'Ενωσης για τα Δικαιώματα του Ανθρώπου, του Ιδρύματος Μαραγκοπούλου και του Ελληνικού Συμβουλίου για τους Πρόσφυγες. 

Επίσης, θα συμμετέχει η Βουλή με τον Πρόεδρο της Επιτροπής Διαφάνειας και Θεσμών, θα συμμετέχουν τα κόμματα με εκπροσώπους, οι συνδικαλιστικές οργανώσεις ΓΣΕΕ και ΑΔΕΔΥ, τα Ανώτατα Εκπαιδευτικά Ιδρύματα με τρεις καθηγητές, τα ανώτατα δικαστήρια με ένα σύμβουλο επικρατείας και έναν αρεοπαγίτη, δύο πρόσωπα εγνωσμένου κύρους ειδικών γνώσεων που θα προτείνονται από τον Πρωθυπουργό, ένας εκπρόσωπος του Δικηγορικού Συλλόγου Αθηνών. 

Επίσης, θα συμμετέχει ο Συνήγορος του Πολίτη και από 



 

  

Σελίδα 1350 

ένα μέλος από το Εθνικό Συμβούλιο Ραδιοτηλεόρασης, την Εθνική Επιτροπή Βιοηθικής και από την Αρχή Προστασίας Δεδομένων Προσωπικού Χαρακτήρα. Και τέλος, βέβαια, θα συμμετέχουν και εκπρόσωποι κάποιων Υπουργείων χωρίς δικαίωμα ψήφου και με μοναδική ευθύνη να ενημερώνουν την επιτροπή για τα θέματα αρμοδιότητάς τους. 

Είναι αλήθεια ότι πρόκειται για μια πολυμελή επιτροπή. Πολύ πιθανόν να υπάρξουν κάποια προβλήματα δυσλειτουργίας, αλλά δεν νομίζω ότι μπορούμε να στερήσουμε τη δυνατότητα συμμετοχής σε κάποιον απ' αυτούς τους φορείς, διότι όλοι και μπορούν και πρέπει να συμβάλλουν στην προστασία των δικαιωμάτων του ανθρώπου. 

Σε αντίθεση με αυτήν την επιτροπή, η Εθνική Επιτροπή για τη Βιοηθική είναι ολιγομελής, έχει πενταετή θητεία και σ'αυτήν συμμετέχουν μόνο εμπειρογνώμονες και άτομα με εξειδικευμένες γνώσεις. 'Ετσι η Επιτροπή Βιοηθικής απαρτίζεται από εννέα συνολικά επιστήμονες, οι τέσσερις εκ των οποίων θα καλύπτουν τις περιοχές της Βιολογίας, της Γενετικής, της Ιατρικής και της Βιοτεχνολογίας και οι πέντε υπόλοιποι θα προέρχονται δύο από τη Νομική επιστήμη και τρεις ανά ένας από τη Φιλοσοφία, την Κοινωνιολογία και Θεολογία. 

Κύριοι συνάδελφοι, στη Διαρκή Επιτροπή έγινε μια πολύ εποικοδομητική συζήτηση. Υπήρξαν αρκετές προτάσεις από πολλούς συναδέλφους, οι οποίες θα έλεγα ότι έγιναν στο σύνολό τους αποδεκτές από τον Υπουργό. 'Ετσι το αρχικό κείμενο έρχεται στην Ολομέλεια βελτιωμένο. Ελπίζω και σήμερα να έχουμε μια ανάλογη συζήτηση με βελτιωτικές προτάσεις και είναι σίγουρο, όπως έχει αποδείξει και στο παρελθόν ο κύριος Υπουργός, ότι έχει την πολιτική βούληση να υιοθετήσει όλες εκείνες τις προτάσεις, που θα στοχεύουν στην καλυτέρευση του σχεδίου νόμου. 

Πιστεύω ότι η σύσταση και η λειτουργία αυτών των δύο επιτροπών, οι οποίες προτείνονται σήμερα, είναι στη σωστή κατεύθυνση και θα προσφέρουν αρκετά πράγματα στην ελληνική κοινωνία. Γι'αυτό κρίνω απαραίτητο ότι θα πρέπει να γίνει το σχέδιο νόμου ομόφωνα δεκτό. 

Επίσης, πιστεύω ότι τα θεμέλια μπήκαν στη Διαρκή Επιτροπή, όπου εκεί διεφάνη ότι μπορεί να υπάρξει μια ομοφωνία με εξαίρεση την άρνηση του ΚΚΕ και του ΔΗΚΚΙ. Ελπίζω, όμως, σήμερα να αρθούν και οι τελευταίες επιφυλάξεις και αντιρρήσεις και να πάρουμε μια ομόφωνη απόφαση. Σας ευχαριστώ. 

ΠΡΟΕΔΡΕΥΩΝ (Παναγιώτης Ν. Κρητικός): Ο εισηγητής της Νέας Δημοκρατίας κ. Αντώνιος Φούσας έχει το λόγο, ο οποίος ελπίζω να παραδειγματιστεί από τον προλαλήσαντα κ. Λάλο, ο οποίος, καίτοι Λάλος, ήταν λακωνικός. 

ΑΝΤΩΝΙΟΣ ΦΟΥΣΑΣ: Το θέμα είναι αν θα είμαι σύντομος, ή αν θα πω χρήσιμα πράγματα, κύριε Πρόεδρε; 

ΠΡΟΕΔΡΕΥΩΝ (Παναγιώτης Ν. Κρητικός): Και τα δύο. Ουκ εν τω πολλώ το ευ, εν τη συντομία το ευ! 

ΑΝΤΩΝΙΟΣ ΦΟΥΣΑΣ: Θα προσπαθήσω και τα δύο. 

Πρόκειται, κυρίες και κύριοι συνάδελφοι, για ένα νομοσχέδιο το οποίο ως αντικείμενο έχει, όπως ήδη ειπώθηκε, τη σύσταση δύο επιτροπών, ήτοι την Eθνική Επιτροπή για τα Δικαιώματα του Ανθρώπου και την Εθνική Επιτροπή Βιοηθικής. Επομένως δεν έχουμε ουσιαστική αντιμετώπιση και ιδίως επίλυση των δύο αυτών, πράγματι, σοβαρών θεμάτων, αλλά συγκρότηση δύο επιτροπών γνωμοδοτικού και μόνο χαρακτήρα. 

Η Νέα Δημοκρατία, όμως, αναγνωρίζει τη σοβαρότητα αυτών των δύο επιτροπών, επιτροπών που επιχειρούν να αντιμετωπίσουν όσο μπορούν αυτά τα πολύ σοβαρά θέματα. Η μία επιτροπή αναφέρεται στα δικαιώματα του πολίτη, όπως αυτά προστατεύονται και προβλέπονται από τις διεθνείς συμβάσεις και συνθήκες αλλά και από το Σύνταγμά μας, και η άλλη επιτροπή αναφέρεται στο μεγάλο θέμα της βιοηθικής. Η Νέα Δημοκρατία συνεπής επίσης προς την πάγια γραμμή της για εποικοδομητική, χρήσιμη και ουσιαστική αντιπολίτευση, σπεύδω από την αρχή να δηλώσω ότι, ασφαλώς, θα ψηφίσει αυτό το νομοσχέδιο. 

Αυτό, όμως, δεν σημαίνει ότι δεν υπάρχουν προβλήματα, δεν υπάρχουν θέματα, στα οποία θα τοποθετηθώ, και δεν υπάρχουν ζητήματα, τα οποία θα έπρεπε κατ'άλλον τρόπο να αντιμετωπισθούν. Εξάλλου το κάναμε αυτό στη Διαρκή Επιτροπή, τα θέματα τα συζητήσαμε σε έκταση, πολλά εκ των οποίων έγιναν δεκτά από τον αρμόδιο Υπουργό. Βεβαίως ορισμένα εξ αυτών επαναλαμβάνω ότι έγιναν δεκτά, δεν καταχωρήθηκαν στο κείμενο του νομοσχεδίου, αλλά ήδη μας διανεμήθηκε ένα κείμενο τροποποίησης του σχεδίου, που φαίνεται ότι γίνονται αποδεκτές μερικές από τις δικές μας εισηγήσεις και τοποθετήσεις. 

Επιθυμώ κατ'αρχήν να κάνω μερικές γενικές παρατηρήσεις, από τις οποίες προκύπτει ότι αυτό το νομοσχέδιο από πλευράς ουσιαστικού περιεχομένου και ουσιαστικού αποτελέσματος μάλλον είναι αμφίβολης αξίας, κύριοι συνάδελφοι, παρά το γεγονός επαναλαμβάνω, ότι εμείς δηλώσαμε από την αρχή ότι θα το ψηφίσουμε, παρά το γεγονός ότι κινείται προς τη σωστή κατεύθυνση και παρά το γεγονός ακόμη ότι πρέπει αυτά τα θέματα να ρυθμιστούν με ειδικές επιτροπές, οι οποίες, επαναλαμβάνω, δεν μπορούν να έχουν ουσιαστικό αποτέλεσμα και στέκονται μόνο στο χώρο τον συμβουλευτικό. 

Η πρώτη παρατήρησή μου αναφέρεται στην πρώτη επιτροπή. Είναι ορθή η ονομασία "Εθνική Επιτροπή για τα Δικαιώματα του Ανθρώπου"; Διατυπώθηκε στην επιτροπή ότι θα ήταν ορθότερη η διατύπωση "Εθνική Επιτροπή Συνταγματικών Δικαιωμάτων". 

Γιατί κάνουμε αυτήν την παρατήρηση; Είναι γνωστό, πράγματι, ότι τα δικαιώματα του ανθρώπου προστατεύονται και κατοχυρώνονται από διεθνείς συμβάσεις, όπως είναι η Ευρωπαϊκή Σύμβαση, ο ΟΗΕ κλπ. 'Αλλο είναι τα δικαιώματα που απορρέουν από το Σύνταγμα μίας χώρας. Με αυτήν την επιτροπή έχω τη γνώμη ότι περισσότερο επιδιώκεται να προστατευθούν τα δικαιώματα τα οποία προβλέπονται ή κατοχυρώνονται από το Σύνταγμά μας. Γι' αυτόν το λόγο ειπώθηκε και επαναλαμβάνω και εγώ την παρατήρησή μου ότι θα ήταν ορθότερη η ονομασία της επιτροπής ως "Εθνική Επιτροπή Συνταγματικών Δικαιωμάτων" και όχι δικαιωμάτων του ανθρώπου. 

Μία δεύτερη παρατήρηση. Είναι γνωστό ότι τα συνταγματικά δικαιώματα του πολίτη διακρίνονται σε πολιτικά σε κοινωνικά και σε ατομικά. Και είναι επίσης γνωστό ότι όσον αφορά τα πολιτικά δικαιώματα εδώ και αρκετά χρόνια έχουμε πράγματι θεσπίσει αρκετές διατάξεις προς τη σωστή προοπτική και έχουμε θεσπίσει ακόμη και αρκετές διατάξεις, που βελτιώνουν την προστασία αυτών των δικαιωμάτων, όπως π.χ. το δικαίωμα ψήφου όλων των πολιτών, ή το δικαίωμα ψήφου των ετεροδημοτών. Υπάρχουν όμως και άλλα θέματα, όπως το δικαίωμα ψήφου των ετεροδημοτών του εξωτερικού, που όμως αυτό δεν ρυθμίζεται. Σε κάθε όμως περίπτωση, επαναλαμβάνω, ότι τα πολιτικά δικαιώματα μέχρι τώρα έχουν μία ουσιαστική βελτίωση. Μπορούν να γίνουν ασφαλώς περισσότερα. Αντίθετα ως προς το θέμα των ατομικών και κοινωνικών δικαιωμάτων είμαστε ως χώρα πολύ πίσω. Και θα έλεγα ότι θα πρέπει να σπεύσουμε να καλυφθούν πολλές και σημαντικές ελλείψεις. 

Τρίτη γενική παρατήρηση. Ασφαλώς είναι καλές και θαυμάσιες αυτές οι δυό επιτροπές. Πρέπει όμως να παρατηρήσω ότι αυτές οι επιτροπές θέλουν να ρυθμίσουν θέματα, τα οποία στηρίζονται σε νομοθεσίες οι οποίες, δυστυχώς, είναι παλιές και αναχρονιστικές. Αναφέρομαι χαρακτηριστικά στο δικαίωμα του συνέρχεσθαι και συνεταιρίζεσθαι, όπου πράγματι αυτά τα δικαιώματα των πολιτών στηρίζονται σε διατάξεις οι οποίες είναι του 1930 και του 1940. Επομένως θα έπρεπε να προηγηθεί ο εκσυγχρονισμός όλων αυτών των διατάξεων που αναφέρονται στα δικαιώματα του πολίτη. 

Ακόμη δύο γενικές παρατηρήσεις, όσον αφορά την Εθνική Επιτροπή Βιοηθικής. Θα ήθελα να πω ότι λόγω της ιδιαίτερης σοβαρότητας αυτής της επιτροπής και για να είναι περισσότερο αποτελεσματική, θα πρέπει να λειτουργήσει στα πλαίσια των σχετικών διατάξεων του Συντάγματος, που θα πρέπει να θεσμοθετηθούν. Είναι βεβαίως παρήγορο ότι όλες οι πλευρές, όλοι οι Βουλευτές δέχθηκαν τις σχετικές διατάξεις που έχουμε καθορίσει ως αναθεωρητέες. 'Εχουμε προβλέψει σχετική διάταξη εις τρόπον ώστε να θεσπιστεί ειδική συνταγματική 



 

  

Σελίδα 1351 

πρόβλεψη τόσο για τη βιοϊατρική όσο και για τη βιοηθική. Και αυτό πρέπει να γίνει, κυρίες και κύριοι συνάδελφοι, ώστε να μην είναι παντελώς ανεξέλεγκτη η δραστηριότητα ορισμένων επιστημόνων σε ένα τόσο σοβαρό και κορυφαίο θέμα, όπως είναι η βιοηθική και βιοϊατρική. 

Θέλω τώρα να αναφερθώ σε ένα ειδικότερο θέμα για τη βιοηθική. 'Εχω την άποψη ότι στα θέματα της βιοηθικής θα πρέπει να ακουστεί και η άποψη της Ορθόδοξης Εκκλησίας μας. 

Εξάλλου είναι γνωστό ότι ήδη ο νέος Αρχιεπίσκοπος Αθηνών και πάσης Ελλάδος κ. Χριστόδουλος έχει προβεί στην ίδρυση της πρώτης Εκκλησιαστικής Επιτροπής Βιοηθικής, η οποία μάλιστα έτυχε και της ομόφωνης εγκρίσεως της Διαρκούς Ιεράς Συνόδου. Στην επιτροπή αυτή, όπως είναι γνωστό και όπως όλοι μας γνωρίζουμε και όπως όλοι μας παρακολουθήσαμε, συμμετέχουν διακεκριμένοι ιεράρχες, καθηγητές πανεπιστημίων νομικής και ιατρικής, ανώτατοι δικαστικοί, αλλά βεβαίως και πολιτικοί. 

Είναι ευχάριστο το ότι η βιοηθική της Ορθόδοξης Εκκλησίας είναι προσανατολισμένη περισσότερο στην ηθική και όχι στη δεοντολογία, δηλαδή στο τι πρέπει να κάνει η Εκκλησίας μας και η κοινωνία μας για να επιβιώσουν τα μέλη της ως πρόσωπα. 

Στο σημείο αυτό πρέπει να παρατηρήσω τώρα -και να το προσέξει ο κύριος Υπουργός- το εξής: Πράγματι, εν όψει όλων αυτών, εν όψει και της Επιτροπής περί Βιοηθικής, δεν θα ήταν χρήσιμο, δεν θα ήταν ωφέλιμο να συμμετέχει ένας εκπρόσωπος της Εκκλησίας στην επιτροπή αυτή, η οποία έτσι και αλλιώς είναι πολυπληθής; 

Τώρα θέλω να κάνω μερικές ειδικότερες παρατηρήσεις και για τις δύο επιτροπές, αναφορικά με τις διατάξεις οι οποίες περιέχονται σε αυτό το νομοσχέδιο. 

'Οσον αφορά την Εθνική Επιτροπή για τα Δικαιώματα του Ανθρώπου, πρόκειται για μία ακόμη επιτροπή χωρίς αποτέλεσμα. Το δέχεται εξάλλου η ίδια η εισηγητική έκθεση όταν αναφέρει: "Ο σκοπός της επιτροπής συνίσταται στο να έχουν όλα τα όργανα της πολιτείας στραμμένη την προσοχή τους στην αδιάλειπτη και αποτελεσματική προστασία των ανθρωπίνων δικαιωμάτων όσων βρίσκονται και ζουν στην ελληνική επικράτεια." 

'Αρα, από αυτήν τη διατύπωση και μόνο σαφέστατα προκύπτει ότι σε άλλα όργανα του κράτους ανήκει αυτή η αρμοδιότητα και επομένως αποδεικνύεται και εκ του λόγου αυτού, ότι αυτή η επιτροπή, η πρώτη επιτροπή, θα έχει μόνο συμβουλευτικό και γνωμοδοτικό χαρακτήρα και ούτε καν συντονιστικό και πολύ περισσότερο ουσιαστικό και αποτελεσματικό. 

Μία δεύτερη ειδικότερη παρατήρηση: Η προς σύσταση αυτή επιτροπή εντάσσεται στα πλαίσια των κατευθύνσεων της διευθύνουσας επιτροπής του Συμβουλίου της Ευρώπης για τα δικαιώματα του ανθρώπου. Δεν λαμβάνει, όμως, υπόψιν της τις ιδιαιτερότητες της χώρας μας, όπως παραδείγματος χάριν την ύπαρξη στη χώρα μας πολλών οικονομικών μεταναστών άλλων χωρών, όπως και η ύπαρξη πολλών Ελλήνων σε άλλες χώρες, παραδείγματος χάρη στην Αλβανία. Και αναφέρομαι ειδικότερα στο βορειοηπειρωτικό Ελληνισμό, αλλά και στο μέγα πρόβλημα της Κύπρου. Αισθάνομαι υποχρέωση να το παρατηρήσω αυτό και να επαναλάβω με ιδιαίτερη ασφαλώς έμφαση ότι πράγματι θα έπρεπε ή πρέπει ακόμη να ληφθούν υπόψη οι ιδιαιτερότητες αυτές της χώρας μας, όσον αφορά πάντοτε την προστασία των δικαιωμάτων του πολίτη. 

Τώρα θέλω να κάνω μερικές ειδικότερες παρατηρήσεις: 

Το άρθρο 1 του σχεδίου νόμου αναφέρεται και στην αποστολή της επιτροπής αυτής απολύτως θεωρητικού χαρακτήρα, αλλά υποβαθμίζει το ρόλο των πολιτικών κομμάτων. Γι' αυτό, όμως, κύριε Υπουργέ, μας διανείματε σήμερα σχετική διόρθωση. Επομένως δεν επιμένω περισσότερο. Μου είχε κάνει, όμως, πράγματι, εντύπωση και πρέπει να το παρατηρήσω -και βέβαια δεν αφορά αυτό τον κύριο Υπουργό, αλλά τους συντάκτες αυτού του νομοσχεδίου και είναι και μια απόδειξη ακόμη, πόσο χρήσιμη είναι η συζήτηση και στις επιτροπές αλλά και στην Εθνική Αντιπροσωπεία εν ολομελεία- αυτή η πρόβλεψη στο νομοσχέδιο ότι θα συμβουλεύει η επιτροπή αυτή και τα κόμματα, ώστε να είναι ευαισθητοποιημένα σε θέματα ανθρωπίνων δικαιωμάτων ή δικαιωμάτων του πολίτη, όπως παρατηρούμε εμείς. 

Παρατηρήσαμε, λοιπόν, στην επιτροπή ότι αυτό είναι λάθος. Και είναι λάθος διότι τα κόμματα μόνα τους πρέπει να είναι όλα -και είναι κατά την εκτίμησή μου- ευαισθητοποιημένα σε θέματα προστασίας ανθρωπίνων δικαιωμάτων. Είναι ευχάριστο ότι ο κύριος Υπουργός το απεδέχθη. Είναι, όμως, δυσάρεστο το ότι υπήρξαν μερικοί, οι οποίοι το συμπεριέλαβαν στο νομοσχέδιο. Και είναι ευχάριστο τελικώς που αυτή η πρόβλεψη διαγράφεται από το νομοσχέδιο. 

Μια δεύτερη παρατήρηση: Στο άρθρο 2, παράγραφος 1, εδάφιο α' είναι παντελώς αόριστος ο τρόπος επιλογής των τεσσάρων εκπροσώπων μη κυβερνητικών οργανώσεων και ιδίως δεν αναφέρονται τα προσόντα τους. Επίσης το εδάφιο ι' του ιδίου άρθρου αναφέρεται στα δύο πρόσωπα εγνωσμένου κύρους με ειδικές γνώσεις σε θέματα προτασίας των δικαιωμάτων του ανθρώπου. 

Η συγκρότηση της επιτροπής αυτής από τριάντα ένα μέλη και μάλιστα από πρόσωπα που κατέχουν ιδιαίτερα υπεύθυνες και υψηλές θέσεις, τα οποία έτσι και αλλιώς είναι πολυάσχολα. Καθιστούμε εξ αντικειμένου την επιτροπή αυτή αναποτελεσματική και δυσκίνητη. 

Θεωρώ, λοιπόν, ότι και ο αριθμός των προσώπων που συμμετέχουν είναι μεγάλος, αλλά θεωρώ ιδίως ότι τα πρόσωπα τα οποία συμμετέχουν με τις ιδιότητες τις οποίες έχουν καθηγητές πανεπιστημίου εν ενεργεία και άλλες ιδιότητες και άλλες προσωπικότητες, εκτιμώ και ανησυχώ ότι δεν θα είναι δυνατό να απασχοληθούν με το ιδιαίτερα σοβαρό αυτό θέμα, δηλαδή το θέμα της προστασίας των δικαιωμάτων του πολίτη. 

Είχαμε παρατηρήσει ότι θα πρέπει να συμμετέχει στην πρώτη επιτροπή και ένας εκπρόσωπος του Δικηγορικού Συλλόγου Αθηνών, όπως και του Πανελληνίου Ιατρικού Συλλόγου. Και επαναλαμβάνω, δεν νοείται να έχουμε τέτοια επιτροπή και να μη συμμετέχει ένας εκπρόσωπος του νομικού κόσμου της χώρας, υπό την έννοια ότι θα είναι ασφαλώς εκπρόσωπος, είτε του Δικηγορικού Συλλόγου Αθηνών είτε γενικότερα του Συμβουλίου των Προέδρων των Δικηγορικών Συλλόγων της χώρας. Και αυτό, ευτυχώς, ύστερα από μακρά συζήτηση και εισήγησή μας, ασφαλώς, έγινε αποδεκτό. Αλλά είναι και εδώ χρήσιμο να παρατηρηθεί ότι ήταν παράλειψη εκείνων, οι οποίοι συνέταξαν το νομοσχέδιο, που δεν συμπεριέλαβαν, επαναλαμβάνω, έναν εκπρόσωπο του νομικού κόσμου, ευτυχώς όμως τώρα συμπεριλαμβάνεται. 

Eκτιμώ όμως σ'ένα τόσο σοβαρό θέμα, που έτσι και αλλιώς άπτεται και θεμάτων ιατρικής -δεν ομιλώ για τη βιοηθική- θα αναφερθώ στην πορεία, αλλά αναφέρομαι στα δικαιώματα του πολίτη- έχω τη γνώμη πως θα έπρεπε να συμμετέχει και ένας εκπρόσωπος του Ιατρικού Συλλόγου Αθηνών ή του Πανελληνίου Ιατρικού Συλλόγου. 

Μια τέταρτη παρατήρηση. Η επιλογή των προσώπων-μελών της επιτροπής αυτής γίνεται με απόλυτη ευθύνη και αρμοδιότητα του Πρωθυπουργού, η δε επιτροπή θα υπάγεται απευθείας στον Υπουργό, χωρίς μάλιστα η επιλογή των προσώπων αυτών να γίνεται αφού προηγουμένως έχουμε μια γνωμοδότηση ενός συλλογικού οργάνου. Δηλαδή θα μπορεί ο Πρωθυπουργός να επιλέγει τα μέλη αυτής της πολυπληθούς επιτροπή, χωρίς καν να έχει τη γνώμη ενός συλλογικού οργάνου. Θεωρούμε ότι αυτό είναι λάθος. Πρώτον, όπως επιλέγονται τα πρόσωπα αυτά, όπως επίσης θεωρούμε ότι είναι λάθος να υπάγεται αυτή η επιτροπή απευθείας στον Πρωθυπουργό. Τι θα συμβεί, κύριε Υπουργέ και κύριοι συνάδελφοι; Είναι γνωστό ότι ο Πρωθυπουργός της χώρας, ο κάθε Πρωθυπουργός, είναι ασφαλώς απασχολημένος με μεγάλες και πολλές υποχρεώσεις. Θα αναθέσει επομένως την παρακολούθηση αυτών των επιτροπών σε κάποιο σύμβουλό του. Επομένως, ουσιαστικά θα προϊσταται, θα υπάγεται μάλλον σ' ένα σύμβουλο μάλλον και όχι στον Πρωθυπουργό. Θα ήταν προτιμότερο αυτές οι επιτροπές, αυτή η πρώτη επιτροπή αλλά και οι δύο, να υπήγοντο στον Υπουργό Εσωτερικών και 

 

 

  

Σελίδα 1352 

Δημόσιας Διοίκησης ή καλύτερα στον Υπουργό Δικαιοσύνης και αυτό αποτελεί μια πρόταση και επιμένουμε, κυρίες και κύριοι συνάδελφοι. 

Πέμπτη παρατήρηση. Θεωρώ ότι είναι λάθος το αναφερόμενο, ότι η προσέλευση των προσώπων αυτών, δηλαδή των μελών της επιτροπής, είναι υποχρεωτική. Εφαρμόζονται δε, λέει το νομοθέτημα και απευθύνομαι ιδίως στους νομικούς, αναλόγως οι σχετικές με την ακρόαση μαρτύρων διατάξεις του Κώδικα Ποινικής Δικονομίας. 

ΑΛΕΞΑΝΔΡΟΣ ΠΑΠΑΔΟΠΟΥΛΟΣ (Υπουργός Εσωτερικών, Δημόσιας Διοίκησης και Αποκέντρωσης): Μπορώ να διακόψω, κύριε Πρόεδρε; 

ΠΡΟΕΔΡΕΥΩΝ (Παναγιώτης Ν. Κρητικός): Αν επιτρέπει ο αγορητής. 

ΑΝΤΩΝΙΟΣ ΦΟΥΣΑΣ: Κάνουμε συζήτηση χρήσιμη, αλλά να σημειώσω, όμως, πως δεν το αναφέρετε αυτό στην τροποποίησή σας. 

ΠΡΟΕΔΡΕΥΩΝ (Παναγιώτης Ν. Κρητικός): Ενδοηπειρωτική συνεννόηση! 

ΑΛΕΞΑΝΔΡΟΣ ΠΑΠΑΔΟΠΟΥΛΟΣ (Υπουργός Εσωτερικών, Δημόσιας Διοίκησης και Αποκέντρωσης): Η σχετική παράγραφος του άρθρου 6 παράγραφος 5, το τελευταίο εδάφιο που λέει "προσέλευση κλπ. των προσώπων αυτών", θα διαγραφεί, γιατί πράγματι δημιουργούνται δικονομικές περιπλοκές και δεν χρειάζεται, όταν θα γίνει η κατ'άρθρον συζήτηση. 

ΑΝΤΩΝΙΟΣ ΦΟΥΣΑΣ: Κύριε Υπουργέ και κύριοι συνάδελφοι, το θεώρησα ιδιαίτερα χρήσιμο αυτό και το είχαμε παρατηρήσει έντονα μάλιστα -όταν λέω έντονα στα πλαίσια της καλόπιστης συζήτησης- ότι αυτό εκ των πραγμάτων δεν μπορεί να εφαρμοστεί. Και δεν μπορεί να εφαρμοστεί, διότι οι προσερχόμενοι στις επιτροπές δεν είναι μάρτυρες δικαστηρίου, εις τρόπον ώστε να εφαρμοστούν οι σχετικές διατάξεις. 'Η και πολύ περισσότερο το όργανο αυτό δεν έχει δικαιοδοτική εξουσία, ώστε να επιβάλλει ποινές. 

Επισημαίνω ακόμα, παρά την παρατήρησή σας και τη χρήσιμη παρέμβασή σας, ότι εκείνοι οι οποίοι συνέταξαν αυτό το νομοσχέδιο έπρεπε στοιχειωδώς να τα γνωρίζουν αυτά όπως και τα προηγούμενα. Γι'αυτό λέω, παρ' ότι δεν θα ήθελα να το πω, ότι μάλλον συνέταξαν ένα νομοσχέδιο με τόσα προβλήματα. Και βεβαίως είναι ευχάριστο ότι αποδεχθήκατε τελικώς και εκείνες και τις σημερινές παρατηρήσεις μας. 

Στο άρθρο 6 παράγραφος 2 αναφέρεται ότι ο Πρόεδρος μπορεί να λαμβάνει γνώση εγγράφων -αυτό το θεωρώ πολύ σοβαρό και παρακαλώ να έχω την προσοχή σας- και άλλων στοιχείων που χαρακτηρίζονται ως απόρρητα. Αυτό όμως είναι λάθος, κυρίες και κύριοι συνάδελφοι. 

Δεν είναι δυνατόν να παραβιάζεται το προσωπικό και το οικογενειακό απόρρητο. Δηλαδή, η επιτροπή αυτή θα μπορεί να ερευνά και να παρακολουθεί το οποιοδήποτε προσωπικό και οικογενειακό μας απόρρητο, βάσει αυτής της προβλέψεως; 

Δεύτερον, μπορεί να παρεμβαίνει στο έργο της δικαιοσύνης για το θέμα του απορρήτου: 

Τρίτον, υπάρχουν και εθνικά θέματα, τα οποία είναι ιδιαίτερα κρίσιμα και τα οποία είναι απόρρητα. 

Πώς είναι δυνατόν, λοιπόν, να προβλέπεται αυτή η διάταξη; Νομίζω ότι είναι λάθος. Αυτό μας απασχόλησε πολύ στην επιτροπή και δεν βλέπω να το βελτιώνετε, δεν βλέπω να το καταργείτε. 'Εχω τη γνώμη ότι εδώ πρέπει να προσέξουμε ιδιαίτερα, γιατί μπορεί να έχουμε πολλές δύσκολες -για να μην πω άλλη λέξη- προεκτάσεις. 

Να αναφερθώ τώρα για λίγο στη δεύτερη επιτροπή, στην Εθνική Επιτροπή Βιοηθικής. Παρατήρησα από την αρχή ότι πρόκειται για μία επιτροπή με συμβουλευτικό χαρακτήρα. 

Πράγματι, η κατά τα τελευταία έτη ανάπτυξη της επιστήμης και της τεχνολογίας αναδεικνύει πολλά ζητήματα με ευρύτερες και ευαίσθητες ηθικές, κοινωνικές και νομικές διαστάσεις, οι οποίες έχουν σχέση με τη βιολογία, τη βιοτεχνολογία, τη γενετική και την ιατρική, που επηρεάζουν κατά πολύ και σε μεγάλη έκταση τον άνθρωπο και το περιβάλλον στο οποίο ζει. Αναφέρω ενδεικτικά ως τελευταίο σοβαρό παράδειγμα τον κλωνισμό στον άνθρωπο και την τεράστια σημασία του για την ανθρωπότητα. 

Βρισκόμαστε σε μία δραματική, θα έλεγα, επιστημονική πορεία. Οι εξελίξεις αυτές μπορεί να είναι θαυματουργές για την ανθρωπότητα, αλλά ίσως να είναι και καταστροφικές. Σήμερα οι έρευνες γίνονται κατά τρόπο ανεξέλεγκτο και θα έλεγα ότι πολλές φορές παραβιάζονται βασικοί κανόνες, νομικοί, ηθικοί, ανθρωπιστικοί και κανόνες της φύσης ακόμα. 

Επομένως είναι ανάγκη να θεσπιστούν ειδικοί κανόνες για τη βιοϊατρική και τη βιοηθική, κάτι που έλαβε χώρα και που γίνεται προσπάθεια να συμβεί στις περισσότερες πολιτισμένες χώρες του κόσμου. 

Θα ήθελα να κάνω μερικές ειδικότερες παρατηρήσεις για την επιτροπή αυτή. 

Ενώ η επιτροπή αυτή χαρακτηρίζεται ως καθαρά συμβουλευτικό όργανο, όπως αναφέρεται στο άρθρο 11, η επιτροπή κατευθύνει και συντονίζει το έργο των επιτροπών και των οργάνων συναφούς αντικειμένου. Δηλαδή πρόκειται για μία ακόμα επιτροπή που αναμειγνύεται στο έργο και το σκοπό άλλων επιτροπών και μάλιστα περισσότερο εξειδικευμένων και υπάρχει μέγας κίνδυνος η νέα αυτή επιτροπή να επιφέρει μάλλον σύγχυση. Αλλά δεν αναφέρεται πώς και κατά ποίο τρόπο θα επιτευχθεί από την επιτροπή αυτή η κατεύθυνση και ο συντονισμός του έργου των άλλων πλέον αρμοδίων και με συγκεκριμένο στόχο επιτροπών. 

Να κάνω μία δεύτερη παρατήρηση. Η σύνθεση της επιτροπής αυτής είναι ελλιπέστατη, γιατί δεν συμμετέχουν -και θέλω να το υπογραμμίσω ιδιαίτερα αυτό- τα κόμματα, ο Δικηγορικός Σύλλογος Αθηνών, ενώ προηγούμενα το διαλάβατε και ιδίως ο Ιατρικός Σύλλογος Αθηνών, αφού πρόκειται καθαρά για βασικά θέματα βιοϊατρικής και βιοηθικής και ακόμα δεν συμμετέχει όπως προανέφερα και ένας εκπρόσωπος της Ορθόδοξης Εκκλησίας μας. 

Τρίτον, ειδικότερα σοβαρά θέματα με τα οποία θα πρέπει να ασχοληθεί η επιτροπή αυτή είναι η ανθρώπινη παρέμβαση στη βιολογική διαδικασία, όπως προανέφερα, η κλωνοποίηση, η ευθανασία, ο έλεγχος των γεννήσεων κλπ. 

Θεωρώ όμως ότι η επιτροπή αυτή, όπως συγκροτείται, θα είναι τελείως αναποτελεσματική. Θα έπρεπε σε κάθε κλάδο να είναι ένας ειδικός διακεκριμένος επιστήμονας και να εκπροσωπούνται και οι ειδικοί φορείς, όπως και τα κόμματα που προανέφερα. Για παράδειγμα, δεν υπήρχε εκπρόσωπος της γενετικής, όπως είχαμε παρατηρήσει στην επιτροπή. Αυτό όμως το διορθώσατε ήδη. 

Τέλος, για την επιτροπή αυτή θα ήθελα να παρατηρήσω ότι ήταν ενδιαφέρουσες οι παρατηρήσεις και οι προτάσεις, εκ των οποίων πολλές μεν έγιναν δεκτές και άλλες, όπως παρατήρησα, δεν έγιναν. 

Παρά ταύτα, το κόμμα μου με την ευθύνη που το διακρίνει και επειδή είναι γεγονός ότι θέλει να κάνει μία εποικοδομητική και ουσιαστική αντιπολίτευση και να συμβάλει στο νομοθετικό έργο του Σώματος, σημειώνω ότι θα ψηφίσει ασφαλώς το νομοσχέδιο αυτό επί της αρχής, θα συμβάλει στην ουσιαστική διατύπωση των σχετικών άρθρων, σε κάθε περίπτωση, όμως, θεωρεί ότι είναι ένα νομοσχέδιο, χωρίς να περιμένει κανένας ουσιαστικό αποτέλεσμα. 

Ευχαριστώ πολύ. 

(Χειροκροτήματα από την πτέρυγα της Νέας Δημοκρατίας) 

ΠΡΟΕΔΡΕΥΩΝ (Παναγιώτης Ν. Κρητικός): Το Κομμουνιστικό Κόμμα Ελλάδας ορίζει ως Κοινοβουλευτικό Εκπρόσωπο για τη συζήτηση του νομοσχεδίου του Υπουργείου Εσωτερικών, Δημόσιας Διοίκησης και Αποκέντρωσης, το Βουλευτή κ. Αχιλλέα Κανταρτζή, ο οποίος έχει και το λόγο. 

ΑΧΙΛΛΕΥΣ ΚΑΝΤΑΡΤΖΗΣ: Κύριοι συνάδελφοι, έρχεται σήμερα για συζήτηση στην Ολομέλεια της Βουλής το νομοσχέδιο που προβλέπει τη σύσταση Εθνικής Επιτροπής για τα Δικαιώματα του Ανθρώπου και Εθνικής Επιτροπής για τη Βιοηθική. 

Η Κυβέρνηση προσπαθεί να παρουσιάσει το νομοσχέδιο αυτό για τη σύσταση της Επιτροπής για τα Δικαιώματα του Ανθρώπου σαν μία ακόμα απόδειξη του δήθεν ενδιαφέροντός 

 

 

  

Σελίδα 1353 

της για τη μεγαλύτερη κατοχύρωση των δικαιωμάτων αυτών. Θέλει, επιδιώκει να παρουσιάζει ένα ωραιοποιημένο πρόσωπο. 

Ακούσαμε πολλές ωραίες διακηρύξεις και με αφορμή την οικουμενική διακήρυξη των ανθρωπίνων δικαιωμάτων του ΟΗΕ, που φέτος συμπληρώνονται τα πενήντα χρόνια. Ακούγοντας κανείς όλα αυτά τα όμορφα λόγια θα έλεγε ότι ζούμε σε έναν άλλον κόσμο, γιατί η πραγματικότητα σε πείσμα των όσων λέγονται και διακηρύσσονται είναι τελείως διαφορετική. 

Η διακήρυξη των ανθρωπίνων δικαιωμάτων του ΟΗΕ ήταν πράγματι μία κατάκτηση, στην οποία είχε βάλει αποφασιστικά τη σφραγίδα του ο συσχετισμός των δυνάμεων που επικρατούσε τότε και οι νικηφόροι αγώνες των λαών κατά του φασισμού. Σήμερα, όμως, σαν αποτέλεσμα και της αλλαγής του συσχετισμού των δυνάμεων σε βάρος των λαών, βλέπουμε να ακολουθείται μία πολιτική, η οποία κινείται σε εντελώς αντίθετη κατεύθυνση. 

Μιλάει η Κυβέρνηση για υπεράσπιση και διεύρυνση των ανθρωπίνων δικαιωμάτων, αλλά την ίδια ώρα με την πολιτική που ακολουθεί, με την προσαρμογή στα δεδομένα της δήθεν παγκοσμιοποίησης και της ενίσχυσης της ανταγωνιστικότητας, τίποτα απ' όλα αυτά δεν θα μείνει όρθιο. Αυτή είναι μία πολιτική, βεβαίως, που βρίσκει στήριξη και στις άλλες δυνάμεις της Αντιπολίτευσης, που κινούνται στη λογική του μονόδρομου, δηλαδή στη λογική της εξυπηρέτησης των συμφερόντων του μεγάλου κεφαλαίου, ντόπιου και ξένου, μία πολιτική που στο πέρασμά της σαρώνει όλα τα ατομικά κοινωνικά και πολιτικά δικαιώματα του λαού. 

Μιλάτε για υπεράσπιση των ανθρωπίνων δικαιωμάτων, αλλά με τις πολιτικές αυτές επιλογές ακυρώνονται στην πράξη στοιχειώδη ανθρώπινα δικαιώματα, στοιχειώδη ατομικά, πολιτικά και κοινωνικά δικαιώματα. Πού πάει το δικαίωμα στην εργασία, όταν σαν αποτέλεσμα των πολιτικών επιλογών που ακολουθούνται, η ανεργία φουντώνει; Κινείται σε διψήφιους αριθμούς, σπρώχνοντας πλατιά στρώματα του λαού μας στη φτώχεια και στο περιθώριο. 

Πού πάει το δικαίωμα της προστασίας της οικογενειακής ζωής και της στέγης, όταν πάνω απο έξι εκατομμύρια ευρωπαίοι πολίτες ζουν άστεγοι στους δρόμους εξαιτίας των αντιλαϊκών επιλογών που ακολουθήθηκαν στο όνομα του Μάαστριχτ και της ΟΝΕ; 

Πού πάει το δικαίωμα στη μόρφωση, όταν καθημερινά ορθώνονται νέοι φραγμοί για τη μόρφωση των παιδιών των εργαζομένων, των παιδιών που προέρχονται από τα φτωχά λαϊκά στρώματα; 

Πού πάει το δικαίωμα στην υγεία, όταν η δημόσια υγεία καθημερινά υποβαθμίζεται κάτω από τη λαιμητόμο της ΟΝΕ και μετατρέπεται ολοένα και περισσότερο σε εμπόρευμα που θα έχει τη δυνατότητα να το απολαύσει, όποιος θα μπορεί και να το αγοράσει; 

Πού πάει το δικαίωμα στην κοινωνική ασφάλιση, όταν το ασφαλιστικό σύστημα οδηγείται στην κατεδάφιση, σύμφωνα με τις επιταγές του Μάαστριχτ και του μεγάλου κεφαλαίου; 

Μιλάτε για σεβασμό των ανθρωπίνων δικαιωμάτων, αλλά στοιχειώδη κοινωνικά δικαιώματα καταπατούνται καθημερινά με την πολιτική που ακολουθείτε και τους νόμους που ψηφίζετε. 

Υπονομεύετε το δικαίωμα των εργαζομένων για συλλογικές συμβάσεις εργασίας, το δικαίωμα στην απεργία, που συλλήβδην χαρακτηρίζεται παράνομο και καταχρηστικό μέσα από μία σειρά δικαστικών αποφάσεων για να μη θιγούν η ανταγωνιστικότητα και τα κέρδη, βέβαια, των βιομηχάνων και των μεγάλων επιχειρήσεων. 

Μιλάτε για προστασία των πολιτικών δικαιωμάτων, αλλά στοιχειώδη πολιτικά δικαιώματα βρίσκονται υπό διωγμό, για να περάσει ελεύθερα και ανεμπόδιστα αυτή η πολιτική. 

Χιλιάδες αγρότες σέρνονται σήμερα στα δικαστήρια, γιατί τόλμησαν να αγωνισθούν για το ψωμί τους. Η ποινικοποίηση των αγώνων του λαού έχει γίνει πλέον καθημερινό φαινόμενο. 

Νομιμοποιείται το ηλεκτρονικό φακέλωμα σε εθνικό και σε πανευρωπαϊκό επίπεδο με τη Συμφωνία Σένγκεν και την Ευρωπόλ. Ατέλειωτος είναι ο κατάλογος των περιπτώσεων που δείχνουν μια διαφορετική πρακτική από αυτήν που επίσημα διακηρύσσεται από την Κυβέρνηση στο ζήτημα της προστασίας των ανθρωπίνων δικαιωμάτων, που δείχνει το μέγεθος της υποκρισίας της Κυβέρνησης, αλλά και των άλλων δυνάμεων που στηρίζουν τις επιλογές του μεγάλου κεφαλαίου. 

Είναι φανερό ότι με το νομοσχέδιο που προωθεί η Κυβέρνηση και φέρνει σήμερα για ψήφιση στη Βουλή, εκείνο που επιδιώκει είναι να μακιγιαρισθεί, να δείξει ένα διαφορετικό προσωπείο από το πραγματικό της πρόσωπο, να ωραιοποιήσει την κατάσταση που διαμορφώνεται και τις πολιτικές της επιλογές. 

Τι είδους, κύριοι συνάδελφοι, θα είναι αυτή η Εθνική Επιτροπή για την υπεράσπιση των Ανθρωπίνων Δικαιωμάτων που προωθείται με το παρόν νομοσχέδιο; Μια επιτροπή που δεν θα γνωμοδοτεί απλά, αλλά και θα συντάσσει εκθέσεις. Μια επιτροπή που θα υπάγεται απευθείας στον Πρωθυπουργό. Μήπως, όμως, θα είναι καμία επιτροπή ανεξάρτητη από την Κυβέρνηση και από τον κυβερνητικό έλεγχο; 'Οχι βέβαια. Αυτό φαίνεται καθαρά, πεντακάθαρα και από τη σύνθεση της επιτροπής, αφού θα ελέγχεται απόλυτα από την Κυβέρνηση ή στην καλύτερη από όλες τις περιπτώσεις, από τις κυρίαρχες σήμερα πολιτικές δυνάμεις. 

Θα έχουμε δηλαδή μία επιτροπή ελεγχόμενη από την Κυβέρνηση, που θα ελέγξει την Κυβέρνηση για την κατάσταση που επικρατεί στο ζήτημα των ανθρωπίνων δικαιωμάτων! Τι θα μπορεί αλήθεια να πει μία τέτοια ελεγχόμενη επιτροπή; Φυσικά, θα βγάζει λάδι όλα αυτά τα σοβαρά ζητήματα, τα οποία αναφέραμε, με εξαίρεση βέβαια κάποιες δευτερεύουσες πλευρές. Μία επιτροπή που ουσιαστικά θα εξαρτάται από τη γενική γραμματεία του Υπουργικού Συμβουλίου, αφού αυτή θα μπορεί να αναθέτει μελέτες σε ομάδες εργασίας, επεμβαίνοντας έτσι ανοικτά στο έργο της επιτροπής. 

Είναι μία επιτροπή στην οποία ουσιαστικά θα είναι υποβαθμισμένα ή έως ανύπαρκτα τα δικαιώματα της μειοψηφίας. Πάρτε για χαρακτηριστικό παράδειγμα την έκτακτη σύγκλιση της επιτροπής. Για να συνεδριάσει έκτακτα θα πρέπει να το ζητήσουν πέντε τουλάχιστον μέλη, δηλαδή τρέχα γύρευε. 

Η εξάρτηση από την Κυβέρνηση φαίνεται ακόμη και από το γεγονός ότι ο τρόπος συγκρότησης της επιτροπής και κάθε λεπτομέρεια ρυθμίζονται με απόφαση του Πρωθυπουργού. Με απόφαση του Πρωθυπουργού καθορίζεται ο κανονισμός λειτουργίας της, ο διχωρισμός της σε τμήματα, οι αρμοδιότητες που θα έχει το κάθε τμήμα. Με απόφαση του Πρωθυπουργού αναθεωρείται και ο κανονισμός της. 'Ολα αυτά τα στοιχεία, βεβαίως, δείχνουν τα δεσμά της εξάρτησης και πόσο "ανεξάρτητη" θα είναι αυτή η επιτροπή από την Κυβέρνηση. 

Να πούμε και για το άλλο ζήτημα, για το απόρρητο. Χαρακτηριστικό στοιχείο για το πώς θα λειτουργεί αυτή η επιτροπή είναι και πώς ρυθμίζεται το ζήτημα του απορρήτου. 

'Οπως αναφέρει το άρθρο 4, το απόρρητο δεν ισχύει μόνο έναντι του προέδρου της επιτροπής. Ισχύει δηλαδή για τα υπόλοιπα μέλη της επιτροπής. Το ερώτημα είναι: Τι σόι απόρρητο είναι αυτό που θα εμποδίζει αυτήν την επιτροπή να κάνει έρευνα για την κατάσταση στον τομέα των ανθρωπίνων δικαιωμάτων; Εν ονόματι ποιανού εθνικού συμφέροντος, κύριοι συνάδελφοι, μπορεί να δικαιολογείται η καταπάτηση ανθρωπίνων δικαιωμάτων και να καλύπτεται κάτω από το μανδύα του απορρήτου; 

Αυτό πρέπει να βάζει όλους σε βαθιά ανησυχία. Αυτή η επιτροπή υποτίθεται ότι θα κάνει έλεγχο στην Κυβέρνηση. Τι έλεγχος είναι αυτός; Είναι φανερό ότι αυτήν την επιτροπή τη θέλει η Κυβέρνηση, όχι για να καταπιαστεί με το ζήτημα της υπεράσπισης και της διεύρυνσης των ανθρωπίνων δικαιωμάτων αλλά για να νομιμοποιεί την πολιτική της με ενδεχόμενες παρατηρήσεις σε δευτερεύουσες πλευρές. 

'Ο,τι έχει μέχρι σήμερα κατακτηθεί στο ζήτημα των ανθρωπίνων δικαιωμάτων, δεν ήταν χάρισμα κανενός. 'Ηταν ο καρπός, ήταν το αποτέλεσμα σκληρών αγώνων και θυσιών του λαού μας για δεκαετίες, σκληρών αγώνων και θυσιών των άλλων λαών. Και βεβαίως οι μαζικές οργανώσεις των εργαζομένων έχουν το δικαίωμα αλλά και την υποχρέωση απέναντι 



 

  

Σελίδα 1354 

στους εργαζόμενους, απέναντι στο λαό, να ασχοληθούν με την υπεράσπιση των ανθρωπίνων δικαιωμάτων. 

Αλλά στο πεδίο αυτό, στο πεδίο της ταξικής πάλης, εκεί που κρίνονται τα αποτελέσματα, οι κατακτήσεις, η υπεράσπιση και η διεύρυνση αυτών των δικαιωμάτων, εκεί φροντίζετε να κρατάτε κλειστούς τους δρόμους, για να μη διακυβεύεται σήμερα η κυρίαρχη κατάσταση. 

Η πολιτική απεργία βρίσκεται υπό διωγμό. Η απεργία αλληλεγγύης απαγορεύεται, δηλαδή τα όπλα στα χέρια των εργαζομένων, ώστε να αγωνιστούν για την υπεράσπιση και τη διεύρυνση αυτών των κατακτήσεων: Τα στοιχειώδη ατομικά και πολιτικά δικαιώματα. Και αυτό βεβαίως τα λέει όλα, δείχνει το πραγματικό στίγμα των προθέσεων της Κυβέρνησης. 

Το ΚΚΕ από την ίδρυσή του αγωνίστηκε για την κατοχύρωση, την υπεράσπιση και τη διεύρυνση αυτών των δικαιωμάτων, που είναι συνυφασμένα με την πρόοδο και την προκοπή του λαού μας. Και αυτόν τον αγώνα θα τον συνεχίσει χωρίς να λυπηθεί κόπους και θυσίες. 

Για τους λόγους, όμως, που εξηγήσαμε παραπάνω, δεν μπορούμε να ψηφίσουμε το νομοσχέδιο, αφού άλλες είναι οι προθέσεις της Κυβέρνησης, αλλά και ο ρόλος που εναποθέτει σ'αυτήν την επιτροπή, από εκείνον που επίσημα διακηρύσσει. 

Ερωτηματικά, κύριοι συνάδελφοι, υπάρχουν και όσον αφορά την Εθνική Επιτροπή Βιοηθικής που προβλέπει το νομοσχέδιο. Είναι μία επιτροπή, που ορίζεται από τον Πρωθυπουργό, όχι απλά για να μελετήσει, για να γνωμοδοτήσει, αλλά και για να συντονίσει το έργο των αρμοδίων επιτροπών των άλλων Υπουργείων. Ακόμη, από τον Πρωθυπουργό ορίζεται και ο κανονισμός λειτουργίας αυτής της επιτροπής. Δηλαδή, μία ακόμη επιτροπή που θα ελέγχεται από την Κυβέρνηση. 

Υπάρχουν ζητήματα από την εξέλιξη των επιστημών; Ασφαλώς και υπάρχουν ζητήματα, τα οποία χρειάζεται να ερευνηθούν: Οι επιπτώσεις στον άνθρωπο, οι επιπτώσεις στην κοινωνία. Αν η Κυβέρνηση ήθελε μία συμβουλευτική επιτροπή, μία βοηθητική επιτροπή για το κυβερνητικό έργο, θα μπορούσε να το κάνει χωρίς να φέρει κανένα νομοσχέδιο στη Βουλή. Αν ακόμη ήθελε τη γνώμη μιας διακομματικής επιτροπής, θα μπορούσε να συγκροτηθεί τέτοια επιτροπή, που θα ασχοληθεί με αυτά τα θέματα μέσα στη Βουλή και στην οποία θα κληθούν να καταθέσουν τις απόψεις τους και οι αρμόδιοι και οι ειδικοί. 

Υπάρχει ακόμα το Γνωμοδοτικό Συμβούλιο 'Ερευνας, που προβλέπεται από το ν. 1514/85, που όμως με ευθύνη της Κυβέρνησης και των προηγούμενων κυβερνήσεων δεν έχει ουσιαστικά λειτουργήσει. 

Γιατί, λοιπόν, να πάμε σε μια επιτροπή που θα είναι απόλυτα ελεγμένη από την Κυβέρνηση; 

Εμείς δεν συμφωνούμε με αυτήν τη λογική και γι' αυτόν το λόγο, επιπλέον των όσων ανέφερα προηγουμένως, δεν μπορούμε να ψηφίσουμε το παρόν νομοσχέδιο. 

Σας ευχαριστώ. 

ΠΡΟΕΔΡΕΥΩΝ (Παναγιώτης Ν. Κρητικός): Ο Κοινοβουλευτικός Εκπρόσωπος του Συνασπισμού της Αριστεράς και της Προόδου κ. Φώτης Κουβέλης έχει το λόγο. 

ΦΩΤHΣ ΚΟΥΒΕΛΗΣ: Κύριοι συνάδελφοι, νομίζω ότι είναι αυτονόητο για όλους εδώ μέσα ότι τα δικαιώματα του ανθρώπου δεν είναι ένα παρεμπίπτον ζήτημα, αλλά ένα κεφαλαιώδες, ουσιώδες μέγεθος και πεμπτουσία μιας δημοκρατικής κοινωνίας. 

'Οπως επίσης νομίζω πως είναι αυτονόητο ότι υπάρχουν νομοθετικές ρυθμίσεις, υπάρχουν διεθνείς συμβάσεις που αναφέρονται στα δικαιώματα του ανθρώπου, που δυστυχώς όμως παραμένουν κενό γράμμα, από την ώρα που οι κοινωνίες δεν βιώνουν ουσιαστικά το περιεχόμενο αυτών των ρυθμίσεων που αναφέρονται στα δικαιώματα του ανθρώπου. 

Θεωρώ επίσης αναγκαία την επισήμανση ότι κυρίως οι εκάστοτε κυβερνήσεις με τον εγγενή αυταρχισμό τους είναι εκείνες που προσβάλλουν άμεσα ή έμμεσα τα δικαιώματα του ανθρώπου. Και έκανα την τελευταία επισήμανση, κύριοι συνάδελφοι, προκειμένου να διατυπώσω την άποψη ότι θα ευχόμουν, κύριε Υπουργέ, αυτή η Εθνική Επιτροπή για τα Δικαιώματα του Ανθρώπου να μην υπήγετο στον Πρωθυπουργό, δηλαδή στον επικεφαλής της εκάστοτε κυβέρνησης, διότι επαναλαμβάνω ότι οι κυβερνήσεις με τον εγγενή αυταρχισμό τους και με ό,τι αυτό σημαίνει -δεν το αναλύω- είναι εκείνες που προσβάλλουν ή επιεικέστερα περιγράφουν τα δικαιώματα του ανθρώπου, στο πλαίσιο της καθημερινώς ασκούμενης κυβερνητικής πολιτικής. 

Παρά το γεγονός αυτό, εμείς θα ψηφίσουμε το νομοσχέδιο, με όσες επιφυλάξεις συνιστούν οι προηγούμενες παρατηρήσεις, γιατί θεωρούμε ότι είναι αναγκαίο να υπάρχει μια εθνική επιτροπή, η οποία θα έχει ως αποστολή της τη συστηματική παρακολούθηση εφαρμογής των νόμων, των διεθνών συμβάσεων και όλων εκείνων των κειμένων που αναφέρονται στα δικαιώματα του ανθρώπου. 

(Στο σημείο αυτό την Προεδρική 'Εδρα καταλαμβάνει ο Β' Αντιπρόεδρος της Βουλής κ. ΠΑΝΑΓΙΩΤΗΣ ΣΓΟΥΡΙΔΗΣ) 

Είναι ορθή η ονομασία της επιτροπής ως Εθνική Επιτροπή των Δικαιωμάτων του Ανθρώπου. Δεν συμμερίζομαι την άποψη ότι θα πρέπει να αλλάξει το όνομα της επιτροπής και να γίνει επιτροπή συνταγματικών δικαιωμάτων, και τούτο διότι η έννοια των δικαιωμάτων του ανθρώπου είναι ευρύτερη. Αναφέρεται όχι μόνο στα συνταγματικά δικαιώματα, αλλά και σε όλα εκείνα, τα οποία υπαγορεύονται ως συγκεκριμένη υποχρέωση κάθε πολιτείας από τις διεθνείς συμφωνίες. 

Ο Οργανισμός Ηνωμένων Εθνών από το έτος 1993 συνέστησε και προέτρεψε στα κράτη-μέλη του να συστήσουν τέτοιες εθνικές επιτροπές για τα δικαιώματα του ανθρώπου, προκειμένου να εξασφαλιστεί η συστηματική παρακολούθηση εφαρμογής των κειμένων και ο σεβασμός των δικαιωμάτων του ανθρώπου από τις συντεταγμένες πολιτείες. Η δική μας πολιτεία έχει καθυστερήσει. Πέντε χρόνια μετά προχωρά σ' αυτήν τη ρύθμιση, που, επαναλαμβάνω ότι παρά τις επιφυλάξεις που διετύπωσα, την επικροτούμε και συμφωνούμε με τη σύσταση αυτής της επιτροπής. 

Μια τέτοια επιτροπή εκτός από την εξέταση των ζητημάτων σχετικά με την προστασία των δικαιωμάτων του ανθρώπου, την υποβολή συστάσεων και προτάσεων, την ανάπτυξη πρωτοβουλιών και όλων όσων αναφέρονται στη ρύθμιση του άρθρου 1, νομίζω ότι θα πρέπει να έχει ως μέλημα και την προώθηση κωδίκων δεοντολογίας, που με έναν πιο εξειδικευμένο τρόπο θα ρυθμίζουν τα θέματα εφαρμογής των κανόνων, που αναφέρονται στα ανθρώπινα δικαιώματα, αλλά και θα συνιστά, θα προτρέπει, θα ζητά και θα διεκδικεί από τις εκάστοτε κυβερνήσεις, να προωθούν και συγκεκριμένα νομοθετικά μέτρα, προκειμένου να καλύπτονται και να εξασφαλίζονται στον καλύτερο δυνατό βαθμό τα δικαιώματα του ανθρώπου. 

Κύριοι συνάδελφοι, υπάρχει μια ευρωπαϊκή εμπειρία, την οποία δεν πρέπει να περιφρονήσουμε, αλλά να την αξιοποιήσουμε. Αναφέρομαι ενδεικτικά στο γαλλικό παράδειγμα, για να σας πω ότι οι Γάλλοι στην αντίστοιχη εθνική επιτροπή τους για τα δικαιώματα του ανθρώπου προβλέπουν ακόμα και τη συμμετοχή εκπροσώπων διαφόρων τάσεων φιλοσοφικής ή θρησκευτικής σκέψης. Συναφώς θέλω να κάνω την επισήμανση ότι μία κοινωνία που διεκδικεί κάθε μέρα και περισσότερο, μεγαλύτερο πολιτισμό, πρέπει να δείχνει ανοχή, αλλά και σεβασμό στην οποιαδήποτε φιλοσοφική ή θρησκευτική σκέψη. Αντιλαμβάνομαι πολύ καλά ότι ενδεχομένως έρχομαι σε αντίθεση με κάποιους συναδέλφους, οι οποίοι με ένα μονολιθικό και απόλυτο τρόπο βλέπουν τη συμμετοχή των θρησκευτικών τάσεων μόνο στο όνομα της Ορθοδοξίας. 

Βεβαίως η Ορθοδοξία εκφράζει τον ελληνικό λαό στη συντριπτική του πλειοψηφία. Αλλά μία σύγχρονη δημοκρατική ευρωπαϊκή κοινωνία δεν είναι δυνατόν να αρνείται ότι υπάρχουν ποικιλίες τάσεων φιλοσοφικών, ποικιλίες θρησκευτικών επιλογών και δοξασιών. Και, κύριε Υπουργέ, νομίζω πως σε μια τέτοια επιτροπή είναι δυνατόν να συνυπάρχουν με τα άλλα μέλη της επιτροπής και εκπρόσωποι φιλοσοφικών τάσεων και θρησκευτικών σκέψεων. 

Κύριοι συνάδελφοι, υποστηρίζω ότι ο ελληνικός λαός, η ελληνική κοινωνία είναι αντιρατσιστική. Υποστηρίζω ότι έχει φιλόξενα αισθήματα έναντι των ξένων πολιτών, οι οποίοι κάτω 

 

 

  

Σελίδα 1355 

από τις γνωστές συνθήκες αναζητούν τόπο και χώρο επιβίωσης και έρχονται στην πατρίδα μας. 

'Εχω την άποψη ότι ο ελληνικός λαός αντιμετωπίζει φιλικά όλους εκείνους που μέσα από τις ρευστότητες που συντελούνται στην ευρύτερη περιοχή μετακινούνται, προκειμένου να εξασφαλίσουν το δικαίωμα στη ζωή. 'Ομως η ελληνική κοινωνία δεν είναι αξιωματικά αντιρατσιστική. Είναι δυνατόν να έχουμε και έχουμε σε κάποιο βαθμό και φαινόμενα ρατσιστικής συμπεριφοράς και φαινόμενα ξενοφοβίας. Και είναι αναγκαίο και εδώ να δανειστούμε παραδείγματα από άλλες σύγχρονες κοινωνίες, τις ευρωπαϊκές, όπου στις αντίστοιχες επιτροπές για τα δικαιώματα του ανθρώπου έχουν εκπροσώπους που μετέχουν ως μέλη οργανώσεων, που ασχολούνται με τα ζητήματα του ρατσισμού και της ξενοφοβίας. Σε κάθε περίπτωση, εάν δεν υιοθετείτε την πρότασή μας, υιοθετείστε την πρόταση να έχει υποχρέωση αυτή η Εθνική Επιτροπή για τα Δικαιώματα του Ανθρώπου να παρακολουθεί, να ερευνά τα ζητήματα ρατσισμού και ξενοφοβίας και βεβαίως να καταθέτει τη σχετική της έκθεση εκεί όπου προβλέπεται να κατατίθεται η έκθεση της επιτροπής από το παρόν νομοσχέδιο. 

Κύριοι συνάδελφοι, το θέμα του ρατσισμού και της ξενοφοβίας θα το βρούμε μπροστά μας και θα το βρούμε μεγεθυνόμενο και θα το βρούμε όχι επειδή ο ελληνικός λαός έχει κάποιο κακό ή καλό γονίδιο αναφορικά με την αντιμετώπιση ξένων πολιτών, αλλά γιατί η παρουσία των πολιτών αυτών, οι οικονομικές συνθήκες και όλα τα άλλα ζητήματα που συνθέτουν και συγκροτούν την εξαιρετικά δύσκολη σημερινή κοινωνική πραγματικότητα, είναι δυνατόν να εκθρέψουν φαινόμενα και ρατσισμού και ξενοφοβίας. Νομίζω ότι τα ζητήματα αυτά πρέπει να βρεθούν στο κέντρο του ενδιαφέροντος αυτής της επιτροπής, που θέλει να συστήσει το κρινόμενο νομοσχέδιο. 

Κύριοι συνάδελφοι, υπάρχει το ζήτημα της λειτουργίας της επιτροπής και επαναλαμβάνω την επισήμανση ότι θα ευχόμουν να μην υπάγεται στον εκάστοτε πρόεδρο της κυβερνήσεως ή στον εκάστοτε πρωθυπουργό, αλλά να υπάγεται στον έλεγχο της Βουλής των Ελλήνων αυτή η επιτροπή. 'Εστω, αλλά αυτή η επιτροπή πρέπει να εξασφαλίσει μία ισονομία σε ό,τι αφορά τη συμπεριφορά των μελών της. Δεν είναι δυνατόν το δικαίωμα της μειοψηφίας να οδηγείται στην ασφυξία που το οδηγεί το συγκεκριμένο άρθρο του νομοσχεδίου. 

Πρέπει, κύριε Υπουργέ, να εμπιστευθείτε και στη μειοψηφία το δικαίωμα να ζητάει τη σύγκλιση της Εθνικής Επιτροπής για τα Ανθρώπινα Δικαιώματα, να προκαλεί έρευνα και συζήτηση, γιατί αν η μειοψηφία δεν έχει δικαιώματα τότε φοβάμαι, με δεδομένο και τον τρόπο επιλογής των μελών της επιτροπής, ότι είναι δυνατόν και να περιγράφονται και να αδικούνται ευαισθησίες των μελών της επιτροπής, που συνιστούν μειοψηφία. 

Επίσης, κύριε Υπουργέ, δεν μπορώ να αντιληφθώ γιατί αυτή η λογική μεροληψίας υπέρ του εκάστοτε προέδρου της επιτροπής, να λαμβάνει γνώση μόνο αυτός κάποιων απορρήτων και να εξαιρούνται όλα τα άλλα μέλη της επιτροπής. 

Κύριοι συνάδελφοι, ας συνεννοηθούμε πάρα πολύ καθαρά και ειλικρινά. 

Γνωρίζω και γνωρίζετε τον αντίλογο, μα το απόρρητο μπορεί να αναφέρεται σε ζητήματα εθνικής ασφάλειας, σε ζητήματα εθνικού ενδιαφέροντος. Είναι δυνατόν να λαμβάνουν γνώση αυτών των απορρήτων όλα τα μέλη της επιτροπής; Βεβαίως. 'Η εμπιστευόμαστε στα μέλη της επιτροπής το δικαίωμα της επικοινωνίας τους με το σύνολο των στοιχείων ή αλλιώς, κακώς τα ονομάζουμε μέλη της Εθνικής Επιτροπής για τα Δικαιώματα του Ανθρώπου. 

Κύριε συνάδελφε, δεν μπορώ να αντιληφθώ ότι ένα μέλος της επιτροπής, που θα επικοινωνεί με απόρρητο έγγραφο, θα το δημοσιοποιεί και θα καταστρέφει το χαρακτήρα του απορρήτου. Η εθνική ασφάλεια! 

Αλλά, κύριοι συνάδελφοι, οι παλαιότεροι τουλάχιστον μέσα στην Αίθουσα αυτή δεν γνωρίζετε ότι οι μεγαλύτερες προσβολές ανθρωπίνων δικαιωμάτων έγιναν στο όνομα της προστασίας των εθνικών συμφερόντων; Δεν γνωρίζουμε όλοι μας ότι αυτά τα εθνικά συμφέροντα και η εθνική ασφάλεια απετέλεσε πάρα πολλές φορές το άλλοθι, να στραγγαλίζονται δικαιώματα του ανθρώπου; 

Είμαστε απόλυτα αντίθετοι με τη ρύθμιση αυτή. Και θεωρούμε υποκριτικό, αν θεωρηθεί ως αντίλογος αυτό το οποίο ακούστηκε -αν ενθυμούμαι καλώς-στη συνεδρίαση της Διαρκούς Επιτροπής, που έχει σχέση με το δήθεν σεβασμό του απορρήτου χαρακτήρα μερικών στοιχείων. 

Κύριοι συνάδελφοι, με αυτές τις σκέψεις αλλά και πάντοτε με τη μείζονα σκέψη ότι "το καλύτερον είναι εχθρός του καλού", ή ακόμη ότι μπροστά στην παντελή έλλειψη μίας τέτοιας επιτροπής έρχεται αυτή η πρόταση, η οποία βεβαίως έχει τις ελλείψεις της, έχει τα προβλήματά της, εμείς θα ψηφίσουμε το παρόν νομοσχέδιο και σε ό,τι αφορά την Εθνική Επιτροπή για τα Δικαιώματα του Ανθρώπου και σε ό,τι αφορά την Επιτροπή για τη Βιοηθική, με την επισήμανση -για να μη μακρηγορώ- ότι τα ζητήματα της βιοηθικής σήμερα εγείρονται ως δυναμικά και σημαντικά στην παγκόσμια κοινωνία και η χώρα μας δεν δικαιούται να απέχει από τη συστηματική παρακολούθηση όλων εκείνων των ζητημάτων που αναφέρονται στη βιοηθική. 

Δεν θα αναφερθώ στο τι μπορεί να σημαίνει η εξέλιξη της Ιατρικής ή της Γενετικής Επιστήμης. Δεν θα αναφερθώ σε όλα εκείνα τα οποία παρουσιάζονται ήδη από τη γένεσή τους ως σημαντικά προβλήματα και για τον πολιτισμό και για την εξέλιξη ακόμα του ανθρώπινου γένους, διότι αποτελούν πλέον κοινό τόπο. Εκείνο που θα επισημάνω είναι ότι αυτή η Επιτροπή της Βιοηθικής, από την ώρα που θα συσταθεί, πρέπει να κάνει πολλή δουλειά, έχει μεγάλο αντικείμενο και θα χρειαστεί τη συνδρομή πολλών και όχι μόνο επιστημόνων της Ιατρικής ή της Γενετικής αλλά και επιστημόνων από το χώρο των κοινωνικών επιστημών. Διότι χρειάζεται ένας συνδυασμός γνώσεων, εμπειριών και ευαισθησιών, προκειμένου αυτό το τεράστιο, το κεφαλαιώδες ζήτημα να αντιμετωπισθεί με τον καλύτερο δυνατό τρόπο, στο πλαίσιο πάντοτε του εφικτού, με δεδομένη την παρατήρηση ότι είναι ζητήματα εξαιρετικά δύσκολα. 

Ευχαριστώ. 

ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κ. Κουβέλη. 

Ο κ. Τσαφούλιας έχει το λόγο. 

ΓΕΩΡΓΙΟΣ ΤΣΑΦΟΥΛΙΑΣ: Κύριοι συνάδελφοι, κανείς δεν μπορεί να έχει αντίρρηση ιδίως για τη διεύρυνση και την προστασία των ανθρωπίνων δικαιωμάτων για τα θέματα της βιοηθικής και γενικότερα της μεγάλης διαφύλαξης των ατομικών, πολιτικών και κοινωνικών δικαιωμάτων. Είναι πραγματικά στο επίκεντρο της σκέψης, στην εξέλιξη που περνά η ζωή και μετά το 2000. 'Οπωσδήποτε ορισμένα παλαιά συστήματα λειτουργίας γύρω από αυτές τις περιπτώσεις πρέπει να αναμορφωθούν. 

Η ρύθμιση που γίνεται στο νομοσχέδιο θυμίζει μία πρωθυπουργοκεντρική νοοτροπία, που εφαρμόζεται και σε άλλες περιπτώσεις. 

Δηλαδή, ενώ ο Πρωθυπουργός είναι φορτωμένος με τόσες χιλιάδες θέματα, δημιουργούνται και αυτά τα δύο, τα οποία θα ανήκουν σε αυτόν. 

Δεν ξέρω αν ο κύριος Πρωθυπουργός έχει μελετήσει αυτό το νομοσχέδιο. Εγώ νομίζω ότι θα είναι έργο κανενός συμβούλου του, του Συνταγματικού Δικαίου. Είναι ενίσχυση του πρωθυπουργοκεντρικού συστήματος, το οποίο δεν εξυπηρετεί σε τίποτα. 

Δηλαδή ο Πρωθυπουργός θα μπορούσε να πάρει τρεις συμβούλους σύμφωνα με τα δικαιώματα τα οποία έχει και να μη φέρει αυτό το νομοθετικό διάταγμα. Δηλαδή, αυτήν τη στιγμή θα μπορούσε να αντικατασταθεί το περιεχόμενο της λειτουργίας του νομοθετήματος, που έρχεται προς ψήφιση, με προσωπική του παρέμβαση σε κάποια άλλη υπηρεσιακή λειτουργία. Αλλιώς δεν είναι δυνατόν να εννοηθεί πώς αυτό, το οποίο είναι θέμα γενικότερης σημασίας, το αναλαμβάνει ο ίδιος. 

Εδώ είναι η διαφορά μας μεταξύ της λειτουργίας της Βουλής 

 

 

  

Σελίδα 1356 

και του πρωθυπουργοκεντρικού συστήματος. Πρέπει να εκλείψει αυτή η νοοτροπία και να αναθέσει σε μια διακομματική επιτροπή της Βουλής να γίνεται αυτό με αντικειμενικές αξιολογήσεις, με προοδευτικές κατευθύνσεις, με τη συλλογική συμφωνία και ομοψυχία όλων μας. Να είναι ένα είδος που δεν μπορεί να είναι κυβερνώσα η Βουλή, αλλά στην ουσία να λειτουργεί από απόψεως περιεχομένου σαν κυβερνώσα Βουλή. Να μια μετεξέλιξη, μια προοδευτικότητα, μια αρχή που πρέπει οπωσδήποτε να υπάρχει από εδώ και πέρα στη σύγχρονη λειτουργία του κράτους. 

Αυτό δεν είναι σύγχρονη λειτουργία του κράτους, είναι αναχρονισμός. Αυτό δεν αποτελεί αξιολόγηση κατάρτισης για τη λειτουργία όσον αφορά την ενημέρωση και τη διεύρυνση των ανθρωπίνων δικαιωμάτων και την ενημέρωση επί όλων αυτών. Αυτό να αναμορφωθεί. Πρέπει να γίνει κατάκτημα του λαού μέσω της λειτουργίας της Βουλής και μέσω της λειτουργίας μιας διακομματικής επιτροπής. Δεν είναι κατάκτηση της Βουλής, είναι κομματική κατάκτηση όπως γίνεται. Δεν μπορεί ούτε ο κύριος Πρωθυπουργός να διορίζει αυτήν την επιτροπή. Τη διορίζει μόνος του την επιτροπή. Ας το αντικαταστήσει με ένα συμβουλευτικό όργανο, όπως είπα προηγουμένως. Δεν μπορούμε να εννοήσουμε ότι η μορφή του νομοσχεδίου ανταποκρίνεται στην εξυπηρέτηση των αναγκών του έθνους μέσω του πρωθυπουργικού γραφείου. 'Εχει κομματικό κυβερνητικό χαρακτήρα. Δεν είναι μια επιτροπή αδέσμευτη, ανεξάρτητη. Δεν είναι ένα είδος λειτουργίας έκφρασης του συνόλου της ελληνικής πολιτείας έναντι αυτής της ευθύνης και της υποχρεώσεως την οποία έχει. 

Υπάρχουν πολλά στοιχεία τα οποία μπορεί κανένας να ερευνήσει στη συγκεκριμένη περίπτωση. Εδώ μιλάμε για προστασία των ανθρωπίνων δικαιωμάτων. Ανθρώπινα δικαιώματα είναι τα ατομικά, πολιτικά, είναι τα συνταγματικά δικαιώματα και τα κοινωνικά. 'Οταν αναφερόμαστε στην προστασία των ατομικών πολιτικών και κοινωνικών δικαιωμάτων, οπωσδήποτε αναφερόμαστε και σε εκείνες τις παραβιάσεις που γίνονται μέσα στη χώρα μας και για παραβιάσεις που γίνονται έξω από τη χώρα μας. Μπορούν να παραβιάζονται ατομικά πολιτικά κοινωνικά δικαιώματα Ελλήνων στην αλλοδαπή και να παραβιάζονται δικαιώματα αλλοδαπών εντός της Ελλάδος. Επομένως η επιτροπή αυτή, η οποία έχει γνωμοδοτικό χαρακτήρα και οπωσδήποτε τελεί υπό τον έλεγχο και το κύρος του κυρίου Πρωθυπουργού, θα πρέπει να λαμβάνει μέρος και να μιλάει και για την παραβίαση των δικαιωμάτων ατομικών κοινωνικών πολιτικών των Ελλήνων έξω από την Ελλάδα και των ξένων μέσα στην Ελλάδα. 

Επομένως, τι γίνεται εδώ; Είναι δυνατόν να δημιουργηθεί ένα αξιολογικό, αντικειμενικό, εθνικό, ανεξάρτητο από οποιαδήποτε κυβερνητική και κομματική επέμβαση, παρέμβαση και επηρεασμό, να γίνει ένα τέτοιο όργανο αυτό, το οποίο τελεί υπό την αιγίδα του κυρίου Πρωθυπουργού; Δηλαδή αυτήν τη στιγμή οι Κούρδοι αγωνίζονται, η Γερμανία βοηθάει την Τουρκία να κτυπήσει τους Κούρδους. Η ελληνική κυβερνητική πολιτική είναι μέσα στα πλαίσια λειτουργίας μιας συμμαχίας στην Ευρώπη, με τη Γερμανία με τη Γαλλία με την Αγγλία με την Ιταλία. Επομένως αν υπάρχει ένα σύνολο έκφρασης κυβερνητικής πολιτικής όλων των κρατών-μελών της Ευρώπης στην οποία πρέπει να προσχωρήσει η άποψη του κυρίου Πρωθυπουργού, οπωσδήποτε το γνωμοδοτικό συμπέρασμα μιας τέτοιας απόφασης που θα παρθεί συμβουλευτικά απ'αυτήν την επιτροπή θα έχει τον επηρεασμό της πολιτικής που ασκείται στα άλλα κράτη-μέλη. 

'Οπως αντιλαμβάνεσθε, αυτά τα άτομα τα διορίζει ο Πρωθυπουργός. Αυτή η συμβουλευτική απόφαση η οποία θα βγει, θα τελεί υπό τον επηρεασμό μιας γενικότερης άσκησης πολιτικής, που θα έχει τη γραμμή της με τα σύμμαχα άλλα κράτη, όπου στη συγκεκριμένη περίπτωση μπορεί να παραβιάζονται τα δικαιώματα, όπως είπα, και για λόγους σκοπιμότητος γενικοτέρας πολιτικής, διεθνούς και ατομικής πολιτικής, ή πολιτικής της Ευρώπης, να δημιουργούν λόγους ανοχής παραβιάσεως των ατομικών δικαιωμάτων. 

Επομένως, να, γιατί εδώ δεν μπορούμε να πούμε ότι πρέπει να συμφωνήσουμε, αυτό το όργανο να είναι υπό την καθοδήγηση και υπό την επηρεασμό και υπό την επίβλεψη και την εποπτεία και το κύρος του κυρίου Πρωθυπουργού. Δεν είναι ανεξάρτητο. Ο Πρωθυπουργός πρέπει να λάβει ορισμένες αποφάσεις σύμφωνα με ένα περιεχόμενο πολιτικής που ασκείται και που χάριν κάποιας σκοπιμότητος πρέπει να παραβιαστούν τα πολιτικά, κοινωνικά και ατομικά δικαιώματα. 

Εδώ τι θα απαντήσουμε; 'Οτι αυτό το όργανο θα είναι τόσο ανεπηρέαστο; Θα τους πει ότι εδώ έχουμε περιπτώσεις που πρέπει να αντιμετωπισθούν γενικότερα. Βλάπτεται η Ελλάδα, όταν παραβιαστούν ορισμένα δικαιώματα. Αν εμείς πάρουμε μέρος υπέρ εκείνων που βλάπτονται, με τη Σερβία τώρα φερ'επείν, με το ΝΑΤΟ, με την παρέμβαση, με όλα αυτά εδώ, έχουμε ένα πλέγμα λειτουργίας εθνικής πολιτικής, η οποία ασκείται σε ευρύτερη διεθνή πολιτική και εξωτερική πολιτική με τα άλλα κράτη. Και υπάρχουν σκοπιμότητες να ανεχόμεθα την αδικία ως τρόπο λύσεως εξωτερικών προβλημάτων. Να ανέχονται την κατοχή του ελληνικού εδάφους από τους Τούρκους, χωρίς να μιλάει κανένας. Λύθηκε το Κυπριακό; Δεν είναι παραβίαση των ατομικών δικαιωμάτων; Εδώ λοιπόν, στο δικό μας θέμα, στο Κυπριακό, τι θα γίνει; Δεν είναι μόνο αυτό. 

'Ερχεται η παγκοσμιοποίηση και ο ανταγωνισμός. Εν όψει της παγκοσμιοποίησης και του ανταγωνισμού δημιουργούνται αδικήματα, λειτουργεί κοινωνική αδικία. Και αυτό δεν είναι κάτι που το λέμε εμείς, το λέει και ο Καβρέϊθ, το είπε και ο Κίσινγκερ, ότι τα κράτη πρέπει να θωρακιστούν στο μέλλον από τη λειτουργία αυτού του μεγάλου εγκλήματος, το οποίο έρχεται από την παγκοσμιοποίηση και τον ανταγωνισμό. 

Ο ανταγωνισμός και η παγκοσμιοποίηση είναι δύο πράγματα τα οποία γεννούν ανηθικότητα. Δεν μπορεί να υπάρξει ανταγωνισμός χωρίς ανηθικότητα. Ανταγωνισμός στη λειτουργία της παγκοσμιοποίησης πάει να πει αδικία, πάει να πει εκείνο που λέει ο Φίσερ στο Χάρβαρντ:"Το άδικο με το δίκαιο, το καλό με το κακό, το ηθικό με το ανήθικο πάνε περίπατο". 

Εμείς ζήσαμε μία εποχή τέτοια και δεν φάγαμε. Τώρα έχουμε άλλα προβλήματα. Να καταργήσουμε αυτά και να εισέλθουμε σε μία νέα εποχή. Τι γίνεται εδώ; Εδώ πρέπει να θωρακιστούμε. Για να θωρακιστούμε, πρέπει να ληφθούν αποφάσεις, να ληφθούν μέτρα έναντι αυτού του ανήθικου ανταγωνισμού, έναντι της λειτουργίας του ανηθίκου και της επιβολής της κοινωνικής αδικίας και του εγκλήματος. 

Επομένως αυτή η επιτροπή, η οποία θα λειτουργεί υπό την επίβλεψη, υπό τον επηρεασμό και την καθοδήγηση του κυρίου Πρωθυπουργού -όχι του Πρωθυπουργού, αλλά του καθηγητού του Συνταγματικού Δικαίου, ο φίλος του Πρωθυπουργού, αυτός θα ασχοληθεί με αυτά- δεν μπορεί να συμβάλει στη λειτουργία λήψεως μέτρων και προϋποθέσεων, για να ανταπεξέλθουμε στην ανηθικότητα της εποχής που έρχεται με την παγκοσμιοποίηση και με τον ανταγωνισμό. Γι'αυτό θα έπρεπε να είναι ένα ανεξάρτητο όργανο αυτό. Εδώ χάριν ορισμένης σκοπιμότητας, η οποία θα καλύπτει μία άσκηση πολιτικής, είτε εξωτερικής είτε εσωτερικής, θα καλύπτονται και αδικήματα από κυβερνητικής πλευράς, που θα γίνονται κατά τη λειτουργία της παγκοσμιοποίησης και του ανταγωνισμού. Αυτά τα αδικήματα που θα υπάρχουν και θα τελούνται εν όψει της λειτουργίας των δύο αυτών προϋποθέσεων που είπα, η κυβερνητική πολιτική, από απόψεως σκοπιμότητας, πρέπει να τα καλύψει. Επομένως για ποια συμβουλευτική επιτροπή μιλάμε; 

Την ώρα που θα αρθεί η σκοπιμότητα, θα καλυφθεί το άδικο από τη συμβουλευτική επιτροπή, η οποία θα λειτουργεί υπό την εποπτεία του κυρίου Πρωθυπουργού. Διότι με το άδικο παράγεται πολιτική. Διότι το άδικο που παράγει την πολιτική βασίζεται στη λειτουργία του ανταγωνισμού, που ανταγωνισμός είναι ανήθικος. Και επομένως πώς είναι δυνατόν να πούμε ότι αυτό είναι ανεξάρτητο από τη συνολική άσκηση μιας πολιτικής, την οποία θα κάνει κάθε κυβέρνηση; Και δεν μιλάω για τον Πρωθυπουργό κ. Σημίτη, αλλά για τον εκάστοτε Πρωθυπουργό, ο οποίος θα είναι εξηρτημένος από τις προϋποθέσεις λειτουργίας άσκησης μιας πολιτικής μέσα σε ένα γενικότερο πλαίσιο, που θα υπάρχει, για να αντιμετωπισθεί. 

  

 

  

Σελίδα 1357 

Γι' αυτούς τους λόγους πρέπει οπωσδήποτε να αντιληφθούμε ότι η προστασία των ανθρωπίνων δικαιωμάτων υπ' αυτήν την έννοια δεν είναι δυνατόν να γίνει. 

Λέει μάλιστα ότι θα εισέρχεται και στις επιτροπές. Θα συντονίζει τις επιτροπές των άλλων επιτροπών που ασχολούνται με την προστασία των ανθρωπίνων δικαιωμάτων. Δηλαδή, άλλες επιτροπές, οι οποίες θα ασχολούνται με τη λειτουργία της εφαρμογής των αρχών για την προστασία των ανθρωπίνων δικαιωμάτων και έχουν αυτοτελή λειτουργία και εξάρτηση, θα παίρνουν σειρά απ' αυτήν την επιτροπή. Αυτή η επιτροπή θα είναι συνολικό καθοδηγητικό όργανο, το οποίο θα λειτουργεί και το οποίο οπωσδήποτε θα δαμάσει και θα περικλύσει όλες τις άλλες επιτροπές. Η επιτροπή αυτή χαρακτηρίζεται ως καθαρά συμβουλευτικό όργανο. 

Στο άρθρο 11 αναφέρεται ότι η επιτροπή κατευθύνει και συντονίζει το έργο των επιτροπών και των οργάνων συναφών αντικειμένων. Δηλαδή πρόκειται για μία επιτροπή που αναμιγνύεται στο έργο και στο σκοπό των άλλων επιτροπών. Υπάρχει κίνδυνος η επιτροπή αυτή όχι μόνο να επιφέρει σύγχυση στις άλλες επιτροπές, αλλά να τις καταργήσει στην ουσία, γιατί αυτή η συμβουλευτική απόφαση θα έχει πρωθυπουργικό κύρος, το οποίο θα δημιουργεί υποχρέωση άσκηση πολιτικής και θα λένε οι άλλοι: "Αφού ο Πρωθυπουργός λέει ότι εκεί υπάρχει κίνδυνος, θα εφαρμόσουμε αυτό;". Επομένως βλέπετε, γιατί δεν μπορώ να καταλάβω, γιατί τη συνέστησε υπό αυτήν την έννοια. 

Βέβαια, στα άλλα κράτη, που λέει ο κύριος Υπουργός, μπορεί να συνεστήθη για συγκεκριμένες χρονικές στιγμές και για συγκεκριμένους λόγους. 

Η σύνθεση, βέβαια, αυτής της επιτροπής είναι ελλιπής, διότι δεν μετέχει ούτε ο Δικηγορικός Σύλλογος ούτε ο Ιατρικός Σύλλογος ούτε ο Πανελλήνιος Ιατρικός ή Δικηγορικός Σύλλογος ή άλλοι φορείς. 

Η επιτροπή αυτή θα πρέπει να ασχοληθεί με ειδικά θέματα, όπως η ανθρώπινη παρέμβαση στη βιολογική διαδικασία, όπως η κλωνοποίηση, η ευθανασία, ο έλεγχος των γεννήσεων και ως εκ τούτου βλέπουμε μία σειρά προβλημάτων, τα οποία δημιουργούν πράγματι αυτήν την εικόνα. 

'Ολα τα δικονομικά θέματα της παρεμποδίσεως της λειτουργίας αυτής της επιτροπής να ανταπεξέλθει στο σκοπό, τα ανέλυσε και ο κ. Προκόπης Παυλόπουλος. Δεν είναι ανάγκη να τα υπενθυμίσω. Τα είπε πολύ καλά και για το μεγάλο αριθμό των μελών που έχει αυτή η επιτροπή και το ότι αυτοί είναι πολυάσχολοι και είπε και άλλους γενικότερα όρους, τους οποίους, ως προς τη δικονομική πλευρά της παρεμπόδισης της λειτουργίας της και της εκδόσεως των αποφάσεων, τους αποδέχομαι. 

Εκείνο που μπορώ να πω, όμως, είναι ότι ο κύριος Υπουργός στο άρθρο 6 παράγραφος 2, απάλειψε το απόρρητο. Μα να το ήξερε τώρα ο πρόεδρος της επιτροπής το απόρρητο και να μην το ήξεραν οι άλλοι... 

ΑΛΕΞΑΝΔΡΟΣ ΠΑΠΑΔΟΠΟΥΛΟΣ (Υπουργός Εσωτερικών, Δημόσιας Διοίκησης και Αποκέντρωσης): 'Αλλο απαλείφθηκε. 

ΓΕΩΡΓΙΟΣ ΤΣΑΦΟΥΛΙΑΣ: Το απαλείψατε, εντάξει, είναι άνευ λόγου, αλλά θα ήθελα να αναφερθώ στη διατύπωση του συνταγματολόγου που σας έδωσε το νομοθέτημα. Σκεφθείτε τώρα, ο πρόεδρος της επιτροπής να το ήξερε και να μην το ήξεραν οι άλλοι και να τους λέει ο πρόεδρος "αφού το ξέρω εγώ, κάντε το έτσι". Καλώς κάνατε λοιπόν. 

ΑΧΙΛΛΕΥΣ ΚΑΝΤΑΡΤΖΗΣ: Παραμένει αυτό. 

ΓΕΩΡΓΙΟΣ ΤΣΑΦΟΥΛΙΑΣ: 'Οχι, είπε ότι δεν παραμένει. Κύριε Υπουργέ, παραμένει; 

ΑΛΕΞΑΝΔΡΟΣ ΠΑΠΑΔΟΠΟΥΛΟΣ (Υπουργός Εσωτερικών, Δημόσιας Διοίκησης και Αποκέντρωσης): Κύριε Πρόεδρε, μου επιτρέπετε μία διακοπή; 

ΠΡΟΕΔΡΕΥΩΝ (Παναγιώτης Σγουρίδης): Ορίστε, κύριε Υπουργέ. 

ΑΛΕΞΑΝΔΡΟΣ ΠΑΠΑΔΟΠΟΥΛΟΣ (Υπουργός Εσωτερικών, Δημόσιας Διοίκησης και Αποκέντρωσης): Σχετικά με το απόρρητο, παραμένει όπως είναι και θα δώσω εξηγήσεις. Είναι πολύ σωστή η διατύπωση. 

Εκείνο το οποίο έχουμε απαλείψει και έχει αποσυρθεί είναι το εδάφιο 2, που αναφέρεται στην υποχρεωτικότητα παρουσίας προσώπων προς την Επιτροπή Βιοηθικής και η εφαρμογή αναλογικά των διατάξεων του Κώδικα Ποινικής Δικονομίας. Είναι περιττό και το διαγράφουμε. 

ΓΕΩΡΓΙΟΣ ΤΣΑΦΟΥΛΙΑΣ: Εντάξει, το περί ποινικής δικονομίας, το είπαμε και την άλλη φορά, αποτελεί καταναγκασμό λειτουργίας του θεσμού και δεν αποτελεί λειτουργική έκφραση του θεσμού. 

'Οσον αφορά όμως το απόρρητο, το οποίο παραμένει, σκεφθείτε πως ο πρόεδρος της επιτροπής θα γνωρίζει κάτι που δεν θα γνωρίζουν τα άλλα μέλη και θα τους λέει ο πρόεδρος: "Επειδή το γνωρίζω εγώ, πρέπει να αποφασίσετε έτσι". Αυτό είναι πρωτόγνωρο στη λειτουργία ενός Σώματος στη συνολική του απόφαση. 

'Η θα πρέπει να τους το πει ή δεν θα πρέπει να τους το πει. Τι γίνεται εδώ; Δηλαδή θα τους πει ο πρόεδρος το μυστικό αυτό, αφού θα είναι απόρρητο για όλους εκτός από τον πρόεδρο, ο οποίος πρέπει να το διαφυλάξει ως απόρρητο; Δεν είναι δυνατόν, λοιπόν, να συμβιβαστούμε με αυτήν την άποψη, σε καμία περίπτωση, του απορρήτου. 

Στο άρθρο 2, παράγραφος 1, είναι παντελώς αόριστος ο τρόπος επιλογής των τεσσάρων εκπροσώπων μη κυβερνητικών οργανώσεων, ιδίως όταν αναφέρεται στα προσόντα τους. Εδώ υπάρχει αοριστία προσόντων κλπ. Η επιλογή των προσώπων, των μελών της επιτροπής γίνεται με ευθύνη και επιλογή του κυρίου Πρωθυπουργού. 

Εδώ είναι δυνατόν να παραβιάζονται δικαιώματα κατά τη λειτουργία μίας απεργίας, η οποία ενδεχομένως μπορεί να χαρακτηρισθεί παράνομη και καταχρηστική, φερ' ειπείν. 'Η αν δεν χαρακτηρισθεί παράνομη και καταχρηστική, να την καταγγέλλει ο Πρωθυπουργός και η Κυβέρνηση ότι ανατρέπει τα θεμέλια του οικονομικού συστήματος του κράτους και δημιουργεί τεράστια ζημιά. 

Είναι ανθρώπινο δικαίωμα η λειτουργία της απεργίας. Γι' αυτήν την απεργία, που καταγγέλλει ο κύριος Πρωθυπουργός ότι αποτελεί διάπραξη αδικήματος εις βάρος του κράτους, πώς είναι δυνατόν να συμβιβάζεται η λήψη συμβουλευτικής απόφασης για την προστασία των δικαιωμάτων της απεργίας μέσα στη χώρα μας, τη στιγμή που ο Πρωθυπουργός θα την καταγγέλλει αυτήν την απεργία ως βασανιστική, ως βλαπτική για το έθνος; Δηλαδή, πρόκειται για το θέμα της ανεργίας σε όλη την Ευρώπη. Φερ' ειπείν μπορεί να υπάρξουν περιπτώσεις, όπως στη Συνθήκη Σένγκεν, στην περίπτωση του νομοθετήματος, που ψηφίσαμε για την προστασία των δικαιωμάτων του πολίτη από τα προϊόντα επεξεργασίας κλπ. 

Πρόκειται για όλα αυτά, που είναι δυνατόν οπωσδήποτε να αποτελούν αντικείμενο πολέμου εναντίον του κράτους, εναντίον του κυρίου Πρωθυπουργού. Η επιτροπή θα τελεί υπό την ηγεσία του και θα είναι αυτό το όργανο στα χέρια του. Μπορεί για ένα θέμα το οποίο αντικειμενικά, αξιολογικά θα χαρακτηρίζεται ως άδικο, να πει ότι είναι άδικο; Αυτή η αντιφατικότητα της λειτουργίας αυτού του συστήματος δεν μας επιτρέπει πραγματικά να ψηφίσουμε υπέρ αυτού του νομοσχεδίου. 

Αν αυτό ήταν κάπως αντικειμενικό, αν αποτελούσε ένα εθνικό όργανο του κράτους έξω από κυβερνητική επιρροή, έξω από κυβερνητική οργάνωση, έξω από κομματική σκοπιμότητα και ήταν ανέλεγκτο με όλες τις λειτουργίες τις οποίες διαθέτει, οπωσδήποτε τότε θα έπρεπε να μας βρίσκει σύμφωνους. 

Ως προς τα άλλα, υπάρχει ένα θέμα, αν θα έπρεπε τα δικαιώματα να ονομάζονται συνταγματικά, κοινωνικά, πολιτικά. Το ανέπτυξε ο κ. Παυλόπουλος. Συμφωνώ με αυτό με τη σκέψη σας. Για όλα αυτά, μας δημιουργούνται πλέον σοβαρά επιχειρήματα και λόγοι να μην ψηφίσουμε το νομοσχέδιο αυτό. 

ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κ. Τσαφούλια. 

Ο κ. Σούρλας έχει το λόγο. 

ΓΕΩΡΓΙΟΣ ΣΟΥΡΛΑΣ: Οι προτεινόμενες ρυθμίσεις για τα δικαιώματα του ανθρώπου και της βιοηθικής έχουν μόνο έναν 

 

 

  

Σελίδα 1358 

κοινό παρονομαστή, κυρίες και κύριοι συνάδελφοι, το συμβουλευτικό χαρακτήρα των επιτροπών. Οι κανόνες όμως που διέπουν τη λειτουργία, οι μηχανισμοί ελέγχουν και κυρώσεων δεν έχουν καμία συνάφεια μεταξύ τους. 

Οι κανόνες δικαίου, οι νομικοί, όπως γνωρίζετε, είναι υποχρεωτικοί, καθορίζουν με σαφήνεια τις υποχρεώσεις και τα δικαιώματα του πολίτη. Οι κανόνες δικαίου προβλέπουν κυρώσεις. Οι κανόνες ηθικής είναι κανόνες καθήκοντος -όπως θα αναφέρω παρακάτω- και ελέγχου αποκλειστικά και μόνο από τη συνείδηση. 

Η πρόταση για τη σύσταση Εθνικής Επιτροπής για τα Δικαιώματα του Ανθρώπου εκ των πραγμάτων θέτει ερωτηματικά και προβληματισμούς για τη μέχρι σήμερα συνέπεια στην υλοποίηση των δεσμεύσεων που ανέλαβε η χώρα μας έναντι των διεθνών οργανισμών. Θέτει ερωτήματα για την εφαρμογή των νόμων που ψηφίστηκαν και συνιστούν το Εθνικό μας Δίκαιο. Θέτει ερωτήματα για την αποτελεσματικότητα των νόμων που ισχύουν. 

'Αρα, χρειάζεται αυτή η επιτροπή για τα δικαιώματα του ανθρώπου, για την προστασία των ατομικών, κοινωνικών και πολιτικών δικαιωμάτων, για να προστατευθούν τα δικαιώματα, όπως ορίζει ο Ευρωπαϊκός Κοινωνικός Χάρτης, για να εφαρμοσθούν οι κανόνες για την εξίσωση των ευκαιριών για τα άτομα με ειδικές ανάγκες, που εγκρίθηκαν από τη Γενική Συνέλευση του ΟΗΕ το Δεκέμβριο του 1993, κύριε Υπουργέ; 

Το 1984 κυρώθηκε με νόμο από τη χώρα μας ο ευρωπαϊκός κοινωνικός χάρτης που κατοχυρώνει το ελάχιστο εισόδημα στους οικονομικά αδυνάτους και μέχρι σήμερα δεν εφαρμόστηκε. Μία νόμου πρόταση που έκανε η Νέα Δημοκρατία και αυτή απορρίφθηκε. 

Υπάρχουν ευεργετικές διατάξεις για την εργασία των ΑΜΕΑ. Ο τυφλός όμως Παναγιώτης Καρακατσάνης, πτυχιούχος δύο πτυχίων, μαθηματικών και κοινωνιολογίας, που τοποθετήθηκε με απόφαση του ΟΑΕΔ στην Τράπεζα, ΑLPHA Πίστεως, μετά από την προσφυγή της τράπεζας και με το αιτιολογικό ότι τα άτομα με ειδικές ανάγκες δημιουργούν προβλήματα στη λειτουργία των επιχειρήσεων και εμποδίζουν την οικονομική ανάπτυξη των επιχειρήσεων, απολύθηκε. Με αυτό κατά κύριο λόγο το σκεπτικό έκανε προσφυγή στο δευτεροβάθμιο συμβούλιο του Υπουργείου Εργασίας, στο οποίο προεδρεύει ο Γενικός Γραμματέας και το δευτεροβάθμιο συμβούλιο έκανε δεκτή την ένσταση της ΑLPHA Πίστεως και απέλυσε τον επιστήμονα τυφλό, αξιοπρεπή, αγωνιστή, άνθρωπο, Παναγιώτη Καρακατσάνη. Μας έλεγε σε πολλές περιπτώσεις "θέλω να αποκτήσω προσόντα και εφόδια, για να μπορώ να μην είμαι βάρος στην κοινωνία, να μπορώ να προσφέρω υπηρεσίες". Απέκτησε προσόντα, δεν άντεξε όμως αυτήν την αδικία. 'Επαθε εγκεφαλικό και πέθανε. 

Χρειάζονται, λοιπόν, τέτοιες επιτροπές για την προστασία των δικαιωμάτων, για τα οικονομικά δικαιώματα των ατόμων με ειδικές ανάγκες, για τους φτωχούς οι οποίοι σήμερα ψάχνουν να βρουν το μεροκάματο; Αυτά είναι πολύ σημαντικά ερωτήματα. 

Θα προχωρήσω όμως στην άλλη επιτροπή, τη βιοηθική. Ο όρος ηθική, κύριοι συνάδελφοι, προέρχεται από τα αρχαία ελληνικά. Ο όρος αυτός εδώ και είκοσι χρόνια έδειχνε ότι είναι ξεπερασμένος και τώρα άρχισε σιγά-σιγά να επανέρχεται. Πήγε στην Αμερική και από εκεί ξαναγύρισε στην Ευρώπη και στην πατρίδα μας. Αναβίωσε, όμως, όχι ως ηθικό φρόνημα, στην Ευρώπη και στην Αμερική, αλλά ως κώδικας συμπεριφοράς, ιδιαίτερα σε σχέση με τη βιολογία. 

Διαπιστώνεται όλο και περισσότερο ότι για την εύρυθμη λειτουργία της κοινωνίας δεν αρκούν οι κανόνες του δικαίου που σας είπα προηγουμένως πώς λειτουργούν. Κυρίαρχο ρόλο έπαιξαν και θα παίξουν, αν θέλουμε να ανατάξουμε αυτήν τη βαριά πάσχουσα κοινωνία, οι ηθικοί κανόνες. Διαπιστώνεται ότι πρέπει να λειτουργήσουν οι ηθικοί κανόνες, αυτοί που καθορίζουν το καθήκον, τις υποχρεώσεις του ανθρώπου απέναντι πρώτα στον εαυτό του, τους κανόνες απέναντι στους συνανθρώπους, απέναντι στις κοινωνίες. Τους κανόνες του δέον γίγνεσθαι τους παρακολουθεί, τους ελέγχει, τους κρίνει σε κάθε περίπτωση η συνείδηση του ανθρώπου. Η συνείδηση είναι ο πιο αυθεντικός και αμείλικτος κριτής μας. 

Η ηθική συνείδηση όμως δεν είναι έμφυτος. Οι κανόνες της ηθικής και δεοντολογίας διαμορφώνονται, καθορίζονται, διδάσκονται και πρώτα από όλα πρέπει να τηρούνται από εκείνους, οι οποίοι έχουν την ευθύνη στην κοινωνία, τους ηγέτες, τους πολιτικούς, τους πνευματικούς, τους κοινωνικούς ηγέτες, από όλους εμάς. 

Ανθρώπους ηθικούς, με συνείδηση, χρειάζεται η πολιτεία, για να αποδώσουν οι νομικοί κανόνες και οι ηθικοί κώδικες και μετά επιτροπές. Αυτούς τους ανθρώπους, που όμως φαίνεται ότι δεν νοιαστήκαμε ιδιαίτερα να διαπλάσουμε, χρειάζονται και οι κανόνες της βιοηθικής που θέλουμε να θεσπίσουμε σήμερα. 

Τα ηθικά προβλήματα που απορρέουν από την εξέλιξη της βιολογίας, οι όροι της ηθικής και βιοηθικής είναι συνώνυμα πράγματα. Η βιοηθική δεν είναι μια απλή υπόθεση. Είναι μια επιστήμη η οποία πρέπει να προωθεί τις ευεργετικές εξελίξεις των άλλων επιστημών και να θέτει φραγμό σε εκείνες τις περιπτώσεις, που βλάπτουν με την παρέμβασή τους την κοινωνία στο σύνολό της. 

Οι επιτροπές ηθικής, κύριοι συνάδελφοι, έχουν συνταχθεί προ πολλών ετών στις ευρωπαϊκές χώρες. Στη Γαλλία έχει συγκροτηθεί, συσταθεί, αυτή η επιτροπή το 1983 και έχει συμβουλευτικό χαρακτήρα. Δεν έχει εκτελεστική εξουσία -και είναι σωστό- όπως το κάνουμε και μεις εδώ. 

Η Γαλλική Εθνική Επιτροπή Βιοηθικής αναπτύσσει δραστηριότητες προς τρεις κατευθύνσεις. Δίνει απαντήσεις στα ηθικά ζητήματα, μελετά τα βασικά θέματα, συντάσσει εκθέσεις και κάθε χρόνο, πραγματοποιεί, όχι μόνο στην πρωτεύουσα της Γαλλίας, το Παρίσι, αλλά και σε επαρχιακές πόλεις, συζητήσεις. Επικοινωνεί, συνδιαλέγεται, κουβεντιάζει, όχι με τα μέλη, αλλά γενικότερα με τους πολίτες, για να μπορέσει να αντιμετωπίσει και να προάγει εκείνα τα ζητήματα, τα οποία απασχολούν την κοινωνία της Γαλλίας στην προκειμένη περίπτωση. 

Η Εθνική Επιτροπή Βιοηθικής -μετά από μελέτη που έκανα σχετικά με τη λειτουργία των επιτροπών σε άλλες χώρες- κατά τη γνώμη μου πρέπει να επιδιώκει την εφαρμογή τεσσάρων βασικών αρχών. Του σεβασμού του ατόμου, του σεβασμού της γνώσης, την απόρριψη της κερδοσκοπίας, τη συναίσθηση της ευθύνης απ'όλους εκείνους που εντάσσονται και λειτουργούν μέσα στο χώρο της έρευνας. 

Η Επιτροπής Βιοηθικής πρέπει να προσδιορίσει τα όρια της βιοηθικής με άλλους χώρους που γειτνιάζουν με τη βιοηθική, όπως τη φιλοσοφία, τη θεολογία, την πολιτική και το δίκαιο. Είναι μια δύσκολη υπόθεση. Εγώ θέτω ορισμένους προβληματισμούς, για να αποτελέσουν ενδεχομένως αφορμή και αντικείμενο μελέτης από εκείνους που θα συγκροτήσουν -αφού απ'ότι φαίνεται θα αποφασίσουμε όλοι μαζί- τη σύσταση αυτής της Επιτροπής της Βιοηθικής. 

Εδώ, όμως, μπαίνουν και άλλα ζητήματα, κύριε Υπουργέ. Είναι η πρώτη φορά που συζητάμε για θέματα βιοηθικής στην Αίθουσα της Βουλής; 'Οχι, είναι η τρίτη φορά. Είναι η τρίτη φορά, κύριοι συνάδελφοι, που συζητάμε για Εθνικές Επιτροπές Βιοηθικής και Δεοντολογίας, είναι η τρίτη φορά, λοιπόν, που πάμε να αποφασίσουμε. 

Το 1992 με το ν.2071 ψηφίστηκε διάταξη και συγκεκριμένα το άρθρο 61, που αναφέρεται στη σύσταση Εθνικού Συμβουλίου Ιατρικής Ηθικής και αυτό θα το καταθέσω για τα Πρακτικά. 

(Στο σημείο αυτό ο Βουλευτής κ. Γεώργιος Σούρλας καταθέτει για τα Πρακτικά τα προαναφερθέντα άρθρα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής) 

Οι διατάξεις αυτές ουδέποτε εφαρμόστηκαν μέχρι σήμερα μετά την πάροδο έξι χρόνων. Σ'εκείνον το νόμο προβλεπόταν και ένας ιατρικός κώδικας, διότι η βάση της όλης υπόθεσης είναι η ιατρική. Και αυτός ο κώδικας που ήρθε στη Βουλή με σχέδιο νόμου, ως πρόταση της Νέας Δημοκρατίας, απορρίφθηκε αβασάνιστα από την Κυβέρνηση του ΠΑΣΟΚ. 

Η δεύτερη φορά είναι το 1997, πριν από ένα χρονο, όταν 

 

 

  

Σελίδα 1359 

η Κυβέρνηση καταργούσε με διάταξη, που μας πρότεινε τότε, αυτό που είπα προηγουμένως και με το ν. 2519 και συγκεκριμένα το άρθρο 2, αποφασίζει τη σύσταση μιας επιτροπής, η οποία -ακούστε- λέγεται Εθνική Επιτροπή Βιοηθικής. Αυτό ψηφίστηκε πριν από ένα χρόνο. Καθορίζει τους όρους και τις προϋποθέσεις λειτουργίας της επιτροπής, προβλέπει την έκδοση υπουργικής απόφασης για την Εθνική Επιτροπή Βιοηθικής. 

(Στο σημείο αυτό ο Βουλευτής κ. Γεώργιος Σούρλας καταθέτει για τα Πρακτικά απόσπασμα του προαναφερθέντος νόμου, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής) 

Και ενώ ανακοινώνεται από την Κυβέρνηση ότι θα συσταθεί μία Επιτροπή Βιοηθικής υπό τον Πρωθυπουργό -εν όψει μάλιστα των εντάσεων που προκλήθηκαν από τη βιοτεχνολογία από τα μεταλλαγμένα προϊόντα, τα οποία κυκλοφορούν και από τον κλωνισμό- η Κυβέρνηση προχωρά στην πρόταση και στην ψήφιση αυτής εδώ της διάταξης και στη σύσταση Εθνικής Επιτροπής Βιοηθικής και Δεοντολογίας και δεν σταματά μόνο εκεί. Πριν από λίγο καιρό εκδόθηκε απόφαση για το διορισμό των μελών της Εθνικής Επιτροπής Βιοηθικής. Τουλάχιστον να αλλάζατε το όνομα αυτό, να είναι διαφορετικό. 

Είναι δυνατόν, λοιπόν, να συμβαίνουν τέτοια πράγματα; Πώς μπορεί κανείς να έχει εμπιστοσύνη στην Κυβέρνηση και σε όλους εμάς, που αποτελούμε την Εθνική Αντιπροσωπεία, ότι έχουμε πάρει στα σοβαρά την υπόθεση της αντιμετώπισης όλων αυτών των ηθικών διλημμάτων, ζητημάτων και προβλημάτων που υπάρχουν, όταν για τρίτη φορά καλούμεθα εδώ να αποφασίσουμε και να ψηφίσουμε σε λίγο τη σύσταση Εθνικής Επιτροπής Βιοηθικής; 

'Ισως γιατί ο Πρωθυπουργός θα προεδρεύει της επιτροπής, γιατί δεν δικαιούμαι να σκεφθώ ότι αυτό αποτελεί ένα πολιτικό μέσον προβολής του Πρωθυπουργού, ο οποίος θα καλείται κάθε δύο μήνες, πότε να προεδρεύει στην Επιτροπή Βιοηθικής και πότε στην Επιτροπή των Δικαιωμάτων του Ανθρώπου. Σύγχυση, έλλειψη συντονισμού υπευθυνότητας, κύριε Υπουργέ. Αυτά δείχνουν όλες αυτές οι διαδικασίες που ακολούθησε η Κυβέρνησή σας, αυτά δείχνει η στάση όλων μας απέναντι σ'αυτά που ψηφίζουμε. 

Γι'αυτό ο ελληνικός λαός δεν μας ακούει, ούτε απόψε ούτε αύριο, όταν για τρίτη φορά ερχόμαστε να νομοθετήσουμε για το ίδιο θέμα. Εγώ, παρά ταύτα, εύχομαι καλή επιτυχία, εύχομαι εκ βάθους καρδίας, να προωθηθούν κάποια ζητήματα όπως αυτά των δικαιωμάτων του ανθρώπου και της βιοηθικής. 

(Χειροκροτήματα από την πτέρυγα της Νέας Δημοκρατίας) 

ΠΡΟΕΔΡΕΥΩΝ (Παναγιώτης Σγουρίδης): Εκ μέρους του Δημοκρατικού Κοινωνικού Κινήματος ορίζεται ως ειδικός αγορητής ο Βουλευτής κ. Γεώργιος Τσαφούλιας. 

Ο κύριος Υπουργός έχει το λόγο. 

ΑΛΕΞΑΝΔΡΟΣ ΠΑΠΑΔΟΠΟΥΛΟΣ (Υπουργός Εσωτερικών, Δημόσιας Διοίκησης και Αποκέντρωσης): Κύριοι συνάδελφοι, θα είμαι πάρα πολύ σύντομος, γιατί πραγματικά στην επιτροπή έγινε μια εκτεταμένη και πολύ ουσιαστική συζήτηση και ήταν θετική η συμβολή όλων των συναδέλφων στην τελική διαμόρφωση. Πράγματι, πολύ σωστές παρατηρήσεις έγιναν δεκτές, ήδη είναι γνωστά στη Βουλή και έχει διανεμηθεί το σχετικό κείμενο. 'Ομως, είναι απαραίτητο να κάνουμε κάποιες διευκρινίσεις, που είναι χρήσιμες και για τη συζήτηση στην Ολομέλεια και να δοθούν και κάποιες απαντήσεις σε κάποια ερωτηματικά, τα οποία έχουν τεθεί από συναδέλφους, όπως τα ερωτηματικά που έθεσε ο συνάδελφος, κ. Φούσας, σχετικά με το απόρρητο, ο κ. Τσαφούλιας και τελευταία ο κ. Σούρλας. 

Θα μου επιτρέψετε όμως στην αρχή να πω, ότι η αναγκαιότητα για τη δημιουργία της πρώτης επιτροπής, της Επιτροπής Ανθρωπίνων Δικαιωμάτων, αλλά και για τη δεύτερη Επιτροπή της Βιοηθικής, εντάσσεται, κύριοι συνάδελφοι, μέσα σ'αυτό που διαπιστώνουμε κάθε μέρα τις πρωτόγνωρες οικονομικοπολιτικές και κοινωνικές ανακατατάξεις και τις ραγδαίες τεχνολογικές εξελίξεις, τις οποίες δεν μπορούμε να παρακολουθήσουμε με τη δυνατότητα την οποία έχουμε, για να μπορούμε να ενσωματώσουμε πραγματικά αντιδράσεις για κρίσιμα θέματα τα οποία η ίδια η πραγματικότητα στην εποχή μας μας ξεπερνά. Πολύ δε περισσότερο όταν αυτά τα θέματα είναι αντικείμενο μέχρι τώρα στη χώρα μας παρακολούθησης κυρίως του χώρου της λεγόμενης Δημόσιας Διοίκησης, όπως είναι διαμορφωμένη. Και ενώ στις άλλες ευρωπαϊκές χώρες έχει διαπιστωθεί ότι ακριβώς το γεγονός ότι έπρεπε να κατωχυρωθεί η ευαρμοστία, δηλαδή η προσαρμογή σ'αυτά τα πράγματα και η παρακολούθηση αυτών των ευαίσθητων θεμάτων που οδηγούν πολλές φορές -ιδιαίτερα το δεύτερο θέμα που έχει σχέση με τα ζητήματα της βιοηθικής- σε βιασμό ολόκληρων πολιτισμικών και κοινωνικών συστημάτων, που έχουν λειτουργήσει αιώνες για να μην πω χιλιετηρίδες στην ανθρωπότητα. Αυτά είναι ζητήματα και έχει αναγνωρισθεί από όλους τους διεθνείς οργανισμούς και από τις χώρες ότι θα πρέπει να αποτελέσουν ένα αντικείμενο παρακολούθησης και μελέτης, όχι μόνο σε επιστημονική βάση, αλλά σε ένα άλλο επίπεδο που θα μου επιτρέψετε λίγο να το αναλύσω, πέρα από τις γνωστές γραφειοκρατικές διαδικασίες. 

Γι'αυτό προχωρούμε στη θεσμοθέτηση αυτών των δύο κρίσιμων συμβουλευτικών οργάνων που συμβάλλουν στη βελτίωση του καθεστώτος των ελευθεριών -ελευθεριών με την ευρύτερη έννοια, δεν αναφέρομαι μόνο στα ανθρώπινα δικαιώματα- σε ευρύτερες περιοχές της δημόσιας ζωής. 

Για την πρώτη επιτροπή έχω να πω ότι δεν θα είναι τίποτε άλλο παρά θεσμοθετούμενα παρατηρητήρια, όπως έχουν κάνει οι περισσότερες χώρες της Ευρώπης και όχι μόνο της προστασίας των δικαιωμάτων στη χώρα μας. 

Θέλω να πω κάτι. Στη χώρα μας πράγματι είναι κατοχυρωμένο συνταγματικά το ζήτημα των ανθρωπίνων δικαιωμάτων και η πρακτική όπως έχει διαμορφωθεί και διαμορφώνεται τα τελευταία χρόνια, οδηγεί στην κατοχύρωση των ανθρωπίνων δικαιωμάτων και αυτό είναι σαφές. 'Ομως υπάρχουν και οι γκρίζες πλευρές και περιοχές και μία δημοκρατία δεν κρίνεται μόνο από τα τυπικά χαρακτηριστικά της λειτουργίας του πολιτεύματος. 

Κρίνεται από την καθημερινή λειτουργία της, από το περιεχόμενο της δημοκρατίας, κρίνεται απο το πολιτισμικό σύστημα μέσα στο οποίο κινούνται οι κοινωνίες, κρίνεται από το κατά πόσο οι πολίτες αντιλαμβάνονται ότι η συμμετοχή τους σε μία κοινωνική και πολιτική διαδικασία είναι πρώτα από όλα όχι υπόθεση νόμων, αλλά υπόθεση αυτοπειθαρχίας, κρίνεται από το εύρος της ποιότητας της δημοκρατίας σε μία κοινωνία. Και το θέμα της προστασίας των ανθρωπίνων δικαιωμάτων είναι ίσως το βασικότερο κριτήριο, όπου κρίνεται το επίπεδο του πολιτισμού μίας κοινωνίας. Είναι ένας πολιτισμικός αναβαθμός και δεν είναι απλά μία τυπική κατοχύρωση. 

'Ερχομαι τώρα στην Επιτροπή της Βιοηθικής που έχει ίσως και την μεγαλύτερη σημασία. 

Κύριοι συνάδελφοι εδώ θα απαντήσω και στον κ. Σούρλα. Τι είναι αυτή η επιτροπή; Αυτή η επιτροπή σκοπεύει να αναδείξει τα σύνθετα ηθικοκοινωνικά ζητήματα από τη ραγδαία εξέλιξη της τεχνολογίας, στους τομείς της ιατρικής, της γενετικής και γενικά των βιολογικών επιστημών. Ανάλογες επιτροπές λειτουργούν σε όλες τις χώρες σχεδόν, ενώ το Συμβούλιο της Ευρώπης έχει υιοθετήσει πρόσφατα σχετική σύμβαση, που η χώρα μας έχει ήδη κυρώσει μεταξύ των πρώτων. Και η Επιτροπή αυτή θα λειτουργεί συμβουλευτικά προς την Πολιτεία, θέλω να πω περισσότερο προς την εκτελεστική εξουσία, κύριε Σούρλα, και λιγότερο προς τη νομοθετική. Αυτός είναι ο ένας σκοπός, δηλαδή η διατύπωση γνωμοδοτήσεων. 

Ο δεύτερος σκοπός και αυτός είναι ίσως ο πιο σημαντικός και εκεί είναι ένα στοιχείο βασικής διαφοροποίησης των επιτροπών που αναφέρατε, είναι σε αυτά τα μεγάλα ζητήματα της βιοηθικής, η εξοικείωση του κοινού με τα ζητήματα αυτά. Και αυτός ο σκοπός είναι ιδιαίτερα κρίσιμος, δεδομένου ότι τα ερωτήματα που θέτουν οι εξελίξεις της βιοτεχνολογίας και της γενετικής μηχανικής ή βιοϊατρικής κ.λπ. είναι εντελώς καινούρια και ανατρέπουν καθιερωμένες και παγιωμένες 

 

 

  

Σελίδα 1360 

κοινωνικές αντιλήψεις. Και αυτήν τη στιγμή ποια είναι η ενημέρωση του κοινού, ποια είναι η εξοικείωσή του, από πού; Το βλέπουμε καθημερινά, από τα επαναλαμβανόμενα σποτάκια για την υφαρπαγή των εντυπώσεων για την εξυπηρέτηση των σκοπών κάποιας τηλεθέασης και μόνο. 

Αυτό όμως προκαλεί. Τι προκαλεί; Αφ'ενός μεν σε αυτά τα κρίσιμα ζητήματα, που επαναλαμβάνω είναι ανατρεπτικά ολόκληρων συστημάτων πολιτισμικών και κοινωνικών αξιών ή έλλειψη γνώσης και μίας ψύχραιμης αντιμετώπισης του ζητήματος και μίας εξοικείωσης του κοινού, αν θέλετε και δημιουργία αντιστάσεων και ασπίδων της ίδιας της κοινωνίας για την αντιμετώπισή τους, αλλά με ένα μέτρο. Γιατί μπορεί αν το αφήσουμε μέσα στην άχνη δογματικών αντιλήψεων, που οδηγούν σε καθολικές απορρίψεις λες και μπορεί να σταματήσει η ίδια η ζωή και η εξέλιξη της επιστήμης, να πάρουμε και να μας οδηγήσουν σε μανιχαϊστικές κοινωνικές αντιδράσεις και αντιλήψεις ή πολύ περισσότερο από την έλλειψη αυτής της πληροφόρησης σε φοβίες μέσα στην ίδια την κοινωνία, που είναι ιδιαίτερα σημαντικές. 

Συμφωνώ και έχει δίκιο ο κ.Σούρλας ότι πράγματι υπάρχουν αυτές οι επιτροπες κατά ειδικότητα, βιοτεχνολογίας στο Υπουργείο ΠΕΧΩΔΕ για τα θέματα των φυτών κλπ., υπάρχουν για τα θέματα γενετικής στο Υπουργείο Υγείας. Αυτές είναι επιτροπές περισσότερο εξειδικευμένες με λιγότερο χαρακτήρα και δυνατότητα, που αφορούν το χώρο δράσης του συγκεκριμένου Υπουργείου και εξειδίκευσης. 

Και ακριβώς έρχεται αυτή η επιτροπή με τον ευρύτερο σκοπό ταυτόχρονα και να τον αναδείξει και να αποτελέσει ιμάντα γνώσης και πληροφόρησης προς αυτήν την ίδια και μετά διάχυση προς την εκτελεστική και νομοθετική εξουσία και κυρίως προς το κοινό, αξιοποιώντας αν θέλετε τη δουλειά και τη γνώση των επιμέρους εξειδικευμένων επιτροπών των διαφόρων Υπουργείων και ταυτόχρονα -γι'αυτό υπάρχει μέσα και η σχετική διάταξη- αυτή η Επιτροπή να συντονίζει αυτήν τη δράση των επιμέρους επιτροπών. Δεν αμφιβάλλω, ίσως έχουν το ίδιο αντικείμενο, τον ίδιο στόχο, τον ίδιο σκοπό, αλλά ταυτόχρονα αυτή η επιτροπή είναι κάτι πολύ περισσότερο, μέσα στα πλαίσια μιας αντίληψης που πρέπει να εισαχθεί και στη χώρα μας, για τον τρόπο λήψης των κρίσιμων πολιτικών αποφάσεων που δεν είναι ούτε θέμα διοίκησης ούτε θέμα Κυβέρνησης και οποιωνδήποτε άλλων οργανισμών. Είναι η περίφημη αντίληψη περί κυβερνητικής που σε πολλές χώρες είναι μια ολόκληρη διαδικασία πριν οριστικοποιηθεί μια πολιτική απόφαση, ιδιαίτερα σε κρίσιμα θέματα, όπου έχουμε τη διεργασία και τη συμμετοχή και άλλων φορέων. Δεν θα το πω "φορείς", διότι ούτε και αυτή η επιτροπή είναι φορέας. Αυτή η επιτροπή δεν είναι τίποτα παραπάνω παρά μια sui generis δημόσια αρχή, χωρίς καν τη δυνατότητα έκδοσης διοικητικών πράξεων, χωρίς δημοσίου δικαίου εξουσία. 'Εχει εντελώς άλλο σκοπό. Πρέπει να φύγουμε απ'αυτήν τη λογική. Είναι αν θέλετε ένας χώρος όπου διαμορφώνονται αντιλήψεις όπου θα διαμορφώσουν παραπέρα συνειδήσεις, αλλά με μια απόσταση, με μια ηρεμία, με μια αντικειμενικότητα, χρησιμοποιώντας και τη γνώση και την επιστήμη και συνθέτοντας και αξιόπιστα γνωμοδοτώντας και συμβουλεύοντας εκείνους που θα πάρουν τέτοιες αποφάσεις. 

Κύριοι συνάδελφοι, τέθηκε και το θέμα -γιατί πολλές φορές πάμε και σε υπερβολές, εγώ θέλω να είμαι απόλυτα σαφής και καθαρός- του απορρήτου. Κατ'αρχάς, θέλω να πω στο φίλο και συμπατριώτη μου κ.Φούσα, ότι είναι εντελώς διαφορετική προσέγγιση μ'αυτό που περιέχεται στη διάταξη και μ'αυτό που αναφέρθηκε από τον ίδιο. 

Δεν πρόκειται προφανώς για το ιδιωτικό ή οικογενειακό απόρρητο. Καμία απολύτως σχέση του κάθε πολίτη. Πρόκειται για το απόρρητο δημοσίων εγγράφων, στοιχείων κλπ. που τηρούνται από δημόσιες υπηρεσίες. Και με συγχωρείτε πάρα πολύ, όπου υπάρχουν οργανωμένες κοινωνίες σε κράτη, θα υπάρχουν και απόρρητα έγγραφα σε διάφορες δημόσιες υπηρεσίες, τα οποία ακριβώς επειδή είναι απόρρητα, δεν μπορεί να υπάρχει σ'αυτά πρόσβαση ευρύτατα. Είναι θέματα τα οποία έχουν σχέση και με το δημόσιο συμφέρον ή με την ασφάλεια. Και σας λέω ότι δεν συμφωνούμε με μια αντίληψη που εσχάτως πάει να αναπτυχθεί ότι σ'όλην τη χώρα θα πρέπει να είναι όλα ανοικτά, φανερά και ξεκάθαρα και αυτή η χώρα δεν θα μπορεί να διατηρεί στο επίπεδο εκείνο της προστασίας της κάποια πράγματα τα οποία έχουν σχέση με ζητήματα ασφάλειας της χώρας. 

Αναφορικά μ'αυτά τα θέματα, τι κάνουμε; Θα μπορούσαμε να σιωπήσουμε και να πούμε ότι δεν υπάρχει καμία δυνατότητα πρόσβασης. Είναι απόρρητα, ισχύουν οι σχετικές διατάξεις, ο πρόεδρος θα παίρνει τις σχετικές αποφάσεις, αναφορικά με ό,τι του έρχεται από εξωτερικά ερεθίσματα. 

Εμείς προχωρήσαμε στο εξής: Αποκλείουμε το οικογενειακό απόρρητο και τα ατομικά δικαιώματα του πολίτη. Δεν υπάρχει καμία σχέση μ'αυτά. 

'Οσον αφορά τώρα μ'αυτά τα θέματα που έχουν σχέση με το δημόσιο συμφέρον και την ασφάλεια. Δίνουμε το δικαίωμα στον πρόεδρο να έχει πρόσβαση και γνώση των εγγράφων σε περίπτωση που παραβιάζεται -και μόνο εκεί- κάποιο δικαίωμα των πολιτών μέσα από τέτοιες διαδικασίες δημόσιας συμπεριφοράς και δράσης και να αναλαμβάνει προσωπικά την ευθύνη για τη χρήση των πληροφοριών αυτών στην επιτροπή. 

Νομίζω ότι είναι μια μέση λύση του θέματος που αφ'ενός μεν διασφαλίζει την έννοια του απορρήτου για ορισμένα θέματα, ταυτόχρονα όμως δίνει και το δικαίωμα στην επιτροπή μέσω του προέδρου σ' αυτά τα τόσο σημαντικά και ευαίσθητα θέματα, να μπορεί να λαμβάνει γνώση και ο ίδιος να κρίνει. 

Κυρίες και κύριοι συνάδελφοι, δεν θα αναφερθώ στις άλλες σχετικές παρατηρήσεις, οι οποίες έχουν γίνει όπως σας είπα αποδεκτές. Είναι μια σημαντική πρόταση και αυτή η επιτροπή θα υποστηριχθεί από την Κυβέρνηση και όχι μόνο. Η επιτροπή αυτή θα είναι υπό τον Πρωθυπουργό. Σε πολλές χώρες της Ευρώπης, πολλές επιτροπές ή ζητήματα που αποτελούν μια εξειδίκευση αποτελούν αντικείμενο εποπτείας και υπαγωγής στους Πρωθυπουργούς και στους Προέδρους της Δημοκρατίας των χωρών αυτών. Ενδεικτικά σας λέω ότι για το πρόγραμμα 2000 που κάποτε θα πρέπει να αναδειχθεί και αυτό στη χώρα μας -μιλάω για τους ιούς των κομπιούτερς-στην Αγγλία υπάγεται στον Πρωθυπουργό κ.Μπλερ. Αυτό επικρατεί ιδιαίτερα στην Ευρώπη. Στην Ελλάδα ιδιαίτερα ο σημερινός Πρωθυπουργός αυτά τα αποκεντρώνει. 

Εδώ όμως ακριβώς, γιατί είναι μείζονος σημασία θέμα, είναι μια πολιτική επιλογή, να σημειολογηθεί και να συμβοληθεί η τεράστια σημασία είτε αναφέρονται στα θέματα των ανθρωπίνων δικαιωμάτων είτε κυρίως σε αυτήν τη συναρπαστική πορεία που έχουμε μπροστά μας με τις ραγδαίες εξελίξεις στα θέματα βιοηθικής, αυτά να έχουν βεβαίως το κύρος και το βάρος του Πρωθυπουργού, του εκάστοτε Πρωθυπουργού της χώρας. Βεβαίως, η δουλειά -και θα συμφωνήσω- θα γίνεται από την επιτροπή. 

Και όταν μιλάμε για εποπτεία, τι εννοείτε θα κάνει ο Πρωθυπουργός; Ποια εποπτεία; Για να το καταλάβουμε. Δεν είναι καμία διοικητική υπηρεσία να την εποπτεύει καθημερινά εάν πηγαίνει το πρωί στη δουλειά τους. 'Ανθρωποι εγνωσμένου κύρους είναι, που θα αναλάβουν ένα πολύ μεγάλο βάρος να προχωρήσουν αυτά τα σημαντικά ζητήματα. Νομίζω ότι είναι μια καλή προσπάθεια και μία πολύ καλή αρχή. Ελπίζουμε στην ομόφωνη ψήφιση αυτού του νόμου, χωρίς το φόβο από την ομοφωνία αυτή να μας κατηγορήσουν και για κλωνοποίηση της πολιτικής ζωής. Ευχαριστώ. 

(Χειροκροτήματα από την πτέρυγα του ΠΑΣΟΚ) 

ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κύριο Υπουργό. 

Από το γενικό γραμματέα της Κοινοβουλευτικής Ομάδας της Νέας Δημοκρατίας κ. Σταύρο Δήμα ήλθε επιστολή που για το νομοσχέδιο αυτό, Κοινοβουλευτικος Εκπρόσωπος ορίζεται ο κ. Προκόπης Παυλόπουλος, ο οποίος έχει και το λόγο τώρα. 

Επίσης από τον Υπουργό έχουν διανεμηθεί, κύριοι συνάδελφοι, κάποιες τροποποιήσεις στα άρθρα και παρακαλώ να μπουν στα Πρακτικά της σημερινής συνεδριάσεως. 

ΑΛΕΞΑΝΔΡΟΣ ΠΑΠΑΔΟΠΟΥΛΟΣ (Υπουργός Εσωτερικών, 

 

 

  

Σελίδα 1361 

Δημόσιος Διοίκησης και Αποκέντρωσης): Κύριε Πρόεδρε, επειδή μέσα σε αυτό δεν περιλαμβάνεται η διαγραφή της παραγράφου 5, να συμπεριληφθεί και αυτό. 

Είναι στο άρθρο 4, παράγραφος 5 το εδάφιο 2. Δηλαδή, η φράση "η προσέλευση των προσώπων αυτών είναι υποχρεωτική, εφαρμόζονται δε αναλόγως οι σχετικές με την ακρόαση μαρτύρων διατάξεις του Κώδικα Ποινικής Δικονομίας". Αυτό που ανέγνωσα διαγράφεται όλο. 

ΠΡΟΕΔΡΕΥΩΝ (Παναγιώτης Σγουρίδης): Με αυτήν τη διαγραφή, την οποία ανέγνωσε ο κύριος Υπουργός και τις τροποποιήσεις, οι οποίες θα μπουν ατόφιες στα Πρακτικά, κύριε Παυλόπουλε, έχετε το λόγο. 

(Στο σημείο αυτό κατατίθενται για τα Πρακτικά από τον κ. Αλ. Παπαδόπουλο Υπουργό Εσωτερικών, Δημόσιας Διοίκησης και Αποκέντρωσης προαναφερθείσες τροποποιήσεις, οι οποίες έχουν ως εξής: 

"Σχέδιο νόμου για τη σύσταση Εθνικής Επιτροπής για τα Δικαιώματα και Εθνικής Επιτροπής Βιοηθικής 

Τροποποιήσεις στο σχέδιο που έχει διανεμηθεί 

'Αρθρο 1, παρ.6γ: Διαγράφονται οι λέξεις "των πολιτικών κομμάτων". 

'Αρθρο 2 παρ.1α: Διαγράφεται η λέξη "όλη" και αναριθμείται ως παράγραφος 1γ. 

'Αρθρο 2 παρ. 1γ: Προστίθεται η λέξη "ειδικής" (κοινοβουλευτικής επιτροπής Θεσμών και Διαφάνειας) και αναριθμείται ως παράγραφος 1α. 

'Αρθρο 2 παρ. 1ζ: Προστίθεται "... που προτείνεται από τον πρόεδρό της". 

'Αρθρο 2 παρ. 1η: Προστίθεται "... που προτείνεται από τον πρόεδρό του". 

'Αρθρο 2 παρ.1θ: Προστίθεται "... και προτείνεται από τον πρόεδρό της". 

'Αρθρο 2 παρ.1: Προστίθεται σημείο (ιγ) με την ακόλουθη διατύπωση: "Από ένα μέλος του Δικηγορικού Συλλόγου Αθηνών". 

'Αρθρο 3 παρ.1: Αντί "Γενική Γραμματεία του Υπουργικού Συμβουλίου" αναγράφεται "Γενική Γραμματεία 'Ερευνας και Τεχνολογίας του Υπουργείου Ανάπτυξης". 

'Αρθρο 12 παρ.1α: Αντί "τρεις (3) επιστήμονες εγνωσμένου κύρους που καλύπτουν τις περιοχές της Βιολογίας, της Γενετικής και της Ιατρικής" αναγράφεται "τέσσερις (4) επιστήμονες εγνωσμένου κύρους που καλύπτουν τις περιοχές της Βιολογίας, της Γενετικής, της Ιατρικής και της Βιοτεχνολογίας". 

'Αρθρο 12 παρ.1β: Αντί "και ένας" γράφεται "και ανά ένας". 

'Αρθρο 12 παρ.1: Διαγράφεται το σημείο (γ). 

'Αρθρο 14 παρ.1: Αντί "Γενική Γραμματεία του Υπουργικού Συμβουλίου" αναγράφεται "Γενική Γραμματεία 'Ερευνας και Τεχνολογίας του Υπουργείου Ανάπτυξης". 

'Αρθρο 15: Προστίθεται παράγραφος 6 με την ακόλουθη διατύπωση: "Η επιτροπή υποβάλλει έως το τέλος Ιανουαρίου κάθε έτους έκθεση στον Πρωθυπουργό, στον Πρόεδρο της Βουλή και στους αρχηγούς των κομμάτων που εκπροσωπούνται στο Εθνικό και στο Ευρωπαϊκό Κοινοβούλιο". 

'Αρθρο 17 παρ.1 εδ. β': Διαγράφεται η φράση "που διαθέτουν ψήφο". 

'Αρθρο 18 παρ.2: Αντί (Υπουργών) "Δικαιοσύνης" γράφεται "Ανάπτυξης και Δικαιοσύνης".) 

ΠΡΟΚΟΠΗΣ ΠΑΥΛΟΠΟΥΛΟΣ: Ευχαριστώ, κύριε Πρόεδρε. 

Κυρίες και κύριοι συνάδελφοι, όπως τόνισε και ο εισηγητής μας, η Νέα Δημοκρατία, για τους λόγους που εξέθεσε ο κ. Φούσας, θα ψηφίσει αυτό το σχέδιο νόμου. Θα το ψηφίσει με την ελπίδα ότι θα αποτελέσει την αφετηρία για τη βελτίωση της νομοθεσίας μας, όχι όμως με τη βεβαιότητα ότι αυτό αποτελεί πανάκεια ή δημιουργεί τις προϋποθέσεις για τη λύση των μεγάλων προβλημάτων, τα οποία αυτήν τη στιγμή αντιμετωπίζουμε σε επίπεδο συνταγματικών δικαιωμάτων. 

Και εξηγούμαι στο σημείο αυτό τι εννοώ. 'Ολοι από την καθημερινή μας εμπειρία -και δεν χρειάζεται να είναι κανείς νομικός- ξέρουμε ότι το θέμα της προστασίας των συνταγματικών δικαιωμάτων δεν είναι κυρίως θέμα διατάξεων. Είναι θέμα κυρίως μηχανισμών εφαρμογής, μηχανισμών διευκόλυνσης της άσκησης των συνταγματικών δικαιωμάτων. 

Εάν ρίξουμε μία ματιά στο κείμενο του Συντάγματος του 1975 και στην ισχύουσα νομοθεσία, μολονότι πάμπολες διατάξεις είναι πεπαλαιωμένες, διατάξεις που ανάγονται στο καθεστώς προ του Συντάγματος του 1975, εν τούτοις θα παρατηρήσουμε ότι οι διατάξεις αυτές μπορούν, εάν εφαρμοστούν με ένα προοδευτικό πνεύμα και εάν υπάρξουν οι κατάλληλοι ασφαλιστικοί μηχανισμοί, να καλύψουν ακόμα και σήμερα τις υφιστάμενες ανάγκες. Το ζήτημα είναι ότι στον τόπο μας, ως συνήθως συμβαίνει, έχουμε πολλές και πολυτελείς διατάξεις, αλλά απουσιάζουν οι κυρωτικοί μηχανισμοί. Είμαστε μια χώρα, για να θυμίσω αυτό που έλεγε ο Εμμανουήλ Ροϊδης, όπου καλύτερα ήταν να ψηφιστεί ένας και μόνο νόμος περί εφαρμογής των κειμένων νόμων. Και θα σας φέρω ένα συγκεκριμένο παράδειγμα. 

Χρειάζεται, άραγε, να κάνουμε νομοθεσία καλύτερη από αυτήν που έχουμε, για να υπάρξει προστασία των δικαιωμάτων ορισμένων κατηγοριών προσώπων, τα οποία αυτήν τη στιγμή σε αυτόν τον τόπο, αντιμετωπίζουν προβλήματα προστασίας δικαιωμάτων, τα οποία δεν αντιμετώπιζαν πριν; Και αναφέρομαι κυρίως στο μεγάλο ζήτημα που έχει προκύψει, της εκμετάλλευσης γυναικών,ιδίως που προέρχονται από χώρες της αλλοδαπής, τις χώρες του τέως υπαρκτού σοσιαλισμού. 

Σας ερωτώ: Χρειάζεται να βελτιώσουμε τη νομοθεσία μας; Δεν ισχύει η νομοθεσία μας; Το ζήτημα είναι πώς εφαρμόζεται. Πώς στον τόπο αυτό λειτουργεί και η πρόληψη και η καταστολή του εγκλήματος. 

Κατά κύριο λόγο, λοιπόν, έχουμε ανάγκη από μηχανισμούς οι οποίοι εφαρμόζουν τις κείμενες διατάξεις. Και ένας από αυτούς τους μηχανισμούς, που θεσπίστηκε πρόσφατα, υπήρξε και ο "Συνήγορος του Πολίτη". Υπό ορισμένες προϋποθέσεις -και εδώ θα πρέπει ίσως να σκεφθεί το Υπουργείο τη σύνδεση των δύο αυτών πραγμάτων- ο Συνήγορος του Πολίτη σε μία μετεξελιγμένη μορφή του θα μπορούσε να καλύψει και πολλές από τις ανάγκες τις οποίες έρχεται να καλύψει αυτή η επιτροπή. 

Πρέπει, όμως, να ομολογήσω ότι υπάρχουν άλλες περιοχές της κρατικής δραστηριότητας, οι οποίες δημιουργούν προϋποθέσεις προσβολής των συνταγματικών δικαιωμάτων που δεν τις ξέραμε. Κυρίως αναφέρομαι στις ιατρικές επεμβάσεις που γίνονται σήμερα με μεθόδους που δεν τις γνωρίζαμε στο παρελθόν. Και πράγματι είναι τέτοια η εξέλιξη της τεχνολογίας, ώστε η νομοθεσία δεν μπορεί πολλές φορές να τη συλλάβει. 

Το λέω αυτό γιατί μεταξύ των δυο επιτροπών, κύριε Υπουργέ, αυτή που έχει μεγαλύτερη δικαιολογία ύπαρξης σήμερα ακόμη και από την πρώτη, την Εθνική Επιτροπή για την Προστασία των Δικαιωμάτων του Ανθρώπου, εκείνη δηλαδή που έχει μεγαλύτερη σημασία, είναι η επιτροπή που αφορά την προστασία του ατόμου στα θέματα της βιοηθικής. Αυτή ναι. Εκεί υπάρχει πρόβλημα γιατί η νομοθεσία μας και αν ακόμη υπάρχει στοιχειωδώς, αντιμετωπίζει αλματώδη εξέλιξη της τεχνολογίας. Αρκεί να παρακολουθήσετε μόνο την τηλεόραση ή να διαβάσετε τον Τύπο για να δείτε την αλματώδη εξέλιξη της τεχνολογίας και για να αντιληφθούμε ότι η νομοθεσία θα τρέχει μονίμως πίσω από την τεχνολογία στα θέματα αυτά. Εκεί ναι, χρειάζεται μια επιτροπή για να ενημερώνει την Κυβέρνηση, την Εκτελεστική εξουσία και το Κοινοβούλιο, για το τι πρέπει να γίνει από πλευράς λήψης θεσμικών μέτρων. 

Συνοψίζω, λοιπόν, αυτά που είπα ως τώρα: Σε αυτόν τον τόπο έχουμε ανάγκη περισσότερο από εφαρμογή των κείμενων διατάξεων. Αν έχουμε κάπου ανάγκη από μια διαρκή επίβλεψη του τρόπου με τον οποίο εξελίσσεται η νομοθεσία σε επίπεδο συνταγματικών δικαιωμάτων είναι εκεί όπου υπάρχει επέμβαση των νέων τεχνολογιών στο άτομο. Και βεβαίως στις περιπτώσεις αυτές θα πρέπει να τονίσει κανείς, ότι πρέπει να υπάρχει μια επιτροπή η οποία να μπορεί να δίνει τη γνώμη της στην Κυβέρνηση για το πως πρέπει και να ενεργεί στην εφαρμογή των κείμενων διατάξεων, αλλά και να νομοθετεί όταν πρέπει να νομοθετεί. 

 

 

  

Σελίδα 1362 

Πρέπει, όμως, να πω -και αυτό δεν φαίνεται από το κείμενο του σχεδίου νόμου- ότι αυτή η επιτροπή θα πρέπει -και ελπίζω να το κάνει στην πράξη- να λάβει υπόψη της τις ήδη υφιστάμενες επιτροπές που έχουν εξειδικευμένα αντικείμενα. Στη δευτερολογία του ο κ. Φούσας το επεσήμανε -και ο κ. Σούρλας το επεσήμανε εν μέρει- και θα το επισημάνει και στη συνέχεια. 

Θα πρέπει, λοιπόν, κύριε Υπουργέ το νομοσχέδιο να λάβει υπόψη -και θα το δούμε στη συζήτηση κατ' άρθρον ή μπορείτε να το δείτε επιφυλασσόμενος όταν θα ψηφισθεί στο σύνολο- τις σχέσεις που διατηρεί αυτή η επιτροπή με άλλες παρεμφερείς επιτροπές, κυρίως όμως με επιτροπές οι οποίες είναι ανεξάρτητες διοικητικές αρχές και έχουν το παρόμοιο αντικείμενο. 

Σχετίζεται παραδείγματος χάρη το σχέδιο αυτό νόμου με την Επιτροπή για την Προστασία του Ατόμου από την πληροφορική. Σχετίζεται όπως είπα προηγουμένως με το Συνήγορο του Πολίτη. 

Μια διάταξη η οποία θα έλεγε ότι αυτή η επιτροπή πρώτον δεν αφορά αρμοδιότητες συνεστημένων άλλων οργάνων οι οποίες έχουν παρεμφερείς αρμοδιότητες και δεύτερον, ότι εν πάση περιπτώσει υπάρχει συνεργασία της Επιτροπής με τις ανεξάρτητες διοικητικές αρχές που ήδη λειτουργούν σε επίπεδο προστασίας δικαιωμάτων, δεν θα ήταν άχρηστη. Μη σας φανεί τόσο αυτονόητη. Μπορεί αν δεν υπάρξει να δημιουργήσει προβλήματα στην πράξη. 

'Ερχομαι στην ουσία πλέον των επιμέρους παρατηρήσεων που πρέπει να κάνουμε πάνω σ' αυτό το σχέδιο νόμου. Θα πρέπει να πω πως σε ό,τι αφορά το πρώτο, την Επιτροπή, δηλαδή, για τα Δικαιώματα του Ανθρώπου, υπάρχουν ορισμένα θέματα στα οποία χρήζει -και είναι επιδεκτικό άλλωστε-βελτιώσεως το σχέδιο νόμου. 

Πρώτα - πρώτα στο θέμα της ονομασίας. Μην με κατηγορήσετε, κύριοι συνάδελφοι, ούτε ο κύριος Υπουργός φυσικά, ότι επιμένω σε ένα θέμα το οποίο είναι άμοιρο νομικής σημασίας. Λέει μέσα αυτό το σχέδιο νόμου ότι αυτή η Επιτροπή είναι Εθνική Επιτροπή για τα Δικαιώματα του Ανθρώπου. Το θεωρώ άστοχο να τη λέμε έτσι. Θεωρώ ότι υποβαθμίζουμε την ίδια την έννομη τάξη μας όταν το λέμε έτσι. 'Επρεπε να λέγεται Εθνική Επιτροπή για την Προστασία των Συνταγματικών Δικαιωμάτων και θα πω αμέσως γιατί. 

Ο όρος "ανθρώπινα δικαιώματα", που δεν είναι και ορθός γιατί βεβαίως το σωστό είναι "δικαιώματα του ανθρώπου", τα δικαιώματα όλα είναι ανθρώπινα, άλλο τα ανθρώπινα δικαιώματα και άλλο τα δικαιώματα του ανθρώπου ... 

ΘΕΟΔΩΡΟΣ ΣΤΑΘΗΣ: 'Ετσι το λέει. 

ΠΡΟΚΟΠΗΣ ΠΑΥΛΟΠΟΥΛΟΣ: Το γνωρίζω ότι το σχέδιο νόμου το λέει έτσι. Στην καθομιλουμένη όμως πολλές φορές μας διαφεύγει και μιλάμε για ανθρώπινα δικαιώματα. Ορθώς το σχέδιο νόμου μιλάει για δικαιώματα του ανθρώπου όπως το αναφέρει και η Ευρωπαϊκή Σύμβαση, για τα Δικαιώματα του Ανθρώπου και η Σύμβαση του Οργανισμού των Ηνωμένων Εθνών. 

Διευκρίνισα όμως, γιατί χρησιμοποιώ μια καθιερωμένη ορολογία και όχι αυτή που χρησιμοποιούμε συνήθως μεταξύ μας. 

Αυτή η ορολογία "δικαιώματα του ανθρώπου", ουσιαστικά και θεσμικά καθιερώθηκε κατά τη διάρκεια της Γαλλικής Επανάστασης με τη Διακήρυξη των Δικαιωμάτων του Ανθρώπου και του Πολίτη το 1789. Εκεί μίλησαν για δικαιώματα του ανθρώπου. Και γιατί μίλησαν για δικαιώματα του ανθρώπου; Διότι τα δικαιώματα αυτά δεν ήταν καθιερωμένα τότε. Θεωρήθηκαν φυσικά δικαίωματα που απέρρεαν από τη φύση της προσωπικότητας του ανθρώπου και έπρεπε νομικά να καθιερωθούν. 

Λέγονταν δικαιώματα του ανθρώπου γιατί; Γιατί έπρεπε να θεωρηθούν ως σύμφυτα και να καθιερωθούν. Πρώτα θεωρήθηκαν ως σύμφυτα με τον άνθρωπο και κατόπιν καθιερώθηκαν νομοθετικά. Από τη στιγμή όμως που καθιερώθηκαν, δεν είναι σύμφυτα πια με τον άνθρωπο, γιατί από τη στιγμή που τα καθιερώνει η έννομη τάξη αυτό είναι πλέον αυτονόητο. Το ίδιο συνέβη με τη Διακήρυξη των Δικαιωμάτων του Ανθρώπου στο χώρο του Συντάγματος των Ηνωμένων Πολιτειών. Και σήμερα πού αναφέρεται ο όρος αυτός; Αναφέρεται στη Διακήρυξη των Ηνωμένων Εθνών και ιδίως στην Ευρωπαϊκή Σύμβαση των Δικαιωμάτων του Ανθρώπου. Αλλά γιατί αναφέρεται εκεί έτσι; Γιατί ούτε στη μία ούτε στην άλλη περίπτωση υπάρχει μία έννομη τάξη οργανωμένη να κατοχυρώνει τα δικαιώματα αυτά και να εγγυάται την εφαρμογή τους. Απλώς, είναι μία διεθνής σύμβαση η οποία επιβάλλει στα κράτη να το κάνουν. 

Ορθώς μιλάει για δικαιώματα του ανθρώπου, γιατί τα δικαιώματα του ανθρώπου υπάρχουν ως τέτοια και επιβάλλονται στα κράτη, που από τη στιγμή που τα αφομοιώνουν, παύουν να είναι δικαιώματα του ανθρώπου, αλλά καθίστανται μέρος της έννομης τάξης και είναι πλέον συνταγματικά δικαιώματα. 

Πρέπει να σας πω, κύριοι συνάδελφοι, ότι η πρόοδος είναι όχι όταν ένα δικαίωμα θεωρείται δικαίωμα του ανθρώπου, αλλά όταν είναι κατοχυρωμένο συνταγματικώς και μέρος της έννομης τάξης, ώστε να μην είναι ανάγκη να επικαλεστούμε τη φυσική του υπόσταση για τη δική του προστασία. 

Ο όρος "φυσικό δικαίωμα" σήμερα δεν έχει τη σημασία που είχε κάποτε, ούτε αποτελεί πρόοδο σε σχέση με αυτό που έχουμε σήμερα. Είναι απείρως ασφαλέστερο για τον άνθρωπο το γεγονός, ότι είναι καθιερωμένο νομοθετικά ένα δικαίωμα από το να το θεωρείς φυσικό για να το προστατεύσεις. Το θεωρούσες φυσικό να το προστατεύσεις από το κράτος γιατί δεν είχες άλλο μέσο προστασίας. Σήμερα, έχουμε άλλα μέσα προστασίας. Και αν θέλετε, τόσο η Σύμβαση του Οργανισμού των Ηνωμένων Εθνών, όσο και η Ευρωπαϊκή Σύμβαση των Δικαιωμάτων του Ανθρώπου, από τη στιγμή που ενσωματώνεται στην ελληνική έννομη τάξη και αποτελεί τμήμα της ελληνικής έννομης τάξης, τότε πλέον καθίσταται μέρος της. Και βεβαίως, τα δικαιώματα αυτά, στο μέτρο που προστατεύονται και από το Σύνταγμα -και προστατεύονται λόγω της διάταξης του άρθρου 28 που δίνει υπερκείμενη τυπική ισχύ σε αυτές τις διατάξεις- από τη στιγμή εκείνη καθίστανται δικαιώματα συνταγματικά. 

Γι'αυτό επιμένω και λέω, ότι δεν μπορούμε σαν χώρα να μιλάμε για δικαιώματα του ανθρώπου, γιατί είναι σαν να λέμε ότι υπάρχουν δικαιώματα που δεν μπορούμε εμείς να τα προστατεύσουμε σαν έννομη τάξη και τα θεωρούμε οιονεί φυσικά δικαιώματα που έχουν την προστασία αυτή εξαιτίας του ότι είναι σύμφυτα με τον άνθρωπο. Γι'αυτό σας λέω ότι με την ονομασία αυτή υποβαθμίζουμε, εάν θέλετε, την έννομη τάξη μας. Και δεν έχουμε να χάσουμε τίποτα με το να αλλάξουμε την ονομασία και να μιλήσουμε για συνταγματικά δικαιώματα και για Εθνική Επιτροπή Προστασίας των Συνταγματικών Δικαιωμάτων. Και όταν λέμε συνταγματικών δικαιωμάτων, εννοούμε όλα τα δικαιώματα εκείνα, τα οποία έρχεται και κατοχυρώνει και προστατεύει το Σύνταγμα. Γιατί ο όρος περί τούτου "δικαιώματα του ανθρώπου" έχει και μία άλλη αοριστία. 

Κύριε Υπουργέ, ποια είναι τα δικαιώματα του ανθρώπου; Πώς οριοθετούνται; Θα μου πείτε, μέσω της Ευρωπαϊκής Σύμβασης των Δικαιωμάτων του Ανθρώπου. Μα, εκείνη είναι η αναφορά μας; Σε αυτήν την επιτροπή παραπέμπουμε όταν εμείς μιλάμε για δικαιώματα ή μιλάμε γενικώς για τα δικαιώματα που κατοχυρώνει το Σύνταγμά μας; 

'Αρα, πιστεύω, ότι πρέπει να χρησιμοποιήσουμε τον όρο "συνταγματικά δικαιώματα" Και οριοθετείται μέσα από το κείμενο του νόμου για ποια από αυτά τα συνταγματικά δικαιώματα μιλάμε. Γιατί φυσικά μπορεί να μη μιλάμε για όλα. Μπορεί να μην είναι τα πολιτικά δικαιώματα ενδεχομένως μέσα στα όρια της επιτροπής αυτής, αλλά πάντως οριοθετούνται αυτά μέσα από τις αρμοδιότητες της επιτροπής. 

Επαναλαμβάνω, λοιπόν, για τους λόγους που σας εξήγησα, ότι ο όρος είναι αδόκιμος. Ενδεχομένως, ο όρος παραπέμπει σε διατάξεις του Διεθνούς Δικαίου, αλλά παρ'όλα αυτά, δεν είναι ανάγκη να τον χρησιμοποιήσουμε. 

Αυτή ήταν η πρώτη παρατήρησή μου. Μακρηγόρησα σε αυτήν, γιατί δεν έγινε αντικείμενο άλλης συζήτησης, αλλά 

 

 

  

Σελίδα 1363 

ήθελα να εξηγήσω γιατί και στην επιτροπή έμεινα στην επισήμανση αυτή. 

Δεύτερη παρατήρηση. Κύριε Υπουργέ, η επιτροπή αυτή είναι πολυμελέστατη. Περιλαμβάνει τριάντα μέλη. 'Εχουμε όλοι την εμπειρία των μεγάλων επιτροπών. 

ΑΝΤΩΝΙΟΣ ΦΟΥΣΑΣ: Τριάντα ένα μέλη. 

ΠΡΟΚΟΠΗΣ ΠΑΥΛΟΠΟΥΛΟΣ: Τριάντα ένα μέλη, κύριε Φούσα. Τόσο το χειρότερο. 

Μου είπε ο κύριος Υπουργός ότι στη Γαλλία είναι εξήντα επτά. Θα το δεχθώ, γιατί έτσι είναι. 

Η διαφορά, κύριε Υπουργέ, είναι ότι είναι διαφορετική η νοοτροπία των χωρών που έχουν συνηθίσει στα πολυμελή όργανα. Πρέπει να ομολογούμε και τη νοοτροπία και τη φύση του λαού μας και της χώρας μας. Δεν είμαστε η χώρα εκείνη -και ας μη διστάζουμε να το πούμε- η οποία έχει συνηθίσει σε τέτοιους είδους συλλογικές διαδικασίες. 

Εσείς στο χώρο του ΠΑ.ΣΟ.Κ. έχετε την εμπειρία, την εποχή των κοινωνικοποιήσεων, επιτροπών που λειτούργησαν, πολυμελέστατες και με πολυτελείς διαδικασίες, οι οποίες απλώς και μόνο είχαν ένα χαρακτηριστικό: Nα συνέρχονται μία φορά στις τόσες και να νομιμοποιούν προειλημμένες αποφάσεις. 

Εγώ σας προειδοποιώ ότι επιτροπές με τριάντα άτομα ή θα συνέρχονται με πολύ λίγα μέλη -γιατί τα περισσότερα δεν θα εμφανίζονται- ή και αν συνέρχονται, θα έχουν έναν καθαρά διακοσμητικό ρόλο. 

Πιστεύω -δεν είναι ανάγκη να αναλύσω ένα ένα τα μέλη- ότι αν τα μειώναμε λίγο, δεν θα έχανε τίποτα από την αντιπροσωπευτικότητά της. Αντιθέτως θα γινόταν απείρως λειτουργικότερη. Θα σας πω το εξής: Σκεφθείτε ότι αυτή η επιτροπή έχει τριάντα ένα μέλη και έχει δύο επιστημονικούς συνεργάτες για να κάνει τη δουλειά της. Αυτό το λέει ένας άνθρωπος από το χώρο της Αντιπολίτευσης, που θα είχε κάθε λόγο να σας πει "μην παίρνετε περισσότερους", γιατί ξέρουμε πώς προσλαμβάνονται ή πώς μπορούν να προσληφθούν αυτοί οι άνθρωποι. 

Εν πάση περιπτώσει, αυτήν τη στιγμή έχουμε μία επιτροπή την οποία θέλουμε να κάνουμε σοβαρή. Εσείς πιστεύετε ότι με το εύρος του αντικειμένου που έχει αυτή η επιτροπή, δύο επιστημονικοί συνεργάτες θα είναι ικανοί να βοηθήσουν στο έργο της, όση κι αν είναι η πείρα και η εξειδίκευση των μελών τα οποία την απαρτίζουν; Τριάντα μέλη και δύο επιστημονικοί συνεργάτες; Εγώ θα σας έλεγα ότι έπρεπε να είναι το αντίστροφο. Θα έπρεπε να είναι μία ολιγομελής επιτροπή, που να μην υπερβαίνει τα δεκαπέντε μέλη και από κει και πέρα, να έχει έναν αριθμό πεπειραμένων επιστημονικών συνεργατών, νέων ανθρώπων, που να έχουν όρεξη για δουλειά. 

Τι θα κομίζει κάθε ένα από τα μέλη της Επιτροπής, νομίζετε; Το περίσσευμα της σοφίας, το οποίο έχει; Το ξέρετε και από την Επιστημονική Υπηρεσία της Βουλής ότι δεν είναι οι καθηγητές που κάνουν την περισσότερη δουλειά, αλλά τα παιδιά που τρέχουν, οι νέοι επιστήμονες, οι οποίοι παίρνουν το νομοσχέδιο και το βγάζουν πέρα. Αλίμονο αν νομίζετε ότι είναι τα μέλη εκείνα τα οποία θα μπορούσαν να φέρουν τη σοφία τους και αυτή και μόνο να αρκεί σ' αυτές τις περιπτώσεις. 

Φοβάμαι πολύ ότι η επιτροπή αυτή είναι πολυμελέστατη και είναι κακώς στελεχωμένη, έχει πολύ λίγο δυναμικό. Προσθέστε το, δεχόμαστε το κόστος καίτοι Αξιωματική Αντιπολίτευση. Φέρτε ανθρώπους στην Επιτροπή αυτή, που να μπορούν να δουλέψουν. 

'Ενα τρίτο χαρακτηριστικό σημείο που θα ήθελα να αναφέρω, αφορά τις αρμοδιότητες και έχει φυσικά συμβουλευτικό χαρακτήρα. 'Εχει αρμοδιότητα συμβουλών προς την Κυβέρνηση, είτε αυτή ασκεί την εκτελεστική εξουσία, είτε ασκεί τη νομοθετική πρωτοβουλία και αυτό είναι ορθό. Λείπει όμως μία σημαντικότατη αρμοδιότητα, κύριε Υπουργέ, την οποία μπορεί να υπονοήσει κανείς από το σύνολο των διατάξεων, αλλά είναι καλύτερα να τη συμπεριλάβετε. Ποια είναι; Είναι η αρμοδιότητα εκείνη, η οποία συνίσταται στην επίβλεψη του εάν και κατά πόσο η νομοθεσία μας, σε επίπεδο νόμου ή κανονιστικών πράξεων, εναρμονίζεται και πώς στις εξελίξεις του διεθνούς δικαίου. Αν πάρετε το κείμενο, μπορείτε να το βγάλετε από κάπου, αλλά είναι καλό να το πούμε ρητώς. 

Νομίζω ότι είναι μία σωστή επισήμανση της Επιστημονικής Υπηρεσίας της Βουλής. Αν το κάναμε ρητώς αυτό το πράγμα, θα προσδίδαμε περισσότερο κύρος και θα δίναμε ένα αντικείμενο πιο σημαντικό στο χώρο αυτής της επιτροπής, η οποία μπορεί στο σημείο αυτό να επιτελέσει ένα σημαντικό έργο. 

Μία άλλη επισήμανση αφορά το ζήτημα το οποίο σχετίζεται με το πού υπάγεται. Υπάγεται στον Πρωθυπουργό, αυτό είναι το ορθό. Δεν προεδρεύει ο Πρωθυπουργός. Γιατί όμως υπάγεται στον Πρωθυπουργό; Υπάγεται για να προσδοθεί κύρος στην επιτροπή ή κύρος στον Πρωθυπουργό; Προφανώς, όχι για να δοθεί κύρος στον Πρωθυπουργό. Ο Πρωθυπουργός έχει το κύρος του ως θεσμός. Αυτή η επιτροπή υπάγεται στον Πρωθυπουργό για να αποκτήσει, υποτίθεται, εκείνη κύρος. 

ΑΛΕΞΑΝΔΡΟΣ ΠΑΠΑΔΟΠΟΥΛΟΣ (Υπουργός Εσωτερικών, Δημόσιας Διοίκησης και Αποκέντρωσης): Για να αποκτήσει μεγαλύτερο κύρος. 

ΠΡΟΚΟΠΗΣ ΠΑΥΛΟΠΟΥΛΟΣ: Να το δεχθώ έτσι όπως το λέτε, κύριε Υπουργέ. 

Δεν είμαι από εκείνους που πιστεύουν ότι με το να υπάγεται μία επιτροπή σε έναν Πρωθυπουργό, ο οποίος είναι "πνιγμένος" στη δουλειά του, ο οποίος είναι υποχρεωμένος να ασχολείται καθημερινά με πολύ μεγάλα θέματα και ο οποίος μία φορά στις τόσες μπορεί να ασχοληθεί, αυτό θα της δώσει περισσότερο κύρος. 

Αυτή η επιτροπή, κύριοι συνάδελφοι, έχει κύρος εξ αιτίας του αντικειμένου της. Αυτό είναι το σεβαστό μέρος, όχι σε ποιον δίνει αναφορά. Εγώ πιστεύω ότι θα ήταν καλύτερα να ήταν σε έναν υπουργό, ο οποίος να ησχολείτο περισσότερο μαζί της. Σας είχα πει και στην επιτροπή, κύριε Υπουργέ, ότι δύο είναι οι υπουργοί που μπορούν να πάρουν το βάρος επάνω τους. Ο ένας είναι ο Υπουργός Εσωτερικών, Δημόσιας Διοίκησης και Αποκέντρωσης. 

'Η θα μπορούσε να υπαχθεί επίσης και στο Υπουργείο Δικαιοσύνης. 

Προσωπικά πιστεύω ότι θα μπορούσε να υπαχθεί σε σας για τον απλό λόγο ότι πράγματι μέσω υμών στην ουσία είναι στα χέρια του Πρωθυπουργού. Αλλά μην το λέμε στον Πρωθυπουργό έτσι όπως είναι. Γιατί να είστε βέβαιος ότι ο Πρωθυπουργός δεν μπορεί να ελέγξει και δεν έχει το χρόνο να ελέγξει ούτε καν τη Γενική Γραμματεία του Υπουργικού Συμβουλίου, πόσο μάλλον μία τέτοια επιτροπή. 

Εν πάση περιπτώσει σκεφθείτε ένα μονάχα πράγμα: 'Oτι ο Πρωθυπουργός έχει σοβαρότερα πράγματα να κάνει -πραγματικά σοβαρότερα, τα αξιολογώ, δεν μπορώ να κάνω τίποτε άλλο- από αυτό το αντικείμενο, που είναι πράγματι σοβαρό, αλλά είναι τόσο καθημερινό και είναι σε τέτοια έκταση, ώστε σίγουρα εκείνος δεν μπορεί και θα το παραχωρήσει σε κάποιο σύμβουλό του. Και αντί να το έχει ένας Υπουργός, όπως έπρεπε να το έχει, θα το έχει απλώς και μόνο ένας σύμβουλος του Πρωθυπουργού. 'Αλλωστε ας μην ξεχνάμε ότι όλο αυτό το νομοσχέδιο λίγο ως πολύ φέρνει τη σφραγίδα ενός συμβούλου του Πρωθυπουργού. 

Υπ' αυτές τις προϋποθέσεις, λοιπόν, πιστεύω ότι καλύτερα θα ήταν να υπαγόταν αυτή η επιτροπή, αν θέλετε, στον Υπουργό Εσωτερικών, Δημόσιας Διοίκησης και Αποκέντρωσης. 

Δύο τελευταία θέματα σχετικά με τη συγκρότηση. Σας είχα πει και στην επιτροπή ότι θα συναντήσετε δύο μεγάλα προβλήματα στη συγκρότηση. Πρώτον, ορίζεται μέσα ότι μετέχει ως μέλος ο πρόεδρος της Επιτροπής Θεσμών και Διαφάνειας της Βουλής, σήμερα π.x. ο κ. Καψής. Αμφιβάλλω νομικά -δεν διεκδικώ την εξ αποκαλύψεως αλήθεια- αν είναι δυνατόν ο νόμος, χωρίς πρόβλεψη του Κανονισμού της Βουλής, να ορίσει ότι Βουλευτής και πολύ περισσότερο πρόεδρος ειδικής επιτροπής, όπως είναι η Επιτροπή Θεσμών και Διαφάνειας, μπορεί να μετέχει ως απλό μέλος σε διοικητικό όργανο. Διότι αυτή η επιτροπή είναι όργανο διοικητικό, είναι όργανο της εκτελεστικής εξουσίας. Ουδέποτε έχει τύχει μέχρι σήμερα να μετέχει Βουλευτής ως μέλος σε διοικητικό όργανο. 

  

 

  

Σελίδα 1364 

Ευτυχώς που δεν βγάζουν οι επιτροπές εκτελεστές διοικητικές πράξεις. Γιατί τότε θα υπήρχε και θέμα ακυρότητας. Αλλά πάντως, για να είμαστε σωστοί με τα νομικά μας, πρέπει να σας πω ότι δεν μπορεί να έρχεται ο νόμος και να λέει "ο Βουλευτής μετέχει ως μέλος διοικητικού οργάνου". Σκεφθείτε τι μπορεί να προκύψει στο μέλλον με αυτό το πράγμα. Πολύ δε περισσότερο να μετέχει ο πρόεδρος της Επιτροπής Θεσμών και Διαφάνειας και να προεδρεύει άλλος. Σκεφθείτε το. Φανταστείτε εκλεγμένος εκπρόσωπος του λαού και πρόεδρος της Επιτροπής Θεσμών και Διαφάνειας να λέει "κύριε Πρόεδρε, μπορείτε να μου δώσετε το λόγο;". 

Επίσης, το ίδιο πρόβλημα υπάρχει και με το δικαστικό. Λέτε ότι μετέχει δικαστικός. Λέτε, επίσης, ότι ο πρόεδρος θα εκλέγεται από την επιτροπή. Θα συνέρχεται η επιτροπή και θα εκλέγει τον πρόεδρό της. Ξέρετε ότι η νομολογία έχει επιβάλει -καλή, κακή, αυτό δεν το αξιολογώ, αλλά είναι νομολογία- ότι όταν παρίσταται δικαστικός δεν μπορεί να προεδρεύει άλλος πλην δικαστικού; Εδώ υπάρχει ζήτημα. 

Θα έχετε, λοιπόν, δύο θέματα και το δικαστικό που θα πρέπει να προεδρεύει -γιατί δεν μπορεί να γίνει διαφορετικά, ανεξάρτητα από το τι λέτε στο νόμο- και το Βουλευτή και πρόεδρο επιτροπής που θα μετέχει χωρίς πρόβλεψη του κανονισμού με αποτέλεσμα να υπάρχει κάτι το αντικανονικό. Σκεφθείτε αυτά τα δύο πράγματα γιατί θα υπάρξει ένα σημαντικό πρόβλημα. 

Μία τελευταία παρατήρηση. Αν δεν γίνει με αυτό στο νομοσχέδιο, θα πρέπει να το φέρετε σε πρώτο νομοσχέδιο το οποίο θα βρείτε μπροστά σας ή εσείς ή το Υπουργείο Εξωτερικών. Πρέπει να γίνει ρύθμιση για να φύγει αυτή η κατάπτυστη παράλειψη, η οποία μέχρι σήμερα διασύρει διεθνώς τη Χώρα. Και αναφέρομαι στο γεγονός ότι είμαστε η μόνη Χώρα σε επίπεδο Συμβουλίου της Ευρώπης, που δεν έχει μηχανισμούς εφαρμογής. Μιλάω για τις πολιτισμένες χώρες. Δεν παίρνω σαν παράδειγμα την Τουρκία η οποία ούτως ή άλλως την ατομική προσφυγή δεν την έχει θεσπίσει. Είμαστε όμως η μόνη χώρα που δεν έχει καθεστώς εφαρμογής των αποφάσεων του Δικαστηρίου του Στρασβούργου, της Ευρωπαϊκής Σύμβασης των Δικαιωμάτων του Ανθρώπου. Δεν υπάρχει καθεστώς εφαρμογής. Αν θέλουμε την εφαρμόζουμε, αν θέλουμε όχι. Και συνέβη προσφάτως να μην εφαρμόζουμε για δύο χρόνια απόφαση και να απειλούν ότι θα μας βγάλουν έξω. 

Θέλω να πω στην περίπτωση αυτή ότι είναι υποχρεωτικό να βάλουμε μία διάταξη, η οποία θα ρυθμίσει και το θέμα της εφαρμογής των αποφάσεων του Δικαστηρίου του Στρασβούργου. 

Με όλες αυτές τις ρυθμίσεις θα μπορούσαμε ίσως να βελτιώσουμε το νομοσχέδιο, το οποίο ούτως ή άλλως εμείς θα ψηφίσουμε ως νόμο του κράτους. Δεν παύουμε όμως να διατηρούμε επιφυλάξεις, που ελπίζουμε να είναι μόνο και μόνο επί τω βελτίω της ρύθμισης την οποία ψηφίζουμε. 

Σας ευχαριστώ πολύ. 

(Χειροκροτήματα από την πτέρυγα της Νέας Δημοκρατίας) 

ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κ. Παυλόπουλο. 

Ο κύριος Υπουργός έχει το λόγο. 

ΑΛΕΞΑΝΔΡΟΣ ΠΑΠΑΔΟΠΟΥΛΟΣ (Υπουργός Εσωτερικών, Δημόσιας Διοίκησης και Αποκέντρωσης): Είναι σωστή η παρατήρηση του κ. Παυλόπουλου να υπάρξει μία αποσαφήνιση στις αρμοδιότητες της επιτροπής για την βιοηθική -που είναι και ένα κεντρικό περιεχόμενο της επιτροπής- δηλαδή για την παρακολούθηση των εξελίξεων του Διεθνούς Δικαίου. Πάνω σε αυτό το θέμα θα υπάρξει σχετική διατύπωση. 

Βεβαίως, για τη συμμετοχή του δικαστικού υποχρεωτικά ως προέδρου, δεν συμφωνούμε, διότι δεν πρόκειται για όργανο συλλογικό όπου παράγονται διοικητικές πράξεις, φερ' ειπείν δεν είναι πειθαρχικό συμβούλιο. 

'Οπως διευκρίνησα είναι μία sui generis κατάσταση, ένα μόρφωμα, με τη καλή έννοια, όπου η συμμετοχή του δικαστικού δεν είναι όπως στις άλλες περιπτώσεις των συλλογικών οργάνων. Είναι στη διαδικασία αυτή να αποτυπώσει -μέσα από τις εμπειρίες του ως δικαστή- και να συμβάλει στη διαμόρφωση των αντιλήψεων και των αποφάσεων που θα ληφθούν από την αρμόδια επιτροπή. Συνεπώς δεν τίθεται θέμα. Και πρέπει να αναγνωρισθεί ότι δεν είναι ορισμένος ή ex oficcio δήμαρχος αλλά είναι η δημοκρατική διαδικασία της εκλογής. Και δεν είναι κακό σε αυτό το πλαίσιο να μπει και στη διαδικασία αυτή ένας εκπρόσωπος δικαιοσύνης, ένας δικαστής. 

'Οσον αφορά το θέμα του Στρασβούργου που γι' αυτό κυρίως πήρα το λόγο, εγώ συμφωνώ μαζί σας. Μία πολιτισμένη χώρα από τη στιγμή που προσχώρησε στη δικαιοδοσία του διεθνούς δικαστηρίου, πρέπει να εφαρμόζει τις αποφάσεις. 'Ομως, θα μου επιτρέψετε να έχω μία μικρή επιφύλαξη. Πρώτον να διευκρινίσω ότι η Ελλάδα μέχρι στιγμής έχει συμμορφωθεί σε όλες τις αποφάσεις. Το γνωρίζω από την θητεία μου ως Υπουργός Οικονομικών. Νομίζω πως μάλλον θα πρέπει να έχει αντίστοιχες εμπειρίες ο παριστάμενος και μόλις εισελθών ο κ. Σουφλιάς. 

Πληρώνουμε. Γνωρίζω όμως και μία περίπτωση -δεν θέλω να αναφερθώ-όπου παρά τις πιέσεις εντός και εκτός της Ελλάδος, δεν υπέγραφα διότι ήξερα ότι ήταν εντελώς άδικη για μία υπόθεση όπου έγινε τυμβωρυχία μετά από τριάντα χρόνια. Και στο τέλος, ακριβώς αυτή η άρνησή μου και εν συνεχεία η πολιτική ηγεσία του Υπουργείου Οικονομικών που τη συνέχισε και με τα νέα στοιχεία που εν τω μεταξύ βρέθηκαν, ανετράπη. Αν τα είχαμε πληρώσει -και μιλάμε για δισεκατομμύρια- θα είχε χαθεί μια ιστορία. Σίγουρα όμως εκείνο που έχει αξία και σημασία να επισημάνουμε, ανεξάρτητα από αυτήν την τυπική αποδοχή, είναι ότι η Ελλάς πάντα συμμορφούται σε αυτές τις αποφάσεις. Και αυτό είναι μία πραγματικότητα. 

ΠΡΟΕΔΡΕΥΩΝ (Παναγιώτης Σγουρίδης): Ο κ. Βεζδρεβάνης έχει το λόγο. 

ΗΛΙΑΣ ΒΕΖΔΡΕΒΑΝΗΣ: Κύριοι συνάδελφοι, σήμερα που θα έδινα τη χαρά στον κύριο Υπουργό το συντοπίτη μου να του πω, ότι για πρώτη φορά ψηφίζω ένα νομοσχέδιό του, είχε υποχρεώσεις και απήλθε. Βέβαια μου το εξήγησε και τον δικαιολογώ απόλυτα. 

Πριν αναφερθώ στο συζητούμενο θέμα, ήθελα να κάνω μία γενικότερη παρατήρηση που αφορά τη λειτουργία μας. Από τη στιγμή κατά την οποία ομιλεί ο κύριος Υπουργός και οι Κοινοβουλευτικοί Εκπρόσωποι, ξεφεύγει η συζήτηση από αυτό που λέμε "κατ' αρχήν συζήτηση". Μπαίνουμε στις λεπτομέρειες και έτσι αυτή η ανάγκη να γίνει η συζήτηση επι της αρχής για να συζητήσουμε αυτό που λέμε "αρχή", χάνεται. 

Εγώ θα επιμείνω γιατί ο Κανονισμός είναι σοφός και δεν θα μπω σε λεπτομέρειες. Οι λεπτομέρειες θα έρθουν στη συζήτηση επί των άρθρων. 

Κύριοι συνάδελφοι παρά την ύπαρξη συνταγμάτων που κατοχυρώνουν και προστατεύουν τα ανθρώπινα δικαιώματα και παρά την ύπαρξη του χάρτου των Ηνωμένων Εθνών, παρατηρούνται πολλές φορές φαινόμενα προσβολής των ανθρωπίνων δικαιωμάτων. Είναι ως εκ τούτου επιτακτική η ανάγκη να υπάρξει ιδιαίτερη επαγρύπνιση του δημοκρατικού και πολιτισμένου κόσμου για την περαιτέρω θωράκιση των θεσμών, ώστε η προστασία των ανθρωπίνων δικαιωμάτων να καταστεί στον ύψιστο βαθμό πλέον αποτελεσματική. 

Για το λόγο αυτό κάθε νομοθετική πρωτοβουλία που αποσκοπεί στην περισσότερο αποτελεσματική προστασία των ανθρωπίνων δικαιωμάτων πρέπει να βρίσκει σύμφωνη την Εθνική Αντιπροσωπεία. 'Αλλωστε είμαστε αντιπρόσωποι ενός έθνους που από τα πανάρχαια χρόνια σεβάστηκε τον άνθρωπο κάθε φυλής, χρώματος και θρησκείας. Αλλά και όλα τα συντάγματα της πατρίδας μας με ειδικές διατάξεις κατοχυρώνουν τα ανθρώπινα δικαιώματα. 

Πολλές ευρωπαϊκές χώρες με ιδιαίτερη ευαισθησία στο αναφερόμενο θέμα έχουν συστήσει εθνικές επιτροπές δικαιωμάτων του ανθρώπου με τη συμμετοχή σε αυτές μη κυβερνητικών οργανώσεων. 'Ετσι ελέγχεται η τυχόν αυθαιρεσία των κυβερνώντων. Πράγματι, έτσι θωρακίζεται κατά έναν καλύτερο τρόπο η υπάρχουσα νομοθεσία για τα ανθρώπινα δικαιώματα των πολιτών των. 

Από διετίας το Συμβούλιο της Ευρώπης, ένα όργανο με 

  


 

  

Σελίδα 1365 

αναγνωρισμένη προσφορά στην παγκόσμια κοινωνία, με τη διευθύνουσα επιτροπή του συνέταξε ένα σχέδιο αποφάσεως για τη σύσταση εθνικών επιτροπών προστασίας των ανθρωπίνων δικαιωμάτων σε όλα τα κράτη-μέλη του. Είμαστε ένα κράτος-μέλος του, από τα πρώτα, από εκείνα τα κράτη που πολλές φορές βρήκαν την ηθική συμπαράσταση του Συμβουλίου της Ευρώπης σε τέτοιο επίπεδο που επιβάλλεται από αυτό το Βήμα να εκφράσουμε την ευγνωμοσύνη μας. Μπορώ να πω ότι πολλές φορές το Συμβούλιο της Ευρώπης μας στάθηκε πολύ περισσότερο από τις ισχυρές μας συμμαχίες οι οποίες πολλές φορές μας πρόδωσαν. 

Τόσο λοιπόν η δική μας ευαισθησία, όσο και οι υποχρεώσεις μας, έναντι του Συμβουλίου της Ευρώπης, καθιστούν αναγκαία τη σύσταση εθνικής Επιτροπής Ανθρωπίνων Δικαιωμάτων στη χώρα μας. 'Εχουμε τονίσει και άλλη φορά, ότι κάθε προσαρμογή της νομοθεσίας μας προς τις σωστές ρυθμίσεις που προηγήθηκαν σε άλλα κράτη είναι αναγκαία, με σεβασμό βεβαίως της ιδιαιτερότητας της χώρας μας, μιας χώρας που χάρις στην ιδιαιτερότητά της διέτρεξε τους αιώνες. Εάν προστατέψουμε και διατηρήσουμε αυτήν την ιδιαιτερότητα, θα μπορέσουμε να επιβιώσουμε και στο μέλλον. 

Αυτή όμως η προσαρμογή έχει τη γενική επιδοκιμασία των φιλελεύθερων και δημοκρατικών πολιτών κάτω από εγγυήσεις. Οι εγγυήσεις είναι ότι δεν θα υπάρξει αλαζονική συμπεριφορά των κυβερνώντων. Ορθώς, λοιπόν, η Κυβέρνηση με το συζητούμενο νομοσχέδιο συνιστά την Εθνική Επιτροπή Προστασίας Ανθρωπίνων Δικαιωμάτων. 

Προσωπικά, δεν θα υποβαθμίσω το ρόλο της, αφού δεν αποτελεί πανάκεια, αφού δεν εκδίδει διοικητικές πράξεις που να εφαρμόζονται, αφού, αφού, αφού, κλπ., διότι εγώ πιστεύω ότι κάθε τι που γίνεται προς αυτήν την κατεύθυνση, είναι ένα ακόμη λιθαράκι προς την επίτευξη του στόχου της προστασίας των ανθρωπίνων δικαιωμάτων και κατά της αυθαιρεσίας των όποιων ατόμων της εξουσίας που πολλές φορές με την προσωπική τους αλαζονεία καταπατούν βάναυσα τα ανθρώπινα δικαιώματα. 

Τις ίδιες απόψεις έχουμε και για τη σύσταση της Επιτροπής Βιοηθικής που με την αλματώδη ανάπτυξη της επιστήμης και της τεχνολογίας, της ιατρικής και της βιολογίας, κρίνεται απαραίτητη. 

Οι αποκαλυφθείσες μέθοδοι της γενετικής μετάλλαξης φυτικών και ζωικών υλών δημιουργούν μια καινούρια επανάσταση στην ηθική της κοινωνίας με απροσμέτρητες παραμέτρους για το ανθρώπινο γένος. Η ύπαρξη κωδίκων δεοντολογίας καθίσταται επιτακτική ανάγκη των καιρών. 

Η σημερινή ανθρώπινη κοινωνία δεν θα θέσει μεσαιωνικούς φραγμούς στις επιστημονικές αναζητήσεις αλλά θα προστατεύσει την ανθρώπινη αξιοπρέπεια και τους κανόνες της ηθικής που θεμελίωσαν οι αιώνες της ζωής του ανθρωπίνου γένους. 

Υπό το πνεύμα αυτό είναι ορθή η νομοθετική πρωτοβουλία για τη σύσταση της Εθνικής Επιτροπής Βιοηθικής. Και στην περίπτωση αυτή της σύστασης της επιτροπής δεν αποτελεί και αυτή πανάκεια ας μη υποβαθμίσουμε όμως το ρόλο της. 

'Ετσι πιστεύω ότι πρέπει να συμπεριφερόμεθα απ' αυτό το Βήμα σε παρόμοιες περιπτώσεις. Εγώ το είπα δυο φορές το επαναλαμβάνω και μία ακόμα, ότι δεν υποβαθμίσω το ρόλο καμιάς εκ των δύο επιτροπών, γιατί γίνεται μια αρχή και με την πάροδο του χρόνου και τη διεθνή πρακτική θα ανδρωθεί και θα βοηθήσει την κοινωνία στην άμυνά της για την προστασία της ανθρώπινης αξιοπρέπειας και των ηθικών κανόνων της κοινωνίας. 

Για την καλύτερη επεξεργασία των διατάξεων του νομοσχεδίου νομίζω ότι ήταν σκόπιμο, κύριε Υπουργέ, να είχατε καλέσει στη Διαρκή Επιτροπή και κάποιους εκ των ειδικών. 'Ετσι τόσο τα μέλη της επιτροπής όσο και η Ολομέλεια θα είχαν κάποιες ειδικές γνώσεις πάνω στο θέμα και σε τίποτα δεν θα μείωναν την επιτροπή. Η παρουσία ειδικών απεναντίας θα της έδινε τη δυνατότητα να έχει καλύτερη γνώμη πάνω στο θέμα. 

Ωστόσο θέλω να τονίσω ότι παρά τη θέση την οποία πήρα και είναι ξεκάθαρη, οι επιτροπές αυτές εφόσον εμμένετε στη συγκρότησή τους σε αυτό το μεγάλο αριθμό θα μπορούσατε να δημιουργήσετε μία εκτελεστική επιτροπή της επιτροπής αυτής γιατί ειλικρινά θεωρώ ότι είναι μεγάλος ο αριθμός για να μπορέσει αυτή να λειτουργήσει. 

Κατά τα άλλα ψηφίζω το νομοσχέδιο επί της αρχής. 

(Χειροκροτήματα από την πτέρυγα της Νέας Δημοκρατίας) 

ΠΡΟΕΔΡΕΥΩΝ (Παναγιώτης Σγουρίδης): Ο κ. Καλαφάτης έχει το λόγο. 

ΑΛΕΞΑΝΔΡΟΣ ΚΑΛΑΦΑΤΗΣ: Αγαπητοί συνάδελφοι, είναι εξαιρετικά θετικό πολιτικό γεγονός που συζητάμε σήμερα στη Βουλή αυτό το νομοσχέδιο για τα δικαιώματα του ανθρώπου και τη βιοηθική. Η Βουλή από καιρό κινδυνεύει να εκφυλιστεί και το αποδεικνύει και η σημερινή διαδικασία σε βιομηχανία παραγωγής ανούσιων νομοθετημάτων και παγερών διατάξεων, χωρίς όραμα για το αύριο στα τυφλά ψάχνει το σήμερα. Οι Βουλευτές εγκλωβισμένοι στην πολιτική σκοπιμότητα ευθυγραμμίζονται στην εφήμερη ανάγκη αποστεώνοντας την παρουσία τους, μετατρεπόμενοι οι ίδιοι σε απεχθείς τεχνικούς της εξουσίας. Η Βουλή πρέπει να γίνει χώρος έκθεσης των νέων ιδεών. Τα νέα ρεύματα της παγκόσμιας σκέψης, οι αδυσώπητοι προβληματισμοί που προκύπτουν από την εξέλιξη, οι συγκλονιστικές ανακαλύψεις και οι επιπτώσεις τους, οι διεθνείς αναζητήσεις, τα νέα φιλοσοφικά ρεύματα πρέπει να διεισδύσουν σ' αυτήν την Αίθουσα για να φρεσκάρουν και να ανανεώσουν το ρόλο μας. 

Αν εμείς οι Βουλευτές ως αυτόνομες πολιτικές προσωπικότητες, αν η Βουλή ως Σώμα, αν τα κόμματα ως συγκροτημένοι πολιτικοί οργανισμοί δεν ασχοληθούμε με αυτό το σαρωτικό κύμα που έρχεται, τότε το πολιτικό μας σύστημα θα αυτοκαταργηθεί, αυτοαναιρούμενο γιατί θα απωλέσει την αυτοσυνέπειά του. 

Αυτό το νομοσχέδιο δίνει τη δυνατότητα να ξεφύγουμε από την ανιαρή καθημερινότητα και να σταθούμε ως νοήμονα κοινωνικά όντα στις σύγχρονες προκλήσεις. Το πώς θα αντιμετωπίσουμε αυτές τις προκλήσεις, αυτό θα αποδείξει στο μέλλον τη δική μας ιστορική δυνατότητα, το πώς δηλαδή διαχειριστήκαμε τη δική μας ιστορική στιγμή. 

Είμαι υποχρεωμένος να εκφράσω τη λύπη μου, γιατί αυτό το νομοσχέδιο θα συζητηθεί μόνο σε μία ημέρα, λές και πρόκειται για κύρωση κάποιας εμπορικής συμφωνίας. Η λύπη μου είναι ακόμα μεγαλύτερη για την κατάντια της Αίθουσας. Ενώ η αρχική σύλληψη για το νομοθέτημα είναι ορθή, η προτεινόμενη διαδικασία υποβαθμίζει το εγχείρημα, ελπίζω να μην το ενταφιάσει. 

'Εχω τη βεβαία πεποίθηση, πως η σημερινή συζήτηση έπρεπε να γίνει σε επίπεδο Αρχηγών Κομμάτων με απεριόριστο χρόνο συζήτησης. Το ότι χάνουμε την ευκαιρία μιας τόσο σημαντικής και θεμελιώδους συζήτησης, είναι άραγε αποτέλεσμα κεκτημένης κοινοβουλευτικής αδράνειας ή αποκτημένης πλέον κοινωνικής απάθειας; 

Το νομοσχέδιο έχει δύο άξονες: 

Ο πρώτος θέλει να προστατεύσει τα δικαιώματα του ανθρώπου, με αφορμή κυρίως τις μαζικές μετακινήσεις οικονομικών μεταναστών. 

Ο δεύτερος θέλει να προστατεύσει τη συμβατική ανθρώπινη ηθική, όπως αυτή έχει εξελιχθεί μέχρι σήμερα, από τα απίστευτα επιτεύγματα της επιστήμης. 

Στην ουσία και οι δύο άξονες έχουν την ίδια αφετηρία, την προϊούσα εξέλιξη. 

Τόσο οι μετακινήσεις πληθυσμών όσο και τα ανακύπτοντα ζητήματα ηθικής δεν είναι καινοφανή στοιχεία στην παγκόσμια ιστορία. Η ανθρώπινη πορεία από την απαρχή του γένους μας μέχρι σήμερα έχει πολλά τέτοια παρόμοια φαινόμενα. Θα μπορούσε να πει κανείς, πως αυτά τα στοιχεία είναι από τα κύρια χαρακτηριστικά κάθε ιστορικής περιόδου. 

Κάθε νέα επιστημονική ανακάλυψη επιφέρει με αναπόφευκτο τρόπο εξέλιξη στις αντιλήψεις, στις κοσμοθεωρίες, στις φιλοσοφικές αναζητήσεις, στις αξίες, στα ήθη, στα έθιμα, εν τέλει στην ηθική της κοινωνίας. 

Παράλληλα, οι τεχνολογικές εξελίξεις δημιουργούν δομικές 

  

 

  

Σελίδα 1366 

αναταράξεις στο κοινωνικό επίπεδο, στις οικονομικές και παραγωγικές σχέσεις, εξαρθρώνοντας καθιερωμένους δεσμούς, αναγκάζοντας έτσι πληθυσμιακά στρώματα στη μετανάστευση με τα γνωστά συνακόλουθα αποτελέσματα. 

Επιστήμη και τεχνολογία οδεύουν χέρι-χέρι, χτίζοντας την ανθρώπινη κοινωνία, δίνοντάς της ταυτόχρονα τα απαραίτητα εφόδια για να φθάσει η ανθρώπινη ύπαρξη στην τελείωσή της... 'Οταν αυτοί οι δύο εταίροι της κοινωνίας μας προχωρούν σιγά-σιγά, η κοινωνία απορροφά τους κραδασμούς της εξέλιξης. 'Οταν όμως αυτοί οι δύο αποφασίσουν να κάνουν άλματα, τότε οι επιπτώσεις στην κοινωνία είναι απρόσμενες, απρόβλεπτες και απροσδιόριστες. 

Τώρα είναι γεγονός πως ζούμε απίθανες αλλαγές σε όλα τα επίπεδα, για αυτό έχουμε, και στο μέλλον θα έχουμε ασύλληπτες διαφοροποιήσεις παντού. 

Για παράδειγμα, οι μετακινήσεις πληθυσμών που ζούμε σήμερα είναι σημαντικές. 'Ισως μας φαίνονται υπερβολικά μεγάλες, επειδή υφιστάμεθα τις συνέπειές της. Αλλά συγκρινόμενες με μετακινήσεις άλλων ιστορικών περιόδων είναι μικρές. Το κύμα, όμως, που θα έλθει θα είναι αδιανόητο. Είμαστε ακόμα στην αρχή. 

Η επιστήμη και η φιλοσοφία με εξαιρετική δεξιοτεχνία γνωρίζουν κάθε φορά να ανατρέπουν τις κατεστημένες αντιλήψεις. 'Οταν αυτό συμβαίνει, το κατεστημένο σύστημα αξιών λιθοβολεί το νέο. 'Ετσι η σύγκρουση επιστημονικών επιτευγμάτων με την κατεστημένη κοινωνική αντίληψη είναι σύμφυτη της πολιτισμένης κοινωνίας. 

Τα επιστημονικά επιτεύγματα κονιορτοποίησαν πάντα τις ξεπερασμένες κοινωνικές αντιλήψεις, διέλυσαν πολλές φορές τον πυρήνα ηθικών δοξασιών, ποτέ όμως δεν έφθασαν να αμφισβητήσουν τον πυρήνα της ανθρώπινης ύπαρξης. 

Σήμερα συμβάνει αυτό. Είναι πασίδηλη η ποιοτική διαφορά. 

Τα επιτεύγματα της επιστήμης στο μικρόκοσμο και στο μεγάκοσμο εύκολα μπορεί να δεχθούμε πως οδηγούν το γένος μας σε ανώτερο στάδιο νοημοσύνης και εξέλιξης στη μεγάλη πορεία της ανθρωπότητας προς την αυτογνωσία... 

Τα επιτεύγματα όμως της βιολογίας, της γενετικής μηχανικής, της βιοτεχνολογίας, είναι σιδερένια γροθιά στο στομάχι της ανθρώπινης ηθικής όπως αυτή έχει διαμορφωθεί σήμερα. Τα ερωτήματα δεν είναι απλώς αμείλικτα, είναι εξοντωτικά. Συνήθως τα άτομα και οι κοινωνικές ομάδες, λόγω αδράνειας μένουν ενεοί μπροστά στις δημιουργούμενες νέες συνθήκες, δημιουργώντας διαφόρων ειδών προστασίες, άμυνες που φτάνουν πολλές φορές τα όρια της γελοιότητας και της δαιμονολογίας. 

'Ομως οι ισχυρές κοινωνίες και τα άτομα, πρέπει να αντιμετωπίζουν με γενναιότητα, ενόραση, σύνεση, τις εξελίξεις και να τις προσαρμόζουν στις ανάγκες και στο εξελισσόμενο σύστημα αξιών τους. Οι αφορισμοί ορίζουν αδιάψευστα την αδυναμία των κοινωνικών συνόλων να εξελιχθούν αρμονικά με τα νέα δεδομένα. Η εξέλιξη ως έννοια δεν είναι ούτε καλή ούτε κακή, είναι απλώς εξέλιξη. Υπάρχει ένα καίριο ερώτημα: Οι δυνάμεις της εξέλιξης είναι ανεξέλεγκτες; Και ένα δεύτερο που προκύπτει από το πρώτο: Μήπως το σημερινό σοκ είναι αύριο μια κοινή πραγματικότητα με την οποία θα συμβιοί και θα συνδιαμορφώνεται η ανθρωπότητα; 

Η εποχή μας χρωματίζεται έντονα και από ένα άλλο χαρακτηριστικό, το χάσμα της γνώσης -δεν αναφέρεται καθόλου στο νομοσχέδιο- που καθημερινά διευρύνεται. Βεβαίως, πάντα υπήρχε διαφορά στη γνώση ανάμεσα στα διάφορα κοινωνικά στρώματα. Νομίζω, όμως, πως στη σημερινή εποχή συσσωρεύεται απίθανος όγκος υψηλής γνώσης σε όλο και μικρότερο μέρος του πληθυσμού. Προ πολλού κλασικές ήδη θεωρίες, είναι και παραμένουν ξένες σε όλο και μεγαλύτερα αναλογικά τμήματα της κοινωνίας, ενώ την ίδια στιγμή νέες επαναστατικές θεωρίες και γνώσεις γίνονται κτήμα μιας περιορισμένης πνευματικής ιντελιγκένσιας. 

Τι μπορεί να προδικάζει αυτή η διαμορφούμενη κατάσταση σε μια διεθνοποιημένη κοινωνία, όταν μάλιστα η γνώση -όπως όλοι τονίζουμε-παίζει τον κυρίαρχο ρόλο. 'Οταν την ίδια στιγμή ασύγκριτος πλούτος και δύναμη συγκεντρώνονται σε ελάχιστα κέντρα αυτονομούμενος ολοένα και περισσότερο από το κοινωνικό περιβάλλον. Στοιχειώδη ανθρώπινα δικαιώματα καταπατώνται, όπως είναι το δικαίωμα στην εργασία, στην ψυχαγωγία, στο καθαρό περιβάλλον, στη συνεύρεση του ανθρώπου με τις προαιώνιες καταβολές του. Μήπως οδεύουμε ακάθεκτοι προς μια κοινωνία "αρίστων", με άλλα λόγια μήπως έχουμε επιστροφή σε νεοαριστοκρατικές μορφές διακυβέρνησης, μια διεθνή νεοαριστοκρατική κοινωνία; 

Οι προβλεπόμενες από το νομοσχέδιο εθνικές επιτροπές, έχουν πολύ σημαντικό, ξεχωριστό έργο να ασχοληθούν. Η οργανωμένη δημοκρατική κοινωνία και τα μεμονωμένα άτομα αναμένουν πολλά από αυτές. 

Μόνο μια παρατήρηση θέλω να κάνω για το κείμενο της εισηγητικής έκθεσης, ίσως είναι λεπτομέρεια, αλλά παίζει πολύ σημαντικό ρόλο. 'Εχω την εντύπωση πως πρέπει να αφαιρεθεί από τη δεύτερη παράγραφο της εισηγητικής έκθεσης, η δεύτερη πρόταση που αναφέρει "σε διεθνές επίπεδο η δράση διακρατικών οργανισμών όπως ιδίως ο ΟΗΕ και το Συμβούλιο της Ευρώπης". Αυτό το "ΟΗΕ" που μας πατάει τον κάλο τι το θέλουμε; Ξεχνάμε τη διεθνή συμπεριφορά του στην Κύπρο, στο Κουρδικό; 

ΒΑΣΙΛΕΙΟΣ ΣΩΤΗΡΟΠΟΥΛΟΣ: Τι να κάνουμε; Δεν γίνεται διαφορετικά. 

ΑΛΕΞΑΝΔΡΟΣ ΚΑΛΑΦΑΤΗΣ: Δεν χρειάζεται να το αναφέρουμε. Μπορούμε να το παραλείψουμε. Δεν λέω να το καταργήσουμε, ούτε να μην το σεβαστούμε. Απλώς δεν χρειάζεται να υπάρχει σε αυτό το νομοσχέδιο. 

ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κ. Καλαφάτη. 

Ο κ. Στεφανής έχει το λόγο. 

ΚΩΝΣΤΑΝΤΙΝΟΣ ΣΤΕΦΑΝΗΣ: Κύριοι συνάδελφοι, παίρνω το λόγο διότι θεωρώ υποχρέωσή μου όταν εισάγεται στη Βουλή αυτό το νομοσχέδιο, να καταθέσω τις δικές μου απόψεις για το νομοσχέδιο αυτό και να κάνω και μερικές παρατηρήσεις γενικές και ειδικές. 

Η υποχρέωσή μου απορρέει από το γεγονός ότι με το όλο θέμα ιδιαίτερα αυτό που έχει σχέση με την βιοηθική έχω ασχοληθεί ένα σημαντικό μέρος της ζωής μου και θεωρώ ότι μάλλον θα πρέπει να έχω κάποια γνώμη στο νομοσχέδιο αυτό. 

Γενικά χαιρετίζω το γεγονός ότι εισάγεται αυτό το νομοσχέδιο και για τις δύο επιτροπές, και για την Επιτροπή Ανθρωπίνων Δικαιωμάτων και για την Επιτροπή της Βιοηθικής. 

Γεννιέται το ερώτημα: Είναι απαραίτητη η νομοθετική κατοχύρωση των επιτροπών αυτών ή θα μπορούσαν να λειτουργήσουν με κάποιον άλλο τρόπο; Σε άλλες χώρες, που υπάρχουν κάποιες τέτοιες επιτροπές, δεν χρειάζονται καμία νομοθετική κατοχύρωση, λειτουργούν ως ινστιτούτα, ως άτυπες συμβουλευτικες επιτροπές στον Πρωθυπουργό, στον Πρόεδρο της Δημοκρατίας, στις κυβερνήσεις ή στο Κοινοβούλιο. 

Νομίζω ότι είναι αναγκαία η νομοθετική κατοχύρωση, παρά το γεγονός ότι η χώρα μας έχει κυρώσει διεθνείς συμβάσεις, που υπό κάποια έννοια την υποχρεώνουν στην τήρηση αυτών των κανόνων που περιλαμβάνουν αυτές οι διεθνείς συμβάσεις, για τη διασφάλιση των ανθρωπίνων δικαιωμάτων επί παραδείγματι. 

Νομίζω, όμως, ότι υπάρχουν πάντα τοπικές ή εθνικές αναγκαιότητες που επιβάλλουν την ανάγκη ίδρυσης επιτροπών που να επιλαμβάνονται και αυτών των ειδικών πλευρών. 'Οπως, επίσης, υπάρχει η ανάγκη να λειτουργεί μία τέτοια Επιτροπή των Ανθρωπίνων Δικαιωμάτων για να αποτελεί μια ζωντανή υπόμνηση για την ανάγκη τήρησης αυτών των κανόνων και υπό κάποια έννοια να πιέζει για την καθιέρωση και τη σωστή λειτουργία μηχανισμών εφαρμογής αυτών των κανόνων. 

Ως προς τη λειτουργία: 

Νομίζω ότι σωστά η λειτουργία της έχει γνωμοδοτικό χαρακτήρα και δεν έχει εκτελεστικό. 

Ως προς τη σύνθεσή της: 

Εδώ θα μπορούσαν να γίνουν πολλές και διάφορες παρατηρήσεις. 'Ισως θα συμφωνούσα ότι είναι πολυάριθμη η Επιτροπή των Ανθρωπίνων Δικαιωμάτων και ολιγάριθμη η 

 

 

  

Σελίδα 1367 

Επιτροπή της Βιοηθικής, αλλά αυτό είναι μια λεπτομέρεια. 

Ως προς την υπαγωγή της στον Πρωθυπουργό: 

Νομίζω ότι δεν αποτελούμε μία πρωτοτυπία. Οι περισσότερες χώρες τις επιτροπές αυτές, όταν λειτουργούν τέτοιες επιτροπές, τις υπάγουν είτε στον Πρωθυπουργό είτε στον Πρόεδρο της Δημοκρατίας. Χαρακτηριστικό παράδειγμα, επειδή το ανέφερε ο κ. Σούρλας ως πρότυπο σωστής λειτουργίας μιας αντίστοιχης επιτροπής, είναι ότι στη Γαλλία έχει υπαχθεί στον Πρόεδρο της Δημοκρατίας. 

Νομίζω ότι η παρά τω Πρωθυπουργώ ή υπό τον Πρωθυπουργό λειτουργία της επιτροπής της προσδίδει απλώς κύρος. 'Εχει μια ιδιαίτερη συμβολική σημασία, που σημαίνει την ανάγκη ότι ένα τέτοιο θέμα πρέπει να απασχολεί την πολιτεία στο σύνολό της. Και ως εκπρόσωπος της πολιτεία κάθε στιγμή είναι ο Πρωθυπουργός. Αυτό δεν σημαίνει ότι έχει μια συνεχή ο ίδιος ανάμειξη στη λειτουργία της επιτροπής. Θα μπορούσε κανένας να ισχυριστεί, προκειμένου να τονιστεί ακόμα περισσότερο η εθνική εκπροσώπηση σ'αυτές τις επιτροπές, ότι θα μπορούσε να είναι της Βουλής. Εξ όσων γνωρίζω, η Βουλή μπορεί να συστήνει η ίδια επιτροπές, αλλά δεν συμμετέχει αμιγώς σ'αυτές. 

Η Δανία αποτελεί ένα παράδειγμα όπου η Βουλή με τα κόμματά της εκπροσωπείται σημαντικά σε μία τέτοια επιτροπή. Στην Επιτροπή Βιοηθικής επί παραδείγματι, που λειτουργεί από το 1988, από τα δεκαεπτά μέλη, τα εννιά είναι εκπρόσωποι της Βουλής. 'Ετσι, υποτίθεται ότι διασφαλίζεται περισσότερο η κοινοβουλευτική εκπροσώπηση, η λαϊκή εκπροσώπηση μέσα σε μία τέτοια επιτροπή. 

Πιστεύω ότι μάλλον θα έπρεπε να ενισχυθεί η εκπροσώπηση της Βουλής και στις δύο επιτροπές, και στην Επιτροπή Ανθρωπίνων Δικαιωμάτων, και στην Επιτροπή Βιοηθικής. 

Ως προς την ονομασία που έχει έναν συμβολικό χαρακτήρα, ακριβώς για να τονισθεί ακόμη περισσότερο η μη σύνδεσή της με το κράτος, ίσως ενδεχόμενα δεν θα έπρεπε να ονομάζεται "επιτροπή", αλλά "συμβούλιο" όπως είναι στις περισσότερες χώρες του κόσμου. Υπό κάποια έννοια υποδηλώνει τη μη κρατιστική της υπόσταση. 

'Ερχομαι στην Επιτροπή Βιοηθικής. Πολλά πράγματα ειπώθηκαν σχετικά με την ηθική και με τη δεοντολογία. Υπάρχει μία σύγχυση εννοιών και όρων. 'Αλλο η ηθική και άλλο φυσικά η δεοντολογία. Και εδώ πολύ φοβάμαι, ότι το γεγονός πως έχουμε πολλές τέτοιες επιτροπές σαν αυτή που καθιερώνει ο ν.2519, ενδεχομένως να δημιουργήσει σύγχυση. 'Ισως θα πρέπει να γίνει μία αναμόρφωση του ν.2519, ούτως ώστε οι αρμοδιότητες εκείνης της επιτροπής να αναφέρονται περισσότερο στη δεοντολογία και λιγότερο στη βιοηθική στο σύνολό της. 

Ο κ. Παυλόπουλος είπε ότι καλό θα ήταν να μη λέγεται "επιτροπή" ή "συμβούλιο" προστασίας των ανθρωπίνων δικαιωμάτων, αλλά να λέγεται "επιτροπή προστασίας των συνταγματικών δικαιωμάτων". Μπορεί να έχει δίκιο, αλλά το γεγονός είναι ότι σε όλο τον κόσμο και στις εθνικές νομοθεσίες έτσι αναφέρονται οι επιτροπές. 

Θα έλεγα και κάτι άλλο. Μία τέτοια επιτροπή θα έπρεπε να κατοχυρώνει τα δικαιώματα ομάδων. 'Ισως θα έπρεπε στην ονομασία της να περιλαμβάνονται και οι λέξεις "κοινωνική ομάδα", δηλαδή ανθρώπων, ατόμων και κοινωνικών ομάδων, δεδομένου ότι όλοι γνωρίζουμε ότι υπάρχουν κοινωνικές ομάδες που τα δικαιώματά τους δεν προστατεύονται αρκούντως. 

Εδώ ίσως θα έπρεπε να πρωτοτυπήσει κανένας, προς αυτήν την κατεύθυνση, διότι δεν ξέρω αν υπάρχει σε κάποια άλλη χώρα ή σε κάποιον διεθνή οργανισμό η προστασία κοινωνικών ομάδων μαζί με την προστασία των ανθρωπίνων δικαιωμάτων, αλλά ίσως θα έπρεπε να το επισημάνει κανένας, να δώσει με τον τρόπο αυτό περισσότερη έμφαση στην προστασία μειονεκτούντων ή με ειδικές ανάγκες ατόμων. 

'Οσον αφορά την αποτελεσματικότητα αυτών των επιτροπών, ιδιαίτερα της Επιτροπής Βιοηθικής, νομίζω ότι η βιοηθική δεν είναι μόνο θέμα άσκησης φιλοσοφικού στοχασμού. Είναι θέμα καθιέρωσης μηχανισμών ευαισθητοποίησης. Με αυτήν την έννοια και μέσα σ'αυτό το πλαίσιο νομίζω ότι δεν θα πρέπει να περιορίζεται αποκλειστικά και μόνο στην παραγωγή εκθέσεων, αλλά ενδεχομένως στην πίεση για την εισαγωγή στην παιδεία, στα πανεπιστήμια μαθημάτων βιοηθικής, που είναι πάρα πολύ βασικό, γιατί είμαστε από τις λίγες χώρες όπου η Βιοηθική δεν αποτελεί απαρτιωτικό μέρος του διοικητικού προγράμματος όλων των παλαιών σχολών που έχουν σχέση με τον άνθρωπο. 

Τέλος, μαζί με την καθιέρωση του νομοθετικού πλαισίου, θα πρέπει να ληφθεί κάποια μέριμνα, ούτως ώστε να υπάρχει κι ένας μηχανισμός εφαρμογής των προϊόντων των εκθέσεων της επιτροπής, για ν' αποκτήσει η επιτροπή αυτή αποδοτικότητα και λειτουργική ισχύ. 

Ευχαριστώ, κύριε Πρόεδρε. 

(Χειροκροτήματα από την πτέρυγα του ΠΑ.ΣΟ.Κ.) 

ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε κι εμείς τον κ. Στεφανή. 

Ο κ. Παπαδημόπουλος έχει το λόγο. 

ΙΩΑΝΝΗΣ ΠΑΠΑΔΗΜΟΠΟΥΛΟΣ: Κυρίες και κύριοι συνάδελφοι, βεβαίως όταν κάποτε στη χώρα μας, αλλά και αλλού, υπήρχε η έντονη τάση για σύσταση νομικών προσώπων, οργανισμών, επιτροπών κλπ., κανείς δεν μπορούσε να φανταστεί ότι θα φτάναμε σήμερα στο σημείο αυτό, να έχουμε χιλιάδες νομικά πρόσωπα, επιτροπές και οργανισμούς, που στην ουσία δεν επιτελούν καμία σοβαρή αποστολή, αλλά τουναντίον μπερδεύουν τα πράγματα. 

Τώρα τελευταία υπάρχει η τάση να δημιουργούμε ανεξάρτητες διοικητικές αρχές και επιτροπές μείζονος σημασίας σε θέματα φυσικά, που ή δεν είναι επαρκής η έννομη τάξη, ή εν πάση περιπτώσει, δεν είναι ακόμα ώριμες οι συνθήκες καθιέρωσης εξειδικευμένων νομοθετικών πλαισίων προστασία ενός ανθρώπινου αγαθού. 

Βεβαίως, εάν επρόκειτο περί ενός κράτους δικαίου, περί ενός κράτους το οποίο θα μπορούσε να λειτουργεί άψογα και να προστατεύει τα δικαιώματα του ανθρώπου σ' ένα συγκεκριμένο γεωγραφικό χώρο ή και παγκοσμίως, τότε φυσικά δεν θα ετίθετο το θέμα επί τάπητος, δηλαδή, δεν θα φτάναμε στη θεσμοθέτηση τέτοιων επιτροπών. 

Πράγματι, σε μια συντεταγμένη πολιτεία υπάρχουν όλοι εκείνοι οι νόμοι, οι οποίοι συντελούν στην παγίωση της έννομης τάξης και στην προστασία και κατοχύρωση των δικαιωμάτων του ανθρώπου. Παρ' όλα ταύτα όμως, μερικοί τομείς έχουν ιδιάζουσα, ιδιαίτερη σημασία και φυσικά χρειάζονται κάποιες ασφαλιστικές δικλείδες, για να προστατευτούν ορισμένοι θεσμοί ή ορισμένες κατηγορίες δικαιωμάτων εντονότερα και καλύτερα. 

'Οσον αφορά την Επιτροπή των Δικαιωμάτων του Ανθρώπου, την οποία προβλέπει το σχέδιο νόμου, βεβαίως η άποψη την οποία ανέπτυξε ο εισηγητής μας κ. Φούσας και εν συνεχεία ο Κοινοβουλευτικός μας Εκπρόσωπος κ. Παυλόπουλος, με βρίσκει απόλυτα σύμφωνο. 

Διότι κύριε Υπουργέ, όταν οι άνθρωποι, οι συνταγματολόγοι, οι διεθνολόγοι, οι νομικοί γενικώς μιλούσαν, τον περασμένο κυρίως αιώνα, για δικαιώματα του ανθρώπου, αναφέρονταν σ' αυτά, τα οποία πηγάζουν από τη φύση του ανθρώπου και τα οποία δικαιούται ο άνθρωπος να τα έχει προστατευμένα. Δεν είχαν συμπεριληφθεί ακόμα σε νομοθετικά κείμενα ή μάλλον δεν υπήρχαν ακόμη διακηρύξεις, δεν υπήρχαν ακόμη συνταγματικά κείμενα. 

'Ηταν υποτυπώδης η όλη έννομη τάξη γι' αυτό και αναφερόμασταν τότε γενικώς στα δικαιώματα του ανθρώπου, γιατί ακόμα τα δικαιώματα αυτά δεν είχαν συμπεριληφθεί σε κάποιο νομοθετικό κείμενο, για να τύχουν της δέουσας προστασίας. 

'Ολες οι χώρες απέκτησαν συντάγματα. Δεν εξετάζουμε τώρα το γεγονός αν μία χώρα έχει τέλειο, φιλελεύθερο σύνταγμα ή όχι, αλλά εν πάση περιπτώσει, από τις εκατόν ενενήντα πέντε περίπου χώρες σήμερα του Οργανισμού Ηνωμένων Εθνών, καμία δεν είναι χωρίς σύνταγμα, άλλο αν το σύνταγμα μιας συγκεκριμένης χώρας είναι ανελεύθερο. 

Αφού, λοιπόν, όλα τα δικαιώματα υπάρχουν στον καταστα-

 

 

  

Σελίδα 1368 

τικό χάρτη, στο θεμελιώδη νόμο της χώρας, δεν μπορούμε να ξεφύγουμε από αυτό τον χαρακτηρισμό, τον οποίο πολύ σωστά ανέπτυξε ο κ.Παυλόπουλος, ότι δηλαδή τα δικαιώματα από τη στιγμή που μπήκαν σε κάποιο θεμελιώδες νομοθετικό πλαίσιο, είναι συνταγματικά δικαιώματα και δεν είναι απλώς δικαιώματα του ανθρώπου. 

Το Σύνταγμά μας μιλάει φυσικά πρώτα για τα πολιτικά δικαιώματα, μιλάει για τα κοινωνικά δικαιώματα, μιλάει για τα ατομικά δικαιώματα. Και βεβαίως, όταν αναφέρεται στο ποιοι απολαμβάνουν αυτά τα δικαιώματα είναι σαφέστατη η διατύπωση των σχετικών άρθρων ότι προστατεύονται οι πάντες, όλοι οι πολίτες που κυκλοφορούν στην ελληνική επικράτεια. 

'Οταν λέμε ότι οι 'Ελληνες είναι ίσοι απέναντι του νόμου, εδώ κάνουμε μία διάκριση. Φυσικά αυτό δεν περιλαμβάνει όλους τους ανθρώπους που κυκλοφορούν εντός των ορίων της επικράτειας. Δεν πρόκειται περί δικαιώματος του ανθρώπου, αλλά περί μιας καταστάσεως, που αφορά τον άνθρωπο, πολίτη της συγκεκριμένης χώρας. 

Τα γνήσια όμως δικαιώματα του ανθρώπου, είτε είναι πολιτικά είτε είναι ατομικά είτε κοινωνικά αφορούν τους πάντες, επαναλαμβάνω, που ζουν και κινούνται σε αυτήν τη χώρα. 

'Αρα, λοιπόν, είναι πολύ δοκιμότερος ο όρος "επιτροπή για την προστασία αυτών των συνταγματικών δικαιωμάτων" και όχι "επιτροπή των δικαιωμάτων του ανθρώπου". 

Αυτό είναι σαφέστατο και πρέπει να γίνει κατανοητό και από εσάς. 'Οσο έχουμε ακόμη χρόνο μπορείτε να προβείτε, κύριε Υπουργέ, στην αλλαγή του τίτλου του νομοσχεδίου. 

Προχωρούμε τώρα στη δεύτερη επιτροπή, η οποία βεβαίως είναι κάπως πιο μοντέρνα σε σχέση με την πρώτη. Για την πρώτη επιτροπή, και αν ακόμα δεν είχαμε εξειδικευμένες διατάξεις, υπήρχαν πάντως θεσμοί προστατευτικοί. Η Επιτροπή Βιοηθικής όμως, είναι κάτι το οποίο ακούγεται τη δεκαετία που διατρέχουμε και όχι παλαιότερα. 

'Ολοι γνωρίζουμε ότι η επιστήμη και η τεχνολογία γνωρίζουν στις μέρες μας μεγάλη έξαρση. 'Εχουν γίνει καταπληκτικές προόδοι, έχουμε εξελίξεις, τις οποίες προ ολίγων ετών δεν μπορούσε να συλλάβει ο ανθρώπινος νους. 

Φυσικά εγώ είμαι απόλυτα σύμφωνος με τη θεσμοθέτηση μίας τέτοιας επιτροπής, γιατί στο κάτω κάτω χαιρόμαστε όταν η επιστήμη, η τεχνολογία κάνει ανακαλύψεις και προχωρεί σε πρόοδο που ευνοεί το βιοτικό επίπεδο και την εξέλιξη του ανθρώπου. Σε μερικές όμως περιπτώσεις πρέπει να έχουμε και το νου μας. 

Μπροστά σε αυτήν την ακατάσχετη τάση της επιστημονικής φαντασίας, το να τα υπαγάγουμε όλα κάτω από την εξέλιξη της επιστήμης και της τεχνολογίας, θα ήταν πάρα πολύ άστοχο και επιζήμιο για την ανθρώπινη φύση. Δεν μπορεί να υπάρξει οργανωμένη κοινωνική ομάδα χωρίς ηθική. Αυτο το είπαν κατά κόρον όλοι οι φιλόσοφοι των αρχαίων αττικών φιλοσοφικών συστημάτων. Δικοί μας άνθρωποι, τον 5ο αιώνα, δεν μίλησαν για τίποτα άλλο περισσότερο, όσο για την ηθική. 

Πού κατατείνει η έννοια της ηθικής, έτσι όπως τη συναντούμε στο νομοσχέδιο, η οποία έρχεται σαν φραγμός στην επιστημονική φαντασία και τεχνολογία; 

Κατατείνει κυρίως στο να προστατεύσει τον άνθρωπο, το μόνο από τα όντα του φυτικού και του ζωϊκού βασιλείου που φυσικά έχει μία ξεχωριστή θέση στο σύμπαν, στη δημιουργία. 

Βρίσκει πράγματι η ηθική τη δικαίωσή της, θα λέγαμε στην Αντιγόνη του Σοφοκλέους. Θα θυμάστε το μύθο. 'Οταν πήγε η Αντιγόνη να πάρει την άδεια από το θείο της Κρέοντα για να θάψει τον αδελφό της που είχε πέσει, στρέφοντας τα όπλα εναντίον της πατρίδος, εκείνος της είπε "δεν είναι σωστό αυτό που κάνεις, γιατί δεν το προβλέπει η έννομη τάξη, δεν το επιτρέπει ο νόμος, γιατί αυτός είναι εχθρός της πατρίδος". 

Και απήντησε πολύ σωστά η Αντιγόνη, εγώ δεν ακούω σ'αυτά τα κηρύγματα τα οποία μπορεί να υπερβεί κάθε άνθρωπος, διότι το θετό δίκαιο θεσμοθετείται σήμερα, και σε λίγο αλλάζει, αλλά εγώ πιστεύω στον άγραφο νόμο, στον ηθικό νόμο, στην ηθική τάξη, σ' αυτόν τον νόμο που κανείς δεν γνωρίζει πού έχει τις ρίζες, "ουδείς οίδεν έξ ότου 'φάνη" λέει χαρακτηριστικά το αρχαίο κείμενο. 

Αυτός είναι ο νόμος της ηθικής, τον οποίο στις μέρες μας παραμελήσαμε αρκετά και ευτυχώς ερχόμαστε τελευταία να μπαλώσουμε κάπως τα πράγματα. Αυτός ο ηθικός νόμος πρέπει να διέπει στο εξής τις ανθρώπινες σχέσεις περισσότερο από την άλλη έννομη τάξη. 'Αλλωστε το βρήκε αυτό πολύ σωστό εν συνεχεία ο Ούγκο Γκρότιος, ο οποίος ίδρυσε τη σχολή του φυσικού δικαίου και είπε πράγματι πόσο η ηθική είναι χρήσιμη στις κοινωνικές σχέσεις, στις διακρατικές σχέσεις. 

'Ομως, κύριε Υπουργέ, όπως είπα και νωρίτερα η Βιολογία, η Ιατρική, η Γενετική και η Βιοτεχνολογία θέλουν φραγμούς, γιατί αλλιώς θα αποκτηνώσουν το σύγχρονο άνθρωπο. Αν φτάσουμε στο σημείο να δεχθούμε όλες τις εξελίξεις της γενετικής σήμερα, τι θα γίνουμε; Η γη σήμερα έχει έξι δισεκατομμύρια ανθρώπους και όμως, αν τους παρατάξεις τον έναν δίπλα στον άλλον, κανείς μα κανείς, δεν είναι απόλυτα όμοιος με το διπλανό του. 'Ολοι διαφέρουν μεταξύ τους. Μπορεί να βλέπετε στην Κίνα ένα δισεκατομμύριο διακόσια εκατομμύρια ανθρώπους παρατεταγμένους και να νομίζετε πως είναι όλοι ίδιοι, αλλά ο καθένας έχει τα δικά του χαρακτηριστικά. 

Συνεπώς εδώ η Γενετική και η Βιοτεχνολογία δεν πρέπει να κάνουν αυτά τα οποία επιτάσσει η επιστήμη, αλλά αυτά που επιτάσσει η ανθρώπινη ηθική. Ευχαριστώ. 

(Χειροκροτήματα από την πτέρυγα της Νέας Δημοκρατίας) 

ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε, κύριε Παπαδημόπουλε. 

Ορίστε, κύριε Υπουργέ, έχετε το λόγο. 

ΣΤΑΥΡΟΣ ΜΠΕΝΟΣ (Υφυπουργός Εσωτερικών, Δημόσιας Διοίκησης και Αποκέντρωσης): 'Οσον αφορά κάποιες παρατηρήσεις που έγιναν από συναδέλφους, θα ήθελα να πω κατ'αρχήν, στον κ. Παυλόπουλο, ότι ορθώς επεσήμανε να εξετάζονται οι συμφωνίες του Ελληνικού Δικαίου με τις διεθνείς συμβάσεις. 

Θα σας αναγνώσω τη διατύπωση, η οποία θα προστεθεί στο άρθρο 1, παράγραφος 6. Προστίθεται, λοιπόν, εδάφιο ι' που λέει τα εξής: "Εξετάζει τη συμφωνία του ελληνικού Δικαίου με τις διεθνείς συμβάσεις για την προστασία των δικαιωμάτων του ανθρώπου και εκφέρει σχετική γνώμη προς τα αρμόδια όργανα της πολιτείας". Συμφωνείτε αγαπητέ συνάδελφε; 

ΠΡΟΚΟΠΗΣ ΠΑΥΛΟΠΟΥΛΟΣ: Μάλιστα. 

ΣΤΑΥΡΟΣ ΜΠΕΝΟΣ (Υφυπουργός Εσωτερικών, Δημόσιας Διοίκησης και Αποκέντρωσης): 'Αρα, λοιπόν, αυτό να προστεθεί. 

Επίσης, θα ήθελα ν'αναφερθώ σε δυο παρατηρήσεις του κ.Στεφανή. Νομίζω ότι πράγματι ο όρος "εθνικό συμβούλιο" είναι πιο δόκιμος, να τον αλλάξουμε από "εθνικές επιτροπές" και στις δυο επιτροπές. 

(Στο σημείο αυτό την Προεδρική 'Εδρα καταλαμβάνει ο Δ' Αντιπρόεδρος της Βουλής κ.ΝΙΚΟΛΑΟΣ ΚΑΤΣΑΡΟΣ) 

Θα επεξεργαστούμε και μια διατύπωση για τις ομάδες που είναι ενδιαφέρουσα. 'Οταν θα την έχουμε επεξεργαστεί, θα το ανακοινώσω στο Σώμα. 

ΠΡΟΕΔΡΕΥΩΝ (Νικόλαος Κατσαρός): Ο κ.Σωτηρόπουλος έχει το λόγο. 

ΒΑΣΙΛΕΙΟΣ ΣΩΤΗΡΟΠΟΥΛΟΣ: Κύριοι συνάδελφοι, με το εν λόγω νομοσχέδιο, το Υπουργείο Εσωτερικών, Δημόσιας Διοίκησης, φιλοδοξεί να θεσπίσει δυο γνωμοδοτικές επιτροπές, την πρώτη, όπως την αποκαλεί, Εθνική Επιτροπή για την Προστασία των Δικαιωμάτων του Ανθρώπου και τη δεύτερη, Εθνική Επιτροπή για θέματα Βιοηθικής. 

Ζήτησε ο κύριος Υπουργός απ'όλα τα κόμματα την ομόφωνη ψήφιση του εν λόγω νομοσχεδίου, καίτοι φοβήθηκε μη τυχόν μας κατηγορήσουν για κλωνοποίηση. 

Τέτοιος κίνδυνος δεν υπάρχει. Η κλωνοποίηση φιλοδοξεί να παράγει εξαιρετικά επιλεγμένα άτομα ιδιοφυή ή είδη υπό εξαφάνιση. Εμείς δεν ανήκουμε ούτε στο ένα είδος ούτε στο άλλο. 

Εμείς ψηφίζουμε το εν λόγω νομοσχέδιο, με τις επιφυλάξεις που έχουν διατυπωθεί μέχρι τώρα και από τον εισηγητή μας

  

 

  

Σελίδα 1369 

και από τον Κοινοβουλευτικό Εκπρόσωπο. 

Θεωρούμε κυρίως για τη δεύτερη επιτροπή ότι ήταν πραγματικά αναγκαία η σύστασή της καιτοι τα μέλη τα οποία θα συμμετέχουν είτε θα διορίζονται από τον κύριο Πρωθυπουργό ή από τον Υπουργό ή από διαφόρους φορείς δεν θα έχουν τα ανάλογα προσόντα. Βέβαια θα είναι εκπρόσωποι ιατρικής, βιολογίας, γενετικής, ώστε να καλύπτουν όλους τους τομείς, αλλά λόγω όμως της εξαιρετικά -και κυρίως των τελευταίων ετών- μεγάλης εξέλιξης που παρουσιάζει η βιοτεχνολογία θα έπρεπε να μπει ένας φραγμός και να μπουν ορισμένα ερωτηματικά. 

'Αρχισα από τη δεύτερη επιτροπή γιατί ως γιατρός έχω κυρίως λόγο να ασχοληθώ με την δεύτερη επιτροπή. Διότι πολλά ηθικά ερωτήματα και επιστημονικά γεννώνται σήμερα με την σύγχρονη αυτή εξέλιξη, με τη μεγάλη αυτή εξέλιξη της τεχνολογίας. Πόσο κοστίζουν κατ' αρχάς αυτές οι έρευνες. Ποιοι τις πληρώνουν και για ποιο σκοπό και άλλα διάφορα. 'Οτι έχει ενδεχομένως η ανθρωπότητα να ωφεληθεί πάρα πολλά από την κλωνοποίηση. Θα παραγάγει διάφορα όργανα τα οποία θα είναι απαραίτητα για μεταμοσχεύσεις ή θα προχωρήσει στον κώδικα το γενετικό για να προχωρήσουμε στη θεραπεία διαφόρων ασθενειών, που σήμερα δεν μπορούμε να αντιληφθούμε πώς ακριβώς λειτουργεί αυτός ο μηχανισμός. Γενικά θα μπει η λειτουργία αυτή στα μυστικά της ζωής. Και πρέπει να γνωρίζουμε όλοι ότι η έρευνα στο άγνωστο είναι κάτι το συναρπαστικό. Είναι αυτό το άγνωστο η πηγή της δημιουργίας, η πηγή της ζωής αλλά θα φθάσουμε ενδεχομένως σε κάποιο άλλο σημείο που θα κινδυνεύει ο άνθρωπος να περάσει σε μια δεύτερη πτώση, αν θεωρηθεί ότι η πρώτη πτώση ήταν την εποχή του Αδάμ και της Εύας που εξεδιώχθη από τον παράδεισο, μη τυχόν φθάσουμε τώρα με την πρόοδο αυτή σε μια δεύτερη πτώση. Αλλά δεν μπορούμε να σταματήσουμε όμως την εξέλιξη, δεν μπορούμε να σταματήσουμε την επιστήμη, διότι υπάρχουν ενδεχομένως ορισμένες φοβίες τι θα γίνει μελλοντικά. Πρέπει να είμαστε πάρα πολύ προσεκτικοί σε πολλά ερωτήματα που γεννώνται απ' αυτήν την αλματώδη εξέλιξη της βιοτεχνολογίας. 

Αναφέρεται στην εισηγητική έκθεση σχετικά με την πρώτη επιτροπή ότι θα λειτουργήσει ως δίαυλος επικοινωνίας μεταξύ κοινωνίας και πολιτείας. Μα εδώ τα περισσότερα μέλη της επιτροπής αυτής διορίζονται και δεν είναι εκπρόσωποι διαφόρων φορέων. Είναι καθαρά ένα όργανο της πολιτείας. Λοιπόν δεν πρόκειται να αποτελέσει δίαυλο κοινωνίας πολιτείας. Χρειάζεται προσοχή. Πολλά μέλη συμμετέχουν όπως έχει τονισθεί από πολλούς ομιλητάς σ' αυτήν την επιτροπή. Βεβαίως μια επιτροπή με τριάντα, τριάντα πέντε μέλη είναι πολύ δυσκίνητη. Τολμώ να πω ότι δεν πρόκειται περί επιτροπής, αλλά για κάποια γενική συνέλευση. Είναι άλλο το ένα, άλλο το άλλο. 

Ευτυχώς που ο κύριος Υπουργός έφερε ορισμένες διορθώσεις, διότι πραγματικά είχα πολλές απορίες όταν διάβασα ότι αυτή η επιτροπή αναπτύσσει πρωτοβουλίες για την ευαισθητοποίηση της κοινής γνώμης και των κομμάτων για την προστασία των δικαιωμάτων του ανθρώπου. 

Ουαί και αλίμονο λοιπόν, αν περίμεναν τα κόμματα να ευαισθητοποιηθούν από τις λειτουργίες αυτής της επιτροπής. Ευτυχώς που το διόρθωσε και έσβησε τη λέξη "κομμάτων". 

Βέβαια τα δικαιώματα του ανθρώπου είναι θεσμοθετημένα από την κάρτα του ΟΗΕ, από το Σύνταγμα το ελληνικό και από άλλους διεθνείς ευρωπαϊκούς οργανισμούς, ακόμα και τα κοινωνικά δικαιώματα μέσα από αυτούς τους χάρτες για την προστασία των ευπαθών κοινωνικών ομάδων, είναι κατοχυρωμένα από το Σύνταγμά μας, από τον πολιτισμό μας ακόμα και από τους δημοκρατικούς αγώνες των λαών. 

Δεν φοβάμαι προσωπικά και δεν πρέπει να φοβόμαστε αυτά που τόνισε ο κ. Κουβέλης περί ρατσισμού και ξενοφοβίας. 

Ο 'Ελληνας δεν έχει στοιχεία ρατσιστικά. Δεν έχει στοιχεία ξενοφοβίας. Αλλά αν δεχθούμε ότι το δικαίωμα της ζωής είναι το πρώτο στην κλίμακα των αξιών , η ίδια η ζωή, η ελευθερία η προστασία της περιουσίας και όλα τα άλλα, ας μας πουν μερικοί, εφόσον δεν έχει κανείς το δικαίωμα να αφαιρέσει μία ζωή, πώς θα προστατεύσει ο πολίτης, ο νομοταγής πολίτης, τη ζωή του όταν έρχεται αντιμέτωπος με αυτούς τους εγκληματίες τους κακοποιούς; 

ΣΤΡΑΤΗΣ ΚΟΡΑΚΑΣ: Τους 'Ελληνες εγκληματίες; 

ΒΑΣΙΛΕΙΟΣ ΣΩΤΗΡΟΠΟΥΛΟΣ: Γενικά μιλώ.'Οταν, λοιπόν, η πολιτεία αδυνατεί να προστατέψει την ίδια τη ζωή των νομοταγών πολιτών που είναι η αξία της ζωής και είναι πρώτη στην κλίμακα των αξιών, τι θα γίνει; 

ΣΤΡΑΤΗΣ ΚΟΡΑΚΑΣ: 'Εχουμε πολύ περισσότερους 'Ελληνες που απειλούν... 

ΒΑΣΙΛΕΙΟΣ ΣΩΤΗΡΟΠΟΥΛΟΣ: Αν κοιτάξετε, έχουμε δέκα εκατομμύρια 'Ελληνες και είναι ένα εκατομμύριο οι ξένοι και ο συσχετισμός των εγκλημάτων που γίνονται σε όλες τις κλίμακες είναι σε πολύ μεγαλύτερο ποσοστό από την αναλογία αυτή του πληθυσμού. Μην τα παίρνετε έτσι. 

ΣΤΡΑΤΗΣ ΚΟΡΑΚΑΣ: Κάνετε λάθος. 

ΒΑΣΙΛΕΙΟΣ ΣΩΤΗΡΟΠΟΥΛΟΣ: Αν θεωρείτε ότι ζείτε σε κάποια άλλη χώρα, κάνετε λάθος. 

ΣΤΡΑΤΗΣ ΚΟΡΑΚΑΣ: Τα επίσημα στοιχεία λένε άλλα πράγματα. 

ΠΡΟΕΔΡΕΥΩΝ (Νικόλαος Κατσαρός): Παρακαλώ, μη διακόπτετε. 

ΒΑΣΙΛΕΙΟΣ ΣΩΤΗΡΟΠΟΥΛΟΣ: Κάνετε κάποιο λάθος. Είναι δέκα εκατομμύρια οι 'Ελληνες και ένα εκατομμύριο οι ξένοι. Μη θέλετε, λοιπόν, τώρα να παρουσιάσετε τους 'Ελληνες ότι είναι και εγκληματικά κακοποιά στοιχεία. Κάθε άλλο. 

Θα ήθελα τώρα να επισημάνω ένα άλλο θέμα, κύριε Υπουργέ, και να το προσέξετε. 

Το άρθρο 3 αφορά τη Γραμματεία, στην πρώτη Επιτροπή των Ανθρωπίνων Δικαιωμάτων ή των Δικαιωμάτων του Ανθρώπου. Το διόρθωσε ο κύριος Υπουργός και είπε όχι η Γενική Γραμματεία του Υπουργικού Συμβουλίου, αλλά η Γενική Γραμματεία 'Ερευνας και Τεχνολογίας. Δεν μπορεί όμως εδώ να είναι η Γενική Γραμματεία 'Ερευνας και Τεχνολογίας για την πρώτη Επιτροπή των Δικαιωμάτων του Ανθρώπου. 

Η Γενική Γραμματεία 'Ερευνας και Τεχνολογίας είναι στη δεύτερη Επιτροπή τη Βιοηθική. Εδώ θα πρέπει να είναι η Γενική Γραμματεία ή του Υπουργείου Δικαιοσύνης ή του Υπουργείου Εσωτερικών, Δημόσιας Διοίκησης. Αυτό να το δείτε. Νομίζω ότι εκ παραδρομής δεν διορθώθηκε αυτό. 

Δεν έχω τίποτε άλλο να επισημάνω. Εύχομαι να λειτουργήσουν αυτές οι επιτροπές, ώστε όταν θα έρθει η ώρα να εισηγηθούν προς την Κυβέρνηση προς τον Πρωθυπουργό, προς τους Αρχηγούς των κομμάτων γενικά τα πορίσματά τους να δώσουν αφορμή για μια πραγματικά σωστή νομοθετική ρύθμιση σε όλα αυτά τα προβλήματα τα σύγχρονα, που απασχολούν όχι μόνο την ελληνική, αλλά και την παγκόσμια κοινωνία. Ευχαριστώ πολύ. 

(Xειροκροτήματα από την πτέρυγα της Νέας Δημοκρατίας) 

ΠΡΟΕΔΡΕΥΩΝ (Νικόλαος Κατσαρός): Ο κ. Χρυσανθακόπουλος έχει το λόγο. 

ΑΛΕΞΑΝΔΡΟΣ ΧΡΥΣΑΝΘΑΚΟΠΟΥΛΟΣ: Κύριε Πρόεδρε, κύριοι συνάδελφοι, με τη σύσταση του Εθνικού Συμβουλίου για τα Δικαιώματα του Ανθρώπου και του Συμβουλίου της Βιοηθικής, προσπαθεί εν πάση περιπτώσει ο κύριος Υπουργός να μεταλλάξει τον αρχικό χαρακτήρα του νομοσχεδίου, γιατί αυτή είναι η πραγματικότητα. Είναι μια προσέγγιση που γίνεται αυτήν τη στιγμή από την Ελλάδα, προσέγγιση που ακολουθεί το Συμβούλιο της Ευρώπης και άλλους διεθνείς οργανισμούς, οι οποίοι έχουν συστήσει διαρκείς επιτροπές, που παρακολουθούν την εξέλιξη και των δικαιωμάτων του ανθρώπου και των εξελίξεων στη γενετική και την βιοτεχνολογία και μάλιστα εισηγούνται δράσεις και μέτρα. Ακολουθούμε τα πλαίσια αυτά, τα οποία θα μπορούσε να τα πει κανείς προσαρμογή, γιατί το να εκσυγχρονίζεσαι απλά με οτιδήποτε πλέον θεωρείται σύγχρονο, δεν είναι πάντα πρόοδος. Μπορεί να έχουμε μια εξέλιξη μετά το σοσιαλισμό της παγκοσμιοποίησης του καπιταλισμού, αλλά αυτό δεν είναι πρόοδος. Αυτό αντίθετα είναι πισωγύρισμα των λαών, που έχασαν τη λαϊκή τους κυριαρχία. Γι' αυτό η έννοια του εκσυγχρονισμού δεν είναι ευθύγραμμη και μονόγραμμη. Γι' αυτό και η έννοια της 

  

 

  

Σελίδα 1370 

επιστημονικής διαπίστωσης δεν επαρκεί να θεμελιώσει το δίκαιο και την αλήθεια. 

Σήμερα, λοιπόν, ψηφίζουμε ένα νόμο. Νόμοι είναι τα καράβια που πλέουν και βουλιάζουν στη θάλασσα της αδικίας. Η παραβίασή τους είναι το ναυάγιο. 'Ετσι, λοιπόν, προχωράμε στη θέσπιση αυτού του νόμου. Και πρέπει να διευκρινίσω προς τους συναδέλφους της Νέας Δημοκρατίας ότι αυτή η απολυτότητα πως τα δικαιώματα του ανθρώπου ταυτίζονται με τα συνταγματικά δικαιώματα, είναι απλά μία προσπάθεια εξιλέωσης των συνταγματικών πλαισίων. Είναι πολύ περισσότερα, απ' όσα μπορεί να γράψει ένα σύνταγμα, τα δικαιώματα του ανθρώπου. Και όποιος δεν μπορεί να το διανοηθεί, τότε είναι ιστοριογράφος του συντάγματος και όχι θεσπιστής νέων συνταγμάτων. 

Θα έλεγα ότι η πραγματική διατύπωση για το Εθνικό Συμβούλιο θα έπρεπε να είναι Κρατικό Συμβούλιο. Η έννοια "Εθνικό", έχει ένα χαρακτήρα ευρύτατης συνειδητοποίησης και επιτρέψτε μου να σας πω, ότι είναι ευφημισμός. 'Οταν αποτελεί θεσμό του κράτους, είναι της εξουσίας εκπροσώπηση αυτή η οποία διαμορφώνεται. Και θα έλεγα επίσης ότι η αυτογνωσία μας στο μεγάλο ερώτημα από ποιον απειλείται ο άνθρωπος, είναι ότι ο άνθρωπος απειλείται από τον ίδιο τον εαυτό του, από τους άλλους ανθρώπους. 

Αυτός ο νόμος ξεκινά από μία αρχή. Υπάγεται στον Πρωθυπουργό, υπάγεται στην εκτελεστική εξουσία. Δεν υπάγεται στον Πρόεδρο της Βουλής, στη νομοθετική εξουσία -προσέξτε- ούτε καν στον Πρόεδρο της Δημοκρατίας, ο οποίος είναι θεματοφύλακας της συνταγματικής νομιμότητας. Γιατί να υπαχθεί στον Πρωθυπουργό; Στην ουσία αποδυναμώνει τον Πρωθυπουργό, διότι ο Πρωθυπουργός, ως επικεφαλής της εκτελεστικής εξουσίας, δεν μπορεί να διαλέξει τους κριτές του. Γιατί, εάν κάποιος τίθεται υπό κρίση για τα ανθρώπινα δικαιώματα, αυτή είναι η εκτελεστική εξουσία. Παγκόσμια αυτό που ονομάζεται "προοδευτικό" σήμερα, είναι η αντιμετώπιση της κρατικής τρομοκρατίας, των μηχανισμών καταστολής του κράτους, της αποδυνάμωσης των πραγματικών δικαιωμάτων που έχει ο πολίτης. Είναι λάθος ο χειρισμός, όχι η πρόθεση, για να μην παρεξηγούμαι σ' αυτά τα οποία θίγω. 

Και θα έλεγα επίσης, ότι έχει ένα μεγάλο κενό, γιατί εξετάζει τα ζητήματα σχετικά με την προστασία των δικαιωμάτων του ανθρώπου, αλλά δεν προσδιορίζει που. Εντός της Ελλάδος, κύριε Υπουργέ, ή παντού; Γιατί, αν είναι διεθνής η αναζήτηση και η αναφορά του συμβουλίου αυτού, έχει σαφέστατα ευρύτερο αντικείμενο. Αν είναι εντός της Ελλάδος, έχει να κάνει πράγματι με την αυτοκριτική για να χρησιμοποιώ και όρους δόκιμους που πρέπει να διατηρεί η σκεπτόμενη Αριστερά. Αλλά δεν φτάνει αυτό το ζήτημα γιατί αυτού του είδους η αυτοκριτική θα μπορούσε να είναι εσωτερίκευση αλλότριων ενοχών από κοσμοπολίτες οι οποίοι ούτε τα εθνικά μας δικαιώματα δεν υπερασπίζονται γιατί είναι υποκριτές απέναντι στη δική τους συνείδηση, καθώς και βλέπουν την Ελλάδα -το έχω ξαναπεί σ'αυτήν την Αίθουσα- με τα μάτια των εχθρών της πολλές φορές, ανίκανοι να διαπιστώσουν για τα διαπραττόμενα αδικήματα. Γιατί αν η παραβίαση των δικαιωμάτων του ανθρώπου στην Κύπρο είναι εκτός κρατικών συνόρων δεν θα απασχολήσει καν αυτήν την επιτροπή, αυτό το συμβούλιο. 

Και δεν λέω στην προέκτασή τους βέβαια, για το ζήτημα των Κούρδων που είναι σε καθημερινή επικαιρότητα. Η επιτροπή αυτή, το συμβούλιο αυτό, θα έπρεπε να απαρτίζεται, όχι από εκπροσώπους κάποιων που ψάχνουν να βρουν απλά εθνικές ή άλλου είδους μειονότητες, αλλά επειδή έχει εκπροσώπους ΑΔΕΔΥ-ΓΣΕΕ, θα έλεγα να εκπροσωπούνται και οι μακροχρόνια άνεργοι, οι καταγραμμένοι στον ΟΑΕΔ, θα έλεγα να εκπροσωπείται στην επιτροπή από κάποιον που είναι αποδεδειγμένα αδίκως φυλακισθείς κάποτε, από έναν πρόσφυγα Πόντιο, να συμμετέχουν οι γύφτοι και οι τσιγγάνοι, εκπρόσωποι κακοποιημένων γυναικών και παιδιών, εκπρόσωποι συλλόγου εξορισθέντων επί χούντας. Συμμετέχει βλέπω και το Εθνικό Συμβούλιο Ραδιοτηλεόρασης. Αυτοί συγκαλύπτουν και αποσιωπούν, έχουν δικά τους συμφέροντα να υπερασπιστούν. Μέχρι τώρα αυτό έχουν αποδείξει, όχι μόνο για τα "ροζ", που τελευταία το θυμηθήκανε, αλλά για τα μέντιουμ και τους αστρολόγους και τα άλλα κυκλώματα, να μην πω Mediatel και άλλα κόλπα που υπάρχουν στα διαπλεκόμενα, τα εκατοντάδες δισ. δουλεύουν ενάντια στην ανθρώπινη αξιοπρέπεια και στην παραβίαση του Συντάγματος. Και αυτοί εκπροσωπούνται εδώ, να υπερασπιστούν, ποιον; Το θιγόμενο πολίτη. Γιατί οι καταναλωτές δεν εκπροσωπούνται ως χρήστες σ'αυτήν την επιτροπή, ούτε τα άτομα με ειδικές ανάγκες. 

Πολλοί καθηγητάδες. Φλυαρία για τα βιώματα, τα άσχημα, τα δύσκολα βιώματα των άλλων. 

Και είναι μια πράξη η ψήφιση αυτού του νόμου, ολοκλήρωσης της αστικής δημοκρατίας. Θα μπορούσε να το ψηφίσει η οποιαδήποτε κυβέρνηση. Βέβαια, δεν αναφερόμαστε στα δικαιώματα των λαών. Και ενώ εκπροσωπούνται -που θα ήταν μια σοσιαλιστική ηθική- απ'ό,τι βλέπω τέσσερις επιτροπές, μπορούν να γίνουν και έξι, εγώ βλέπω να απουσιάζει η 'Ενωση για τα Δικαιώματα και την Απελευθέρωση των Λαών, με αποδεδειγμένη πράξη αλληλεγγύης απέναντι στα δικαιώματα του ανθρώπου. Και δεν γνωρίζω αν ο πρόεδρος της επιτροπής θα είναι ο κ. Ροζάκης που είναι μέλος του νεοσύστατου Ευρωπαϊκού Δικαστηρίου Ανθρωπίνων Δικαιωμάτων. Εγώ θα έλεγα απλά, ότι ένας που θα δικαιούταν να ήταν πρόεδρος της επιτροπής, θα ήταν ο Μιχάλης Χαραλαμπίδης, που έχει αποδείξει ότι αγωνίζεται για τα δικαιώματα του ανθρώπου. Αυτό είναι απλά υποδείξεις με παραλήπτη βέβαια στην περίπτωση αυτήν τον Πρωθυπουργό, ο οποίος προτείνεται ως αρμόδιος να ορίσει τα δύο μέλη της επιτροπής και τον πρόεδρο. 

Και έρχομαι στο δεύτερο σκέλος αυτού του διπλού νομοσχεδίου για να τελειώσω. Υπάρχει μια αναφορά, λοιπόν, στο Συμβούλιο της Βιοηθικής που είναι κλάδος της οικολογίας και που πράγματι θα έλεγα ότι το έργο αυτό του δεύτερου συμβουλίου είναι απλή υποχρέωση των ιατρικών σχολών της χώρας και των καθηγητάδων που οφείλουν να παράγουν συγκεκριμένο κοινωνικό έργο, γιατί έτσι ορίζουν και οι κανονισμοί των σχολών και η αυτοτέλειά τους, ακόμα ως καθηγητές το επιβάλλει να παρέχουν με συμπεράσματα, τις γνώσεις στην κοινωνία, να έχουν κοινωνικό έργο. 

Τα τμήματα βιολογίας, βιοτεχνολογίας και γενετικής, επαρκούν από μόνα τους να μας απαντήσουν για το μεγάλο θέμα της βιοηθικής. Να απαντήσουμε στην πρόκληση της φυλετικής καθαρότητας, στο φασιστικό ευγονισμό και να αποδεχτούμε την οντολογική αλληλουχία, να διαπιστώσουμε τα δικαιώματα των ζώντων οργανισμών όχι σαν απλή τροφική αλυσίδα και σαν συμπληρωματικούς υπηρέτες ή συντρόφους στην καθημερινότητά μας που αδειάζει. 

Πιστεύω, λοιπόν, ότι ειδικά στη δεύτερη επιτροπή, στο δεύτερο συμβούλιο που συστήνεται μέσα απ' αυτό το νομοσχέδιο, υπάρχει ένας πλεονασμός. Είναι η επικύρωση της ανυπαρξίας εκ μέρους πανεπιστημιακών παραγόντων ιατρικών σχολών που δεν έχουν πράξει το καθήκον τους, δεν έχουν αναλάβει πρωτοβουλία. 

Αντίθετα -και τελειώνω- και στις δύο περιπτώσεις χρηματοδοτούνται μελέτες, χρηματοδοτούνται έρευνες, ενώ η πραγματικότητα από μόνη της είναι τόσο καταφανής που μόνο το άνοιγμα της κόρης του οφθαλμού μας θα έφθανε να τη διαπιστώσει αρκεί να άνοιγαν τα μάτια μας μαζί με την καρδιά μας παραμερίζοντας τα ιδιοτελή συμφέροντα, τις κατεστημένες εξουσίες μας και όλα εκείνα που αλλοτριώνουν την παρουσία μας και στο Κοινοβούλιο ακόμα. Γιατί ξεχνάμε ότι ως άνθρωποι είμαστε πολυδιάστατοι και έχουμε μία οντολογική ύπαρξη που για να υπάρξει δεν μπορεί να υπάρξει μόνο σαν τεχνική της πολιτικής και του λόγου, αλλά πρέπει να υπάρξει μέσα από βιώματα, μέσα από συναισθήματα και από αξίες καθημερινής ζωής που θα μας φέρει κοντά σε αλήθειες που δεν ομολογούνται εύκολα, αλλά κυρίως δεν τυποποιούνται σε καμία περίπτωση για να εμπορευματοποιηθούν από κανέναν. 

Σας ευχαριστώ. 

(Χειροκροτήματα από την πτέρυγα του ΠΑΣΟΚ) 

  


 

  

Σελίδα 1371 

ΠΡΟΕΔΡΕΥΩΝ (Νικόλαος Κατσαρός): Ο κ. Αγγουράκης έχει το λόγο. 

ΧΑΡΑΛΑΜΠΟΣ ΑΓΓΟΥΡΑΚΗΣ: Κύριοι Βουλευτές, θα προσπαθήσω να αναπτύξω λίγο τη θέση του κόμματός μας όσον αφορά το Εθνικό Συμβούλιο για τη Βιοηθική. 

Κατ' αρχήν επιτρέψτε μου, κύριε Πρόεδρε, να εκφράσω την απορία μου για το γεγονός ότι τουλάχιστον μέχρι στιγμής από τους συναδέλφους που μίλησαν, αλλά και από τον κύριο Υπουργό, δεν άκουσα να γίνεται καμία αναφορά στο γεγονός ότι η Βουλή μας, η Ελληνική Βουλή όχι απλώς έχει μία επιτροπή η οποία προσπαθεί να ασχοληθεί με τις επιπτώσεις της τεχνολογίας σε όλες τις πλευρές της οικονομικής και κοινωνικής ζωής, αλλά ειδικά για το θέμα που συζητάμε υπήρχε και ειδική συνεδρίαση και μάλιστα πριν από μερικούς μήνες. 

Το αντίκειμενο της συγκεκριμένης επιτροπής της Βουλής για την αποτίμηση της τεχνολογίας, όπως ονομάζεται, ήταν ακριβώς το θέμα που συζητάμε σήμερα. Οι εξελίξεις στον τομέα της γενετικής μηχανικής, κοινωνικές, ηθικές και άλλες συνέπειες. 

Ειλικρινά μου κάνει εντύπωση -και είναι καλοπροαίρετη αυτή η παρατήρηση- το γεγονός ότι ο κύριος πρόεδρος της επιτροπής μας δεν συμμετέχει στη σημερινή μας συζήτηση. Θα ήταν νομίζω πολύ χρήσιμη και για όλους βοηθητική η ανάγνωση, αν θέλετε, των όσων ειπώθηκαν σε εκείνην τη συζήτηση και τα συμπεράσματα που βγήκαν. 

Σας διαβεβαιώνω, ότι τουλάχιστον όσο με αφορά, τα πράγματα δεν είναι διόλου απλά και οπωσδήποτε το προτεινόμενο σχέδιο νόμου -νομίζω- ότι δεν μπορεί να τα αντιμετωπίσει. 

Επιτρέψτε μου επίσης εισαγωγικά να πω το εξής: 'Ολοι μας νομίζω θα έχουμε υπόψη μας ένα χθεσινό συμβάν. Μάθαμε για πολλοστή φορά ότι από την ελληνική αγορά αποσύρθηκε ένα φάρμακο κάποιας ξένης εταιρείας που ήταν ενάντια στη νόσο του πάρκισον διότι, λέει, υπήρχαν στη χώρα μας τρεις νεκροί. 

Και βέβαια, τίθεται το απλό ερώτημα: Μα, πώς είναι δυνατόν δύο, τρία χρόνια πριν από το τέλος του 21ου αιώνα, όταν υπάρχει μία τέτοια συσσώρευση πλούτου, όταν υπάρχουν τέτοιες επιστημονικές και τεχνολογικές δυνατότητες να αντιμετωπίζονται τέτοια φαινόμενα; Ποιος θα πληρώσει για το συγκεκριμένο συμβάν; Αυτό δεν είναι καμία μομφή. Πιστεύω ότι και ο Εθνικός Οργανισμός Φαρμάκου έκανε πολύ καλά τη δουλειά του και οι αρχές της χώρας μας έκαναν πάρα πολύ καλά τη δουλειά τους.'Ομως, συμβαίνουν. Συμβαίνουν και στη χώρα μας, συμβαίνουν και στις πιο αναπτυγμένες χώρες. 

Τρίτο παράδειγμα, επειδή έγινε πολλή συζήτηση για το παράδειγμα της Γαλλίας. Βεβαίως, στη Γαλλία υπάρχει ένα συμβούλιο παρόμοιο με αυτό που συζητάμε. Δέστε όμως τι έγινε και στην αναπτυγμένη Γαλλία. Πριν από μερικά χρόνια το Εθνικό Συμβούλιο Βιοηθικής έβγαλε το πόρισμα ότι δεν επιτρέπεται η καταγραφή του γενετικού κώδικα για χρήση της Αστυνομίας, διότι αυτό θίγει την προσωπικότητα του ατόμου. Πληροφορούμε ότι φέτος το ίδιο συμβούλιο βγάζει απόφαση ότι επιτρέπεται, με το επιχείρημα ότι αυτό γίνεται στις Ηνωμένες Πολιτείες. 

Τα λέω όλα αυτά, αγαπητοί συνάδελφοι, γιατί πιστεύω ακράδαντα ότι μία κοινωνία η οποία βασίζεται στο κέρδος, όπου η ιδιωτική ιδιοκτησία είναι απαραβίαστη και όπου το βιομηχανικό και εμπορικό απόρρητο είναι απαραβίαστο, δεν μπορεί να επέμβει, να ελέγξει, να κατευθύνει, εάν θέλετε, την πορεία της επιστημονικής και τεχνολογικής έρευνας. Διότι η οποιαδήποτε επιτροπή σε οποιαδήποτε χώρα του καπιταλιστικού κόσμου θα βρει μπροστά της κλειστές τις πόρτες της οποιασδήποτε πολυεθνικής, η οποία κάνει έρευνα σε αυτόν τον τομέα. Και δεν θα έχει κανείς το δικαίωμα να επέμβει να δει σε ποιο τομέα και τι ερευνά. 

'Οτι τα πράγματα είναι πολύ προχωρημένα σε αρνητική κατεύθυνση από την άποψη αυτή, το γνωρίζουμε επίσης και από τα στοιχεία που υπάρχουν στην Ευρωπαϊκή 'Ενωση, όπως και στις Ηνωμένες Πολιτείες. 

Υπήρχε μία συμφωνία μεταξύ αυτών των δύο πόλων για την αποκωδικοποίηση του ανθρώπινου γονιδίου. Υπήρχαν συνεργασίες σε διεθνές επίπεδο, υπήρχε η συμφωνία τα αποτελέσματα να είναι ελεύθερα και να έχουν πρόσβαση όλοι οι επιστήμονες και υπάρχει και ένα χρονικό όριο μέχρι το 2000 και το 2001 να ολοκληρωθεί η αποκωδικοποίηση όλου του γενετικού κώδικα του ανθρώπου, που είναι ουσιαστική προϋπόθεση για να προχωρήσουν τα υπόλοιπα περί κλωνοποίησης ή μη, μερικής ή ολικής του ανθρώπου. 

Τι μαθαίνουμε από τον Τύπο; Μαθαίνουμε ότι ήδη υπάρχουν δύο αμερικανικές πολυεθνικές, οι οποίες έχουν αποκωδικοποιήσει πλήρως τον ανθρώπινο κώδικα, δεν δημοσιεύουν τα αποτελέσματά τους, διότι θέλουν βεβαίως να βγάλουν το μεγάλος κέρδος από την εμπορία των όποιων προϊόντων ή των όποιων εφαρμογών θα κάνουν στο άμεσο μέλλον. Καμία επέμβαση. Αυτά δεν συμβαίνουν στην Ελλάδα που δεν έχει επιτροπή, συμβαίνουν στις Ηνωμένες Πολιτείες Αμερικής που έχει, όπως οι περισσότεροι από μας γνωρίζουμε, αντίστοιχη επιτροπή δίπλα στο αμερικάνικο Κογκρέσο. 

Μία τέταρτη γενική παρατήρηση είναι η εξής: Νομίζουμε ότι το γεγονός ότι συζητάμε για τη συγκρότηση αυτών των επιτροπών, σχετίζεται περισσότερο με τις επιπτώσεις που έχει μία παρατεταμένη οικονομική κρίση στο πολιτικό σύστημα και με την προσπάθεια των κυβερνώντων να κατευθύνουν τη δυσαρέσκεια του κόσμου με την κρίση, με τη φτώχεια, με τα αδιέξοδα στην ίδια την επιστήμη. 

Θα θυμίσω ότι έχει αλλάξει πραγματικά ριζικά η τοποθέτηση του κόσμου απέναντι στα ζητήματα αυτά. Θα θυμόσαστε ότι πριν από μερικά χρόνια -δεν είναι και τόσα πολλά- είχαν εναποθετηθεί πολλά σε αυτήν τη χώρα στην τεχνολογία. 

'Ηταν το περιβόητο τρένο της τεχνολογίας, το οποίο θα έλυνε όλα τα προβλήματα. Γιατί δεν εναποθέτουμε και σήμερα τις ελπίδες μας στην τεχνολογία η οποία θα μας λύσει όλα τα προβλήματα, αλλά ψάχνουμε να βρούμε μορφές που να προστεύσουν το ανθρώπινο είδος από τις αρνητικές επιπτώσεις της τεχνολογίας. Γιατί δεν υπήρχε πουθενά στον κόσμο, εάν θέλετε επιτροπή ηθικών ζητημάτων για την πυρηνική ενέργεια. 

Οι επιπτώσεις από την πυρηνική ενέργεια στο ανθρώπινο γένος είναι μικρότερες απ' αυτές της βιοτεχνολογίας; Δεν νομίζω. 

Κατά συνέπεια, πιστεύω -πέρα από προθέσεις, που μπορεί να υπάρχουν- ότι ο βασικός σκοπός αυτών των επιτροπών είναι στην πραγματικότητα να προστατεύσουν, αν θέλετε, τις συγκεκριμένες έρευνες και τους συγκεκριμένους τομείς από την εξουσία του μεγάλου πολυεθνικού κεφαλαίου και απλώς να καθησυχάζουν τους πολίτες γύρω από τις εξελίξεις και όχι να τους διαφωτίζουν, όχι να βοηθάνε, όχι να οδηγούν σε δράση και σε παρέμβαση. Απ' αυτήν την άποψη είναι ιδιαίτερα άσχημα τα πράγματα στη χώρα μας. 

Πρώτα απ' όλα είμαστε σε μία χώρα όπου το ποσοστό για την έρευνα και την ανάπτυξη της τεχνολογίας είναι από τα χαμηλότερα, είναι 0,45% του ΑΕΠ. Και προσωπικά έχω ένα ερώτημα αν με αυτό το ποσοστό είναι δυνατόν να τίθενται τα μεγάλα προβλήματα στην Ελλάδα, ενδογενώς εννοώ. Τα μεγάλα προβλήματα που δημιουργούν αυτές οι έρευνες, χωρίς αυτό να σημαίνει ότι υποτιμάμε την πραγματικά πολύ σπουδαία εργασία που γίνεται σε μία σειρά από ερευνητικά κέντρα και πανεπιστήμια της χώρας μας ειδικά σ' αυτούς τους τομείς. 

Εν πάση περιπτώσει, δεν μπορώ να φανταστώ ότι τις επιπτώσεις στον άνθρωπο θα τις ανακαλύψουμε ξανά στην Ελλάδα, από τη στιγμή που δεν έχουν ανακαλυφθεί σε άλλες χώρες. Τι θα κάνουμε; Θα ανακαλύψουμε ξανά την Αμερική; Τα ηθικά προβλήματα και οι επιπτώσεις, είναι τα ίδια, είτε μιλάμε για Ηνωμένες Πολιτείες είτε μιλάμε για Ελλάδα είτε μιλάμε για Γαλλία είτε μιλάμε για οποιαδήποτε άλλη χώρα. Βεβαίως υπάρχουν και τα διάφορα οργάνα στο Ευρωκοινοβούλιο, η ΣΤΟΑ παραδείγματος χάρη κλπ. 

Με αυτήν την έννοια νομίζω ότι δεν βοηθάει η σύνθεση της επιτροπής έτσι όπως είναι. Να γίνει επιτροπή, αλλά το θέμα είναι τι κύρος θα έχει όταν τους πέντε, έξι επιστήμονες θα τους ορίζει ο κύριος Πρωθυπουργός. Δεν τους εκλέγει 

  


 

  

Σελίδα 1372 

έστω το Εθνικό Γνωμοδοτικό Συμβούλιο 'Ερευνας, το οποίο υπάρχει και του οποίου σκοπός είναι ακριβώς αυτό, να επιτρέψει μία παρέμβαση, αν θέλετε, της κοινωνίας στο πού πάει η έρευνα, ποιους τομείς επιλέγουμε, ποιες είναι οι κοινωνικές επιπτώσεις και τι θα κάνουμε. Eίναι ο ν. 1514 για την έρευνα. 

Γιατί να μην επιλέγονται με μία διαδικασία μέσω του ΕΓΣΕ και πρέπει να τους ορίζει ο κύριος Πρωθυπουργός; Τι αξιοπιστία θα έχουν οι όποιες μελέτες και έρευνες θα γίνουν, οι οποίες θα γίνουν κατά ανάθεση σε ομάδες ερευνητών, οι οποίοι ερευνητές όσο και σπουδαίοι να είναι, ακριβώς επειδή θα είναι ερευνητές, κανείς δεν μπορεί να αφαιρεθεί από το γεγονός ότι σήμερα θα μας πουν κάτι και μετά από δέκα χρόνια θα πουν κάποια άλλα πράγματα, διότι έτσι προχωράει η έρευνα; Γιατί αυτές οι μελέτες να μην ανατεθούν σε ιδρύματα, σε ινστιτούτα, σε θεσμούς; 

Τέλος, καταλαβαίνετε ότι και αυτή η υπόθεση του απόρρητου είναι πάρα πολύ σοβαρή. Τι θα κάνουμε; Είναι ένας επιστημονικός φορέας. Πάμε να αντιμετωπίσουμε δυσπιστία της κοινωνίας με απόρρητο; Μα, πώς είναι δυνατόν να πιστέψει η κοινωνία ότι αυτά που λέει η επιτροπή αυτή είναι έτσι και δεν είναι αλλιώς, ότι δεν κρύβονται κάποια πράγματα, όταν υπάρχει αυτό το θέμα και όταν πολύ περισσότερο σας έχω πει ότι υπάρχει ούτως ή άλλως το εμπορικό και το βιομηχανικό απόρρητο; 

Γι' αυτόν το λόγο εμείς δεν μπορούμε να συμφωνήσουμε με το σχέδιο νόμου. 

ΠΡΟΕΔΡΕΥΩΝ (Νικόλαος Κατσαρός): Ο κ. Στάθης έχει το λόγο. 

ΘΕΟΔΩΡΟΣ ΣΤΑΘΗΣ: Κύριοι συνάδελφοι, θεωρώ πάρα πολύ θετικό το γεγονός ότι ο Υπουργός Εσωτερικών πήρε αυτήν την πρωτοβουλία και έφερε αυτό το νομοσχέδιο για συζήτηση και ψήφιση, που προβλέπει τη σύσταση της επιτροπής, που απ' ότι τώρα γνωρίζουμε, θα είναι συμβούλιο. 'Οπως λένε, αν θέλεις να αφήσεις κάτι σε εκκρεμότητα, ανέθεσέ το σε μία επιτροπή. Οπότε με το συμβούλιο αναβαθμίσαμε αμέσως όλη αυτήν την ιδέα και το περιεχόμενό της. Ελπίζουμε ασφαλώς με το συμβούλιο τα πράγματα να πάνε καλύτερα. 

Αυτό που θεωρώ εγώ πιο σημαντικό, κύριε Υπουργέ, είναι ότι μας δίνετε η ευκαιρία να συζητήσουμε γι' αυτά τα ζητήματα. Πολλές φορές έχουμε και την εσφαλμένη άποψη ότι εμείς οι 'Ελληνες είμαστε οι τελευταίοι των Μοϊκανών, αν και θα έπρεπε να γνωρίζουμε ότι στο 18ο αιώνα (1797) υπήρξε η διακήρυξη του Ρήγα Βελεστινλή για τα ανθρώπινα δικαιώματα, ο νεοφωτισμός του νεοελληνικού κράτους (1821), της νέας εποχής του Ελληνισμού, που μίλησε γι' αυτά τα δικαιώματα του ανθρώπου. 

Δεν είναι σημαντικό ότι περιμένει κανείς από ένα δημοκρατικό πολίτευμα να προάγει και να προστατεύει τα δικαιώματα του ανθρώπου περισσότερο από ένα απολυταρχικό; Πρόσφατα κάποιος φίλος μου εξιστόρησε ένα συμβάν. 'Οταν πήγε στις Βρυξέλλες, επισκέφθηκε το Βατερλώ όπου υπάρχει το μεγάλο μνημείο που έκτισαν εκεί οι βασιλιάδες νικητές όταν νίκησαν και εξόντωσαν την ισχύ του Ναπολέοντα, ο οποίος από κοινός έγινε μέγας αυτοκράτορας που έχρησε τον εαυτό του "βασιλιά". Ως γνωστόν μέχρι τότε υπήρχαν βασιλιάδες μόνο "ελέω Θεού". Του έκανε εντύπωση αυτό το μνημείο των βασιλιάδων. Στη συζήτηση με ρώτησε: Ξέρεις πού έγινε η μάχη της Σαλαμίνας; Ναι, του απήντησα, στη θάλασσα που περιβρέχει τη Σαλαμίνα. Αλλά πού ακριβώς, ξέρεις πού έχει γίνει; Είπα "δεν έχω περάσει από εκεί. 'Εχουμε και συνάδελφο στην αίθουσα αυτή από εκείνη την περιοχή που θα μπορούσε να μας πει πού ακριβώς. 'Ηθελε να πει ότι εμείς δεν έχουμε ένα πιο επιβλητικό μνημείο όπου εκεί μία δημοκρατική κυβέρνηση κατατρόπωσε, σταμάτησε το δεσποτισμό. 

Γίνεται συζήτηση γι' αυτό το πολύ σημαντικό θέμα των δικαιωμάτων του ανθρώπου. Οι 'Ελληνες έχουν μία βαθιά παράδοση σε αυτό, παρά το ότι αμελούμε και δεν την αναδεικνύουμε. Το ότι είμαστε μία περισσότερο δημοκρατική χώρα σε πολλούς τομείς, αυτό είναι ένα γεγονός. Ακόμη και η επανάσταση του 1821 είχε ως πρώτο μέλημα να φτιάξει μία δημοκρατική κυβέρνηση. Μετά μας έφεραν ελέω Θεού το βασιλιά. Αλλά η επανάσταση του 1821 έγινε η αφορμή της σύστασης και ίδρυσης της δημοκρατικής κυβέρνησης εκείνην την εποχή. Πρέπει επομένως να αισθανόμαστε κάποια ιδιαίτερη περηφάνεια. Γιατί εγώ πιστεύω πως η πορεία των ανθρωπίνων δικαιωμάτων εξαρτάται από το τι δημοκρατικό πολίτευμα έχεις. 

Ασφαλώς θετικό είναι ότι θα υπάρξει αυτό το Συμβούλιο, που θα έχει ως κύριο αντικείμενο την προστασία των δικαιωμάτων του ανθρώπου. Οπωσδήποτε όμως όταν το δημοκρατικό πολίτευμα λειτουργεί και αποδίδει, είμαι βέβαιος ότι όλα αυτομάτως παίρνουν το δρόμο τους, όπως αρμόζει σε ένα δημοκρατικό πολίτευμα. 

Γίνεται έντονη συζήτηση για τα ανθρώπινα δικαιώματα στις μέρες μας, ιδιαίτερα μετά την κατάργηση του υπαρκτού σοσιαλισμού. Δεν ακούμε τίποτε περισσότερο παρά αυτό. Παράλληλα, αυτό που παρατηρώ είναι ότι όλο και περισσότερο θύματα της σημερινής κατάστασης είναι τα ανθρώπινα δικαιώματα, διότι δεν έχει πάψει ο πλανήτης να αντιμετωπίζει σοβαρά προβλήματα, με τα δύο μέτρα και δύο σταθμά που επιβάλλουν, ειδικότερα οι ισχυροί. Διότι ο κουρδικός λαός εξοντώνεται και τα ανθρώπινα δικαιώματά του πολύ λίγο αναγνωρίζονται από αυτούς που στα λόγια είναι πρώτοι ενώ στην πράξη τα αντιμάχονται. 

Με την ευκαιρία αυτή θα ήθελα να κάνω αναφορά σε αυτά που είπε ο κ. Χρυσανθακόπουλος "δεν θα πρέπει αυτός ο προσανατολισμός να έχει ως στόχο και το εξωτερικό μας περιβάλλον; Δεν πρέπει να περιοριζόμαστε σε μία αυτοκριτική". Εγώ λέω "ασφαλώς θα πρέπει να είναι μέριμνά μας και φροντίδα. Και θα είναι. Διότι δεν είναι δυνατόν τα ανθρώπινα δικαιώματα δίπλα μας και στην περιοχή μας να είναι υποβαθμισμένα και να περιμένουμε τα δικά μας να πάνε καλύτερα". Αυτά κάπως αλληλοεξαρτώνται. Οπωσδήποτε επηρεάζονται. Ως γνωστό η χώρα μας αντιμετωπίζει μία απειλή και επομένως η εθνική της ασφάλεια τίθεται υπό αμφισβήτηση. Αυτές οι συνθήκες ασφαλώς μπορούν να επηρεάσουν κατά κάποιο αρνητικό τρόπο και κατά κάποιο βαθμό τα ανθρώπινα δικαιώματα στη χώρα μας. Ασφαλώς οι δραστηριότητες του νεοσύστατου συμβουλίου θα αναφέρονται σε ένα σύνολο δραστηριοτήτων που θα επεκτείνεται και πέραν των συνόρων μας και έτσι πρέπει να είναι. 'Αλλωστε η εμπλοκή μας -ως Κυβέρνηση αλλά και ως συμβούλιο και ως φορείς στους διάφορους διεθνείς οργανισμούς- αυτό το νόημα θα έχει. 

Βέβαια, εάν επιθυμούμε να βάλουμε σε τάξη κάποια πράγματα που σήμερα δεν είναι, θα πρέπει να επισημάνουμε και τις αιτίες. Τα διαπλεκόμενα συμφέροντα, όπως εμφανίζονται σήμερα στη χώρα, επηρεάζουν θετικά ή αρνητικά την πορεία και την εξέλιξη των δικαιωμάτων του ανθρώπου στον τόπο μας; Ασφαλώς αρνητικά. Επίσης, η κρατική διαφθορά επηρεάζει αρνητικά αυτήν την πορεία. Ακόμη οι συντεχνίες επηρεάζουν αρνητικά αυτήν την πορεία. 

Η μεγαλύτερη, όμως, αρνητική επίδραση στα δικαιώματα του ανθρώπου ασκείται από τις μεγάλες δυνάμεις και από τους ηγέτες τους. Δεν μπορώ παρά να αναφέρω τη στάση του ηγέτη μιας μεγάλης δύναμης. Παρακολούθησα χθες ένα ντοκυμαντέρ για την ελληνική χούντα του κ. Μανθούλη το οποίο αναφερόταν στο θέμα που συζητάμε. Ο αείμνηστος Γεώργιος Παπανδρέου, έλεγε το ντοκυμαντέρ, που πιεζόταν από τον Τζόνσον (Πρόεδρος τότε των Η.Π.Α.) να προχωρήσουν σε μια κακή λύση για το Κυπριακό, που ασφαλώς προτεινόταν από τον Τζόνσον για την εξυπηρέτηση άλλων συμφερόντων, είπε ότι δεν μπορεί να αναλάβει τέτοιες ευθύνες διότι δεσμεύεται από το ελληνικό Σύνταγμα, ο Τζόνσον του απάντησε "fuck the constitution". Το λέω αυτό για να δείτε πόσο η συμπεριφορά των ηγετών των μεγάλων δυνάμεων επηρεάζει την πορεία των ανθρωπίνων δικαιωμάτων, ώστε σήμερα να έχουμε την Κύπρο υπό την κατοχή μιας δύναμης την Τουρκία η οποία δεν σέβεται κανένα δικαίωμα του ανθρώπου. Αυτό είναι το παράπονο πολλών λαών ότι στην εποχή μας που γίνεται τόσο μεγάλη συζήτηση για τα 



 

  

Σελίδα 1373 

ανθρώπινα δικαιώματα, αυτά καθημερινώς υποφέρουν περισσότερο. 

Αυτή η νοοτροπία των μεγάλων χωρών, είναι αυτή που καταστρέφει και το κλίμα, διότι δεν πρέπει να ξεχνάμε ότι η παγκοσμιοποίηση της οικονομίας και η ελεύθερη αγορά με το φαινόμενο της ασύδοτης εκμετάλλευσης που εμφανίζεται παγκοσμίως δεν έχει προάγει τα δικαιώματα του ανθρώπου. Βλέπουμε αυτήν την ψαλίδα ανάμεσα στους φτωχούς και τους πλουσίους να ανοίγει ακόμη περισσότερο. Και αυτό είναι προϊόν μιας περιόδου κατά την οποία κάποιοι προσπαθούν να μας πείσουν ότι ευημερούν περισσότερο τα δικαιώματα του ανθρώπου σε σύγκριση με άλλες εποχές. Εγώ δεν λέω ότι δεν έχουμε πρόοδο. Είναι πρόοδος το ότι πολλοί περισσότεροι ασχολούνται με το ζήτημα της πορείας των δικαιωμάτων των ανθρώπων. 

Τα προβλήματα της κοινωνίας μας είναι πολλά. Είναι πολύ σημαντικό το ότι η Κυβέρνηση με την πολιτική της και με αυτήν την πρωτοβουλία της, προάγει αυτήν την πορεία. Και η Εκκλησία συντελεί προς αυτήν την κατεύθυνση. 'Ακουσα τις πρόσφατες δηλώσεις του Αρχιεπισκόπου ότι οι Ορθόδοξοι 'Ελληνες δεν είναι ρατσιστές, ότι δεν πρέπει να είμαστε ρατσιστές και ότι πρέπει όλους να τους θεωρούμε αδελφούς μας. 

ΦΩΤΗΣ ΚΟΥΒΕΛΗΣ: Εσείς περιμένατε τον Αρχιεπίσκοπο να τα πει αυτά; 

ΘΕΟΔΩΡΟΣ ΣΤΑΘΗΣ: 'Οχι. Είναι σημαντικό όμως το ότι οι ηγέτες διέπονται από μια θετική νοοτροπία απέναντι σ'αυτά τα ζητήματα. Γι' αυτό αναφέρθηκα στον Τζόνσον, που ασφαλώς δεν ήταν ο Τζόνσον ο μόνος υπαίτιος. 'Ηταν το κατεστημένο των ΗΠΑ που είχε αυτές τις νοοτροπίες με στόχο ασφαλώς την προώθηση κάποιων συμφερόντων των ΗΠΑ. Με αυτήν την έννοια είπα ότι το θεωρώ θετικό. 

Πιστεύω ότι από αυτήν τη συζήτηση θα βγούμε περισσότερο κερδισμένοι γιατί η Ελλάδα έχει μια παράδοση δημοκρατικότητας που είναι συνδεδεμένη με την καλή πορεία των δικαιωμάτων του ανθρώπου. 

Θα ψηφίσω αυτό το νομοσχέδιο, κύριε Υπουργέ, με μεγάλη μου χαρά. 

(Χειροκροτήματα από την πτέρυγα του ΠΑ.ΣΟ.Κ.) 

ΠΡΟΕΔΡΕΥΩΝ (Νικόλαος Κατσαρός): Κύριοι συνάδελφοι, έχουν τελειώσει οι εγγεγραμμένοι που ήταν στον κατάλογο και θα κάνω μια πρόταση. Επειδή το θέμα έχει εξαντληθεί με τις πάρα πολλές τοποθετήσεις, να δευτερολογήσουν όσοι θέλουν και να επεκταθούν συγχρόνως στην ενότητα όλων των άρθρων μαζί. Βεβαίως, θα υπάρχει κάποια άνεση. Πρώτα βέβαια θα ψηφίσουμε την αρχή και μετά τα επιμέρους άρθρα. 

Κύριε Υπουργέ, σίγουρα δεν έχετε αντίρρηση; 

ΣΤΑΥΡΟΣ ΜΠΕΝΟΣ (Υφυπουργός Εσωτερικών, Δημόσιας Διοίκησης και Αποκέντρωσης): 'Οχι, καθόλου. Απλώς θέλω να κάνω μερικές τελικές διατυπώσεις. 

ΠΡΟΕΔΡΕΥΩΝ (Νικόλαος Κατσαρός): Βεβαίως, να τις κάνετε τώρα για να τις λάβουν υπόψη οι κύριοι συνάδελφοι όταν θα τοποθετηθούν. 

ΣΤΑΥΡΟΣ ΜΠΕΝΟΣ (Υφυπουργός Εσωτερικών, Δημόσιας Διοίκησης και Αποκέντρωσης): Για να ανακεφαλαιώσω λοιπόν. Κατ'αρχήν έχει κατατεθεί ένα κείμενο το οποίο επιφέρει ορισμένες τροποποιήσεις, έχει διανεμηθεί και έχει δοθεί και στα Πρακτικά. Ισχύει απολύτως. 

'Υστερα έγινε μια πρόταση από τον κ. Στεφανή να αλλάξει ο όρος "εθνικές επιτροπές" και να μπει ο όρος "εθνικά συμβούλια". Δεχόμαστε αυτήν την αλλαγή. 'Ετσι θα έχουμε εθνικό συμβούλιο για τα δικαιώματα του ανθρώπου και εθνικό συμβούλιο για την βιοηθική. 

ΦΩΤΗΣ ΚΟΥΒΕΛΗΣ: Γιατί; 

ΣΤΑΥΡΟΣ ΜΠΕΝΟΣ (Υφυπουργός Εσωτερικών, Δημόσιας Διοίκησης και Αποκέντρωσης): Γιατί ανέπτυξε, αγαπητέ συνάδελφε, μία επιχειρηματολογία η οποία ήταν επαρκέστατη, καθώς και το προσωπικό του κριτήριο. 

Επίσης, έκανε ο συνάδελφος κ. Παυλόπουλος μία παρατήρηση την οποία δεχθήκαμε και θέλω να την επαναδιατυπώσω. Αφορά το άρθρο 1 παράγραφος 6, προστίθεται εδάφιο ι' το οποίο λέει: Εξετάζει την προσαρμογή της ελληνικής νομοθεσίας προς τις διατάξεις του Διεθνούς Δικαίου για την προστασία των δικαιωμάτων του ανθρώπου και εκφέρει σχετική γνώμη προς τα αρμόδια όργανα της πολιτείας. 

Επίσης, στο άρθρο 1 παράγραφος 6, σημείο α' -ήταν και αυτό μια πρόταση του κ. Στεφανή- σας διαβάζω: "Εξετάζει ζητήματα σχετικά με την προστασία των δικαιωμάτων του ανθρώπου", εδώ προστίθεται, "τα οποία μπορεί να αφορούν άτομα ή ομάδες" και συνεχίζει κανονικά, "που τις θέτει η Κυβέρνηση ή η Διάσκεψη των Προέδρων κλπ." 

Αυτές είναι οι διατυπώσεις, κύριε Πρόεδρε, για να κάνουν οι συνάδελφοι τις τοποθετήσεις τους στη συζήτηση των άρθρων. 

ΠΡΟΕΔΡΕΥΩΝ (Νικόλαος Κατσαρός): Ο κ. Παυλόπουλος έχει το λόγο. 

ΠΡΟΚΟΠΗΣ ΠΑΥΛΟΠΟΥΛΟΣ: Κύριε Πρόεδρε, αν και μπορεί να κατηγορηθώ ότι βυζαντινολογώ αυτήν τη στιγμή εγώ θα διαφωνήσω με τον κ. Στεφανή γιατί η άσκηση ενός δικαιώματος μπορεί να είναι συλλογική. Τα δικαιώματα του ανθρώπου δεν ανήκουν σε ομάδες και επομένως ο όρος που χρησιμοποιεί ο κ. Στεφανής στην περίπτωση αυτή είναι αδόκιμος. Ορθώς το είχατε στην πρώτη σας διατύπωση. 'Αλλο η συλλογική άσκηση του δικαιώματος που είναι αυτονόητη και δεν προσθέτει τίποτα το κείμενο αυτό και άλλο να μιλάμε για δικαιώματα ομάδων. Ομάδες που έχουν δικαιώματα από πλευράς Διεθνούς Δικαίου είναι π.χ. οι μειονότητες, οι οποίες προστατεύονται από τις διατάξεις του Διεθνούς Δικαίου. 

Θα σας παρακαλούσα πολύ να το ξανασκεφθείτε γιατί και αδόκιμος είναι ο όρος και περισσότερα προβλήματα δημιουργεί απ'όσα προσπαθεί να επιλύσει. 

ΠΡΟΕΔΡΕΥΩΝ (Νικόλαος Κατσαρός): Ο κ. Κουβέλης έχει το λόγο. 

Κύριε Κουβέλη, θα σας παρακαλούσα να επεκταθείτε και στα άρθρα. 

ΦΩΤΗΣ ΚΟΥΒΕΛΗΣ: Κύριε Πρόεδρε, θα είμαι πολύ σύντομος. 

Θα παρακαλέσω τον κύριο Υπουργό να αποδεχθεί τον όρο "Εθνική Επιτροπή". Δεν είναι σωστή η παρατήρηση του κ. Στεφανή. Μη σας συγκινεί η παρατήρηση η οποία έχει κάνει. Δεν είναι δόκιμη. Αφήστε όλα τα άλλα. Αφήστε το ως έχει. 'Εχουμε τις επιφυλάξεις μας και τις διατυπώσαμε. Παρ'όλα αυτά, είπαμε ότι θα ψηφίσουμε το νομοσχέδιο, διότι είναι ένα βήμα προς θετική κατεύθυνση, αλλά όλα τα άλλα βεβαιωθείτε ότι δεν ωφελούν. 

Με αυτές τις παρατηρήσεις, κύριε Υφυπουργέ, σας παρακαλώ πολύ να εμμείνετε στην επιλογή του ονόματος που έχετε επιλέξει ευθύς εξ αρχής. 

ΓΕΩΡΓΙΟΣ ΤΣΑΦΟΥΛΙΑΣ: Κύριε Πρόεδρε, μου επιτρέπετε; 

ΠΡΟΕΔΡΕΥΩΝ (Νικόλαος Κατσαρός): Κύριοι συνάδελφοι, να τηρήσουμε τη σειρά. 

ΓΕΩΡΓΙΟΣ ΤΣΑΦΟΥΛΙΑΣ: Θα είμαι σύντομος, κύριε Πρόεδρε. 

ΠΡΟΕΔΡΕΥΩΝ (Νικόλαος Κατσαρός): Ορίστε, κύριε Τσαφούλια, έχετε το λόγο. 

ΓΕΩΡΓΙΟΣ ΤΣΑΦΟΥΛΙΑΣ: Θα είμαι σύντομος, κύριε Πρόεδρε. 

Νομίζω, ότι δεν πρέπει να επιμείνετε στο θέμα του απορρήτου. 

ΠΡΟΕΔΡΕΥΩΝ (Νικόλαος Κατσαρός): Ο κ. Λάλος έχει το λόγο. 

ΚΑΝΕΛΛΟΣ ΛΑΛΟΣ: Κύριε Πρόεδρε, θα συμφωνήσω και εγώ μαζί σας, ότι σχεδόν το θέμα έχει εξαντληθεί. 'Ο,τι και αν προσπαθήσουμε να πούμε αυτήν την ώρα, θα είναι πλεονασμός. 

Εκτός αυτού δεν έχω να κάνω καμία παρατήρηση στα άρθρα. Ο κύριος Υφυπουργός αποδέχεται σχεδόν όλες τις προτάσεις των συναδέλφων. 

Πιστεύω, ότι το τελικό κείμενο είναι στη σωστή κατεύθυνση και είναι αποδεκτό από την Πλειοψηφία της Βουλής. Συνεπώς δεν έχω να προσθέσω τίποτε παραπάνω. 

ΠΡΟΕΔΡΕΥΩΝ (Νικόλαος Κατσαρός): Ο κ. Φούσας έχει το λόγο. 

 

 

  

Σελίδα 1374 

ΑΝΤΩΝΙΟΣ ΦΟΥΣΑΣ: Θα ήθελα να πω ότι έχω μία απορία για τη στάση γενικότερα της Κυβέρνησης σε ένα τόσο σοβαρό νομοσχέδιο. 

Πρώτα-πρώτα οφείλω να παρατηρήσω και εγώ ότι δεν αντιλαμβάνομαι τι είναι αυτό που σας έκανε μέσα σε δύο λεπτά, σε πέντε λεπτά -μία παρέμβαση του κ. Στεφανή, που υποτίθεται πως το νομοσχέδιο το επεξεργάστηκαν όλοι οι σύμβουλοί σας στο Υπουργείο, το επεξεργάστηκε ο Υπουργός, ο Υφυπουργός, όλοι οι αρμόδιοι- να αλλάζετε ακόμα και την ονομασία και των δύο επιτροπών. 

Το συζητήσαμε στη Διαρκή Επιτροπή. Εγώ δεν έχω αντίρρηση αν θα επιτραπεί συμβούλιο. Θέλω όμως να πω, ότι μου προκαλεί εντύπωση -και μάλιστα την τελευταία ώρα που τόσο καλό κλίμα επικράτησε σε αυτήν τη συζήτηση και βεβαίως δεν αλλάζει τη θετική μας ψήφο στο νομοσχέδιο αυτό-ο τρόπος που νομοθετείτε, ο τρόπος που έρχονται τα θέματα και αμέσως αλλάζετε γνώμη. 

Θα μπορούσε κανείς να πει, ότι ασφαλώς αυτό είναι θετικό. Διότι ο Υπουργός δείχνει μία κατανόηση, ακούει ασφαλώς τους Βουλευτές και το θεωρώ γενικώς θετικό αυτό. 

Είναι πολύ χαρακτηριστικό, ότι το σύνολο περίπου των διατάξεων έχει διαμορφωθεί, έχει αλλάξει, διότι έχουν υιοθετηθεί οι προτάσεις όχι μόνο οι δικές μου ως εισηγητού και άλλων Βουλευτών του κόμματός μου, αλλά και όλων των κομμάτων. Αυτό βεβαίως είναι θετικό ότι το αποδέχεσθε. Βεβαίως, είναι θετικό ότι από πλευράς μας κάναμε μία ουσιαστική και χρήσιμη εργασία. Αλλά δεν είναι καθόλου θετικό, δεν είναι καλή εικόνα, όπως εμφανίζονται επεξεργασμένα τα νομοσχέδια από τους αρμόδιους και έρχονται στη Βουλή. Οφείλω να σας πω, ότι μου κάνει πολύ κακή εντύπωση. Σημειώνω την καλή σας διάθεση, αλλά δεν σημειώνω την καλή προετοιμασία. 

Μία δεύτερη παρατήρηση: Θα σταθώ μόνο σε τρία θέματα που τα θεωρώ πολύ σοβαρά. 

Η Επιστημονική Επιτροπή πράγματι έχει πολλές χρήσιμες παρατηρήσεις. 

Στέκομαι πρώτα-πρώτα στην πρώτη παρατήρησή μου όσον αφορά τις αρμοδιότητες της πρώτης επιτροπής. Τη χαρακτηρίσαμε την επιτροπή αυτή ότι έχει γενικές, αόριστες, αναποτελεσματικές αρμοδιότητες. Κατά τον ίδιο τρόπο δέχεται στη σελίδα 3 και επιστημονική επιτροπή. 

Επίσης, σας μίλησα προηγουμένως -και θα επανέλθω στο θέμα αυτό- ότι πράγματι θα πρέπει να είναι εκπρόσωποι στις επιτροπές, εγώ είπα της Εκκλησίας της Ελλάδος. Εδώ, όμως, με παρατήρηση βλέπω -θέμα στο οποίο αναφέρθηκε και ο Υπουργός κατά την ομιλία του- ότι πράγματι θα πρέπει να συμπεριλαμβάνονται εκπρόσωποι τάσεων φιλοσοφικής και θρησκευτικής σκέψης, κάτι όμως που δεν το αποδέχεσθε. 

Και τρίτη παρατήρησή μου πολύ συνοπτικά από την έκθεση της Επιστημονικής Επιτροπής, είναι ότι η Επιστημονική Επιτροπή ομιλεί για τις επιτροπές, για τα συμβούλια, ότι είναι πολυάριθμα και ασφαλώς δεν θα μπορούν να λειτουργήσουν αποδοτικά. 

Θέλω, λοιπόν, τώρα να αναφερθώ σε δυο ειδικότερα θέματα, στο θέμα το οποίο προσπάθησε ο κύριος Υπουργός να το ξεπεράσει, αλλά εμένα μου προκαλεί εντύπωση. Πράγματι και σ'αυτό αναφέρθηκε ο κ. Στεφανής και δεν το υιοθετήσατε. Πράγματι, το παρατήρησε διότι έτσι είναι. Ενώ, λοιπόν, έχετε κατ'αρχήν το νόμο 2071/92 -και ομιλεί για συμβούλια ο νόμος αυτός- ενώ έχετε μετά ταύτα άλλη ρύθμιση με το νόμο 2519 -και ομιλεί για εθνική επιτροπή βιοηθικής και δεοντολογίας αυτός ο νόμος- και ενώ έχετε μετά ταύτα και συγκροτείτε επιτροπή 5/6/98, έρχεστε την επόμενη και κάνετε μια τέταρτη επιτροπή, και μάλιστα σημειώστε, κύριοι συνάδελφοι, χωρίς να υπάρχει ειδική διάταξη στο κείμενο του νόμου που να καταργεί αυτές τις προηγούμενες επιτροπές ή συμβούλια ή άλλως δεν ξέρω πώς το εννοείτε. 'Εκανε μια προσπάθεια να μας πει ο κύριος Υπουργός, ότι ξέρετε, αυτές οι επιτροπές είναι κατά κλάδο, εδώ είναι γενική επιτροπή που συντονίζει. Δεν είναι έτσι. Θα υπάρξει ασφαλώς επικάλυψη. 

Και το χειρότερο -λυπάμαι, θα το χαρακτηρίσω αυτό με όλην την καλή μου διάθεση που επέδειξα και εγώ και όλοι μας στην επιτροπή αλλά και σήμερα-φοβάμαι πως εκείνοι οι οποίοι σχεδίασαν, μελέτησαν και κατήρτισαν το νομοσχέδιο, αγνοούσαν την ύπαρξη των προηγουμένων νομοθετημάτων. Αυτή πρέπει να είναι η μόνη αλήθεια. Λάβετέ το, λοιπόν, υπόψη σας. Βάλτε μια διάταξη ότι τουλάχιστον δεν θα ισχύουν αυτές οι επιτροπές, γιατί αλλιώς θα έχουμε πλήρη επικάλυψη. 

Και το τελευταίο, το οποίο για μένα, είναι το πιο σοβαρό, το απόρρητο. 

(Στο σημείο αυτό, κτυπάει το κουδούνι λήξεως του χρόνου ομιλίας του κυρίου Βουλευτή) 

Κύριε Πρόεδρε, και δευτερολογώ και ομιλώ κατ' άρθρον. 

ΠΡΟΕΔΡΕΥΩΝ (Νικόλαος Κατσαρός): Θα έχετε όση άνεση χρόνου θέλετε και σεις και οι άλλοι συνάδελφοι. 

ΑΝΤΩΝΙΟΣ ΦΟΥΣΑΣ : Στο θέμα του απορρήτου, κύριε Υπουργέ, κυρίες και κύριοι συνάδελφοι, είμαι ιδιαίτερα απόλυτος με τις εξής παρατηρήσεις: Διατυπώθηκαν τρεις απόψεις. Στο νομοσχέδιο αναφέρεται, ο Πρόεδρος -προσέξτε με- μπορεί να λαμβάνει γνώση εγγράφων -ο Υπουργός είπε ότι ομιλεί μόνο για δημόσια έγγραφα- και άλλων στοιχείων που χαρακτηρίζονται ως απόρρητα. Ούτε για δημόσια έγγραφα ομιλεί ούτε για έγγραφα μόνο. Αυτή είναι η πρώτη παρατήρηση. 

Ο Υπουργός είπε ότι αυτό πρέπει να γίνει και ανέπτυξε μια θεωρία και μια επιχειρηματολογία. 

Η δεύτερη περίπτωση την οποία εγώ υποστηρίζω, είναι ότι δεν μπορεί να παραβιάζεται το απόρρητο από κανέναν, ούτε και από την επιτροπή αυτή, χωρίς τις εγγυήσεις που προβλέπει το Σύνταγμα και οι νόμοι. Και αναφέρομαι ασφαλώς στο άρθρο 19 του Συντάγματος, το οποίο ομιλεί για το απόρρητο των επιστολών και της ελεύθερης ανταλλαγής ή επικοινωνίας με οποιονδήποτε άλλο τρόπο, είναι απόλυτα απαραβίαστο. Ο νόμος ορίζει τις εγγυήσεις υπό τις οποίες η δικαστική αρχή δεν δεσμεύεται από το απόρρητο για λόγους εθνικής ασφάλειας ή για διακρίβωση ιδιαίτερα σοβαρών εγκλημάτων. 

Υπάρχει και η τρίτη περίπτωση, την οποία υποστήριξαν οι κύριοι Κουβέλης, Τσαφούλιας και άλλοι συνάδελφοι, να λαμβάνει γνώση του απορρήτου, όχι μόνο ο πρόεδρος της επιτροπής, αλλά και όλα τα μέλη της. Ασφαλώς σε καθαρά θεωρητικό επίπεδο δεν αντιλαμβάνομαι τη σκέψη -εγώ δεν συμφωνώ μ' αυτήν την άποψη- αλλά εφ' όσον όμως δεχθούμε ότι ο πρόεδρος της επιτροπής μπορεί να έχει πρόσβαση σε οποιοδήποτε απόρρητο κόντρα και προς το Σύνταγμά μας, κόντρα και προς τη νομοθεσία, κόντρα του ότι πρέπει με δικαστικές αποφάσεις να έχουμε πρόσβαση στα απόρρητα, να λέμε ότι ο πρόεδρος μπορεί να παρεμβαίνει, δεν μπορούν όμως να παρεμβαίνουν, να λαμβάνουν γνώση τα μέλη. Το θεωρώ ότι αυτό είναι απαράδεκτο, μειώνει το κύρος της ίδιας της επιτροπής, ασφαλώς όμως θα πρέπει ούτε ο πρόεδρος, ούτε η επιτροπή. 

Η θέση όμως η δική μου όπως είπα προηγούμενα και υποστηρίζω, είναι η εξής: Η διάταξη αυτή θα δημιουργήσει πολλά προβλήματα. O πρόεδρος και η επιτροπή ασφαλώς μπορούν να λαμβάνουν γνώση απορρήτων θεμάτων εγγράφων και άλλων στοιχείων, όπως λέει ο νόμος, δημοσίων ή ιδιωτικών. 

'Οπως ξέρετε, έχουμε απόρρητο επιστολών, όπως σας διάβασα, απόρρητο επικοινωνίας, όπως σας διάβασα, το οποίο προστατεύει το Σύνταγμά μας με το άρθρο 19, αλλά έχουμε το οικογενειακό απόρρητο, τα εθνικά μας απόρρητα και άλλα απόρρητα. Πώς είναι δυνατόν όμως στο όνομα οποιασδήποτε σκοπιμότητας -που πολλές φορές είναι χρήσιμη αλλά να το δούμε- να παραβιάζεται το απόρρητο; Εγώ είμαι απόλυτος και θα ήμουν ικανός, αν δεν είχα δεσμευτεί, γι' αυτό και μόνο το λόγο να μην ψήφιζα το νομοσχέδιο, αλλά είμαι ο εισηγητής και ασφαλώς θα το ψηφίσω. 

'Ομως, πρέπει να παρατηρήσω ότι το απόρρητο είναι μία μεγάλη υπόθεση, κύριοι συνάδελφοι. Δεν μπορεί να παραβιάζεται από κανένα. Και δεν μπορεί να παραβιάζεται χωρίς τις εγγυήσεις που το Σύνταγμα ορίζει και ιδίως η νομοθεσία. Μόνο μέσω της δικαστικής λειτουργίας μπορεί να παραβιάζεται το απόρρητο. Αν η επιτροπή θέλει, ασφαλώς μπορεί να το κάνει. Δεν μπορούν όμως με ένα νομοσχέδιο γενικό, αόριστο να 



 

  

Σελίδα 1375 

διαλαμβάνουμε διάταξη ότι θα μπορεί ο Πρόεδρος να λαμβάνει γνώση εγγράφων και άλλων στοιχείων που χαρακτηρίζονται ως απόρρητα, χωρίς να κάνει διάκριση. Θεωρώ ότι είναι απαράδεκτο και επικίνδυνο για κάθε πολίτη, ασφαλώς όμως και για τα εθνικά μας θέματα ιδιαίτερα. 

ΠΡΟΕΔΡΕΥΩΝ (Νικόλαος Κατσαρός): Ο κύριος Υφυπουργός έχει το λόγο. 

ΣΤΑΥΡΟΣ ΜΠΕΝΟΣ (Υφυπουργός Εσωτερικών, Δημόσιας Διοίκησης και Αποκέντρωσης): Αγαπητοί συνάδελφοι, διαμορφώθηκε ένα κλίμα αντάξιο, θα έλεγα, της σημασίας αυτού του νομοσχεδίου και μέσα από αυτό το κλίμα προσωπικά προσπάθησα να αντλήσω ιδέες που θα έδιναν μία καλύτερη εικόνα του νομοσχεδίου. Ξέρετε ότι αυτή είναι και η προσωπική μου πρακτική, που την έχω ακολουθήσει σε πολλά νομοσχέδια. 

Δεν θα ήθελα όμως σε καμία περίπτωση να διαταράξω ένα κλίμα που έχει διαμορφωθεί. Αφού δύο συνάδελφοι, οι οποίοι εκπροσωπούν δύο πολιτικές δυνάμεις στο Κοινοβούλιο έχουν αντιρρήσεις με κάποιες από τις προτάσεις που έκανα δεκτές, θα ήθελα, κύριε Πρόεδρε, να τις αποσύρω. 

Να αφήσουμε τον τίτλο "Εθνική Επιτροπή", όπως ήταν, και στις δύο περιπτώσεις, καθώς επίσης και τη διατύπωση που έγινε στο άρθρο 1, παράγραφος 6, στο σημείο α', που λέει: "Εξετάζει ζητήματα σχετικά με την προστασία των δικαιωμάτων του ανθρώπου". Είχα πει εδώ να προστεθεί "τα οποία μπορεί να αφορούν άτομα ή ομάδες". Αυτό διαγράφεται. 'Ηταν μία πρόταση του κ. Στεφανή, αλλά αφού υπάρχουν αντιρρήσεις από τους συναδέλφους το διαγράφουμε και παραμένει η διατύπωση όπως έχει. 

ΠΡΟΕΔΡΕΥΩΝ (Νικόλαος Κατσαρός): Ο κ. Κανταρτζής έχει το λόγο. 

ΑΧΙΛΛΕΥΣ ΚΑΝΤΑΡΤΖΗΣ: Κύριε Πρόεδρε, απ' ό,τι αντιλαμβάνομαι έχουμε μπει στο στάδιο των δευτερολογιών και της τοποθέτησης στα συγκεκριμένα άρθρα. Φοβάμαι, όμως, ότι κάνουμε πρωθύστερα τη συζήτηση αυτή, δεδομένου ότι δεν έχει ψηφιστεί το νομοσχέδιο επί της αρχής. 

ΠΡΟΕΔΡΕΥΩΝ (Νικόλαος Κατσαρός): Την αρχή συζητούμε. Δεν ψηφίσαμε την αρχή. Είπαμε, αν θέλετε, δικαίωμα δικό σας είναι, να αναφερθείτε και στα άρθρα εις τρόπον ώστε... 

ΑΧΙΛΛΕΥΣ ΚΑΝΤΑΡΤΖΗΣ: Γι' αυτό θα συνεχίσω και εγώ.... 

ΠΡΟΕΔΡΕΥΩΝ (Νικόλαος Κατσαρός): 'Οση ώρα θέλετε. Μπορείτε να μιλήσετε και για τα άρθρα. 

ΑΧΙΛΛΕΥΣ ΚΑΝΤΑΡΤΖΗΣ: Το πρώτο ζήτημα που θα ήθελα να επισημάνω, σχετικά με τη διαμάχη που έγινε προηγουμένως, είναι αν θα ονομάζεται εθνική επιτροπή ή εθνικό συμβούλιο. 'Οχι Γιάννης, Γιαννάκης. Μην κοροϊδευόμαστε τώρα. Η ουσία αυτής της επιτροπής δεν καθορίζεται από την ονομασία. 'Αλλα είναι τα χαρακτηριστικά τα οποία της προσδίδουν το συγκεκριμένο περιεχόμενο που θα έχει και δεν είναι η ονομασία για να γίνεται εκεί συζήτηση. 

Ακούσαμε την τοποθέτηση του κυρίου Υπουργού, όπως επίσης και του κυρίου Υφυπουργού. Απέφυγαν να απαντήσουν στα συγκεκριμένα ζητήματα που θέσαμε. Γίνεται συζήτηση για μία επιτροπή, η οποία υποτίθεται ότι θα ασχοληθεί με το θέμα της προστασίας, της κατοχύρωσης, της διεύρυνσης των ανθρωπίνων δικαιωμάτων, μία επιτροπή που θα ελέγχεται αποκλειστικά από την Κυβέρνηση, μία επιτροπή στην οποία και οι παραμικρές ακόμα λεπτομέρειες στη λειτουργία της, κανονισμός λειτουργίας, τμήματα, αρμοδιότητες του κάθε τμήματος κ.ο.κ. μία σειρά ζητήματα, θα καθορίζονται από τον ίδιο τον Πρωθυπουργό. 

Ουσιαστικά, δηλαδή, έχουμε να κάνουμε με μια ελεγχόμενη από την Κυβέρνηση επιτροπή, η οποία υποτίθεται ότι θα κάνει έλεγχο στην Κυβέρνηση για το αν τηρούνται τα ανθρώπινα δικαιώματα και ποια κατάσταση επικρατεί, εν πάση περιπτώσει, γύρω από το ζήτημα των ανθρωπίνων δικαιωμάτων. Είναι φανερό ότι η Κυβέρνηση θέλει να ωραιοποιήσει την κατάσταση, θέλει να παρουσιάσει ένα ευαίσθητο προσωπείο και η προσπάθειά της αυτή γίνεται ακόμη πιο μεγάλη, όσο πιο βαθιά είναι η αντιλαϊκή πολιτική την οποία ακολουθεί. 

Ουσιαστικά θέλει μια επιτροπή η οποία δεν θα θίξει τη σημερινή κατάσταση. Θέλει μια επιτροπή που δεν θα βάλει το δάκτυλο επί τον τύπο των ήλων, γιατί διαφορετικά θα έπρεπε να απαντηθεί, στα συγκεκριμένα ερωτήματα, ποια είναι η κατάσταση σήμερα για τα ανθρώπινα δικαιώματα στη χώρα μας. Ακούσαμε τον κύριο Υπουργό να λέει ότι κατοχυρώνονται από το Σύνταγμα. 'Ολοι όμως, γνωρίζουν ότι άλλο η συνταγματική κατοχύρωση και άλλο η κατοχύρωση στην πρακτική. 

Ποια είναι η κατοχύρωση του δικαιώματος στην εργασία; Πώς εφαρμόζεται το δικαίωμα στην υγεία; Πώς εφαρμόζεται το δικαίωμα στην κατοικία; Πώς εφαρμόζεται το δικαίωμα στην παιδεία, στην κοινωνική ασφάλιση; Μπορούμε να αναφέρουμε ένα ολόκληρο κατεβατό. Για να μη μιλήσουμε για εκείνους τους αστερίσκους που υπάρχουν κάτω από συγκεκριμένες διατάξεις που παραπέμπουν στο γνωστό "όπως ο νόμος ορίζει" και έρχεται ο νόμος φυσικά και αφυδατώνει τα συγκεκριμένα δικαιώματα. 

Μιλάμε για τη συγκεκριμένη πολιτική την οποία ακολουθεί η Κυβέρνηση, την πολιτική που υπαγορεύεται από την Ευρωπαϊκή 'Ενωση και το Μάαστριχτ, την πολιτική προσαρμογής στα δεδομένα της ΟΝΕ και της παγκοσμιοποίησης, η οποία συντρίβει τα ατομικά, κοινωνικά και πολιτικά δικαιώματα, για να εξυπηρετηθούν τα συμφέροντα της ολιγαρχίας, μιας χούφτας ανθρώπων. 

Αυτός είναι και ο πραγματικός στόχος τον οποίο επιδιώκει να συγκαλύψει η Κυβέρνηση, μέσα από τη σύσταση αυτής της επιτροπής. 

Βεβαίως, το μαζικό κίνημα δεν θα καθήσει με σταυρωμένα τα χέρια. Οι εργαζόμενοι, ο λαός μας, δεν θα καθήσουν απαθείς μπροστά σ' αυτήν τη λαίλαπα η οποία σαρώνει και τα ατομικά, πολιτικά και κοινωνικά δικαιώματα. Θα αντιδράσουν, θα αντισταθούν, θα παλέψουν για την υπεράσπισή τους, για την κατοχύρωση τους και τη διεύρυνσή τους. Και διεύρυνση σύμφωνα με τις σύγχρονες ανάγκες, με τις σύγχρονες απαιτήσεις. 

'Εγινε πολλή συζήτηση για το ζήτημα του απορρήτου. Αυτό επισημάναμε και εμείς, κύριε Υπουργέ, ότι τελικά στο όνομα της εθνικής ασφάλειας μπορεί να γίνεται καταπάτηση στον τομέα των ανθρωπίνων δικαιωμάτων και να έρχεστε μετά να το συγκαλύψετε με το απόρρητο. 

Μα έγινε κανένα έγκλημα σε αυτόν τον τόπο, σ' αυτήν τη χώρα, σ' αυτήν την ήπειρο που να μη δικαιολογήθηκε στο όνομα της εθνικής ασφάλειας; Ποια εθνική ασφάλεια δικαιολογεί την καταπάτηση ανθρωπίνων δικαιωμάτων, για να το συγκαλύψετε και από πάνω, να το κουκουλώσετε με το απόρρητο; Πραγματικά είναι μια διάταξη που πρέπει να μας βάλει όλους μας σε ανησυχίες. 

Εμείς, όπως δεν θα ψηφίσουμε επί της αρχής, έτσι δεν μπορούμε να ψηφίσουμε και τα συγκεκριμένα αυτά άρθρα. Δεν αναφέρομαι στα άρθρα για την επιτροπή της βιοηθικής. Αναφερθήκαμε αναλυτικά και στην τοποθέτησή μας, αλλά και στην τοποθέτηση του συναδέλφου του κ. Αγγουράκη. 

ΠΡΟΕΔΡΕΥΩΝ (Νικόλαος Κατσαρός): Ο κ. Παπαδημόπουλος έχει το λόγο για τρία λεπτά. 

ΙΩΑΝΝΗΣ ΠΑΠΑΔΗΜΟΠΟΥΛΟΣ: Πρώτη παρατήρηση. Η επιτροπή εδώ, έχει γνωμοδοτικό χαρακτήρα και δεν παίρνει αποφάσεις, εισηγείται, γνωμοδοτεί, ενώ αντίθετα το κάθε συμβούλιο στην πράξη παίρνει εκτελεστέες αποφάσεις. 'Αρα λοιπόν, αφού δεν έχει καμία δικαιοδοσία να λαμβάνει αποφάσεις, προσιδιάζει περισσότερο ο τίτλος της επιτροπής παρά του συμβουλίου. 

Δεύτερη παρατήρηση. Για το απόρρητο. Ενώ κατοχυρώνουμε ένα δικαίωμα, του απορρήτου, ερχόμαστε τώρα με έναν νόμο ήσσονος σημασίας, μπροστά στη θεμελιώδη διάταξη του Συντάγματος, να παραβούμε αυτήν τη διάταξη και να μη λαμβάνουμε υπόψη την αρχή της τήρησης του απορρήτου που ισχύει σε όλα τα προοδευτικά συντάγματα. 

'Αρα, λοιπόν, κι εδώ δεν συμφωνούμε και πρέπει να γίνει κάποια αντικατάσταση της διατύπωσης αυτής, να απαγορευθεί εν πάση περιπτώσει στον καθένα να λαμβάνει γνώση. 

Τρίτον, έχει λεχθεί από πολλούς συναδέλφους ότι η σύνθεση της επιτροπής είναι απαράδεκτη, το άρθρο 2 κυρίως, 



 

  

Σελίδα 1376 

το οποίο αναφέρεται σ' αυτήν τη σύνθεση της επιτροπής. Γιατί τριάντα μέλη; 'Εχετε τη γνώμη ότι θα εργαστεί ποτέ αυτή η επιτροπή; Και με ποια λογική προχωρήσαμε στη σύνθεση της Επιτροπής αυτής, δηλαδή με το αιτιολογικό να μη μείνει απ' έξω η τάδε οργάνωση, ο τάδε οργανισμός, το τάδε ίδρυμα; 

Γιατί να έχουμε στο εδάφιο ια' επτά Υπουργεία; Δεν αρκεί το Υπουργείο Εσωτερικών, Δημόσιας Διοίκησης και Αποκέντρωσης με έναν εκπρόσωπό του; Να λοιπόν, μία σωστή πρόταση, κατά την άποψή μου, να φύγουν όλα τα άλλα τα Υπουργεία και να μειώσουμε τα μέλη της επιτροπής. Αντί επτά, να είναι ένας εκπρόσωπος από τα επτά Υπουργεία. 

Και εν συνεχεία, στο εδάφιο ιβ' όπου γίνεται λόγος για τρεις καθηγητές, να είναι ένας, γιατί αύριο θα ιδρυθεί και κάποια άλλη νομική σχολή και αν πάμε με την τακτική αυτή και με τη λογική αυτή, τότε γιατί να εκπροσωπείται το Πανεπιστήμιο Θράκης και το Πανεπιστήμιο Αθηνών και Θεσσαλονίκης και να μην εκπροσωπείται και το άλλο πανεπιστήμιο; Δεν τελειώνουμε ποτέ. Ας μπει εδώ μία πρόταση, που να λέει, ότι όπως ο Πρωθυπουργός προτείνει ή ο Πρόεδρος, κάποια μέλη να συμμετέχουν, ας προτείνει και από ποια νομική σχολή θα είναι αυτός ο καθηγητής. 

Θεωρώ πάρα πολύ σημαντική τη μείωση των μελών της επιτροπής, γιατί έτσι θα καταστεί περισσότερο λειτουργική και ευέλικτη και θα μπορεί να λαμβάνει κάποιες αποφάσεις. Αν πρόκειται να φτιάξουμε ένα σώμα, μία μικρή Βουλή, καλύτερα είναι να μην το θεσμοθετήσουμε. 

Ευχαριστώ. 

ΠΡΟΕΔΡΕΥΩΝ (Νικόλαος Κατσαρός): Ο κ. Καλαφάτης έχει το λόγο. 

ΑΛΕΞΑΝΔΡΟΣ ΚΑΛΑΦΑΤΗΣ: Κύριε Πρόεδρε, θα ήθελα το λόγο για ένα λεπτό, ένα πραγματικό λεπτό, για να πω κάποιες σκέψεις επιγραμματικές, που προκύπτουν από την προηγούμενή μου ιδιότητα ως Δημάρχου. Επειδή είναι απέναντί μου ένας παλιός συνάδελφος και νυν συνάδελφος, γι' αυτό πήρα το λόγο, για να καταλήξω σε μία πρόταση. Θέλω ένα λεπτό πραγματικό. 

Οπωσδήποτε αποτελεί όνειδος το πώς αντιμετωπίζουμε σήμερα τις μεταναστευτικές μειονότητες, από το παιδί των φαναριών ως τον "ανυπόληπτο", ως τον απλήρωτο εργάτη, από το ρακένδυτο και πεινασμένο ως την εξαθλιωμένη πόρνη. Το πώς μία οργανωμένη κοινωνία αντιμετωπίζει τις μειονότητες γενικά, αποτελεί ένα αδιάψευστο μέτρο πολιτισμού. 

Εδώ θα ήθελα να πω ότι όλες αυτές οι κυρίες επιφανών κυρίων, ατσαλάκωτες, πρέσβειρες υποψήφιες κλπ., σε αυτόν τον τομέα έχουν να επιδείξουν -αν θέλουν βέβαια να δράσουν- ένα ευγενές πεδίο, αντί να μαλλιοτραβιούνται ως "Κατίνες της γειτονίτσας". Επίσης, ένα ευγενές πεδίο δράσης αποτελεί αυτό για τους συλλόγους, για τις κοινωνικές ομάδες, για τους δήμους και τις νομαρχίες. 

Και εδώ είναι η πρότασή μου: Αποζητώ ιδιαιτέρως τους τελευταίους μήνες την παλιά μου ιδιότητα. Πολλές φορές, από όταν μπήκα σε αυτήν την Αίθουσα, την έχω αποζητήσει την ιδιότητα του Δημάρχου. Τους τελευταίους μήνες την αποζητώ πολύ περισσότερο, διότι αυτό το πεδίο δράσης -με κοινωνική ευαισθησία για τους δήμους και τις νομαρχίες κατ'επέκταση, που είναι αυτοδιοικούμενα όργανα- και πρωτότυπο είναι, αλλά και μπορεί να προσφέρει πάρα πολλά στην κοινωνία μας. 

Κάνω την εξής πρόταση, για να τελειώσω στο χρόνο που έχουμε πει, προς το Υπουργείο Εσωτερικών: Να προτείνει ανά έτος ένα βραβείο κοινωνικής ευαισθησίας ανάμεσα στους δήμους για την πιο πρωτότυπη, ευαίσθητη, αλλά και αποτελεσματική προγραμματική παρέμβαση στο χώρο των οικονομικών μεταναστών. Θα είναι μία πρωτότυπη πρωτοβουλία, η οποία θα αναδείξει το όλο θέμα και θα ευαισθητοποιήσει πάρα πολύ το λαό μας. Θα το έκανα εγώ, αν μπορούσα, αλλά δυστυχώς δεν είμαι πια Δήμαρχος. 

ΠΡΟΕΔΡΕΥΩΝ (Νικόλαος Κατσαρός): Ο κ. Κόρακας έχει το λόγο. 

ΣΤΡΑΤΗΣ ΚΟΡΑΚΑΣ: Δύο λόγια θα ήθελα να πω μόνο, γιατί όλα τα υπόλοιπα, σε ό,τι αφορά τη θέση του Κόμματός μας για το συζητούμενο νομοσχέδιο, τα είπαν τόσο ο κ. Κανταρτζής, όσο και ο κ. Αγγουράκης. 

'Ακουσα στην Αίθουσα αυτή για άλλη μια φορά να διατυπώνεται η άποψη ότι "ο ελληνικός λαός δεν είναι ρατσιστής, δεν είναι ξενόφοβος, αλλά όταν πρόκειται για την υπεράσπιση της ζωής του, τι να κάνουμε"; 

'Εκανα μάλιστα και μία παρέμβαση εκείνην την ώρα. 'Ηθελα να πω δηλαδή, ότι αυτή είναι μια καλυμμένη μορφή, ας μου επιτραπεί η έκφραση, ρατσισμού. 

Πρώτα απ' όλα δεν κατάλαβα, γιατί για την εγκληματικότητα και την απειλή της ζωής του πολίτη αναφερόμαστε σώνει και καλά, αποκλειστικά στους ξένους. Λες και πριν έλθουν οι ξένοι, στον τόπο μας ήμασταν όλοι άγγελοι φτερωτοί, δεν είχαμε ούτε φόνους ούτε βιασμούς ούτε ληστείες. Τίποτα απολύτως. 'Ηλθαν, λοιπόν, αυτοί "οι άθλιοι ξένοι" και μας έφεραν όλα τα κακά. 

Εγώ προσωπικά, κύριε Πρόεδρε, είμαι πάρα πολύ ευαίσθητος σ' αυτό, γιατί έζησα αυτήν την κατάσταση επί δεκαπέντε χρόνια στο Βέλγιο, όπου άκουγα τους Βέλγους ρατσιστές να λένε τα ίδια πράγματα. Για οποιοδήποτε έγκλημα γινόταν, βλέπαμε στις φυλλάδες πρωτοσέλιδο και με μεγάλα γράμματα "ξένος λήστεψε, ξένος σκότωσε" κλπ. 

'Οταν ανακαλυπτόταν μετά ότι δεν ήταν ξένος, αλλά ήταν Βέλγος, οι εφημερίδες, όσες το περνούσαν, το περνούσαν στα ψιλά. 'Εμενε, λοιπόν, η εντύπωση στο Βέλγο πολίτη και βλέπαμε αστυνομικούς να πυροβολούν εν ψυχρώ μαύρα κεφάλια, ανθρώπους σαν κι εμένα, άλλους πιο μαύρους, κίτρινους, γιατί ήταν ξένοι και κατά συνέπεια εγκληματίες. 

Εδώ βγήκε όμως, ο προηγούμενος Υπουργός Δημόσιας Τάξης και στη Βουλή και έδωσε στοιχεία που δείχνουν ότι η εγκληματικότητα αναλογικά, η προερχόμενη από τους ξένους, είναι πολύ μικρότερη από την εγκληματικότητα που προέρχεται από τους 'Ελληνες. 

ΑΝΤΩΝΙΟΣ ΦΟΥΣΑΣ: Αναλογικά; 

ΣΤΡΑΤΗΣ ΚΟΡΑΚΑΣ: Αναλογικά. Υπάρχουν στοιχεία. 

ΙΩΑΝΝΗΣ ΠΑΠΑΔΗΜΟΠΟΥΛΟΣ: Είναι ογδόντα φορές προς ένα. 

ΣΤΡΑΤΗΣ ΚΟΡΑΚΑΣ: Κάνετε λάθος, κύριε συνάδελφε, να πάρετε τα στοιχεία. Αυτά τα λένε αυτοί που θέλουν να παίξουν το χαρτί του ρατσισμού, γιατί αρνούνται να δουν τα βασικά προβλήματα που αντιμετωπίζει η κοινωνία μας κλπ. 

Το λέω αυτό, γιατί έχει άμεση σχέση με το νομοσχέδιο που συζητάμε. Αν μια τέτοια "Εθνική" Επιτροπή, για την υπεράσπιση των δικαιωμάτων του ανθρώπου, έχει τέτοιο προσανατολισμό, καταλαβαίνετε για τι είδους υπεράσπιση θα πρόκειται. 

Ακόμα, πάνω σ' αυτό ήθελα να πω το εξής: Προχθές έτυχε να έχω εδώ μια επίκαιρη ερώτηση προς τον Υπουργό Δημόσιας Τάξης, για τη διεθνή μάζωξη των νεοναζί στη Θεσσαλονίκη. 'Ακουσα εμβρόντητος να επαναλαμβάνει και σε ακόμα πιο καθαρή διατύπωση ο κύριος Υπουργός, κάτι που είχε πει ήδη ο κ. Ρέππας, ότι "βεβαίως, ήμασταν έγκαιρα ενήμεροι και η Κυβέρνηση και η Αστυνομία για το γεγονός αυτό και ότι συμμετείχαν σ' αυτήν ακραία ναζιστικά, φασιστικά στοιχεία, παρακολουθήσαμε με διακριτικότητα τη συνάντηση αυτή, δεν υπήρξε όμως καμία παραβίαση του νόμου, δεν έγινε κανένα έκτροπο και γι' αυτό δεν υπήρξε καμία παρέμβαση". 

Δίνουμε, δηλαδή, το ελληνικό έδαφος, να έρχονται οι νεοναζί, να συσκέπτονται -γιατί η σύσκεψη έγινε για ανταλλαγή απόψεων, πώς θα ανασυγκροτηθούν οι ναζιστικές δυνάμεις στον κόσμο και πώς θα οργανώσουν καλύτερα τη δράση τους- να σχεδιάζουν νέα εγκλήματα κατά της ανθρωπότητας κι εμείς νίπτουμε τας χείρας μας, διότι "δεν συνέβη τίποτα το έκτροπο". 

Αυτό, με τέτοια αντίληψη, με τέτοια νοοτροπία, πώς θα το αντιμετωπίσει η περίφημη Επιτροπή; Φυσικά θα βγει κι αυτή και θα πει -αφού είναι κυβερνητική, αφού είναι διορισμένη από την Κυβέρνηση- ότι έχει δίκιο ο Υπουργός Δημόσιας Τάξης, έχει δίκιο ο Κυβερνητικός Εκπρόσωπος, έχει δίκιο η Κυβέρνηση και η "Χρυσή Αυγή" είναι νόμιμη. 

Αυτά είναι για να ανατριχιάζει κανείς, όταν τα ακούει στην


 

  

Σελίδα 1377 

Ελληνική Βουλή, όπου όπως λέμε όλοι, η δημοκρατία ανθεί και άλλα τέτοια περίεργα. 

Να, γιατί εμείς, κύριε Πρόεδρε -και κλείνω εδώ- θεωρούμε ότι αυτό το νομοσχέδιο, ενώ θα μπορούσε να ήταν απόλυτα αναγκαίο -και ήταν απόλυτα αναγκαία μία τέτοια δράση- είναι ένα φύλλο συκής, μια στάχτη στα μάτια του κόσμου και τίποτα παραπάνω. 

ΠΡΟΕΔΡΕΥΩΝ (Νικόλαος Κατσαρός): Ο κ. Σφυρίου έχει το λόγο. 

ΚΟΣΜΑΣ ΣΦΥΡΙΟΥ: Κύριε Πρόεδρε, δεν ταλαιπώρησα καθόλου την Εθνική Αντιπροσωπεία, αλλά δεν είναι δυνατόν, να μην κάνω τρείς παρατηρήσεις σε όλα όσα ακούω με προσοχή τόση ώρα. 

Πρώτα πρώτα θεωρώ, ότι είναι επικίνδυνο να διατυπώνεται από μία πτέρυγα της Βουλής, ότι κάθε τι το οποίο δεν συμπίπτει με τις πολιτικές μας θέσεις, συνιστά παραβίαση των ανθρωπίνων δικαιωμάτων. Γιατί περίπου κάτι τέτοιο ακούστηκε προηγουμένως, ιδίως από την τοποθέτηση του κ. Κανταρτζή. Κάθε τι -λέει- που σχετίζεται με την πολιτική που εφαρμόζεται στον τομέα της παιδείας, της υγείας, της απασχόλησης κ.λπ. και δεν συμπίπτει με τη δική μας θέση, αποτελεί παραβίαση των ανθρωπίνων δικαιωμάτων. Επικίνδυνη άποψη και δεν νομίζω, ότι αντέχει σε οποιαδήποτε κριτική, αυτή η άποψη η οποία διατυπώθηκε. 

Η δεύτερη παρατήρηση που θα ήθελα να κάνω, είναι η εξής: Ακούγεται με έμφαση, ότι τάχα είναι μία επιτροπή, την οποία τη διορίζει η Κυβέρνηση, όταν είναι σαφές, ότι η συντριπτική πλειοψηφία, για να μην πω και η παμψηφία των μελών, είναι από μη κυβερνητικούς φορείς, οι οποίοι δεν είναι μόνο, ότι συγκροτούν την πλειοψηφία ή την παμψηφία της επιτροπής, αλλά έχουν και διάρκεια θητείας που μπορεί να καλύπτει και μία και δύο κυβερνήσεις, διότι δεν συμπίπτει με την κυβερνητική περίοδο η θητεία της και μπορεί βεβαίως να διαδεχθεί η μία κυβέρνηση την άλλη και να υπάρχει μία συγκροτημένη επιτροπή, η οποία θα έχει θητεία, πέραν από τη θητεία μιας κυβέρνησης που εκλέγει ο λαός. 

Επομένως νομίζω, ότι και αυτό είναι υπερβολικό και εν πάση περιπτώσει κάποια στιγμή σ' αυτόν τον τόπο, όταν υπάρχει η δεδηλωμένη λαϊκή εντολή σε έναν πρωθυπουργό -τον όποιο πρωθυπουργό της χώρας- δεν μπορεί να μη λαμβάνεται υπόψη, αυτή η δύναμη της λαϊκής εντολής, κατά την άσκηση της λειτουργίας του δημοκρατικού πολιτεύματος. 

Μία τρίτη παρατήρηση θέλω να κάνω σε σχέση με το απόρρητο. Ακούστηκε και μία άλλη άποψη προηγουμένως, πάλι από το Κομμουνιστικό Κόμμα, ότι αρκετά εγκλήματα έχουν γίνει στο βωμό της ασφάλειας. Εγώ θέλω να το αντιπαρέλθω και να πω το εξής: Ας υποθέσουμε, ότι για κάποια απόρρητα ζητήματα που αφορούν το δημόσιο τομέα, πρέπει να τα λαμβάνουν υπόψη όλα τα μέλη της επιτροπής. Για την ιδιωτική ζωή του πολίτη που και αυτή κατοχυρώνεται βάσει του Συντάγματος -το απόρρητο της ιδιωτικής ζωής και κυρίως ορισμένων πτυχών από την ιδιωτική ζωή του πολίτη- είναι ή δεν είναι γνωστό, ότι όταν λαμβάνουν γνώση τα τριάντα μέλη, είναι σαν να δημοσιεύεται στον Τύπο; 'Ετσι γίνεται, περί αυτού πρόκειται, διότι εδώ τουλάχιστον η δική μου εμπειρία λέει, ότι όποιο συλλογικό όργανο και αν λειτουργεί δεν έχει μείνει τίποτα που να μην έχει διαρρεύσει. 

Από ό,τι βλέπω εγώ, από την εκκλησία που συνεδριάζει, από τα πολιτικά κόμματα που συνεδριάζουν, από το Υπουργικό Συμβούλιο -επί όλων των κυβερνήσεων- που συνεδριάζει, όλα διαρρέουν στον Τύπο. 

Τα τριάντα, λοιπόν, μέλη είναι σαν να έχουν παραλάβει οι δημοσιογράφοι και δημοσιεύουν . Και δεν θα δημοσιεύσουν απόρρητα που αφορούν την δημόσια ζωή μόνον, αναφερόμαστε και σε εκείνα που αφορούν απόρρητες πτυχές της ιδιωτικής ζωής των πολιτών. 

Νομίζω ότι είναι μία χρυσή τομή, αυτό που προβλέπει το νομοσχέδιο, που δίνει την ευθύνη, τη χρεώνει στις πλάτες του Προέδρου και το αφήνει και στην κρίση του -να γιατί ο πρόεδρος πρέπει να έχει και αυξημένο κύρος και μια ευρύτερη αναγνώριση και να είναι και επιλογή του με μία ευρύτατη συναίνεση θα μπορούσε να πει κανείς, τέτοια που να μη θέτει υπό αμφισβήτηση το κύρος αυτού του ανθρώπου- εάν κάποια πράγματα πράγματι μπορεί να τα κοινολογήσει σε όλα τα μέλη της επιτροπής να το κάνει και να μπορεί να φιλτράρει μερικά, που πιθανόν τελικά θα καταρρακώσουν την αξιοπρέπεια κάποιου πολίτη ή θα αποκαλύψουν πτυχές ιδιωτικής ζωής, που το Σύνταγμα το ίδιο επιβάλλει να βρίσκονται κάτω από καθεστώς απορρήτου. Νομίζω ότι αυτήν τη χρυσή τομή πρέπει να την αποδεχθούμε και να ψηφίσουμε τη διάταξη, όπως έχει. 

ΠΡΟΕΔΡΕΥΩΝ (Νικόλαος Κατσαρός): Ο κ. Παυλόπουλος έχει το λόγο. 

ΠΡΟΚΟΠΗΣ ΠΑΥΛΟΠΟΥΛΟΣ: 'Ενα λεπτό μόνο, κύριε Πρόεδρε. 

Σε ό,τι αφορά το άρθρο 6 και εν όψει του γεγονότος ότι στο σύνολο, όπως είναι γνωστό, θα ψηφιστεί η διάταξη μετά την παρέλευση σαράντα οκτώ ωρών, σχετικά με το απόρρητο, η παράκληση θα ήταν να σκεφθείτε το εξής και νομίζω πως θα ήταν κάτι το λογικό σε σχέση και με τη νομοθεσία που η Κυβέρνηση η ίδια έχει προωθήσει. Λέει η διάταξη αυτή, ότι ο πρόεδρος μπορεί να λαμβάνει γνώση εγγράφων και άλλων στοιχείων που χαρακτηρίζονται ως απόρρητα. Υπάρχουν δύο ειδών απόρρητα. Εκείνα τα οποία σχετίζονται με προσωπικές πληροφορίες, οι οποίες έχουν μια ιδιαίτερη προστασία στο πλαίσιο της ελληνικής έννομης τάξης και εκείνα που δεν χαρακτηρίζονται ως προσωπικές πληροφορίες. Είναι άλλου είδους απόρρητα, τα οποία οφείλω να ομολογήσω πολλές φορές κακώς χαρακτηρίζονται και ως απόρρητα γιατί μπορεί να μην έχουν αυτόν το χαρακτήρα. Μήπως θα έπρεπε να σκεφθείτε ότι σε ό,τι αφορά την πρόσβαση σε στοιχεία τα οποία προστατεύονται γενικώς από τη νομοθεσία η οποία αφορά την οργάνωση και λειτουργία της επιτροπής για τις προσωπικές πληροφορίες, εκεί η πρόσβαση του προέδρου θα μπορούσε να γίνεται μόνο μετά από απόφαση της επιτροπής; Δηλαδή μόνο ως προς αυτό. Η διατύπωση, δηλαδή, που θα μπορούσατε να ακολουθήσετε είναι η εξής. 'Οτι ο πρόεδρος μπορεί να λαμβάνει γνώση εγγράφων και άλλων στοιχείων που χαρακτηρίζονται ως απόρρητα, εφόσον δεν πρόκειται για απόρρητα αρμοδιότητας της επιτροπής αυτής, μετά από απόφαση της επιτροπής. 

Αυτό θα μπορούσε να καθησυχάσει πάρα πολλές ανησυχίες, αλλά και θα ήταν δυνατόν να προφυλάξει από οποιεσδήποτε καταχρήσεις που μπορεί κανείς να τις φανταστεί. Αυτή η πρόταση, κατά την άποψή μου, συνάδει και προς τη λειτουργία της ανεξάρτητης διοικητικής αρχής, την οποία με τον τρόπο αυτό σεβόμαστε για ένα λόγο ακόμη περισσότερο. Ευχαριστώ. 

ΠΡΟΕΔΡΕΥΩΝ (Νικόλαος Κατσαρός): Ο κ. Κανταρτζής έχει το λόγο. 

ΑΧΙΛΛΕΥΣ ΚΑΝΤΑΡΤΖΗΣ: Θα ήθελα να αναφερθώ σε ένα ζήτημα. Ο κ. Σφυρίου έβαλε το ζήτημα, που είδαμε εμείς τον έλεγχο της επιτροπής. Βεβαίως αν δει προσεκτικά τη σύνθεση της επιτροπής, θα δει ότι η πλειοψηφία της επιτροπής, είτε θα ελέγχεται από την Κυβέρνηση είτε εν πάση περιπτώσει από τις κυρίαρχα σήμερα πολιτικές δυνάμεις. Αλλά εδώ μπαίνει και ένα άλλο ζήτημα, έτσι όπως έχει η διατύπωση του άρθρου 2. Και αναφέρομαι σε συγκεκριμένες περιπτώσεις. 

Στη διατύπωση του άρθρου 2 αναφέρονται οι χώροι από τους οποίους θα προέρχονται τα μέλη της επιτροπής. Στην παράγραφο 3 του άρθρου 2 ορίζεται "τα μέλη της επιτροπής και οι αναπληρωτές τους ορίζονται με απόφαση του Πρωθυπουργού για θητεία τριών ετών". 

Στις προηγούμενες διατάξεις αναφέρεται από ποιον ορίζεται και ο κάθε εκπρόσωπος, όχι όμως για όλους τους μαζικούς φορείς, για ορισμένους μόνο απ'αυτούς. 'Η εν πάση περιπτώσει για οργανώσεις ή για υπηρεσίες. Για παράδειγμα, ο σύμβουλος επικρατείας ορίζεται με απόφαση του προέδρου του οικείου δικαστηρίου. Ο αεροπαγίτης ορίζεται με απόφαση του προέδρου του οικείου δικαστηρίου. Οι καθηγητές ορίζονται με απόφαση των τμημάτων. Οι εκπρόσωποι των μη κυβερνητικών οργανώσεων, από ποιον ορίζονται; Ο εκπρόσωπος του Δικηγορικού Συλλόγου, από ποιον ορίζεται; 

'Ετσι όπως έχει το άρθρο 2 στο σύνολό του, αφήνει να 

 

 

  

Σελίδα 1378 

εννοηθεί ότι θα ορίζεται με απόφαση του Πρωθυπουργού, γιατί εκεί που συγκεκριμένα αναφέρει από ποιον άλλον, είναι συγκεκριμένη η διάταξη. 

Πάντως, σε κάθε περίπτωση, όπως και αν έχει η ερμηνεία αυτής της διάταξης, η επιτροπή επαναλαμβάνω, είτε θα ελέγχεται από την Κυβέρνηση είτε από την κυρίαρχη σήμερα πολιτική άποψη και στόχο θα έχει να συγκαλύψει να ωραιοποιήσει αυτήν την κατάσταση η οποία υπάρχει στον τομέα των ανθρωπίνων δικαιωμάτων, γιατί όσο και να λέτε, κύριε Σφυρίου, για την υπεράσπιση, πέστε στον άνεργο για την υπεράσπιση του δικαιώματός του στην εργασία, όταν τον πετάτε στο δρόμο. Πέστε σε κάποιον άλλο, όταν μετατρέπετε την υγεία σε εμπόρευμα. Για ποια υπεράσπιση των ανθρωπίνων δικαιωμάτων γίνεται συζήτηση, όταν ακολουθείται αυτή η φιλελεύθερη πολιτική που σαρώνει όλα τα κοινωνικά, οικονομικά και πολιτικά δικαιώματα; 

ΠΡΟΕΔΡΕΥΩΝ (Νικόλαος Κατσαρός): Κηρύσσεται περαιωμένη η συζήτηση επί της αρχής του νομοσχεδίου: "Σύσταση Εθνικής Επιτροπής για τα Δικαιώματα του Ανθρώπου και Εθνικής Επιτροπής Βιοηθικής". 

Ερωτάται το Σώμα: Γίνεται δεκτό επί της αρχής το νομοσχέδιο; 

ΠΟΛΛΟΙ ΒΟΥΛΕΥΤΕΣ: Δεκτό, δεκτό. 

ΑΧΙΛΛΕΥΣ ΚΑΝΤΑΡΤΖΗΣ: Κατά πλειοψηφία. 

ΠΡΟΕΔΡΕΥΩΝ (Νικόλαος Κατσαρός): Συνεπώς το νομοσχέδιο: "Σύσταση Εθνικής Επιτροπής για τα Δικαιώματα του Ανθρώπου και Εθνικής Επιτροπής Βιοηθικής" έγινε δεκτό κατά πλειοψηφία επί της αρχής. 

Εισερχόμεθα στην ψήφιση των άρθρων των οποίων η συζήτηση έχει ήδη γίνει. 

Ερωτάται το Σώμα: Γίνεται δεκτό το άρθρο 1 όπως τροποποιήθηκε από τον κύριο Υπουργό; 

ΠΟΛΛΟΙ ΒΟΥΛΕΥΤΕΣ: Δεκτό, δεκτό. 

ΑΧΙΛΛΕΥΣ ΚΑΝΤΑΡΤΖΗΣ: Κατά πλειοψηφία. 

ΠΡΟΕΔΡΕΥΩΝ (Νικόλαος Κατσαρός): Συνεπώς το άρθρο 1 έγινε δεκτό κατά πλειοψηφία, όπως τροποποιήθηκε από τον κύριο Υπουργό. 

Ερωτάται το Σώμα: Γίνεται δεκτό το άρθρο 2 όπως τροποποιήθηκε από τον κύριο Υπουργό; 

ΠΟΛΛΟΙ ΒΟΥΛΕΥΤΕΣ: Δεκτό, δεκτό. 

ΑΧΙΛΛΕΥΣ ΚΑΝΤΑΡΤΖΗΣ: Κατά πλειοψηφία. 

ΠΡΟΕΔΡΕΥΩΝ (Νικόλαος Κατσαρός): Συνεπώς το άρθρο 2 έγινε δεκτό κατά πλειοψηφία, όπως τροποποιήθηκε από τον κύριο Υπουργό. 

Ερωτάται το Σώμα: Γίνεται δεκτό το άρθρο 3 όπως τροποποιήθηκε από τον κύριο Υπουργό; 

ΠΟΛΛΟΙ ΒΟΥΛΕΥΤΕΣ: Δεκτό, δεκτό. 

ΑΧΙΛΛΕΥΣ ΚΑΝΤΑΡΤΖΗΣ: Κατά πλειοψηφία. 

ΠΡΟΕΔΡΕΥΩΝ (Νικόλαος Κατσαρός): Συνεπώς το άρθρο 3 έγινε δεκτό κατά πλειοψηφία, όπως τροποποιήθηκε από τον κύριο Υπουργό. 

Ερωτάται το Σώμα: Γίνεται δεκτό το άρθρο 4 όπως τροποποιήθηκε από τον κύριο Υπουργό; 

ΠΟΛΛΟΙ ΒΟΥΛΕΥΤΕΣ: Δεκτό, δεκτό. 

ΑΧΙΛΛΕΥΣ ΚΑΝΤΑΡΤΖΗΣ: Κατά πλειοψηφία. 

ΠΡΟΕΔΡΕΥΩΝ (Νικόλαος Κατσαρός): Συνεπώς το άρθρο 4 έγινε δεκτό κατά πλειοψηφία, όπως τροποποιήθηκε από τον κύριο Υπουργό. 

Ερωτάται το Σώμα: Γίνεται δεκτό το άρθρο 5 ως έχει; 

ΠΟΛΛΟΙ ΒΟΥΛΕΥΤΕΣ: Δεκτό, δεκτό. 

ΑΧΙΛΛΕΥΣ ΚΑΝΤΑΡΤΖΗΣ: Κατά πλειοψηφία. 

ΠΡΟΕΔΡΕΥΩΝ (Νικόλαος Κατσαρός): Συνεπώς το άρθρο 5 έγινε δεκτό κατά πλειοψηφία, ως έχει. 

Ερωτάται το Σώμα: Γίνεται δεκτό το άρθρο 6 ως έχει; 

ΠΟΛΛΟΙ ΒΟΥΛΕΥΤΕΣ: Δεκτό, δεκτό. 

ΑΧΙΛΛΕΥΣ ΚΑΝΤΑΡΤΖΗΣ: Κατά πλειοψηφία. 

ΠΡΟΕΔΡΕΥΩΝ (Νικόλαος Κατσαρός): Συνεπώς το άρθρο 6 έγινε δεκτό κατά πλειοψηφία, ως έχει. 

Ερωτάται το Σώμα: Γίνεται δεκτό το άρθρο 7 ως έχει; 

ΠΟΛΛΟΙ ΒΟΥΛΕΥΤΕΣ: Δεκτό, δεκτό. 

ΑΧΙΛΛΕΥΣ ΚΑΝΤΑΡΤΖΗΣ: Κατά πλειοψηφία. 

ΠΡΟΕΔΡΕΥΩΝ (Νικόλαος Κατσαρός): Συνεπώς το άρθρο 7 έγινε δεκτό κατά πλειοψηφία, ως έχει. 

Ερωτάται το Σώμα: Γίνεται δεκτό το άρθρο 8 ως έχει; 

ΠΟΛΛΟΙ ΒΟΥΛΕΥΤΕΣ: Δεκτό, δεκτό. 

ΑΧΙΛΛΕΥΣ ΚΑΝΤΑΡΤΖΗΣ: Κατά πλειοψηφία. 

ΠΡΟΕΔΡΕΥΩΝ (Νικόλαος Κατσαρός): Συνεπώς το άρθρο 8 έγινε δεκτό κατά πλειοψηφία, ως έχει. 

Ερωτάται το Σώμα: Γίνεται δεκτό το άρθρο 9 ως έχει; 

ΠΟΛΛΟΙ ΒΟΥΛΕΥΤΕΣ: Δεκτό, δεκτό. 

ΑΧΙΛΛΕΥΣ ΚΑΝΤΑΡΤΖΗΣ: Κατά πλειοψηφία. 

ΠΡΟΕΔΡΕΥΩΝ (Νικόλαος Κατσαρός): Συνεπώς το άρθρο 9 έγινε δεκτό κατά πλειοψηφία, ως έχει. 

Ερωτάται το Σώμα: Γίνεται δεκτό το άρθρο 10 ως έχει; 

ΠΟΛΛΟΙ ΒΟΥΛΕΥΤΕΣ: Δεκτό, δεκτό. 

ΑΧΙΛΛΕΥΣ ΚΑΝΤΑΡΤΖΗΣ: Κατά πλειοψηφία. 

ΠΡΟΕΔΡΕΥΩΝ (Νικόλαος Κατσαρός): Συνεπώς το άρθρο 10 έγινε δεκτό κατά πλειοψηφία, ως έχει. 

Ερωτάται το Σώμα: Γίνεται δεκτό το άρθρο 11 ως έχει; 

ΠΟΛΛΟΙ ΒΟΥΛΕΥΤΕΣ: Δεκτό, δεκτό. 

ΑΧΙΛΛΕΥΣ ΚΑΝΤΑΡΤΖΗΣ: Κατά πλειοψηφία. 

ΠΡΟΕΔΡΕΥΩΝ (Νικόλαος Κατσαρός): Συνεπώς το άρθρο 11 έγινε δεκτό κατά πλειοψηφία, ως έχει. 

Ερωτάται το Σώμα: Γίνεται δεκτό το άρθρο 12 όπως τροποποιήθηκε από τον κύριο Υπουργό; 

ΠΟΛΛΟΙ ΒΟΥΛΕΥΤΕΣ: Δεκτό, δεκτό. 

ΑΧΙΛΛΕΥΣ ΚΑΝΤΑΡΤΖΗΣ: Κατά πλειοψηφία. 

ΠΡΟΕΔΡΕΥΩΝ (Νικόλαος Κατσαρός): Συνεπώς το άρθρο 12 έγινε δεκτό κατά πλειοψηφία, όπως τροποποιήθηκε από τον κύριο Υπουργό. 

Ερωτάται το Σώμα: Γίνεται δεκτό το άρθρο 13 ως έχει; 

ΠΟΛΛΟΙ ΒΟΥΛΕΥΤΕΣ: Δεκτό, δεκτό. 

ΑΧΙΛΛΕΥΣ ΚΑΝΤΑΡΤΖΗΣ: Κατά πλειοψηφία. 

ΠΡΟΕΔΡΕΥΩΝ (Νικόλαος Κατσαρός): Συνεπώς το άρθρο 13 έγινε δεκτό κατά πλειοψηφία, ως έχει. 

Ερωτάται το Σώμα: Γίνεται δεκτό το άρθρο 14 όπως τροποποιήθηκε από τον κύριο Υπουργό; 

ΠΟΛΛΟΙ ΒΟΥΛΕΥΤΕΣ: Δεκτό, δεκτό. 

ΑΧΙΛΛΕΥΣ ΚΑΝΤΑΡΤΖΗΣ: Κατά πλειοψηφία. 

ΠΡΟΕΔΡΕΥΩΝ (Νικόλαος Κατσαρός): Συνεπώς το άρθρο 14 έγινε δεκτό κατά πλειοψηφία, όπως τροποποιήθηκε από τον κύριο Υπουργό. 

Ερωτάται το Σώμα: Γίνεται δεκτό το άρθρο 15 όπως τροποποιήθηκε από τον κύριο Υπουργό; 

ΠΟΛΛΟΙ ΒΟΥΛΕΥΤΕΣ: Δεκτό, δεκτό. 

ΑΧΙΛΛΕΥΣ ΚΑΝΤΑΡΤΖΗΣ: Κατά πλειοψηφία. 

ΠΡΟΕΔΡΕΥΩΝ (Νικόλαος Κατσαρός): Συνεπώς το άρθρο 15 έγινε δεκτό κατά πλειοψηφία, όπως τροποποιήθηκε από τον κύριο Υπουργό. 

Ερωτάται το Σώμα: Γίνεται δεκτό το άρθρο 16 ως έχει; 

ΠΟΛΛΟΙ ΒΟΥΛΕΥΤΕΣ: Δεκτό, δεκτό. 

ΑΧΙΛΛΕΥΣ ΚΑΝΤΑΡΤΖΗΣ: Κατά πλειοψηφία. 

ΠΡΟΕΔΡΕΥΩΝ (Νικόλαος Κατσαρός): Συνεπώς το άρθρο 16 έγινε δεκτό κατά πλειοψηφία, ως έχει. 

Ερωτάται το Σώμα: Γίνεται δεκτό το άρθρο 17 όπως τροποποιήθηκε από τον κύριο Υπουργό; 

ΠΟΛΛΟΙ ΒΟΥΛΕΥΤΕΣ: Δεκτό, δεκτό. 

ΑΧΙΛΛΕΥΣ ΚΑΝΤΑΡΤΖΗΣ: Κατά πλειοψηφία. 

ΠΡΟΕΔΡΕΥΩΝ (Νικόλαος Κατσαρός): Συνεπώς το άρθρο 17 έγινε δεκτό κατά πλειοψηφία, όπως τροποποιήθηκε από τον κύριο Υπουργό. 

Ερωτάται το Σώμα: Γίνεται δεκτό το άρθρο 18, όπως τροποποιήθηκε από τον κύριο Υπουργό; 

ΠΟΛΛΟΙ ΒΟΥΛΕΥΤΕΣ: Δεκτό, δεκτό. 

ΑΧΙΛΛΕΥΣ ΚΑΝΤΑΡΤΖΗΣ: Κατά πλειοψηφία. 

ΠΡΟΕΔΡΕΥΩΝ (Νικόλαος Κατσαρός): Συνεπώς, το άρθρο 18 έγινε δεκτό, όπως τροποποιήθηκε από τον κύριο Υπουργό, κατά πλειοψηφία. 

Κύριε Υπουργέ, πριν από την ψήφιση του ακροτελεύτιου άρθρου, έχετε καμιά τροπολογία προς συζήτηση; 

ΣΤΑΥΡΟΣ ΜΠΕΝΟΣ (Υφυπουργός Εσωτερικών, Δημόσιας Διοίκησης και Αποκέντρωσης): 'Οχι, κύριε Πρόεδρε. 

 

 

  

Σελίδα 1379 

ΠΡΟΕΔΡΕΥΩΝ (Νικόλαος Κατσαρός): Κατόπιν αυτού, ερωτάται το Σώμα, αν γίνεται δεκτό το ακροτελεύτιο άρθρο 19 ως έχει. 

ΠΟΛΛΟΙ ΒΟΥΛΕΥΤΕΣ: Δεκτό, δεκτό. 

ΑΧΙΛΛΕΥΣ ΚΑΝΤΑΡΤΖΗΣ: Κατά πλειοψηφία. 

ΠΡΟΕΔΡΕΥΩΝ (Νικόλαος Κατσαρός): Το ακροτελεύτιο άρθρο 19 έγινε δεκτό ως έχει, κατά πλειοψηφία. 

Συνεπώς, κύριοι συνάδελφοι, το νομοσχέδιο του Υπουργείου Εσωτερικών, Δημόσιας Διοίκησης και Αποκέντρωσης: "Σύσταση Εθνικής Επιτροπής για τα Δικαιώματα του Ανθρώπου και Εθνικής Επιτροπής Βιοηθικής" έγινε δεκτό κατ'αρχήν και κατ' άρθρον. Η ψήφισή του στο σύνολο αναβάλλεται για άλλη συνεδρίαση. 

Κύριοι συνάδελφοι, έχω την τιμή να ανακοινώσω στο Σώμα ότι η Διαρκής Επιτροπή Παραγωγής και Εμπορίου καταθέτει την έκθεσή της στο σχέδιο νόμου του Υπουργείου Γεωργίας: "Κύρωση της Συμφωνίας μεταξύ της Ελληνικής Δημοκρατίας και της Ουκρανίας για οικονομική, τεχνική και επιστημονική συνεργασία στον τομέα της γεωργίας". 

Διενεμήθησαν τα Πρακτικά των συνεδριάσεων 5, 6 και 9 Νοεμβρίου 1998 και ερωτάται το Σώμα εάν επικυρούνται. 

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα. 

ΠΡΟΕΔΡΕΥΩΝ (Νικόλαος Κατσαρός): Συνεπώς, τα Πρακτικά των συνεδριάσεων 5, 6 και 9 Νοεμβρίου 1998 επικυρώθηκαν. 

Κύριοι συνάδελφοι, δέχεσθε στο σημείο αυτό να λύσουμε τη συνεδρίαση; 

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα. 

Με τη συναίνεση του Σώματος και ώρα 00.25' λύεται η συνεδρίαση για σήμερα ημέρα Πέμπτη 19 Νοεμβρίου 1998 και ώρα 10.00', με αντικείμενο εργασιών του Σώματος: α) κοινοβουλευτικό έλεγχο, συζήτηση επικαίρων ερωτήσεων και β) νομοθετική εργασία, συζήτηση επί της αρχής, των άρθρων και του συνόλου του σχεδίου νόμου του Υπουργείου Δικαιοσύνης: "Εφαρμογή των αποφάσεων 827/25.5.1993 και 955/8.11.1994 του Συμβουλίου Ασφαλείας των Ηνωμένων Εθνών, με τις οποίες ιδρύθηκαν δύο Διεθνή Ποινικά Δικαστήρια για την εκδίκαση παραβιάσεων του διεθνούς ανθρωπιστικού δικαίου στο έδαφος της πρώην Γιουγκοσλαβίας και της Ρουάντα". 

Ο ΠΡΟΕΔΡΟΣ                                                                                  ΟΙ ΓΡΑΜΜΑΤΕΙΣ

