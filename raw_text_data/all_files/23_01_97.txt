Σελίδα 2945 

Π Ρ Α Κ Τ Ι Κ Α Β Ο Υ Λ Η Σ

Θ' ΠΕΡΙΟΔΟΣ (ΠΡΟΕΔΡΕΥΟΜΕΝΗΣ ΔΗΜΟΚΡΑΤΙΑΣ)

ΣΥΝΟΔΟΣ Α'

ΣΥΝΕΔΡΙΑΣΗ ΞΔ'

Πέμπτη 23 Ιανουαρίου 1997

Αθήνα σήμερα, στις 23 Ιανουαρίου 1997, ημέρα Πέμπτη και ώρα 10.24' συνήλθε στην Αίθουσα συνεδριάσεων του Βουλευτηρίου η Βουλή, σε Ολομέλεια, για να συνεδριάσει υπό την Προεδρία του B' Aντιπροέδρου κ. ΠΑΝΑΓΙΩΤΗ ΣΓΟΥΡΙΔΗ.

ΠΡΟΕΔΡΕΥΩΝ (Παναγιώτης Σγουρίδης): Κυρίες και κύριοι συνάδελφοι, αρχίζει η συνεδρίαση.

Παρακαλείται ο κύριος Γραμματέας να ανακοινώσει τις αναφορές προς το Σώμα:

Ανακοινώνονται προς το Σώμα από το Βουλευτή Λασηθίου κ. Μιχαήλ Καρχιμάκη, τα ακόλουθα:

Α' ΚΑΤΑΘΕΣΗ ΑΝΑΦΟΡΩΝ

1) Ο Βουλευτής Κέρκυρας κ. ΕΥΤΥΧΙΟΣ ΚΟΝΤΟΜΑΡΗΣ κατέθεσε αναφορά με την οποία ο Αθλητικός 'Ομιλος Κεραυνός Καββαδάτων Κέρκυρας ζητεί χρηματοδότηση για την ολοκλήρωση των εργασιών επισκευής του Αθλητικού Κέντρου Αμφιπαγιτών.

2) Ο Βουλευτής Κέρκυρας κ. ΕΥΤΥΧΙΟΣ ΚΟΝΤΟΜΑΡΗΣ κατέθεσε αναφορά με την οποία ο Αθλητικός - Μορφωτικός Σύλλογος Μαραθιά του Νομού Κέρκυρας ζητεί οικονομική ενίσχυση για την αποπεράτωση των εργασιών επισκευής του Αθλητικού Κέντρου Αμφιπαγιτών Νομού Κέρκυρας.

3) Ο Βουλευτής Κέρκυρας κ. ΕΥΤΥΧΙΟΣ ΚΟΝΤΟΜΑΡΗΣ κατέθεσε αναφορά με την οποία ο 'Ομιλος Φιλάθλων Αγίου Ματθαίου Κέρκυρας ζητεί χρηματοδότηση για τη λειτουργία του.

4) Ο Βουλευτής Κέρκυρας κ. ΕΥΤΥΧΙΟΣ ΚΟΝΤΟΜΑΡΗΣ κατέθεσε αναφορά με την οποία το διοικητικό προσωπικό του Ιονίου Πανεπιστημίου ζητεί τη στελέχωση του Πανεπιστημίου με επιπλέον διοικητικούς υπαλλήλους για την εύρυθμη λειτουγία του.

5) Ο Βουλευτής Ηρακλείου κ. ΔΗΜΗΤΡΙΟΣ ΣΑΡΡΗΣ κατέθεσε αναφορά με την οποία η Κοινότητα Κάτω Ασιτών του Νομού Ηρακλείου ζητεί χρηματοδότηση για την εκτέλεση κοινοτικών έργων.

6) Ο Βουλευτής Ηρακλείου κ. ΔΗΜΗΤΡΙΟΣ ΣΑΡΡΗΣ κατέθεσε αναφορά με την οποία ο Δήμος Γαζίου του Νομού Ηρακλείου ζητεί χρηματοδότηση για την άμεση διαπλάτυνση σε τμήμα της ΠΕΟ Ξηροπόταμος - Γάζι του Νομού Ηρακλείου.

7) Ο Βουλευτής Ηρακλείου κ. ΔΗΜΗΤΡΙΟΣ ΣΑΡΡΗΣ κατέθεσε αναφορά με την οποία η Κοινότητα Κουσέ του Νομού Ηρακλείου ζητεί χρηματοδότηση για την εκτέλεση κοινοτικών έργων.

8) Ο Βουλευτής Ηρακλείου κ. ΔΗΜΗΤΡΙΟΣ ΣΑΡΡΗΣ κατέθεσε αναφορά με την οποία η Κοινότητα Καλλιθέας του Νομού Ηρακλείου ζητεί χρηματοδότηση για την εκτέλεση κοινοτικών έργων.

9) Ο Βουλευτής Ηρακλείου κ. ΔΗΜΗΤΡΙΟΣ ΣΑΡΡΗΣ κατέθεσε αναφορά με την οποία η Κοινότητα Καμαρών του Νομού Ηρακλείου ζητεί χρηματοδότηση για την εκτέλεση αποχετευτικού έργου στην περιοχή της.

10) Οι Βουλευτές κ.κ. ΔΗΜΗΤΡΙΟΣ ΣΑΡΡΗΣ και ΝΙΚΟΛΑΟΣ ΓΚΕΛΕΣΤΑΘΗΣ κατέθεσαν αναφορά με την οποία ο Δήμος Γαζίου του Νομού Ηρακλείου ζητεί την επίσπευση των διαδικασιών της δημοπράτησης του έργου "Συντήρηση - Βελτίωση - Σήμανση της Παλιάς Εθνικής Οδού και της Νέας Εθνικής Οδού στην περιοχή Γαζίου του Νομού Ηρακλείου".

11) Ο Βουλευτής Ηρακλείου κ. ΔΗΜΗΤΡΙΟΣ ΣΑΡΡΗΣ κατέθεσε αναφορά με την οποία η Κοινότητα Ροδιάς του Νομού Ηρακλείου ζητεί χρηματοδότηση για την εκτέλεση κοινοτικών έργων.

12) Ο Βουλευτής Ηρακλείου κ. ΔΗΜΗΤΡΙΟΣ ΣΑΡΡΗΣ κατέθεσε αναφορά με την οποία η Κοινότητα Μαράθου Νομού Ηρακλείου ζητεί οικονομική ενίσχυση για την εκτέλεση κοινοτικών έργων.

13) Ο Βουλευτής Χίου κ. ΑΝΤΩΝΙΟΣ ΚΟΤΣΑΚΑΣ κατέθεσε αναφορά με την οποία ο Σύλλογος Γονέων και Κηδεμόνων του Τριθέσιου Ειδικού Σχολείου Χίου ζητεί την προμήθεια μεταφορικού οχήματος στο ειδικό σχολείο για τη διευκόλυνση της μετακίνησης των μαθητών του.

14) Ο Βουλευτής Χίου κ. ΑΝΤΩΝΙΟΣ ΚΟΤΣΑΚΑΣ κατέθεσε αναφορά με την οποία ο Σύλλογος Γονέων και Κηδεμόνων του τριθέσιου Ειδικού Σχολείου Χίου ζητεί την πρόσληψη στο Ειδικό Σχολείο περισσότερων εκπαιδευτικών - θεραπευτών.

15) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε δημοσίευμα εφημερίδας στο οποίο η Ελληνίδα Αρχαιολόγος Λιάνα Σουβαλτζή διαμαρτύρεται για την άρνηση του Αλί Χασάν να παραδώσει τις θεωρημένες άδειες για τη συνέχιση των ανασκαφών στον τάφο του Μ. Αλεξάνδρου στην όαση της Σίβα.

16) Ο Βουλευτής Χίου κ. ΑΝΤΩΝΙΟΣ ΚΟΤΣΑΚΑΣ κατέθεσε αναφορά με την οποία ο Πανελλήνιος Σύλλογος Ραδιοτηλεγραφητών Ο.Τ.Ε. Τοπικό Τμήμα Χίου διαμαρτύρεται για την απόφαση του κλεισίματος του Παράκτιου Σταθμού Χίου.

Σελίδα 2946 

 

17) Ο Βουλευτής Κέρκυρας κ. ΕΥΤΥΧΙΟΣ ΚΟΝΤΟΜΑΡΗΣ κατέθεσε αναφορά με την οποία ο Α.Σ. ΒΟΛΙΣ Κάτω Γαρούνα Κέρκυρας ζητεί χρηματοδότηση για την εγκατάσταση τοιχείου στήριξης στο γήπεδο της Κάτω Γαρούνας Κέρκυρας.

18) Ο Βουλευτής Αθήνας κ. ΦΩΤΗΣ ΚΟΥΒΕΛΗΣ κατέθεσε αναφορά με την οποία ο Πανελλήνιος Φαρμακευτικός Σύλλογος διαμαρτύρεται για τη λίστα χορηγουμένων φαρμάκων.

19) Οι Βουλευτές κ.κ. ΕΥΑΓΓΕΛΟΣ ΑΠΟΣΤΟΛΟΥ και ΣΠΥΡΟΣ ΔΑΝΕΛΛΗΣ κατέθεσαν αναφορά με την οποία ο Δήμος Κύμης Εύβοιας ζητεί την κατασκευή του τοίχου αντιστήριξης της επαρχιακής οδού Κύμης - Χαλκίδος.

20) Οι Βουλευτές κ.κ. ΕΥΑΓΓΕΛΟΣ ΑΠΟΣΤΟΛΟΥ και ΣΠΥΡΟΣ ΔΑΝΕΛΛΗΣ κατέθεσαν αναφορά με την οποία ο Δήμος Ιστιαίας Εύβοιας ζητεί τη λήψη μέτρων προστασίας της κοίτης του χειμάρρου Ξηριά στην περιοχή του από αυθαίρετες αμμοληψίες και αποθέσεις μπαζών με αποτέλεσμα την παρεμπόδιση της ροής των υδάτων του.

21) Οι Βουλευτές κ.κ. ΑΝΔΡΙΑΝΗ ΛΟΥΛΕ και ΠΕΤΡΟΣ ΚΟΥΝΑΛΑΚΗΣ κατέθεσαν αναφορά με την οποία η 'Ενωση Γονέων και Κηδεμόνων του 4ου Διαμερίσματος Δήμου Αθηναίων ζητεί οικονομική ενίσχυση για τη συντήρηση και για την εκτέλεση εργασιών επισκευής σε σχολεία του Δήμου Αθηναίων.

22) Ο Βουλευτής Εύβοιας κ. ΕΥΑΓΓΕΛΟΣ ΑΠΟΣΤΟΛΟΥ κατέθεσε αναφορά με την οποία ο Δήμος Ιστιαίας Εύβοιας ζητεί τη διενέργεια διαχειριστικού ελέγχου στο Δήμο Ιστιαίας και στις Δημοτικές επιχειρήσεις του.

23) Οι Βουλευτές κ.κ. ΜΑΡΙΑ ΔΑΜΑΝΑΚΗ και ΠΕΤΡΟΣ ΚΟΥΝΑΛΑΚΗΣ κατέθεσαν αναφορά με την οποία η Επιτροπή Κατοίκων Νέου Κόσμου ζητεί τη διάνοιξη των οδών Ακρωτηρίου - Πρασνίκα - Κασνέση στην Αθήνα.

24) Οι Βουλευτές κ.κ. ΜΟΥΣΤΑΦΑ ΜΟΥΣΤΑΦΑ και ΑΝΔΡΙΑΝΗ ΛΟΥΛΕ κατέθεσαν αναφορά με την οποία το Νομαρχιακό Συμβούλιο Καστοριάς ζητεί την υπαγωγή της Κοινότητας Σκαλοχωρίου Νομού Κοζάνης στο Νομό Καστοριάς.

25) Η Βουλευτής Πειραιά κα ΣΤΕΛΛΑ ΑΛΦΙΕΡΗ κατέθεσε αναφορά με την οποία η Ομοσπονδία Εκτελωνιστών της Ελλάδας ζητεί την ικανοποίηση των αιτημάτων του κλάδου της.

26) Ο Βουλευτής Κορινθίας κ. ΑΝΑΣΤΑΣΙΟΣ ΠΑΠΑΛΗΓΟΥΡΑΣ κατέθεσε αναφορά με την οποία η Πανελλήνια Ομοσπονδία Αστυνομικών Υπαλλήλων διαμαρτύρεται για το νέο μισθολόγιο των εργαζομένων στα Σώματα Ασφαλείας.

27) Ο Βουλευτής Λακωνίας κ. ΑΘΑΝΑΣΙΟΣ ΔΑΒΑΚΗΣ κατέθεσε αναφορά με την οποία η Πανελλήνια Ομοσπονδία Αστυνομικών Υπαλλήλων διαμαρτύρεται για το νέο μισθολόγιο των εργαζομένων στα Σώματα Ασφαλείας.

28) Ο Βουλευτής Κορινθίας κ. ΑΝΑΣΤΑΣΙΟΣ ΠΑΠΑΛΗΓΟΥΡΑΣ κατέθεσε αναφορά με την οποία η Ομοσπονδία Βιοτεχνικών Σωματείων Αθηνών διαμαρτύρεται για την ενδεχόμενη αύξηση των φόρων στα μέλη της από την Τοπική Αυτοδιοίκηση.

29) Οι Βουλευτές κ.κ. ΑΝΑΣΤΑΣΙΟΣ ΠΑΠΑΛΗΓΟΥΡΑΣ και ΝΙΚΟΛΑΟΣ ΓΚΕΛΕΣΤΑΘΗΣ κατέθεσαν αναφορά με την οποία οι φορείς των παραγωγικών τάξεων του Νομού Κορινθίας, όπως το Επιμελητήριο Κορινθίας, ο Εμπορικός Σύλλογος Κορίνθου, ο Εμπορικός Σύλλογος Κιάτου κ.λπ. ζητούν τη χορήγηση ολικής αποζημίωσης για την κάλυψη των ζημιών που προκάλεσε η πρόσφατη θεομηνία του Ιανουαρίου του 1997 στην Κορινθία.

30) Ο Βουλευτής Χίου κ. ΑΝΤΩΝΙΟΣ ΚΟΤΣΑΚΑΣ κατέθεσε αναφορά με την οποία το Εθνικό Αθλητικό Κέντρο Χίου Ιωνικό Κολυμβητήριο ζητεί χρηματοδότηση για τη συντήρησή του.

31) Ο Βουλευτής Χίου κ. ΑΝΤΩΝΙΟΣ ΚΟΤΣΑΚΑΣ κατέθεσε αναφορά με την οποία ο Δήμος Ομηρούπολης του Νομού Χίου ζητεί χρηματοδότηση για την εκτέλεση εργασιών επισκευής στον Ιερό Ναό Αγίου Ισιδώρου Βροντάδου στη Χίο.

32) Ο Βουλευτής Χίου κ. ΑΝΤΩΝΙΟΣ ΚΟΤΣΑΚΑΣ κατέθεσε αναφορά με την οποία ο Φαρμακευτικός Σύλλογος Χίου ζητεί την εξόφληση των λογαριασμών των μελών του.

33) Ο Βουλευτής Χίου κ. ΑΝΤΩΝΙΟΣ ΚΟΤΣΑΚΑΣ κατέθεσε αναφορά με την οποία ο νεοσύστατος Εκπολιτιστικός και Μορφωτικός Σύλλογος Πισπιλουντιανών Χίου "ΤΑΜΑΡΚΟΥ" ζητεί την άμεση οικονομική ενίσχυση της δραστηριότητάς του.

34) Ο Βουλευτής Λάρισας κ. ΓΕΩΡΓΙΟΣ ΓΑΡΟΥΦΑΛΙΑΣ κατέθεσε αναφορά με την οποία η Επιτροπή Ιδιοκτητών Οικοπέδων Παραλίας "Καστρί - Λουτρό" της Κοινότητας Αιγάνης του Νομού Λάρισας ζητεί την άμεση λήψη μέτρων επανακαθορισμού της οριογραμμής του αιγιαλού και παραλίας του Οικισμού "Καστρί - Λουτρό" στο Νομό Λάρισας.

35) Ο Βουλευτής Μεσσηνίας κ. ΝΙΚΟΛΑΟΣ ΑΝΑΣΤΑΣΟΠΟΥΛΟΣ κατέθεσε αναφορά με την οποία ο Μελισσοκομικός Συνεταιρισμός Μεσσηνίας ζητεί νέες νομοθετικές ρυθμίσεις αναφορικά με τη χορήγηση άδειας Φ.Ι.Χ. αυτοκινήτων άνω των 4 τόνων στα μέλη του.

36) Ο Βουλευτής Μεσσηνίας κ. ΝΙΚΟΛΑΟΣ ΑΝΑΣΤΑΣΟΠΟΥΛΟΣ κατέθεσε αναφορά με την οποία ο Μορφωτικός Σύλλογος Αραπολακκαίων Μεσσηνίας υποβάλλει προτάσεις για τη συγκοινωνιακή σύνδεση της Πύλου και της Καλαμάτας στο Νομό Μεσσηνίας.

37) Ο Δ' Αντιπρόεδρος της Βουλής και Βουλευτής Λάρισας κ. ΝΙΚΟΛΑΟΣ ΚΑΤΣΑΡΟΣ κατέθεσε αναφορά με την οποία το Εθνικό και Καποδιστριακό Πανεπιστήμιο Αθηνών υποβάλλει προτάσεις για το διορισμό καθηγητών Πληροφορικής στη Δευτεροβάθμια Εκπαίδευση.

38) Ο Βουλευτής Ηλείας κ. ΒΑΣΙΛΕΙΟΣ ΚΟΡΚΟΛΟΠΟΥΛΟΣ κατέθεσε αναφορά με την οποία ο Αγροτικός Συνεταιρισμός Σαβαλίων του Νομού Ηλείας ζητεί να ληφθούν μέτρα για την αύξηση στην κατανομή της βιομηχανικής τομάτας στο Νομό Ηλείας για το έτος 1997.

39) Ο Βουλευτής Ηλείας κ. ΒΑΣΙΛΕΙΟΣ ΚΟΡΚΟΛΟΠΟΥΛΟΣ κατέθεσε αναφορά με την οποία η Κοινότητα Νέας Φιγαλείας του Νομού Ηλείας ζητεί χρηματοδότηση από το ΕΤΕΡΠΣ για την ανάπλαση της κοινοτικής πλατείας.

40) Ο Βουλευτής Αττικής κ. ΚΩΝ/ΝΟΣ ΒΡΕΤΤΟΣ κατέθεσε αναφορά με την οποία η Κοινότητα Κουβαρά του Νομού Αττικής ζητεί τον αποχαρακτηρισμό των καλλιεργούμενων εκτάσεων της περιοχής της, που εμπίπτουν στην 1151 Δικ/κη απόφαση του 1872.

41) Η Βουλευτής Μαγνησίας κα ΡΟΔΟΥΛΑ ΖΗΣΗ κατάθεση αναφορά με την οποία ο Εξωραϊστικός και Εκπολιτιστικός Σύλλογος Αγίας Παρασκευής Βόλου Οικισμός ΟΕΚ ζητεί τη διαμόρφωση χώρου παιδικής χαράς και αθλοπαιδιών στον οικισμό.

B' AΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ
1. Στην με αριθμό 886/21-12-96 ερώτηση δόθηκε με το υπ' αριθμ. 1447/9-1-97 έγγραφο από τον Υφυπουργό Παιδείας η ακόλουθη απάντηση:

"Απαντώντας στην ερώτηση με αριθμό 866/21.11.96 που 

Σελίδα 2947 

κατέθεσαν οι Βουλευτές κ.κ. Σταύρος Παναγιώτου και κα Μαρία Μπόσκου, σας γνωρίζουμε τα ακόλουθα:

Το ΥΠ.Ε.Π.Θ. βρίσκεται στη φάση εξέτασης και αξιολόγησης των αιτήσεων τοπικών φορέων για την ίδρυση και άλλων Κέντρων Π.Ε., ενώ ταυτόχρονα καταβάλλει προσπάθειες για την ομαλή λειτουργία των ήδη λειτουργούντων.

Ο θεσμός των Κέντρων Περιβαλλοντικής Εκπαίδευσης (Κ.Π.Ε.) είναι σχετικά πρόσφατος στη Χώρα μας, εφόσον το 1ο ΚΠΕ (στην Κλειτορία Καλαβρύτων) λειτούργησε το 1993 ενώ τα έξι (6) νέα Κ.Π.Ε. που ιδρύθηκαν το 1995, λειτουργούν φέτος, για πρώτη χρονιά.

Ο αρχικός σχεδιασμός του ΥΠ.Ε.Π.Θ. για τα Κ.Π.Ε. προβλέπει την ίδρυση και άλλου Κ.Π.Ε. στην περιφέρεια της Κεντρικής Μακεδονίας, εκτός εκείνου που ιδρύθηκε ήδη στη Θεσσαλονίκη (Ελευθέριο - Κορδελιό).

Η πρόταση των φορέων του Ν. Σερρών για την ίδρυση Κ.Π.Ε. στην τοποθεσία Κ. Πορόϊα, όπου διατίθεται κτίριο Μαθητικής Εστίας και προσωπικό, είναι ενδιαφέρουσα, και βρίσκει σύμφωνο το Υπουργείο Παιδείας. Ιδιαίτερα ενισχυτικό είναι και το γεγονός της έντονης δραστηριότητας των σχολείων του Νομού Σερρών σε προγράμματα Περιβαλλοντικής Εκπαίδευσης.

Το ΥΠ.Ε.Π.Θ. αξιολογώντας την εμπειρία των ήδη λειτουργούντων, εξετάζοντας παράλληλα την δυνατότητα ομαλής και επαρκούς χρηματοδότησής τους και συνεκτιμώντας την προοπτική βιωσιμότητας και παραγωγικής λειτουργίας τους, θα προχωρήσει στην ίδρυση νέων Κ.Π.Ε.

Ο Υφυπουργός

ΙΩΑΝΝΗΣ ΑΝΘΟΠΟΥΛΟΣ"

2. Στις με αριθμό 896/22-11-96, 1036/20-11-96 ερωτήσεις δόθηκε με το υπ' αριθμ. 9289/9-1-97 έγγραφο από τον Υφυπουργό Οικονομικών η ακόλουθη απάντηση:

"Απαντώντας σε δημοσίευμα της Εφημερίδας ΠΕΛΟΠΟΝΝΗΣΟΣ, που κατατέθηκε στη Βουλή με αναφορά ΠΑΒ 1073/12.11.96, από τον Βουλευτή κ. Νίκο Νικολόπουλο, καθώς και στις ερωτήσεις 896/22.11.96 και 1036/20.11.96, που κατατέθηκαν στη Βουλή από τον ίδιο ως άνω Βουλευτή και διαβιβάστηκαν στην Υπηρεσία μας από το ΥΠΕΧΩΔΕ, αναφορικά με επιχωματώσεις και καταπατήσεις σε ποταμούς και χειμάρρους Νομ. Αχαϊας, όσον αφορά σε θέματα αρμοδιότητάς μας, σας γνωρίζουμε τα εξής:

'Οπως μας ενημέρωσε η αρμόδια Κτηματική Υπηρεσία Περιφερειακής Διοίκησης Αχαϊας, παραχειμάρριες εκτάσεις, που ευρίσκονται στην ευρύτερη περιοχή του ποταμού Γλαύκου, έχουν καταγραφεί στα βιβλία καταγραφής Δημοσίων Κτημάτων της Υπηρεσίας αυτής ως Δημόσια Κτήματα.

Οι εν λόγω εκτάσεις περιήλθαν στο Δημόσιο ως εγκαταλειφθείσα κοίτη του χειμάρρου Γλαύκου, συνεπεία εκτέλεσης τεχνικών έργων.

Από την Κτηματική Υπηρεσία Αχαϊας στα πλαίσια της προστασίας της Δημόσιας Περιουσίας, έχουν εκδοθεί κατά καιρούς πρωτόκολλα διοικητικής αποβολής κατά αυθαιρέτων καταπατητών, οι οποίοι αμφισβητούν την κυριότητα του Δημοσίου.

Επίσης κατά καταπατητών του χειμάρρου Γλαύκου έχει εκδώσει πρωτόκολλα διοικητικής αποβολής και το Δασαρχείο Πατρών σε έκταση της αρμοδιότητάς του.

Οι υποθέσεις των ανωτέρω αυθαιρέτων καταπατητών βρίσκονται σε δικαστική διαδικασία καθόσον οι περισσότεροι έχουν ασκήσει ανακοπή κατά των πρωτοκόλλων διοικητικής αποβολής. 

Επί πλέον, η Κτηματική Υπηρεσία Αχαϊας επιλαμβάνεται σε κάθε καταγγελία που αφορά σε καταπάτηση Δημόσιας έκτασης στην περιοχή, ήδη δε έχει ξεκινήσει αποτύπωση και έλεγχος ενός άλλου τμήματος στη Νότια όχθη του χειμάρρου και γίνεται έλεγχος των τίτλων που προσκομίζουν οι φερόμενοι ιδιοκτήτες.

Ανάλογες ενέργειες έχουν γίνει και στους χειμάρρους Χάραδρο και Μείλιχο, για τους οποίους ισχύει το ίδιο καθεστώς.

Ο Υφυπουργός

ΓΕΩΡΓΙΟΣ ΔΡΥΣ"

3. Στην με αριθμό 956/26-11-96 ερώτηση δόθηκε με το υπ' αριθμ. 1643/13-1-97 έγγραφο από τον Υπουργό Εθνικής Οικονομίας η ακόλουθη απάντηση:

"Απαντώντας στην ερώτηση 956/26.11.96 που κατατέθηκε στη Βουλή από το Βουλευτή κ. Στ. Αλφιέρη και μας διαβιβάστηκε από το Υπουργείο Περιβάλλοντος, Χωροταξίας και Δημοσίων 'Εργων σχετικά με την αποκατάσταση ζημιών επιχειρήσεων του Νομαρχιακού Διαμερίσματος Πειραιώς και του Νομού Ξάνθης που επλήγησαν από τις πλημμύρες Οκτωβρίου και Δεκεμβρίου 1996 αντιστοίχως, σας γνωρίζουμε τα εξής:

1. Με την υπ' αριθμ. 44019/Β.1633/20.12.96 Κοινή Απόφαση των Υπουργών Εθνικής Οικονομίας και Οικονομικών (επισυνάπτεται) παρέχεται η δυνατότητα ευνοϊκής δανειοδότησης για την αποκατάσταση των ζημιών τους στις πληγείσες Βιομηχανικές, Βιοτεχνικές, και Εμπορικές επιχειρήσεις των ανωτέρω περιοχών. To ύψος του δανείου το οποίο θα έχει διάρκεια πέντε χρόνια θα φθάνει μέχρι το 70% του συνολικού ύψους των ζημιών που υπέστησαν οι εν λόγω επιχειρήσεις καθ' όλη δε την πενταετία οι τόκοι θα επιτοτούνται με ποσοστό 40%. Τα δάνεια αυτά και μέχρι ανωτάτου ύψους 150 εκατ. δρχ. θα είναι εγγυημένα ανεπιφύλακτα από το Δημόσιο.

2. Πέραν των ανωτέρω, μέσω του Προγράμματος Δημοσίων Επενδύσεων (Π.Δ.Ε.) έγινε μεταφορά κονδυλίων 260 εκατ. δρχ. προς το Υπουργείο Βιομηχανίας, Ενέργειας και Τεχνολογίας προκειμένου να δοθούν ως αποζημίωση μέσω ΕΟΜΜΕΧ στις πληγείσες επιχειρήσεις του Νομαρχιακού Διαμερίσματος Πειραιώς.

Επίσης έγινε έκτακτη αύξηση του Νομαρχιακού Προγράμματος Ξάνθης μέσω του Π.Δ.Ε. κατά 600 εκατ. δρχ. προκειμένου να αποκατασταθούν οι ζημιές στα έργα υποδομής από τις πλημμύρες που έπληξαν το Νομό Ξάνθης.

Ο Υπουργός

ΓΙΑΝΝΟΣ ΠΑΠΑΝΤΩΝΙΟΥ"

Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).

4. Στην με αριθμό 979/27-11-96 ερώτηση δόθηκε με το υπ'αριθμ. 53/7-1-97 έγγραφο από τον Υφυπουργό Υγείας η ακόλουθη απάντηση:

"Σε σχέση με την 979/27-11-96 ερώτηση που κατέθεσε ο Βουλευτής κ. Ελευθέριος Παπανικολάου σας γνωρίζουμε τα ακόλουθα για ότι μας αφορά:

Η Χώρα μας καλείται ν' αντιμετωπίσει το "δημογραφικό" ζήτημα, που αναδείχτηκε σε πολύ σοβαρό για το μέλλον της. Το Υπουργείο Υγείας και Πρόνοιας ασχολείται υπεύθυνα και μ' ευαισθησία για την επίλυσή του, η οποία απαιτεί λήψη μέτρων συντονισμένων και από άλλους κρατικούς φορείς.

Μέσα σε αυτά τα πλαίσια μελετάται και το πώς τα οικονομικά κίνητρα που χορηγήθηκαν κατά καιρούς, θα συνέβαλαν καλύτερα στη στήριξη της πολύτεκνης οικογένειας. Βέβαια τα επιδόματα που παρέχονται στα παιδιά των πολύτεκνων οικογενειών θα αυξηθούν το 1997, όπως ήδη ανακοινώθηκε.

Ο Υφυπουργός

Θ. ΚΟΤΣΩΝΗΣ"

5. Στην με αριθμό 981/27-11-96 ερώτηση δόθηκε με το υπ' αριθμ. 54/7-1-97 έγγραφο από τον Υφυπουργό Υγείας η ακόλουθη απάντηση:

"Σε σχέση με την ερώτηση 981/27-11-96 που κατέθεσε ο Βουλευτής κ. Παν/της Ψωμιάδης, σας γνωρίζουμε τα ακόλουθα για ό,τι μας αφορά:

Η Χώρα μας καλείται ν' αντιμετωπίσει το "δημογραφικό" ζήτημα, που αναδείχτηκε απειλητικό για το μέλλον της. Το Υπουργείο Υγείας και Πρόνοιας ασχολείται υπεύθυνα και μ' 

Σελίδα 2948 

ευαισθησία για την επίλυσή του, η οποία απαιτεί λήψη συντονισμένων μέτρων και από άλλους κρατικούς φορείς:

Μέσα σε αυτά τα πλαίσια μελετά και το πώς τα οικονομικά κίνητρα που χορηγήθηκαν κατά καιρούς, θα συνέβαλαν καλύτερα στη στήριξη της πολύτεκνης οικογένειας. Βέβαια τα επιδόματα που παρέχονται στα παιδιά των παραπάνω οικογενειών θα αυξηθούν το 1997, όπως ανακοινώθηκε.

Ο Υφυπουργός

θ. ΚΟΤΣΩΝΗΣ"

6. Στην με αριθμό 1349/12-12-96 ερώτηση δόθηκε με το υπ' αριθμ. 96/10-1-97 έγγραφο από τον Υπουργό Δικαιοσύνης η ακόλουθη απάντηση:

"Απαντώντας στην υπ' αριθμ. 1349/12-12-96 ερώτηση, που κατατέθηκε στη Βουλή από το Βουλευτή κ. Γ. Καρατζαφέρη, σχετικά με τα λατομεία της περιοχής Διονύσου Αττικής, σας γνωρίζουμε ότι παραπέφθηκαν στα αρμόδια Δικαστήρια αρκετοί υπεύθυνοι για να δικαστούν, πλην όμως αθωώθηκαν.

Επίσης εκκρεμούν στην προανάκριση και άλλες σχετικές με το θέμα δικογραφίες. 

Επιπλέον σας γνωρίζουμε ότι η απονομή Δικαιοσύνης γίνεται από αρμόδια Δικαστήρια στο έργο των οποίων ουδεμία παρέμβαση επιτρέπεται εκ μέρους της εκτελεστικής εξουσίας ή άλλου τινός.

Ο Υπουργός

ΕΥΑΓΓΕΛΟΣ ΓΙΑΝΝΟΠΟΥΛΟΣ"

7. Στην με αριθμό 1402/13-12-96 ερώτηση δόθηκε με το υπ' αριθμ. 33/9-1-97 έγγραφο από τον Υφυπουργό Εργασίας η ακόλουθη απάντηση:

"Σε απάντηση της αριθμ. 1402/13-12-96 ερώτησης που κατατέθηκε στη Βουλή από τον Βουλευτή κ. Σάββα Τσιτουρίδη, αναφορικά με τον χρόνο έναρξης και περάτωσης του έργου κατασκευής κτιρίου Ι.Κ.Α. στο Κιλκίς, σας γνωρίζουμε ότι το Ι.Κ.Α. με το σχετ. (2) έγγραφό του, μας πληροφόρησε τα εξής:

Η σύμβαση του έργου "μελέτη και κατασκευή κτιρίου Υποκ/τος Ι.Κ.Α. Κιλκίς" με την ανάδοχο Κ/ξία υπεγράφη στις 8/5/96 με προϋπολογισμό 566.000.000 δρχ. και η προθεσμία περαίωσης του έργου είναι 600 ημέρες.

Το έργο όπως αναφέρεται και στον τίτλο του, περιλαμβάνει και την σύνταξη της μελέτης από την ανάδοχο Κ/αξία καθώς και την έκδοση της σχετικής οικοδομικής άδειας από το αρμόδιο Πολεοδομικό γραφείο.

'Ηδη η μελέτη του έργου έχει συνταχθεί, έχει ελεγχθεί, έχει διορθωθεί και εντός των ημερών εκδίδεται η οικοδομική άδεια για την έναρξη των εργασιών.

Ο χρόνος που απαιτήθηκε για την διεκπεραίωση της φάσεως αυτής, του έργου (έκδοση οικ. αδείας, έγκριση μελέτης εφαρμογής) καθώς και τυχόν καθυστερήσεις που οφείλονται σε υπαιτιότητα του αναδόχου, προσμετρώνται στον προβλεπόμενο χρόνο κατασκευής του έργου.

Ο Υφυπουργός

ΝΙΚΟΣ ΦΑΡΜΑΚΗΣ"

8. Στην με αριθμό 1434/16-12-96 ερώτηση δόθηκε με το υπ' αριθμ. 4176/9-1-97 έγγραφο από τον Υφυπουργό Μεταφορών η ακόλουθη απάντηση:

"Απαντώντας στην ερώτηση 1434/16.12.96 του Βουλευτή κ. Δ. Σαρρή και απευθύνεται στον Υπουργό Μεταφορών και Επικ/νιών, σας πληροφορούμε σχετικά με την αναστολή χορήγησης αδειών κυκλοφορίας Ι.Χ. Βυτιοφόρων αυτοκινήτων μεταφοράς υγρών καυσίμων Δ.Χ., τα παρακάτω:

Η με αριθμ. πρωτ. Α2/12530/2274/21.4.94 κοινή απόφαση των Υπουργών Βιομηχανίας, Ενέργειας & Τεχνολογίας και Μεταφορών - Επικ/νιών, εκδόθηκε προκειμένου να μελετηθεί εκ νέου το καθεστώς χορήγησης αδειών βυτιοφόρων υγρών καυσίμων και η διακίνησή τους από τους χώρους αποθήκευσης στους πελάτες των Εταιρειών Εμπορίας Πετρελαιοειδών.

Πρόθεση του Υπουργείου Μεταφορών είναι να προωθηθεί νέα ρύθμιση λαμβάνοντας υπόψη τόσο το πόρισμα της Επιτροπής που συστήθηκε και μελέτησε το όλο θέμα, όσο και τις απόψεις όλων των ενδιαφερομένων μερών (Ομοσπονδίες & Σωματεία Ιδιοκτητών βυτιοφόρων Φ.Δ.Χ. αυτοκινήτων, Σύνδεσμοι Εταιρειών Εμπορίας Πετρελαιοειδών και Σωματεία Εμπόρων).

Ο Υφυπουργός

ΕΜΜΑΝΟΥΗΛ ΛΟΥΚΑΚΗΣ"

9. Στην με αριθμό 1437/16-12-96 ερώτηση δόθηκε με το υπ' αριθμ. 16/10-1-97 έγγραφο από τον Υπουργό ΠΕΧΩΔΕ η ακόλουθη απάντηση:

"Απαντώντας στην ερώτηση 1437/16.12.96 που κατέθεσαν στη Βουλή οι Βουλευτές κ.κ. Σταύρος Παναγιώτου και Μαρία Μπόσκου, παρακαλούμε να πληροφορήσετε τους κ.κ. Βουλευτές τα εξής:

1. ΜΕΤΡΟ ΘΕΣΣΑΛΟΝΙΚΗΣ

Το Μετρό Θεσ/νίκης είναι ένα έργο ζωτικής σημασίας, που η προώθησή του προβλέπει Σύμβαση Παραχώρησης μεταξύ Ελληνικού Δημοσίου και Αναδόχου Κοινοπραξίας σύμφωνα πάντα με τους πόρους και τις προϋποθέσεις του διαγωνισμού και των τευχών δημοπράτησης.

Το έργο αυτό συγχρηματοδοτείται από το Ελληνικό Δημόσιο, την Ευρωπαϊκή 'Ενωση, την Ευρωπαϊκή Τράπεζα Επενδύσεων, την Εμπορική Τράπεζα και τον Ιδιώτη - Ανάδοχο.

Οι Εθνικοί και οι Κοινοτικοί Πόροι, που απαιτούνται ως συμμετοχή του Ελληνικού Δημοσίου για την κατασκευή του έργου είναι διασφαλισμένοι και δεσμευμένοι για τη Θεσ/νίκη και δεν πρόκειται να μεταφερθούν αλλού για άλλο έργο και σε άλλη πόλη.

Οι διαπραγματεύσεις με τον Προσωρινό Ανάδοχο πράγματι κράτησαν αρκετούς μήνες όμως αυτό το χρονικό διάστημα ήταν αναγκαίο να υπάρξουν οι απαραίτητες εγγυήσεις για τη σίγουρη χρηματοδότηση, την άρτια κατασκευή και λειτουργία του έργου καθώς και για να αποσαφηνιστούν οι όροι και οι συμβατικές υποχρεώσεις της αναδόχου Κοινοπραξίας και κατά την περίοδο κατασκευής και κατά την περίοδο παραχώρησης και λειτουργίας του ΜΕΤΡΟ.

Η Επιτροπή Εισήγησης για Ανάθεση, με το από 14.6.94 Πρακτικό της, ανακήρυξε την Κοινοπραξία ΜΑΚΕΔΟΝΙΚΟ ΜΕΤΡΟ Προσωρινό Ανάδοχο του έργου. 'Εκτοτε το Υπουργείο ΠΕΧΩΔΕ και μέχρι τον Νοέμβριο ε.ε., προσπάθησε κατά τη φάση δηλαδή των διαπραγματεύσεων με την Κοινοπραξία, να εξαντλήσει όλα τα περιθώρια στο πλαίσιο πάντα του διαγωνισμού, για να αποσαφηνιστούν όλοι οι συμβατικοί όροι και για να διαμορφωθεί το οριστικό κείμενο της Σύμβασης Παραχώρησης. Η προσπάθεια αυτή βέβαια δυστυχώς δεν απέδωσε τους αναμενόμενους καρπούς και τελικά οι διαπραγματεύσεις έληξαν ανεπιτυχώς για την Κοινοπραξία ΜΑΚΕΔΟΝΙΚΟ ΜΕΤΡΟ, γιατί η Κοινοπραξία δεν κατέστη δυνατόν να ανταποκριθεί θετικά σε συγκεκριμένους συμβατικούς όρους. Ετσι το Νοέμβριο του 1996 μετά από ομόφωνη απόφαση Επιτροπής Μεγάλων Εργων, με απόφαση του Υπουργού ΠΕΧΩΔΕ έληξαν οι διαπραγματεύσεις.

Στη συνέχεια το ΥΠΕΧΩΔΕ κάλεσε τον Πρώτο Υποψήφιο Προσωρινό Ανάδοχο, την Κοινοπραξία ΘΕΣΣΑΛΟΝΙΚΗ ΜΕΤΡΟ, για διαπραγματεύσεις, όπως πρόβλεπε η Διακήρυξη του Διαγωνισμού. Οι διαπραγματεύσεις με την Κ/ξία θα αρχίσουν τις επόμενες μέρες.

Επομένως ο διαγωνισμός για την προώθηση του ΜΕΤΡΟ δεν εγκαταλείφθηκε, αλλά προωθείται θετικά μέσα από τις νόμιμες διαδικασίες. Οι όποιες καθυστερήσεις που παρουσιάζονται δεν αποσκοπούν στην κατάργηση του έργου, όπως ισχυρίζεται στη σχετική ερώτηση ο κ. Βουλευτής αλλά στην τήρηση των όρων του Διαγωνισμού, της Νομιμότητας και της Διαφάνειας που καθορίζονται με σαφήνεια στα Τεύχη Δημοπράτησης.

Σε κάθε Μεγάλο και Συγχρηματοδοτούμενο Εργο οι διαπραγματεύσεις είναι πράγματι επίπονες και δύσκολες γιατί πρέπει πάντα, με πίστη στη διαφάνεια να διασφαλίζονται τα συμφέροντα του Ελληνικού Δημοσίου.

Σελίδα 2949 

 

2. ΑΡΤΗΡΙΑ ΔΙΑΜΠΕΡΟΥΣ ΚΥΚΛΟΦΟΡΙΑΣ

Καταληκτικός χρόνος υποβολής εκδηλώσεων ενδιαφέροντος για την εκπόνηση της μελέτης, ήταν 8.12.95 και υποβλήθηκαν συνολικά (12) εκδηλώσεις ενδιαφέροντος από ισάριθμες συμπράξεις γραφείων μελετών.

Το Περ/κό Συμβούλιο Δημ. 'Εργων συγκροτήθηκε στις 23.4.96 και στην πρώτη συνεδρία του στις 25.4.1996 γνωμοδότησε για την ανάθεση της υπόψη μελέτης.

Στις 30.4.96 υπογράφτηκε η Απόφαση Ανάθεσης της μελέτης του έργου και συγκεκριμένα της προκαταρκτικής και προμελέτης, σύμφωνα με τη σχετική διακήρυξη (αρ. πρωτ. αποφ. ανάθεσης 2758/30.4.96 της ΔΣΕ τ.3ης ΠΥΔΕ) και αφού παρήλθε ο νόμιμος χρόνος για την υποβολή ενστάσεων, στις 14.6.96 υπογράφηκε η σχετική σύμβαση ανάθεσης της μελέτης με την Ομάδα Συμπραττόντων Γραφείων Μελετών, που αποτελείται από (10) γραφεία.

Η μελέτη του έργου (προκαταρκτική και προμελέτη) βρίσκεται σε εξέλιξη και κατά την τρέχουσα φάση γίνεται από την ανωτέρω Ομάδα Γραφείων Μελετών λεπτομερής αποτύπωση και βυθομετρήσεις στην περιοχή του έργου και οι σχετικές εργασίες προβλέπεται να ολοκληρωθούν στο τέλος του έτους.

Επίσης από την ίδια Ομάδα Γραφείων Μελετών συντάσσεται ταυτόχρονα ειδική κυκλοφοριακή μελέτη για τον προσδιορισμό των γεωμετρικών και λοιπών λειτουργικών χαρακτηριστικών της αρτηρίας καθώς και των κυκλοφοριακών επιπτώσεων στην ευρύτερη περιοχή του Κέντρου αλλά και του Πολεοδ. συγκροτήματος Θεσ/νίκης.

Την πορεία εκπόνησης της προκαταρκτικής και προμελέτης του έργου, εξ' άλλου, παρακολουθεί ως γνωστόν η αρμόδια Επιτροπή των επτά (7) φορέων που έχει συσταθεί με την Δ1/450/13/8.12.95 απόφαση και η οποία έχει ήδη συνεδριάσει 2 φορές μέχρι τώρα.

3. ΔΥΤΙΚΗ ΕΙΣΟΔΟΣ ΘΕΣΣΑΛΟΝΙΚΗΣ

'Εχει δημοπρατηθεί και βρίσκεται στην ολοκλήρωση της διαδικασίας αξιολόγησης η κατασκευή της Δυτικής Εισόδου (τμήμα εκτός σχεδίου) Προϋπ/σμού 5,0 δισεκ. δρχ.

Το εντός σχεδίου τμήμα προϋπ/σμού 5,0 δισεκ. δρχ. προβλέπεται να δημοπρατηθεί μέσα στο Α' τρίμηνο του 1997.

4. ΕΞΩΤΕΡΙΚΗ ΠΕΡΙΦΕΡΕΙΑΚΗ ΟΔΟΣ

Το τμήμα από αυτοκινητόδρομο (Κ1/έως Ν.Ιωνία/Κ2 προϋ/σμού 12 δισεκ. δρχ.). δημοπρατήθηκε και βρίσκεται στο στάδιο ανοίγματος προσφορών.

Το τμήμα από Κ2 έως Κ4 (οδός Λαγκαδά) προϋπ/σμού 7 δισεκ. δρχ. εκτελείται.

Το τμήμα από Κ4 έως Κ5 (Νοσοκομείο Παπαγεωργίου) προϋ/σμού 10 δισ. προβλέπεται να δημοπρατηθεί μέσα στο Α' εξάμηνο του 1997.

5. ΔΙΑΠΛΑΤΥΝΣΗ ΟΔΟΥ ΛΑΓΚΑΔΑ

Το έργο της Διαπλάτυνσης οδού Λαγκαδά προϋπ/σμού 2,5 δισ. δρχ. εκτελείται.

6. ΟΛΟΚΛΗΡΩΣΗ ΑΝΙΣΟΠΕΔΟΥ ΚΟΜΒΟΥ Κ12

Το έργο της Ολοκλήρωσης του ανισόπεδου κόμβου Κ12 προϋπ/σμού 1,8 δισ. δρχ. εκτελείται

7. ΟΔΙΚΗ ΣΥΝΔΕΣΗ ΤΟΥ 6ου ΠΡΟΒΛΗΤΑ ΜΕ ΤΟΝ ΑΥΤΟΚΙΝΗΤΟΔΡΟΜΟ Θεσ/νίκης - Κατερίνης

Το έργο αυτό προϋπολογισμού δημοπρατήθηκε πρόσφατα.

8. ΟΔΟΣ ΘΕΣ/ΝΙΚΗΣ - ΧΑΛΚΙΔΙΚΗΣ ΤΜΗΜΑ ΚΑΡΔΙΑ - ΚΑΛΛΙΚΡΑΤΕΙΑ

Το έργο εκτελείται, και είναι προϋπ/σμού 10 δισ. δρχ.

9. ΣΥΝΔΕΣΗ ΒΙΟΜΗΧΑΧΑΝΙΚΗΣ ΠΕΡΙΟΧΗΣ ΜΕ ΑΥΤΟΚΙΝΗΤΟΔΡΟΜΟ ΘΕΣ/ΝΙΚΗΣ - ΚΑΤΕΡΙΝΗΣ

Το έργο αυτό εκτελείται και είναι προϋπ/σμού 3,2 δισ. δρχ.

10. Εκπονούνται οι μελέτες κατασκευής 4 ανισόπεδων κόμβων στην ανατολική Περιφερειακή.

Ο Υπουργός

Κ. ΛΑΛΙΩΤΗΣ"

10. Στην με αριθμό 1458/16-12-96 ερώτηση δόθηκε με το υπ' αριθμ. 1345/6-1-97 έγγραφο από τον Υπουργό 'Αμυνας η ακόλουθη απάντηση:

"Σε απάντηση της ερώτησης 1458/16-12-96 που κατέθεσαν οι Βουλευτές κ. Σ. Κόρακας και Ο. Κολοζώφ σχετικά με την αύξηση της μηνιαίας χρηματικής παροχής προς τους κληρωτούς άγαμους στρατεύσιμους, σας πληροφορούμε τα παρακάτω:

Η Στρατιωτική Υπηρεσία καλύπτει το σύνολο σχεδόν των αναγκών των κληρωτών οπλιτών (τροφή, ένδυση, υπόδηση, διαμονή) ενώ το χορηγούμενο μηνιαίο χρηματικό ποσό προς αυτούς είχε τον χαρακτήρα παροχής και όχι μισθού με σκοπό την αντιμετώπιση καθημερινών ατομικών μικροεξόδων.

'Αμεση προτεραιότητα του Υπουργείου Εθνικής Αμυνας αποτελεί η αναθεώρηση των αναγκών που καλύπτει η παρακάτω παροχή για μια ουσιαστική εξυπηρέτηση των οπλιτών και ανάδειξη του κοινωνικού χαρακτήρα της θητείας. Προς τούτο προτίθεται να καθορίσει επίδομα που να αντιστοιχεί σε πραγματικές ανάγκες με παράλληλη εγγραφή των αναγκαίων ποσών στο τακτικό προϋπολογισμό. Εντούτοις θα πρέπει να σημειωθεί ότι η εν λόγω αναθεώρηση των αναγκών και ο συνακόλουθος καθορισμός του επιδόματος, στα πλαίσια βέβαια των δυνατοτήτων του Υπουργείου Εθνικής 'Αμυνας, δεν θα πρέπει να αντιμετωπισθεί ως ένα αποσπασματικό και μεμονωμένο μέτρο, αλλά ως τμήμα της συνολικότερης προσπάθειας του Υπουργείου για την ουσιαστική αναβάθμιση των συνθηκών διαβίωσης και της ποιότητας ζωής των Ελλήνων πολιτών κατά την εκπλήρωση της στρατιωτικής τους θητείας.

Ο Υπουργός

ΑΘ. ΑΠ. ΤΣΟΧΑΤΖΟΠΟΥΛΟΣ"

11. Στην με αριθμό 1459/16-12-96 ερώτηση δόθηκε με το υπ' αριθμ. 611/7-1-97 έγγραφο από τον Υπουργο ΠΕΧΩΔΕ η ακόλουθη απάντηση:

"Απαντώντας στην ερώτηση με αριθμό 1459 που κατατέθηκε στις 16-12-96 από το Βουλευτή κ. Μανώλη Στρατάκη σας γνωρίζουμε τα εξής:

Το ισχύον για την κατάρτιση, το περιεχόμενο και την αξιολόγηση των Μελετών Περιβαλλοντικών Επιπτώσεων (Μ.Π.Ε.) νομοθετικό πλαίσιο (Κ.Υ.Α. αριθ. 69269/5387/1990 ΦΕΚ 678/Β/1990 και ΚΥΑ αριθ. 75308/5512/1990 ΦΕΚ 691/Β/1990) έχει υποστεί ορισμένες τροποποιήσεις (εξειδικεύσεις, συμπληρώσεις, βελτιώσεις) με βάση τις ανάγκες που η ίδια η πρακτική εφαρμογή του υπαγόρευσε.

(ΚΥΑ 1661/1994 - Υπουργών Τουρισμού και ΠΕΧΩΔΕ - ΦΕΚ 786/Β/1994-

ΚΥΑ 30557/1996 - Υπουργών Ανάπτυξης και ΠΕΧΩΔΕ - ΦΕΚ 136/Β/1996-

ΚΥΑ 84230/1996 - Υπουργών Ανάπτυξης και ΠΕΧΩΔΕ - ΦΕΚ 906/Β/1996)

Γενικότερα το ΥΠΕΧΩΔΕ εξετάζει, αξιολογεί και προωθεί κάθε προσαρμογή της σχετικής νομοθεσίας που επιβάλλεται από νέα δεδομένα και ανάγκες που παρουσιάζουν επαρκή βαθμό ωριμότητας και επιτακτικότητας. Αλλωστε, η κινητικότητα αυτή της σχετικής νομοθεσίας επιβάλλεται, επί πλέον και από τις εξελίξεις της Κοινοτικής νομοθεσίας.

'Οσον αφορά στο διαδικαστικό μέρος της αξιολόγησης των Μελετών Περιβαλλοντικών Επιπτώσεων (Μ.Π.Ε.) το ΥΠΕΧΩΔΕ από κοινού με τα κατά περίπτωση συναρμόδια Υπουργεία, έχει ήδη αποκεντρώσει σειρά θεμάτων (έργα οδοποιϊας, εγκαταστάσεις επεξεργασίας λυμάτων, τουριστικές μονάδες - κάμπινγκ, χοιροτροφικές μονάδες - πτηνοτροφικές εγκαταστάσεις, λιμενικά έργα κ.λπ.).

Η προώθηση της αποκέντρωσης αποτελεί σταθερό στόχο μας που πραγματοποιείται σταδιακά με βάση το επίπεδο στελέχωσης και την ετοιμότητα των περιφερειακών υπηρεσιών.

Τέλος, ως προς τις περιοχές ιδιαίτερου φυσικού κάλλους σας πληροφορούμε ότι βρίσκεται σε εξέλιξη ειδική μελέτη που καταρτίζει το Εθνικό Μετσόβειο Πολυτεχνείο για τις περιοχές αυτές ολόκληρης της Χώρας. Με βάση τα πορίσματα που θα εξαχθούν από την ανωτέρω μελέτη θα αντιμετωπισθούν κατάλληλα και τα θέματα που παρουσιάζει στην προκειμένη 

Σελίδα 2950 

περίπτωση η Κρήτη.

Ο Υπουργός

Κ. ΛΑΛΙΩΤΗΣ"

12. Στην υπ' αριθμ. 1469/17-12-96 ερώτηση δόθηκε με το υπ' αριθμ. 1444/9-1-97 έγγραφο από τον Υφυπουργό Παιδείας η ακόλουθη απάντηση:

"Απαντώντας στην ερώτηση υπ'αριθμ. 1469/17-12-96 του Βουλευτή κ. Ι. Γιαννακόπουλου, σας πληροφορούμε τα ακόλουθα:

Τα στοιχεία της Ευρωπαϊκής Ενωσης, όπως αυτά έχουν δημοσιευθεί στα τεύχη ' 94 και ' 95 ("ΕΚΠΑΙΔΕΥΣΗ ΚΑΤΑΡΤΙΣΗ ΝΕΟΤΗΤΑ" Οι αριθμοί - κλειδιά της εκπαίδευσης στην Ευρωπαϊκή 'Ενωση) δίνουν την εξής εικόνα:

Στις περισσότερες χώρες, οι μαθητές πηγαίνουν στο σχολείο 5 ημέρες της εβδομάδα (6 ημέρες στο Λουξεμβούργο και σε ορισμένες περιοχές της Γερμανίας και της Ιταλίας). Οι ώρες που περνούν στην τάξη στη διάρκεια μιας ημέρας ποικίλλουν επίσης, ανάλογα με τις ημέρες της εβδομάδας και ανάλογα με τη χώρα.

Σε ορισμένες χώρες είναι επιτρεπτό οι εκπαιδευτικοί και τα εκπαιδευτικά ιδρύματα να διαλέξουν ελεύθερα την κατανομή του χρόνου ανά μάθημα. Ενδεικτικά στους σχετικούς πίνακες αναφέρεται ότι η μητρική γλώσσα στη Χώρα μας διδάσκεται στην αρχή της πρωτοβάθμιας εκπαίδευσης (περίπου στα 6) ανά έτος 237 ώρες, ενώ στο Λουξεμβούργο 38, στην Ιταλία 132 το ' 94 και 121 το ' 95. Τα Μαθηματικά 105 ώρες το ' 94 και 131 το '95, ενώ στην Ισπανία 88 ώρες το ' 94 και 130 το ' 95 και στην Ιταλία 99 ώρες το ' 94 και 91 το ' 95.

Στη Δευτεροβάθμια Εκπαίδευση οι διαφορές μεταξύ των χωρών παρουσιάζονται μικρότερες.

Ο ελάχιστος αριθμός ετησίων διδακτικών ωρών κατά το δεύτερο κύκλο της Γενικής Δευτεροβάθμιας Εκπ/σης είναι το ' 94 για την Ελλάδα 788 ώρες, ενώ οι λιγότερες διδακτικές ώρες σημειώνονται στην Αγγλία, την Ουαλία και τη Βόρεια Ιρλανδία (775 ώρες). Το ' 95 ο ελάχιστος αριθμός ετησίων διδακτικών ωρών είναι για την Ελλάδα 767, ενώ οι λιγότερες διδακτικές ώρες σημειώνονται στη Σουηδία (727 ώρες).

'Οπως προκύπτει από τα παραπάνω στοιχεία η Ελλάδα δεν έχει το μικρότερο διδακτικό χρόνο στην Ευρωπαϊκή Ενωση.

Η Ελλάδα εντείνει τις προσπάθειές της για την αναβάθμιση του εκπαιδευτικού συστήματος και καταβάλλονται προσπάθειες τόσο για την ποιοτική, όσο και για την ποσοτική αναβάθμιση της παρεχόμενης εκπαίδευσης, μέσα από την ανανέωση και τον εκσυγχρονισμό των αναλυτικών προγραμμάτων και των βιβλίων, μέσα από τη διαρκή επιμόρφωση των εκπαιδευτικών, μέσα από το νέο ρόλο των στελεχών της εκπαίδευσης σε ένα σύγχρονο και δημοκρατικό σχολείο, ανοιχτό στην κοινωνία και τον πολιτισμό.

Το ΥΠΕΠΘ στα πλαίσια της αναβάθμισης της εκπαιδευτικής πολιτικής, έχει εντάξει στο 20 Κοινοτικό Πλαίσιο Στήριξης ενέργειες που αφορούν τα ακόλουθα: 1. προγράμματα - βιβλία 2. Πληροφορική 3. Ξένες γλώσσες 4. Ενισχυτική διδασκαλία 5. Επαγγελματικός προσανατολισμός 6. Περιβαλλοντική Εκπαίδευση - αγωγή υγείας - καταναλωτή. 7. Εκπαίδευση ατόμων ειδικών κατηγοριών. 8. Υποστήριξη λειτουργούντων Ε.Π.Λ. 9. Αναβάθμιση της λυκειακής εκπαίδευσης 10. Εκπαίδευση εκπαιδευτικών και λοιπές υποστηρικτικές ενέργειες. 11. Υποδομές - εξοπλισμοί.

Εκτός από αυτά υπάρχουν και άλλα προγράμματα αναβάθμισης του εκπαιδευτικού μας συστήματος όπως είναι το TRENDS κ.λπ.

Τέλος σας γνωρίζουμε ότι, στις προσπάθειες του Υπουργείου Παιδείας για την αναβάθμιση της εκπαίδευσης εντάσσεται επίσης και το πρόγραμμα "ΜΕΛΙΝΑ - Εκπαίδευση και Πολιτισμός" μέσα από το οποίο επιχειρείται η ανάδειξη της πολιτισμικής διάστασης της εκπαίδευσης.

Ο Υφυπουργός

ΙΩΑΝΝΗΣ ΑΝΘΟΠΟΥΛΟΣ"

13. Στην με αριθμό 1471/17-12-96 ερώτηση δόθηκε με το υπ' αριθμ. 82/10-1-97 έγγραφο από τον Υφυπουργό Πολιτισμού η ακόλουθη απάντηση:

"Σε απάντηση της ερώτησης 1471/17-12-96 σχετικά με την συνέχιση και συμπλήρωση των εγκαταστάσεων του Γ.Σ Βόλου σας γνωρίζουμε τα εξής:

Θα πρέπει να υποβληθούν τα στοιχεία της προμελέτης (προϋπολογισμός, τεχνική περιγραφή κ.λπ.) για την κατασκευή αίθουσας αθλητικής χρήσης στις εγκαταστάσεις του Γ.Σ Βόλου προκειμένου να εξετασθεί η δυνατότητα χρηματοδότησής του από το Πρόγραμμα Δημοσίων Επενδύσεων.

Ο εν λόγω σύλλογος θα ενταχθεί στο πρόγραμμα τακτικών επιχορηγήσεων 1997 για λειτουργικές δαπάνες και δαπάνες συντήρησης εγκαταστάσεών του όπως εντάχθηκε και τα προηγούμενα έτη ' 94, ' 95, ' 96 και με βάση τις οικονομικές δυνατότητες της Γ.Γ.Α.

Ο Υφυπουργός

ΑΝΔΡΕΑΣ ΦΟΥΡΑΣ"

14. Στην με αριθμό 1477/17-12-96 ερώτηση δόθηκε με το υπ' αριθμ. 10777/10-1-97 έγγραφο από τον Υφυπουργό Οικονομικών η ακόλουθη απάντηση:

"Απαντώντας στην αριθμ. 1477/17.12.96 ερώτηση σχετικά με το θέμα, που κατατέθηκε στη Βουλή από το Βουλευτή κ. Δημ. Γ. Σιούφα, σας πληροφορούμε τα ακόλουθα:

1. Με την παρ. 5 του άρθρου 12 του σχεδίου νόμου "Κατάργηση φορολογικών απαλλαγών και άλλες διατάξεις" που κατατέθηκε προσφάτως στη Βουλή προς ψήφιση, προστίθενται στην περίπτωση στ' της παρ. 1 του άρθρου 8 του ν. 2238/1994 δύο νέα εδάφια. Σύμφωνα με το πρώτο εδάφιο στην περίπτωση που τα χρηματικά ποσά των δωρεών και χορηγιών, που εκπίπτουν από το συνολικό εισόδημα του φορολογουμένου, υπερβαίνουν αθροιστικά για κάθε δωρεοδόχο τις εκατό χιλιάδες (100.000) δραχμές ετησίως, προκειμένου αυτά να αφαιρεθούν από το συνολικό εισόδημα του φορολογουμένου, αυτός οφείλει να παρακρατήσει φόρο με συντελεστή είκοσι τοις εκατό (20%) στο πάνω από εκατό χιλιάδές (100.000) δραχμές ποσό της δωρεάς ή χορηγίας, να τον αποδώσει σε οποιαδήποτε δημόσια οικονομική υπηρεσία μέχρι τη λήξη της προθεσμίας για την επίδοση της οικείας δήλωσης φορολογίας εισοδήματος και να υποβάλλει το πρωτότυπο του παραστατικού καταβολής του φόρου με τη δήλωση φορολογίας του εισοδήματός του. Σύμφωνα με το δεύτερο εδάφιο, ο φόρος αυτός δεν συμψηφίζεται με φόρο που προκύπτει από τυχόν φορολογική υποχρέωση του δωρεοδόχου ούτε επιστρέφεται.

2. Το ως άνω σχέδιο νόμου καταρτίσθηκε, αφού προηγουμένως το Υπουργείο Οικονομικών έλαβε υπόψη του τα πορίσματα επιτροπών στις οποίες ανέθεσε το έργο της αξιολόγησης των φορολογικών διατάξεων με τις οποίες παρέχονται απαλλαγές, εκπτώσεις από το συνολικό καθαρό εισόδημα των φορολογουμένων κτλ. (Επιτροπή Αξιολόγησης Φορολογικών Απαλλαγών και Επιστημονική Ομάδα του ΚΕΠΕ). Το εν λόγω έργο συνίστατο στην εξέτασή του κατά πόσο είναι δικαιολογημένη με βάση τις σημερινές συνθήκες η διατήρηση των διατάξεων τούτων, ανετέθη δε στα πλαίσια των προσπαθειών του Υπουργείου Οικονομικών για φορολογική δικαιοσύνη. Κρίθηκε λοιπόν κατά την κατάρτιση αυτού του σχεδίου νόμου, ότι για να εκπέσουν από το συνολικό καθαρό εισόδημα των φορολογουμένων οι παραπάνω δωρεές και χορηγίες, θα πρέπει να καταβάλλεται φόρος προς το Δημόσιο, γι' αυτό και οι παραπάνω διατάξεις περιλήφθηκαν στο εν λόγω σχέδιο νόμου.

Ο Υφυπουργός

ΓΕΩΡΓΙΟΣ ΔΡΥΣ"

15. Στην με αριθμό 1492/17-12-96 ερώτηση δόθηκε με το υπ' αριθμ. 83/10-1-96 έγγραφο από τον Υφυπουργό Πολιτισμού η ακόλουθη απάντηση:

"Σε απάντηση της ερώτησης 1492/17-12-96 σχετικά με την έκτακτη οικονομική ενίσχυση του Αθλητικού Σωματείου "ΘΕΣΠΡΩΤΟΣ" Ηγουμενίτσας, σας πληροφορούμε ότι έχει 

Σελίδα 2951 

εκδοθεί η υπ' αριθμ. 31343/20-11-96 απόφαση επιχορήγησης για έκτακτη οικονομική ενίσχυση του ανωτέρω συλλόγου ύψους - 4.000.000 - εκατ.

Ο Υφυπουργός

ΑΝΔΡΕΑΣ ΑΘ. ΦΟΥΡΑΣ"

16. Στην με αριθμό 1494/17-12-96 ερώτηση δόθηκε με το υπ' αριθμ. 847/10-1-97 έγγραφο από τον Υφυπουργό Εσωτερικών η ακόλουθη απάντηση:

"Σε απάντηση της ερώτησης 1494/17-12-96 που κατατέθηκε στη Βουλή των Ελλήνων από το Βουλευτή κ. Ε. Πολύζο και αναφέρεται στο πιο πάνω θέμα, σας πληροφορούμε ότι η ένταξη νέων έργων στο ΕΑΠΤΑ/2 της Περιφέρειας Κεντρικής Μακεδονίας δεν εξετάζεται προς το παρόν καθόσον ο εγκεκριμένος προϋπολογισμός του υποπρογράμματος του ΠΕΠ της Περιφέρειας αυτής έχει υπερκαλυφθεί από τα ώριμα έργα, που ήδη χρηματοδοτούνται. Τα νέα αιτήματα θα εξετασθούν μελλοντικά μέσα στα πλαίσια των χρηματοδοτικών ορίων που θα διαμορφωθούν ανάλογα προς τις χορηγούμενες εκπτώσεις, την πορεία των ήδη εντεταγμένων έργων, την επιλεξιμότητά τους και βεβαίως, την πιθανή αύξηση των δεσμεύσεων του συγκεκριμένου υποπρογράμματος της Περιφέρειας Κεντρικής Μακεδονίας.

Ο Υφυπουργός

Λ. ΠΑΠΑΔΗΜΑΣ"

17. Στην με αριθμό 1497/17-12-96 ερώτηση δόθηκε με το υπ' αριθμ. 1445/9-1-97 έγγραφο από τον Υφυπουργό Παιδείας η ακόλουθη απάντηση:

"Απαντώντας στην υπ' αριθμ. 1497/17.12.96 ερώτηση που κατέθεσε ο Βουλευτής κ. Δημήτριος Σιούφας σχετικά με την λειτουργία του Γυμνασίου των Βραγκιανών,κατόπιν επικοινωνίας με τη Διεύθυνση Δευτεροβάθμιας Εκπαίδευσης της Νομαρχιακής Αυτοδιοίκησης Καρδίτσας, σας γνωρίζουμε ότι προσλήφθηκε ένας ακόμη αναπληρωτής καθηγητής και το Γυμνάσιο λειτουργεί με τρεις αναπληρωτές καθηγητές (δύο φιλολόγους και ένα φυσικό), οι οποίοι καλύπτουν τα φιλολογικά και φυσικομαθηματικά μαθήματα.

Από τη Δ/νση Δευτεροβάθμιας Εκπαίδευσης της Νομαρχιακής Αυτοδιοίκησης Καρδίτσας γίνονται προσπάθειες να καλυφθούν με ωρομίσθιους ή αναπληρωτές (πιστώσεις έχουν χορηγηθεί) καθηγητές και οι θέσεις των καθηγητών για τη διδασκαλία των λοιπών μαθημάτων.

'Οσον αφορά το θέμα του εξοπλισμού των Γυμνασίων Αγναντερού, Καλιφωνίου και Μεσενικόλα με ηλεκτρονικούς υπολογιστές σας πληροφορούμε ότι δεν υπάρχουν οι κατάλληλες αίθουσες για την δημιουργία εργαστηρίου Πληροφορικής και για το λόγο αυτό δεν έχουν τοποθετηθεί ηλεκτρονικοί υπολογιστές.

Ο Υφυπουργός

ΙΩΑΝΝΗΣ ΑΝΘΟΠΟΥΛΟΣ"

18. Στην με αριθμό 1502/17-12-96 ερώτηση δόθηκε με το υπ' αριθμ. 1344/7-1-97 έγγραφο από τον Υπουργό 'Αμυνας η ακόλουθη απάντηση:

"Σε απάντηση της 17-12-96 ερώτησης που κατέθεσαν οι Βουλευτές κ. Ι. Καψής και Ε. Μπετενιώτης και η οποία αφορά στα προγράμματα επαγγελματικής κατάρτισης για το 700 Στρατιωτικό Εργοστάσιο και το Ναύσταθμο Σαλαμίνας, σας πληροφορούμε τα εξής:

Το Υπουργείο Εθνικής 'Αμυνας και η Κυβέρνηση γενικότερα αποδίδουν ιδιαίτερη σημασία σε θέματα απασχόλησης, επαγγελματικής εκπαίδευσης και κατάρτισης. Προς τούτο, άμεση προτεραιότητα του ΥΠΕΘΑ είναι η ταχεία προώθηση, σε συνεργασία με το Υπουργείο Εργασίας και τους συναρμόδιους φορείς, της έγκρισης και υλοποίησης των προγραμμάτων επαγγελματικής κατάρτισης στο 700 Σ.Ε. και στο Ναύσταθμο Σαλαμίνας.

Θα θέλαμε εν τούτοις, να σημειωθεί ότι η παραπάνω προσπάθεια πρέπει να εκληφθεί όχι ως ένα αποσπασματικό και μεμονωμένο μέτρο, αλλά ως τμήμα μιας συνολικότερης πολιτικής του Υπουργείου Εθνικής 'Αμυνας για την επαγγελματική κατάρτιση στρατευμένων και μη, σε ειδικότητες ανταποκρινόμενες και προσαρμοσμένες στις σύγχρονες ανάγκες των Ενόπλων Δυνάμεων και της κοινωνίας γενικότερα.

Ο Υφυπουργός

Αθ. ΑΠ. ΤΣΟΧΑΤΖΟΠΟΥΛΟΣ"

19. Στην με αριθμό 1505/18-12-96 ερώτηση δόθηκε με το υπ' αριθμ. 629/8-1-97 έγγραφο από τον Υπουργό ΠΕΧΩΔΕ η ακόλουθη απάντηση:

"Απαντώντας στην ερώτηση με αριθμό 1505 που κατατέθηκε στις 18-12-96 από το Βουλευτή κ. Σπύρο Δανέλλη, σας γνωρίζουμε τα εξής:

'Οσον αφορά την αποστολή του Εθνικού Καταλόγου των περιοχών που προτείνονται για ένταξη στο δίκτυο NATURA 2000, στην Ευρωπαϊκή Επιτροπή σε εφαρμογή της Οδηγίας 92/43/Ε.Κ., σας γνωρίζουμε τα εξής:

Βάση για την διαμόρφωση του Εθνικού Καταλόγου, αποτελούν τα επιστημονικά στοιχεία του Προγράμματος "Καταγραφή και αξιολόγηση των τύπων οικοτόπων και ειδών των παραρτημάτων Ι, ΙΙ της Οδηγίας 92/43 στην Ελλάδα", το οποίο ολοκληρώθηκε τον Μάρτιο του 1996.

Οι κατ' αρχήν αρμόδιες Υπηρεσίες των Υπουργείων ΠΕ.ΧΩ.Δ.Ε. και Γεωργίας, αφού κοινοποίησαν τα στοιχεία του προγράμματος στους άλλους συναρμόδιους φορείς (Υπουργεία Ανάπτυξης, Εμπορικής Ναυτιλίας, Εθνικής Αμυνας και Εξωτερικών) και σε νομαρχιακές υπηρεσίες, διαμόρφωσαν με βάση τα σχόλια των ανωτέρω και τα διαθέσιμα στοιχεία, το πρώτο (Α) μέρος του Εθνικού Καταλόγου που διαβιβάστηκε στην Ευρωπαϊκή Επιτροπή και περιλαμβάνει 163 περιοχές. Στις περιοχές αυτές δεν περιλαμβάνεται η απέναντι της Ελαφονήσου ακτή.

Στο πλαίσιο διαμόρφωσης του δεύτερου (Β) μέρους του Εθνικού Καταλόγου, εξετάζεται σήμερα η ένταξη περιοχών που δεν είχαν περιληφθεί στο (Α) μέρος.

Ως προς τον καθορισμό όρων και περιορισμών δόμησης στην υπ' όψη περιοχή από τις αρμόδιες υπηρεσίες του Υπουργείου μας θα συνεκτιμηθούν όλα τα στοιχεία και οι παράμετροι του συγκεκριμένου θέματος προκειμένου η όποια ανάπτυξη της περιοχής να συμβαδίζει με την προστασία του φυσικού περιβάλλοντος και θα έχει ως πλαίσιο αναφοράς την ισχύουσα Εθνική και Κοινοτική νομοθεσία.

Ο Υπουργός

Κ. ΛΑΛΙΩΤΗΣ"

20. Στην με αριθμό 1507/18-12-96 ερώτηση δόθηκε με το υπ'αριθμ. 840/10-1-97 έγγραφο από την Υπουργό Ανάπτυξης η ακόλουθη απάντηση:

"Σχετικά με την ερώτηση 1507/18-12-96 του Βουλευτή κ. Α. Παπαληγούρα σας γνωρίζουμε ότι στους εποπτευόμενους από τη ΓΓΕΤ φορείς 'Ιδρυμα Τεχνολογίας και 'Ερευνας (ΙΤΕ), Εθνικό 'Ιδρυμα ερευνών (ΕΙΕ), Ινστιτούτο Επεξεργασίας Λόγου (ΙΕΛ) και το Κέντρο Ανανεώσιμων Πηγών Ενέργειας (ΚΑΠΕ) απασχολούνται 23 άτομα με σύμβαση έργου, σύμφωνα με το άρθρο 21 παραγρ. 3 του ν. 2190/94.

Τα άτομα αυτά εξυπηρετούν ανάγκες των παραπάνω Ερευνητικών Κέντρων οι οποίες προκύπτουν από τη συνεργασία των Κέντρων αυτών με την ΓΓΕΤ σε έργα ενταγμένα στο επιχειρησιακό Πρόγραμμα 'Ερευνας και Τεχνολογίας ΙΙ (Ε.Π.Ε.Τ. ΙΙ).

Η Υπουργός

Β. ΠΑΠΑΝΔΡΕΟΥ"

21. Στην με αριθμό 1507/18-12-96 ερώτηση δόθηκε με το υπ' αριθμ. 10/10-1-97 έγγραφο από τον Υφυπουργό Οικονομικών η ακόλουθη απάντηση:

"Απαντώντας στην ερώτηση 1507/18.12.96 του Βουλευτή κ. Αναστ. Παπαληγούρα, αναφορικά με την απαλλαγή από την

Σελίδα 2952 

υποχρέωση τήρησης βιβλίων και στοιχείων του Κώδικα Βιβλίων και Στοιχείων των φυσικών προσώπων τα οποία παρέχουν υπηρεσίες σε μη κερδοσκοπικού χαρακτήρα πρόσωπα, σας γνωρίζουμε τα εξής:

1. Οι διατάξεις της παραγρ. 5 του άρθρου 2 του Κώδικα Βιβλίων και Στοιχείων (π.δ. 186/92), όπως ισχύουν, μετά τη συμπλήρωσή τους με τις διατάξεις του άρθρου 2 παρ. 3 του π.δ. 134/96 ορίζουν ότι:

"5. ..................

Ειδικά ανεξάρτητα από το ύψος των ακαθαρίστων εσόδων απαλλάσσονται:

α) ...................

β) Από την τήρηση βιβλίων και την έκδοση στοιχείων, τα φυσικά πρόσωπα που δεν θεωρείται ότι ασκούν δραστηριότητα υπαγόμενη στο Φόρο Προστιθέμενης Αξίας, σύμφωνα με την παράγραφο 1 του άρθρου 3 του ν. 1642/1986 (ΦΕΚ Α' 125), με την προϋπόθεση ότι τα πρόσωπα αυτά δεν έχουν την ιδιότητα του επιτηδευματία από άλλη αιτία και παρέχουν υπηρεσίες προς τα πρόσωπα της παραγράφου 3 του άρθρου αυτού".

2. Σύμφωνα με τις προαναφερόμενες διατάξεις και με τις προϋποθέσεις που τίθενται απ'αυτές, τα εν λόγω πρόσωπα απαλλάσσονται από την υποχρέωση τήρησης βιβλίων και έκδοσης στοιχείων. Σημειωτέον ότι εκτός των ανωτέρω προσώπων έχουν κρατικών λαχείων και παιγνίων, υποπράκτορες εφημερίδων και περιοδικών κ.λπ.). Η απαλλαγή δε αυτή δεν αναιρεί τον χαρακτηρισμό των προσώπων αυτών ως επιτηδευματιών, σύμφωνα με τις διατάξεις της παραγρ. 1 του άρθρου 2 του Κώδικα.

3. Διευκρινίζεται ότι με την προαναφερόμενη ρύθμιση εναρμονίστηκαν οι διατάξεις του Κώδικα με τις διατάξεις της παραγρ. 1 του άρθρου 3 του ν. 1642/86 περί "Φ.Π.Α.", σύμφωνα με τις οποίες τα πρόσωπα αυτά δεν υπάγονται στο Φ.Π.Α. και μάλιστα χωρίς τις προϋποθέσεις που τίθενται με τις διατάξεις του Κώδικα.

4. Περαιτέρω, οι διατάξεις της παραγρ. 1 του άρθρου 15 του Κ.Β.Σ. ορίζουν ότι "1. Ο επιτηδευματίας που τηρεί βιβλία οποιασδήποτε κατηγορίας και τα πρόσωπα της παραγράφου 3 του άρθρου 2 του Κώδικα αυτού για κάθε δαπάνη που αφορά την άσκηση της επιχείρησης του ή την εκτέλεση του σκοπού τους, αντίστοιχα, για την οποία ο δικαιούχος δεν υποχρεούται στην έκδοση στοιχείου του Κώδικα αυτού ή για την καταβολή αμοιβών σε συγγραφείς ή σε εισηγητές επιμορφωτικών σεμιναρίων, οι οποίοι είναι δημόσιοι ή ιδιωτικοί υπάλληλοι και δεν είναι επιτηδευματίες από άλλη αιτία, εκδίδει διπλότυπη απόδειξη δαπάνης..."

5. Επειτα από τα παραπάνω οι εποπτευόμενοι από την ΓΓΕΤ φορείς που αναφέρονται στο πρώτο εδάφιο της ερώτησης έχουν υποχρέωση να εκδόσουν διπλότυπη απόδειξη δαπάνης για τις αμοιβές που καταβάλλουν στα πρόσωπα εκείνα τα οποία σύμφωνα με την παραπάνω διάταξη δεν έχουν υποχρέωση να τηρούν βιβλία και στοιχεία.

6. Τέλος, σημειώνεται ότι, ο ασφαλιστικός φορέας, στον οποίο υπάγονται τα ανωτέρω πρόσωπα προκύπτει από την ασφαλιστική νομοθεσία και σε καμία περίπτωση δεν σχετίζεται με την απαλλαγή τους από την υποχρέωση τήρησης βιβλίων και έκδοσης στοιχείων.

Ο Υφυπουργός

ΓΕΩΡΓΙΟΣ ΔΡΥΣ"

22. Στην με αριθμό 1532/18-12-96 ερώτηση δόθηκε με το υπ' αριθμ. 10774/10-1-97 έγγραφο από τον Υφυπουργό Οικονομικών η ακόλουθη απάντηση:

"Απαντώντας στην αριθμ. 1532/18.12.1996 ερώτηση σχετικά με το θέμα, που κατατέθηκε στη Βουλή από το Βουλευτή κ. Γεώργιο Β. Καλό, σας πληροφορούμε τα ακόλουθα:

Α. ΦΟΡΟΛΟΓΙΑ ΕΙΣΟΔΗΜΑΤΟΣ

1. Με τις διατάξεις της περ. δ' της παρ. 1 του άρθρου 103 του ν. 2238/1994 ορίζεται ότι απαλλάσσονται από το φόρο τα εισοδήματα από οικοδομές γενικά και από εκμίσθωση γαιών των ημεδαπών νομικών προσώπων που νόμιμα έχουν συσταθεί ή συνιστώνται και τα οποία επιδιώκουν αποδεδειγμένα κοινωφελείς σκοπούς. Κατ' εξαίρεση, τα ημεδαπά κοινωφελή ιδρύματα απαλλάσσονται και για τα εισοδήματα από μερίσματα μετοχών ημεδαπών και αλλοδαπών ανώνυμων εταιρειών, καθώς και για τους τόκους των ομολογιών.

2. Με τη διάταξη της παρ. 6 του άρθρου 1 του σχεδίου νόμου "Κατάργηση φορολογικών απαλλαγών και άλλες διατάξεις", που κατατέθηκε προσφάτως στη Βουλή προς ψήφιση, ορίζεται ότι οι περ. β και δ' της παρ. 1 του άρθρου 103 του ν. 2238/1994 καταργούνται.

3. Περαιτέρω, με την παρ. 5 του άρθρου 12 του ως άνω σχεδίου νόμου προστίθενται στην περίπτωση στ' της παρ. 1 του άρθρου 8 του ν. 2238/1994 δύο νέα εδάφια. Σύμφωνα με το πρώτο, στην περίπτωση που τα χρηματικά ποσά των δωρεών και χορηγιών, που εκπίπτουν από το συνολικό εισόδημα του φορολογούμενου, υπερβαίνουν αθροιστικά για κάθε δωρεοδόχο τις εκατό χιλιάδες (100.000) δραχμές ετησίως, προκειμένου αυτά να αφαιρεθούν από το συνολικό εισόδημα του φορολογουμένου, αυτός οφείλει να παρακρατήσει φόρο με συντελεστή είκοσι τοις εκατό (20%) στο πάνω από εκατό χιλιάδες (100.000) δραχμές ποσό της δωρεάς ή χορηγίας, να του αποδώσει σε οποιαδήποτε δημόσια οικονομική υπηρεσία μέχρι τη λήξη της προθεσμίας για την επίδοση της οικείας δήλωσης φορολογίας εισοδήματος και να υποβάλει το πρωτότυπο του παραστατικού καταβολής του φόρου με τη δήλωση φορολογίας του εισοδήματός του. Σύμφωνα με το δεύτερο ο φόρος αυτός δεν συμψηφίζεται με φόρο που προκύπτει από τυχόν φορολογική υποχρέωση του δωρεοδόχου ούτε επιστρέφεται.

4. Τέλος, με την παρ. 1 του άρθρου 14 του ίδιου σχεδίου νόμου προστίθενται στην υποπερίπτωση γγ' της περ. α' της παρ.1 του άρθρου 31 του ν. 2238/1994 δύο νέα εδάφια.

Σύμφωνα με το πρώτο εδάφιο, το συνολικό ποσό των δωρεών, που εκπίπτει από τα ακαθάριστα έσοδα των επιχειρήσεων, δεν μπορεί να υπερβαίνει το ποσό των καθαρών κερδών που προκύπτει πριν από την αφαίρεση αυτού του ποσού των δωρεών από ακαθάριστα έσοδα της οικείας διαχειριστικής χρήσης. Σύμφωνα με το δεύτερο εδάφιο, οι διατάξεις των δύο τελευταίων εδαφίων της περ. στ' της παρ. 1 του άρθρου 8 του ίδιου νόμου, δηλαδή αυτές που αναφέρονται στην παρ. 3 του παρόντος, εφαρμόζονται αναλόγως.

2. Το ως άνω σχέδιο νόμου καταρτίσθηκε, αφού προηγουμένως το Υπουργείο Οικονομικών έλαβε υπόψη του τα πορίσματα επιτροπών στις οποίες ανέθεσε το έργο της αξιολόγησης των φορολογικών διατάξεων με τις οποίες παρέχονται απαλλαγές, εκπτώσεις από το συνολικό καθαρό εισόδημα των φορολογουμένων κ.τ.λ. (Επιτροπή Αξιολόγησης Φορολογικών Απαλλαγών και Επιστημονική Ομάδα του ΚΕΠΕ). Το εν λόγω έργο συνίστατο στην εξέταση του κατά πόσο είναι δικαιολογημένη με βάση τις σημερινές συνθήκες η διατήρηση των διατάξεων τούτων, ανετέθη δε στα πλαίσια των προσπαθειών του Υπουργείου Οικονομικών για φορολογική δικαιοσύνη. Αυτός λοιπόν είναι ο στόχος, δηλαδή η φορολογική δικαιοσύνη, που επιδιώκεται με τις προαναφερόμενες διατάξεις του εν λόγω νομοσχεδίου. Τέλος, σημειώνεται ότι με τροπολογία που κατατέθηκε στη Βουλή στις 8-1-1997 ορίζεται χαμηλότερος συντελεστής φορολογίας για τα εισοδήματα που αποκτούν από την εκμίσθωση οικοδομών και γαιών τα ημεδαπά κοινωφελή ιδρύματα (είκοσι τοις εκατό -20%- αντί τριάντα πέντε τοις εκατό -35%-), ακριβώς λόγω αναγνώρισης της κοινωνικής προσφοράς τους.

ΦΟΡΟΛΟΓΙΑ ΚΕΦΑΛΑΙΟΥ

Με τροπολογία που κατατέθηκε στις 8-1-1997 στη Βουλή, διπλασιάζεται το αφορολόγητο ποσό και μειώνεται στο μισό ο συντελεστής φόρου ακίνητης περιουσίας σε σχέση με τα λοιπά νομικά πρόσωπα προκειμένου να προσδιορισθεί ο φόρος επί της συνολικής αξίας της ακίνητης περιουσίας των ημεδαπών νομικών προσώπων μη κερδοσκοπικού χαρακτήρα που επιδιώκουν κοινωφελείς σκοπούς καθώς και των ημεδαπών 

Σελίδα 2953 

κοινωφελών ιδρυμάτων.

Ο Υφυπουργός

ΓΕΩΡΓΙΟΣ ΔΡΥΣ"

23. Στην με αριθμό 1534/18-12-96 ερώτηση δόθηκε με το υπ' αριθμ. 10776/10-1-97 έγγραφο από τον Υφυπουργό Οικονομικών η ακόλουθη απάντηση:

"Απαντώντας στην αριθμ. 1534/18.12.1996 ερώτηση, που κατατέθηκε στη Βουλή από το Βουλευτή κ. Δημ. Σιούφα, σας πληροφορούμε τα ακόλουθα:

1. Με τις διατάξεις της υποπερ. δδ' της περ. α' της παρ. 1 του άρθρου 31 του ν. 2238/1994 ορίζεται ότι εκπίπτουν από τα ακαθάριστα έσοδα των επιχειρήσεων τα ασφάλιστρα που καταβάλλουν αυτές για ομαδική ασφάλιση ζωής του εργατοϋπαλληλικού προσωπικού τους, στην έννοια της οποίας συμπεριλαμβάνεται και η χορήγηση εφάπαξ ποσού ή περιοδικά καταβαλλόμενης παροχής σε χρήμα μετά το χρόνο συνταξιοδότησης του ανωτέρω προσωπικού.

2. Με τη διάταξη της παρ. 20 του άρθρου 1 του σχεδίου νόμου "Κατάργηση φορολογικών απαλλαγών και άλλες διατάξεις", όπως τούτο κατατέθηκε προσφάτως στη Βουλή προς ψήφιση, ορίζεται ότι, καταργούνται οι διατάξεις της παραγράφου 4 του άρθρου 52 του ν.δ. 400/1970.

3. Περαιτέρω, με τροπολογία που κατατέθηκε στη Βουλή στις 8.1.1997 προτείνεται η αντικατάσταση των διατάξεων της υποπερ. δδ' της περ. α' της παρ. 1 του άρθρου 31 του ν. 2238/1994 και όχι η κατάργησή τους όπως προτάθηκε αρχικώς. Σύμφωνα με τις προτεινόμενες νέες διατάξεις, τα εν λόγω ασφάλιστρα εκπίπτουν από τα ακαθάριστα έσοδα των επιχειρήσεων κατά ποσοστό τέσσερα τοις εκατό (4%) επί των ετήσιων ακαθάριστων αμοιβών ενός εκάστου των ασφαλιζομένων και μέχρι ποσού ασφαλίστρων εκατό χιλιάδων (100.000) δραχμών.

4. Από τα παραπάνω προκύπτει ότι ικανοποιείται το αίτημα των ενδιαφερομένων επιχειρήσεων για μη κατάργηση των εν λόγω διατάξεων.

Ο Υφυπουργός

ΓΕΩΡΓΙΟΣ ΔΡΥΣ"

24. Στην με αριθμό 1536/19-12-96 ερώτηση δόθηκε με το υπ' αριθμ. 106/9-1-97 έγγραφο από τον Υφυπουργό Πολιτισμού η ακόλουθη απάντηση:

"Σε απάντηση της ερώτησης 1536/19-12-96 σχετικά με την επαναλειτουργία της 50άρας πισίνας του Εθνικού Κολυμβητηρίου Θεσσαλονίκης, σας γνωρίζουμε τα εξής:

Η πρώτη φάση των εργασιών επισκευής και συντήρησης, των ηλεκτρομηχανολογικών εγκαταστάσεων του προαναφερομένου Κολυμβητηρίου, κόστους 80.000.000 δρχ. έχει ολοκληρωθεί.

Κατά την διάρκεια των εργασιών αυτών, αποδείχθηκε ότι οι επισκευές πρέπει να είναι πολύ μεγαλύτερης έκτασης, από ότι έχει καθοριστεί αρχικά.

Το γεγονός αυτό υποχρέωσε στη σύνταξη συμπληρωματικής μελέτης και στη δημοπράτηση της β' φάσεως των εργασιών.

Η ερβολαβία της β' φάσης, βρίσκεται σε εξέλιξη προβλέπεται ότι θα ολοκληρωθεί Μάρτιο - Απρίλιο τρέχοντος έτους και το κόστος θα ανέλθει σε 120.000.000 δρχ.

Μέχρι τότε οι Κολυμβητικές ανάγκες της Θεσσαλονίκης θα καλύπτονται από την 50άρα Κλειστή πισίνα του Εθνικού Κολυμβητηρίου και από τις δύο πισίνες του Ποσειδωνίου και την πισίνα της Νεάπολης και έτσι δεν θα δημιουργηθεί πρόβλημα κατά την Χειμερινή περίοδο.

Ο Υφυπουργός

ΑΝΔΡΕΑΣ ΑΘ. ΦΟΥΡΑΣ"

25. Στην με αριθμό 1537/19-12-96 ερώτηση δόθηκε με το υπ' αριθμ. 73/8-1-97 έγγραφο από τον Υπουργό Πολιτισμού η ακόλουθη απάντηση:

"Απαντώντας στην αριθμ. 1537/19.12.96 ερώτηση του Βουλευτή κ. Παναγιώτη Ψωμιάδη, και για τα θέματα που μας αφορούν σας γνωρίζουμε ότι:

Η πρόταση του Συμβουλίου Απόδημου Ελληνισμού για συμπόσιο το καλοκαίρι του ' 97 στη Θεσσαλονίκη έγινε αποδεκτή από την Καλλιτεχνική Διεύθυνση του ΟΠΠΕ "Θεσσαλονίκη 1997" και θα περιληφθεί στο πρόγραμμα "Εκ Περάτων" του Οργανισμού.

Ο Υπουργός

ΕΥΑΓΓΕΛΟΣ ΒΕΝΙΖΕΛΟΣ"

26. Στην με αριθμό 1539/19-12-96 ερώτηση δόθηκε με το υπ' αριθμ. 173/10-1-97 έγγραφο από τον Υπουργό ΠΕΧΩΔΕ η ακόλουθη απάντηση:

"Απαντώντας στην ερώτηση 1539/19.12.96 που κατέθεσε ο Βουλευτής κ. Μανώλης Κεφαλογιάννης παρακαλούμε να πληροφορήσετε τον κ. Βουλευτή τα εξής:

Η θέσπιση της κατάπτωσης των εγγυητικών επιστολών συμμετοχής των τριών κατά σειρά μειοδοσίας διαγωνιζομένων, εφόσον η αιτιολόγηση των προσφορών τους κρίνεται ανεπαρκής, έγινε με στόχο την αποθάρυνση υποβολής προσφορών με αλόγιστες εκπτώσεις.

Το γεγονός και μόνο της ύπαρξης σειράς Αποφάσεων του μονομελούς Πρωτοδικείου, όπως και στην ερώτηση αναφέρεται, μαρτυρεί την ύπαρξη προσφυγών στα δικαστήρια και κατ' επέκταση ότι οι Υπηρεσίες του Υπουργείου μας εφαρμόζουν τη σχετική διάταξη του Νόμου.

Το ΥΠΕΧΩΔΕ στη προσπάθειά του να καταστήσει την όλη διαδικασία ανάθεσης των Δημοσίων 'Εργων, απλούστερη, συντομότερη και περισσότερο διαφανή επεξεργάζεται και προσπαθεί (σε συνεννόηση και με τα αρμόδια 'Οργανα της Ευρωπαϊκής 'Ενωσης) τροποποίηση της διάταξης του Νόμου που αναφέρεται στις αιτιολογήσεις των ασυνήθιστα χαμηλών προσφορών.

Εφόσον η πιο πάνω τροποποίηση γίνει τελικά αποδεκτή και εγκριθεί, πιστεύεται ότι η διάταξη που αναφέρεται στην κατάπτωση των εγγυητικών επιστολών συμμετοχής σε δημοπρασίες, θα καταστεί ανενεργός εκ των πραγμάτων.

Ο Υπουργός

Κ. ΛΑΛΙΩΤΗΣ"

27. Στην με αριθμό 1540/19-12-96 ερώτηση δόθηκε με το υπ' αριθμ. 657/9-1-97 έγγραφο από τον Υφυπουργό Εθνικής Οικονομίας η ακόλουθη απάντηση:

"Απαντώντας στην ερώτηση 1540/19-12-96 που κατέθεσε στη Βουλή των Ελλήνων ο Βουλευτής κ. Μ. Κεφαλογιάννης, σχετικά με τα έργα του Ν. Ηρακλείου Κρήτης και όσον αφορά το ΥΠΕΘΟ, σας γνωρίζουμε τα εξής:

ΠΟΡΕΙΑ ΥΛΟΠΟΙΗΣΗΣ ΕΡΓΩΝ

1. Λοξός διάδρομος Αερολιμένα Ηρακλείου

Το έργο το οποίο επί σειρά ετών ζητούσαν οι παράγοντες και οι φορείς της Κρήτης, θα υλοποιηθεί από πιστώσεις του ειδικού τέλους αεροδρομίων με το σύστημα δημοπράτησης "Μελέτη - κατασκευή". Εκκρεμεί η σύνταξη Μελέτης Περιβαλλοντικών Επιπτώσεων η οποία έχει αναταθεί στο Πανεπιστήμιο Κρήτης.

2. Επιβατικός Σταθμός και Μαρίνα Λιμένος Ηρακλείου

α) Ο Επιβατικός Σταθμός Λιμένος Ηρακλείου έχει ενταχθεί στην Κοινοτική Πρωτοβουλία INTEREG II με φορέα υλοποίησης το Λιμενικό Ταμείο Ηρακλείου.

β) Η Μαρίνα Λιμένος Ηρακλείου έχει ενταχθεί στο ΠΕΠ Κρήτης. Το έργο βρίσκεται στη φάση της χωροθέτησης.

3. Βόρειος Οδικός Αξονας (Γούρνες - Χερσόνησος - Μάλια - όρια Νομού Λασιθίου).

Βρίσκεται στη φάση της κατασκευής με δύο εργολαβίες. Το έργο έχει συνολική χρηματοδότηση 15 δισ. από το Εθνικό Σκέλος και θα ολοκληρωθεί εντός των χρονικών ορίων του Β' ΚΠΣ. Από το 1997 θα παραδίνονται τμήματα στην κυκλοφορία.

4. Κάθετοι οδικοί Αξονες

α) Ο Οδικός άξονας Ηράκλειο - Μεσσαρά (και όχι Αθάνατοι - Αγ. Δέκα, όπως αναφέρεται) είναι υπό κατασκευή και χρηματοδοτείται από το ΠΕΠ Κρήτης. Για το Τμήμα Ηράκλειο - Αγία Βαρβάρα, έχουν ήδη ανατεθεί δύο εργολαβίες εκ των

Σελίδα 2954 

οποίων η πρώτη ολοκληρώθηκε ήδη, για δε το υπόλοιπο τμήμα έχει ανατεθεί τεχνική μελέτη.

β) Ο οδικός άξονας Ηράκλειο - Βιάννος είναι ομοίως υπό κατασκευή και χρηματοδοτείται από το ΠΕΠ Κρήτης. Τα τμήματά του από Ηράκλειο μέχρι Σκαλάνι και από Βιάννο μέχρι Μάρθα, εκτελούνται ή έχουν παραδοθεί, ενώ για τα υπόλοιπα τμήματα εκπονούνται μελέτες.

5. Κυκλοφοριακή Μελέτη πόλεως Ηρακλείου

Μέρος των παρεμβάσεων των προβλεπομένων από την κυκλοφοριακή μελέτη, υλοποιούνται π.χ. χρηματοδότηση ΕΑΠΤΑ, διανοίξεις από τον Δήμο Ηρακλείου κ.λπ. Είναι προφανές ότι πρόκειται για άθροισμα έργων, παρεμβάσεων και ρυθμίσεων οι οποίες υλοποιούνται σταδιακά και δεν έχουν την μορφή ενός εννιαίου έργου.

6. Φράγματα

α) Φράγμα Αποσελέμη: Υπήρξαν έντονες αντιδράσεις από την περιοχή Λασιθίου. 'Εχουν ολοκληρωθεί οι συμπληρωματικές μελέτες, έχει γίνει η περιβαλλοντική και έχουν εγκριθεί οι Περιβαλλοντικοί Οροι. Προωθείται η χρηματοδότηση του έργου από το Ταμείο Συνοχής.

β) Φράγμα Φανερωμένης: Είναι ενταγμένο στο ΠΕΠ Κρήτης, η δε κατασκευή του θα γίνει από το Υπουργείο Γεωργίας το οποίο αναμορφώνει τις σχετικές μελέτες.

7) Αντιπλημμυρικά έργα και Λαχαναγορά πόλεως Ηρακλείου

α) Αντιπλημμυρικά έργα: Εκτελείται το μεγάλο αντιπλημμυρικό έργο του ποταμού Γιόφυρο. 'Ηδη έχουν ολοκληρωθεί δύο εργολαβίες και ανατέθηκαν άλλες δύο, ώστε μέχρι το τέλος του 1998 να έχει αντιμετωπιστεί το μεγαλύτερο μέρος του προβλήματος.

β) Λαχαναγορά: Το έργο χρηματοδότησης από το ΠΕΠ Κρήτης (ΕΑΠΤΑ) και είναι σε φάση δημοπράτησης από τον Δήμο Ηρακλείου.

Πέραν όμως των παραπάνω, υπάρχουν δεκάδες μικρών και μεγάλων έργων στο Νομό Ηρακλείου τα οποία εκτελούνται ή έχουν ήδη ολοκληρωθεί.

Σημειώνεται επίσης ότι όλα τα ενταγμένα έργα του Νομού Ηρακλείου, έχουν εξασφαλίσει τις αναγκαίες πιστώσεις για την ολοκλήρωσή τους, σύμφωνα με τα εγκεκριμένα Τεχνικά Δελτία Εργων.

Ο Υφυπουργός

ΧΡ. ΠΑΧΤΑΣ"

28. Στην με αριθμό 1540/19-12-96 ερώτηση δόθηκε με το υπ' αριθμ. 621/13-1-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση με αριθμό 1540/19.12.96, που κατέθεσε ο Βουλευτής κ. Μ. Κεφαλογιάννης, αναφορικά με το παραπάνω θέμα, στα πλαίσια των αρμοδιοτήτων μας, σας πληροφορούμε ότι:

Στο Κ.Π.Σ. (1994 - 1995) στο Περιφερειακό Πρόγραμμα (ΠΕΠ) Κρήτης έχει ενταχθεί η κατασκευή του φράγματος Φανερωμένης, με προϋπολογισμό 600 εκατ. δρχ.

Το Υπουργείο Γεωργίας θα προχωρήσει στην δημοπράτηση του έργου, μετά την έγκριση των περιβαλλοντικών όρων από το ΥΠΕΧΩΔΕ, απαραίτητη προϋπόθεση σύμφωνα με την ισχύουσα νομοθεσία (Εθνική και Ευρωπαϊκή), ήδη έχει υποβληθεί η Β' Φάση της Μ.Π.Ε. (1.4.96) και αναμένεται η έγκριση των περιβαλλοντικών όρων.

Επίσης, από την επικαιροποίηση των οικονομικών τευχών της μελέτης που ολοκληρώνεται, προκύπτει ότι θα απαιτηθεί για την εκποίηση του έργου τροποποίηση οικονομικών στοιχείων στα πλαίσια ΠΕΠ Κρήτης.

Σε ό,τι αφορά το Φράγμα Αποσελέμη έχει προταθεί για ένταξη στα γράμματα του Ταμείου Συνοχής και επομένως αρμόδιο να απαντήσει είναι το συνερωτώμενο Υπ. ΠΕΧΩΔΕ.

Ο σχεδιασμός, η χρηματοδότηση και κατασκευή των αλιευτικών καταφυγίων, (Ντίας, Αρβης, Ροδιάς) αποτελεί αρμοδιότητα της Νομαρχιακής Αυτοδιοίκησης Ν. Ηρακλείου.

Ο Υπουργός

ΣΤΕΦ. ΤΖΟΥΜΑΚΑΣ"

29. Στην με αριθμό 1540/19-12-96 ερώτηση δόθηκε με το υπ' αριθμ. 74/10-1-97 έγγραφο από τον Υπουργό Πολιτισμού η ακόλουθη απάντηση:

"Απαντώντας στην αριθμ. 1540/19.12.96 ερώτηση του Βουλευτή κ. Μανώλη Κεφαλογιάννη, σας γνωρίζουμε τα εξής:

Ο σχεδιασμός μιας συντονισμένης επέμβασης για τη βελτίωση και τον εκσυγχρονισμό του Αρχαιολογικού Μουσείου Ηρακλείου με επέκταση των ζωτικών - λειτουργικών του χώρων κρίθηκε αναγκαίος και το έργο επέκταση - εκσυγχρονισμός του Μουσείου Ηρακλείου εντάχθηκε στο Β' ΚΠΣ με πρόβλεψη την οριστική λύση των πολλαπλών προβλημάτων.

Η Δ/νση Μελετών Μουσείων του Υπουργείου Πολιτισμού με τη διαδικασία του ν. 716. Ηδη δημοσιεύθηκε η εκδήλωση ενδιαφέροντος για την εκπόνηση μελέτης.

Το ύψος του προϋπολογισμού είναι 3,3 δισ. δρχ. για το σύνολο του έργου. Ταυτόχρονα συντάχθηκε μελέτη αναδιοργάνωσης του πωλητηρίου του μουσείου με εξωραϊσμό της εισόδου η οποία θα εκτελεσθεί το συντομότερο και να τεθεί νέα βάση στο χώρο διάθεσης πωλητέων ειδών με παρεχόμενες υπηρεσίες στον επισκέπτη.

Σε ό,τι αφορά το Αρχαιολογικό Μουσείο Μεσσαρά ολοκληρώθηκαν οι διαδικασίες παραχώρησης κτηματικού χώρου έκτασης 30 στρεμμάτων στο περιβάλλον του Αρχαιολογικού χώρου της Γόρτυνας από το Υπουργείο Γεωργίας προς το Υπουργείο Πολιτισμού και η αποδοχή της δωρεάς οριστικοποιήθηκε με την Υπουργική Απόφαση ΥΠΠΟ/ΑΡΧ/Α2/Φ21/57808/4375/27.11.1996.

Στην απόφαση που ελήφθη μετά από ομόφωνη γνωμοδότηση του Κεντρικού Αρχαιολογικού Συμβουλίου οδήγησε η επιτακτική ανάγκη έκθεσης ανάδειξης και προβολής των πλούσιων αρχαιολογικών ενοτήτων από τις περιοχές της Γόρτυνας, Φαιστού, Αγίας Τριάδας, Κομμού, Πρινιά, Λεβήνα και Ινάτου που καλύπτουν 7 χιλιετίες Πολιτισμού στη Νότια - Κεντρική Κρήτη, από την πρώιμη νεολιθική εποχή έως την αραβική κατάκτηση.

Ηδη υποβλήθηκε ένα φιλόδοξο κτιριολογικό πρόγραμμα με δυνατότητες περαιτέρου ανάπτυξης ώστε να καλυφθεί οριστικά ένα πάγιο αίτημα των τοπικών φορέων κατά την τελευταία εικοσαετία.

'Οσον αφορά την αναβάθμιση και ανάδειξη αρχαιολογικού χώρου της Κνωσού με την από 10.1.1996 απόφαση του Υπουργού Πολιτισμού τα σχετικά έργα στον αρχαιολογικό χώρο Κνωσσού εντάχθηκαν στα μεγάλα έργα του Υπουργείου Πολιτισμού με τον τίτλο "Εργα συντηρήσεως, στερεώσεως και αναδείξεως αρχαιολογικού χώρου Κνωσσού". Η διαχείριση των πιστώσεων ανατέθηκε με την από 9.2.1996 Υπουργική Απόφαση στο Ταμείο Διαχειρίσεως Πιστώσεων για την Εκτέλεση Αρχαιολογικών Εργων, η δε επιστημονική ευθύνη ανατέθηκε προσωρινά στην ΚΓ' Εφορεία Προϊστορικών και Κλασσικών Αρχαιοτήτων δια της Προϊσταμένης της μέχρι της συστάσεως ομάδας εργασίας, η οποία θα έχει και την ευθύνη της τεχνικής υποστηρίξεως. Ηδη βρίσκονται σε εξέλιξη οι εργασίες, διαμορφώσεως της πορείας των επισκεπτών στο ανάκτορο της Κνωσσού. Για τα αναστηλωτικά και στερεωτικά έργα, αρμόδια να απαντήσει είναι η Διεύθυνση Αναστηλώσεως Αρχαίων Μνημείων.

Επίσης βρίσκονται σε εξέλιξη οι εργασίες, μετά την δημοπράτηση του έργου "περίφραξη και ηλεκτροφωτισμός Αρχαιολογικού χώρου Κνωσσού" από το Ταμείο Αρχαιολογικών Πόρων.

Για την αναβάθμιση του Αρχαιολογικού χώρου το Υπουργείο Πολιτισμού με την από 28.12.1995 Υπουργική Απόφαση έχει εγκρίνει τη διάθεση απαλλοτριωμένων για αρχαιολογικούς σκοπούς εκτάσεων για την κατασκευή χώρου σταθμεύσεως αυτοκινήτων καθώς και η σχετική μελέτη και τεχνική έκθεση που εκπονήθηκε από την Διεύθυνση Προϊστορικών και Κλασσικών Αρχαιοτήτων. Οι εργασίες για την κατασκευή του χώρου σταθμεύσεως εκτελούνται με συνεργασία της ΚΓ' ΕΠΚΑ και της 3ης ΔΕΚΕ. Για το τμήμα των έργων που αφορά στην ΚΓ' ΕΠΚΑ (τοιχία αντιστηρίξεως και αγωγή απορροής ομβρίων υδάτων) έχει εγκριθεί με την από 21.5.1996 Υπουργική 

Σελίδα 2955 

Απόφαση δαπάνη ύψους 42.500.000 δρχ.

Ο Υπουργός

ΕΥΑΓΓΕΛΟΣ ΒΕΝΙΖΕΛΟΣ"

30. Στην με αριθμό 1544/19-12-96 ερώτηση δόθηκε με το υπ' αριθμ. 176/10-1-97 έγγραφο από τον Υπουργό ΠΕΧΩΔΕ η ακόλουθη απάντηση:

"Απαντώντας στην ερώτηση 1544/19-12-96 που κατέθεσαν στη Βουλή οι Βουλευτές κ.κ. Γιάννης Δραγασάκης και Ευάγγελος Αποστόλου παρακαλούμε να πληροφορήσετε τους κ.κ. Βουλευτές τα εξής:

1. Η θέσπιση της αιτιολόγησης των ασυνήθιστα χαμηλών προσφορών που υποβάλλονται κατά τη δημοπράτηση των Δημοσίων Εργων έγινε με το Ν. 2229/94 στα πλαίσια εναρμόνισης της Εθνικής Νομοθεσίας με τις Κοινοτικές οδηγίες.

Επειδή κατά την εφαρμογή της σχετικής διαδικασίας παρατηρήθηκαν ορισμένες αδυναμίες, το ΥΠΕΧΩΔΕ επεξεργάσθηκε σχέδιο Νόμου για την τροποποίησή της ώστε αυτή να καθίσταται απλούστερη, συντομότερη και περισσότερο αντικειμενική.

Για το λόγο αυτό το Υπουργείο μας βρίσκεται σε επαφή και συνεννόηση με τα αρμόδια όργανα της Ευρωπαϊκής Ενωσης, προκειμένου η τελευταία να αποδεχθεί την πιο πάνω τροποποίηση/ρύθμιση έστω και σαν μεταβατικού χαρακτήρα για χρονική διάρκεια τουλάχιστον δύο (2) ετών, μέσα στα οποία πιστεύεται ότι θα αποκτήσουμε Εθνικό Τιμολόγιο - Κοστολόγιο, οπότε η διαδικασία ελέγχου των αιτιολογήσεων θα μπορεί να διεξάγεται με, αυστηρώς, αντικειμενικά κριτήρια.

Πρέπει να σημειωθεί ότι η οριστική κατάργηση της διαδικασίας αιτιολόγησης των ασυνήθιστα χαμηλών προσφορών και η επάνοδος στη διαδικασία ανάθεσης των δημοπρατούμενων έργων στον τελευταίο μειοδότη βρίσκει εντελεώς αντίθετη την Ευρωπαϊκή Ενωση.

Εφ' όσον η αναφερόμενη, στην προηγούμενη παράγραφο, τροποποίηση, γίνει τελικά αποδεκτή, είναι βέβαιο ότι θα περιορισθεί αισθητά ο χρόνος μεταξύ Δημοπράτησης και τελικής ανάθεσης των Εργων.

Εξάλλου η όλη διαδικασία θα γίνεται κατά τρόπο περισσότερο αντικειμενικό και αμερόληπτο ώστε να βελτιωθεί η διαφάνεια στην αξιολόγηση των υποβαλλόμενων προσφορών.

2. Το Υπουργείο παίρνοντας αφορμή από το γεγονός ότι παρατηρήθηκε μεγαλύτερη του δέοντος χρήση της δημοπράτησης με το σύστημα Μελέτη - Κατασκευή, κοινοποίησε σ' όλες τις Υπηρεσίες που δημοπρατούν έργα, την αρ. 24/96 Εγκύκλιο/Διαταγή με την οποία καθόρισε τα πλαίσια και τις προϋποθέσεις για την εφαρμογή του παραπάνω συστήματος δημοπράτησης καθώς και εκείνου με προεπιλογή.

Αυτό βέβαια δεν σημαίνει ότι δεν υπάρχουν, έστω και ολίγες, περιπτώσεις δημοπρατήσεις έργων που ενδείκνυται η εφαρμογή των παραπάνω συστημάτων.

3. Η κωδικοποίηση της ισχύουσας νομοθεσίας των δημοσίων έργων προβλέφθηκε με την παρ. 2 του άρθρου τέταρτου του ν. 2372/96 (Α' 29) και με απόφαση του Υπουργού ΠΕΧΩΔΕ συγκροτήθηκε επιτροπή για την Κωδικοποίηση της Νομοθεσίας των Δημοσίων Εργων. Ηδη η Επιτροπή αυτή ξεκίνησε το έργο της, μετά την ολοκλήρωση του οποίου πιστεύεται ότι θα είναι ευχερής και άμεση η ανεύρεση των διατάξεων που κατά περίπτωση θα πρέπει να εφαρμοσθούν.

Ως προς την επανάκριση των προληπτικών επιχειρήσεων και κατ' ακολουθία την εξυγίανση των Μητρώων προβλέπεται εντατικοποίηση ώστε να επιταχυνθεί η σχετική διαδικασία και να ολοκληρωθεί αυτή μέσα στο Α εξάμηνο του 1997.

Ο Υπουργός

Κ. ΛΑΛΙΩΤΗΣ"

31. Στην με αριθμό 1545/19-12-96 ερώτηση δόθηκε με το υπ' αριθμ. 850/10-1-97 έγγραφο από τον Υφυπουργό Εσωτερικών η ακόλουθη απάντηση:

"Απαντώντας στην ερώτηση 1545/19-12-96 ερώτησης που κατέθεσαν σε σας,α οι Βουλευτές κ. Νίτσα Λουλέ, κ. Στέλλα Αλφιέρη, σας γνωρίζουμε τα εξής:

α) Το αίτημα της ανωτέρω κοινότητας έχει διαβιβασθεί στο Συμβούλιο Τοπωνυμιών, στο οποίο εκκρεμούν και πολλά άλλα αιτήματα.

Το Υπουργείο πιστεύει ότι σύντομα θα αξιολογηθούν κατά σειρά όλες οι εκκρεμότητες που υπάρχουν σ' αυτό.

β) Ως προς το δεύτερο μέρος της ερώτησης το Υπουργείο μας θα εξετάσει την ονομασία πόλεων και χωριών σε μαρτυρικές πόλεις και χωριά αντίστοιχα, συνολικά για ολόκληρη την χώρα.

Ο Υφυπουργός

Λ. ΠΑΠΑΔΗΜΑΣ"

32. Στην με αριθμό 1549/19-12-96 ερώτηση δόθηκε με το υπ' αριθμ. 132/10-1-97 έγγραφο από τον Υφυπουργό Πολιτισμού η ακόλουθη απάντηση:

"Σε απάντηση της ερώτησης 1549/19-12-96 σας πληροφορούμε ότι η Υπηρεσία μας εκτιμώντας τις αθλητικές δραστηριότητες του Αθλητικού Κολυμβητικού Ομίλου Χαλκίδος εξέδωσε την υπ' αριθμ. 25588/96 απόφαση έκτακτης επιχορήγησης ύψους 3.580.000 δρχ.

Κατά την περίοδο όμως Ιουλίου - Αυγούστου 96 υπήρξαν σημαντικά αθλητικά γεγονότα (Ολυμπιακοί αγώνες, Παρολυμπιάδα) στα οποία η χώρα μας αποκόμισε μεγάλες διακρίσεις, δημιούργησαν όμως δαπάνες που δεν είχαν επακριβώς προϋπολογισθεί, με αποτέλεσμα να παρουσιαστεί στη Γ.Γ.Α. οικονομική στενότητα.

Παρ' όλα αυτά από την πλευρά μας στα πλαίσια του προγραμματισμού μας θα ανταποκριθούμε το συντομότερο δυνατό στις υποχρεώσεις που έχουμε αναλάβει.

Ο Υφυπουργός

ΑΝΔΡΕΑΣ ΑΘ. ΦΟΥΡΑΣ"

33. Στις με αριθμό 1550/19-12-96, 1568/19-12-96 ερωτήσεις δόθηκε με το υπ' αριθμ. 298/9-1-97 έγγραφο από τον Υφυπουργό Εργασίας η ακόλουθη απάντηση:

"Απαντώντας στις ερωτήσεις 1550/19-12-96 και 1568/19-12-96 που κατέθεσαν οι Βουλευτές κ.κ. Μουσταφάς Μουσταφά, Ανδριανή Λουλέ, Κουναλάκης Πέτρος, Αλφιέρη Στέλλα και Ευαγ. Μπασιάκος σχετικά με τη συνταξιοδότηση από τον ΟΓΑ, λόγω αναπηρίας της κ. Τσούφλα Βερόνικας, σας πληροφορούμε τ' ακόλουθα:

Σύμφωνα με την ισχύουσα περί ΟΓΑ Νομοθεσία (Π.Δ. 334/1988, άρθρο 2) για να συνταξιοδοτηθούν από τον Οργανισμό πρόσωπα που είναι ανίκανα από τη γέννησή τους για την άσκηση βιοποριστικού επαγγέλματος, πρέπει, εκτός από τις άλλες προϋποθέσεις, ένας από τους γονείς τους να είναι είτε συνταξιούχος του ΟΓΑ κατά την ημέρα υποβολής της αίτησης για συνταξιοδότηση ή κατά την ημέρα του θανάτου του, είτε ασφαλισμένος στον Οργανισμό αυτό ολόκληρη την τριετία προ του έτους υποβολής της αίτησης για συνταξιοδότηση ή προ του θανάτου του.

Στην προκειμένη περίπτωση αμφότεροι οι γονείς της ενδιαφερόμενης συνταξιοδοτούνται από τον ειδικό Λογαριασμό συνταξιοδότησης ανασφάλιστων υπερηλίκων που τηρείται στον ΟΓΑ σύμφωνα με τις διατάξεις του Ν. 1296/1982, η διοίκηση και η διαχείριση του οποίου έχει ανατεθεί στον ΟΓΑ (άρθρο 1).

Η σύνταξη αυτή είναι προνοιακού χαρακτήρα, στον ανωτέρω δε νόμο ορίζεται ρητά και περιοριστικά ποιές παροχές χορηγούνται, δηλαδή σύνταξη γήρατος και υγειονομική περίθαλψη μετά τη συνταξιοδότηση.

Οι ανασφάλιστοι υπερήλικες συνταξιούχοι γήρατος του ΟΓΑ δεν δικαιούνται τις λοιπές παροχές που χορηγεί ο ΟΓΑ στους ασφαλισμένους του, ούτε τα τέκνα τους είναι ασφαλισμένα στον ΟΓΑ για σύνταξη.

Κατά συνέπεια, παρά τη σοβαρή αναπηρία που παρουσιάζει η κ. Τσούφλα Βερόνικα δεν ήταν δυνατή η συνταξιοδότησή της λόγω αναπηρίας από τον ΟΓΑ, εφόσον δεν καλύπτεται 

Σελίδα 2956 

ασφαλιστικά ούτε από τον πατέρα ούτε από τη μητέρα της.

Ο Υφυπουργός

ΝΙΚΟΣ ΦΑΡΜΑΚΗΣ"

34. Στην με αριθμό 1553/19-12-96 ερώτηση δόθηκε με το υπ' αριθμ. 656/8-1-97 έγγραφο από τον Υπουργό ΠΕΧΩΔΕ η ακόλουθη απάντηση:

"Απαντώντας στην ερώτηση με αριθμό 1553 που κατατέθηκε στις 19-12-96 από τους Βουλευτές κ.κ. Μήτσο Κωστόπουλο και Ορέστη Κολοζώφ, σας γνωρίζουμε τα εξής:

Σύμφωνα με το Γενικό Πολεοδομικό Σχέδιο (Γ.Π.Σ.) Δήμου Ν. Φιλαδέλφειας (ΦΕΚ 527/89), ο χώρος του άλσους υπάγεται στο σχέδιο ως χώρος ειδικών χρήσεων και έχει χαρακτηρισθεί ως Αλσος.

Βάσει της υφιστάμενης νομοθεσίας (Ν. 998/79, σχετική νομολογία του ΣτΕ) προκύπτει ότι για το Αλσος Ν. Φιλαδέλφειας υφίσταται συγκεκριμένο νομοθετικό πλαίσιο προστασίας, η δε εποπτεία ασκείται από τις αρμόδιες υπηρεσίες του συνερωτώμενου Υπουργείου Γεωργίας (το οποίο και έχει παραχωρήσει την υπ' όψη έκταση) και θα σας ενημερώσει σχετικά.

Ο Υπουργός

Κ. ΛΑΛΙΩΤΗΣ"

35. Στην με αριθμό 1564/19-12-96 ερώτηση δόθηκε με το υπ' αριθμ. 923/10-1-97 έγγραφο από τον Υπουργό Εθν. Οικονομίας η ακόλουθη απάντηση:

"Σε απάντηση της ερώτησης 1564/19.12.96 του Βουλευτή κ. Βασ. Σωτηρόπουλου, σχετικά με τα Μακεδονικά Κλωστήρια Α.Ε. (ΜΑΚΛΩ Α.Ε.), σας γνωρίζουμε ότι με το από 10.1.96 Συμφωνητικό πώλησης μετοχών της ΜΑΚΛΩ Α.Ε. η Εθνική Τράπεζα Ελλάδος πώλησε στον κ. Τότση 7.395.858 κοινές ανώνυμες μετοχές της εταιρείας αυτής επί συνόλου 10.912.500 και 537.615 προνομιούχες μετοχές άνευ ψήφου επί συνόλου 900.000 μετοχών.

Μεταξύ των όρων που αναφέρονται στο συμφωνητικό πώλησης υπάρχει και η υποχρέωση για επενδύσεις στο Κρανίδι για εκσυγχρονισμό της εκεί μονάδας. Η εταιρεία υπέβαλε στις 11.6.96 αίτημα για υπαγωγή επένδυσης στις διατάξεις του Ν. 1892/90, που αφορά εκσυγχρονισμό της υφιστάμενης μονάδας στο Κρανίδι, συνολικού ύψους 750 εκατ. δραχμών, το οποίο και εγκρίθηκε για υπαγωγή ύστερα από σχετική γνωμοδότηση της αρμόδιας Κ.Γ.Ε. του Ν. 1892/90 στο ύψος των 650 εκατ. δραχμών. Για τις επενδύσεις επέκτασης της μονάδας, η συμβατική υποχρέωση της εταιρείας ορίζεται μέχρι την 30.6.99.

'Οσον αφορά το θέμα των θέσεων εργασίας, η Εθνική Τράπεζα μας πληροφόρησε ότι ο αγοραστής κινείται στα πλαίσια των συμβατικών του υποχρεώσεων.

Συνημμένα σας στέλνουμε αντίγραφο αίτησης και συμπληρωμένου ερωτηματολογίου που υπεβλήθησαν στο Υπουργείο μας και αφορούν στο επενδυτικό πρόγραμμα της εν λόγω εταιρείας.

Ο Υπουργός

ΓΙΑΝΝΟΣ ΠΑΠΑΝΤΩΝΙΟΥ"

36. Στην με αριθμό 1565/19-12-1996 ερώτηση δόθηκε με το υπ'αριθμ. 623/13-1-1997 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση με αριθμό 1565/19.12.1996, που κατέθεσε ο Βουλευτής κ. Α. Καραμάριος αναφορικά με το παραπάνω θέμα, σας πληροφορούμε ότι:

Ο χώρος για την ανέγερση του Λυκείου Κω είναι ιδιοκτησία του Κ.Τ.Γ.Κ. & Δασών και εξυπηρετεί μέχρι σήμερα τις αποθηκευτικές ανάγκες του Δασονομείου Κω. Χαρακτηρίσθηκε δε ως χώρος ανέγερσης του Λυκείου με τη δημοσίευση του πολεοδομικού σχεδίου του οικισμού Κω (ΦΕΚ 230/1989), χωρίς όμως να προβλεφθεί, όπως επιβάλλει ο οικιστικός Νόμος 1337/1987, ανταλλαγή με άλλη έκταση ή αποζημίωση του ιδιοκτήτη.

Οι διατάξεις όμως που διέπουν το Κεντρικό Ταμείο δεν παρέχουν τη δυνατότητα παραχώρησης της έκτασης για οποιοδήποτε σκοπό σ'άλλο φορέα.

Παρά ταύτα το Υπουργείο εξετάζει τη νομική δυνατότητα παραχωρήσεως μέσω των γενικών διατάξεων που αφορούν τα δημόσια κτήματα και τα κτήματα των Ν.Π.Δ.Δ.

Ο Υπουργός

ΣΤ. ΤΖΟΥΜΑΚΑΣ"

37. Στην με αριθμό 1566/19-12-1996 ερώτηση δόθηκε με το υπ'αριθμ. 624/13-1-1997 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση με αριθμό 1566/19.12.1996, που κατέθεσε ο Βουλευτής κ. Α. Καραμάριος αναφορικά με το παραπάνω θέμα, σας πληροφορούμε ότι:

Στα πλαίσια του γενικώτερου προγραμματισμού για την επίλυση προβλημάτων άρδευσης των νησιωτικών περιοχών της Χώρας το Υπ. Γεωργίας από το 1988 ξεκίνησε την εκπόνηση μελετών κατασκευής ταμιευτήρων (Λιμνοδεξαμενών & Φραγμάτων) και στις νήσους του Νομού Δωδεκανήσου.

Στα πλαίσια της υλοποίησης του Ι.Κ.Π.Σ. (1989 -1993), εντάχθηκε η κατασκευή των παρακάτω ταμιευτήρων (φραγμάτων & Λιμνοδεξαμενών)

α. Λιβαδίου Αστυπάλαιας 

β. Μεσσαριάς Κω

γ. Σκολωνίτη Ρόδου

δ. Παναγιάς Λειψών

Επειδή η ολοκλήρωση της κατασκευής των υπόψη ταμιευτήρων (οικονομικό και φυσικό αντικείμενο) δεν κατέστη δυνατό να πραγματοποιηθεί μέσα στα οικονομικά και χρονικα όρια του Ιου Κ.Π.Σ. και υπήρξε ανάγκη της παράτασης των εργασιών κατασκευής και της χρηματοδότησης των από Εθνικούς πόρους ή από το ΙΙ Κ.Π.Σ. (1994-1999) μέσω του ΠΕΠ Νοτίου Αιγαίου.

Το Υπ. Γεωργίας στα πλαίσια των οικονομικών δυνατοτήτων των διαφόρων προγραμμάτων του, προώθησε και την ένταξη της κατασκευής των δικτύων άρδευσης ύδρευσης που υδροδοτούνται από τους αντίστοιχους ταμιευτήρες. 'Εχουν ήδη ολοκληρωθεί τα δίκτυα άρδευσης του ταμιευτήρα Λιβαδίου Αστυπάλαιας ενώ η προμήθεια και κατασκευή του ταχυδιυλιστηρίου για τη άρδευση θα ολοκληρωθεί εντός του τριμήνου του 1997. Παράλληλα και σε συνεργασία με την Περιφέρεια Ν. Αιγαίου προωθείται η διαδικασία εξεύρεσης πιστώσεων για την κατασκευή των δικτύων άρδευσης - ύδρευσης και των άλλων ταμιευτήρων.

Στα πλαίσια του ΙΙου Κ.Π.Σ. - Λειτουργικό Πρόγραμμα Ανάπτυξης της Γεωργίας, έχουν προταθεί για ένταξη τα εξής έργα. 

α. λιμνοδεξαμενή Πλατύ Κώ η οποία και κατασκευάζεται 

β. λιμνοδεξαμενή Βαθύ Καλύμνου η οποία και κατασκευάζεται

γ. λιμνοδεξαμενή Παρθένι Λέρου έχει προκηρυχθεί η δημοπράτηση.

δ. φράγμα Κρητινίας ρόδου έχει επίσης προκηρυχθεί η δημοπράτησή του

Η καθυστέρηση έναρξης υλοποίησης των (γ) και (δ) οφείλεται στην χρονοβόρο διαδικασία της έγκρισης των Μελετών Περιβαλλοντικών 'Ορων.

Στα πλαίσια του ΙΙου Κ.Π.Σ. - INTERREG 2, προτάθηκε η ένταξη της κατασκευής των Λιμνοδεξαμενών

α. Λιβάδι Πάτμου

β. Αγ. Ειρήνης Τήλου

γ. Νυσίρου 

δ. Καστελόρριζου

ε. Πέδι Σύμης 

στο γεωργικό τμήμα του Προγράμματος.

Η καθυστέρηση έναρξης της υλοποίησης των παραπάνω Λιμνοδεξαμενών οφείλεται (α) στην καθυστέρηση έγκρισης του αντίστοιχου Προγράμματος απ τις υπηρεσίες της Ευρωπαϊκής 'Ενωσης, (β) στην καθυστέρηση έγκρισης των Μελετών 

Σελίδα 2957 

περιβαλλοντικών 'Ορων.

Το Υπουργείο Γεωργίας θα καταβάλει κάθε δυνατή προσπάθεια για την κατασκευή των παραπάνω έργων εντός των χρονικών ορίων των προγραμμάτων. 

Ο Υπουργός

ΣΤΕΦ. ΤΖΟΥΜΑΚΑΣ"

38. Στην με αριθμό 1571/19-12-1996 ερώτηση δόθηκε με το υπ'αριθμ. 626/13-1-1997 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση με αριθμό 1571/19.12.1996, που κατέθεσαν οι Βουλευτές κ.κ. Απ. Τασούλας, Σταύρος Παναγιώτου, αναφορικά με το παραπάνω θέμα στα πλαίσια των αρμοδιοτήτων μας, σας πληροφορούμε ότι:

Οι εργατικές πολυκατοικίες στον οικισμό Ηγουμενίτσα, κτίσθηκαν σε έκταση κατά τεκμήριο Δημόσιο της οποίας δεν είναι λυμένο το ιδιοκτησιακό καθεστώς.

Με την αριθμ. 32/1995 απόφαση της Β'βαθμιας Επιτροπής Επιλύσεως Δασικών Αμφισβητήσεων η έκταση αυτή λόγω της διαμορφωθείσης μη ανατρέψιμης κατάστασης χαρακτηρίσθηκε ως μη δασική χωρίς να εκδοθεί απόφαση του οικείου Περ/κού Δ/ντή περί κηρύξεώς της ως μη αναδασωτέας.

Σύμφωνα με το αρθ. 74 παρ. 4 ν. 998/1979 η έκταση αυτή, ως κατά τεκμήριο Δημόσια, εξακολουθεί να διέπεται από τις διατάξεις της Δασικής Νομοθεσίας μέχρι την παράδοσή της στην οικεία Δ/νση Γεωργίας για να διατεθεί με τις διατάξεις της Αγροτικής Νομοθεσίας και στα πλαίσια του άρθρου 33 ν. 1845/1989.

Ο Υπουργός

ΣΤΕΦ. ΤΖΟΥΜΑΚΑΣ"

39. Στην με αριθμό 1571/19-12-1996 ερώτηση δόθηκε με το υπ'άριθμ. 439/10-1-1997 έγγραφο από τον Υπουργό Εργασίας η ακόλουθη απάντηση:

"Απαντώντας στην αριθ. 1571/1996 ερώτηση, που κατατέθηκε στη Βουλή από τους Βουλευτές κ.κ. Α. Τασούλα και Στ. Παναγιώτου, για τα θιγόμενα σ'αυτή θέματα αρμοδιότητάς μας, σας πληροφορούμε τα εξής:

Για την αντιμετώπιση του σοβαρού προβλήματος τη μη ένταξης -από το 1970- στο εγκεκριμένο σχέδιο πόλης Ηγουμενίτσας του οικισμού Εργατικών Κατοικιών "ΗΓΟΥΜΕΝΙΤΣΑ Ι", με αποτέλεσμα να μην υπάρχει δυνατότητα έκδοσης και παράδοσης των οριστικών παραχωρητηρίων των κατοικιών στους δικαιούχους τους, ο Οργανισμός Εργατικής Κατοικίας (ΟΕΚ) έχει ήδη προβεί στις παρακάτω ενέργειες:

α) Με σχετική διάταξη που περιελήφθηκε στον. 2224/1994 (Α. 112 άρθρο 29) εξουσιοδοτείται ο Υπουργός ΠΕ.ΧΩ.ΔΕ, να εκδίδει απόφαση σύμφωνα με την οποία μπορούν να εξαιρούνται από την κατεδάφιση αυθαίρετα κτίσμα "... που έχουν ανεγερθεί από τον ΟΕΚ."

β) Πέτυχε την έκδοση σχετικής απόφασης από τον Υπουργό ΠΕ.ΧΩ.ΔΕ (31900/470/1995. ΦΕΚ 340Δ/1995), με την οποία εξαιρείται από την κατεδάφιση του συνόλου των κατοικιών του οικισμού.

γ) 'Εχει επανειλημένα πιέσει για την ένταξη του οικισμού "ΗΓΟΥΜΕΝΙΤΣΑ Ι" στο σχέδιο πόλης με τη διαδικασία της επέκτασης του σχεδίου πόλης Ηγουμενίτσας, η οποία καθυστερεί στη Νομαρχία Θεσπρωτίας.

δ) Λόγω της συγκεκριμένης καθυστέρησης της επέκτασης του σχεδίου πόλης Ηγουμενίτσας έχει επεξεργαστεί πρόταση νομοθετικής ρύθμισης έγκρισης τοπικού ρυμοτομικού σχεδίου για την ένταξη του υφισταμένου οικισμού ΟΕΚ "ΗΓΟΥΜΕΝΙΤΣΑ Ι" στο σχέδιο πόλης.

Ο Υπουργός

ΜΙΛΤΙΑΔΗΣ ΠΑΠΑΪΩΑΝΝΟΥ"

40. Στην με αριθμό 1571/19-12-1996 ερώτηση δόθηκε με το υπ'αριθμ. 657/7-1-1997 έγγραφο από τον Υπουργό ΠΕΧΩΔΕ η ακόλουθη απάντηση:

"Απαντώντας στην ερώτηση με αριθμό 1571 που κατατέθηκε στις 19-12-1996 από τους Βουλευτές κ.κ. Αποστόλη Τασούλα και Σταύρο Παναγιώτου σας γνωρίζουμε τα εξής:

- Οι εργατικές κατοικίες Ηγουμενίτσας βρίσκονται σε περιοχή επέκτασης του σχεδίου πόλης Ηγουμενίτσας (πολεοδομική ενότητα 4). 

Η πολεοδομική μελέτη της περιοχής αυτής έχει ολοκληρωθεί και βρίσκεται στο Υπουργείο Γεωργίας για γνωμοδότηση προκειμένου να εγκριθεί.

- Οι εργατικές κατοικίες έχουν ανεγερθεί χωρίς οικοδομική άδεια, έχει όπως εκδοθεί η αριθμ. 31900/470/12-4-1995 Απόφαση Υφυπουργού ΠΕΧΩΔΕ για εξαίρεσή τους από την κατεδάφιση.

Τέλος, για τα υπόλοιπα θέματα αρμόδια να σας ενημερώσουν σχετικά είναι τα συνερωτώμενα Υπουργεία.

Ο Υπουργός

Κ. ΛΑΛΙΩΤΗΣ"

41. Στην με αριθμό 1573/19-12-1996 ερώτηση δόθηκε με το υπ'αριθμ. 627/13-1-1997 έγγραφο από τον Υφυπουργό Γεωργίας η ακόλουθη απάντηση:

"Απαντώντας στην ερώτηση με αριθμ. 1573/19/12/1996, που κατέθεσε ο Βουλευτής κ. Νικ. Κατσαρός αναφορικά με το παραπάνω θέμα, σας πληροφορούμε ότι:

Η Α.Τ.Ε. εφαρμόζοντας τις αποφάσεις 1996/8.2.1994 της Ε.Τ.Ε. και 3209811/2.3.1994 Υ.Α. ρύθμισε τις οφειλές των κτηνοτρόφων που προέρχονται από μεσοπρόθεσμα επενδυτικά δάνεια, υπό την προϋπόθεση ότι η εξεταζόμενη μονάδα λειτουργεί και είναι οικονομικά βιώσιμη εκμετάλλευση.

Σύμφωνα με τις αποφάσεις αυτές η Πολιτεία ανέλαβε να καταβάλει στην Α.Τ.Ε. υπέρ των κτηνοτρόφων το σύνολο ή μέρος των τόκων. ανάλογα κατά περίπτωση, των μεσ/σμων δανείων που τους χορηγήθηκαν λήξης μέχρι 31.12.1991.

Το υπόλοιπο των οφειλών τους, που βαρύνει τις εκμεταλλεύσεις, ρυθμίστηκε για να πληρωθείσε σε 10 χρόνια με διετή περίοδο χάριτος.

Πέραν της ρύθμισης αυτής, η Α.Τ.Ε. για να διευκολύνει ακόμα περισσότερο τους κτηνοτρόφους στην εξυπηρέτηση των οφειλών τους και στην ομαλή λειτουργία των εκμεταλλεύσεων τους, αποφάσισε σύμφωνα με το δικαίωμα που της παρέχει η 1620/1989 ΠΔ/ΤΕ και ρύθμισε για 10 χρόνια και τις ληξ/σμες μεχρι 31.3.1994 οφειλές τους.

Επιπλέον, η Τράπεζα, σε εφαρμογή της 321441/30.5.1996 Υ.Α. έδωσε τη δυνατότητα στους κτηνοτρόφους να εξοφλούν τις δόσεις των δανείων τους μέσα σε ένα χρόνο από τη λήξη τους χωρίς να επιβαρύνονται με τόκους ποινής, προκειμένου αυτοί να διευκολυνθούν ακόμη περισσότερο στην ομαλή εξόφληση των οφειλών τους.

Ο Υπουργός

ΣΤΕΦ. ΤΖΟΥΜΑΚΑΣ"

42. Στην με αριθμό 1574/19-12-96 ερώτηση δόθηκε με το υπ' αριθμ. 12484/9-1-97 έγγραφο από τoν Υπουργό Οικονομικών η ακόλουθη απάντηση:

"Απαντώντας στην αριθμ. 1574/19-12-96 ερώτηση, που κατέθεσε στη Βουλή ο Βουλευτής κ. Αντώνης Κοτσακάς, από πλευράς δικής μας αρμοδιότητας, σας πληροφορούμε τα εξής:

Η ειδική μηνιαία εκλογική αποζημίωση, που καθορίστηκε με την αριθμ. 2044934/4941/0022/28.7.95 Κ.Υ.Α. και τροποποιήθηκε με την αριθμ. 2037306/5867/0022/30.5.96 όμοια, σε εφαρμογή των διατάξεων του άρθρου 18 του νόμου 2307/1995 (ΦΕΚ 113/Α'), καθώς και η αποζημίωση του άρθρου 123 του Π.Δ/τος 92/94 (ΦΕΚ 69/Α'), αποτελούν ειδική παροχή συναρτώμενη άμεσα με την προσφορά πρόσθετης και έκτακτης εργασίας κατά την προπαρασκευή και διεξαγωγή βουλευτικών, δημοτικών-κοινοτικών εκλογών, καθώς και ευρωεκλογών και καταβάλλονται στους μόνιμους υπαλλήλους των Δήμων, Κοινοτήτων, Συνδέσμων, Συμβουλίων Περιοχής, Ιδρυμάτων και λοιπών Ν.Π.Δ.Δ. αυτών, καθώς και στους υπαλλήλους της Κεντρικής και Περιφερειακών Υπηρεσιών του Υπουργείου 

Σελίδα 2958 Εσωτερικών, άλλων Δημοσίων Υπηρεσιών, Ν.Π.Δ.Δ., Δημοσίων Επιχειρήσεων και Οργανισμών και συμμετέχουν σε συνεργασία για την περάτωση των ανωτέρω εργασιών.

Από τις προαναφερόμενες διατάξεις δεν παρέχεται ευχέρεια καταβολής της αποζημίωσης αυτής και στους υπαλλήλους των Δημοτικών Επιχειρήσεων, 'Υδρευσης και Αποχέτευσης (Δ.Ε.Υ.Α.), οι οποίες αποτελούν ίδια Ν.Π.Ι.Δ. κοινωφελούς χαρακτήρα.

Ο Υφυπουργός

ΝΙΚΟΛΑΟΣ ΧΡΙΣΤΟΔΟΥΛΑΚΗΣ"

43. Στην με αριθμό 1576/19-12-96 ερώτηση δόθηκε με το υπ'αριθμ. 628/13-1-97 έγγραφο από τoν Υπουργό Γεωργίας η ακόλουθη απάντηση:

"Απαντώντας στην ερώτηση με αριθμό 1576/19-12-96, που κατέθεσε ο Βουλευτής κ. Γ. Καρατζαφέρης αναφορικά με το παραπάνω θέμα στα πλαίσια των αρμοδιοτήτων μας, σας πληροφορούμε ότι:

Με αφορμή τις καταγγελίες και τις επιστολές που απηύθυνε στο Υπουργείο ο ΚΕΟΣΟΕ, η αρμόδια υπηρεσία του Υπουργείου Γεωργίας με έγγραφο προς την ΚΕΟΣΟΕ ζήτησε πρόσθετες πληροφορίες προκειμένου να κάνει τους σχετικούς ελέγχους.

Επίσης με FAX στις 26.11.96 ζητήθηκαν από τις Διευθύνσεις Γεωργίας Καβάλας, Κορινθίας, Ηρακλείου, Χαλκιδικής και Χανίων εγγράφως να απαντήσουν λεπτομερώς και να χορηγήσουν όλα τα στοιχεία διακίνησης και οινοποίησης προκειμένου να ληφθούν τα προβλεπόμενα από το νόμο μέτρα.

Ο Υπουργός

ΣΤ. ΤΖΟΥΜΑΚΑΣ"

44. Στην με αριθμό 1576/19-12-96 ερώτηση δόθηκε με το υπ' αριθμ. 539/9-1-97 έγγραφο από τoν Υφυπουργό Οικονομικών η ακόλουθη απάντηση:

"Σε απάντηση της αριθμ. 1576/19-12-96 ερώτησης του Βουλευτή κ. Γεωργ. Καρατζαφέρη, σχετικά με την έξαρση του παραεμπορίου επιτραπέζιων σταφυλιών και την οινοποίησή τους σε οινοποιεία διαφόρων περιοχών της χώρας, σας γνωρίζουμε ότι, κατά το μέρος που το θέμα αφορά το Υπουργείο Οικονομικών, δόθηκε ήδη εντολή στην ΥΠΕΔΑ Αθηνών και τα αρμόδια παραρτήματά της να εντατικοποιήσουν τη διενέργεια ελέγχων εμπορίας και διακίνησης σταφυλιών ιδιαίτερα κατά τις περιόδους της συγκομιδής.

Ο Υφυπουργός

ΓΕΩΡΓΙΟΣ ΔΡΥΣ"

45. Στην με αριθμό 1578/19-12-96 ερώτηση δόθηκε με το υπ' αριθμ. 845/10-1-97 έγγραφο από τoν Υπουργό Εσωτερικών η ακόλουθη απάντηση:

"Σε απάντηση της ερώτησης 1578/19-12-96 που κατατέθηκε στη Βουλή των Ελλήνων από το Βουλευτή κ. Ν. Αναστασόπουλο και αναφέρεται στο πιο πάνω θέμα, σας πληροφορούμε ότι η Νομαρχιακή Αυτοδιοίκηση Μεσσηνίας κάθε έτος διαθέτει χρήματα από τις πιστώσεις της ΣΑΝΑ/1 για την αποκατάσταση της βατότητάς του εν λόγω δρόμου, στα πλαίσια του Νομαρχιακού Προγράμματος. 'Ηδη το 1996 διατέθηκαν 13 εκατομμύρια, ενώ γίνεται προσπάθεια ολοκλήρωσης του έργου.

Ο Υφυπουργός

Λ. ΠΑΠΑΔΗΜΑΣ"

46. Στην με αριθμό 1579/19-12-96 ερώτηση δόθηκε με το υπ' αριθμ. 630/13-1-97 έγγραφο από τoν Υπουργό Γεωργίας η ακόλουθη απάντηση:

"Απαντώντας στην ερώτηση με αριθμ. 1579/19-12-96, που κατέθεσε ο Βουλευτής κ. Νίκος Δ. Αναστασόπούλος, αναφορικά με το παραπάνω θέμα, στα πλαίσια των αρμοδιοτήτων μας, σας πληροφορούμε ότι:

Για τις ζημιές που προξενήθηκαν από τις πρόσφατες χαλαζοπτώσεις Ν. Μεσσηνίας (15/12 και 18/12/96) η Υπηρεσία ΕΛΓΑ κινητοποιήθηκε αμέσως και την επομένη της ζημιάς διενεργήθηκαν οι απαραίτητες σημάνσεις από τον αρμόδιο γεωπόνο-επόπτη και τον Προϊστάμενο του καταστήματος ΕΛΓΑ στην Τρίπολη.

Από τους ενδιαφερομένους υποβάλλονται ήδη δηλώσεις ζημιάς στους ανά τόπους Ανταποκριτές.

Οι εκτιμήσεις θα αρχίσουν στις 7.1.97 από κλιμάκιο γεωπόνων εκτιμητών αφού θα έχει ολοκληρωθεί η διαδικασία των δηλώσεων ζημιάς.

Επίσης στην Υπηρεσία ΕΛΓΑ αναγγέλθηκαν 2 μόνον περιστατικά ζημιάς Ζωϊκό Κεφάλαιο από τις Κοινότητες Αγίου Φλώρου και Μικρομάνης που αφορούσαν ορνιθοειδή και έχουν ήδη εκτιμηθεί από τις 23.12.96.

Μετά την ολοκλήρωση των εκτιμήσεων στη Φυτική παραγωγή και την κοινοποίηση των πορισμάτων στους ενδιαφερόμενους παραγωγούς από τον οργανισμό του ΕΛΓΑ θα καταβληθεί κάθε δυνατή προσπάθεια ώστε οι αποζημιώσεις να καταβληθούν στους δικαιούχους το συντομότερο δυνατόν.

Επί πλέον η Α.Τ.Ε. κατά πάγια τακτική παρέχει στους παραγωγούς του γεωργοκτηνοτροφικές τους εκμεταλλεύσεις ζημιώνονται από δυσμενείς καιρικές συνθήκες και λοιπά αίτια τις απαραίτητες πιστωτικές διευκολύνσεις για να μπορέσουν να αντιμετωπίσουν οικονομικές τους δυσχέρειες από τις ζημιές που έπαθαν και να συνεχίσουν ομαλά την παραγωγική τους δραστηριότητα.

Ο Υπουργός

ΣΤ. ΤΖΟΥΜΑΚΑΣ"

47. Στην με αριθμό 1582/19-12-96 ερώτηση δόθηκε με το υπ'αριθμ. 77/8-1-97 έγγραφο από τoν Υπουργό Πολιτισμού η ακόλουθη απάντηση:

"Απαντώντας στην αριθμ. 1582/19.12.96 ερώτηση του Βουλευτή κ. Γιώργου Γαρουφαλιά, σας γνωρίζουμε τα εξής:

Το Αρχαίο Θέατρο Λάρισας αποτελεί σημαντικότατο μνημείο της πολιτιστικής μας κληρονομιάς, όμως το ποσό για απαλλοτρίωση όλων των ιδιοκτησιών που επιδικάσθηκε στους δικαιούχους (750.000.000 δρχ.) δεν μπορεί παρά να αντιμετωπιστεί σταδιακά και σύμφωνα με τις ανάγκες και προτεραιότητες του ανασκαφικού έργου της αρμόδιας Εφορείας Αρχαιοτήτων.

Η εν λόγω απαλλοτρίωση είναι εντεταγμένη στο πρόγραμμα απαλλοτριώσεων έτους 1997 του Ταμείου Αρχαιολογικών Πόρων και Απαλλοτριώσεων, το οποίο καταβάλλει τις σχετικές αποζημιώσεις σύμφωνα με τις οικονομικές του δυνατότητες και τον χρόνο έκδοσης των δικαστικών αποφάσεων για το καταβλητέο ποσό.

Ο Υπουργός

ΕΥΑΓΓΕΛΟΣ ΒΕΝΙΖΕΛΟΣ"

48. Στην με αριθμό 1583/19-12-96 ερώτηση δόθηκε με το υπ' αριθμ. 1451/9-1-97 έγγραφο από τoν Υφυπουργό Παιδείας η ακόλουθη απάντηση:

"Απαντώντας στην ερώτηση υπ'αριθμ. 1583/19-12-96, σχετικά με τα ψυχολογικά προβλήματα των μαθητών του Τ.Ε.Λ. Αγιάς Λάρισας, που κατέθεσε ο Βουλευτής κ. Γ. Γαρουφαλιάς, σας γνωρίζουμε τα ακόλουθα:

Με την υπ'αριθμ. Γ2/806/12.2.93 κοινή απόφαση των Υπουργών Παιδείας και Υγείας Πρόνοιας, που εκδόθηκε κατ'εξουσιοδότηση του ν.1894/1990 (ΦΕΚ 110 Α'), έχουν ιδρυθεί 10 Συμβουλευτικοί Σταθμοί Νέων (Σ.Σ.Ν.) σε αντίστοιχες Διευθύνσεις Δευτεροβάθμιας Εκπαίδευσης μεταξύ των οποίων είναι και η Διεύθυνση Δ.Ε. Νομαρχίας Λάρισας.

'Εργο των Σ.Σ.Ν. είναι η εφαρμογή, στήριξη και παρακολούθηση προγραμμάτων Αγωγής Υγείας για τους μαθητές, η ψυχοκοινωνική κάλυψη των αναγκών των σχολικών μονάδων με δυνατότητα εντοπισμού, διάγνωσης και βραχείας ψυχολογικής αντιμετώπισης, καθώς επίσης και Συμβουλευτική Γονέων.

Με το Π.Δ. υπ'αριθμ. 445/93 συστήθηκαν κλάδοι και θέσεις 

Σελίδα 2959 

προσωπικού για την κάλυψη αναγκών των Σ.Σ.Ν. όπου προβλέπεται η στελέχωση με δύο ψυχολόγους, ένα ιατρό και 2 κοινωνικούς λειτουργούς. Επίσης ο νόμος 1894/1990 (άρθρο 2) δίδει τη δυνατότητα να αποσπώνται δύο εκπαιδευτικοί της Δευτεροβάθμιας Εκπαίδευσης για τρία χρόνια στο Σ.Σ.Ν.

Βάσει των ανωτέρω, το ΥΠ.Ε.Π.Θ., ιδιαίτερα ευαισθητοποιημένο σε θέματα που αφορούν την πρόληψη και υγεία των μαθητών, θέλοντας να λειτουργήσουν οι Σ.Σ.Ν. με την Γ2/4970/6.9.1996 υπουργική απόφαση, αποφάσισε την απόσπαση για σχολικό έτος 1996-1997 δύο εκπαιδευτικών Δ.Ε. με ειδικότητες ψυχολόγου, ιατρού ή Κοινωνικού Λειτουργού.

Στη Διεύθυνση Δ.Ε. της Νομαρχιακής Αυτοδιοίκησης Λάρισας δεν υπήρξε ενδιαφέρον για απόσπαση προσωπικού των ανωτέρω κατηγοριών.

Επίσης το ΥΠ.Ε.Π.Θ. έχει ορίσει υπευθύνους Αγωγής Υγείας σε όλες τις Δ/νσεις Δ/θμιας Εκπ/σης της χώρας, οι οποίοι σε συνεργασία με κρατικούς και μη κρατικούς φορείς και τους εκπαιδευτικούς σχολείων, εφαρμόζουν προγράμματα Αγωγής Υγείας με στόχο την ανάπτυξη της προσωπικότητας, της υπευθυνότητας, της αυτοεκτίμησης και αυτοπεποίθησης των μαθητών, ώστε αυτοί να αποκτήσουν θετικές στάσεις και συμπεριφορές στη ζωή τους.

Ο Υφυπουργός

ΙΩΑΝΝΗΣ ΑΝΘΟΠΟΥΛΟΣ"

49. Στην με αριθμό 1584/19-12-96 ερώτηση δόθηκε με το υπ' αριθμ. 631/13-1-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση με αριθμ. 1584/19-12-96, που κατέθεσε ο Βουλευτής κ. Γ. Γαρουφαλιάς αναφορικά με το παραπάνω θέμα, σας πληροφορούμε ότι:

Σύμφωνα με τον Καν. (ΕΟΚ) 1577/96 την 30.7.96 άρθρ. 2 παρ. 2 η ενίσχυση (ενδεικτική) καθορίσθηκε σε 180 ECU/εκτάριο ή 5.611 δρχ/στρέμμα.

Με το άρθρ. 3 του Καν. 1577/96 καθορίζετο ότι σε περίπτωση υπέρβασης της μέγιστης εγγυημένης ποσότητας (ΜΕΠ) από τα Κράτη Μέλη της Κοινότητας η ενίσχυση θα εμειώνετο ανάλογα με την υπέρβαση.

Με το άρθρ. 6 παρ. 1 του ιδίου Κανονισμού, η Επιτροπή των Ε.Ε. καθορίζει την υπέρβαση της ΜΕΠ και προσδιόριζε το τελικό ύψος της ενίσχυσης το αργότερο στις 15 Νοεμβρίου 1996.

Με Καν. της ΕΟΚ περί τα τέλη Νοεμβρίου καθορίσθη το τελικό ύψος της ενίσχυσης σε 13,69 ECU/εκτάριο δηλ. 4105,58 δρχ/στρ. σε όλα τα Κράτη Μέλη λόγω υπέρβασης από αυτά κατά 37,44%.

Οι Διευθύνσεις Γεωργίας απέστειλαν τα δικαιολογητικά πληρωμής της ενίσχυσης στην αρμόδια Διεύθυνση ΔΙΔΑΓΕΠ με την παραπάνω καθορισθείσα τιμή της Ε.Ε. (4105,58 δρχ/στρεμ.).

Ο Υπουργός

ΣΤΕΦ. ΤΖΟΥΜΑΚΑΣ"

50. Στην με αριθμό 1585/19-12-96 ερώτηση δόθηκε με το υπ' αριθμ. 440/10-1-97 έγγραφο από τον Υπουργό Εργασίας η ακόλουθη απάντηση:

"Απαντώντας στην αριθ. 1585/19-12-96 ερώτηση, που κατατέθηκε στη Βουλή από το Βουλευτή κ. Γ. Γαρουφαλιά, για τα θιγόμενα σ'αυτή θέματα αρμοδιότητάς μας, σας πληροφορούμε τα εξής:

Ο Οργανισμός Εργατικής Εστίας (Ο.Ε.Ε.) έχει ήδη τοποθετήσει και δεύτερο υπάλληλο στο Γραφείο του στη Λάρισα.

'Οσον αφορά τη σύσταση νέων γραφείων στην Ελασσόνα και τα Φάρσαλα το θέμα θα αντιμετωπιστεί μέσα στα πλαίσια των νέων προσλήψεων Διοικητικών υπαλλήλων.

Ο Υπουργός

ΜΙΛΤΙΑΔΗΣ ΠΑΠΑΪΩΑΝΝΟΥ"

51. Στην με αριθμό 1586/20-12-96 ερώτηση δόθηκε με το υπ' αριθμ. 44262/10-1-97 έγγραφο από τον Υπουργό Εθνικής Οικονομίας η ακόλουθη απάντηση:

"Απαντώντας στην ερώτηση 1586/20-12-96 που κατατέθηκε στη Βουλή από τον Βουλευτή κ. Γ. Καρατζαφέρη σχετικά με το αίτημα της μή θεώρησης του τριμήνου Δεκεμβρίου 1996-Φεβρουαρίου 1997 ως χρόνου υπερημερίας από τις Τράπεζες για όσους επιχειρηματίες καθυστερήσουν τις δόσεις των δανείων τους εξαιτίας των προβλημάτων που παρουσιάστηκαν στην ελεύθερη διακίνηση των αγαθών, θέμα που εμπίπτει στις αρμοδιότητες του Υπουργείου μας, σας γνωρίζουμε ότι στο σημερινό καθεστώς η πλήρης απελευθέρωση του πιστωτικού συστήματος έχει ως αποτέλεσμα τη μή δυνατότητα παρέμβασης του Κράτους στο Τραπεζικό σύστημα. Συνεπώς οι όροι χορήγησης τραπεζικών δανείων και οι διακανονισμοί αυτών αποτελούν αντικείμενο συμφωνίας μεταξύ των συναλλασσομένων και των Τραπεζών.

Ο Υπουργός

Γ. ΠΑΠΑΝΤΩΝΙΟΥ"

52. Στην με αριθμό 1593/20-12-96 ερώτηση δόθηκε με το υπ' αριθμ. 1060/13-1-97 έγγραφο από τον Υφυπουργό Εσωτερικών η ακόλουθη απάντηση:

"Σε απάντηση της ερώτησης 1593/20-12-96 που κατατέθηκε στη Βουλή των Ελλήνων από το Βουλευτή κ. Π. Τατούλη και αναφέρεται στο πιο πάνω θέμα, σας πληροφορούμε ότι:

Το έργο "Τρίπολη - Στεμνίτσα - Δημητσάνα - Καρκαλού" είναι ενταγμένο στο Νομαρχιακό Πρόγραμμα ΣΑΝΑ/2, με προϋπολογισμό 400 εκατ. δρχ. και εκτελείται από τη Δ/νση Υποδομών Ν.Α. Αρκαδίας.

Επίσης συντάσσεται μελέτη για την κατασκευή γέφυρας επί του ποταμού Λούσιου στο τμήμα Δημητσάνα - Καρκαλού, προϋπολογισμού 150 εκατ. δρχ..

Τέλος από το Πρόγραμμα ΣΑΝΑ/1 έχει εγκριθεί πίστωση 500.000 δρχ. για την αντικατάσταση των προστατευτικών κιγκλιδωμάτων της γέφυρας του Λούσιου ποταμού.

Ο Υφυπουργός

Λ. ΠΑΠΑΔΗΜΑΣ"

53. Στην με αριθμό 1594/20-12-96 ερώτηση δόθηκε με το υπ' αριθμ. 1453/9-1-97 έγγραφο από τον Υφυπουργό Παιδείας η ακόλουθη απάντηση:

"Απαντώντας στην ερώτηση με αριθμό 1594/20-12-96 σχετικά με την κατασκευή καινούριου κτιρίου για να στεγάσει το 1ο Δημοτικό Σχολείο Μεγαλόπολης, που κατέθεσε ο Βουλευτής κ. Π. Τατούλης σας γνωρίζουμε τα ακόλουθα:

'Ύστερα από την αποκέντρωση του Προγράμματος Δημοσίων Επενδύσεων, το Νομαρχιακό Συμβούλιο κάθε Νομού αξιολογεί τις υπάρχουσες ανάγκες σχολικής στέγης και εντάσσει στα Νομαρχιακά προγράμματα τις πιο επείγουσες, χωρίς την παρέμβαση του Υπουργείου Παιδείας.

Η Νομαρχιακή Αυτοδιοίκηση Αρκαδίας, κατά τη σύνταξη του Νομαρχιακού Προγράμματος του 1997, θα πρέπει να φροντίσει για την ενίσχυση των πιστώσεων που διατίθενται στον τομέα της Εκπαίδευσης προκειμένου να αντιμετωπισθούν μερικώς οι δαπάνες για την ανέγερση του 1ου Δημοτικού Σχολείου Μεγαλόπολης.

Το ΥΠΕΠΘ θα επιχορηγήσει τη Νομαρχιακή Αυτοδιοίκηση Αρκαδίας στα πλαίσια των οικονομικών του δυνατοτήτων για το 1997, από το Εθνικό Π.Δ.Ε. και το ΤΑΣΕ για οικόπεδα, κατασκευές και επισκευές διδακτηρίων στο Νομό.

Ο Υφυπουργός

ΙΩΑΝΝΗΣ ΑΝΘΟΠΟΥΛΟΣ"

54. Στην με αριθμό 1605/20-12-96 ερώτηση δόθηκε με το υπ' αριθμ. 1348/7-1-97 έγγραφο από τον Υφυπουργό Εθνικής 'Αμυνας η ακόλουθη απάντηση:

"Σε απάντηση της 1605/20-12-96 ερώτησης που κατέθεσε ο Βουλευτής κ. Β. Κορκολόπουλος σχετικά με την απόδοση τιμών στον στρατιώτη Κωνσταντίνο Κουκίδη, σας πληροφορούμε τα παρακάτω:

Σελίδα 2960 

 

Το θέμα για το Υπουργείο Εθνικής 'Αμυνας αποτελεί ιστορικό γεγονός υπό έρευνα. Ειδικότερα, η Διεύθυνση Ιστορίας Στρατού (ΔΙΣ) του Γενικού Επιτελείου Στρατού (ΓΕΣ) αναζητά προς πάσα δυνατή κατεύθυνση στρατιωτική ή μη την ιστορική τεκμηρίωση του εν λόγω γεγονότος.

Ο Υφυπουργός

ΔΗΜΗΤΡΙΟΣ ΑΠΟΣΤΟΛΑΚΗΣ"

55. Στην με αριθμό 1606/20-12-96 ερώτηση δόθηκε με το υπ' αριθμ. 743/10-1-97 έγγραφο από την Υφυπουργό Ανάπτυξης η ακόλουθη απάντηση:

"Σε απάντηση της ερώτησης 1606/20-12-96 που κατέθεσε ο Βουλευτής κ. Α. Καραμάριος, σας πληροφορούμε τα ακόλουθα:

1. Με στόχο την οργάνωση και λειτουργία του Κέντρου Χειροτεχνίας στη Ρόδο και με χρηματοδότηση προερχόμενη από πόρους του Προγράμματος Ανάπτυξης Νήσων (ΕΤΠΑ) και ΜΟΠ, ο ΕΟΜΜΕΧ προέβη την περίοδο 1989-1990 σε αγορά χώρων 742 τ.μ. στην ΒΙΚΕΤΕΡ Ρόδου αντί ποσού 75.000.000 δρχ. και σε αγορά εξοπλισμών εργαστηρίων Κεραμικής, Αργυροχρυσοχοϊας, Ξυλογλυπτικής και Υφαντικής συνολικού κόστους 32.047.000 δρχ.

2. Την ακολουθήσασα χρονική περίοδο, η έλλειψη δυνατότητας πρόσληψης του αναγκαίου για τη λειτουργία του Χειροτεχνικού Κέντρου προσωπικού αλλά και ο ευρύτερος περιορισμός του αναπτυξιακού προϋπολογισμού του ΕΟΜΜΕΧ, οδήγησε το όλο εγχείρημα σε αναγκαστική αναστολή.

3. Για να καταστεί δυνατή η αξιοποίηση της σημαντικής αυτής υποδομής προς όφελος των μονάδων χειροτεχνίας περιοχής Δωδεκανήσου, ο ΕΟΜΜΕΧ περιέλαβε την ολοκλήρωση και λειτουργία του Χειροτεχνικού Κέντρου Ρόδου στο χειροτεχνικό σκέλος του Υποπρογράμματος 4 (Βιοτεχνία) του Επιχειρησιακού Προγράμματος Βιομηχανίας (ΕΠΒ). Η Επιτροπή Παρακολούθησης του ΕΠΒ ενέκρινε τα οριστικά Τεχνικά Δελτία του Υποπρογράμματος 4 στην συνεδρίαση της 18-12-96.

4. Ο ΕΟΜΜΕΧ υπό τας παρούσας συνθήκας δεν έχει τη δυνατότητα λειτουργίας του Χειροτεχνικού Κέντρου Ρόδου με ίδιους αποκλειστικώς πόρους. Ωστόσο αντιλαμβάνεται ως προτεραιότητα την αξιοποίηση της υπάρχουσας υποδομής προς όφελος των δυνατοτήτων του εργάζεται προς την κατεύθυνση της αντιμετώπισης του προβλήματος.

Η Υφυπουργός

ΑΝΝΑ ΔΙΑΜΑΝΤΟΠΟΥΛΟΥ"

56. Στην με αριθμό 1618/20-12-96 ερώτηση δόθηκε με το υπ' αριθμ. 178/10-1-97 έγγραφο από τον Υπουργό ΠΕ.ΧΩ.Δ.Ε. η ακόλουθη απάντηση:

"Απαντώντας στην ερώτηση με αριθμ. 1618/20-12-96 που κατέθεσε στη Βουλή ο Βουλευτής κ. Ελευθ. Παπανικολάου, παρακαλούμε να πληροφορήσετε τον κ. Βουλευτή τα εξής:

Τον Οκτώβριο του 1996 με απόφαση του Υπουργού διατέθηκε ποσό 150 εκατ. δρχ. για την κατασκευή αντιπλημμυρικού έργου 'Ανω Μεσσηνίας.

Προκειμένου να δημοπρατηθεί το έργο αναμένεται η έκδοση απόφασης έγκρισης περιβαλλοντικών όρων από τη Νομαρχία Μεσσηνίας.

Με το υπόψη έργο αντιμετωπίζεται γενικά το αντιπλημμυρικό πρόβλημα 'Ανω Μεσσηνίας εκτός κάποιας παρέμβασης που απαιτείται στο διευθετημένο τμήμα του χειμ. Χαράδρου, για το οποίο θα εκπονηθεί ειδική τεχνική μελέτη (περιοχή Κοινοτήτων Φίλια - Ανδανίας).

Ο Υπουργός

Κ. ΛΑΛΙΩΤΗΣ"

57. Στην με αριθμό 1622/20-12-96 ερώτηση δόθηκε με το υπ' αριθμ. 26/9-1-97 έγγραφο από τον Υπουργό Δημόσιας Τάξης η ακόλουθη απάντηση:

"Σε απάντηση της ερώτησης 1622/20-12-96 που κατέθεσε ο Βουλευτής κ. Γ. Καρατζαφέρης, σας γνωρίζουμε ότι οι αναφερόμενες σε αυτή προσλήψεις έγιναν σύμφωνα με τις διατάξεις του π.δ. 170/1996.

Με τις διατάξεις αυτές έχει καθιερωθεί ειδικό σύστημα προσλήψεων με κριτήρια αντικειμενικά και αξιοκρατικά και εξασφαλίζεται απόλυτη διαφάνεια και αμεροληψία.

Μετά από καταγγελίες για υποβολή ψευδών ή ανακριβών δικαιολογητικών και παραβάσεις των ανωτέρω διατάξεων διετάχθη αμέσως η διενέργεια 'Ενορκης Διοικητικής Εξέτασης, τέθηκε σε διαθεσιμότητα ο Πύραρχος Σπυρίδων Ηλιόπουλος και γίνεται επανέλεγχος όλων των δικαιολογητικών των επιτυχόντων στο διαγωνισμό Δοκίμων Πυροσβεστών. Παράλληλα συντάχθηκε και απεστάλη μηνυτήρια αναφορά μας στον Εισαγγελέα Πρωτοδικών Αθηνών για τη διερεύνηση και από ποινικής πλευράς των καταγγελιών. Μετά την περάτωση των ανωτέρω ερευνών θα ληφθούν τα προβλεπόμενα ποινικά και πειθαρχικά μέτρα για εκείνους που θα προκύψουν ευθύνες.

'Ηδη από το Αρχηγείο Πυροσβεστικού Σώματος υποβλήθηκαν κατά των υποψηφίων Αχιλλέα Χατζή του Ευαγγέλου και Βασιλείου Γεωργοπούλου του Ευαγγέλου μηνυτήριες αναφορές για παραποίηση τίτλου σπουδών.

Στόχος μας είναι η πλήρης διαλεύκανση των καταγγελλομένων και η παραδειγματική τιμωρία των υπευθύνων.

Το ανωτέρω αντικειμενικό σύστημα προσλήψεων (του π.δ. 170/1996) καθιερώθηκε επειδή για την πρόσληψη των περισσοτέρων κατηγοριών πυροσβεστών απαιτούνται ειδικά προσόντα (διπλώματα οδήγησης μεγάλων οχημάτων, τεχνικές γνώσεις, άλλες ειδικεύσεις κ.λπ.) και συνεπώς η πρόσληψη τέτοιων ατόμων δεν ήταν δυνατόν να γίνει μέσω των γενικών εξετάσεων. Για τις κατηγορίες πυροσβεστών που δεν απαιτούνται τα ανωτέρω προσόντα μελετάται η δυνατότητα ένταξης των προσλήψεων στο σύστημα των γενικών εξετάσεων.

Ο Υπουργός

ΓΕΩΡΓΙΟΣ ΡΩΜΑΙΟΣ"

58. Στην με αριθμό 1627/20.12.96 ερώτηση δόθηκε με το υπ' αριθμ. 78/10.1.97 έγγραφο από τον Υπουργό Πολιτισμού η ακόλουθη απάντηση:

"Απαντώντας στην αριθμ. 1627/20.12.96 ερώτηση των Βουλευτών κ.κ. Μαρίας Μπόσκου και Σταύρου Παναγιώτου, σας γνωρίζουμε τα εξής:

H εξαγγελία της απόφασης του Δ.Σ. του Οργανισμού Μεγάρου Μουσικής Θεσσαλονίκης να ζητήσει προσφορές για την κατασκευή του συγκεκριμένου έργου έργινε τον Ιανουάριο 1996 με ανακοίνωση προς την Ευρωπαϊκή 'Ενωση.

Η διακήρυξη του διεθνούς διαγωνισμού έγινε τον Αύγουστο 1996 με δημοσιεύσεις στον Ελληνικό Τύπο και την Εφημερίδα της Ευρωπαϊκής 'Ενωσης. Ο διαγωνισμός γίνεται με το σύστημα Μελέτη-Κατασκευή. Επί των ειδικών ερωτημάτων δίνονται οι παρακάτω απαντήσεις.

1. 'Εχουν υποβληθεί προσφορές από 4 ελληνικές εταιρείες / κοινοπράξιες, οι οποίες έχουν αποδεχθεί τους όρους του διαγωνισμού (Μελέτη-Κατασκευή) και το χρόνο εκτέλεσης του έργου.

Μαζί με τις προσφορές τους οι διαγωνιζόμενοι έχουν υποβάλει μελέτες, επαρκώς προωθημένες για να αρχίσει η κατασκευή του έργου αμέσως μετά την υπογραφή της σχετικής σύμβασης.

Οι προσφορές αυτές βρίσκονται στο στάδιο της αξιολόγησης. Αποδεικνύεται λοιπόν εκ των πραγμάτων, ότι είναι πράγματι δυνατή η εκτέλεση του έργου Μελέτης-Κατασκευής του Μ.Μ.Θ. σε 14 μήνες.

2. Το έργο πρόκειται να ανατεθεί με δημόσιο διεθνή διαγωνισμό, σύμφωνα με όλους τους κανόνες που επιβάλλει η Ε.Ε.

3. Οποιαδήποτε αλλαγή των δεδομένων του διαγωνισμού αυτού θα προκαλέσει τεράστια καθυστέρηση του έργου και η Κυβέρνηση δεν βλέπει το λόγο να φέρει οποιαδήποτε εμπόδια στην ομαλή εξέλιξη της διαδικασίας του διαγωνισμού.

Σας επισυνάπτουμε αντίγραφο των πρακτικών της. από 3.12.1996 αγόρευσής μου στη Βουλή σε απάντηση της 

Σελίδα 2961 

Επίκαιρης Ερώτησης 109/17.10.1996 του Βουλευτή κ. Π.Ψωμιάδη για συναφές ζήτημα.

Ο Υπουργός

ΕΥΑΓΓΕΛΟΣ ΒΕΝΙΖΕΛΟΣ"

59. Στην με αριθμό 1643/20.12.96 ερώτηση δόθηκε με το υπ' αριθμ. 442265/10.1.97 έγγραφο από τον Υπουργό Εθν.Οικονομίας η ακόλουθη απάντηση:

"Σε απάντηση του υπ'αριθμ.1643/20.12.96 εγγράφου σας με το οποίο κοινοποιείται ερώτηση που κατέθεσε η Βουλευτής κ. Ε.Παπαδημητρίου σας γνωρίζουμε τα εξής σύμφωνα με τα αναφερόμενα στην ερώτηση για την υπαχθείσα επένδυση "ΑΦΟΙ ΠΑΛΑΤΣΙΔΗ" στο Ν.1892/90.

Με την υπ'αριθμ. 41450/887/6.12.96 απόφασή μας διετάχθη Ε.Δ.Ε. προκειμένου να διαπιστωθούν τα καταγγελόμενα περί χρηματισμού διοικητικών παραγόντων του ΥΠΕΘΟ στην υπόθεση της αναφερόμενης επένδυσης.

Επίσης με την υπ'αριθμ. 59990/ΤΠΕ/416/ 2.10.96 απόφασή μας συγκροτήθηκε Κεντρικό Οργανο Ελέγχου αποτελούμενο από ορκωτούς λογιστές για τον επανέλεγχου της επένδυσης ως προς την δαπάνη ολοκλήρωσής της και την συνολική δαπάνη αυτής μέχρι 24.8.93 καθώς και των τυχόν ατελιών που παρουσιάζει η έκθεση του ΕΟΤ.

Μετά την ολοκλήρωση των παραπάνω αναφερομένων ελέγχων θα εξετασθεί η εν λόγω υπόθεση στο σύνολό της και θα γίνουν όλες οι απαραίτητες ενέργειες σύμφωνα με τον Αναπτυξιακό Νόμο 1892/90 όπως ισχύει και θα καταλογισθούν τυχόν ευθύνες εφ' όσον προκύψουν.

Ο Υπουργός

Γ.ΠΑΠΑΝΤΩΝΙΟΥ"

60. Στην με αριθμό 1649/20.12.96 ερώτηση δόθηκε με το υπ' αριθμ. 23/10.1.97 έγγραφο από τον Υφυπουργό Eργασίας η ακόλουθη απάντηση:

"Απαντώντας στην ερώτηση 1649/20.12.1996 του Βουλευτή κ. 'Αγγελου Μπρατάκου σχετικά με το παραπάνω θέμα σας πληροφορούμε τα ακόλουθα:

To Ταμείο Προνοίας Δημοσίων Υπαλλήλων αριθμεί ιδιαίτερα μεγάλο αριθμό ασφαλισμένων (όλους τους Δημοσίους Υπαλλήλους, τους δικαστικούς, τους Αστυνομικούς υπαλλήλους, τους υπαλλήλους της Πυροσβεστικής, των ΕΛΤΑ καθώς και άλλες κατηγορίες εργαζομένων σε υπηρεσίες οι οποίες στο παρελθόν ανήκαν στο Δημόσιο), στους οποίους χορηγεί εφάπαξ βοήθημα κατά τη συνταξιοδότηση τους. Η οικονομική κατάσταση του Ταμείου, δεν παρουσιάζει σήμερα ιδιαίτερο πρόβλημα, όμως σε περίπτωση που αυξηθούν απότομα οι λαμβανόμενες υπόψη για τον υπολογισμό του εφάπαξ βοηθήματος αποδοχές (όπως ο βασικός μισθός ή το χρονοεπίδομα) των Δημοσίων Υπαλλήλων, ή κάποιων κατηγοριών ασφαλισμένων του Ταμείου, θα δημιουργηθεί οικονομικό πρόβλημα, εξαιτίας ακριβώς του μεγάλου αριθμού των ασφαλισμένων του Ταμείου και της ανομοιογένειας των κατηγοριών των υπαλλήλων που υπάγονται στην ασφάλισή του.

Γι αυτό το λόγο εξετάζονται εδώ και καιρό από την υπηρεσία μας, σε συνεργασία με τη διοίκηση του Ταμείου, διάφοροι τρόποι για τη διασφάλιση της βιωσιμότητάς του Τ.Π.Δ.Υ, οργανισμού που χρηματοδοτείται αποκλειστικά από εισφορές των ασφαλισμένων του, σε κάθε περίπτωση, οποιαδήποτε απόφαση, θα ληφθεί μετά από συνεννόηση με την ΑΔΕΔΥ, ώστε να μη θιγούν τα κεκτημένα δικαιώματα των δημοσίων υπαλλήλων.

Ο Υφυπουργός

ΝΙΚΟΣ ΦΑΡΜΑΚΗΣ"

61. Στην με αριθμό 1650/20.12.96 ερώτηση δόθηκε με το υπ' αριθμ. 1055/13.1.97 έγγραφο από τον Υφυπουργό Εσωτερικών η ακόλουθη απάντηση:

"Σε απάντηση της ερώτησης 1650/20.12.96 που κατατέθηκε στη Βουλή των Ελλήνων από το Βουλευτή κ. Αθ. Βαρίνο και αναφέρεται στο πιο πάνω θέμα, σας πληροφορούμε ότι στα πλαίσια του ΠΕΠ (94-99) Β. Αιγαίου βρίσκονται σε εξέλιξη τα εξής έργα:

α. Βελτίωση δρόμου ΧΙΟΣ-ΧΑΛΚΙΟΣ- ΑΓ.ΓΕΩΡΓΙΟΣ, πρ/σμού 93 εκ. δρχ. το οποίο εκτελείται.

β. Ανάθεση μελέτης ολοκλήρωσης του δρόμου ΑΓ. ΓΕΩΡΓΙΟΥ - ΑΥΓΩΝΥΜΩΝ, ύψους δαπάνης 3 εκ. δρχ.

γ. Ανάθεση μελέτης του δρόμου ΚΟΡΗΣ-ΓΕΦΥΡΙ ΔΑΦΝΩΝΑΣ-ΑΓ.ΓΕΩΡΓΙΟΣ, ύψους δαπάνης 10 εκ.δρχ.

Επίσης η Κοινότητα χρηματοδοτήθηκε από τη Δ/νση ΠΣΕΑ του Υπουργείου Αιγαίου με το ποσό των 4 εκ. δρχ. για την αντιμετώπιση αναγκών ύδρευσης.

Ο Υφυπουργός

Λ.ΠΑΠΑΔΗΜΑΣ"

62. Στην με αριθμό 1651/20.12.96 ερώτηση δόθηκε με το υπ' αριθμ. 1056/13.1.97 έγγραφο από τον Υφυπουργό Εσωτερικών η ακόλουθη απάντηση:

"Σε απάντηση της ερώτησης 1651/20.12.96 που κατατέθηκε στη Βουλή των Ελλήνων από το Βουλευτή κ.Α.Βαρίνο και αναφέρεται στο πιο πάνω θέμα, σας πληροφορούμε ότι βρίσκονται σε εξέλιξη εργασίες σήμανσης και εντός του '97 θα γίνει διαγράμμιση, του οδικού άξονα Χίου-Πιτυούς. Η Νομαρχιακή Αυτοδιοίκηση Χίου χρηματοδοτότησε την Κοινότητα με το ποσό του 1.300.000 δρχ. για τη βελτίωση του αγροτικού οδικού της δικτύου, ενώ καταβάλλει προσπάθεια αντιμετώπισης των λοιπών προβλημάτων στα πλαίσια των αρμοδιοτήτων και των χρηματοοικονομικών δυνατοτήτων της.

Ο Υφυπουργός

Λ.ΠΑΠΑΔΗΜΑΣ"

63. Στην με αριθμό 1652/20.12.96 ερώτηση δόθηκε με το υπ' αριθμ. 1059/13.1.97 έγγραφο από τον Υφυπουργό Εσωτερικών η ακόλουθη απάντηση:

"Σε απάντηση της ερώτησης 1652/20.12.96 που κατατέθηκε στη Βουλή των Ελλήνων από το Βουλευτή κ. Αθαν.Βαρίνο και αναφέρεται στο πιο πάνω θέμα, σας πληροφορούμε ότι:

Τα προβλήματα της Κοινότητας Διευχών ταυτίζονται με εκείνα των Κοινοτήτων της Β.Δ. Χίου, τα οποία έχουν αποτυπωθεί σε μελέτη Ανάπλασης της όλης περιοχής της Νομαρχιακής Αυτοδιοίκησης. Στα πλαίσια των δυνατοτήτων του ΠΕΠ, της Νομαρχιακής Αυτοδιοίκησης και σε συνεργασία με τα συναρμόδια Υπουργεία θα καταβληθεί προσπάθεια υλοποίησης του αναπτυξιακού αυτού πλαισίου.

Ο Υφυπουργός

Λ.ΠΑΠΑΔΗΜΑΣ"

64. Στην με αριθμό 1658/21.12.96 ερώτηση δόθηκε με το υπ' αριθμ. 82/8.1.97 έγγραφο από τον Υπουργό Πολιτισμού η ακόλουθη απάντηση:

"Απαντώντας στην αριθμ.1658/21.12.96 ερώτηση των Βουλευτών κ.κ. Γιάννη Δραγασάκη και Πέτρου Κουναλάκη, σας γνωρίζουμε τα εξή:

Στη Διεύθυνση Μελετών Μουσείων του Υπουργείου Πολιτισμού, υπάρχει μόνο προκαταρκτική αρχιτεκτονική μελέτη για το Αρχαιολογικό Μουσείο Μεγάρων.

Η πρόσκληση εκδήλωσης ενδιαφέροντος για την εκπόνηση οριστικής μελέτης και η εν συνεχεία κατασκευή του Μουσείου θα προχωρήσει εφόσον εξασφαλίσουμε τις αναγκαίες πιστώσεις, οι οποίες ξεπερνούν το ποσό του ενός δισεκατομμμυρίου δραχμών.

Πάντως η αρχαιολογική Συλλογή Μεγάρων στεγάζεται σε μισθωμένο από το Υπουργείο Πολιτισμού οίκημα με σύστημα ασφαλείας και μόνιμο φυλακτικό προσωπικό, όπου τα ευρήματα των ανασκαφών της Γ' Εφορείας Προϊστορικών και Κλασικών Αρχαιοτήτων συντηρούνται, καταγράφονται και ταξινομούνται.

Ο Υπουργός

ΕΥΑΓΓΕΛΟΣ ΒΕΝΙΖΕΛΟΣ"

65. Στην με αριθμό 1668/21.12.96 ερώτηση δόθηκε με το 

Σελίδα 2962 

υπ' αριθμ. 659/13.1.97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση με αριθμό 1668/21.12.96 που κατέθεσε ο Βουλευτής κ. Γ. Γαρουφαλιάς αναφορικά με το παραπάνω θέμα, σας πληροφορούμε ότι η καταβολή της οικονομικής ενίσχυσης για τα επιλέξιμα αιγοπρόβατα, βάσει των σχετικών κανονισμών, γίνεται σε 1 ή 2 προκαταβολές, κατά τη διάρκεια της εμπορικής περιόδου που αφορά η πριμοδότηση, ενώ η εξόφληση καταβάλλεται μετά τον οριστικό υπολογισμό του πριμ που γίνεται από τις αρμόδιες υπηρεσίες της COMISSION μετά τη λήξη της εμπορικής περιόδου και μέχρι 15/10 της επόμενης εμπορικής περιόδου.

Στις περιοχές Λάρισας-Φαρσάλων-Αγιάς έχει ήδη καταβληθεί η α' προκαταβολή τόσο της βασικής πριμοδότησης όσο και της ειδικής ενίσχυσης (μόνο στις ορεινές και μειονεκτικές περιοχές) και συντάσσονται οι σχετικές καταστάσεις για την καταβολή και της β' προκαταβολής.

Στην περιοχή Ελασσόνας καταβάλλονται αυτήν την περίοδο στους δικαιούχους και οι δύο προκαταβολές μαζί.

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

66. Στην με αριθμό 1674/21.12.96 ερώτηση δόθηκε με το υπ' αριθμ. 1456/9.1.97 έγγραφο από τον Υφυπουργό Παιδείας η ακόλουθη απάντηση:

"Απαντώντας στην ερώτηση με αριθμό 1674/21.12.1996 που κατέθεσε ο Βουλευτής κ. Γεώργιος Β. Γαρουφαλιάς, σας γνωρίζουμε τα ακόλουθα:

Σύμφωνα με τις διατάξεις των άρθρων 4 και 49 του ν. 1566/1985, για τις συγχωνεύσεις, καταργήσεις, κ.λπ. των σχολικών μονάδων, απαιτείται γνωμοδότηση του οικείου Νομαρχιακού Συμβουλίου ύστερα από εισήγηση της οικείας Νομαρχιακής Επιτροπής Παιδείας.

Συνεπώς, εφόσον υποβληθεί πρόταση για το επόμενο σχολικό έτος από τα οικεία θεσμοθετημένα περιφερειακά όργανα για τις σχολικές μονάδες Ν. Λάρισας (Επαρχιών Ελασσόνας, Φαρσάλων και Τυρνάβου) η αρμόδια υπηρεσία του ΥΠ.Ε.Π.Θ. κατά την εξέταση όλων των σχετικών προτάσεων, θα εξετάσει και την πρόταση αυτή.

Πάντως το ΥΠ.Ε.Π.Θ., γενικώς, στοχεύει στη δημιουργία πολυθεσιών σχολικών κέντρων, τα οποία έχουν σαφώς τη δυνατότητα να προσφέρουν καλύτερης ποιότητας εκπαίδευσης έναντι των ολιγοθεσίων και μάλιστα των μονοθεσιών, που δεν ανταποκρίνονται στις σύγχρονες παιδαγωγικές ανάγκες.

Ο Υφυπουργός

ΙΩΑΝΝΗΣ ΑΝΘΟΠΟΥΛΟΣ"

67. Στην με αριθμό 1683/26.12.96 ερώτηση δόθηκε με το υπ' αριθμ. 460/13.1.97 έγγραφο από τον Υπουργό Εργασίας η ακόλουθη απάντηση:

"Απαντώντας στην αριθ.1683/96 ερώτηση της Βουλευτού κας Μ.Δαμανάκη, για τα θιγόμενα σ'αυτή θέματα, έχουμε ενημερώσει την Εθνική Αντιπροσωπεία με το αριθ.363/24.12.96 έγγραφό μας, φωτ/φο του οποίου σας επισυνάπτουμε.

Ο Υπουργός

ΜΙΛΤΙΑΔΗΣ ΠΑΠΑΪΩΑΝΝΟΥ"

Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων)

68. Στην με αριθμό 1688/30.12.96 ερώτηση δόθηκε με το υπ' αριθμ. 155/9.1.97 έγγραφο από τον Υπουργό Δημόσιας Τάξης η ακόλουθη απάντηση:

"Σε απάντηση της ερώτησης 1688/30.12.96 που κατέθεσαν οι Βουλευτές κ.κ. Ν.Γκάτζης και Β.Μπούτας, σας γνωρίζουμε ότι, μετά τις ρυθμίσεις του ν.2218/1994, όπως αυτός τροποποιήθηκε και ισχύει σήμερα, οι περιφερειακές Υπηρεσίες της Αγροφυλακής, που αποτελούσαν Υπηρεσίες της Νομαρχίας, καταργήθηκαν και το προσωπικό που υπηρετούσε σε αυτές είναι αποσπασμένο στις Νομαρχιακές Αυτοδιοικήσεις, οι οποίες πλέον είναι αρμόδιες για την αγροτική ασφάλεια στην περιοχή ευθύνης τους και πλήρωση κενών οργανικών θέσεων προσωπικού.

Ο Υπουργός

ΓΕΩΡΓΙΟΣ ΡΩΜΑΙΟΣ"

 

Σελίδα 2963 

ΠΡΟΕΔΡΕΥΩΝ (Παναγιώτης Σγουρίδης): Εισερχόμαστε στην ημερήσια διάταξη

ΤΩΝ ΕΠΙΚΑΙΡΩΝ ΕΡΩΤΗΣΕΩΝ

ΕΠΙΚΑΙΡΕΣ ΕΡΩΤΗΣΕΙΣ πρώτου κύκλου: 

Η πρώτη στην ημερήσια διάταξη υπ' αριθμ. 519/16-1-97 επίκαιρη ερώτηση του Βουλευτή του Πανελληνίου Σοσιαλιστικού Κινήματος κ. Δημητρίου Πιπεργιά προς τον Υπουργό Περιβάλλοντος-Χωροταξίας και Δημοσίων 'Εργων, σχετικά με τις προθέσεις της Κυβέρνησης να αναθέσει καθήκοντα τεχνικού συμβούλου για το έργο του φράγματος της Συκιάς στην Δημόσια Επιχείρηση Ηλεκτρικού (Δ.Ε.Η.), με σύμφωνη γνώμη ερωτώντος Βουλευτή και αρμοδίου Υπουργού, διαγράφεται.

Θα παρακαλούσα το Σώμα με την ομόφωνη απόφασή του -επειδή βιάζεται ο κ. Γιαννόπουλος- να μπούμε στην τρίτη επίκαιρη ερώτηση του πρώτου κύκλου.

Συμφωνεί το Σώμα;

ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.

ΠΡΟΕΔΡΕΥΩΝ (Παναγιώτης Σγουρίδης): Συνεπώς το Σώμα συνεφώνησε ομοφώνως.

Τρίτη στην ημερήσια διάταξη είναι η με αριθμό 534/20-1-97 επίκαιρη ερώτηση πρώτου κύκλου του Βουλευτή του Κομμουνιστικού Κόμματος Ελλάδος κ. Λεωνίδα Αυδή προς τους Υπουργούς Δικαιοσύνης, Εργασίας και Κοινωνικών Ασφαλίσεων, σχετικά με την προσφυγή εργαζομένων στα Δικαστήρια για υποθέσεις καθυστέρησης καταβολής αποδοχών, την αποδυνάμωση της διαδικασίας με την εγκύκλιο της Εισαγγελίας του Αρείου Πάγου κ.λπ.

Η επίκαιρη ερώτηση έχει ως εξής:

"1. Η διάταξη του άρθρου 8 παρ. 1 του ν.2336/95 καθιστά υποχρεωτική τη διαδικασία του αυτοφώρου στις υποθέσεις καθυστέρησης αποδοχών. Η διάταξη αυτή, όμως, αποδυναμώνεται πλήρως μετά την εγκύκλιο της Εισαγγελίας του Αρείου Πάγου, σύμφωνα με την οποία η αυτόφωρη διαδικασία εφαρμόζεται μόνον, αν η σχετική μήνυση υποβληθεί την ημέρα που θα έπρεπε να πληρωθεί ο μισθός ή το αργότερο την επομένη. 'Οπως ήδη έχει παρατηρήσει η Γ.Σ.Ε.Ε. με έγγραφο που δημοσιεύεται στο δελτίο της νομικής της υπηρεσίας, κανένας εργαζόμενος δε θα υπέβαλλε μήνυση για μιας ημέρας καθυστέρηση, ενώ η ανάγκη δραστικής προστασίας προκύπτει στις περιπτώσεις των μακροχρόνιων καθυστερήσεων, που με την εισαγγελική ερμηνεία στερούνται τη διαδικασία του αυτοφώρου.

2. Πρόσφατες αποφάσεις του Εφετείου Αθηνών απέρριψαν εργατικές αγωγές που είχαν γίνει δεκτές στον πρώτο βαθμό και καταδίκασαν τους ενάγοντες εργαζόμενους στη δικαστική δαπάνη, που προσδιόρισαν στο ποσό των 800.000 δραχμών. Το θέμα έγινε γνωστό στο Υπουργείο Δικαιοσύνης και Εργασίας από έγγραφο της Γ.Σ.Ε.Ε., που δημοσιεύεται στο δελτίο της νομικής υπηρεσίας. Η υπέρογκη αυτή δικαστική δαπάνη αποβλέπει προφανώς στο να αποθαρρυνθούν οι εργαζόμενοι από το να προσφεύγουν στα δικαστήρια, αποτελεί δε ακραία ταξική ενέργεια, που εγκαινιάζει νέα μέθοδο καταστολής ακόμα και των προσφυγών των εργαζομένων στη Δικαιοσύνη.

Ερωτώνται οι κύριοι Υπουργοί:

Ποια μέτρα σκοπεύει να λάβει η Κυβέρνηση συμπεριλαμβανομένης και της νομοθετικής πρωτοβουλίας, ώστε να ερμηνευθεί σύμφωνα με το σκοπό της η διάταξη του άρθρου 8 παρ. 1 του ν.2336/95 και να αποτραπεί στο μέλλον η καταδίκη εργαζομένων σε υπέρογκα δικαστικά έξοδα;".

Ο κύριος Υπουργός, έχει το λόγο για τρία λεπτά, να πρωτολογήσει.

EYAΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Κύριε Πρόεδρε, όσον αφορά τη δεύτερη περίπτωση της επιβολής δικαστικής δαπάνης 800.000 δραχμών, πράγματι έχει σημειωθεί υπερβολική δραστηριότητα, θα έλεγε κανείς νοητική ή δικαστική. Η δε Εισαγγελία του Αρείου Πάγου διέταξε προκαταρκτική πειθαρχική εξέταση γι' αυτό το θέμα και θα ληφθούν τα νόμιμα μέτρα.

Είναι πρωτοφανές -και εγώ το βλέπω σαν δικηγόρος- αυτό το θέμα, να επιβάλλεται δικαστική δαπάνη 800.000 δραχμών και μάλιστα σε εργατικό σωματείο, διότι έχασε τη δίκη. Εδώ πρέπει να εξετάσει κανείς και γιατί χάθηκε η δίκη. Θα το εξετάσω βαθύτατα το θέμα, κύριε Αυδή.

'Οσον αφορά το άλλο θέμα, γνωρίζετε ότι η έννοια του αυτόφωρου είναι όταν το αδίκημα είναι εν τω πράττεσθαι ή ο δράστης διώκεται δια δημοσίας κραυγής. Συνεπώς μια καθυστέρηση καταβολής των μισθών ή των ημερομισθίων δε δημιουργεί συνθήκες να πάει μια υπόθεση στο αυτόφωρο, όταν γίνεται μια μήνυση ύστερα από ένα μήνα.

Είναι γεγονός δε, ότι δεν μπορεί και ο εργαζόμενος να υποβάλει αμέσως μήνυση, γιατί δε θέλει να αντιδικήσει σκληρά με τον εργοδότη και παρατηρείται αυτό το φαινόμενο. Πάντως εκείνο που μπορεί να γίνει, σύμφωνα με τη δικονομία, είναι οι δίκες αυτές να γίνονται τάχιστα. Αν συμβεί να δίνεται αναβολή, να γίνεται και αυτή σε γρήγορη δικάσιμη. Επ' αυτού έδωσα στον Εισαγγελέα του Αρείου Πάγου -ας επιτραπεί να πω, ότι έκανα μια παραίνεση- να βγάλει μια νεότερη εγκύκλιο, με βάση την οποία να αναπτύσσεται το σκεπτικό, ότι οι δίκες που αφορούν καθυστέρηση μισθών και ημερομισθίων, να γίνονται σε ταχύτατη χρονική διαδικασία. Αν συμβεί δε να υπάρξει και κάποια αναβολή, να ορίζεται και αυτή σε τακτή ημέρα.

Αυτήν τη λύση μπορούμε να δώσουμε, αλλά δεν μπορούμε να μετατρέψουμε την έννοια του αυτόφωρου.

ΠΡΟΕΔΡΕΥΩΝ (Παναγιώτης Σγουρίδης): Ο κ. Αυδής έχει το λόγο για δύο λεπτά να αναπτύξει την επίκαιρη ερώτηση.

ΛΕΩΝΙΔΑΣ ΑΥΔΗΣ: Κύριε Πρόεδρε, θα αρχίσω και εγώ από το δεύτερο θέμα.

Το δικαστήριο προφανώς προσδιόρισε σε αυτό το ποσό τη δικαστική δαπάνη, επειδή θεώρησε ότι αντικείμενο της δίκης -όταν διώκονται οι μισθοί υπερημερίας είναι το δεκαπλάσιο της ετήσιας προσόδου- ήταν οι μισθοί δέκα ετών και προσδιόρισε την αμοιβή δικηγόρου σε ποσοστό 2% αυτού του ποσού.

Γι' αυτό νομίζω και υπαινίσσομαι με την ερώτηση, ότι θα έπρεπε να γίνει τροποποίηση στον Κώδικα Πολιτικής Δικονομίας, ώστε για τις εργατικές διαφορές να προβλεφθεί ιδιαίτερος τρόπος υπολογισμού της δικαστικής δαπάνης.

Το δεύτερο είναι το πιο σημαντικό και φοβάμαι, ότι απ' όσα είπε ο κύριος Υπουργός, προκύπτει ότι το αυτόφωρο καταργείται τελικά. Κανένας εργαζόμενος δε θα πάει για μια ημέρα καθυστέρησης να κάνει μήνυση. Και αν το έκανε, νομίζω, ότι θα ήταν ίσως υπερβολικός, διότι άνθρωποι είμαστε, μπορεί μια ημέρα να καθυστερήσουν οι αποδοχές χωρίς να χαθεί ο κόσμος.

'Εχει καθιερωθεί το αδίκημα αυτό -όπως θα ξέρει ο κύριος Υπουργός- από την κυβέρνηση της Ελεύθερης Ελλάδας, στην Κατοχή, για πρώτη φορά και δικαιολογείται, γιατί αφού η εργασία δεν μπορεί να παρασχεθεί σε άλλο χρόνο, είναι ένα είδος κλοπής η μη πληρωμή του εργαζομένου από τον εργοδότη.

Πριν ακόμα θεσπιστεί αυτή η διάταξη, την οποία ερμηνεύει η Εισαγγελία του Αρείου Πάγου, είχε γίνει δεκτό, ότι επειδή η καθυστέρηση των αποδοχών είναι διαρκές έγκλημα, είναι πάντοτε αυτόφωρο. Και αυτό έχει γίνει δεκτό και με αποφάσεις του Αρείου Πάγου.

Τώρα μετά το νόμο, ο οποίος υποτίθεται ότι εξασφάλιζε την αυτόφωρη διαδικασία, διότι είχαν αρχίσει κάποιες διακυμάνσεις -ενόψει των καιρών και ενόψει μιας γενικής τάσης περιστολής των δικαιωμάτων των εργαζομένων, είχε αρχίσει να κυμαίνεται η νομολογία- είχε έλθει η Κυβέρνηση το 1994 με εισήγηση της Γ.Σ.Ε.Ε. και ξανακαθιέρωσε το αυτόφωρο με ρητή νομοθετική διάταξη. 'Ερχεται η ρητή νομοθετική διάταξη και εμφανίζεται αυτή η εγκύκλιος της Εισαγγελίας του Αρείου Πάγου, η οποία δεν αναφέρει τίποτα για την προϋπάρχουσα νομολογία, δεν την ανασκευάζει -ότι το έγκλημα είναι πάντα αυτόφωρο- και τελικά καταργείται το αυτόφωρο με αυτόν τον τρόπο.

Σελίδα 2964 

 

Πιστεύω, ότι θα έπρεπε η Κυβέρνηση να προστατεύσει το δικό της νομοθέτημα, να προασπίσει και να εκφράσει με ερμηνευτική διάταξη τη νομοθετική της βούληση. 

ΠΡΟΕΔΡΕΥΩΝ (Παναγιώτης Σγουρίδης): Ο κύριος Υπουργός έχει το λόγο για δύο λεπτά να δευτερολογήσει.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Θα σας παρακαλέσω, φίλε κύριε Αυδή, να έρθετε στο Υπουργείο, να καλέσουμε και τον Εισαγγελέα του Αρείου Πάγου, να κάνουμε τη διάταξη, να υπερασπιστούμε τα δικαιώματα των εργαζομένων. 'Ηταν πολλές οι διατάξεις τις οποίες είχα συντάξει και ο ίδιος, αλλά βλέπω τη μία μετά την άλλη να τις πετάνε ορισμένοι δικαστές και να τις περικόπτουν.

Ελάτε, λοιπόν, μια ημέρα στο Υπουργείο να τα τακτοποιήσουμε αυτά τα ζητήματα. Εγώ συμφωνώ απολύτως.

ΠΡΟΕΔΡΕΥΩΝ (Παναγιώτης Σγουρίδης): Αυτό θα πει αποτελεσματικότητα.

Η δεύτερη στην ημερήσια διάταξη με αριθμό 532/17-1-97 επίκαιρη ερώτηση πρώτου κύκλου του Βουλευτού της Νέας Δημοκρατίας κ. Σπυρίδωνος Σπύρου προς τους Υπουργούς Περιβάλλοντος - Χωροταξίας και Δημοσίων 'Εργων, Υγείας και Πρόνοιας, σχετικά με τα κρούσματα λεπτοσπείρωσης στην Κοινότητα Καναλίων του Νομού Κερκύρας, τη λήψη των αναγκαίων μέτρων για την κατασκευή του αποχετευτικού δικτύου, του βιολογικού καθαρισμού κ.λπ. έχει ως εξής:

"Η υγεία των κατοίκων της Κοινότητας Καναλίων έχει τεθεί σε σοβαρό κίνδυνο. 'Ηδη δύο νεκροί από λεπτοσπείρωση και ένα ακόμα κρούσμα ασθενούς πρόσφατα από λεπτοσπείρωση, που γλίτωσε το θάνατο, επιβεβαιώνει την επικινδυνότητα για την υγεία των κατοίκων, αλλά και δικαιολογούν απολύτως τις έντονες ανησυχίες τους.

Αιτία η έλλειψη αποχετευτικού δικτύου και βιολογικού καθαρισμού της εν λόγω περιοχής. Η πρόσφατη μυοκτονία από μέρους της Νομαρχίας Κερκύρας και η απορρόφηση των λυμμάτων από βυτιοφόρα δεν έφερε αποτελέσματα. Το κρούσμα λεπτοσπείρωσης επιβεβαιώνει την αναποτελεσματικότητα των ληφθέντων μέτρων.

Επιτακτική είναι η ανάγκη, για να διαφυλαχθεί η υγεία των κατοίκων των Καναλίων και της γύρω περιοχής, να προχωρήσει η Κυβέρνηση στην άμεση εκτέλεση των έργων αποχετευτικού δικτύου και βιολογικού καθαρισμού καθώς επίσης να δοθούν οι απαραίτητες πιστώσεις για καθαρισμό των τάφρων και συνεχή μυοκτονία μέχρις ολοκληρώσεως των έργων.

Ερωτώνται οι κύριοι Υπουργοί:

1. Θα προχωρήσει άμεσα η Κυβέρνηση στα έργα του αποχετευτικού δικτύου και βιολογικού καθαρισμού στην Κοινότητα Καναλίων;

2. Θα δοθούν οι απαραίτητες πιστώσεις για καθαρισμό των τάφρων και συνεχή μυοκτονία μέχρις ολοκληρώσεως των έργων;".

Ο Υφυπουργός Εσωτερικών, Δημόσιας Διοίκησης και Αποκέντρωσης, κ. Λάμπρος Παπαδήμας έχει το λόγο.

ΛΑΜΠΡΟΣ ΠΑΠΑΔΗΜΑΣ (Υφυπ. Εσωτερικών Δημόσιας Διοίκησης και Αποκέντρωσης): Το θέμα δε θα είχε δημιουργηθεί, αν υπήρχε περιβαλλοντική συνείδηση στους κατοίκους των δύο κοινοτήτων και αν μπορούσαν να έχουν συνειδητοποιήσει τους τεράστιους κινδύνους, τους οποίους διέτρεχε η υγεία των κατοίκων της περιοχής από την ανεξέλεγκτη διάθεση των βοθρολυμάτων στα ρέματα, στους αγωγούς ομβρίων.

Η Κυβέρνηση κινήθηκε άμεσα για την αντιμετώπιση του προβλήματος. Απ'ό,τι ξέρετε, έστειλε αμέσως το Υπουργείο Υγείας μυοκτόνα φάρμακα, συστήθηκαν συνεργεία, τα οποία έκαναν μυοκτονία, έγιναν καθαρισμοί των τάφρων, αλλά το πρόβλημα θα εξακολουθήσει να υπάρχει. Και βέβαια δεν μπορεί να συζητήσει κανείς, ότι στις πεντέμισι χιλιάδες κοινότητες της Ελλάδος θα πρέπει να γίνουν αποχετευτικά δίκτυα. Το κόστος είναι απαγορευτικό. Για τις δύο συγκεκριμένες κοινότητες, επειδή έχουν γίνει τρεις εναλλακτικές προτάσεις για την εγκατάσταση και συστήματος αποχέτευσης και βιολογικού καθαρισμού, το κόστος κυμαίνεται από 1.800.000.000 μέχρι 3.500.000.000, ανάλογα με τη λύση που θα επιλεγεί. Και αυτές οι λύσεις προϋποθέτουν, οι δύο τουλάχιστον, αποδοχή του Δήμου Κερκυραίων ότι θα δεχθεί στο βιολογικό του καθαρισμό τα λύματα των δύο κοινοτήτων και στην άλλη λύση αποδοχή μιας άλλης κοινότητας που επίσης έχει βιολογικό καθαρισμό και θα δεχθεί αυτά τα λύματα. Το θέμα ασφαλώς μελετάται. 'Εχει τεράστιο ενδιαφέρον για μία τουριστική περιοχή, η οποία μπορεί να δημιουργήσει μείζονα προβλήματα, γιατί μαζεύονται πολλοί περισσότεροι κάτοικοι απ' αυτούς που μόνιμα κατοικούν. Η Κυβέρνηση κοιτάει πώς θα μπορέσει να το λύσει. Γι' αυτό λέω, ότι ήδη η Nομαρχιακή Aυτοδιοίκηση, σε συνεργασία με την περιφέρεια μελετούν το θέμα της εξασφάλισης χρηματοδότησης για δημιουργία και δικτύων αποχέτευσης και βιολογικών καθαρισμών, με τις προϋποθέσεις που είπαμε, ότι θα δεχθούν δηλαδή τα συμβούλια, δημοτικό και κοινοτικό, να γίνει διάθεση των λυμάτων στους υπάρχοντες βιολογικούς καθαρισμούς και να μη φθάνουμε στην πολυτέλεια, όπου η Χώρα μας χωρίς να έχει τις οικονομικές δυνατότητες, να εγκαθιστά σε κάθε κοινότητα βιολογικό καθαρισμό. Αυτό είναι το ένα θέμα.

Το δεύτερο ερώτημα που απευθύνετε στην Κυβέρνηση, το αν μέχρι τότε που θα ολοκληρωθούν τα έργα θα λάβει μέτρα και για τη μυοκτονία και για τον καθορισμό των τάφρων, αλλά και για την απομάκρυνση των βοθρολυμάτων, αυτό είναι δεδομένο, ήδη γίνεται και θα εξακολουθήσει να γίνεται και η Κυβέρνηση δε θα φεισθεί ουδεμιάς δαπάνης, όσο μεγάλη και αν είναι, προκειμένου να εξασφαλίσει την υγεία των κατοίκων.

ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κύριο Υπουργό.

Ο κύριος Βουλευτής έχει το λόγο για δύο λεπτά, για να αναπτύξει την επίκαιρη ερώτηση.

ΣΠΥΡΙΔΩΝ ΣΠΥΡΟΥ: Χαίρομαι, κύριε Πρόεδρε, για την κατανόηση που δείχνει το Υπουργείο για το πρόβλημα που υπάρχει στην περιοχή.

Θα ήθελα να σας ενημερώσω, ότι δεν μιλάμε βέβαια για μία κοινότητα πεντακοσίων κατοίκων. Η περιοχή Καναλίων και Αλεπούς έχει περίπου έξι χιλιάδες κατοίκους και είναι προάστιο της Κέρκυρας. Το έδαφος δε διευκολύνει την απορρόφηση των βοθρολυμάτων. Κατανοώ ότι πρέπει να υπάρχει ασφαλώς, και ευθύνη των κατοίκων για τον τρόπο που διαθέτουν τα βοθρολύματα αλλά υπάρχει πραγματικό πρόβλημα. Είναι κοντά το Αεροδρόμιο.

Η απειλή από τη λεπτοσπείρωση, η οποία είναι ζωονόσος, είναι μεγάλη και όταν νοσεί κάποιος, εμφανίζονται τα συμπτώματα και κατ' επέκταση ο θάνατος, όπως συνέβη σε δύο περιστατικά. Το τελευταίο περιστατικό που νοσηλεύθηκε στο Γενικό Κρατικό Νοσοκομείο Αθηνών και γλίτωσε ως εκ θαύματος, μας αναγκάζει να αντιμετωπίσουμε το πρόβλημα με πολύ σοβαρότητα.

'Εγινε σύσκεψη στην Κέρκυρα και πιστεύω, ότι η μυοκτονία και ο καθαρισμός των τάφρων γίνεται και θα πρέπει να συνεχισθεί με χρηματοδότηση, που θα πρέπει να χορηγηθεί στην κοινότητα. Είναι ανάγκη να προχωρήσει το αποχετευτικό, γιατί με αυτές τις τακτικές δε λύνονται τα προβλήματα, εκδηλώνεται μεγάλη ανησυχία εκ μέρους των κατοίκων και είναι πολύ πιθανόν να θρηνήσουμε και άλλα θύματα.

ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κύριο Βουλευτή.

Ο κύριος Υπουργός έχει το λόγο για δύο λεπτά για να δευτερολογήσει.

ΛΑΜΠΡΟΣ ΠΑΠΑΔΗΜΑΣ (Υφυπ. Εσωτερικών, Δημόσιας Διοίκησης και Αποκέντρωσης): Για το θέμα των έργων, νομίζω ότι όλοι οι τοπικοί παράγοντες πρέπει να ασκήσετε την επιρροή σας στο Δήμο Κερκυραίων, ώστε να δεχθεί το δημοτικό συμβούλιο, η διάθεση των λυμάτων, όταν ολοκληρωθεί το δίκτυο αποχέτευσης στην Κοινότητα Αλεπούς, αλλά και όταν δημιουργηθεί δίκτυο αποχέτευσης στην Κοινότητα Καναλίων, να γίνεται στο βιολογικό καθαρισμό του Δήμου Κερκυραίων. Υπάρχει η δυνατότητα επέκτασης της δυναμικότητας του βιολογικού καθαρισμού, ώστε να υποδέχεται και τα λύματα των δύο κοινοτήτων.

Μέχρι τότε, εκτός από τη χρηματοδότηση της κοινότητας,

Σελίδα 2965 

πρέπει να πεισθούν οι κάτοικοι, ότι θα πρέπει να προβαίνουν σε συχνό καθαρισμό των βόθρων. Ο απορροφητικός βόθρος έχει ένα ορισμένο χρόνο ζωής. Το θέμα δεν είναι τα εδάφη. Μετά απο κάποιο ορισμένο χρόνο, παύει να είναι πλέον απορροφητικός. Χρειάζεται να γίνει καινούριος βόθρος. Δε λέμε αυτό, αφού κατευθυνόμαστε στη λύση, όπως πολύ σωστά είπατε, της ανάγκης δημιουργίας δικτύων αποχέτευσης. Αλλά μέχρι τότε, θα πρέπει να μην αφήνουν να υπερχειλίζουν αυτοί οι βόθροι. Πρέπει να γίνεται ένα συχνό άδειασμα των βόθρων και βέβαια το άδειασμα αυτό να μην είναι ανεξέλεγκτο, μέσα σε ρέματα, σε αγωγούς ομβρίων, αλλά τα βοθρολύματα πρέπει να πηγαίνουν στο συγκεκριμένο χώρο, που έχει καθορίσει η Διεύθυνση Υγιεινής του νησιού ότι θα πρέπει να εναποτίθενται.

Νομίζω, ότι αυτό που μελετάται αυτήν τη στιγμή, θα μπορέσει να υλοποιηθεί, εάν υπάρξει η συγκατάθεση του Δήμου Κερκυραίων. Γι' αυτό νομίζω, ότι όλοι οι συνάδελφοι Βουλευτές, από όλα τα Κόμματα, θα πρέπει να ασκήσουν την επιρροή τους στους τοπικούς παράγοντες, ώστε να γίνει κατανοητό, ότι δε θα πλήττονται μόνο οι κάτοικοι των δύο κοινοτήτων από τη λεπτοσπείρωση -και αυτό το λέω σαν γιατρός- αλλά αυτός ο κίνδυνος αφορά σχεδόν ολόκληρο το νησί, γιατί όλοι οι κάτοικοι του νησιού βρίσκονται στη γύρω περιοχή.

ΠΡΟΕΔΡΕΥΩΝ (Παναγιώτης Σγουρίδης): Κύριοι συνάδελφοι, τη συνεδρίασή μας παρακολουθούν από τα δυτικά γενικά θεωρεία, αφού προηγουμένως ξεναγήθηκαν στην έκθεση της αίθουσας "ΕΛΕΥΘΕΡΙΟΥ ΒΕΝΙΖΕΛΟΥ" είκοσι έξι μαθητές και μαθήτριες του Γ' Δημοτικού Σχολείου Γαλατσίου με ένα συνοδό-δάσκαλο.

(Χειροκροτήματα από όλες τις Πτέρυγες)

Θα παρακαλούσα τους κυρίους συναδέλφους και τους κυρίους Υπουργούς για ένα θέμα που αφορά όλους μας. Επειδή υπάρχει μία γενική συνέλευση των προέδρων των Γενικών Κρατικών Νοσοκομείων στο Υπουργείο, ζήτησε ο Υφυπουργός κ. Σκουλάκης να προταθεί η επίκαιρη ερώτησή προς αυτόν.

Ερωτάται το Σώμα: Συμφωνεί;

ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.

ΠΡΟΕΔΡΕΥΩΝ (Παναγιώτης Σγουρίδης): Συνεπώς, το Σώμα συνεφώνησε ομοφώνως.

Ακολουθεί η πέμπτη στην ημερήσια διάταξη Επίκαιρη Ερώτηση δευτέρου κύκλου με αριθμό 520/16-1-97 του Βουλευτή του Δημοκρατικού Κοινωνικού Κινήματος, κ. Ιωάννη Καρακώστα προς τον Υπουργό Υγείας και Πρόνοιας, σχετικά με τη λήψη των αναγκαίων μέτρων για την αντιμετώπιση βασικών ελλείψεων στην υγειονομική περίθαλψη του Νομού Αιτωλοακαρνανίας.

Η επίκαιρη ερώτηση του κ. Καρακώστα έχει ως εξής:

" Τα Κέντρα Υγείας του Νομού Αιτωλοακαρνανίας δεν καλύπτουν επαρκώς την πρωτοβάθμια υγειονομική περίθαλψη της περιοχής, συγκεκριμένα:

1. Το Κέντρο Υγείας Χαλκιοπούλων Βάλτου.

- Στερείται ειδικευμένου ιατρικού προσωπικού. 'Εχει μόνο έναν γιατρό, το διευθυντή. Το εικοσιτετράωρο καλύπτεται από αγροτικούς μόνο γιατρούς, οι οποίοι δεν έχουν τη δυνατότητα ούτε να επικοινωνούν με το Αγρίνιο τηλεφωνικά για αίτηση βοήθειας ή ιατρικής συμβουλής, διότι το ένα τηλέφωνο που υπάρχει, τις βραδυνές ώρες είναι κλειδωμένο για λόγους οικονομίας, πράγμα που σημαίνει, ότι οι γιατροί εφημερίας αδυνατούν να επικοινωνούν για έκτακτα περιστατικά.

- Επίσης στο Κέντρο αυτό υπάρχει ένα ασθενοφόρο όχημα με ένα μόνο οδηγό, ενώ προβλέπονται έξι ως πλήρωμα. Υπάρχει μία καθαρίστρια, ενώ προβλέπονται τρεις. Υπάρχουν τέσσερις νοσοκόμες, ενώ προβλέπονται οκτώ. Οι δύο μαίες των Χαλκιοπούλων υπηρετούν στο Νοσοκομείο Αγρινίου και τα περιστατικά καλύπτονται από τους αγροτικούς γιατρούς, που δεν είναι μαιευτήρες.

2. Το Κέντρο Υγείας Αστακού δεν εξυπηρετεί επαρκώς την πρωτοβάθμια περίθαλψη της περιοχής, που είναι μεγάλη και τα χωριά απομακρυσμένα. Το χωριό Αετός, που απέχει είκοσι πέντε χιλιόμετρα από τον Αστακό, ελλείψει ασθενοφόρων οχημάτων, αλλά και τηλεφώνων, δεν εξυπηρετείται και θα μπορούσε να καλύψει τις ανάγκες του απ' το Κέντρο Υγείας Κατούνας, που απέχει οκτώ χιλιόμετρα, αλλά το οποίο, όμως, και αυτό υπολειτουργεί. 

3. Το Κένρο Υγείας Γαβαλούς στερείται ειδικευμένου ιατρικού προσωπικού, έχει δύο αγροτικούς γιατρούς, μία μαία και δύο νοσοκόμες. Δεν έχει ούτε ένα ασθενοφόρο.

4. Το Κέντρο Υγείας 'Ανω Χώρας Ναυπακτίας υπολειτουργεί και δεν καλύπτει τις ανάγκες της περιοχής.

Ερωτάται ο κύριος Υπουργός:

α. Γίνεται έλεγχος από επόπτες του Υπουργείου, πώς λειτουργούν οι υγειονομικοί σταθμοί και αν όχι, γιατί;

β. Τι μέτρα πρόκειται να λάβει το Υπουργείο, προκειμένου να αντιμετωπισθούν οι βασικές ελλείψεις που υπάρχουν και οι οποίες, εάν δεν αποκατασταθούν, τότε δημιουργείται τεράστια ευθύνη απ' την αδιαφορία της Πολιτείας, που οφείλει να παρέχει αποτελεσματική περίθαλψη στους κατοίκους της περιοχής".

Ο Υφυπουργός κ.Σκουλάκης έχει το λόγο να πρώτολογήσει για τρία λεπτά.

ΕΜΜΑΝΟΥΗΛ ΣΚΟΥΛΑΚΗΣ (Υφυπ. Υγείας και Πρόνοιας): Κύριε Πρόεδρε, πράγματι τα κέντρα υγείας του Νομού Αιτωλοακαρνανίας, όπως και πολλά κέντρα υγείας της Χώρας -όχι όλα- αντιμετωπίζουν προβλήματα μη επαρκούς στελέχωσης.

Βεβαια υπάρχουν και μερικά κέντρα υγείας, που ιδρύθηκαν το 1993, βαφτίστηκαν κέντρα υγείας και ποτέ δεν αναπτύχθηκαν, όπως το Κέντρο Υγείας Κατούνας και το Κέντρο Υγείας Γαβαλούς, που ούτε καν έχουν συσταθεί. Τουλάχιστον έτσι με ενημερώνει η υπηρεσία. Δημιουργήθηκαν το 1993 χωρίς να έχουν συσταθεί και χωρίς να έχει εξασφαλιστεί η υποδομή, αλλά ούτε και οι αναγκαίες πιστώσεις.

Εν πάση περιπτώσει, το Υπουργείο Υγείας, όπως ξέρετε, μέσα στα πλαίσια της κυβερνητικής πολιτικής και στις προτεραιότητες που δίνει η Κυβέρνηση στα θέματα Υγείας, κατάφερε και πρόπερσι και πέρσι και φέτος να πάρει κατ' εξαίρεση ένα μεγάλο αριθμό, αν θέλετε, προσλήψεων. Πέρσι είχαμε πεντέμισι χιλιάδες θέσεις για νοσηλευτικό και λοιπό προσωπικό και γύρω στις εξακόσιες θέσεις ιατρικό προσωπικό. Μέσα απ' αυτές τις θέσεις ήδη διορίζονται αυτήν τη στιγμή στο Νομό Αιτωλοακαρνανίας δέκα θέσεις μέσω του Α.Σ.Ε.Π. -πρέπει αυτές τις μέρες να γίνουν οι προσλήψεις- και επίσης δόθηκαν για το 1996 εννέα θέσεις ιατρικού προσωπικού. Αυτά για το 1996.

Για το 1997 έχουμε πάλι εξασφαλίσει, παρά την απαγόρευση των προσλήψεων, πεντακόσιες εξήντα θέσεις ιατρικού προσωπικού και δύο χιλιάδες επτακόσιες θέσεις νοσηλευτικού προσωπικού. Τώρα βρισκόμαστε στην κατανομή και ασφαλώς μέσα στα πλαίσια αυτών των συγκεκριμένων δυνατοτήτων, θα δώσουμε μία προτεραιότητα στα κέντρα υγείας, γιατί και εμείς θέλουμε να τα αναβαθμίσουμε, γιατί πιστεύουμε -το έχω πει πάρα πολλές φορές και θα το επαναλάβω- ότι ο θεσμός των κέντρων υγείας ήταν και θα παραμείνει η μεγαλύτερη θεσμική παρέμβαση στο χώρο της Υγείας. Θέλω να πιστεύω ότι αν συνεχιστεί αυτός ο ρυθμός και καταφέρνουμε να κάνουμε κατ' εξαίρεση προσλήψεις στο χώρο της Υγείας, τα προσεχή χρόνια, μέσα σε δύο τρία χρόνια θα έχουμε καλύψει όλες τις ανάγκες και έτσι να εξασφαλίσουμε καλύτερες συνθήκες παροχής πρωτοβάθμιας φροντίδας Υγείας.

ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κ. Σκουλάκη.

Ο κ. Καρακώστας έχει το λόγο να αναπτύξει την επίκαιρη ερώτησή του για δύο λεπτά.

ΙΩΑΝΝΗΣ ΚΑΡΑΚΩΣΤΑΣ: Κύριε Υπουργέ, ευχαριστούμε βέβαια για τις πληροφορίες που μας δώσατε, αλλά το πρόβλημα της πρωτοβάθμιας υγειονομικής περίθαλψης στο Νομό Αιτωλοακαρνανίας είναι μεγάλο.

Θα σας παρακαλέσω πάρα πολύ να στείλετε ελεγκτές να ελέγξουν και το ήδη υπάρχον προσωπικό, διότι δεν προσφέρουν τις απαραίτητες υπηρεσίες που πρέπει να προσφέρουν.

Ο κόσμος παραπονιέται. Ζει επάνω στα βουνά. Οι Χαλκιό-

Σελίδα 2966 

πουλοι είναι ένα ορεινό μέρος. Σας είπα, ότι δεν έχουν ούτε καν τηλέφωνο να επικοινωνήσουν με το Κέντρο του Αγρινίου και θα σας παρακαλέσω πάρα πολύ να δείξετε το ενδιαφέρον σας.

Επίσης στην περιοχή της Κατούνας αυτήν την υποτυπώδη μονάδα να την αξιοποιήσετε καλύτερα, καθώς και τον Αστακό, ο οποίος δεν μπορεί να εξυπηρετήσει εικόσι πέντε με τριάντα απομακρυσμένα χωριά.

Δείξτε το ενδιαφέρον σας στην πρωτοβάθμια περίθαλψη. Ο Νομός Αιτωλοακαρνανίας, κύριε Υπουργέ, είναι μέχρι σήμερα τελείως εγκαταλελειμμένος. Τόσα χρόνια δεν έστελναν ούτε ιατρικό προσωπικό ούτε μαίες. Στους Χαλκιόπουλους υπάρχουν δυο μαίες, αλλά δυστυχώς είναι και οι δυο στο Αγρίνιο.

Θα σας παρακαλέσω να στείλετε να κάνουν έναν έλεγχο, να δείτε αν εφαρμόζονται οι διατάξεις του Υπουργείου Υγείας. Είναι ανέλεγκτοι, ό,τι θέλουν κάνουν. Ο καθένας κλείνει το τηλέφωνο, λένε ότι δεν έχουν οδηγούς. Σε επείγοντα περιστατικά, τα οποία είναι επικίνδυνα και πρέπει να επέμβει αμέσως γιατρός, επιλαμβάνονται αγροτικοί γιατροί, οι οποίοι μόλις χθες τελείωσαν την ιατρική και δεν είναι σε θέση να αντιμετωπίσουν τέτοια περιστατικά. Να μην έχουν και ένα τηλέφωνο να επικοινωνήσουν με τις μονάδες του νοσοκομείου Αγρινίου ή του νοσοκομείου Μεσολογγίου, για να αντιμετωπίσουν αυτά τα περιστατικά;

Κύριε Υπουργέ, γνωρίζω το ενδιαφέρον σας -και σας παρακαλώ να το εκδηλώσετε και εδώ- για την Αιτωλοακαρνανία. Είναι πράγματι σε χειρίστη κατάσταση. Σας μεταφέρω αυτόν τον προβληματισμό των κατοίκων, διότι τις ημέρες των Χριστουγέννων, που μου δόθηκε η ευκαιρία, επισκέφθηκα όλα σχεδόν τα κέντρα και τα δυο νοσοκομεία της Αιτωλοακαρνανίας και διαπίστωσα την τραγικότητα των προβλημάτων. Θα σας παρακαλέσω να δείξετε το προσωπικό σας ενδιαφέρον. Στείλτε ελεγκτές να ελέγξουν. Σας ευχαριστώ.

ΠΡΟΕΔΡΕΥΩΝ (Παναγιώτης Σγουρίδης): Ο κ. Σκουλάκης έχει το λόγο για δύο λεπτά για να δευτερολογήσει.

ΕΜΜΑΝΟΥΗΛ ΣΚΟΥΛΑΚΗΣ (Υφυπ. Υγείας και Πρόνοιας): Δεν έχω να προσθέσω τίποτε, κύριε Πρόεδρε.

ΠΡΟΕΔΡΕΥΩΝ (Παναγιώτης Σγουρίδης): Κύριοι συνάδελφοι, έχω την τιμή να ανακοινώσω το δελτίο των Επικαίρων Ερωτήσεων της Παρασκευής 24 Ιανουαρίου 1997.

ΕΠΙΚΑΙΡΕΣ ΕΡΩΤΗΣΕΙΣ Πρώτου Κύκλου.

1. Η με αριθμό 537/44/20-1-97 Επίκαιρη Ερώτηση του Βουλευτή του Πανελληνίου Σοσιαλιστικού Κινήματος κ. Θεόδωρου Κατσανέβα προς τον κύριο Πρωθυπουργό, σχετικά με τις καταστροφές που προκλήθηκαν από τις πρόσφατες πλημμύρες και τη λήψη μέτρων αντιπλημμυρικής προστασίας, ιδιαίτερα στις περιοχές της Β' Περιφέρειας της Αθήνας κ.λπ. 2. Η με αριθμό 458/41/7-1-97 Επίκαιρη Ερώτηση του Προέδρου της Νέας Δημοκρατίας κ. Μιλτιάδη 'Εβερτ προς τον κύριο Πρωθυπουργό, σχετικά με την πρόσφατη συνέντευξη του Υπουργού Εθνικής 'Αμυνας για την πολιτική της Τουρκίας στο Αιγαίο, την ενημέρωση των Πολιτικών Κομμάτων, την υποβολή διαβημάτων στους Διεθνείς Οργανισμούς και τη σύγκληση του Συμβουλίου Αρχηγών των Κομμάτων για τη χάραξη ενιαίας εξωτερικής και αμυντικής πολιτικής.

3. Η με αριθμό 511/42/15-1-97 Επίκαιρη Ερώτηση της Προέδρου της Κοινοβουλευτικής Ομάδας του Κομμουνιστικού Κόμματος Ελλάδος κας Αλέκας Παπαρήγα προς τον κύριο Πρωθυπουργό, σχετικά με τις καταστροφές από τις πρόσφατες πλημμύρες, τη λήψη μέτρων αποζημίωσης των πληγέντων και την εξαγγελία ολοκληρωμένου σχεδιασμού αντιπλημμυρικής προστασίας.

4. Η με αριθμό 516/43/15-1-97 Επίκαιρη Ερώτηση του Προέδρου του Συνασπισμού της Αριστεράς και της Προόδου κ. Νικολάου Κωνσταντόπουλου προς τον κύριο Πρωθυπουργό, σχετικά με τις καταστροφές από τις πρόσφατες πλημμύρες, τη λήψη μέτρων αποκατάστασης των πληγέντων και τις προθέσεις της Κυβέρνησης για ένταξη στο Β' Κοινοτικό Πλαίσιο Στήριξης δημιουργίας και υποδομής μηχανισμού αντιμετώπισης εκτάκτων αναγκών και φυσικών καταστροφών κ.λπ.

ΕΠΙΚΑΙΡΕΣ ΕΡΩΤΗΣΕΙΣ Δευτέρου Κύκλου.

1. Η με αριθμό 538/20-1-97 Επίκαιρη Ερώτηση τηε Βουλευτού του Πανελληνίου Σοσιαλιστικού Κινήματος κας Ελένης Ανουσάκη προς τον Υπουργό Περιβάλλοντος - Χωροταξίας και Δημοσίων 'Εργων, σχετικά με τις καταστροφές που προκλήθηκαν από τις πρόσφατες πλημμύρες στις περιοχές Κορινθίας, Φθιώτιδας και Κηφισού, τις πιθανές κακοτεχνίες στα αντιπλημμυρικά έργα, την αποζημίωση των πληγέντων κ.λπ.

2. Η με αριθμό 543/21-1-97 Επίκαιρη Ερώτηση της Βουλευτού της Νέας Δημοκρατίας κας Μαριέτας Γιαννάκου-Κουτσίκου προς τους Υπουργούς Μεταφορών και Επικοινωνιών, Εθνικής 'Αμυνας, σχετικά με τις προθέσεις της Κυβέρνησης να προχωρήσει στην έκδοση των Προεδρικών Διαταγμάτων διοίκησης, διαχείρισης, ιδιοκτησιακού καθεστώτος και προσφοράς υπηρεσιών των δικτύων καλωδιακής τηλεόρασης, την εφαρμογή των κανόνων δεοντολογίας στις παρεχόμενες υπηρεσίες του Internet, την κατοχύρωση του απορρήτου της ηλεκτρονικής αλληλογραφίας κ.λπ.

3. Η με αριθμό 540/20-1-97 Επίκαιρη Ερώτηση του Βουλευτή του Κομμουνιστικού Κόμματος Ελλάδος κ. Ευστρατίου Κόρακα προς τον Υπουργό Εμπορικής Ναυτιλίας, σχετικά με τις απεργιακές κινητοποιήσεις των ναυτεργατών και τη λήψη των αναγκαίων μέτρων για την επίλυση των προβλημάτων τους.

4. Η με αριθμό 546/21-1-97 Επίκαιρη Ερώτηση της Βουλευτού του Συνασπισμού της Αριστεράς και της Προόδου κας Ανδριανής Λουλέ προς τον Υπουργό Δημόσιας Τάξης, σχετικά με τη λειτουργία της Αστυνομικής Διεύθυνσης Λάρισας, τις ελλείψεις σε υλικοτεχνική υποδομή και αστυνομικό προσωπικό και τη λήψη των αναγκαίων μέτρων.

Εισερχόμαστε στην τέταρτη στην ημερήσια διάταξη μ' αριθμ. 536/20-1-97 επίκαιρη ερώτηση πρώτου κύκλου του Βουλευτού του Συνασπισμού της Αριστεράς και της Προόδου κ. Ευαγγέλου Αποστόλου προς τους Υπουργούς Περιβάλλοντος - Χωροταξίας και Δημοσίων 'Εργων, Ανάπτυξης, σχετικά με τη λήψη των αναγκαίων μέτρων περιβαλλοντικής προστασίας του Ληλάντιου Πεδίου στην περιοχή της Χαλκίδας.

Η επίκαιρη ερώτηση έχει ως ακολούθως:

"Το Ληλάντιο Πεδίο συμπεριλαμβανομένων και οικιστικών περιοχών της Χαλκίδας, είναι μια έκταση σαράντα πέντε χιλιάδων στρεμμάτων με καλλιεργήσιμη γη, που έχει χαρακτηρισθεί υψηλής γονιμότητας και παραγωγικότητας περί τα δεκαοκτώ χιλιάδες στρέμματα. Την τελευταία εικοσαετία έχει δεχθεί διπλή επίθεση, οικιστική σε μικρότερο ποσοστό και ληστρική σε μεγαλύτερο με τις παράνομες αργιλοληψίες. Αυτήν τη στιγμή το 30% της καλλιεργήσιμης γης, κατά παράβαση της κείμενης νομοθεσίας, έχει δώσει τη θέση του σε χώρους ταφής απορριμάτων και τεράστια πηγάδια.

Την τελευταία περίοδο υπήρξε έντονη αντίδραση από φορείς της περιοχής, αλλά και ευαίσθητους πολίτες και η Νομαρχιακή Αυτοδιοίκηση Ευβοίας, αντί να φροντίσει για την εφαρμογή της κείμενης νομοθεσίας παίρνει απόφαση (αριθμός 99/96)και σας προτείνει την τροποποίησή της προς το ελαστικότερο. Συγκεκριμένα για την έκδοση άδειας αργιλοληψίας, επειδή υπάρχει αλλοίωση της μορφολογίας, απαιτείται η κατάθεση μελέτης περιβαλλοντικών επιπτώσεων τύπου Α και η έγκρισή της από τις κεντρικές υπηρεσίες του Υπουργείου Ανάπτυξης, ενώ η Νομαρχιακή Αυτοδιοίκηση Ευβοίας προτείνει την κατάθεση μελέτης περιβαλλοντικών επιπτώσεων τύπου Β και την έγκρισή της από τις περιφερειακές υπηρεσίες.

Επειδή η σωτηρία του Ληλάντιου Πεδίου μπορεί να γίνει με την πλήρη απαγόρευση της αργιλοληψίας και με την εφαρμογή της Ζώνης Οικιστικού Ελέγχου της περιοχής, την οποία κατά παράνομο τρόπο δεν εφαρμόζει η Νομαρχιακή Αυτοδιοίκηση Ευβοίας.

Ερωτώνται οι κύριοι Υπουργοί:

Αν θα κάνουν δεκτή την απόφαση-πρόταση της Νομαρχιακής Αυτοδιοίκησης Ευβοίας, που θα οδηγήσει στην ολική καταστροφή του Ληλάντιου Πεδίου.

Ο Υφυπουργός ο κ. Κολιοπάνος έχει το λόγο για να 

Σελίδα 2967 

πρωτολογήσει.

ΘΕΟΔΩΡΟΣ ΚΟΛΙΟΠΑΝΟΣ (Υφυπ. ΠΕ.ΧΩ.Δ.Ε.): Κύριε Πρόεδρε, η ερώτηση του συναδέλφου έχει, κατά την εκτίμησή μου, δύο σκέλη. Το πρώτο σκέλος αφορά την ολοκλήρωση της Ζώνης Οικιστικού Ελέγχου. 'Οπως ξέρετε, υποβλήθηκε μια πρόταση Ζώνης Οικιστικού Ελέγχου από το τμήμα πολεοδομίας και πολεοδομικών εφαρμογών του Νομού Ευβοίας, στην αρμόδια διεύθυνση του Υπουργείου του ΠΕ.ΧΩ.Δ.Ε., στην Διεύθυνση Πολεοδομικού Σχεδιασμού. Απαντήθηκε γραπτά στη Νομαρχία Εύβοιας, για τις ελλείψεις και ατέλειες αυτής της Προτάσεως Ζώνης οικιστικού Ελέγχου.

Απομένει, λοιπόν, προκειμένου να ολοκληρωθεί και να εγκριθεί αυτή η Ζώνη Οικιστικού Ελέγχου -η οποία πρέπει να τονίσω, ότι θα επιβάλει χρήσεις γης, όρους και περιορισμούς στη δόμηση, που ουσιαστικά είναι το ζητούμενο φαντάζομαι, από την ερώτησή σας- να εγκριθεί από την αρμόδια διεύθυνση του Υ.ΠΕ.ΧΩ.Δ.Ε.. Αυτό είναι το ένα σκέλος. Αφορά, λοιπόν, την ολοκλήρωση αυτής της δουλειάς, από το αρμόδιο τμήμα Πολεοδομίας και Πολεοδομικών Εφαρμογών.

Στο άλλο που αναφέρεστε δηλαδή στο κατά πόσο η Νομαρχιακή Αυτοδιοίκηση ή οι κεντρικές υπηρεσίες του Υπουργείου Ανάπτυξης και ΠΕ.ΧΩ.Δ.Ε. είναι αρμόδιες για να τους υποβάλλονται μελέτες περιβαλλοντικών επιπτώσεων, για τη συγκεκριμένη αργιλοληψία, φαντάζομαι ότι θα ξέρετε κύριε συνάδελφε, ότι έχει απαντηθεί γραπτά δύο φορές και προφορικά πολύ περισσότερες, ότι πράγματι, σύμφωνα με την κοινή υπουργική απόφαση 69269/90, η οποία εκδόθηκε κατ' επιταγήν του ν. 1650/86 για την προστασία του περιβάλλοντος, γι' αυτές τις περιπτώσεις, δηλαδή εξόρυξη αργίλου, όπως και για κάποιες άλλες, απαιτείται υποβολή μελέτης περιβαλλοντικών επιπτώσεων από τον ενδιαφερόμενο, είτε ιδιώτη είτε από οποιοδήποτε άλλο φορέα, στο Υπουργείο Ανάπτυξης. Αυτή η μελέτη εγκρίνεται από κοινού από το Υπουργείο Ανάπτυξης και το ΠΕ.ΧΩ.Δ.Ε. και στη συνέχεια δίνεται αυτή η άδεια. Δηλαδή ορίζονται, επιβάλλονται, οι όροι με τους οποίους θα λειτουργεί.

Αυτό, λοιπόν, το έχουμε απαντήσει και στη Νομαρχιακή Αυτοδιοίκηση του Νομού Ευβοίας και συνεπώς είναι γνωστό. Βέβαια πρέπει να πω, ότι δεν εκδόθηκε καμία άδεια από τη Νομαρχιακή Αυτοδιοίκηση Ευβοίας με τη διαδικασία που η ίδια πρότεινε και η οποία δεν είναι σύμφωνη με το νόμο.

'Αρα, λοιπόν, πράγματι έγινε αυτή η πρόταση, δε γίνεται δεκτή διότι δε συμφωνεί με το νόμο και συνεπώς, και ως προς αυτό το δεύτερο σκέλος, δεν υπάρχει πρόβλημα.

ΠΡΟΕΔΡΕΥΩΝ (Παναγιώτης Σγουρίδης): Ο κ. Αποστόλου έχει το λόγο για δύο λεπτά.

ΕΥΑΓΓΕΛΟΣ ΑΠΟΣΤΟΛΟΥ: Κύριε Υπουργέ, χαίρομαι πραγματικά για την απάντησή σας, αλλά, όπως ξέρετε, με το Ληλάντιο Πεδίο υπάρχει μια ιστορία τουλάχιστον είκοσι χρόνων, όμως, την τελευταία περίοδο η κατάσταση έχει φθάσει στο απροχώρητο. Και σας κατέθεσα αυτήν την ερώτηση, γιατί πραγματικά, ενώ η Νομαρχιακή Αυτοδιοίκηση είχε τα περιθώρια τόσα χρόνια να ξεκινήσει τη διαδικασία επέκτασης της Ζ.Ο.Ε., σύμφωνα με την οποία οπωσδήποτε θα σταματούσαν οι αργιλοληψίες, δεν το έκανε. Και πάλι σας λέω μέχρι σήμερα, όλες οι αργιλοληψίες είναι παράνομες και αντί η Νομαρχιακή Αυτοδιοίκηση να ενδιαφερθεί για να εφαρμοστεί η νομοθεσία, ενδιαφέρεται για την τροποποίηση προς το ελαστικότερο.

Θα σας πω μόνο λίγα πράγματα για το τι συμβαίνει στο Ληλάντιο Πεδίο την τελευταία δεκαετία, τι τραγελαφικά πράγματα συμβαίνουν:'Εχουμε επιχορήγηση του αναγκαστικού συνεταιρισμού αμπελοκτημόνων Χαλκίδας για την ίδρυση οινοποιείου ύψους ενός δισεκατομμυρίου (1 δισ), ενώ ταυτόχρονα έχουμε επιδότηση εκριζώσεων αμπέλου.'Εχουμε στην ίδια περιοχή παράνομες αργιλοληψίες, ενώ ταυτόχρονα έχουμε επιχορηγήσεις ίδρυσης ή επέκτασης κεραμοποιείων.'Εχουμε στην ίδια περιοχή παράνομες χωματοληψίες και ταυτόχρονα έχουμε αλλαγή της νομοθεσίας από πλημμέλημα, που σημαίνει σύλληψη επ' αυτοφόρω και κατάσχεση μηχανημάτων, σε πταίσμα.

Και δε φτάνει αυτό, αλλά έχει ξεκινήσει και μια εμπορία χώματος, που πραγματικά η περιοχή κινδυνεύει πολύ γρήγορα να μετατραπεί, όπως σας είπα, σε χωματερές, σε χώρους όχι υγειονομικής ταφής, αλλά σε ανοικτά πηγάδια, γεμάτα με σκουπίδια, με μπάζα, με ο,τιδήποτε μπορείτε να φανταστείτε. Θα προσκομίσω στο Υπουργείο και φωτογραφίες και πραγματικά χαίρομαι, γιατί μου απαντήσατε κατ' αυτόν τον τρόπο.

Εκείνο που ζητάμε είναι, αν είναι δυνατόν, οι διαδικασίες ελέγχου της Ζ.Ο.Ε., όταν θα σας υποβληθούν, να προχωρήσουν όσο γίνεται γρηγορότερα, γιατί βλέπουμε, ότι τουλάχιστον οι υπόλοιπες υπηρεσίες δεν είναι διατειθεμένες να υπερασπίσουν το νόμο -σας το λέω, κύριε Υπουργέ- διότι αυτήν τη στιγμή η χωματοληψία, σας λέω και πάλι, έχει φθάσει σε αφάνταστα υψηλά σημεία και δεν υπάρχει καμία κινητοποίηση του κρατικού μηχανισμού.

ΠΡΟΕΔΡΕΥΩΝ (Παναγιώτης Σγουρίδης): Ο κ. Κολιοπάνος έχει το λόγο.

ΘΕΟΔΩΡΟΣ ΚΟΛΙΟΠΑΝΟΣ (Υφυπ. ΠΕ.ΧΩ.Δ.Ε.): Κύριε συνάδελφε, με την ευκαιρία, να σας τονίσω, ότι ήδη υποβλήθηκε στις αρμόδιες κεντρικές υπηρεσίες του Υπουργείου Ανάπτυξης και του Υ.ΠΕ.ΧΩ.Δ.Ε. η πρώτη μελέτη περιβαλλοντικών επιπτώσεων, που αφορά στην περιοχή που συζητούμε, στο Ληλάντιο Πεδίο και ήδη η αρμόδια υπηρεσία την αξιολογεί.

Βέβαια σ' αυτό που λέτε, πράγματι έχετε δίκιο και όχι μόνο στη Χαλκίδα, αλλά και σε ολόκληρη την Ελλάδα, οι χωματοληψίες αυτές, οι αργιλοληψίες, γινόντουσαν χωρίς την κατάλληλη άδεια, αλλά είναι καιρός μέσα στη γενικότερη προσπάθεια προστασίας του περιβάλλοντος, να γίνει και αυτό, δηλαδή να υπάρχουν άδειες αργιλοληψίας παντού και πολύ περισσότερο στο Ληλάντιο Πεδίο.

Επίσης να τονίσω, ότι πέρα από το ότι η Νομαρχιακή Αυτοδιοίκηση δεν έχει την αρμοδιότητα, όπως σας τόνισα -και τονίσαμε και γραπτά στην ίδια-οι προτάσεις του Νομαρχιακού Συμβουλίου δεν είναι κακές, δηλαδή βρίσκονται κοντά στην κατεύθυνση προστασίας αυτού του χώρου, που ονομάζεται Ληλάντιο Πεδίο. Ευχαριστώ.

ΠΡΟΕΔΡΕΥΩΝ (Παναγιώτης Σγουρίδης): Επόμενη είναι η πέμπτη στην ημερήσια διάταξη υπ. αριθμ. 527/17-1-97 επίκαιρη ερώτηση πρώτου κύκλου του Βουλευτή του Δημοκρατικού Κοινωνικού Κινήματος κ. Γεωργίου Ρόκου προς τους Υπουργούς Εμπορικής Ναυτιλίας και Εθνικής 'Αμυνας, σχετικά με τη λήψη των αναγκαίων μέτρων για την αγορά των ελικοπτέρων έρευνας και διάσωσης.

Η επίκαιρη ερώτηση έχει ως ακολούθως:

"Εδώ και δώδεκα χρόνια εκκρεμεί η αγορά ελικοπτέρων έρευνας και διάσωσης, παρά το γεγονός ότι τα σχετικά κονδύλια έχουν ήδη εγκριθεί από την Ευρωπαϊκή 'Ενωση.

Στο μεταξύ η Τουρκία, σύμφωνα με πληροφορίες, έχει παραγγείλει σε γαλλογερμανική κοινοπραξία τριάντα ελικόπτερα τέτοιου τύπου, αξίας 400 εκατ. δολαρίων.

Επειδή, σύμφωνα με εκτιμήσεις στρατιωτικών και διπλωματικών κύκλων, η 'Αγκυρα με την αγορά αυτή έχει ως στόχο την εποπτεία του Αιγαίου.

Ερωτώνται οι κύριοι Υπουργοί:

Εάν προτίθενται να προχωρήσουν άμεσα στην αγορά των παραπάνω ελικοπτέρων, που σχετίζεται άμεσα και με την 'Αμυνα της Χώρας μας".

Ο Υπουργός Εμπορικής Ναυτιλίας κ. Σουμάκης έχει το λόγο για τρία λεπτά, να πρωτολογήσει.

ΣΤΑΥΡΟΣ ΣΟΥΜΑΚΗΣ (Υπ. Εμπορικής Ναυτιλίας): Κύριε Πρόεδρε, δεν υπάρχει καμία αμφιβολία, ότι η προμήθεια αυτού του τύπου ελικοπτέρων είναι μία απόλυτα αναγκαία προτεραιότητα για τη Χώρα μας και για τον τομέα της έρευνας και διάσωσης, αλλά και για άλλους λόγους, που όλοι αντιλαμβανόμαστε.

Πρέπει, όμως, για το ιστορικό του θέματος, να πω ορισμένα πράγματα. Τουλάχιστον από τα στοιχεία που μου έχουν δοθεί, η προμήθεια των έξι ελικοπτέρων έρευνας και διάσωσης, είναι προϋπολογισμού περίπου 18 δισ., που το 61% της χρηματοδότησης προέρχεται από το δεύτερο Κοινοτικό Πλαίσιο Στήριξης και το υπόλοιπο 39% από τους εθνικούς πόρους και έχει για πρώτη φορά ενταχθεί από το Υπουργείο Εθνικής 

Σελίδα 2968 

Οικονομίας στη συλλογική απόφαση έργου στις 27-4-94.

Ο σχετικός δημόσιος διεθνής διαγωνισμός προκηρύχθηκε τον Απρίλιο του 1995 με τις διατάξεις της νομοθεσίας περί προμηθειών των Ενόπλων Δυνάμεων. Μέχρι τον Οκτώβριο του 1995 έγινε αξιολόγηση των τεχνικών προσφορών. Το Δεκέμβρη του 1995 υπεβλήθη από την Ανωτάτη Επιτροπή Προμηθειών πρακτικό οικονομοτεχνικής αξιολόγησης, που πρότεινε τη μη κατακύρωση για δύο λόγους. Πρώτον, μετά την τεχνική αξιολόγηση είχε απομείνει μόνο μία εταιρεία, η προσφορά της οποίας παρουσίαζε ελλείψεις και δεύτερον, από την εξέλιξη του διαγωνισμού δεν προέκυψαν συγκρίσιμες τιμές.

Το 1996 εκδόθηκε υπουργική απόφαση ακύρωσης του διαγωνισμού και τον Απρίλιο του 1996 συγκροτήθηκε μία επιτροπή από προσωπικό του Λιμενικού Σώματος και της Πολεμικής Αεροπορίας, για να αναθεωρήσουν τις προδιαγραφές. Ολοκληρώθηκαν τον Ιούνιο του 1996 και διαβιβάσθηκαν στο Υπουργείο Ανάπτυξης. Με την απόφαση 4113/6-11-96 χαρακτηρίσθηκε αυτή η προμήθεια ως υψηλής τεχνολογικής και οικονομικής αξίας και παρέπεμψε το θέμα στο Υπουργικό Συμβούλιο. 

Από τότε που ανέλαβα Υπουργός, πρέπει να σας πω, ότι μεσολάβησα για να χαρακτηριστεί έτσι αυτή η προμήθεια για λόγους πλήρης διαφάνειας, αλλά και μιας διακομματικής συμφωνίας, λόγω της επιτακτικής ανάγκης της προμήθειας αυτών των ελικοπτέρων, ώστε όποιος διαγωνισμός προκύψει να είναι τελεσίδικος και να πάρουμε την ευθύνη όλοι μαζί. 'Ετσι, φθάσαμε να εισαχθεί στις 18 του μηνός στο Υπουργικό Συμβούλιο, το οποίο με τη 285 της 19 Νοεμβρίου πράξη του απεφάσισε τη συγκρότηση Διακομματικής Επιτροπής, πρόεδρος της οποίας είμαι εγώ.

Πριν από λίγο με πληροφόρησαν, ότι χθες και η Νέα Δημοκρατία έστειλε τον εκπρόσωπό της και την επόμενη εβδομάδα θα συγκαλέσω την Επιτροπή, προκειμένου να αποφασίσουμε τον τρόπο και το φορέα διενέργειας του διαγωνισμού.

Πρέπει να σας πω, ότι οι προδιαγραφές είναι έτοιμες, όμως υπόκεινται στον έλεγχο της Διακομματικής Επιτροπής. Μπορεί να ζητήσουμε βοήθεια ή κάποιες λεπτομέρειες από την Πολεμική Αεροπορία ή από άλλον φορέα, προκειμένου να υπάρξει πλήρης διαφάνεια σε ό,τι αφορά τις τεχνικές προδιαγραφές των ελικοπτέρων αυτών.

Ευελπιστώ, ότι όλοι μας θα καταβάλουμε κάθε δυνατή προσπάθεια, ώστε η προμήθεια των ελικοπτέρων να συντομευθεί όσο το δυνατόν γρηγορότερα.

ΠΡΟΕΔΡΕΥΩΝ (Παναγιώτης Σγουρίδης): Ο κ. Ρόκος έχει το λόγο.

ΓΕΩΡΓΙΟΣ ΡΟΚΟΣ: Κύριε Πρόεδρε, βεβαίως, δε θα προέκυπτε η επίκαιρη ερώτηση, εάν υπήρχε καλύτερη πληροφόρηση. 'Ομως, και αυτό ακόμα δεν είναι στοιχείο που απαλλάσσει κάθε έναν από εμάς από ευθύνες, όταν μάλιστα γνωρίζει τα σχέδια της Τουρκίας και τον τρόπο με τον οποίο η ίδια τα χειρίζεται. Ο καθένας αγωνιά, πράγματι, διαβάζοντας στο διεθνή Τύπο για τις επιτυχίες που κάνει προς αυτήν την κατεύθυνση και έχει ήδη αποφασίσει, και έχει ήδη υπογράψει με γαλλογερμανικές εταιρείες την προμήθεια τριάντα ελικοπτέρων.

Και αυτό βεβαίως δεν το κάνει για κανένα άλλο λόγο, παρά για το μόνιμο λόγο, που έχει ξεκινήσει από το 1979 και συνεχίζει μέχρι σήμερα, να προσπαθεί δηλαδή να πείσει τη διεθνή κοινότητα, ότι στο FIR Αθηνών μόνο η Τουρκία είναι αυτή που μπορεί να ανταπεξέλθει στις δυσκολίες, που προέρχονται από το άπλωμα του Αιγαίου.

Θα ευχηθούμε αυτόν τον κύκλο που πάτε να κλείσετε, κύριε Υπουργέ, να τον κλείσετε το συντομότερο δυνατό, για να μπορέσουν οι κάτοικοι όλης αυτής της περιοχής να αισθάνονται ανετότερα, διότι είναι και ζήτημα πια μιας εθνικής στάσης.

ΠΡΟΕΔΡΕΥΩΝ (Παναγιώτης Σγουρίδης): Ο Υπουργός Εμπορικής Ναυτιλίας κ. Σουμάκης έχει το λόγο.

ΣΤΑΥΡΟΣ ΣΟΥΜΑΚΗΣ (Υπ.Εμπορικής Ναυτιλίας): Κύριε συνάδελφε, χαίρομαι που το λέτε και όλοι μαζί, λοιπόν, το συντομότερο δυνατόν, να συναποφασίσουμε και να προχωρήσουμε στην προμήθεια. Δεν πρέπει να χαθεί άλλος χρόνος. Και σε ό,τι αφορά εμένα, που είμαι και πρόεδρος της Επιτροπής, να είσθε σίγουρος, ότι θα προχωρήσω προς αυτήν την κατεύθυνση. Ευχαριστώ.

ΠΡΟΕΔΡΕΥΩΝ (Παναγιώτης Σγουρίδης): Η διαφάνεια θα πρέπει να συμβαδίζει και με την αποτελεσματικότητα.

Επίκαιρες Ερωτήσεις Δευτέρου Κύκλου.

Πρώτη στην ημερήσια διάταξη είναι η με αριθμό 521/16.1.97 Επίκαιρη Ερώτηση του Βουλευτή του ΠΑ.ΣΟ.Κ. κ. Μιχαήλ Καρχιμάκη προς τον Υφυπουργό Πολιτισμού αρμόδιο για θέματα Αθλητισμού σχετικά με τη λήψη των αναγκαίων μέτρων για τη βελτίωση της αθλητικής υποδομής στο Νομό Λασιθίου.

Η ερώτηση του κυρίου συναδέλφου σε περίληψη έχει ως εξής:

"Ο Νομός Λασιθίου είναι ο νομός με το μεγαλύτερο ίσως αναπτυξιακό έλλειμμα από τους τέσσερις νομούς της Κρήτης.

Το έλλειμμα αυτό επεκτείνεται και στον τομέα των αθλητικών υποδομών, που είναι απαραίτητες για την κάλυψη των αναγκών της νεολαίας και των αθλητικών σωματείων.

Κατά καιρούς, λοιπόν, έχουν υποβληθεί αιτήματα και στη Νομαρχιακή Αυτοδιοίκηση, αλλά και στο Υφυπουργείο Αθλητισμού, για την ανάγκη κατασκευής αθλητικών έργων, αιτήματα που μέχρι σήμερα δεν έχουν σαφή εικόνα για το αν πρόκειται να δρομολογηθούν και ικανοποιηθούν.

Ενόψει της συντάξεως του προγράμματος δημοσίων επενδύσεων για το 1997 του Υφυπουργείου Αθλητισμού, ερωτάται ο Υπουργός:

Θα ενταχθεί η κατασκευή χλοοτάπητα στο γήπεδο Ιεράπετρας;

Θα ενταχθεί η κατασκευή χλοοτάπητα στο εθνικό στάδιο Σητείας;

Θα ενταχθεί η κατασκευή χλοοτάπητα στο γήπεδο Κουτσουρά;

Θα ενταχθεί η κατασκευή χλοοτάπητα στο γήπεδο Κριτσάς;

Θα ενταχθεί η κατασκευή του κλειστού γυμναστηρίου στη Σητεία;

Θα δοθεί σε χρήση το κλειστό γυμναστήριο Ιεράπετρας πριν το τέλος του τρέχοντος έτους, όπως έχετε ενημερώσει και το Δήμαρχο της πόλης:

Θα ξεκινήσει η κατασκευή κλειστού γυμναστηρίου στον 'Αγιο Νικόλαο;

Θα ενταχθεί στο πρόγραμμα του 1997 η ηλεκτροδότηση του σταδίου του Αγίου Νικολάου;

Θα χορηγηθεί η πίστωση για την περίφραξη του εθνικού σταδίου Νεαπόλεως, όπως δεσμευθήκατε κατά την επίσκεψή σας στον 'Αγιο Νικόλαο;

Θα ενταχθεί στο πρόγραμμα χρηματοδότηση, με βάση εγκεκριμένη μελέτη από τη διεύθυνση τεχνικών υπηρεσιών, για εργασίες στο εθνικό στάδιο Σητείας, έτσι ώστε να γίνει λειτουργικό;

Θα υπάρξει δυνατότητα χρηματοδότησης των αθλητικών εγκαταστάσεων των σχολείων της πόλης της Σητείας, με βάση αίτημα που έχει υποβάλλει ο κύριος Δήμαρχος;

Θα ολοκληρωθούν οι εργασίες, που υπολείπονται για τη λειτουργία του σταδίου της Ελούντας;"

Ο Υφυπουργός Αθλητισμού κ. Φούρας έχει το λόγο.

ΑΝΔΡΕΑΣ ΦΟΥΡΑΣ (Υφυπ.Πολιτισμού): Κύριε Πρόεδρε, όταν με τον Πρωθυπουργό επισκεφθήκαμε την Κρήτη, διαπιστώσαμε πράγματι ότι στο Νομό Λασιθίου υπάρχουν προβλήματα αθλητικής υποδομής. Και βεβαίως κατά τη διάρκεια της επίσκεψης δεσμευθήκαμε ότι το πρόγραμμα του 1997 θα συμπεριλάβει μια σειρά από αθλητικά έργα. 

Είναι δικαιολογημένο το ενδιαφέρον του αγαπητού συναδέλφου κ. Καρχιμάκη, ενδιαφέρον το οποίο έχει επιδειχθεί και από το συνάδελφό του στο Νομό Λασιθίου. 

Θα ήθελα να πω ότι πράγματι είναι εντυπωσιακό ότι ο 'Αγιος Νικόλαος, μοναδική πρωτεύουσα νομού, δεν έχει κλειστό γυμναστήριο. Οφείλουμε να του δώσουμε αυτήν τη δυνατότητα και να αποκτήσει κλειστό γυμναστήριο.

Ταυτόχρονα υπάρχει μια σειρά από προτάσεις του αγαπητού συναδέλφου, που αναφέρονται στην αθλητική υποδομή και 

Σελίδα 2969 

κυρίως στο θέμα "χλοοτάπητες" στη Σητεία, στο γήπεδο Κουτσουρά, στο γήπεδο Κριτσά. Αυτά όλα, όμως, τα θέματα θα πρέπει να τα αντιληφθούμε με την πραγματική τους διάσταση. 'Οταν κάνεις ένα γήπεδο με χλοοτάπητα, πρέπει να γνωρίζεις ότι διώχνεις τους αθλούμενους από μέσα, γιατί ένα γήπεδο με χλοοτάπητα δίνει τη δυνατότητα για προπόνηση τρεις ώρες την εβδομάδα και βεβαίως για έναν αγώνα την εβδομάδα. Αν υπάρχουν βοηθητικά γήπεδα, θα πρέπει να ενταχθούν κυρίως αυτά τα γήπεδα.

Εγώ μπορώ να δεσμευθώ από εδώ, σ' αυτά τα οποία είχαμε δεσμευθεί και στην Κρήτη, ότι θα ξεκινήσει μέσα στο 1977 η κατασκευή κλειστού γυμναστηρίου στον 'Αγιο Νικόλαο. 

(Στο σημείο αυτό την Προεδρική 'Εδρα καταλαμβάνει ο Α' Αντιπρόεδρος της Βουλής, κ. ΠΑΝΑΓΙΩΤΗΣ Ν. ΚΡΗΤΙΚΟΣ).

Θα δούμε το θέμα της κατασκευής χλοοτάπητα στο γήπεδο Σητείας, θα προωθήσουμε την περίφραξη και την αντιμετώπιση των προβλημάτων που συνδέονται με το Εθνικό Στάδιο της Σητείας, γιατί υπάρχουν πολλά προβλήματα σ' αυτό το χώρο, θα συνεννοηθούμε με το Νομαρχιακό Συμβούλιο για μία χρηματοδότηση του Νομαρχιακού Συμβουλίου, προκειμένου να αντιμετωπίσει και να επιλύσει πρόβλημα μικρών αθλητικών έργων σε επίπεδο κοινοτήτων. Βεβαίως θα δεσμευθώ, ακόμη, ότι μέσα στο Φεβρουάριο τεχνικοί της Γενικής Γραμματείας Αθλητισμού, θα πάνε στο Νομό Λασηθίου, για να δουν τα προβλήματα που σχετίζονται με χλοοτάπητες και γεωπόνοι μαζί, για να γίνουν οι μελέτες, και όπου υπάρχει η δυνατότητα και η ανάγκη ταυτόχρονα να μπορέσουμε να εντάξουμε μέσα στο πρόγραμμα του 1997 την κατασκευή χλοοτάπητα στη Σητεία και ενδεχομένως σε ένα ακόμη γήπεδο, αλλά να γίνουν οι σωστές και κατάλληλες επιλογές, για να μην αποκλείσουν τους αθλούμενους απο τα αθλητικά στάδια. Και βεβαίως να δεσμευθώ ότι θα γίνει προσπάθεια να εντάξουμε το 1997 το κλειστό στο Δήμο Σητείας, αναγνωρίζοντας την ιδιαιτερότητα αυτής της επαρχίας.

Για το κλειστό της Ιεράπετρας είναι ακριβώς όπως το αναφέρατε στην ερώτηση:

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Καρχιμάκης έχει το λόγο.

ΜΙΧΑΗΛ ΚΑΡΧΙΜΑΚΗΣ: Κύριε Πρόεδρε, όπως ανέφερα και στην ερώτηση, ο Νομός Λασηθίου πραγματικά είναι από τους λιγότερο ανεπτυγμένους νομούς σε αθλητικά έργα υποδομής και βεβαίως μπορεί κάλλιστα να χαρακτηρισθεί σαν ακριτικός κυρίως λόγω της γεωγραφικής του θέσης και που σίγουρα χρειάζεται μεγαλύτερη συμπαράσταση από την Πολιτεία.

Αυτό το λέω, διότι υπάρχουν νομοί μικροί κυρίως, που έχουν οκτώ και εννέα και δέκα κλειστά γυμναστήρια, δημιουργώντας σε μας την εντύπωση ότι υπάρχει μία άνιση αθλητική ανάπτυξη. Αυτά που διετύπωσα στην ερώτηση είναι τα λιγότερα σε σχέση με τις πραγματικές ανάγκες που υπάρχουν. Και βεβαίως δε θα ήθελα να παραλείψω ότι με την ομιλία σας σε ένα βαθμό με καλύψατε, σ' αυτά που αναφέρονται στην ερώτηση και που σίγουρα, όπως είπατε, είχαν τεθεί κατά την επίσκεψη του Πρωθυπουργού στο Νομό Λασηθίου, όπου και υπήρχε η δέσμευση ότι θα ικανοποιηθούν. Βεβαίως είχαν τεθεί τότε και από τους συναδέλφους μου Βουλευτές, αλλά και από το Νομαρχιακό συμβούλιο και τους Δημάρχους.

Κύριε Υπουργέ, θέλω όμως να επιμείνω στην ικανοποίηση του συνόλου των έργων και γι' αυτά που με διαβεβαιώσατε, αλλά και για εκείνα που δεν έχουν τη δυνατότητα άμεσης υλοποίησης να ανταποκριθείτε θετικά και να κινήσετε τις διαδικασίες που απαιτούνται σε σύντομο χρονικό διάστημα.

Θα πρέπει να γνωρίζετε ότι ο Νομός Λασηθίου θα έχει πραγματικά να θυμάται την προσφορά της Κυβέρνησης του ΠΑ.ΣΟ.Κ., αλλά και τη δική σας συνεισφορά.

'Ηθελα να κάνω μία παρατήρηση ακόμα σε σχέση με την κατασκευή του χλοοτάπητα στο γήπεδο της Ιεράπετρας, για το οποίο υπήρξε δέσμευση με την επίσκεψη του Πρωθυπουργού. Επίσης, υπάρχει και ένα άλλο χρόνιο πρόβλημα για ένα πραγματικά φτωχό δήμο του νομού, το Δήμο της Νεάπολης, για τον οποίο είχατε δεσμευθεί ότι θα χορηγηθεί πίστωση για την περίφραξη του Εθνικού Σταδίου.

Επίσης, θα ήθελα να ρωτήσω κατι για το θέμα του Σταδίου της Ελούντας, σχετικά με τις εργασίες, οι οποίες υπολείπονται, τι θα γίνει;

Κύριε Υπουργέ, νομίζω ότι σε γενικές γραμμές δώσατε ικανοποιητικές απαντήσεις και απομένει να πάμε στο στάδιο της υλοποίησης. Ευχαριστώ.

ΠΡΟΕΔΡΕΥΩΝ (Παναγιώτης Ν. Κρητικός): Ο Υφυπουργός Πολιτισμού, κ. Φούρας, έχει το λόγο.

ΑΝΔΡΕΑΣ ΦΟΥΡΑΣ (Υφυπ. Πολιτισμού): Κύριε Πρόεδρε, οφείλω να συμπληρώσω στα όσα είπα και λόγω χρόνου δεν μπόρεσα να ολοκληρώσω την απάντησή μου, ότι στο πρόγραμμα του 1997 θα ενταχθεί η ηλεκτροδότηση του Σταδίου του Αγίου Νικολάου. Είναι έτοιμη η μελέτη για δημοπράτηση. Η κατασκευή του χλοοτάπητα στην Ιεράπετρα. Η περίφραξη του Εθνικού Σταδίου της Νεαπόλεως είναι μέσα στο σχεδιασμό μας το 1997 και βεβαίως το θέμα που θέσατε σχετικά με τη θέση του Υπουργείου Παιδείας και των αθλητικών εγκαταστάσεων, νομίζω ότι θα πρέπει να απευθυνθείτε στον αρμόδιο Υπουργό. Για το Γήπεδο της ΕΛΟΥΝΤΑ έχω καταθέσει ήδη απάντηση στη Βουλή σε δικιά σας αναφορά τι χρειάζεται για να προχωρήσει. Εγώ, με πολύ θετικές εντυπώσεις γύρισα από την Καστοριά σε μία επίσκεψή μου, διότι εκεί διαπίστωσα ότι εξελίσσονται δέκα κλειστά γυμναστήρια σε επίπεδο νομού από το πρόγραμμα της σχολικής στέγης και χρηματοδοτούνται από το Δεύτερο Κοινοτικό Πλαίσιο Στήριξης.

Οφείλω να σημειώσω ότι ο σχεδιασμός σε αθλητικά έργα του Υπουργείου Αθλητισμού που έγινε το 1994-1995, δεν μπόρεσε να ολοκληρωθεί, δεδομένου ότι δεν είναι επιλέξιμα σύμφωνα με την Ευρωπαϊκή 'Ενωση τα αθλητικά έργα και έτσι όλα τα αθλητικά έργα που χρηματοδούνται από εθνικούς πόρους πλην ενός ειδικού προγράμματος το οποίο συνάντησα μπροστά μου στην Καστοριά, όπου εκεί δέκα κλειστά γυμναστήρια γίνονται και θα ολοκληρωθούν ως Αίθουσες πολλαπλών χρήσεων, αίθουσες οι οποίες θα ανταποκριθούν σε ευρύτερες ανάγκες, αλλά θα υπηρετήσουν και αθλητικές ανάγκες.

ΠΡΟΕΔΡΕΥΩΝ (Παναγιώτης Ν. Κρητικός): Δεύτερη στην ημερήσια διάταξη είναι η με αριθμό 523/16.1.97 Επίκαιρη Ερώτηση του Βουλευτή της Νέας Δημοκρατίας κ. Γεωργίου Ορφανού προς τον Υπουργό Περιβάλλοντος Χωροταξίας και Δημοσίων 'Εργων σχετικά με την ανακατασκευή του οδοστρώματος της Λεωφόρου Νίκης στη Θεσσαλονίκη, τις επιπτώσεις από την ενέργεια αυτή κ.λ.π., η οποία έχει ως εξής:

"H ανακοίνωση για το κλείσιμο της παραλιακής Λεωφόρου Νίκης και για δύο μήνες, από 3 Φεβρουαρίου, για ανακατασκευή, φανερώνει αν μη τι άλλο, την ασυνενοησία που κυριαρχεί ανάμεσα στην Κυβέρνηση και τις αρμόδιες υπηρεσίες.

'Οταν, όμως, τέτοιες ενέργειες, όπως η παραπάνω, υποβαθμίζουν κυριολεκτικά, την ανάγκη της μεγίστης δυνατής προβολής της πόλης μας, στα πλαίσια των εκδηλώσεων της Πολιτιστικής Πρωτεύουσας το 1997, κόβοντάς την κυριολεκτικά στα δύο, τη στιγμή που οι όποιες ανακατασκευές θα μπορούσαν, κάλλιστα, να είχαν γίνει το προηγούμενο φθινόπωρο -χωρίς ιδιαίτερα προβλήματα- αυτό τουλάχιστον φανερώνει, πως καμία πρόβλεψη, προγραμματισμός ή ο,τιδήποτε σχετικό δεν γίνεται έγκαιρα από τις αρμόδιες κυβερνητικές υπηρεσίες.

Κατόπιν των ανωτέρω, ερωτάται ο κύριος Υπουργός και καλείται να ενημερώσει τη Βουλή:

1. Εάν σκέπτεται να αναβάλλει την ανακατασκευή του οδοστρώματος της Λεωφόρου Νίκης όσο διαρκεί η Πολιτιστική Πρωτεύουσα 1997.

2. Εάν έχουν υπολογισθεί οι επιπτώσεις στην Εμπορική, Πολιτιστική και Κοινωνική δραστηριότητα της πόλης σε μία τόσο δύσκολη χρονική συγκυρία (περιορισμένη κίνηση αγοράς, περίοδος εκπτώσεων, εκδηλώσεις Πολιτιστικής Πρωτεύουσας κ.λ.π.) και αν όχι, τι σκέπτεται να πράξει ώστε να μην υπάρξουν επιπτώσεις για τη Θεσσαλονίκη και τους ανθρώπους της.

Ο Υφυπουργός ΠΕ.ΧΩ.Δ.Ε., κ. Χρήστος Βερελής έχει το λόγο.

ΧΡΗΣΤΟΣ ΒΕΡΕΛΗΣ (Υφυπ. ΠΕ.ΧΩ.Δ.Ε.): Κύριε Πρόεδρε, 

Σελίδα 2970 

τον Ιούνιο του 1996, το Υπουργείο Περιβάλλοντος, Χωροταξίας και Δημοσίων 'Εργων ενέκρινε πίστωση ποσού 100 εκατ. δραχμών, προκειμένου να υπάρξει συντήρηση δρόμων εντός της πόλης της Θεσσαλονίκης. Ο Δήμος της Θεσσαλονίκης, τρείς μήνες αργότερα, στις 5 Σεπτεμβρίου 1996, με έγγραφό του γνωστοποίησε ότι επιθυμεί τα χρήματα αυτά να διατεθούν προκειμένου να ανακατασκευασθεί η λεωφόρος Νίκης, που είναι το παραλιακό κομμάτι, που ξεκινάει από το λιμάνι της Θεσσαλονίκης και για μήκος ενιακοσίων μέτρων, οδεύει μέχρι τον Πύργο. Διότι κατά το Δήμο της Θεσσαλονίκης και σύμφωνα με όσα πιστεύουν οι αρμόδιες υπηρεσίες, πολλές φορές έχουν εκτελεστεί επιφανειακές ασφαλτικές επιστρώσεις και αυτές έχουν αποτύχει. Προκειμένου να μειωθούν οι συχνές συντηρήσεις και το συχνό κλείσιμο της παραλίας, έπρεπε να υπάρξει οριστική και ριζική αντιμετώπιση, του θέματος. Προκειμένου, λοιπόν, να υπάρξει αυτή η οριστική και ριζική αντιμετώπιση μετά από το έγγραφο του Δήμου Θεσσαλονίκης, δόθηκε εντολή στο περιφερειακό εργαστήριο του ΥΠΕΧΩΔΕ να εκτελέσει γεωτεχνικές έρευνες που ήταν απαραίτητη προϋπόθεση για ριζική αντιμετώπιση. Τα αποτελέσματα δόθηκαν στο Πολυτεχνείο Θεσσαλονίκης στον καθηγητή κ. Νικολαϊδη, ο οποίος έκανε περαιτέρω έρευνα και συνέταξε μία μελέτη που προβλέπει την αντικατάσταση του υφιστάμενου οδοστρώματος σε βάθος εβδομήντα εκατοστών.

Πρόκειται, λοιπόν, για ένα έργο το οποίο είναι σημαντικό. Και θα αντιμετωπίσει πλήρως το θέμα.

'Οπως γνωρίζετε ακόμα, στην παραλιακή αυτή λεωφόρο διέρχονται μία σειρά από δίκτυα αποχέτευσης, ύδρευσης, ηλεκτρισμού, φυσικού αερίου κ.ο.κ. 'Επρεπε, λοιπόν, να γίνει μία συνολική μελέτη, έγινε η μελέτη αυτή και στις 27 Νοεμβρίου προκηρύχθηκε και έγινε ο διαγωνισμός με προβλεπόμενη έναρξη εργασιών στις 15 Δεκεμβρίου.

Μπήκε όμως το θέμα των εορτών και της έναρξης της πολιτιστικής πρωτεύουσας, με αποτέλεσμα, σε κοινή σύσκεψη που έγινε, με τη συμμετοχή του Δήμου Θεσσαλονίκης και πρόταση του Δημάρχου Θεσσαλονίκης, να επιλεγεί η 3η Φεβρουαρίου, για την έναρξη των έργων, πράγμα το οποίο θα γίνει.

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Ορφανός, έχει το λόγο.

ΓΕΩΡΓΙΟΣ ΟΡΦΑΝΟΣ: Κύριε Πρόεδρε, ο κύριος Υπουργός μας είπε το ιστορικό του έργου και είναι κατανοητό, ότι έπρεπε να γίνουν όλες αυτές οι μελέτες και οι έρευνες του υπεδάφους για να προχωρήσουμε σωστά.

Η βασική αντίρρηση, που υπάρχει στη δική μου Επίκαιρη Ερώτηση και σε όλη την πόλη της Θεσσαλονίκης, είναι το χρονικό σημείο που επελέγη. Αν σκεφθούμε ότι ο Φεβρουάριος είναι ο μήνας των εκπτώσεων, η Θεσσαλονίκη αυτήν τη στιγμή έχει πολύ περιορισμένη κίνηση στην αγορά της και περιμένει αυτήν την εποχή, για να μπορέσει να ζήσει. Να πω μάλιστα, ότι δύο μήνες, που είναι η διάρκεια κατασκευής και με τις γνωστές καθυστερήσεις, θα φθάσουμε στο Πάσχα και συνεπώς δεν αποφεύγουμε τις γιορτές, που γλιτώσαμε τα Χριστούγεννα.

Θεωρώ ότι η ανακατασκευή έπρεπε να γίνει σε άλλο χρονικό διάστημα, ή να γίνει το Φθινόπωρο, ή να πάει μετά το τέλος της πολιτιστικής πρωτεύουσας, με δεδομένο ότι ένα πείραμα, που έγινε πριν από μερικούς μήνες στη Θεσσαλονίκη, με το κλείσιμο της παραλιακής λεωφόρου και τη χρήση της, σαν λωρίδα περιπάτου, δημιούργησε πραγματική ασφυξία στην πόλη.

Και ακόμη κάτι, που δεν σας είναι γνωστό: Την ίδια εποχή, πρόκειται να κλείσουν δύο λωρίδες, στην οδό Λαγκαδά, που σημαίνει ότι θα έχουμε πρόσθετα προβλήματα. Και βέβαια εκείνο που είναι φανερό πλέον είναι ότι δεν μπορούμε να κάνουμε τις εκδηλώσεις της πολιτιστικής πρωτεύουσας, σ' αυτήν την περιοχή, που ήταν ένα σημείο, που η πόλη ήθελε να χρησιμοποιήσει.

Εδώ βέβαια γίνεται φανερή και η αβελτηρία της Κυβέρνησης του ΠΑ.ΣΟ.Κ., η οποία εδώ και 3,5 χρόνια έχει παρατήσει το έργο της υποθαλάσσιας αρτηρίας, η οποία θα μπορούσε να δώσει λύση για το κυκλοφοριακό και συγχρόνως να έχουμε και την ανακατασκευή της παραλιακής λεωφόρου.

Θεωρώ ότι η απόφαση αυτή είναι λίγο "στο γόνατο" και βέβαια, ίσως η Θεσσαλονίκη θεωρείται από την Κυβέρνηση σαν πάρεργο.

ΠΡΟΕΔΡΕΥΩΝ (Παναγιώτης Ν. Κρητικός): Ο κύριος Υφυπουργός, έχει το λόγο.

ΧΡΗΣΤΟΣ ΒΕΡΕΛΗΣ (Υφυπ. ΠΕ.ΧΩ.Δ.Ε.): Νομίζω, κύριε συνάδελφε, ότι είναι υπερβολικά αυτά που ειπώθηκαν. Βλέπω ότι στην Επίκαιρη Ερώτησή σας εγκαλείται η Κυβέρνηση, αλλά απ' αυτά που σας είπα, καταλάβατε ότι εδώ έχουμε μια συγκεκριμένη απόφαση του Δήμου Θεσσαλονίκης. Ο Δήμος Θεσσαλονίκης ζήτησε και ήταν πάγιο αίτημά του, να γίνει η ανακατασκευή της Λεωφόρου Νίκης και ο Δήμος Θεσσαλονίκης μάλιστα ήταν αυτός, που μετέχοντας σε σύσκεψη, στις 13.1.97, που συγκάλεσε ο γενικός γραμματέας της Περιφέρειας Kεντρικής Μακεδονίας κ. Σοφιανός, εκτιμώντας τις σοβαρές επιπτώσεις από την κυκλοφορία, ζήτησε να αρχίσει το έργο στις 3 Φεβρουαρίου.

Υπάρχει λοιπόν σαφέστατα η άποψη του Δήμου Θεσσαλονίκης, η οποία έγινε και αποδεκτή. Και παράλληλα με το Δήμο Θεσσαλονίκης, μια σειρά από υπηρεσίες της περιοχής, όπως η ΔΕΚΕ, η Τροχαία και άλλες, συναίνεσαν στο να ξεκινήσει το έργο στις 3 Φεβρουαρίου.

Ο χρόνος, ο οποίος προβλέπεται -γιατί το έργο δεν είναι μικρό, αλλά είναι σημαντικό- για την αποπεράτωση, είναι δύο μήνες. Πιστεύουμε και θα γίνει κάθε προσπάθεια, για να συντμηθεί.

ΠΡΟΕΔΡΕΥΩΝ (Παναγιώτης Ν. Κρητικός): Τρίτη στην ημερήσια διάταξη Επίκαιρη Ερώτηση είναι η υπ'αριθ. 529/17.1.97 του Βουλευτή του Κομμουνιστικού Κόμματος Ελλάδος, κ. Σταύρου Παναγιώτου, προς τον Υπουργό Υγείας και Πρόνοιας "σχετικά με τη λήψη των αναγκαίων μέτρων, για την οικονομική ενίσχυση του Ψυχολογικού Κέντρου Βόρειας Ελλάδας, την απρόσκοπτη λειτουργία του κλπ.".

Η Επίκαιρη Ερώτηση έχει ως εξής:

"Οι εκατόν δέκα πέντε μόνιμοι και τριάντα πέντε αναπληρωτές εργαζόμενοι στο Ψυχολογικό Κέντρο Βόρειας Ελλάδας, που περιθάλπτει παιδιά με ειδικές ανάγκες, βρίσκονται από τις 13.1.97 σε επίσχεση εργασίας, διεκδικώντας την καταβολή των δεδουλευμένων του Δεκέμβρη και το Δώρο Χριστουγέννων. Το συνολικό χρέος και προς τρίτους, ξεπερνάει τα 200 εκατ. δραχμές.

Σε απάντηση σχετικής ερώτησης Βουλευτών του Κόμματός μας (1424/13.12.96), το Υπουργείο ρίχνει το "μπαλάκι" στη Νομαρχία Θεσσαλονίκης, η οποία επικαλείται έλλειψη πόρων και το παιχνίδι των αρμοδίων τελικά το πληρώνουν τα παιδιά με ειδικές ανάγκες και οι εργαζόμενοι στο 'Ιδρυμα. Ακόμα και τα 120 εκατ. δραχμές που ο κύριος Υπουργός είχε υποσχεθεί ότι θα δώσει και καθυστέρησαν για γραφειοκρατικούς λόγους, τώρα διεμήνυσε ότι δεν πρόκειται να δοθούν".

Ερωτάται ο κύριος Υπουργός:

Τι μέτρα θα παρθούν ώστε να πληρωθούν άμεσα οι εργαζόμενοι στο 'Ιδρυμα;

Εάν προτίθεται να δώσει άμεσα όλο το ποσό που προβλέπει ο προϋπολογισμός του Ιδρύματος, ώστε να καλύψει όλα τα έξοδά του και να ανταποκριθεί στις υποχρεώσεις του;

Εάν είναι στις προθέσεις της Κυβέρνησης στο εξής να καλύπτει εξ ολοκλήρου τις απαιτήσεις των Κέντρων Περίθαλψης ατόμων με ειδικές ανάγκες από τον τακτικό προϋπολογισμό για να μην παρουσιάζονται παρόμοια προβλήματα με αυτά που αντιμετωπίζει σήμερα το Ψυχολογικό Κέντρο Βόρειας Ελλάδας;"

Ο Υφυπουργός Υγείας Πρόνοιας κ. Θεόδωρος Κοτσώνης, έχει το λόγο.

ΘΕΟΔΩΡΟΣ ΚΟΤΣΩΝΗΣ (Υφυπ. Υγείας και Πρόνοιας): Κύριε Πρόεδρε, στη χθεσινή συνεδρίαση της Βουλής απήντησα σε παρόμοια ερώτηση Βουλευτού άλλου κόμματος. Από σεβασμό προς τον κύριο συνάδελφο και το κόμμα του, είμαι υποχρεωμένος να επαναλάβω εκείνα τα οποία είπα και χθες.

'Ετσι λοιπόν, η κάλυψη του τακτικού προϋπολογισμού για κάθε ένα προνοιακό ίδρυμα, είναι ευθύνη της οικείας νομαρχιακής αυτοδιοίκησης. Το Υπουργείο καλύπτει συμπληρωματικά

Σελίδα 2971 

τους προϋπολογισμούς τους. Αυτό είναι νομοθετημένο. 

Για φέτος, σας ενημερώνω ότι το Υπουργείο Υγείας και Πρόνοιας, έχει επιχορηγήσει στα εν λόγω ιδρύματα από 1/1/96 έως 31/10/96 το ποσό των 465 εκατ. δραχμών. Επιπροσθέτως, προκειμένου να εξασφαλίσουμε την κατά το δυνατόν ομαλότερη και απρόσκοπτη λειτουργία των ανωτέρω ιδρυμάτων, το Υπουργείο μας έκανε όλες τις διαδικασίες, όπως γίνονται κάθε χρόνο, το μήνα Δεκέμβριο του 1996 για την όσο το δυνατόν ταχύτερη μεταφορά της πίστωσης στα εν λόγω ιδρύματα, μέσω του Γενικού Λογιστηρίου του Κράτους, με το ποσό των 793 εκατ. δραχμών. Πλην όμως, μια πολιτική απόφαση του Υπουργείου Οικονομικών, άλλαξε τον τρόπο μεταφοράς των πιστώσεων και εξ αυτής, προήλθε και η καθυστέρηση.

Σας πληροφορώ ότι από προχθές, τελείωσαν οι απαιτούμενες συνεννοήσεις με το Υπουργείο Οικονομικών, έχει δοθεί λύση στο πρόβλημα και από σήμερα, θα αρχίσει η αποστολή των χρημάτων, έτσι ώστε να λυθεί αυτό το πρόβλημα που ελπίζουμε ότι δεν θα ξαναπαρουσιαστεί του χρόνου.

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Παναγιώτου έχει το λόγο.

ΣΤΑΥΡΟΣ ΠΑΝΑΓΙΩΤΟΥ: Κύριε Υπουργέ, εκτός από τους εκατόν δέκα πέντε μόνιμους και τριάντα πέντε αναπληρωτές που απασχολούνται, νομίζω ότι γνωρίζετε πως στο 'Ιδρυμα περιθάλπτονται εκατόν εξήντα πέντε άτομα από τα οποία τα εξήντα πέντε μένουν στο οικοτροφείο του Ιδρύματος. Οι εργαζόμενοι έχουν να πληρωθούν εδώ και αρκετούς μήνες και δεν τους έχει καταβληθεί ο μισθός του Δεκεμβρίου, καθώς επίσης και το δώρο των Χριστουγέννων. Αυτός είναι εξάλλου ο λόγος που εδώ και δύο εβδομάδες βρίσκονται σε επίσχεση εργασίας.

Σε σχετική αλληλογραφία που υπήρξε μεταξύ της Νομαρχιακής Αυτοδιοίκησης και του Υπουργείου σας, γνωρίζετε, νομίζω, πως η Νομαρχιακή Αυτοδιοίκηση -πολύ περισσότερο σήμερα που αποτελεί έναν καινούριο θεσμό και χωρίς οικονομικά μέσα, γιατί τα οικονομικά μέσα, δε θέλω να ξεφύγω από το θέμα, είναι ένα από τα κύρια αιτήματα της Νομαρχιακής Αυτοδιοίκησης-δεν μπορεί να ανταποκριθεί σε τέτοιες υποχρεώσεις. Και σεις, δεν μπορείτε να κάνετε κοινωνική πολιτική σε βάρος της Νομαρχιακής Αυτοδιοίκησης, τη στιγμή μάλιστα που η Νομαρχιακή Αυτοδιοίκηση, σύμφωνα με την αλληλογραφία που υπάρχει, είχε ένα αποθεματικό το οποίο το χρησιμοποίησε και σήμερα έφτασε στο σημείο να μην επιχορηγείται, με αποτέλεσμα να παρουσιάζεται ένα έλλειμμα ύψους 1 δισ. και έτσι, να μην μπορεί να ανταποκριθεί στις υποχρεώσεις της, απέναντι στα ιδρύματα για τα οποία εσείς απαντήσατε ότι αποτελεί νόμο του κράτους και πρέπει να αναλάβει την αντιμετώπιση αυτών των προβλημάτων.

Κάτι ακόμα. Υποσχεθήκατε ότι εκτός από τα 100 εκατ. θα στέλνατε άλλα 120 εκατ. τα οποία όμως, δεν δώσατε. Δεν μπορεί να γίνει κοινωνική πολιτική, κύριε Υπουργέ, χωρίς χρήματα. Και το Ψυχολογικό Κέντρο Βόρειας Ελλάδας, όλοι γνωρίζουμε πως είναι το κυριότερο του είδους του στον Βορειοελλαδικό χώρο.

Χρειάζεται μεγαλύτερη ευθιξία και μεγαλύτερο ενδιαφέρον από μέρους σας για την αντιμετώπιση των σοβαρών προβλημάτων που έχει σήμερα το ίδρυμα, το Ψ.Κ.ΒΕ.

ΠΡΟΕΔΡΕΥΩΝ (Παναγιώτης Ν. Κρητικός): Ο Υφυπουργός Υγείας και Πρόνοιας κ. Κοτσώνης έχει το λόγο.

ΘΕΟΔΩΡΟΣ ΚΟΤΣΩΝΗΣ (Υφυπ. Υγείας και Πρόνοιας): Κύριε συνάδελφε, νομίζω ότι υπάρχει μία παρεξήγηση, φοβάμαι όμως ότι είναι ηθελημένη. Σας εξήγησα ότι ο προϋπολογισμός του κράτους στέλνει στις νομαρχιακές αυτοδιοικήσεις τα χρήματα για να πληρωθούν οι υποχρεώσεις και οι ανάγκες αυτών των ιδρυμάτων. Από εκεί και πέρα, ό,τι κενό δημιουργείται, όποια μαύρη τρύπα δημιουργείται, αυτή την καλύπτει το Υπουργείο μας.

Φέτος υπήρξε μία αλλαγή όσον αφορά τις διαδικασίες μέσα στο Γενικό Λογιστήριο και εξ αυτού προήλθε η καθυστέρηση.

Κατά τα άλλα, έχουμε τουλάχιστον την ίδια ευαισθησία γι' αυτά τα ιδρύματα και ειδικότερα για ιδρύματα που αφορούν άτομα με ειδικές ανάγκες.

ΠΡΟΕΔΡΕΥΩΝ (Παναγιώτης Ν. Κρητικός): Τελευταία στην ημερήσια διάταξη είναι η υπ'αριθμ. 531/17.1.97 Επίκαιρη Ερώτηση του Βουλευτή του Συνασπισμού της Αριστεράς και της Προόδου κ. Σπυρίδωνος Δανέλλη προς τους Υπουργούς Γεωργίας, Εμπορικής Ναυτιλίας, σχετικά με τα προβλήματα που δημιουργούνται για τα αγροτικά προϊόντα της Κρήτης από τις απεργιακές κινητοποιήσεις των ναυτεργατών και τη λήψη των αναγκαίων μέτρων.

Η Επίκαιρη Ερώτηση του κυρίου συναδέλφου έχει εν περιλήψει ως εξής:

"Η Κρήτη πλήττεται σοβαρά από τη συνεχιζόμενη διακοπή των μαζικών επικοινωνιών.

Ως γνωστό, τα βασικά Κρητικά αγροτικά προϊόντα, κηπευτικά και εσπεριδοειδή, είναι ιδιαιτέρως ευπαθή. 

Η αδυναμία άμεσης μεταφοράς των προϊόντων αυτών στην Ηπειρωτική Ελλάδα και στο εξωτερικό συνεπάγεται πλήρη οικονομική καταστροφή για σημαντικό αριθμό παραγωγών και βεβαίως, εξαιρετικό πλήγμα για την εθνική οικονομία και την εμπορική αξιοπιστία της Χώρας.

Ερωτώνται οι κύριος Υπουργοί:

1. Τι σκοπεύουν να κάνουν, ώστε να προστατεύσουν το εισόδημα των Κρητών παραγωγών.

2. Πώς θα εξασφαλίσουν την κοινωνική συνοχή-συνεννόηση μεταξύ των κοινωνικών ομάδων που εμφανίζεται να ωθούνται σε μεταξύ τους σύγκρουση.

3. Πώς θα λύσει η Κυβέρνηση τα προβλήματα, μιας και αυτά υπάρχουν, χωρίς απλώς να τα παρακολουθεί περιμένοντας την έκβαση των κινητοποιήσεων".

Ο Υφυπουργός Γεωργίας κ. Γερανίδης έχει το λόγο.

'Ηδη και ο "Βιντσέντζος Κορνάρος" απέπλευσε και κατευθύνεται προς Κρήτη. 

ΣΠΥΡΙΔΩΝ ΔΑΝΕΛΛΗΣ: Απέπλευσε, αλλά δεν διορθώνει τα πράγματα.

ΠΡΟΕΔΡΕΥΩΝ (Παναγιώτης Ν. Κρητικός): Ε, θα διορθώσει. Η κονταρομαχία του Ερωτόκριτου των ανθρώπων του Ρήγα της Αθήνας έχει σταματήσει και κατά συνέπεια εξομαλύνονται το πράγματα.

ΣΠΥΡΙΔΩΝ ΔΑΝΕΛΛΗΣ: Μακάρι να ήταν έτσι.

ΠΡΟΕΔΡΕΥΩΝ (Παναγιώτης Ν. Κρητικός): Η Αρετούσα κατακτάται.

ΣΠΗΛΙΟΣ ΣΠΗΛΙΩΤΟΠΟΥΛΟΣ: Δεν στοίχισε, όμως, ούτε στον Ερωτόκριτο, ούτε στην Αρετούσα τόσα δισεκατομμύρια. Εδώ, όμως, στοίχισε πολλά δισεκατομμύρια.

ΠΡΟΕΔΡΕΥΩΝ (Παναγιώτης Ν. Κρητικός): Δυστυχώς, αυτό που λέτε είναι σωστό.

Ορίστε, κύριε Υφυπουργέ.

ΒΑΣΙΛΕΙΟΣ ΓΕΡΑΝΙΔΗΣ (Υφυπ. Γεωργίας): Κύριε Πρόεδρε, αγαπητοί συνάδελφοι, πράγματι η απεργία των ναυτεργατών είχε επιπτώσεις, θα έλεγα, δραματικές επιπτώσεις, μιας και απομόνωσε ακριτικές νησιωτικές περιοχές και δυσκόλεψε την έγκαιρη διακίνηση μιας σειράς αγροτικών προϊόντων, νωπών, οπωροκηπευτικών, που είναι ευαίσθητα.

'Ετσι, είχε επιπτώσεις οικονομικού χαρακτήρα, θα έλεγα και με διαστάσεις εθνικές. Είναι λάθος, όμως, η άποψη ότι η Κυβέρνηση ως απλός θεατής παρακολουθούσε τις εξελίξεις.

Από την πρώτη στιγμή είχαμε ένα σαφή προσανατολισμό. Δώσαμε το βάρος στην κατεύθυνση του κοινωνικού διαλόγου από την αρχή της κρίσης. 'Ολοι μας παρακολουθήσαμε αυτή την επίμονη διαδικασία. Εξαντλήσαμε το σύνολο των δυνατοτήτων, ώστε να επιτευχθεί μία συμφωνία κοινωνικά αποδεκτή, χωρίς να διαταράσσεται και ο κεντρικός οικονομικός προσανατολισμός της Χώρας. Παράλληλα, όσο κράτησε η διαδικασία του κοινωνικού διαλόγου, προσπαθήσαμε και εξαντλήσαμε το σύνολο των δυνατοτήτων της Χώρας για να αμβληθούν οι επιπτώσεις. Κινητοποιήθηκαν το σύνολο των διαθεσίμων μέσων για την όσο πιο δυνατόν και πιο έγκαιρη διακίνηση των αγροτικών προϊόντων.

Είναι πολιτικά λάθος η άποψη ότι η Κυβέρνηση ωθεί σε σύγκρουση τις κοινωνικές ομάδες μεταξύ τους. Σήμερα όλο και πιο πολύ γίνεται κατανοητό ότι το κατοχυρωμένο δικαίωμα 

Σελίδα 2972 

στην απεργία πρέπει να ασκείται με σεβασμό, έναντι των δικαιωμάτων των άλλων κοινωνικών ομάδων.

Εμείς, ως Υπουργείο Γεωργίας, δίνουμε μία μεγάλη μάχη να προσανατολίσουμε τον αγροτικό τομέα προς την κατεύθυνση της ποιοτικής παραγωγής, στην κατεύθυνση της τυποποίησης ώστε τα προϊόντα μας να έχουν ξεχωριστή θέση στις αγορές και ταυτόχρονα προσπαθούμε να ανοίξουμε αυτές τις αγορές.

Λυπούμαστε ιδιαίτερα όταν βλέπουμε την προσπάθειά μας να τορπιλίζεται. Είναι αλήθεια ότι χάθηκε μία κρίσιμη αγορά, έστω περιορισμένης ποσότητας τεσσάρων χιλιάδων περίπου τόννων πορτοκαλιών προς την Ευρώπη και συγκεκριμένα προς τη Δυτική Γερμανία. Αυτό που μας ανησυχεί περισσότερο, πέρα και έξω από αυτή την κρίσιμη μικρή αγορά, είναι -αυτό που και εσείς κύριε συνάδελφε αναφέρατε- οι επιπτώσεις που έχει συνολικά στην εικόνα της Χώρας μας στις διεθνείς αγορές.

Πράγματι, αυτή η εικόνα θα φέρει πολύ χειρότερες επιπτώσεις από αυτές για τις οποίες σήμερα μιλάμε. Θα είναι οικονομικού χαρακτήρα, θα είναι στον τουρισμό και σε μια σειρά άλλες δραστηριότητες.

Να, λοιπόν γιατί χρειάζεται μια συγκεκριμένη συμπεριφορά όλων μας, των παραγωγικών τάξεων, των κοινωνικών ομάδων, ακόμα και των κομμάτων. Δεν μπορεί άκριτα να υιοθετούνται αιτήματα από ένα μέρος της Αντιπολίτευσης σε ένα κλίμα άκρατου λαϊκισμού για προσπόριση ευκαιριακών κομματικών ωφελειών. Να, γιατί πρέπει να αναζητείται αλλού η προσπάθεια πυροδότησης της σύγκρουσης των κοινωνικών ομάδων. Μακριά, λοιπόν, από εμάς αυτή η λογική.

ΙΩΑΝΝΗΣ ΒΑΡΒΙΤΣΙΩΤΗΣ: Τώρα το θυμηθήκατε;

ΠΡΟΕΔΡΕΥΩΝ (Παναγιώτης Ν. Κρητικός): Παρακαλώ.

Ο κ. Δανέλλης έχει το λόγο.

ΣΠΥΡΙΔΩΝ ΔΑΝΕΛΛΗΣ: Κύριε Πρόεδρε, παρά τα όσα μας είπε ο Υφυπουργός Γεωργίας, το τελευταίο διάστημα ζούμε έναν έντονο πολιτικό παραλογισμό, με την κυβέρνηση προβάλουσα την καινοφανή θεωρία περί κοινωνικού αυτοματισμού, να παρακολουθεί, δυστυχώς, ως θεατής διάφορες κοινωνικές ομάδες να συγκρούονται μεταξύ τους, προκαλώντας κοινωνικές αναστατώσεις ευρύτατης κλίμακας και βέβαια, θέτοντας σε έντονη δοκιμασία την κοινωνική συνοχή. Είναι εμφανές ότι η Κυβέρνηση αδυνατεί να πείσει ότι οι επιλογές της είναι αποτελεσματικές και κοινωνικά δίκαιες.

Με άλλοθι, λοιπόν, τον εκσυγχρονισμό του φορολογικού συστήματος επιβαρύνεται σημαντικά το, ούτως ή άλλως, κατά πολύ μικρότερο αντιστοίχων ευρωπαϊκών, ναυτεργατικό εισόδημα, τη στιγμή μάλιστα που με ψήφισμα του Ευρωπαϊκού Κοινοβουλίου και με γνωμοδότηση της Ευρωπαϊκής ΟΚΕ Ναυτιλίας συστήνεται στα κράτη-μέλη η μη φορολόγηση του ναυτικού εισοδήματος. Είναι χαρακτηριστικό ότι τον Οκτώβριο του 1996 το νομοσχέδιο Πρόντι για την αναμόρφωση των φορολογικών συντελεστών, ώστε η Ιταλία να μπει στην πρώτη ταχύτητα, προβλέπει ακριβώς την απαλλαγή του ναυτικού εισοδήματος, η δε εισηγητική έκθεση αναφερόταν στην αποτελεσματικότητα -προσέξτε- του ελληνικού μοντέλου.

Η στοιχειώδης βελτίωση των απαραίτητων συντάξεων στα 55% των αντιστοίχων εν ενεργεία αποδοχών σήμερα και η εγγύηση για εξασφάλιση απασχόλησης Ελλήνων ναυτικών στα υπό ελληνική σημαία πλοία, είναι τα ελάχιστα που η κυβέρνηση μπορούσε να κάνει για να προστατεύσει τα συγκριτικά πλεονεκτήματα ενός τομέα ιδιαίτερης κρισιμότητας και εθνικής σημασίας.

Μπράβο, στον Υπουργό κ. Σουμάκη που, έστω καθυστερημένα, συνεννοήθηκε με τους εκπροσώπους των ναυτεργατών. Γιατί όμως να μην γίνει αυτό νωρίτερα; Μέσα στις αλυσιδωτές αντιδράσεις που προκλήθηκαν από τις αψυχολόγητες, άστοχες και ισοπεδωτικές κυβερνητικές επιλογές, είναι και η ολοσχερής καταστροφή μεγάλου όγκου ευαίσθητων, πρώϊμων κηπευτικών προϊόντων και εσπεριδοειδών της Κρήτης. Μεγάλος αριθμός παραγωγών, μικρών κυρίως, βρίσκεται σε απόγνωση, κύριε Υπουργέ, βλέποντας την παραγωγή του να σαπίζει στην ευνοϊκότερη, μάλιστα, γι' αυτούς συγκυρία, όταν λόγω του ιδιαίτερα βαρειού φετινού χειμώνα στην Ευρώπη οι τιμές στην αγορά της Γερμανίας, που είναι και ο βασικός τόπος προορισμού, ήταν εξαιρετικά υψηλές.

Οι ζημιές μόνο των κηπευτικών εκτιμώνται ήδη σε 17 δισ. δραχμές. 'Ο,τι μέτρα και αν ληφθούν από δω και μπρος, είναι πλέον μη αναστρέψιμες. Και ξέρετε ότι δεν είναι μόνο η Τράπεζα που "περιμένει στη γωνία" με επιτόκια που θα ζήλευαν και οι τοκογλύφοι της ελεύθερης αγοράς, αλλά είναι και το τεράστιο πλήγμα που αποδεχθήκατε της εμπορικής αξιοπιστίας στη διεθνή αγορά, που πολύ δύσκολα θα ξεπεραστεί.

Κλείνοντας και εν ολίγοις, με την αυτοαναίρεση και την κατάργηση της πολιτικής ως διαδικασίας παρέμβασης προς ρύθμιση και επίλυση των προβλημάτων, νομίζω ότι οδηγούμαστε μοιραία στη συσσώρευση κοινωνικού κόστους, πολιτικού και οικονομικού, πολλαπλάσιου, δυστυχώς, αυτού που υποτίθεται ότι η Κυβέρνηση θα εξασφάλιζε με τα σχεδιαζόμενα μέτρα. Ευχαριστώ.

ΠΡΟΕΔΡΕΥΩΝ (Παναγιώτης Ν. Κρητικός): Ο κύριος Υφυπουργός έχει το λόγο.

ΒΑΣΙΛΕΙΟΣ ΓΕΡΑΝΙΔΗΣ (Υφυπ. Γεωργίας): Κύριε Πρόεδρε, ζήσαμε όλοι αυτήν την περίοδο μία επίμονη προσπάθεια από την μεριά της Κυβέρνησης και είναι λάθος να επιμένετε ακόμη ότι θα μπορούσε ίσως πιο έγκαιρα να υπάρξει ένας συμβιβασμός. Μην ξεχνάτε ότι και την περίοδο των γιορτών το Υφυπουργείο Εμπορικής Ναυτηλίας -δεν είμαι αρμόδιος να απαντήσω- τον συντελεστή 15% τον κατέβασε στο 8% για να περάσει μία σειρά κινητοποιήσεων για να κατέβει ακόμη 1%. 'Αρα, αλλού πρέπει να αναζητηθούν οι αιτίες γιατί ενώ υπήρχε μία τακτική οπισθοχώρησης της Κυβέρνησης, δεν βρέθηκε το κοινό σημείο, ο κοινός τόπος όπου πράγματι θα έλυνε όλα αυτά τα προβλήματα ή θα ήρε αυτές τις επιπτώσεις που είχε πράγματι στην παραγωγή της Κρήτης. Αυτό, όμως, θα πρέπει ευρύτερα να μας βάλει σε σκέψεις όλους. Ο καθένας από το δικό του χώρο και με τη δική του ευθύνη και υπευθυνότητα, να συμβάλει σε μία περίοδο, θα έλεγε κανένας, μακράς κοινωνικής ειρήνης. Γιατί και ο Τόπος τη χρειάζεται, ιδιαίτερα σε μία κρίσιμη περίοδο, όπου η Ελλάδα διεκδικεί το διεθνή της ρόλο, τον ευρωπαϊκό ρόλο, μία συγκεκριμένη πολιτική, η οποία προφανώς στο μέτρο που έχει χαρακτήρα σταθεροποίησης σε κάποιες κοινωνικές ομάδες, δημιουργεί το αίσθημα της αδικίας, άρα από μόνη της δημιουργεί, χωρίς να είναι στην πρόθεση κανενός, προβλήματα.

'Αλλο είναι τα προβλήματα που ούτως ή άλλως υπάρχουν και άλλο είναι μία πολιτική που ασκείται από μία ορισμένη πολιτική ομάδα ή από ορισμένες πλευρές της αντιπολίτευσης, να πυροδοτήσει στη βάση αυτών των υπαρκτών προβλημάτων, συγκρούσεις τέτοιου χαρακτήρα που να οδηγηθεί η χώρα σε ένα αδιέξοδο. Κοιτάξτε τι επιχειρείται. Είναι πασιφανές. Η μία απεργία δημιουργεί προβλήματα σε μία κοινωνική ομάδα.

Σήμερα σας πληροφορώ ότι το πορτοκάλι έχει γενικότερο πρόβλημα πρόσβασης στις διεθνείς αγορές. 'Αρα και αυτές που έχουμε τις κόβουμε μ' αυτή τη διαδικασία. Μεταφέρουμε την πυροδότηση σε μία άλλη ομάδα των αγροτών, δηλαδή στους παραγωγούς πορτοκαλιού κ.ο.κ. Είναι πασιφανές ότι στο πολιτικό παιχνίδι υπάρχει και μία τέτοια αντίληψη μικροκομματική, μικρόψυχη που είναι λάθος. Είναι λάθος πέρα ως πέρα και η δική μου τοποθέτηση ενέχει και το στοιχείο της καταγγελίας.

(Στο σημείο αυτό ακούγεται ο προειδοποιητικός ήχος λήξης του χρόνου ομιλίας του κυρίου Υφυπουργού).

'Αρα χρειαζόμαστε μία ευρύτερη κοινωνική συμφωνία, μία περίοδο μακράς κοινωνικής ειρήνης. 'Αρα, δεν είμαστε εμείς που θέλουμε τη σύγκρουση των ομάδων. 

ΠΡΟΕΔΡΕΥΩΝ (Παναγιώτης Ν. Κρητικός): Τελειώνετε παρακαλώ. 'Εχουμε και άλλο αντικείμενο το οποίο επείγει.

ΒΑΣΙΛΕΙΟΣ ΓΕΡΑΝΙΔΗΣ (Υφυπ. Γεωργίας): Θέλουμε, λοιπόν, περίοδο κοινωνικής ειρήνης, γιατί είναι προς το καλό όλων των πλευρών.

Ευχαριστώ.

ΠΡΟΕΔΡΕΥΩΝ (Παναγιώτης Ν. Κρητικός): Κύριοι συνάδελφοι, εξαντλήθηκε η συζήτηση των Επικαίρων Ερωτήσεων.

Σελίδα 2973 

 

ΠΡΟΕΔΡΕΥΩΝ (Παναγιώτης Ν. Κρητικός): Κύριοι Βουλευτές, εισερχόμαστε στην ημερήσια διάταξη

ΤΗΣ ΝΟΜΟΘΕΤΙΚΗΣ ΕΡΓΑΣΙΑΣ

Συνεχίζεται η συζήτηση επί της αρχής των άρθρων και του συνόλου του σχεδίου νόμου αρμοδιότητας του Υπουργείου Οικονομικών "Κατάργηση φορολογικών απαλλαγών και άλλες διατάξεις".

Βρισκόμαστε στο στάδιο της συζητήσεως επί της αρχής.

Το λόγο έχει ο κ. Βλαχόπουλος. Απών. Διαγράφεται.

ΑΝΑΣΤΑΣΙΟΣ ΙΝΤΖΕΣ: Κύριε Πρόεδρε, η τελευταία ερώτηση συζητήθηκε κατ' εξαίρεση...

ΠΡΟΕΔΡΕΥΩΝ (Παναγιώτης Ν. Κρητικός): 'Οχι. Κανονικά συζητήθηκε.

Ο κ. Καρακώστας έχει το λόγο. Απών. Διαγράφεται.

Ο κ.Σπηλιωτόπουλος έχει το λόγο.

ΣΠΗΛΙΟΣ ΣΠΗΛΙΩΤΟΠΟΥΛΟΣ: Κύριοι συνάδελφοι, η αισιοδοξία την οποία εξέμπεψε χθες στην ομιλία του ο κύριος Υπουργός Εθνικής Οικονομίας και Οικονομικών, σχετικά με τη συμβολή του παρόντος νομοσχεδίου στην ανάπτυξη της οικονομίας και στην ελάττωση της ανεργίας, ουδεμία σχέση έχει με την πραγματικότητα. 'Οπως ουδεμία σχέση με την πραγματικότητα είχαν και κάποιες άλλες αισιόδοξες προβλέψεις του, αυτές για την ελάττωση του πληθωρισμού στον προϋπολογισμό του '96 στο 5%, ο οποίος, αφού διαπιστώθηκε το ανέφικτο της πρόβλεψης, στη συνέχεια υπολογίστηκε στο 6,5% για να φθάσει στην πραγματικότητα ο μέσος πληθωρισμός του '96 άνω του 8%.

Η πραγματικότητα σήμερα είναι ότι το νομοσχέδιο αυτό και τα τελευταία μέτρα της Κυβέρνησης επιβάλλουν πρόσθετα φορολογικά βάρη, ή περικόπτουν κοινωνικές παροχές συνολικού ύψους 1 τρισ. δρχ., επιβαρύνουν όλους ανεξαίρετα τους 'Ελληνες και κινούνται μέσα στα πλαίσια μιας αδιέξοδης οικονομικής πολιτικής της Κυβέρνησης που οδηγεί στη λιτότητα και αποτρέπει την ανάπτυξη.

Παρά τις προεκλογικές εξαγγελίες και δεσμεύσεις του ΠΑΣΟΚ και του Πρωθυπουργού, του κ. Σημίτη, ότι δε θα υπάρξουν νέοι φόροι, η Κυβέρνηση υπαναχωρεί και προχωρεί στην αύξηση των υπαρχόντων με την επιβολή νέων. Και βεβαίως τα μέτρα αυτά αποτελούν μια φορολογική λαίλαπα, η οποία ξεσπάει επί των κεφαλών του Ελληνικού Λαού.

Αφού ενέκρινε η Κυβέρνηση ρυθμίσεις πολλών εκατοντάδων δισεκατομμυρίων δραχμών και χωρίς να προχωρήσει στη μείωση των δαπανών του σπάταλου δημόσιου τομέα, αλλά και των κομματικά επιβαλλομένων δαπανών επιβάλλει τώρα τα νέα φορολογικά της μέτρα. Δεν μπόρεσε να περιστείλει τη φοροδιαφυγή, ούτε να εισπράξει βεβαιωθέντες και οφειλόμενους φόρους, που το συνολικό ύψος τους προσεγγίζει τα 2 τρισ. δραχμές.

'Ερχεται, λοιπόν, τώρα να κάνει αριθμητική και όχι πολιτική με ένα νομοσχέδιο που δεν έχει φιλοσοφία, πλην της εισπρακτικής και βεβαίως είναι ψευδεπίγραφο. Γιατί δεν περιλαμβάνει μόνο κατάργηση ορισμένων φοροαπαλλαγών, αλλά αυξάνει υπάρχοντες φόρους και επιβάλλει νέους, με δυσμενέστατες επιπτώσεις κυρίως στους μη έχοντες και μη κατέχοντες, για τους οποίους υποτίθεται η Κυβέρνηση ιδιαίτερα μεριμνά.

Για πέμπτη συνεχή χρονιά διατηρεί την ίδια φορολογική κλίμακα παρά την αύξηση του πληθωρισμού, αυξάνοντας με τον κρυφό αυτό τρόπο την φορολογική επιβάρυνση όλων των φορολογουμένων. 

Με τη διατήρηση των λεγόμενων αντικειμενικών κριτηρίων φορολογεί τους επαγγελματίες κατά τρόπο άδικο, ισοπεδωτικό και αντιαναπτυξιακό. Με την επιβολη πρόσθετης φορολογίας στα ακίνητα, πέρα από τις πολλές που επιβαρύνει μέχρι σήμερα, ρίχνει τις τιμές των ακινήτων και δεν μπορεί να αξιοποιήσει επωφελώς τα ακίνητα του δημοσίου. Αναστέλλει την οικονομική δραστηριότητα και η συνέπεια θα είναι τελικώς η μετακύληση του φορολογικού βάρους στους ενοικιαστές. Με την επιβολή αυξημένων αντικειμενικών αξιών των ακινήτων σε όλους τους δήμους και τις κοινότητες θα επιβαρυνθούν υπέρμετρα οι φορολογίες μεταβίβασης, κληρονομιάς και δωρεάς, καθώς και οι φορολογίες εισοδήματος των ελευθέρων επαγγελματιών, λόγω αύξησης της μισθωτικής αξίας της επαγγελματικής τους στέγης.

Αυξάνονται ακόμα σημαντικά τα τέλη κυκλοφορίας και οι φόροι στα οινοπνευματώδη, στον καπνό και στα καύσιμα καθώς και τα τεκμήρια διαβίωσης. Καταργούνται ή περιορίζονται σημαντικά επιδόματα όπως εκείνα των πολυτέκνων -όχι με το παρόν νομοσχέδιο- παρά τον κοινωνικό και δημογραφικό χαρακτήρα του σε μια κρίσιμη εθνικά περίοδο. Και θα θέλαμε να μας διευκρινίσει ο κύριος Υπουργός εάν τελικά θα κατατεθεί κάποια τροπολογία για το θέμα των συντάξεων των πολύτεκνων μητέρων, όπως κάτι τέτοιο χθες συζητήθηκε μεταξύ του κ. Παπαθεμελή και του κυρίου Υπουργού ότι θα κατατεθεί. Θα περιμένουμε την τροπολογία αυτή.

Με τη φορολόγηση των εντόκων γραμματίων και των ομολόγων του Δημοσίου μειώνεται η αποδοση της ιδιωτικής αποταμίευσης ιδιαίτερα των μικρών αποταμιευτών. Εδώ διατηρείται η μεγάλη διαφορά μεταξύ επιτοκίων δανεισμού και καταθέσεων, κάτι που επανειλημμένα έχει καταγγελθεί εντός και εκτός Βουλής και κυρίως στους οικονομικούς κύκλους, όπως στις απαλλαγές. Θα μπορούσε η κατάργηση ορισμένων να είναι θετική αν οδηγούσε στον εξορθολογισμό του συστήματος ή αν παράλληλα εξασφαλιζόταν το εισόδημα που απωλέστηκε λόγω προγενέστερης αντικατάστασής του με τις ισχύουσες μέχρι τώρα φοροαπαλλαγές όπως π.χ. με τα επιδόματα των αξιωματικών που πλήττονται ήδη από την εμπαικτική τακτική της Κυβέρνησης που αποδέχθηκε το νέο μισθολόγιό τους. 

'Ομως, η κατάργηση των φοροαπαλλαγών γίνεται για λόγους εντυπώσεων και χωρίς φιλοσοφία όπως το είπαμε. Αλλά στην κατάργηση των απαλλαγών υπάρχει και μια ισοπεδωτική λογική που επιβάλλεται, δυστυχώς, από ταμειακούς λόγους, χωρίς μάλιστα να επέρχεται καμια απλοποίηση του φορολογικού μας συστήματος. 'Αλλωστε επιβάλλεται αυτοτελής φορολόγηση με ένα ενιαίο και άδικο συντελεστή.

Οι φοροεισπρακτικοί λόγοι που οδηγούν στην κατάργηση ορισμένων φοροαπαλλαγών έρχονται σε αντίθεση με τη φοροδοτική ικανότητα των εργαζομένων, των επαγγελματιών, των συνταξιούχων, όλων, ανεξαιρέτως, των χαμηλών και μεσαίων εισοδηματικών στρωμάτων του πληθυσμού, αφού η φοροδοτική τους ικανότητα έχει πλέον εξαντληθεί, ενώ αναιρούν πολλές φορές τους βασικούς λόγους και τα κριτήρια που τους επέβαλαν, όπως κοινωνικά, εθνικά, αναπτυξιακά και δημογραφικά που πιστεύουμε ότι σε κάθε περίπτωση πρέπει να ισχύουν και να λαμβάνονται υπόψιν.

Είμαστε αντίθετοι και με τη φιλοσοφία και με το περιεχόμενο του νομοσχεδίου και ειδικότερα, όπως θα εξηγήσουμε στην κατ' άρθρον συζήτηση, για τις απαλλαγές και εκπτώσεις που καταργούνται, όπως τις μεταφορές του ποσού των εξόδων ιατρικής και νοσοκομειακής περίθαλψης για τις δωρεές από το φόρο εισοδήματος από εκμίσθωση ακινήτων, που αποκτούνται από ιερούς ναούς, μητροπόλεις, μονές, αποστολική διακονεία, Πανάγιο Τάφο. Χθες ο κύριος Υπουργός δήλωσε ότι εξαιρεί το 'Αγιο 'Ορος, δε διευκρίνησε αν η εξαίρεση αυτή επεκτείνεται και κάπου αλλού και αυτό είναι άδικο και απαράδεκτο για νομικά πρόσωπα ιδιωτικού δικαίου που επιδιώκουν κοινωφελείς σκοπούς, όπως με τη διάταξη του άρθρου 19 παρ. 13 επιβάλλεται συντελεστής φορολογίας 20% για εκμίσθωση ακινήτων.

Βεβαίως, όλα αυτά θα αναλυθούν διεξοδικά στην κατ' άρθρον συζήτηση, δεν μπορούμε όμως να μην επισημάνουμε ορισμένα, γιατί είναι δεσμεύσεις της Κυβέρνησης, που δεν έχουν ακόμη υλοποιηθεί, όπως τα ειδικά επιδόματα επικίνδυνης εργασίας που φορολογούνται και αυτά, πτητικό, καταδυτικό των ανδρών των Ενόπλων Δυνάμεων και των Σωμάτων Ασφαλείας, καθώς και το στεγαστικό επίδομα, το επίδομα στολής, που υπάρχουν για εθνικούς λόγους, καθώς και ως κίνητρα, που δεν πρέπει να καταργηθούν και μετά μάλιστα τις απαράδεκτες ρυθμίσεις του μισθολογίου τους, όπου χαρακτηριστικά το άρθρο 4 του

Σελίδα 2974 

μισθολογίου, για τις φοροαπαλλαγές αυτών των επιδομάτων, είχε αφαιρεθεί από το τότε μισθολόγιο, με την υπόσχεση του τότε Υφυπουργού Οικονομικών, ότι στο παρόν νομοσχέδιο, αυτό θα συζητηθεί και θα ληφθεί ειδική μέριμνα. Η Κυβέρνηση είναι ακόμη εκτεθειμένη γιατί δεν έχει δοθεί λύση.

Φορολογείται ακόμη και το εισόδημα υπηρεσίας στην αλλοδαπή, που παίρνουν οι δημόσιοι υπάλληλοι και οι διπλωμάτες, κάτι που είναι απαραίτητο για να κάνουν αυτοί οι άνθρωποι τη δουλειά τους. 

Επίσης, απαλλαγή από το φόρο μεταβίβασης για αγορά ακινήτου κατά το ποσοστό που καλύπτεται η αγοραία αξία του, με κεφάλαια που αποδεδειγμένα εισάγουν από την αλλοδαπή οι ομογενείς, εγκατεστημένοι στο εξωτερικό τουλάχιστον για τρία χρόνια,οι 'Ελληνες εργαζόμενοι στο εξωτερικό, οι 'Ελληνες ναυτικοί, για εθνικούς λόγους, καθώς και ως κίνητρο επιστροφής των ομογενών. Είναι κάτι για στο οποίο ο Ελληνικός Λαός βασίστηκε χρόνια, είναι το όνειρο του 'Ελληνα ομογενή να πάει στο εξωτερικό, να μεγαλουργήσει όπως συμβαίνει και να γυρίσει στην Πατρίδα να φέρει τα κεφάλαιά του να επενδύσει και να βοηθήσει έτσι την οικονομία μας.

Οσον αφορά τη φορολογία ακίνητης περιουσίας είναι πολύ υψηλό το κόστος βεβαίωσης και είσπραξης. Δεν απέδωσε στο παρελθόν ο έλεγχος της αξίας των ακινήτων για τα οποία δεν ισχύει το αντικειμενικό σύστημα, απαιτεί πολύ χρόνο. Επιβαρύνεται η ήδη επιβαρυμένη ακίνητη περιουσία με πολλές και μεγάλες φορολογίες. Τώρα επιβαρύνονται οι πάντες, ακόμη και τα κοινωφελή ιδρύματα, όπως είπαμε, καθώς και η ακίνητη περιουσία που δεν αποδίδει εισόδημα.

Κυρίες και κύριοι συνάδελφοι, μετά από τα παραπάνω, επόμενο είναι, τα μέτρα και η συνολική πολιτική της Κυβέρνησης που αποδεικνύεται αναξιόπιστη, σε σχέση με τις προεκλογικές της δεσμεύσεις, να έχουν προκαλέσει την έντονη αντίδραση όλων των κοινωνικών ομάδων και αντί η Κυβέρνηση να αγκαλιάσει τις θιγόμενες εισοδηματικά τάξεις προσπαθεί να καταστείλει τις αντιδράσεις με την υιοθεσία της αρχής του "κοινωνικού αυτοματισμού".

Ο ισχυρισμός του κ. Σημίτη περί της πρόσφατης λαϊκής εντολής δεν πείθει, γιατί αυτή δόθηκε για τελείως διαφορετική πολιτική. Εξάλλου μην ξεχνάμε, ότι με την εφαρμοζόμενη οικονομική πολιτική, αν αυτή είχε εξαγγελθεί προεκλογικά οι "εκσυγχρονιστές" θα ήταν σήμερα στην Αντιπολίτευση. Αλλά με την πολιτική απάτη που διέπραξαν σε βάρος του Ελληνικού Λαού υπέκλεψαν την ψήφο του, ενώ με την υποστήριξη ισχυρών συμφερόντων, όπως επανειλημμένα έχει καταγγελθεί στη Βουλή, οδηγούν με μαθηματική ακρίβεια τις μεσαίες και κατώτερες εισοδηματικά τάξεις στην εξαθλίωση. 'Ετσι το εξοντωτικό για τους νέους φάσμα της ανεργίας, της εμπορίας και χρήσης ναρκωτικών, της αύξησης της εγκληματικότητας, της επαιτείας της οικονομικής δυσπραγίας, του οικονομικού εγκλήματος και η γενικότερη κοινωνική παρακμή που βιώνουμε σήμερα, βρίσκουν το πιο γόνιμο έδαφος να αναπτυχθούν. Ας αναλογιστούμε, κύριοι συνάδελφοι, και πρώτα η Κυβέρνηση, πού οδηγείται σήμερα η Ελλάδα και ας συμπεριφερθούμε ανάλογα. Το μεγαλύτερο μέρος της ευθύνης το έχουμε εμείς. Σας ευχαριστώ.

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Κεδίκογλου. Απών, διαγράφεται.

Ο κ. Αναστάσιος Παπαληγούρας έχει το λόγο.

ΑΝΑΣΤΑΣΗΣ ΠΑΠΑΛΗΓΟΥΡΑΣ: Κύριοι συνάδελφοι, το νομοσχέδιο με τον παραπλανητικό του τίτλο, εμφανίζεται, ότι έχει ως βασική του επιδίωξη την κατάργηση των φοροαπαλλαγών, ενώ στην πραγματικότητα είναι άλλο ένα φορολογικό νομοσχέδιο, που επιβάλλει πολλά νέα φορολογικά βάρη.

Δεν αντέχω, σας ομολογώ, στον πειρασμό να μην υπενθυμίσω στην Αίθουσα τη δέσμευση του Πρωθυπουργού, ότι δεν πρόκειται να επιβληθούν νέα φορολογικά βάρη. Και πάντως, αισθάνομαι, ότι πρέπει για άλλη μία φορά να σημειώσω, ότι η φοροδοτική ικανότητα του 'Ελληνα πολίτη, κάτω από τις συνθήκες τις οικονομικές και τις κοινωνικές που σήμερα υπάρχουν, έχει εξαντληθεί.

Παραθέτω τους νέους φόρους, τα νέα βάρη που επιβάλλει το νομοσχέδιο: 

1. Υπαγωγή στα άδικα αντικειμενικά κριτήρια των ατομικών επιχειρήσεων, προσωπικών εταιρειών και ελευθέρων επαγγελματιών που τηρούν σύμφωνα με τις διατάξεις του Κώδικα Βιβλίων και Στοιχείων, προαιρετικά βιβλία Γ' κατηγορίας.

2. Αύξηση του ποσοστού μισθωτικής αξίας για τον προσδιορισμό του ελάχιστου ποσού καθαρού εισοδήματος και των εμπορικών επιχειρήσεων και των ελευθέρων επαγγελματιών.

ΔΗΜΗΤΡΙΟΣ ΓΕΩΡΓΑΚΟΠΟΥΛΟΣ: Αλλά με τις παλιές αντικειμενικές αξίες.

ΑΝΑΣΤΑΣΗΣ ΠΑΠΑΛΗΓΟΥΡΑΣ: Ακριβές. Αλλά πάντως αύξηση, κύριε Γεωργακόπουλε.

ΔΗΜΗΤΡΙΟΣ ΓΕΩΡΓΑΚΟΠΟΥΛΟΣ:'Οχι, μείωση.

ΑΝΑΣΤΑΣΗΣ ΠΑΠΑΛΗΓΟΥΡΑΣ: 3. Επαχθής αναπροσαρμογή όλων των τεκμηρίων δαπανών διαβίωσης.

4. Θέσπιση υποχρέωσης παρακράτησης φόρου στις δωρεές.

5. Κατάργηση της απαλλαγής από το φόρο εισοδήματος των Δημοτικών και Κοινοτικών επιχειρήσεων.

6. Αύξηση του συντελεστού του φόρου εισοδήματος των κερδών των τραπεζών, συμπεριλαμβανομένων των συνεταιριστικών τραπεζών.

7. Περιορισμός των αφορολογήτων εκπτώσεων του ν. 1892/1990.

8. Μείωση των αναγνωριζομένων δαπανών επιβατικών αυτοκινήτων των επιχειρήσεων.

9. Φορολόγηση της υπεραξίας που προκύπτει από την πώληση μετοχών μη εισηγμένων στο Χρηματιστήριο.

10. Φορολογία από πράξεις παραγώγων χρηματοοικονομικών προϊόντων.

11. Αύξηση από το τετραπλάσιο μέχρι και σε ορισμένες περιπτώσεις το εικοσαπλάσιο, των πάγιων τελών χαρτοσήμου που επιβάλλονται για την έκδοση διαφόρων αδειών, ανανέωσης αυτών, ναυτιλιακών εγγράφων, διπλωμάτων, πτυχίων, διαβατηρίων κ.λπ.

12. Επιβολή του φόρου 15%, που προβλέπεται στα καινούρια αυτοκίνητα αντιρρυπαντικής τεχνολογίας και τέλος

13. Εκβολή φορολογίας επί της ακίνητης περιουσίας. Ιδίως σε σχέση με την τελευταία αυτή φορολογία, έχω τη βεβαιότητα, ότι η Κυβέρνηση δε στάθμισε όπως θα όφειλε να σταθμίσει, τις δυσμενείς επιπτώσεις που εξουδετερώνουν κάποια θετική απόδοσή της.'Εχει ήδη νεκρωθεί η συναλλακτική δραστηριότητα επί των ακινήτων και έτσι χάνονται φορολογικά έσοδα από τον περιορισμό των μεταβιβάσεων.

Και ακόμη, θα μπορούσε, η οικοδομή, κάτω από ένα ευνοϊκότερο καθεστώς να αποτελέσει την ατμομηχανή της ανάπτυξης. Και βέβαια, δεν μπορεί πια να χρησιμοποιηθεί ο μοχλός αυτός.

Αυτά ως προς τους νέους φόρους, ως προς τα νέα φορολογικά βάρη.

'Ερχομαι, κύριοι συνάδελφοι, τώρα στις φοροαπαλλαγές. Και το πρώτο που πρέπει να σημειώσω είναι, ότι ορισμένες από τις απαλλαγές που καταργούνται δεν συνιστούν προνομιακή μεταχείριση υπέρ ορισμένης κατηγορίας προσώπων, αλλά πλήττουν πια, συνολικά, την ελληνική κοινωνία, όλους τους φορολογούμενους.

Η πρώτη από τις καταργούμενες απαλλαγές είναι αυτή που αφορά στην κατάργηση της μεταφοράς τα επόμενα δύο χρόνια του ποσού των εξόδων ιατρικής και νοσοκομειακής περίθαλψης των φορολογουμένων, κατά το ποσό των εξόδων που υπερβαίνει το δηλούμενο εισόδημά τους. 'Οπως είναι φανερό, το μέτρο θίγει ευθέως τις χαμηλές, και μεσαίες εισοδηματικές τάξεις, δεδομένου ότι προκειμένου για υψηλά εισοδήματα, υπάρχει η δυνατότητα έκπτωσης του συνόλου της δαπάνης.

'Αλλη περίπτωση που ισχύει για όλους τους φορολογούμενους είναι η κατάργηση της μείωσης του φόρου κατά 10% που εδικαιούντο οι ειλικρινείς φορολογούμενοι και οι ελεύθεροι επαγγελματίες και τα νομικά πρόσωπα. Και αυτή καταργείται.

Ακόμη, η περίπτωση με την οποία προβλέπεται έκπτωση ποσοστού μόνο 30% και μέχρι 200.000 δρχ. της δαπάνης που

Σελίδα 2975 

κατέβαλαν οι φορολογούμενοι για αμοιβή δικηγόρου, για τις νομικές υπηρεσίες που προσέφερε. Και ακόμη, άλλες επιμέρους ρυθμίσεις που περιλαμβάνονται στις διατάξεις του δευτέρου κεφαλαίου, εισάγουν -αυτό παρακαλώ να το προσέξετε- ανισότητα, με την πρόβλεψη αυτοτελούς φορολόγησης και εξάντλησης της φορολογικής υποχρέωσης ορισμένων εισοδημάτων, ενώ σε άλλες περιπτώσεις εισοδημάτων, καταργείται ολοσχερώς, χωρίς επαρκείς δικαιολογίες.

Εξάλλου η κατάργηση εν μέρει της απαλλαγής της αποζημίωσης των υπηρετούντων στην αλλοδαπή, διπλωματικών υπαλλήλων, θίγει ένα ευαίσθητο κλάδο της Διοίκησης, που σχετίζεται με την παρακολούθηση των εθνικών μας θεμάτων και μάλιστα, σημειώνω, σε μία περίοδο όπου υπάρχουν σύννεφα στον εθνικό μας ορίζοντα.

Ακατανόητη είναι ακόμη η κατάργηση της απαλλαγής από το φόρο μεταβίβασης των ομογενών μας στην αλλοδαπή για αγορά ακινήτου κατά το ποσό που η αξία καλύπτεται σε συνάλλαγμα που εισάγεται από το εξωτερικό. Με αυτόν τον τρόπο αποκόπτεται ο δεσμός -και είναι κρίσιμο νομίζω- των ομογενών με τη γενέτειρα και πάντως αποθαρρύνεται η παλιννόστηση των αποδήμων.

Κύριε Πρόεδρε, να συμπεράνω, καθώς ο χρόνος είναι αμείλικτος: Το νομοσχέδιο επιβάλλει πρώτον, πρόσθετα φορολογικά βάρη και υπερισχύει μέσα από τις διατάξεις του η ταμειακή, η εισπρακτική λογική.

Δεύτερον, η Κυβέρνηση, με το νομοσχέδιο αυτό, περί κατάργηση των φοροαπαλλαγών περικόπτει κρίσιμες κοινωνικές παροχές. Τρίτον, η κατάργηση κάποιων φοροαπαλλαγών δε βασίζεται σε σταθερά κριτήρια και άρα δεν οδηγεί στον εξορθολογισμό του συστήματος. Θα έπρεπε να τεθούν υπόψη σταθερά κριτήρια και συγκεκριμένα, εθνικά, δημογραφικά, κοινωνικά, κριτήρια και αναπτυξιακά, και δεν τέθηκαν. 

Τέταρτο, δεν οδηγεί το νομοσχέδιο αυτό στην απλούστευση του φορολογικού συστήματος. Και τέλος, οπωσδήποτε δεν εξασφαλίζει για πολλές κατηγορίες φορολογούμενων, το εισόδημα που απωλέσθηκε, λόγω προγενέστερης αντικατάστασής του με τις ισχύουσες μέχρι τώρα φοροαπαλλαγές. Τυπικό παράδειγμα, αυτό στο οποίο αναφέρθηκε ο κ. Σπηλιωτόπουλος, που προηγήθηκε στο Βήμα, για τους αξιωματικούς. Ευχαριστώ.

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Δαμιανίδης έχει το λόγο. Απών.

Ο κ. Βαρβιτσιώτης έχει το λόγο.

ΙΩΑΝΝΗΣ ΒΑΡΒΙΤΣΙΩΤΗΣ: Κυρίες και κύριοι συνάδελφοι, το περιορισμένο του χρόνου δεν μου επιτρέπει να αναφερθώ ή να επαναλάβω τις απόψεις της Νέας Δημοκρατίας, του Κόμματος της Αξιωματικής Αντιπολιτεύσεως, οι οποίες άλλωστε εξεφράσθησαν και από τον Εισηγητή και από τον Κοινοβουλευτικό Εκπρόσωπο. 

Γι' αυτόν ακριβώς το λόγο θα ήθελα να εστιάσω την προσοχή του Σώματος και του κυρίου Υφυπουργού Οικονομικών σε ορισμένες παρατηρήσεις μου, σχετικά με την κατάργηση ορισμένων φοροαπαλλαγών, οι οποίες προβλέπονται από το υπό συζήτηση νομοσχέδιο. Επιφυλάσσομαι στα άρθρα να αναπτύξω και άλλες θέσεις. 

Εδώ, θα ήθελα να τοποθετηθώ κατ' αρχήν, επί του γενικοτέρου θέματος των λεγομένων φοροαπαλλαγών. Πιστεύω, ότι έτσι όπως έχει διαμορφωθεί το σύστημα των φοροαπαλλαγών, οι περισσότερες των οποίων καθιερώθηκαν από τις προηγούμενες κυβερνήσεις του ΠΑΣΟΚ, έχει οδηγήσει σε μία στρέβλωση, σε μία παραμόρφωση, σε μία αλλοίωση του φορολογικού μας συστήματος.

Και δε θα είχα αντίρρηση για την κατάργηση ορισμένων από τις φοροαπαλλαγές αυτές, αν αυτό το γεγονός εντασσόταν σ' έναν εξορθολογισμό του φορολογικού μας συστήματος. Θα έπρεπε να γίνει μία σοβαρή, υπεύθυνη μελέτη της χρησιμότητος της κάθε μιας από αυτές. Ενώ, αντιθέτως, σ' εμένα δίδεται η εντύπωση, ότι κάποιος, ανίδεος με το σύστημα πήρε έναν κατάλογο και άρχισε να σβήνει, χωρίς να γίνει μελέτη σε βάθος.

Πριν μπω στο θέμα, θα ήθελα να εκφράσω την έκπληξή μου για την χθεσινοβραδινή δήλωση του κυρίου Υφυπουργού Εργασίας, μετά τη μαραθώνια συζήτηση, η οποία έγινε μεταξύ τριών Υπουργών και της Πανελλήνιας Ναυτικής Ομοσπονδίας. Περιχαρής ο κύριος Υφυπουργός δήλωσε ότι "αυτή η διαπραγμάτευση αποτελεί και το μοντέλο" -φράση του κυρίου Υφυπουργού-"για την επίλυση όλων των εφ' εξής προβλημάτων που θα ανακύπτουν".

Κύριοι συνάδελφοι, νομίζω ότι ο κύριος Υφυπουργός αδικεί τη νοημοσύνη μας αλλά και τη νοημοσύνη του Ελληνικού Λαού.

Ο κύριος Υφυπουργός είπε, ότι αποτελεί μοντέλο και δεν ντράπηκε να το πεi, όταν επί δέκα ολόκληρες μέρες διεκδικούντες οι ναυτεργάτες δίκαια αιτήματα, είχαν παραλύσει το σύστημα επικοινωνιών μεταξύ νησιωτικού και χερσαίου χώρου της Ελλάδας.

Παρακολούθησαμε τις άθλιες σκηνές στα διάφορα λιμάνια της Χώρας. Παρακολουθήσαμε τις κραυγές αγωνίας των Ελλήνων αγροτών, παρακολουθήσαμε τις κραυγές αγωνίας των κατοίκων των μικρών νησιών που είχαν αποκλειστεί από την υπόλοιπη Χώρα και όλα αυτά για να υποχωρήσει τελικά η Κυβέρνηση.

Κύριοι συνάδελφοι, θα έπρεπε να υπάρχει τουλάχιστον μια ευπρέπεια στη διατύπωση τέτοιων απόψεων από τους Υπουργούς της Κυβερνήσεως, οι περισσότεροι των οποίων -λυπούμαι που θα το πω- έχουν μια ακράτεια λόγων, όχι μόνο στην ποσότητα -με την οποία καθημερινά βομβαρδίζουν την κοινή γνώμη- αλλά και στην ποιότητα των λόγων.

Επανέρχομαι όμως, στο κύριο θέμα μου και θα περιοριστώ μόνο στα φιλανθρωπικά ιδρύματα, τα οποία πλήττονται θανάσιμα από το υπό συζήτηση νομοσχέδιο.

Δεν υπάρχει αμφιβολία, κυρίες και κύριοι συνάδελφοι, ότι τα φιλανθρωπικά ιδρύματα, όλα αυτά τα κοινωφελή ιδρύματα, επιτελούν ένα τεράστιο κοινωνικό έργο. 'Ερχονται σε όλες τις περιπτώσεις να αναπληρώσουν κενά της κρατικής προνοιακής κοινωνικής πολιτικής. Το Κράτος είναι φυσικό να έχει αδυναμίες και να μην μπορεί να εξαπλωθεί σε τόσο μεγάλους τομείς -παρά το γεγονός ότι έχει υποχρέωση- και το κενό αυτό έρχονται να το καλύψουν τα φιλανθρωπικά ιδρύματα.

Τι προβλέπει για τα φιλανθρωπικά ιδρύματα το υπό συζήτηση νομοσχέδιο; Προβλέπει τρία εξοντωτικά μέτρα: Πρώτον, επιβάλλει φόρο εισοδήματος στα μισθώματα τα οποία προέρχονται από την εκμίσθωση των ακινήτων των φιλανθρωπικών ιδρυμάτων. Και θα πρέπει να επισημανθεί, ότι ο κύριος πόρος όλων των ιδρυμάτων είναι τα μισθώματα, που ανέρχονται περί στο 90% των συνολικών τους εσόδων.

Δεύτερον, επιβάλλεται φόρος ακίνητης περιουσίας. Για φανταστείτε, -όλοι περνάμε τη Λεωφόρο Κηφισίας- θα επιβληθεί φόρος ακίνητης περιουσίας στο Γηροκομείο Αθηνών ή στο Αμαλιείο Ορφανοτροφείο π.χ. ενώ την ίδια στιγμή εξαιρείται, και ορθώς, του φόρου ακίνητης περιουσίας μια ξενοδοχειακή μονάδα! Το βλέπετε λογικό να επιβληθεί φόρος ακίνητης περιουσίας σε ένα ίδρυμα που επιτελεί μια κοινωνική αποστολή;

Και τρίτον, θεσπίζεται η υποχρέωση παρακρατήσεως και αποδόσεως φόρου με συντελεστή 10%, μετά την τροποποίηση του κυρίου Υπουργού, στα χρηματικά ποσά των δωρεών και των κληρονομιών. Τι λέει το νομοσχέδιο; 'Οτι, αν εσείς θέλετε να δώσετε ένα ποσόν, να κάνετε μια δωρεά, στο 'Ασυλο Ανιάτων π.χ., θα πρέπει να πάτε εσείς πρώτα απ'όλα να προκαταβάλετε στην Εφορία το ποσό του φόρου και μετά να κάνετε τη δωρεά.

Ο παραλογισμός, όπως αντιλαμβάνεσθε, κυρίες και κύριοι συνάδελφοι, έχει φθάσει σε όλο του το μεγαλείο. Διότι αντιλαμβάνεσθε ότι κατ'αυτόν τον τρόπο, πλήττεται καίρια, όχι μόνο ένας χώρος, των φιλανθρωπικών ιδρυμάτων, αλλά κυρίως η έμφυτη διάθεση του 'Ελληνα πολίτη να στηρίξει τέτοιες πρωτοβουλίες.

Ποια είναι αυτά τα ιδρύματα, τέλος πάντων, για τα οποία μιλάμε και τι έργο προσφέρουν; Ζήτησα να πληροφορηθώ τα τέσσερα, πέντε μεγαλύτερα ιδρύματα και ένα απ' αυτά είναι 

Σελίδα 2976 

το Γηροκομείο Αθηνών. Το Γηροκομείο Αθηνών έχει διάρκεια δραστηριότητα εκατόν τριάντα δύο χρόνια. Ξέρετε πόσους τροφίμους έχει; 'Εχει τετρακόσιους τριάντα τροφίμους, οι οποίοι εκεί μέσα ενδιαιτούνται και ζουν απόκληροι της ζωής, εγκαταλελειμμένοι πολλές φορές από τους δικούς τους, χωρίς να έχουν και κανέναν άλλο πόρο.

Και δεν είναι μόνο αυτό, έχουμε και προσπάθεια της ελεήμονος εταιρείας να βελτιώσει τις εγκαταστάσεις και να τις αυξήσει. Και το σημαντικότερο, το Γηροκομείο Αθηνών, η ελεήμων εταιρεία, ποτέ στα εκατόν τριάντα δύο χρόνια δεν πήρε κρατική επιχορήγηση. Και ερχόμαστε τώρα να τους επιβάλλουμε φόρο. Πώς βγαίνει πέρα; Βγαίνει πέρα από τα μισθώματα, τα οποία συλλέγει από οικήματα, από διάφορα ακίνητα, τα οποία έχουν δωριθεί από μεγάλους ευεργέτες. Ξέρετε, αν φορολογήσει την εκμίσθωση των ακινήτων και για τα φιλανθρωπικά ιδρύματα, πόσα θα καταβάλλει η ελεήμων εταιρεία το χρόνο; Εκατόν ογδόντα εκατομμύρια. Θα κλείσει ουσιαστικά το Γηροκομείο Αθηνών.

Τα ίδια ισχύουν και για το 'Ασυλο Ανιάτων. Σήμερα, είδα μία ανακοίνωση στην Καθημερινή, μπορεί να την έχουν και άλλες εφημερίδες, που λέει ότι το 'Ασυλο Ανιάτων περιθάλπτει τετρακοσίους είκοσι.

ΒΑΣΙΛΕΙΟΣ ΣΩΤΗΡΟΠΟΥΛΟΣ: Και εργαζόμενους πολλούς.

ΙΩΑΝΝΗΣ ΒΑΡΒΙΤΣΙΩΤΗΣ: Βέβαια και πολλούς εργαζόμενους. Σήμέρα, όμως, με ενδιαφέρει η προνοιακή πολιτική. Είναι τετρακόσιοι είκοσι πάσχοντες, έχει και αυτό ενός αιώνος και πλέον ζωή και δεν έχει λάβει ποτέ κρατική επιχορήγηση. Και συντηρούνται αυτοί. Συντηρούνται από τη διάθεση του 'Ελληνα να κάνει μία κοινωνική προσφορά.

Μήπως το Αμαλιείο Ορφανοτροφείο, το οποίο θα φορολογηθεί και αυτό, το οποίο επιτελεί μία τεράστια αποστολή...

(Στο σημείο αυτό ακούγεται ο προειδοποιητικός ήχος λήξης του χρόνου ομιλίας του κυρίου Βουλευτή).

Τελειώνω, κύριε Πρόεδρε.

ΠΡΟΕΔΡΕΥΩΝ (Παναγιώτης Ν. Κρητικός): 'Ενα λεπτό επιχορήγηση, κύριε Βαρβιτσιώτη.

ΙΩΑΝΝΗΣ ΒΑΡΒΙΤΣΙΩΤΗΣ: Ευχαριστώ πολύ, ελπίζω την επιχορήγηση να την λάβουν τα ιδρύματα αυτά, όταν τους κόψουν τις απαλλαγές, τις οποίες έχουν.

Το ίδιο συμβαίνει και για το Ζάννειο, το ίδιο για το Χατζηκυριάκειο. Το ίδιο και για το 'Ιδρυμα Χατζηκώστα; Είναι τελείως παράλογη αυτή η εξοντωτική πολιτική, την οποία προβλέπει το υπό κρίση νομοσχέδιο. Θα πρέπει να επανεξετάσει τη θέση αυτή η Κυβέρνηση.

Και θα ήθελα, αντί του κυρίου Υφυπουργού Οικονομικών, ο οποίος δυστυχώς έφυγε, να ήταν εδώ και ο Υφυπουργός Πρόνοιας, για να μας πει πώς θα συντηρηθούν αυτά τα ιδρύματα, πόσοι ανιάτως πάσχοντες ή πόσοι γέροι ή πόσα ορφανά θα βγουν στο δρόμο. Να κληθεί ο κύριος Υφυπουργός να μας πει, αν συμφωνεί με αυτήν την πολιτική και πώς θα τα καλύψει τα κενά. Χρειάζεται να επισημανθεί επίσης, ότι όλα αυτά τα ιδρύματα έχουν δραστηριότητες σημαντικότατες άνω του αιώνος, δεν επιχορηγούνται από τον κρατικό προϋπολογισμό, συντηρούμενα εξ ιδίων πόρων, οι δε διοικούντες προσφέρουν τις υπηρεσίες τους αμισθί.

'Εκανε κάτι τροποποιήσεις, το 20%, όχι που προέβλεπε, ως φόρο επί των μισθωμάτων, το έκανε 10%, έβαλε ένα πλαφόν στο φόρο ακίνητης περιουσίας. 'Ολες αυτές οι τροποποιήσεις, κυρίες και κύριοι συνάδελφοι, αποτελούν σταγόνα εν τω ωκεανώ. Θα πρέπει η Κυβέρνηση να επαναπροσδιορίσει την πολιτική της, αν δε θέλει μία κατ' εξοχήν σημαντική προνοιακή πολιτική την οποία το κράτος δεν επιχορηγεί, να καταρρεύσει.

Χαίρομαι, επίσης, δεν είμαι σίγουρος, για το ότι ο Υπουργός Εθνικής Οικονομίας χθες είπε, ότι εξαιρούνται της ρυθμίσεως, την οποία προέβλεπε, το 'Αγιο 'Ορος και οι λοιπές μονές της Χώρας. Δεν ήταν τόσο σαφής. Θα πρέπει να ξεκαθαρίσει τι ρυθμίσεις κάνει τόσο για το 'Αγιο 'Ορος, όσο και για τις υπόλοιπες μονές, οι οποίες επιτελούν και αυτές ένα σημαντικό.

ΛΕΥΤΕΡΗΣ ΠΑΠΑΓΕΩΡΓΟΠΟΥΛΟΣ: Τις εκτός Αγίου 'Ορους προφανώς.

ΙΩΑΝΝΗΣ ΒΑΡΒΙΤΣΙΩΤΗΣ: Ασφαλώς και για τις εκτός Αγίου 'Ορους.

ΠΡΟΕΔΡΕΥΩΝ (Παναγιώτης Ν. Κρητικός): Σας παρακαλώ, κύριε Βαρβιτσιώτη, πήρατε αρκετό χρόνο. Υπάρχουν και άλλοι πολλοί συνάδελφοι και πρέπει κάποια ώρα να τελειώσετε για να ακουστούν και εκείνοι.

ΙΩΑΝΝΗΣ ΒΑΡΒΙΤΣΙΩΤΗΣ: Μόνο εξ αυτού του λόγου, θα έπρεπε η ευαισθησία μας να είναι ακόμη μεγαλύτερη. Δυστυχώς, η Κυβέρνηση λέει, ότι καταργεί φοροαπαλλαγές, δεν το πράττει. Πεντακόσιες φοροαπαλλαγές διατηρούνται. Μόνον αυτός ο λόγος πιστεύω, ότι είναι τόσο σημαντικός ώστε να αποτελεί καθήκον όλων μας να καταψηφίσουμε αυτό το νομοσχέδιο. Συνάμα, όμως, αποτελεί και υποχρέωσή μας έναντι των ανθρώπων, οι οποίοι έχουν προσφέρει και προσφέρουν ακόμα και σήμερα στην υποκατάσταση του Κράτους, και μάλιστα πολύ επιτυχημένα στην άσκηση κοινωνικής πολιτικής. (Χειροκροτήματα από την Πτέρυγα της Νέας Δημοκρατίας)

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Πασσαλίδης έχει το λόγο.

ΘΕΟΔΩΡΟΣ ΠΑΣΣΑΛΙΔΗΣ: Με το παρόν σχέδιο νόμου, όπως αναφέρει η εισηγητική έκθεση καταργούνται οι φορολογικές απαλλαγές, οι οποίες δεν μπορούν να δικαιολογηθούν με τις σημερινές συνθήκες. Κατά την άποψη του κυρίου Υπουργού, διατηρήθηκαν εκείνες οι φοροαπαλλαγές, που συμβάλλουν στην οικονομική ανάπτυξη της Χώρας και εξυπηρετούν κοινωνικούς σκοπούς.

Το Υπουργείο Οικονομικών, απεφάσισε να προχωρήσει σε περικοπή ή τροποποίηση ορισμένων φοροαπαλλαγών κατά βάση στη φορολογία εισοδήματος φυσικών ή νομικών προσώπων. Ο προϋπολογισμός του 1997 που κατέθεσε η Κυβέρνηση στη Βουλή, το Δεκέμβριο, και ψηφίστηκε από την κυβερνητική Πλειοψηφία, δε δημιουργεί ευνοϊκές προϋποθέσεις ανάπτυξης της ελληνικής οικονομίας και βελτίωση του επιπέδου του 'Ελληνα πολίτη. 'Ηδη έχουμε προς συζήτηση το πρώτο σκληρό νομοσχέδιο. Σε λίγο θα ακολουθήσουν και άλλα σκληρότερα. Αμέσως μετά τις εκλογές, κύμα απεργιακών κινητοποιήσεων όλων των κοινωνικών τάξεων, πλήττει την ελληνική κοινωνία. 'Ολες οι κοινωνικές τάξεις θίγονται από τα σκληρά μέτρα της Κυβέρνησης.

Μέσα στο 1997, καλείται ο Ελληνικός Λαός να πληρώσει επιπλέον φόρους 1 τρισ. δραχμές. Με τη μεγάλη φορολογία, που επιβάλλεται στον Ελληνικό Λαό, οδηγείται η οικονομία σε ύφεση και μειώνεται η ιδιωτική αποταμίευση.

Με το υπό συζήτηση νομοσχέδιο επιβάλλονται νέοι φόροι και αυξάνονται οι υπάρχοντες. 'Εχουμε αύξηση των άμεσων φόρων σε ποσοστό 17% και των έμμεσων κατά 13%. Οι μισθοί και οι συντάξεις παρουσιάζουν αισθητή μείωση. Καλούνται οι φορολογούμενοι να πληρώσουν τους νέους αυτούς φόρους σε εποχή που τα εισοδήματα των ασθενέστερων κοινωνικών τάξεων, των αγροτών, των εργατών, των συνταξιούχων, των μικρομεσαίων μειώθηκαν σε απελπιστικά μικρό βαθμό. Το δημόσιο χρέος στο τέλος της χρονιάς ήταν περίπου 35,5 τρισ. δραχμές. Στο τέλος του 1997, προβλέπεται να ξεπεράσει τα 40 τρισ. Το 1997, θα χαρακτηρισθεί χρονιά φορολογικής επιδρομής που θα συνδεθεί με την προσφιλή τακτική της Κυβέρνησης της πολιτικής της σκληρής λιτότητος. 

Η Κυβέρνηση είναι σήμερα εκτεθειμένη ενώπιον του Ελληνικού Λαού, γιατί ο Πρωθυπουργός προεκλογικά υποσχέθηκε, ότι δεν πρόκειται να επιβληθούν νέοι φόροι και ότι θα αυξηθεί το εισόδημα των εργαζομένων, πάνω από τον πληθωρισμό.

Πρόκειται για εξαπάτηση του Ελληνικού Λαού, προκειμένου να πάρουν την ψήφο του. Συνέπεια αυτής της τακτικής του ΠΑΣΟΚ είναι να προαναγγέλλεται κοινωνική έκρηξη. 'Ηδη η Χώρα παραλύει με τις κινητοποιήσεις όλων των κοινωνικών τάξεων και καθημερινά προαναγγέλλονται νέες απεργίες. 

Το υπό συζήτηση φορολογικό νομοσχέδιο, κινείται στην εισπρακτική και ταμειακή λογική. Από τη μία πλευρά η Κυβέρνηση επιβάλλει νέους φόρους και αναστατώνει τον Ελληνικο Λαό και από την άλλη δεν εισπράττει τα δισεκα-

Σελίδα 2977 

τομμύρια χρέη που χρωστούν οι μεγάλοι ραδιοτηλεοπτικοί σταθμοί και οι εφημερίδες. Με το νομοσχέδιο αυξάνονται οι φόροι, αλλά δεν μειώνονται οι κρατικές δαπάνες. Το 1996 είναι ένας χρόνος αποκλίσεων από τους στόχους της Κυβέρνησης γι' αυτό και επιβάλλει σκληρούς φόρους. Η Κυβέρνηση υποστηρίζει ότι ο πληθωρισμός τον Δεκέμβριο του 1997 θα πέσει στο 4,5%. Για το 1996 υπολόγιζε ότι ο πληθωρισμος τον Δεκέμβριο θα ήταν 5% και βρίσκεται σήμερα στο 7,6%. Οι προβλέψεις δεν μπορούν να γίνονται με τόση ευκολία και η απόκλιση να φθάνει σε δυόμισι περίπου ποσοστιαίες μονάδες. Κάνει χαμηλή πρόβλεψη για να δώσει μικρότερες αυξήσεις στους μισθούς και στις συντάξεις. Ενώ προεκλογικά έλεγε ο Πρωθυπουργός ότι δεν χρειάζονται νέες φορολογίες, τώρα επιβάλλει φόρο ακίνητης περιουσίας που θα πλήξει την οικοδομή και τους ενοικιαστές, φόρο στα έντοκα και στα ομόλογα, φόρο στα πάγια στοιχεία των επιχειρήσεων που θα περιορίσουν τις επενδύσεις, αύξηση των αντικειμενικών κριτηρίων διαβίωσης και των αντικειμενικών αξιών των ακινήτων, μη τιμαριθμοποίηση της φορολογικής κλίμακας που έχει σαν συνέπεια να επιβαρύνονται ιδιαίτερα οι μισθωτοί, οι συνταξιούχοι και τα μεσαία και χαμηλά εισοδήματα. Η οικονομική ανάπτυξη δεν επιτυγχάνεται με βαριές φορολογίες, αλλά με μείωση της κρατικής σπατάλης. Στο βιοτεχνικό και βιομηχανικό τομέα, κάθε μέρα κλείνουν εκατοντάδες επιχειρήσεις.

Η Κυβέρνηση παραδέχεται, ότι πρέπει να ενισχυθεί η ανεπαρκής διεθνής ανταγωνιστικότητα των ελληνικών επιχειρήσεων. Και ενώ διεθνώς δίδονται φορολογικές ελαφρύνσεις, στην Ελλάδα, παρά τη διατήρηση της σκληρής δραχμής και των αντικειμενικών κριτηρίων, βάζουμε και νέα φορολογικά βάρη.

Θα πρέπει να καταλάβει η Κυβέρνηση, ότι, με τον τρόπο αυτό, αυξάνει την ανεργία, η οποία φαίνεται να παίρνει εκρηκτικές διαστάσεις.

Δε συμφωνούμε με την κατάργηση ορισμένων φοροαπαλλαγών και επιδομάτων. Είμαστε αντίθετοι με την πολιτική κατάργησης του εισοδήματος της πολύτεκνης μητέρας, τη στιγμή που υπάρχει για τη Χώρα μας έντονο το δημογραφικό πρόβλημα. Είμαστε αντίθετοι με την κατάργηση απαλλαγής από το φόρο για την εισαγωγή αυτοκινήτων και οικοσκευής, Ελλήνων που εργάζονται στο εξωτερικό, για δυο τουλάχιστον χρόνια, και επιστρέφουν οριστικά, όπως επίσης και για το φόρο μεταβίβασης για αγορά ακινήτων.

Με το ισχύον μέχρι σήμερα καθεστώς των απαλλαγών, υπήρχε το κίνητρο επιστροφής στη Χώρα μας. Οι ίδιες περικοπές ισχύουν και για τους 'Ελληνες ναυτικούς.

Επίσης, εκφράζουμε την αντίθεσή μας με τη φορολόγηση των δωρεών. 'Ετσι δημιουργείται το αντικίνητρο στους δωρητές.

Ο Φόρος Ακίνητης Περιουσίας είναι αντιαναπτυξιακός, πλήττει μια μεγάλη μερίδα του Ελληνικού Λαού και στο παρελθόν, η απόπειρα εφαρμογής του δεν απέδωσε.

Η διατήρηση των αντικειμενικών κριτηρίων εξουθενώνει τους ελεύθερους επαγγελματίες, και μάλιστα τα κριτήρια επεκτείνονται και σ'αυτούς που τηρούν φορολογικά βιβλία Γ' κατηγορίας.

Συνέπεια αυτών των σκληρών μέτρων είναι να κλείνουν χιλιάδες μικρομεσαίες εμπορικές επιχειρήσεις. Ο εμπορικός και ο επαγγελματικός κόσμος της Χώρας περνάει τη μεγαλύτερη κρίση των τελευταίων ετών, με την εφαρμογή των αντικειμενικών κριτηρίων φορολόγησης. Καθημερινά τα λουκέτα αυξάνονται στα μαγαζιά.

Κύριες αιτίες της μεγάλης αύξησης των πτωχεύσεων είναι η πτώση της εμπορικής κίνησης, αλλά και τα φορολογικά μέτρα που τσάκισαν τους εμπόρους.

Η Κυβέρνηση δε μας είπε πώς θα αντιμετωπίσει το τεράστιο πρόβλημα της ανεργίας. Για πρώτη φορά στα μεταπολεμικά χρόνια, ο αριθμός των ανέργων υπολογίζεται ότι είναι πάνω από τετρακόσιες χιλιάδες άτομα. Η κρίση που υπάρχει σήμερα στις μικρομεσαίες επιχειρήσεις, λόγω των αντικειμενικών κριτηρίων φορολόγησης, δημιουργεί έντονη ανησυχία των εργαζομένων για το μέλλον τους, που τους οδηγεί σε ένα καθημερινό άγχος, λόγω απολύσεων.

Ενώ το νομοσχέδιο αναφέρεται στην κατάργηση φοροαπαλλαγών, περιλαμβάνει μία σειρά από νέους φόρους. Καταργούνται αρκετές φοροαπαλλαγές που έχουν κατοχυρωθεί με κριτήρια κοινωνικά, που θα έπρεπε να υπήρχε η ανάλογη ευαισθησία, ώστε να συμπληρωθεί το χαμένο τους εισόδημα.

Δεν μπορεί να υπολογίσει κανείς το μέγεθος της φορολογίας που πρόκειται να επιβάλει η Κυβέρνηση στα επόμενα νομοσχέδια. Συμπεραίνει κανείς ότι, με το νομοσχέδιο αυτό, η Κυβέρνηση προσβλέπει σε ταμειακούς λόγους και όχι στην αναμόρφωση του φορολογικού συστήματος.

Η Κυβέρνηση θα πρέπει να επανεξετάσει την απόφασή της για την κατάργηση ορισμένων τουλάχιστον φοροαπαλλαγών.

Το νομοσχέδιο αυτό, κυρίες και κύριοι συνάδελφοι, το καταψηφίζουμε.

(Χειροκροτήματα από την Πτέρυγα της Νέας Δημοκρατίας).

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Καραμάριος έχει το λόγο.

Απών, διαγράφεται.

Ο κ. Βούλγαρης έχει το λόγο. Απών, διαγράφεται.

Ο κ.Γεώργιος Καλός έχει το λόγο.

ΓΕΩΡΓΙΟΣ ΚΑΛΟΣ: Κύριε Πρόεδρε, κυρίες και κύριοι συνάδελφοι, όταν το φορολογικό σχέδιο νόμου που σήμερα συζητούμε, είδε το φως της δημοσιότητας, στην αρχή δειλά-δειλά με την εισηγητική του έκθεση και αργότερα ως πλήρες κείμενο με την κατάθεσή του στη Βουλή, ήταν -θα το θυμάστε οι περισσότεροι- μέρες προετοιμασίας και συζήτησης ενός άλλου πολυ σημαντικού νομοσχεδίου, του προϋπολογισμού του Κράτους.

Το τι γινόταν τότε, είναι γνωστό: Εμείς, οι Βουλευτές σ'αυτήν εδώ την Αίθουσα συζητούσαμε σε παράλληλους μονολόγους, θα έλεγα, έναν προϋπολογισμό θυσιών και έξω στους δρόμους και στα πεζοδρόμια, στα λιμάνια, αλλά και στους σταθμούς της Χώρας, οι 'Ελληνες πολίτες, χωρισμένοι στα δυο, αγανακτισμένοι και απογοητευμένοι πέρα για πέρα, γρονθοκοπιούνταν για να τους βλέπει το πανελλήνιο από τηλεοράσεως και να παθαίνει ανακοπή.

Μας έλεγε τότε η Κυβέρνηση, το επαναλαμβάνει δυστυχώς και σήμερα, φυσικά για να δικαιολογήσει όλη αυτήν την υπό θεσμοθέτηση φοροείσπραξη, ότι όλα γίνονται στο όνομα των θυσιών, στις οποίες πρέπει να υποβληθεί ο Ελληνικός Λαός, ώστε να σωθεί ο Τόπος. Και η επανάληψη αυτή έχει ασφαλώς τη δική της άχαρη λογική. Θυσιάζεις συνήθως ένα κακό παρόν για ένα λιγότερο άχαρο μέλλον: Με την αναθεώρηση του όποιου συστήματος φοροαπαλλαγών ισχύει μέχρι σήμερα και για όποιες τάξεις εργαζομένων γίνεται αυτό, ώστε να ικανοποιηθεί λογιστικά από την περίφημη μηδενική βάση, αυτής της συλλογιστικής, η ανάγκη δραστικής αύξησης των εσόδων του Kράτους, όπως προϋπολογίστηκαν τον περασμένο Δεκέμβριο.

Το πρόβλημα, όμως, έπαψε να είναι πλέον η απλή λογιστική καταγραφή και η θεσμοθέτηση νέων φορολογικών επιβαρύνσεων και θυσιών, που η Κυβέρνηση τις φτιασίδωνε έντεχνα στις κυβερνητικές εισηγήσεις και τις βαφτίζει "δημοσιονομική εξυγίανση", "δικαιοσύνη", "ισότητα φορολογική", "συγχρονισμό" κ.λπ. Λέξεις, δηλαδή, που ηχούν ωραία και εύηχα, λέξεις που χορεύουν στα κείμενα, όπως στην εισηγητική αυτού του φορολογικού νομοσχεδίου, χωρίς να ηχούν πια για τον Ελληνικό Λαό. Δεν αντέχει ο Ελληνικός Λαός, δε θέλει να ακούει πολλές φορές και δε θέλει να μιλά για όλα αυτά τα θέματα, έτσι όπως το βλέπουμε να αντιδρά σήμερα. Κι αυτό, γιατί χόρτασε χρόνια τώρα τον ορυμαγδό της φορολαγνείας των μέτρων του ΠΑΣΟΚ.

Αγανάκτησε από τις μισές αλήθειες που του είπατε και κατά τα συνθήκη ψεύδη των προϋπολογισμών σας και έπαθε, θα έλεγα ως σχήμα λόγου, ιλίγγους μόνιμους από τη μεγάλη ταχύτητα, με την οποία τρέχει το τρένο ανάπτυξης της κας Παπανδρέου, εκείνο το άλλο μεγάλο ζητούμενο της ελληνικής πραγματικότητας, το οποίο πριν καλά-καλά φτάσει στο 1997, έγινε τουριστικό λεωφορείο και πούλμαν του ΚΤΕΛ, για να 

Σελίδα 2978 

πείσει επιτέλους τον Ελληνικό Λαό, ότι όλη η θεσμική φροντίδα αυτής της τετράμηνης νέας κυβέρνησης στον τομέα της ανάπτυξης δεν ήταν άλλο, παρά να ξαναμοιράσει την πίτα μεταξύ των δρομολογιών στην επαρχία των ΚΤΕΛ και των ιδιοκτητών των τουριστικών λεωφορείων. Αυτά, πέρα από το φοροεισπρακτικό, είναι όλη η κυβερνητική μέριμνα για τον άλλο μεγάλο πόλο της οικονομίας, την ανάπτυξη.

Κύριε Πρόεδρε, επειδή ανάλογη κοντόφθαλμη πολιτική ακολουθεί και το Υπουργείο Οικονομικών στον ευαίσθητο τομέα φορολόγησης των Ελλήνων πολιτών και επειδή ο κ. Δρυς φαίνεται να γνωρίζει καλά από λειτουργίες και αντίδωρα, όπως είπε στην Επιτροπή Οικονομικών Υποθέσεων, προσπάθησα από τις αρχές Δεκεμβρίου, με σχετική επίκαιρη ερώτηση, να τον πείσω, ότι δεν είναι όλα, όσα έρχεται σήμερα να καταργήσει με τη "σκούπα" αυτού του δύσκολου νομοσχεδίου, αντίδωρα μικροκομματικών αρχιερέων σε λειτουργίες, τάχα, πολιτικών συναλλαγών, με πιστούς τους συνδικαλιστές και τις ομάδες τους, ή τα φυσικά και νομικά εξαρτημένα πρόσωπα, αυτούς τους δωρολήπτες ύποπτων, όπως τους χαρακτήρισε, προνομίων απαλλαγών.

Ως παράδειγμα, μάλιστα, είχα αναφέρει τότε το εξής: Πρώτον, τα κοινωφελή ιδρύματα, τα οποία αποδεδειγμένα ως νομικά πρόσωπα μη κερδοσκοπικού χαρακτήρα, προσφέρουν έργο κοινωνικό και αξιολογότατο, όπως είπε και ο κ. Βαρβιτσιώτης, εκ μέρους του Κόμματός μας, έργο το οποίο η Πολιτεία δεν μπορεί να το προσφέρει, χωρίς πολλά από αυτά να επιδοτούνται καν από τον Κρατικό Προϋπολογισμό. Αντί, λοιπόν, της όποιας άμεσης και έμπρακτης αναγνώρισης της κοινωνικής των προσφοράς, έρχεστε και σφίγγετε πάνω τους την φορολογική μαίγγενη. Περισσή φροντίδα να θεσμοθετήσετε επιβολής φόρων για τα εισοδήματα από ενοίκια, που είναι και ο μόνος κύριος πόρος αυτών των Ιδρυμάτων, αλλά μαζί και επιβολή ΦΑΠ, άσχετα αν τα σχετικά ακίνητα είναι προσοδοφόρα ή όχι, και τέλος επιβολή φορολογίας επί των δωρεών, για να διώξετε από εδώ και εμπρός κάθε επίδοξο, πολύτιμο δωρητή, ο οποίος δε θα ανεχθεί, φυσικά, να πληρώσει πρώτα τον έφορο και μετά να ενισχύσει το ίδρυμα! Παρακαλώ, λοιπόν, αναθεωρήστε γρήγορα όλα όσα μόνο ένας νοσηρός νους μπορεί να συλλάβει επί του θέματος και δώστε στα φιλανθρωπικά, μη κερδοσκοπικά ιδρύματα, μιαν απόδειξη αγάπης της Πολιτείας με την απόσυρση, έστω και την τελευταία στιγμή, των σχετικών υπό ψήφιση ρυθμίσεων αυτού του σχεδίου νόμου.

Δεύτερον, είχα αναφερθεί διεξοδικά στο φορολογικό καθεστώς, που δεκαετίες τώρα ίσχυε για τους 'Ελληνες ναυτικούς και που δεν ήταν, το γνωρίζει στη συνείδησή της η μεγάλη ναυτική οικογένεια, σύνολο όποιων φοροαπαλλαγών, αλλά αναγνώριση θεσμοθετημένη εκ μέρους της Πολιτείας, των ιδιαιτεροτήτων του ναυτικού επαγγέλματος, αλλά και εκείνης της διαχρονικής και αδιαμφισβήτητης στο κάτω-κάτω συμβολής των Ελλήνων ναυτεργατών στην εθνική οικονομία και στην Εθνική Ασφάλεια.

Ζήτησα τότε, πριν από σαράντα μέρες δηλαδή, να δείξει η Κυβέρνηση την κατανόησή της προς τη χειμαζόμενη από τις νέες δυσμενέστατες, διεθνείς εργασιακές συνθήκες, ναυτική οικογένεια, με αφορμή τις φορολογικές νέες σχεδιαζόμενες ρυθμίσεις, οι οποίες ήσαν το πρωτοχρονιάτικο δώρο του ΠΑ.ΣΟ.Κ. σ' αυτήν την τάξη των εργαζομένων.

Και δυστυχώς δε με άκουσε τότε ο κ. Δρυς. Τότε επιμείνατε στα περί ισότητος και περί δικαιοσύνης στη φοροείσπραξη. Μας είπε τόσα άλλα κενά και έφθασε μάλιστα στο σημείο να μου πεί ο κ. Δρυς, ότι θεωρεί ευτύχημα το ότι δεν είχα χρόνο να δευτερολογήσω για να πω ..."και άλλα τέτοια...". Τόσο δημοκρατικά, με έπαρση Τσάρου! Το αποτέλεσμα το καμάρωσε ο Ελληνικός Λαός μεθεορτίως. Το ετεροχρονίσατε, αλλά δεν μπορέσατε να το αποφύγετε. Νέα μπλόκα στα λιμάνια, αποκλεισμένο σε ομηρία το σύνολο της νησιωτικής επικράτειας, τεράστιες οι ζημιές στην εθνική οικονομία και μαζί ένας διάλογος κωφαλάλων πέρα για πέρα με την ΠΝΟ, σε σημείο να έχει... διαιτητή του το Υπουργείο Εμπορικής Ναυτιλίας -έστω και αν φεύγετε, ακούστε, κύριε Υπουργέ της Εμπορικής Ναυτιλίας- το Υπουργείο σας, προσπαθούσε μάταια να βγάλει τα κάστανα από τη φωτιά, χωρίς να θέλει φυσικά να κόψει και την περίφημη φορολογική μαγιονέζα του Υπουργού Εθνικής Οικονομίας.

Ολονύκτιες, τέλος συνεδριάσεις, όπως χθες βράδυ, με τους μισούς συνδικαλιστές εναντίον των άλλων μισών στην ώρα μηδέν και με διεθνή διασυρμό της Χώρας, στα λιμάνια της Ευρώπης, για να κατορθώσετε με περηφάνια όπως μας είπε χθές ο Υφυπουργός σας να καταλήξετε σ' έναν συμβιβασμό, στον οποίο θα μπορούσατε στο κάτω-κάτω με γενναιοφροσύνη να είχατε οδηγηθεί πολύ προ των εορτών, όπως σας το λέγαμε και εμείς. Ιδού η πολιτική σας και καμαρώστε την. Μετά θα λέτε με περισσή περίσκεψη -και δεν κάνω φθηνό λογοπαίγνιο- ότι δρυός πεσούσης, κύριε Δρύ -δεν είναι εδώ για να με ακούσει φυσικά- πας ανήρ ξυλεύεται, αλλά κανείς πια δεν θα ακούει αυτές τις αιτιάσεις.

Μετά τη χθεσινοβραδινή προσέγγιση Κυβέρνησης και ΠΝΟ και σε αντίβαρο της φορολογικής σας εμμονής, φαίνεται να μπαίνει σε ένα λογικό δρόμο συμβιβασμού το συνταξιοδοτικό των ναυτικών μας, των απόμαχων της θάλασσας, οι οποίοι με το υπερχρεωμένο, με ευθύνη κυρίως των κυβερνήσεων του ΠΑ.ΣΟ.Κ., ΝΑΤ, απολαμβάνουν άδικα συντάξεις πείνας χρόνια τώρα. Σ' αυτό το ΝΑΤ βάλατε χθες ή μάλλον μόλις προχθές, κύριε Υπουργέ της Εμπορικής Ναυτιλίας, Πρόεδρο του Διοικητικού Συμβουλίου.

Σας καλώ όλους, λοιπόν, να μην αθετήσετε τη χθεσινοβραδινή συμφωνία και να θεσμοθετήσουμε σ' αυτήν την Αίθουσα γρήγορα αυτό το ποσοστό του κατωτέρου ορίου που υποσχεθήκατε στις συντάξεις, στο επίπεδο του 58% των εν ενεργεία. Και μαζί με υπευθυνότητα, όπως έχουμε καθήκον, να μελετήσουμε τους τρόπους διάσωσης αυτού του Ταμείου, γιατί οι ανάγκες είναι πολλές, χρόνια τώρα και δεν μπορούν να περιμένουν άλλο.

Μένει φυσικά, το άλλο μεγάλο και οξύ πρόβλημα, κυρίες και κύριοι συνάδελφοι, των οργανικών συνθέσεων των πληρωμάτων των πλοίων, τόσο στην ακτοπλοϊα όσο και στην ποντοπόρα ναυτιλία, το οποίο δεν αφορά βέβαια άμεσα το υπό συζήτηση νομοσχέδιο. Προτείνω, όμως, επί τη ευκαιρία, αφού ήταν ο τρίτος πόλος διαπραγμάτευσης, στο ΥΕΝ, να προχωρήσει η Κυβέρνηση σε επίλυσή του μόνο αφού πρώτα αποκαταστήσει ένα διαρκή και έντιμο τριμερή διάλογο μεταξύ πλοιοκτητών, ναυτεργατών και Πολιτείας, για να μην ξαναφθάσουμε, κύριε Πρόεδρε, στα χάλια και στις αθλιότητες αυτών των ημερών, αφού χωρίς 'Ελληνες ναυτικούς, βέβαια, δύσκολα θα συνεχίσει την ομαλή πορεία της η ελληνική ναυτιλία όπως και χωρίς πλοία, με ελληνική σημαία δε θα έχει υπόσταση.

Και για να γίνει πλήρως αντιληπτό το πόσο σήμερα είμαστε τρομαγμένοι σε εθνικό επίπεδο από την τάση φυγής, που καθημερινά διογκούται, των ελληνόκτητων πλοίων από το ελληνικό νηολόγιο, δηλαδή από την ελληνική σημαία, καταθέτω για τα Πρακτικά ένα πλήρες και αναλυτικό σχεδιάγραμμα, το οποίο δείχνει για όλο το 1996, κατά μήνα, πώς διεγράφοντο τα ελληνικά πλοία μαζικά από την προστασία της ελληνικής σημαίας, για να είμαστε στο κάτω-κάτω και "εθνικά υπερήφανοι", αφού και αυτό το κατορθώσατε με την παντελή έλλειψη της ναυτιλιακής πολιτικής σας!

(Στο σημείο αυτό ο Βουλευτής κ. Γ. Καλός καταθέτει για τα Πρακτικά τον προαναφερθέντα πίνακα, ο οποίος βρίσκεται στο αρχείο της Στενογραφικής Υπηρεσίας και είναι στη διάθεση παντός ενδιαφερομένου)

Τέλος, θα ήθελα να επιστήσω την προσοχή του Υπουργού Οικονομικών στο θέμα επιβολής τέλους χαρτοσήμου 2,5% για τις μεταβιβάσεις ολόκληρων ή και μερών πλοίων. Δεν ξέρω ποιος ευφάνταστος το συμπεριέλαβε έτσι και ποιος το περιέγραψε, έτσι στο υπό συζήτηση σχέδιο νόμου. 'Ομως, θα πρέπει να γνωρίζετε, κύριε Υπουργέ, ότι στις εγκριτικές πράξεις νηολογίου για τα πλοία το άρθρο 13 του ν.δ.2887 του 1953, υπάρχει το περίφημο άρθρο 14, το οποίο ρητά περιέχει την αντίθετη ρύθμιση.

Γνωρίζετε ασφαλώς την αυξημένη τυπική ισχύ των εγκρι-

Σελίδα 2979 

τικών πράξεων έναντι των απλών νόμων. Επομένως, μόνο αναστάτωση θα προκαλέσετε με τη συγκεκριμένη ρύθμιση και προβλέπω αντεγκλήσεις εφοπλιστών, δηλαδή εταιρειών και εφόρων, προσφυγές στα δικαστήρια και ένα νέο αλαλούμ, το οποίο και αυτό θα το πληρώσει η ελληνική πραγματικότητα.

Για όλους αυτούς τους λόγους, σας λέγω ότι έχω καθήκον και υποχρέωση να καταψηφίσω το φορολογικό σας νομοσχέδιο και για τις λεπτομέρειες θα τα πούμε στη συζήτηση κατ'άρθρον. Σας ευχαριστώ.

(Χειροκροτήματα από την Πτέρυγα της Νέας Δημοκρατίας)

ΠΡΟΕΔΡΕΥΩΝ (Παναγιώτης Ν. Κρητικός): Ο Αρχηγός της Αξιωματικής Αντιπολίτευσης και Πρόεδρος της Νέας Δημοκρατίας κ. Μιλτιάδης 'Εβερτ έχει το λόγο.

ΜΙΛΤΙΑΔΗΣ ΕΒΕΡΤ (Πρόεδρος της Νέας Δημοκρατίας): Κυρίες και κύριοι συνάδελφοι, το φορολογικό νομοσχέδιο της Κυβέρνησης συζητείται την ώρα που η συντριπτική πλειοψηφία των εργαζομένων ευρίσκεται σε απεργιακή κινητοποίηση.

Είναι πρωτοφανές αυτό το οποίο συμβαίνει στην κοινωνία. Μία τόσο μεγάλη χιονοστιβάδα απεργιακών κινητοποιήσεων.

Ευρίσκομαι στην Αίθουσα αυτή από το 1974 και ουδέποτε θυμάμαι στο παρελθόν να υπήρξαν τόσο μεγάλες απεργιακές κινητοποιήσεις σε ένα τόσο σύντομο χρονικό διάστημα.

Η Κυβέρνηση υποστηρίζει ότι τα Κόμματα της Αντιπολιτεύσεως έχουν υποθάλψει αυτές τις απεργιακές κινητοποιήσεις.

Μακάρι, κύριε Υπουργέ, να μπορούσε η Αντιπολίτευση να έχει μία τόσο μεγάλη απήχηση σε όλο το φάσμα το πολιτικοινωνικό και να μπορεί να πείσει τη ΓΣΕΕ, την ΑΔΕΔΥ, τους αγρότες, τους μικρομεσαίους, κάθε Ελληνίδα και 'Ελληνα ότι πρέπει να εναντιωθεί στην Κυβέρνηση. Κάτι άλλο πολύ σοβαρότερο συμβαίνει.

Συμβαίνει ότι η Κυβέρνηση αυτή τη στιγμή βρίσκεται σε διάσταση με την εργαζόμενη και τον εργαζόμενο. Και είναι φυσικό, να εξεγείρεται ο εργαζόμενος, διότι έχει τρωθεί η αξιοπιστία της Κυβερνήσεως.'Αλλα άκουσε ο πολίτης προεκλογικά από την Κυβέρνηση και άλλα είδε και βλέπει μετεκλογικά. Προεκλογικά υποσχεθήκατε τα πάντα στους πάντες και μετεκλογικά, βλέπει να αφαιρούνται τα πάντα από τους πάντες.'Ενα είναι δεδομένο, ότι η Κυβέρνηση είπε ψέμματα στον Ελληνικό Λαό προεκλογικά.'Εχει τρωθεί συνεπώς η αξιοπιστία, έχει θιγεί εάν θέλετε, το φιλότιμο του εργαζόμενου. Η δύναμη, συνεπώς, που ενεργοποιεί τις απεργιακές κινητοποιήσεις είναι η αγανάκτηση, η άρνηση κυρίως, πιστεύω, της Κυβερνήσεως να προχωρήσει σε διάλογο και η απελπισία του πολίτη.

Τις απεργιακές κινητοποιήσεις και την απεργιακή έκρηξη τις πυροδότησε η κυβερνητική αναξιοπιστία και οι ψεύτικες προεκλογικές υποσχέσεις. Τις πυροδότησε επίσης, η αδιέξοδη κοινωνική, ανάλγητη πολιτική της ληστρικής φορολογικής επιδρομής εναντίον των μη εχόντων και κατεχόντων. Τις πυροδότησε και τις πυροδοτεί η κυβερνητική αλαζονεία, ο τρόπος με τον οποίο αντιμετωπίζεται ο πολίτης, αλλά και η παγερότητα και η αδιαφορία των αποκομμένων Υπουργών στα Υπουργεία από τον Ελληνικό Λαό.

Τώρα, βλέπουμε μία παράλυτη, ουσιαστικά, Κυβέρνηση, να σηκώνει τα χέρια και να στρέφει τον έναν πολίτη εναντίον του άλλου, τη μία κοινωνική ομάδα εναντίον της άλλης, θέτοντας σε άμεσο κίνδυνο την κοινωνική συνοχή. Βασική προϋπόθεση για να μπορέσει να πάει μπροστά η Ελλάδα, η κοινωνία μας, ο καθένας από μας, είναι πριν από όλα να υπάρχει κοινωνική συνοχή. Και κατ' εξοχήν η κοινωνική συνοχή είναι απαραίτητη όταν υπάρχουν εξωτερικοί κίνδυνοι.

Αυτήν την ώρα που θα έπρεπε συνεπώς η Κυβέρνηση να φέρει τον έναν πολίτη κοντά στον άλλον, να υπάρχει η κοινωνική συνοχή, προσπαθεί να βάλει τους 'Ελληνες να εμπλακούν μεταξύ τους. Ως Πόντιος Πιλάτος να αποτραβηχθεί και να πει ότι "εμείς δεν ευθυνόμεθα" για όσα συμβαίνουν στα λιμάνια, για όσα συμβαίνουν στους δρόμους, ευθύνονται μεταξύ τους οι πολίτες.

Ουδέποτε στο παρελθόν, όποιο κόμμα και αν κυβέρνησε τον Τόπο, συνέβη αυτό το οποίο συμβαίνει σήμερα. Αυτή είναι μία αντίληψη, η οποία αγγίζει τη νοοτροπία και την ιδεολογία τροτσκικής και μαοϊκής αντιλήψεως. Kαι δεν ξέρω ποιοι είναι οι εμπνευστές σύμβουλοι του Πρωθυπουργού, που υποθάλπτουν αυτήν την αντίληψη μέσα στην κοινωνία.

Η Κυβέρνηση πυροδότησε αυτή την απεργιακή έκρηξη και στη συνέχεια παραμένει, όπως σας είπα, στην άκρη, χωρίς να ενδιαφέρεται στην πραγματικότητα για το τι συμβαίνει στην κοινωνία.

Θα σας υπενθυμίσω -για να μην ξεχνά η Κυβέρνηση τι λέει- ότι στις 8 του Σεπτέμβρη, στη συνέντευξή του στην 'Εκθεση της Θεσσαλονίκης, ο Πρωθυπουργός είχε πει χαρακτηριστικά: "'Εχουμε κάνει σαφέστατο ότι δεν υπάρχει κανένα πρόβλημα λήψεως νέων μέτρων και νέων φορολογιών. Η οικονομία ακολουθεί ανοδική πορεία. Οι δείκτες δείχνουν ότι σταθεροποιείται η οικονομία και γι' αυτό δεν υπάρχει καμία ανάγκη να ληφθούν πρόσθετα μέτρα, να υπάρξουν νέες κινήσεις. Δεν πρόκειται συνεπώς" -λέγατε το Σεπτέμβριο- "να ανακοινωθούν νέα φορολογικά μέτρα". Αυτά λέγατε προεκλογικά, αυτά ήταν τα ψέματα τα οποία είπατε. Και γι' αυτό σήμερα, όπως σας είπα προηγουμένως αγανακτούν οι πολίτες.

Φέρατε νέες φορολογικές και τελωνειακές απαλλαγές με το πρώτο νομοσχέδιο το οποίο καταθέσατε στη Βουλή. 

Τι έχει δει από πλευράς του Υπουργείου Οικονομικών ο Ελληνικός Λαός και γιατί δεν πρέπει να απορείτε για την αγανάκτησή του και για την κινητοποίησή του.

Tο σημερινό νομοσχέδιο, με το οποίο φορολογούνται οι πάντες και με το πρώτο νομοσχέδιο της Κυβερνήσεως, το τελωνειακό, με το οποίο εδίδοντο χάρες στους λαθρεμπόρους των αυτοκινήτων, στα κότερα και στους ιδιοκτήτες των Π.Α.Ε., η Κυβέρνηση θέλησε να πληρώσει τις προεκλογικές επιταγές και τις υποχρεώσεις της απέναντι επωνύμων προσώπων.

(Στο σημείο αυτό την Προεδρική 'Εδρα καταλαμβάνει ο Πρόεδρος της Βουλής κ. ΑΠΟΣΤΟΛΟΣ ΚΑΚΛΑΜΑΝΗΣ)

Και έρχεται τώρα να πει ότι υπάρχουν μεγάλες ανάγκες στην οικονομία, στην κοινωνία και πρέπει να επιβληθούν νέοι φόροι. 

Η πραγματικότητα είναι ότι με το πρώτο νομοσχέδιο προχωρήσατε στην εξόφληση προεκλογικών γραμματίων. 

Θα επαναλάβω ότι πιστεύω πως είναι απαράδεκτο η Κυβέρνηση να φέρνει τη μία κοινωνική ομάδα εναντίον της άλλης, τον έναν πολίτη εναντίον του άλλου.

Θα ήθελα, όμως, κυρίες και κύριοι συνάδελφοι, να σταθώ στο φορολογικό νομοσχέδιο. Η Κυβέρνηση ακολουθεί μία πολιτική παντελώς εσφαλμένη, κατά την άποψή μας και εκεί διαφοροποιούνται οι δρόμοι μας. Αυξάνει τις καταναλωτικές δαπάνες συνεχώς -θα αποδείξω πως- και για να καλύψει το κρατικό έλλειμμα έρχεται συνεχώς να φορολογεί τον Ελληνικό Λαό.

Η θέση η δική μας, ο δρόμος ο δικός μας είναι τελείως διαφορετικός. Είναι ότι δε χρειάζονται νέοι φόροι, δεν μπορούν να επιβληθούν νέοι φόροι, διότι αυτή η φορολογία, η δυσβάσταχτη, αυτή η φορολογική λαίλαπα η οποία έχει ξεσπάσει, οδηγεί σε ύφεση την οικονομία και ότι αντίθετα χρειάζεται δραστική περικοπή των καταναλωτικών δαπανών του Δημοσίου.

Ποιοι θίγονται από το φορολογικό νομοσχέδιο της Κυβερνήσεως; Θίγονται οι επώνυμοι; Θίγονται οι υψηλές εισοδηματικές τάξεις; 'Οχι, κύριε Υπουργέ. Σ' αυτές δώσατε άφεση αμαρτιών με τον πρώτο τελωνειακό νόμο. Θίγονται οι λαϊκές τάξεις, θίγονται τα μεσαία στρώμματα.

Και αυτή η πολιτική, την οποία ακολουθείτε και με τη φορολογία, αλλά και με το γενικό πλαίσιο της νομισματικής, εισοδηματικής και δημοσιονομικής πολιτικής, είναι μια πολιτική μονόπλευρη, ανάλγητη, κοινωνικά άδικη και οικονομικά εσφαλμένη. Και καμιά θεωρητική οικονομική πολιτική, όπου και αν ακουμπάει ιδεολογικά, δεν μπορεί να επιτύχει, όταν στρέφεται εναντίον των εργαζομένων.

Κάθε οικονομική πολιτική, πρέπει να έχει κατα νου, ως κυρίαρχο άξονα, ότι πρέπει να είναι υπέρ των εργαζομένων και ιδίως υπέρ των κοινωνικά ασθενεστέρων οικονομικών τάξεων.

Οικονομική πρόοδος επιτυγχάνεται με έναν τρόπο: Με μια 

Σελίδα 2980 

φιλελεύθερη οικονομία, η οποία όμως να στηρίζεται ταυτόχρονα στην κοινωνική δικαιοσύνη. Η κοινωνική σκληρότητα, με την οποία επιβάλλει την οικονομική της πολιτική η Κυβέρνηση, δεν οδηγεί στον εκσυγχρονισμό. Και όταν κάποιο μέλος της Βουλής, ομιλεί για την ανάλγητη οικονομική πολιτική που ακολουθείται, δεν μπορεί αυτόματα να χαρακτηρίζεται ως λαϊκιστής. Γιατί λαϊκισμός είναι ο τρόπος αντιμετώπισης αυτής καθ' εαυτής της πολιτικής, στην οποία ακολουθείτε. Τα οικονομικά μέτρα, τα οποία ακολουθείτε, είναι άδικα και αντιναναπτυξιακά. Πρώτον επί τέσσερα χρόνια δεν τιμαριθμοποιείτε η φορολογική κλίμακα.

Ο κ. Μάνος, όταν είχε πει ότι δόθηκαν αυξήσεις, το 1993, στους εργαζόμενους, εννούσε για το πραγματικό εισόδημα. Γιατί τότε έγινε μια γενναία περικοπή της φορολογικής κλίμακας, κατά 35% έως 40%. Και αυτό ασφαλώς αύξησε το διαθέσιμο εισόδημα. Επί τέσσερα χρόνια, κυρίες και κύριοι συνάδελφοι, η φορολογική κλίμακα δεν έχει τιμαριθμοποιηθεί. Και αυτό, που ενδιαφέρει τελικά τον εργαζόμενο, δεν είναι η ονομαστική αύξηση των μισθών και των συντάξεων, είναι το πραγματικό εισόδημα, που βάζει στην τσέπη του. Και λόγω του γεγονότος, ότι παραμένει αμετάβλητη η φορολογική κλίμακα, τελικά το διαθέσιμο εισόδημα μειούται, οσοδήποτε μεγάλη και αν είναι η τιμαριθμική αναπροσαρμογή των μισθών, των ημερομισθίων και των συντάξεων.

Και πολύ σωστά χθες, επισημάνθηκε από τον κ. Τσοβόλα, ότι είναι τόσο μεγάλες οι διαφορές, που υπάρχουν από κλιμάκιο σε κλιμάκιο στη φορολογική κλίμακα, ώστε και μια αύξηση ακόμη του 12%, ή του 13%, ή του 14% του εισοδήματος, θα οδηγήσει σε μείωση του διαθεσίμου εισοδήματος, λόγω ακριβώς της φορολογικής κλίμακας.

Είναι άδικη και αντιαναπτυξιακή η φορολογική πολιτική της Κυβερνήσεως, γιατί διατηρεί τα ισοπεδοτικά φορολογικά, δήθεν αντικειμενικά, κριτήρια. Υποχρεώθηκε, κάτω από την πίεση της Νέας Δημοκρατίας η Κυβέρνηση, να ομολογήσει, ότι τα αντικειμενικά κριτήρια είναι άδικα και είναι εσφαλμένα. Και όμως τα διατηρεί. Με ποιο αιτιολογικό; 'Οτι το Υπουργείο Οικονομικών δεν είναι σε θέση να κάνει μια ορθή φορολογική πολιτική, για την πάταξη της φοροδιαφυγής.

Και σας ερωτώ: Είναι δυνατόν, με αυτήν την αντίληψη, με αυτή την ηθική, με αυτήν τη λογική, μάλλον με αυτό τον παραλογισμό, να κυβερνάται ένας τόπος και να υποφέρουν οι εργαζόμενοι; Τι φταίει ο εργαζόμενος εάν η κρατική μηχανή είναι ανίκανη να συλλάβει τη φοροδιαφυγή; Πρέπει να κλείνουν χιλιάδες μικρομεσαίες επιχειρήσεις και να οδηγείται τελικά στην ύφεση, η οικονομία;

Με το νομοσχέδιο, που συζητούμε, καταργούνται ορισμένες φορολογικές απαλλαγές. Γιατί είχαν γίνει αυτές οι φορολογικές απαλλαγές; 

Τρία ήταν τα χαρακτηριστικά τους γνωρίσματα:

Πρώτον, έγιναν για να καλύψουν σε μια περίοδο εισόδημα, το οποίο δεν είχε δοθεί στους εργαζόμενους. Ποιος ευθύνεται γι' αυτό; Ευθύνεται ο εργαζόμενος, ή ευθύνεται η ίδια η Πολιτεία; 'Οταν σε κάποιον εργαζόμενο στο ναυτικό, στον υπάλληλο της Ολυμπιακής, στον πιλότο, στον οποιονδήποτε, του είπε η Πολιτεία, ότι δεν μπορώ να σου δώσω μεγαλύτερο εισόδημα, αλλά θα σου κάνω μια φορολογική ρύθμιση, για να σου φέρω το διαθέσιμο εισόδημα, σε ένα επίπεδο διαβίωσης, γι' αυτό ευθύνεται ο φορολογούμενος, ή η Πολιτεία;

Και εν πάση περιπτώσει, όταν καταργούνται αυτές οι φορολογικές απαλλαγές, δε θα έπρεπε στο ίδιο νομοσχέδιο να προβλέπεται πώς καλύπτεται το εισόδημα το οποίο θα μειωθεί;

Δεύτερον, έγιναν φορολογικές απαλλαγές που είχαν ως μέτρο την κοινωνική δικαιοσύνη. Πώς έρχεσθε και καταργείτε αυτά εσείς, δήθεν η Κυβέρνηση, η οποία κόπτεται υπέρ της κοινωνικής δικαιοσύνης; Και πώς τα υποκαθιστάτε αυτά τα οποία περικόπτετε; 

Τρίτον, υπήρξαν φορολογικές απαλλαγές στο παρελθόν για την αναπτυξιακή διαδικασία. Εκεί οι περικοπές είναι λιγότερες, αλλά και εκεί προχωρείτε σε ρυθμίσεις φορολογικές, οι οποίες θα δημιουργήσουν τεράστια προβλήματα. Ο συνάδελφος κ. Καλός σας είπε, ότι πάτε να βάλετε χαρτόσημο στις συμβάσεις της ναυτιλίας και στις ναυπηγήσεις.

ΓΙΑΝΝΟΣ ΠΑΠΑΝΤΩΝΙΟΥ (Υπ. Εθνικής Οικονομίας και Οικονομικών): 'Εχει βγει ήδη αυτό.

ΜΙΛΤΙΑΔΗΣ ΕΒΕΡΤ (Πρόεδρος της Νέας Δημοκρατίας): Αυτό όμως τι σημαίνει; Την προχειρότητα με την οποία νομοθετείτε. Διότι, τι θα συνέβαινε εάν το αφήνατε; Θα πήγαιναν στο Λονδίνο θα υπογράφανε, στο Λονδίνο και θα ήρχετο δια του φαξ η σύμβαση στην Ελλάδα.

(Χειροκροτήματα από την Πτέρυγα της Νέας Δημοκρατίας)

Αυτό και το τρόπος ο εύκολος με τον οποίο είπατε, αυτό το "ανακαλέσαμε" όταν το καταθέσατε μετά από έναν αγώνα τον οποίο δώσατε, δίδει την προχειρότητα με την οποία κινηθήκατε, μια προχειρότητα, που στηρίζεται σε έναν παράγοντα, στην ταμειακή αντίληψη, πώς θα εισπράξουμε περισσότερα. 

Μα, ο κατ' εξοχήν Υπουργός Οικονομικών, ο καλός Υπουργός Οικονομικών, δεν μπορεί να έχει μόνο μια δημοσιονομική αντίληψη, μια ταμειακή αντίληψη, πρέπει να βλέπει εάν η δημοσιονομική πολιτική, η φορολογική πολιτική, αλλά και το σκέλος των δαπανών επηρεάζουν θετικά ή αρνητικά την εν γένει οικονομική δραστηριότητα. Και στη συγκεκριμένη περίπτωση, εσείς που είσαστε και Υπουργός Εθνικής Οικονομίας και Υπουργός Οικονομικών, θα έπρεπε να έχετε ξεπεράσει αυτή τη ταμειακή αντίληψη και να βλέπατε αν αυτή η φορολογική πολιτική οδηγεί κατ' εξοχήν στην κοινωνική δικαιοσύνη, είναι δίκαια, και δεύτερον, εάν βοηθάει και την οικονομική ανάπτυξη. Αυτή η πολιτική που αφαιρείτε 300 δισ. περίπου κατά τους δικούς μας υπολογισμούς, είναι μαθηματικώς βέβαιο, ότι θα οδηγήσει σε ύφεση την οικονομία και μεγάλους τομείς αναπτυξιακούς της.

Συμπέρασμα: Η Κυβέρνηση, αντί να προχωρήσει στο μικρότερο, στο λιγότερο, στο αποτελεσματικότερο κράτος, προχωρεί στη γνωστή μέθοδο των περισσότερων φόρων, που είναι μια αδιέξοδη οικονομική πολιτική. 

Θα σας δώσω ένα χαρακτηριστικό παράδειγμα του τι σημαίνει μη τιμαριθμοποίηση της φορολογικής κλίμακος και πόσο άδικη είναι η πολιτική που ακολουθείτε. Είπατε κατά κόρον το 1996 και το 1995, ότι δε θα επιβάλετε νέους φόρους στους μισθωτούς ημερομισθίους και συνταξιούχους. Τι κάνατε όμως; Δεν τιμαριθμοποιήσατε τη φορολογική κλίμακα. Αποτέλεσμα, το 1994 και 1995, οι φόροι των συνταξιούχων αυξήθηκαν κατά 28% και των μισθωτών και των ημερομισθίων οι φόροι μέσα στη διετία, αυξήθηκαν κατά 30%, όταν τα εισοδήματα την ίδια διετία εις μεν τους μισθωτούς αυξήθηκαν κατά 11% και στους συνταξιούχους κατά 13%. Αυτό είναι το οποίο σας έλεγα πριν για την ανάγκη να βλέπουμε, πάντοτε, ποιό είναι το διαθέσιμο εισόδημα, το εισόδημα δηλαδή, το οποίο προκύπτει μετά την αφαίρεση των φόρων και όχι πιο είναι το ονομαστικό εισόδημα.

Και δεν έχει καταλάβει, κυρίες και κύριοι συνάδελφοι, η Κυβέρνηση ότι σε καμιά περίπτωση δε γίνεται ισχυρότερη η Ελλάδα και ισχυρότερη η οικονομία μέσα από την καταστροφή των Ελλήνων και των φορολογουμένων. Δε γίνεται δικαιότερη η κατανομή των φόρων με τα δήθεν αντικειμενικά κριτήρια. Και δεν έχει σε καμιά περίπτωση, καμιά σχέση με την κοινωνική δικαιοσύνη, η επιβαλλόμενη γενικά φοροληστρική επιδρομή. Και τελικά αυτή η φορολογική πολιτική οδηγεί στα μεγάλα οικονομικά αδιέξοδα.

'Εκλεισε το 1996. Κατά τη συζήτηση του Προϋπολογισμού δεν είχαμε όλα τα στοιχεία.

Ελάτε τώρα να δούμε ποια είναι τα επιτεύγματα της Κυβερνήσεως το 1996.

Κυρίες και κύριοι συνάδελφοι, το 1996 ήταν χειρότερο οικονομικό έτος από το 1995. Βάσει των στοιχείων της Τραπέζης της Ελλάδος, σε ταμειακή βάση, ο Γενικός Προϋπολογισμός είχε έλλειμμα 3.640.000.000 δραχμές έναντι 2.100.000.000 δραχμών του 1995. Αυτό ως προς το Ακαθάριστο Εγχώριο Προϊόν σημαίνει ότι το έλλειμμα το 1996 ήταν 12,4%, έναντι 11% το 1995. Αυτά λέει η Τράπεζα της Ελλάδος, σε ταμειακή βάση και διαψεύστε την.

Σελίδα 2981 

 

Υπήρξε συνεπώς, οπισθοδρόμηση στα δημοσιονομικά μεγέθη. Και αυτό που οδηγεί; Οδηγεί στο ότι η βάση για το 1996 γίνεται χειρότερη, ως προς τους υπολογισμούς τους οποίους κάνατε για τον Προϋπολογισμό του 1997.

Οι υπηρεσίες σας τώρα στο Υπουργείο Οικονομικών σας λένε ότι, πέρα από τις εκτιμήσεις που έκαναν το Δεκέμβριο, θα υπάρχει στα έσοδα μια απόκλιση των 200 έως 250 δισ. δραχμών.

Γιατί θα υπάρξει αυτή η απόκλιση την ώρα που υπήρχαν σωρεία νέων φόρων πέρυσι; Γιατί απλούστατα, η οικονομία έχει εισέλθει σε μια ύφεση και δεν είναι δυνατόν, βέβαια, σε μια οικονομία της υφέσεως να προσδοκά κανένας την αύξηση του Φ.Π.Α., την αύξηση όλων των φόρων εκείνων που προέρχονται από την οικονομική δραστηριότητα.

Η βιομηχανική παραγωγή στο τέλος του έτους, έναντι 2,5% που έλεγε ότι θα αυξηθεί η Κυβέρνηση, είναι ζήτημα εάν θα αυξηθεί 1%. Και αυτό θα πρέπει να το συνειδητοποιήσουμε, με την έκταση της ζημιάς που έχει συντελεσθεί στον Τόπο τα τελευταία δεκαπέντε χρόνια. Ο δείκτης βιομηχανικής παραγωγής κλείνει φέτος στο ίδιο επίπεδο του 1981. Πέρασαν δηλαδή, δεκαπέντε ολόκληρα χρόνια και η βιομηχανική παραγωγή του μεταποιητικού τομέα γενικότερα, δεν έχει βελτιωθεί.

Το έλλειμμα τρεχουσών συναλλαγών το 1996 τελικά, θα διαμορφωθεί σε 4,5 δισ. δολάρια, έναντι 2,8 δισ. δολαρίων το 1995 και μόνο 124 εκατ. δολαρίων το 1994. Και θα είχε φθάσει στα 5 δισ. δολάρια το 1996, εάν δεν είχε γίνει μια λογιστική αλχημεία. Ποσά περίπου της τάξεως των 600 εκατ. δολαρίων που εισεπράχθησαν τον Ιανουάριο από την Ευρωπαϊκή 'Ενωση, να αναχθούν στο Δεκέμβριο, για να μπορέσει έτσι, να εμφανισθεί λιγότερο το έλλειμμα. Λογιστικά, όμως, αλχημικά, τα καλύπτετε.

Η ουσία όμως, ποιa είναι; Είναι ότι υπάρχει μια ωρολογιακή βόμβα πλέον, στα θεμέλια της οικονομίας, στο ισοζύγιο τρεχουσών συναλλαγών. Και γιατί υπάρχει αυτή η ωρολογιακή βόμβα; Γιατί επιχειρείτε επί μονίμου βάσεως, εδώ και τρία χρόνια τώρα, να μειώσετε τον πληθωρισμό, ο οποίος μειώθηκε κατά μια περίπου ποσοστιαία μονάδα με τη συναλλαγματική πολιτική, χωρίς να επηρεάσετε καθόλου την δημοσιονομική πολιτική.

Δεν αντέχει, όμως, άλλο το ισοζύγιο πληρωμών να δέχεται όλο τον φόρτο, όλο το βάρος της πολιτικής για τη μείωση του πληθωρισμού.

Είναι δυνατόν να ανατιμάται το νόμισμα έναντι του ECU και των άλλων ευρωπαϊκών νομισμάτων και να μην υπάρχουν δραστικές παρενέργειες από τους τομείς της οικονομίας;

Πώς είναι δυνατόν να υπάρχει ανταγωνιστικότητα στη βιομηχανία, στον πρωτογενή τομέα, στον τριτογενή, όταν καλύπτετε την προσπάθεια μειώσεως του πληθωρισμού, αποκλειστικά και μόνο από την ανατίμηση του νομίσματος; Εμείς δε σας μιλάμε σε καμιά περίπτωση για υποτίμηση -για να μην υπάρξει καμιά παρεξήγηση- και δε θέλω να δημιουργήσω καμιά κινδυνολογία. Παρακολουθήστε, όμως, τουλάχιστον τι γίνεται στο διεθνές νομισματικό σύστημα.

Γιατί ο αγροτικός τομέας υποφέρει; Γιατί ακριβώς ακολουθείτε τρία χρόνια αυτή την πολιτική. Πρόπερσι, μέσα σε ένα χρόνο, αυξήθηκε κατά 2% η δραχμή έναντι του ECU, του μάρκου και των άλλων ισχυρών νομισμάτων. Πώς θα αντέξει ο αγροτικός τομέας; Πώς θα αντέξει ο τουρισμός; Πώς θα αντέξει η βιομηχανία; Βλέπετε, ότι χειροτερεύει δραματικά το εμπορικό ισοζύγιο και από την αύξηση των εισαγωγών, διότι γίνεται υποκατάσταση του παραγωγικού τομέα και με τη μείωση των αδήλων πόρων, διότι πλέον δεν είμαστε ανταγωνιστικοί. Αυτή είναι η πραγματικότητα: Η χειροτέρευση της ελληνικής οικονομίας.

Τα είπα αυτά, για να αποδείξω ότι η πολιτική της συνεχούς αυξήσεως των πόρων, της συνεχούς αυξήσεως των καταναλωτικών δαπανών του δημόσιου τομέα και της μειώσεως των επενδύσεων και της αδυναμίας να υπάρχει ανταγωνιστικότητα στην οικονομία, λόγω της υπερτιμήσεως του νομίσματος, οδηγούν στα σημερινά αποτελέσματα. Δεν το αντιλαμβάνεσθε αυτό και εξακολουθείτε την ίδια αδιέξοδη πολιτική.

Και ποιος είναι ο σωστός δρόμος; Διότι, η Κυβέρνηση συνήθως λέει, ότι μόνο κριτική κάνουμε, ενώ η θέση μας είναι υπεύθυνη και πάντοτε κάνουμε προτάσεις.

Πρώτον, περικόψτε τις καταναλωτικές δαπάνες. 'Εχετε απεριόριστες δυνατότητες. Νοικοκυρέψτε το Κράτος. Προχωρήστε στην ανάπτυξη, μέσω των επενδύσεων. Δεν μπορεί να καταλάβει ακόμη η Κυβέρνηση ότι τις κοινωνίες δεν τις οδηγεί το απρόσωπο κράτος, οι μηχανισμοί και οι γραφειοκρατίες. Τις κοινωνίες μπορούν να τις οδηγήσουν προς τον εκσυγχρονισμό οι δημιουργικοί, οι ελεύθεροι, οι δυναμικοί άνθρωποι, τους οποίους θα έπρεπε να βοηθάτε, αντί να τους έχετε αγκυλωμένους μέσα από τις γραφειοκρατικές διαδικασίες και από την παλαιά σας αντίληψη περί της εννοίας του κράτους.

Πρώτιστο καθήκον, λοιπόν, θα έπρεπε να είναι, να αφήσετε τον πολίτη να αναπτύξει τη δημιουργική του δράση και ιδιαίτερα τον 'Ελληνα, ο οποίος έχει αποδείξει διεθνώς, ότι μπορεί να ανταπεξέλθει στον ανταγωνισμό. Τα φορολογικά νομοσχέδια που φέρνετε και η γενικότερη πολιτική που ακολουθείτε, οδηγεί προς ένα διαφορετικό, προς ένα λανθασμένο δρόμο.

Συγκεκριμένες προτάσεις: Μείωση της σπατάλης του αδηφάγου και διεφθαρμένου Κράτους. Το δημόσιο έλλειμμα, κυρίες και κύριοι συνάδελφοι, μπορεί να μειωθεί -και το έχουμε πεί αυτό- δραστικά, από τη μείωση των καταναλωτικών δαπανών. Και δεν καταβάλετε καμιά προσπάθεια.

Λέτε, "δε θα κάνουμε καμιά πρόσληψη στο δημόσιο τομέα". Σας πληροφορώ, κυρίες και κύριοι συνάδελφοι, ότι σε όλους τους δημόσιους οργανισμούς, έχουν γίνει δεκάδες χιλιάδες προσλήψεις και στις Τράπεζες και στη Δ.Ε.Η. και στον Ο.Τ.Ε., με τον ειδικό νόμο ο οποίος προβλέπει την πρόσληψη ατόμων με ειδικές ανάγκες. Να τα μάθετε, γιατί δεν τα ξέρετε, ούτε και εσείς οι Βουλευτές. Με αυτό το πρόσχημα, προσλαμβάνονται υγιέστατοι άνθρωποι. Θα πρέπει να επέμβει ο Εισαγγελέας κάποια δεδομένη στιγμή και θα την κινήσουμε εμείς αυτήν τη διαδικασία.

(Θόρυβος από την Πτέρυγα του ΠΑ.ΣΟ.Κ.)

ΠΡΟΕΔΡΟΣ (Απόστολος Κακλαμάνης): Παρακαλώ, μη διακόπτετε. Δεν ακούγεσθε, απλώς δημιουργείται θόρυβος.

ΜΙΛΤΙΑΔΗΣ ΕΒΕΡΤ (Πρόεδρος της Νέας Δημοκρατίας): Γι'αυτό χρειάζεται ο εκσυγχρονισμός της Δημόσιας Διοίκησης, διαφάνεια, και η προστασία του πολίτη.

Σας έχουμε πει επανειλημμένως "απορροφήστε τα κοινοτικά κονδύλια". 'Εγινε τη Δευτέρα μια επερώτηση από τους συναδέλφους για τα θέματα της απορροφήσεως των κοινοτικών κονδυλίων. Αναπτύξατε μια ολόκληρη θεωρία και τα στοιχεία, τώρα που έκλεισε ο χρόνος, αποδεικνύουν ότι, πράγματι, εμείς είχαμε δίκιο στους ισχυρισμούς μας και ότι εσείς μιλούσατε για το τι προβλέπεται στον Προϋπολογισμό, όσον αφορά την απορρόφηση των κοινοτικών κονδυλίων και όχι για όσα θα μπορούσατε να απορροφήσετε πέρσι.

Η μεγάλη μας διαφορά είναι ότι εμείς επιδιώκουμε να αλλάξουμε το σημερινό Status quo της μιζέριας, των φόρων, των συμφερόντων, της λιτότητας, των υποχωρήσεων και των υπαναχωρήσεων. Εμείς παραμένουμε προσηλωμένοι, όπως πάντοτε, στο φιλελευθερισμό με κοινωνικό πρόσωπο και σε μια κοινωνία της ευαισθησίας, την οποία εσείς αρνείσθε.

Χάρηκα ειλικρινά χθες το βράδυ, όταν διαπίστωσα ότι άρχισε να γίνεται ένας διάλογος με τις κοινωνικές ομάδες και ελύθη το θέμα της απεργιακής κινητοποιήσεως των ναυτεργατών. 'Επρεπε δηλαδή να φθάσει σ'αυτό το αδιέξοδο η κοινωνία, τα νησιά, τα αγροτικά προϊόντα, για να υποχρεωθεί η Κυβέρνηση να προχωρήσει σε ένα διάλογο; Αυτό που κάνατε χθες το βράδυ, δεν μπορούσατε να το κάνετε εδώ και μία ολόκληρη εβδομάδα; 'Επρεπε να ταλαιπωρηθεί η κοινωνία; Και γιατί αυτό το πράγμα που κάνατε με τους ναυτεργάτες, δεν το κάνετε αύριο το πρωϊ και με τους αγρότες για να μην έχουμε τα ίδια προβλήματα;

Ο διάλογος είναι η πεμπτουσία της δημοκρατίας, είναι το προσόν της δημοκρατίας. 'Οπως είπα και προχθές στον Πρωθυπουργό, το πρόβλημα δεν είναι ποιος υποχωρεί, το 

Σελίδα 2982 

θέμα είναι πώς έχουμε μία συνένωση της κοινωνίας σε μία κοινή στρατηγική, σε μία κοινή οικονομική πορεία για να βγει ο Τόπος από το οικονομικό και το κοινωνικό αδιέξοδο.

Το ερώτημα επίσης που τίθεται επανειλημμένα είναι, πώς στέκεται η Νέα Δημοκρατία σ'αυτές τις απεργειακές κινητοποιήσεις. Ας σταθούμε στο πλευρό του Ελληνικού Λαού, ο οποίος υποφέρει. Δε θα τον παρακινήσουμε σε καμιά περίπτωση. Αλλά είναι χρέος της Αξιωματικής Αντιπολίτευσης και του κάθε Κόμματος της Αντιπολιτεύσεως, να συμπαρίσταται στα δίκαια αιτήματα των πολιτών και να βοηθάει στη διαδικασία του διαλόγου. Και μεις σας είπαμε ότι από την πρώτη στιγμή είμαστε διατεθειμένοι, αναγνωρίζοντας και τα σφάλματα ορισμένων κοινωνικών ομάδων, να βοηθήσουμε το διάλογο έτσι ώστε να βρεθεί η χρυσή τομή. Χρυσή τομή η οποία θα βοηθάει και την οικονομία, αλλά και θα δημιουργεί και ένα αίσθημα κοινωνικής δικαιοσύνης στον πολίτη και που θα δώσει τελικά τη δυνατότητα στον πολίτη, στον ψηφοφόρο από οποιοδήποτε Κόμμα, να καταλάβει ότι αυτά που εν πάση περιπτώσει ενώνουν τα Κόμματα είναι πολύ περισσότερα από αυτά τα οποία θα μπορούν να τα χωρίσουν. Κυρίως αυτή η πολιτική μας στρέφεται προς τον εθνικό τομέα.

Κυρίες και κύριοι συνάδελφοι, η Νέα Δημοκρατία θα στηρίξει τις κοινωνικές ομάδες. Δε θα τις υποκινήσει. Καλούμε την Κυβέρνηση να προχωρήσει αμέσως σε διάλογο για την υπόθεση των αγροτών και θα χαρούμε που, όπως μου είπε και ο Πρόεδρος της Βουλής, την Παρασκευή θα γίνει η Διακομματική Επιτροπή για να συζητήσει τα θέματα των αγροτών. Αλλά μη νομίζετε ότι μέσω αυτής της Επιτροπής θα επιτρέψουμε να υπάρξει οποιαδήποτε διαδικασία περελκυστική στα άμεσα προβλήματα που αντιμετωπίζουν οι αγρότες. Η Επιτροπή πρέπει να συνέλθει αμέσως, να καλέσει αμέσως τους αγρότες και πριν κηρυχθεί η κινητοποίηση, την οποία έχουν οι αγρότες στη Θεσσαλία, να έχουν δοθεί κάποιες λύσεις. Αλλιώς, όταν θα διαπιστώσουμε ότι η Επιτροπή πραγματοποιείται για παρελκυστική πολιτική, θα αποχωρήσουμε από αυτή.

Ευχαριστώ πολύ.

(Χειροκροτήματα από την Πτέρυγα της Νέας Δημοκρατίας)

ΠΡΟΕΔΡΟΣ (Απόστολος Κακλαμάνης): Κυρίες και κύριοι συνάδελφοι, δέχθηκα πριν από λίγο την επιτροπή εκπροσώπων της Γενικής Συνομοσπονδίας Εργατών Ελλάδος και των άλλων οργανώσεων, οι οποίοι μου επέδωσαν το ψήφισμα σημερινής συγκεντρώσεως στην Αθήνα, στην πλατεία Κάνιγγος, με τα αιτήματα των εργαζομένων, τα οποία διατυπώνονται σ'αυτό το ψήφισμα και το οποίο έχει δοθεί στα Κόμματα. Παρακαλώ να λάβετε γνώση των αιτημάτων των εργαζομένων στις τοποθετήσεις που θα κάνετε επί του νομοσχεδίου.

Επίσης, έχω την τιμή να ανακοινώσω στο Σώμα ότι η Διαρκής Επιτροπή Εθνικής 'Αμυνας και Εξωτερικών Υποθέσεων καταθέτει τις εκθέσεις της στα σχέδια νόμων του Υπουργείου Εξωτερικών:

1. "Κύρωση συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης των Ηνωμένων Πολιτειών της Αμερικής για τη λειτουργία σταθμών αναμετάδοσης στην Ελλάδα".

2. "Κύρωση της Διεθνούς Συμφωνίας για το νομικό καθεστώς της Διεθνούς Υπηρεσίας Αναζητήσεων στο Αρόλσεν".

3. "Κύρωση Προξενικής Σύμβασης μεταξύ της Ελληνικής Δημοκρατίας και της Δημοκρατίας της Γεωργίας".

4. "Κύρωση Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Δημοκρατίας της Κούβας για την προώθηση και αμοιβαία προστασία των επενδύσεων".

5. "Κύρωση Συμφωνίας μεταξή της Κυβέρνησης της Ελληνικής Δημοκρατίας και της Κυβέρνησης της Λιθουανίας για την οικονομική, βιομηχανική και τεχνολογική συνεργασία.

Επίσης, ανακοινώνω στο Σώμα ότι τη συνεδρίασή μας παρακολουθούν από τα δυτικά θεωρεία, αφού προηγουμένως ξεναγήθηκαν στην Αίθουσα "ΕΛΕΥΘΕΡΙΟΥ ΒΕΝΙΖΕΛΟΥ", σαράντα επτά μαθητές και τρεις συνοδοί-καθηγητές απο το Τεχνικό Λύκειο Καλαμάτας.

(Χειροκροτήματα)

Θα ήθελα επίσης να παρακαλέσω τους Προέδρους των Κοινοβουλευτικών Ομάδων, ή τους Αναπληρωτές τους, τους Προέδρους των Διαρκών Επιτροπών και τα άλλα μέλη της Διασκέψεως των Προέδρων, να ανέβουν στην Αίθουσα 150 για τη συνεδρίαση που έχουν υπόψη τους.

Ο Υπουργός Εθνικής Οικονομίας και Οικονομικών έχει το λόγο. Κύριε Υπουργέ, πρωτολογήσατε και δικαιούσθε δεκαπέντε λεπτά για δευτερολογία.

ΓΙΑΝΝΟΣ ΠΑΠΑΝΤΩΝΙΟΥ (Υπ. Εθνικής Οικονομίας και Οικονομικών): Ευχαριστώ. Θα τα χρειασθώ, κύριε Πρόεδρε, διότι ο κύριος Αρχηγός της Αξιωματικής Αντιπολιτεύσεως έκανε μία εκτενή αναφορά και σε θέματα πολιτικά και σε θέματα που αφορούν την οικονομική και φορολογική πολιτική της Κυβερνήσεως.

Θα ήθελα κατ' αρχήν να σημειώσω πολιτικά, ότι ο κ. 'Εβερτ θυμήθηκε την προεκλογική εκστρατεία και είπε ότι το ΠΑ.ΣΟ.Κ. προεκλογικά υποσχέθηκε τα πάντα στους πάντες και μετεκλογικά αφαιρεί τα πάντα από τους πάντες.

Δεν μπορώ να αντισταθώ στον πειρασμό, κύριε 'Εβερτ, αν και θέλω να το αποφύγω και δεν το χρησιμοποιώ συχνά, να επικαλεσθώ την παλιά παροιμία, ότι δε μιλάνε για σχοινί στο σπίτι του κρεμασμένου. Εσείς ειδικά δε νομίζω ότι έχετε το δικαίωμα να αναφέρεσθε στο ΠΑ.ΣΟ.Κ. σε ό,τι αφορά τις προεκλογικές του παροχές και εξαγγελίες, όταν εσείς ειδικά και η Νέα Δημοκρατία υπό τη δική σας ηγεσία προχώρησε σε ενός απίστευτου λαϊκισμού αριθμό προεκλογικών παροχών, ύψους πολλών εκατοντάδων δισεκατομμυρίων δραχμών.

(Στο σημείο αυτό την Προεδρική 'Εδρα καταλαμβάνει ο Γ' Αντιπρόεδρος της Βουλής κ. ΛΟΥΚΑΣ ΑΠΟΣΤΟΛΙΔΗΣ)

Κυριολεκτικά υποσχεθήκατε τα πάντα στους πάντες και τρόμαξε η οικονομία, τρόμαξε η αγορά, χάσατε αξιοπιστία και αυτός ήταν ο κύριος λόγος της μεγάλης σας εκλογικής αποτυχίας. Δε δεχόμαστε από σας μαθήματα αξιοπιστίας και εμπιστοσύνης. Και σε ό,τι αφορά το ΠΑ.ΣΟ.Κ., με Πρόεδρο τον Κώστα Σημίτη, το Σεπτέμβρη του 1996 νομίζω ότι επέδειξε μία πολύ μεγάλη σωφροσύνη, μία πολύ μεγάλη αυτοσυγκράτηση και πραγματικά δεν υποσχεθήκαμε τίποτα σε κανέναν. 'Ηταν το στίγμα της δικής μας προεκλογικής εκστρατείας.

'Ερχομαι τώρα στις κριτικές που κάνετε στο φορολογικό νομοσχέδιο.

Κατ' αρχήν θα πρέπει να συντονισθείτε με τον εκπρόσωπο της Νέας Δημοκρατίας, τον κ. Δημήτρη Κωστόπουλο. Είπατε ότι έχουμε μία πολιτική εσόδων και όχι δαπανών. Είπατε ότι έχουμε μία φορομπηχτική νοοτροπία, ενώ ενθαρρύνουμε τις δαπάνες.

Ο κ. Κωστοπουλος χθες συνεχάρη την Κυβέρνηση του ΠΑ.ΣΟ.Κ., διότι υπέβαλε, κατέθεσε και συζητάει νομοσχέδιο δαπανών, με στόχο τον περιορισμό των δημοσίων δαπανών. Και είπε ο κ. Κωστόπουλος χθες από το Βήμα της Βουλής, ότι αυτό εγγράφεται στη λογική της Νέας Δημοκρατίας. Δεν ξέρω πού στέκομαι. Απο τη μία πλευρά με συγχαίρει η Νέα Δημοκρατία, η επίσημη Νέα Δημοκρατία, ο κ. Κωστόπουλος για την πολιτική μειώσεως των δαπανών, περιορισμού του Κράτους, το οποίο πράγματι σε κάποιο βαθμό αυτή η Κυβέρνηση εφαρμόζει, και από την άλλη πλευρά εσεις με καταγγέλλετε ως τον άνθρωπο εκείνο, στην Κυβέρνηση εκείνη, που πραγματοποιεί αλόγιστες παροχές και διογκώνει το κράτος. Ξεκαθαρίστε τη θέση σας, διορθώστε, αν θέλετε, τον κ. Κωστόπουλο, αλλά επιτέλους θέλω να ελπίζω ότι η Νέα Δημοκρατία θα έχει μία φωνή. Ως τώρα είχαμε προβλήματα με τη διγλωσσία ανάμεσα σε σας και στον Επίτιμο Πρόεδρο της Νέας Δημοκρατίας, τον κ. Μητσοτάκη. Τώρα, έχουμε φαινόμενα διγλωσσίας ανάμεσα και στους επίσημους εκπροσώπους του Κόμματός σας και τον Πρόεδρο της Νέας Δημοκρατίας. Επιτέλους, ξεκαθαρίστε την πολιτική σας. Δεν μπορείτε να λέτε το ένα και το άλλο, το θετικό και το αρνητικό, το μαύρο και το άσπρο ταυτόχρονα.

Ο κ. Μάνος έχει μία πολιτική, ο κ. Σουφλιάς μία άλλη πολιτική, ο κ. Κωστόπουλος μία τρίτη πολιτική, εσείς μία τέταρτη πολιτική, ο κ. Μητσοτάκης μία πέμπτη πολιτική. 

Σελίδα 2983 

Επιτέλους, τι πιστεύει η Νέα Δημοκρατία, αγαπητοί συνάδελφοι; Μας δουλεύετε εδώ μέσα ή κάνουμε μία σοβαρή συζήτηση; Επιτέλους, πρέπει να ξεκαθαρίσετε τη θέση σας.

Σε ό,τι αφορά την κυβερνητική πολιτική, η θέση μας είναι ξεκάθαρη και σαφής. 'Εδωσα τα στοιχεία χθες και τα έδωσα και στη συζήτηση του Προϋπολογισμού. Αυτός ο Προϋπολογισμός είναι ένας ισόρροπος Προϋπολογισμός, ο οποίος έχει ένα φιλόδοξο στόχο για το έλλειμμα μέσα και από αύξηση εσόδων και από μείωση δαπανών. Οι συγκεκριμένοι αριθμοί είναι σαφείς. Το εθνικό εισόδημα αυξάνεται με 10,5%. Τα έσοδα θα αυξηθούν με 15%, 4,5 μονάδες πάνω απο το εθνικό εισόδημα και οι δαπανες θα αυξηθούν μόνο με 6,3% και πάλι για το 1997.

ΜΙΛΤΙΑΔΗΣ ΕΒΕΡΤ (Πρόεδρος της Νέας Δημοκρατίας): Για πότε μιλάτε;

ΓΙΑΝΝΟΣ ΠΑΠΑΝΤΩΝΙΟΥ (Υπ. Εθνικής Οικονομίας και Οικονομικών): Τώρα αναφέρομαι στο φορολογικό νομοσχέδιο και την πολιτική μας για το 1977.

ΜΙΛΤΙΑΔΗΣ ΕΒΕΡΤ (Πρόεδρος της Νέας Δημοκρατίας): Να μας πείτε για το 1996.

ΓΙΑΝΝΟΣ ΠΑΠΑΝΤΩΝΙΟΥ (Υπ. Εθνικής Οικονομίας και Οικονομικών): Θα σας πω και για το 1996. Μην ταράζεσθε. Καταλαβαίνω ότι αυτά που είπα προηγουμένως σας ενόχλησαν, αλλά παρακαλώ ψυχραιμία. Κυρίως ψυχραιμία.

Οι δημόσιες δαπάνες θα αυξηθούν τέσσερις μονάδες κάτω από το εθνικό εισόδημα. 'Αρα η συμβολή στο έλλειμμα είναι ισόρροπη. Το ίδιο θα εισφέρει η αύξηση των εσόδων και το ίδιο θα εισφέρει η μείωση των δαπανών.

Και έρχομαι τώρα στο θέμα της κοινωνικής σκληρότητας. Θέλω να απαριθμήσω, αγαπητοί συνάδελφοι, τις νέες φορολογικές ρυθμίσεις που περιλαμβάνει το φορολογικό νομοσχέδιο. Αυξάνει πρώτον, τα τεκμήρια διαβίωσης με ιδιαίτερα προοδευτικό τρόπο για μεγάλους κυβισμούς και μεγάλες χωρητικότητες. Επιβάλλει φορολόγηση στους τόκους των κρατικών τίτλων. Αυξάνει τη φορολόγηση των τραπεζικών κερδών. Φορολογεί τα αμοιβαία κεφάλαια. Φορολογεί τα χρηματοοικονομικά προϊόντα των τραπεζών και τέλος επιβάλλει φόρο στη μεγάλη ακίνητη περιουσία.

Σας προκαλώ να μου πείτε, κύριε Εβερτ. Ποια ασθενής τάξη κοινωνική θίγεται απο τις νέες ρυθμίσεις; Οι νέες ρυθμίσεις αφορούν αποκλειστικά τους έχοντες και τους κατέχοντες και θα αποδώσουν πολλά δισεκατομμύρια δραχμές χωρίς καθόλου κοινωνικό και πολιτικό κόστος. Και θα δείτε ότι αυτές οι ρυθμίσεις δεν έχουν προκαλέσει καμία απολύτως κοινωνική αντίδραση.

Επιπλέον, τα αντικειμενικά κριτήρια βελτιώνονται, δεν επιδεινώνονται. Και αυτό είναι μία θετική ρύθμιση του νομοσχεδίου. Πού υπάρχουν όμως πραγματικά οι αντιδράσεις; Οι αντιδράσεις υπάρχουν στην κατάργηση των φοροαπαλλαγών, γιατί πράγματι εκεί θίγεται ένας ευρύς αριθμός κοινωνικών ομάδων, οι οποίες είχαν προνομιακές ρυθμίσεις. Αυτό όμως είχε ανακοινωθεί προεκλογικά από την Κυβέρνηση του ΠΑ.ΣΟ.Κ.. 'Ηταν αποτέλεσμα μιας μακράς επεξεργασίας δύο ετών. Είχε αποτελέσει αντικείμενο ενός ευρέος κοινωνικού διαλόγου και πραγματικά εκπλήσσομαι, κύριε 'Εβερτ, εσείς ειδικά, ο οποίος γίνατε Αρχηγός της Νέας Δημοκρατίας ως "εκσυγχρονιστής", να εμφανίζεσθε στο Βήμα της Βουλής και να υποστηρίζετε με τόσο πάθος το πελατειακό σύστημα.

Αν πιστεύετε ειλικρινώς, ότι όλες αυτές οι φοροαπαλλαγές, που κατά καιρούς χορηγήθηκαν από Κυβερνήσεις της Νέας Δημοκρατίας, της Ε.Ρ.Ε., του ΠΑ.ΣΟ.Κ. τα τελευταία σαράντα - πενήντα χρόνια, όλες εξυπηρετούν, όπως είπατε, κοινωνικές ή αναπτυξιακές σκοπιμότητες, τότε στηρίζετε ένα παραδοσιακό πολιτικό σύστημα, το οποίο δεν ανταποκρίθηκε στις ανάγκες της οικονομικής πολιτικής και της κοινωνικής πολιτικής αυτά τα χρόνια. 'Ηταν σύστημα πελατειακών ρυθμίσεων. Ασφαλώς υπάρχουν σε ορισμένες περιπτώσεις κοινωνικές και οικονομικές ανάγκες που καλύφθηκαν. Αλλά στις πιο πολλές περιπτώσεις, ήταν ένα είδος ανταλλακτικής σχέσης, ανάμεσα σε μία παραδοσιακή πολιτική εξουσία και ισχυρές κοινωνικές ομάδες που εκβίαζαν με διάφορους πολιτικούς τρόπους τις Κυβερνήσεις για την εξασφάλιση αυτών των προνομίων.

Διότι δε θεωρώ ότι είναι ένα σωστό φορολογικό σύστημα εκείνο το οποίο φορολογεί εργαζόμενους με διαφορετικά εισοδήματα με τόσο ανόμοιο τρόπο. Να υπάρχουν εργαζόμενοι που κερδίζουν 500.000 και 1.000.000 το μήνα και απαλλάσσονται από το φόρο και να υπάρχει η μεγάλη μάζα των εργαζομένων, των μισθωτών, των συνταξιούχων που φορολογείται για εισοδήματα 150.000 και 200.000 δραχμών. Αν για σας αυτή είναι η φορολογική δικαιοσύνη, για το Πανελλήνιο Σοσιαλιστικό Κίνημα αυτό δεν είναι φορολογική δικαιοσύνη.

Εμείς πιστεύουμε στη φορολογική δικαιοσύνη για τους πολλούς, όχι για να στηρίξουμε προνόμια ολιγάριθμων κοινωνικών ομάδων με υψηλά εισοδήματα, με μεγάλη πολιτική δύναμη. Αυτό το σύστημα εμείς το απορρίπτουμε και θέλουμε να το καταργήσουμε. Με αυτό το φορολογικό νομοσχέδιο προχωρούμε θαρραλέα προς αυτή την κατεύθυνση. 

Αναφέρατε, βεβαίως, ως το μόνο τεκμήριο της κοινωνικής σκληρότητας της Κυβερνήσεως το θέμα της μη τιμαριθμοποίησης της φορολογικής κλίμακας, γιατί όλο το υπόλοιπο νομοσχέδιο και οι νέες ρυθμίσεις που ανέφερα, και η κατάργηση φοροαπαλλαγών, θίγουν ισχυρές κοινωνικές και οικονομικές ομάδες. Καμία ρύθμιση, είτε στην κατάργηση των φοροαπαλλαγών είτε στις νέες ρυθμίσεις στην επιβολή νέων φόρων, δεν αφορά τα ευρέα λαϊκά στρώματα.

Το μόνο σημείο της φορολογικής μας πολιτικής, που πράγματι μπορεί να σχολιασθεί ως αρνητικό για τα ασθενέστερα λαϊκά στρώματα, είναι η μη τιμαριθμοποίηση της φορολογικής κλίμακας.

'Ολα τα άλλα, όλες οι διατάξεις του νομοσχεδίου, αφορούν έχοντες και κατέχοντες, τους πλουσίους.

'Ερχομαι όμως και σ'αυτό και θα επαναλάβω αυτά που είπα χθες. Ενδεχόμενη τιμαριθμοποίηση της φορολογικής κλίμακας για φέτος το 1997 θα μείωνε τα φορολογικά έσοδα κατά εκατόν τέσσερα δισεκατομμύρια (104.000.000.000) δραχμές. Ποια, όμως, δισεκατομμύρια απ'αυτά θα πήγαιναν στις ασθενείς κοινωνικές ομάδες και ποιά στους πλουσίους; Από τα εκατόν τέσσερα δισεκατομμύρια (104.000.000.000), μόνο τα είκοσι ένα δισεκατομμύρια τετρακόσια εκατομμύρια (21.400.000.000) θα πήγαιναν στο μεγάλο αριθμό, στο μεγάλο πλήθος των πτωχοτέρων Ελλήνων, των τριών εκατομμυρίων εκατόν πέντε χιλιάδων φορολογουμένων, ενώ τα ογδόντα δύο δισεκατομμύρια εξακόσια εκατομμύρια (82.600.000.000) θα πήγαιναν στους λίγους, στους επτακόσιους τριάντα πέντε χιλιάδες πλουσιότερους 'Ελληνες συμπολίτες μας.

Κατά συνέπεια, ακόμα και η μη τιμαριθμοποίηση της φορολογικής κλίμακας θίγει περισσότερο τους έχοντες και τους κατέχοντες σε σχέση με τις ασθενέστερες κοινωνικά τάξεις. Η μόνη επιβάρυνση για τις ασθενέστερες τάξεις είναι ακριβώς αυτά τα είκοσι ένα δισεκατομμύρια δραχμές (21.000.000.000), από τα οποία θα επωφελούντο, εάν τιμαριθμοποιούσαμε τη φορολογική κλίμακα. Είναι η μόνη επιβάρυνση για τις ασθενέστερες τάξεις, σε σχέση με μια επιβάρυνση της τάξεως των τριακοσίων δισεκατομμυρίων δραχμών (300.000.000.000) για τους πλουσίους, τους έχοντες και τους κατέχοντες.

Τέλος, σε ό,τι αφορά για το φορολογικό νομοσχέδιο, το θέμα του διαλόγου και της συναίνεσης. Και πάλι θα επαναλάβω, δε μιλάνε για σκοινί στο σπίτι του κρεμασμένου. Εσείς, κύριοι της Νέας Δημοκρατίας, θα πρέπει να θυμηθείτε την περίοδο 1990-1993, τις κοινωνικές εκρήξεις εκείνης της περιόδου, τις τεράστιες κοινωνικές εντάσεις, τις μεγάλες αδικίες,το μηδέν συν μηδέν τοις εκατό,τις απολύσεις στις αστικές συγκοινωνίες, εκρήξεις οι οποίες έχουν αφήσει ισχυρότατες μνήμες αρνητικές στον Ελληνικό Λαό και στον 'Ελληνα εργαζόμενο.

Εμείς είμαστε η Κυβέρνηση του διαλόγου και της συναίνεσης. Και αυτό που συνέβη χθες στον Πειραιά, με το διάλογο και τη συμφωνία που επετεύχθη ανάμεσα στην Κυβέρνηση και την Πανελλήνια Ναυτική Ομοσπονδία, δίνει το στίγμα της δικής μας πολιτικής. Και ο διάλογος ο οποίος διεξάγεται τώρα με την Ο.Λ.Μ.Ε. και τους εκπαιδευτικούς, ελπίζω και αυτός να αποδώσει. Βέβαια, δεν είναι στο χέρι της Κυβέρνησης να έχει 

Σελίδα 2984 

άμεσα συμφωνία μέσα από ένα διάλογο. Πρέπει και η άλλη πλευρά να συγκατατίθεται. Και αν η συμφωνία επέρχεται την πρώτη ή τη δεκάτη πέμπτη μέρα μιας απεργίας, αυτό δεν είναι ευθύνη μόνο της Κυβέρνησης. Αυτή η Κυβέρνηση κάνει διάλογο, συνεχώς διάλογο, πιστεύει στο διάλογο και αποδίδει ο διάλογος, όπως απέδειξε ο διάλογος χθες στον Πειραιά με τους ναυτεργάτες, με την απεργία που έληξε και θα διευκολύνει βεβαίως πάρα πολύ τη λειτουργία της οικονομίας μας.

'Αρα από σας δε δεχόμαστε μαθήματα διαλόγου. Εμείς είμαστε το Κόμμα της κοινωνικής συνοχής και της κοινωνικής δικαιοσύνης, διότι αυτό το φορολογικό νομοσχέδιο, όσο δυσάρεστο και αντιπαθητικό να είναι -διότι πρέπει δυστυχώς να αυξάνουμε και τα έσοδα του ελληνικού Δημοσίου- πιστεύω ότι προχωρεί σ'αυτήν την πολιτική με το δικαιότερο δυνατό τρόπο. Συγκεντρώνει τις νέες ρυθμίσεις αποκλειστικά στους ισχυρούς και πλουσίους, και απαλλάσσει τα ασθενέστερα λαϊκά στρώματα από οποιαδήποτε πρόσθετη επιβάρυνση. 'Ολα τα νέα έσοδα προέρχονται από την ανώτερη σφαίρα της ελληνικής κοινωνίας και της ελληνικής οικονομίας.

Και καταλήγω με κάποιες σύντομες αναφορές στη γενικότερη οικονομική πολιτική. Είπε ο κ.'Εβερτ για το 1996. Κύριε 'Εβερτ, τα στοιχεία της Τραπέζης της Ελλάδος, τα επίσημα, δημοσιεύονται στην έκθεση της Τραπέζης της Ελλάδος τον Απρίλιο κάθε χρόνου. Αναμείνατε εκεί, για να δείτε την πορεία των ελλειμμάτων. Σε ό,τι αφορά το έλλειμμα του δημόσιου τομέα, το 1996 -εδώ είμαστε εξάλλου, Κυριακή κοντή γιορτή, την 1η Μαρτίου θα το ανακοινώσουμε και επισήμως- θα είναι ακριβώς όσο είχαμε προβλέψει, επτά κόμμα έξι τοις εκατό (7,6%) του Ακαθάριστου Εγχώριου Προϊόντος, με απόλυτη συνέπεια στο πρόγραμμα σύγκλισης.

Σε ό,τι αφορά τον πληθωρισμό, σε σχέση με τη συζήτηση του Δεκεμβρίου και σε σχέση με την κατάθεση του προϋπολογισμού το Σεπτέμβριο, γνωρίζετε ότι υπάρχει μία ραγδαία αποκλιμάκωση. Από το οκτώ κόμμα τρία τοις εκατό (8,3%) που πήγαμε στις εκλογές, τώρα βρισκόμαστε στο τέλος του Γενάρη κοντά στο επτά τοις εκατό (7%) και η πορεία αυτή θα συνεχιστεί. Τα επιτόκια των εντόκων γραμματίων πέφτουν ραγδαία, τα τραπεζικά επιτόκια πέφτουν ραγδαία και η ελληνική οικονομία βρισκεται σε μία φάση έντονης ανάκαμψης.

Σε ό,τι αφορά το ισοζύγιο πληρωμών, είχαμε μία θετική έκπληξη στο τέλος του χρόνου.

Εισέρρευσαν πράγματι αυτά τα 1 δισ. δολάρια, τα οποία αναμέναμε από την Ευρωπαϊκή 'Ενωση. 'Εχουμε πλήρη απορρόφηση το 1996 100%, όπως είχα προαναγγείλλει, σε αντίθεση με τις υστερήσεις του 1994 και 1995 και το ισοζύγιο πληρωμών θα κλείσει με ένα έλλειμμα της τάξεως των 4,5 δισ. με 5 δισ. δολαρίων -αυτή είναι η εκτίμηση- που είναι απόλυτα συνεπές με τις προβλέψεις της Κυβέρνησης και είναι απόλυτα συνεπές με το πρόγραμμα σύγκλισης.

Η ανάκαμψη έχει ξεκινήσει, φέτος πάμε για 3,3% ανάπτυξη της ελληνικής οικονομίας, και ασφαλώς γνωρίζετε όλοι ότι οι επενδύσεις προχωρούν ικανοποιητικά και στον ιδιωτικό και στο δημόσιο τομέα.

Το παρόν φορολογικό νομοσχέδιο και η ασκούμενη οικονομική πολιτική, αποδίδουν. Δε θέλω να κάνω συγκρίσεις με το 1993, να θυμίσω ότι τότε είχαμε αρνητική ανάπτυξη -1%, να θυμίσω ότι τότε είχαμε πληθωρισμό 14% σε σχέση με 7% φέτος, να θυμίσω ότι τότε είχαμε έλλειμμα του δημόσιου τομέα 14,2%του εγχώριου προϊόντος και τώρα πέφτουμε στο 7,6% και σε λίγο θα προσεγγίσουμε το 4%.

Υπάρχει μια επανάσταση στην ελληνική οικονομία, κινούμεθα πλέον με Ευρωπαϊκούς ρυθμούς. Χθες προέβλεψα ότι θα πουλάμε τα έντοκα γραμμάτια του ελληνικού Δημοσίου με μονοψήφιο επιτόκιο, κάτω από 10%. Θα μοιάζουμε, σε ρυθμούς, με οποιαδήποτε άλλη Ευρωπαϊκή χώρα. Ασφαλώς το επίπεδο της οικονομίας μας, είναι ακόμα χαμηλό σε σχέση με τους ξένους, όμως σημασία έχει ότι προοδεύουμε, αναπτυσσόμαστε, έχουμε θετικούς ρυθμούς ανάπτυξης ταχύτερους από την Ευρώπη, το οποίο σημαίνει ότι τους πλησιάζουμε και σε ορατό μέλλον, μπαίνοντας στην Ευρωπαϊκή και Οικονομική και Νομισματική 'Ενωση, η Ελλάδα θα μπορεί πλέον να διεκδικήσει μια ισότιμη και θετική θέση στο συνολικό ευρωπαϊκό σύστημα, επ'ωφελεία βέβαια του Ελληνικού Λαού. Γιατί ανάπτυξη σημαίνει νέα εισοδήματα, σημαίνει νέες θέσεις εργασίας. Η ασκούμενη οικονομική πολιτική, συμβάλλει αποφασιστικά σ'αυτή την κατεύθυνση.

(Χειροκροτήματα από την Πτέρυγα του ΠΑ.ΣΟ.Κ.)

ΠΡΟΕΔΡΕΥΩΝ (Λουκάς Αποστολίδης): Ο Πρόεδρος της Νέας Δημοκρατίας κ.Μιλτιάδης 'Εβερτ έχει το λόγο.

ΜΙΛΤΙΑΔΗΣ ΕΒΕΡΤ(Πρόεδρος της Νέας Δημοκρατίας): Κύριε Πρόεδρε, ο κύριος Υπουργός απέδειξε για άλλη μια φορά ότι ζει στο δικό του κόσμο, μέσα στην Πλατεία Συντάγματος, μέσα στο γραφείο του στο Υπουργείο, απομονωμένος από τα προβλήματα του Ελληνικού Λαού.

Θέλει να πιστεύει ότι ο τρόπος με τον οποίο αντιλαμβάνεται τα προβλήματα του Ελληνικού Λαού, είναι διαφορετικός από την πραγματικότητα, η οποία υπάρχει για τον Ελληνικό Λαό.

Μίλησε για προεκλογικές υποσχέσεις, ότι η Κυβέρνηση δεν έδωσε προεκλογικές υποσχέσεις και ότι όσες έδωσε τις ετήρησε.

Πρώτον, είπε η Κυβέρνηση, ναι ή όχι, ψέματα στον Ελληνικό Λαό, όταν είπε ότι δε θα επιβληθούν νέες φορολογίες και ότι δε θα μειωθεί το διαθέσιμο εισόδημα; Και το διαθέσιμο εισόδημα μειώνεται και νέες φορολογίες ψηφίζονται.

Είπε η Κυβέρνηση στον Ελληνικό Λαό ψέματα, ναι ή όχι, στη Λάρισα και συγκεκριμένα ο Πρωθυπουργός, ότι θα στηρίξει με εισοδηματική ενίσχυση του βάμβακος και ότι εν πάση περιπτώσει, η τιμή που θα απολαύσουν οι 'Ελληνες αγρότες στο βαμβάκι, δε θα είναι χαμηλότερη από την τιμή του προηγούμενου έτους. Ετήρησε αυτή την υπόσχεση, ναι ή όχι; Είπε ψέμματα στον Ελληνικό Λαό, ναι ή όχι;

Τρίτον, είπε ψέματα, ναι ή όχι η Κυβέρνηση στους νέους ανθρώπους ότι θα εισαχθεί στα Α.Ε.Ι. ακόμα μεγαλύτερος αριθμός απ'αυτούς οι οποίοι είχαν εισαχθεί; Και θα αναφερθώ σε τρία βασικά θέματα που εψεύσθη ασύστολα προεκλογικά η Κυβέρνηση.

Είπε η Κυβέρνηση προεκλογικά ότι οι μισθοί θα αυξηθούν πάνω από τον πληθωρισμό και ήλθε να προβλέψει φέτος πληθωρισμό 4,5% με 5%, για να δικαιολογήσει τις αυξήσεις που τελικά έδωσε. 

Εμείς τι είπαμε στον Ελληνικό Λαό;

Επτά μέτρα είπαμε στον Ελληνικό Λαό. Θα σας υπενθυμίσω, αν δεν το θυμάσθε, διότι ήσασταν υποψήφιος τότε και τρέχατε, ότι μέσα σε μια μέρα ο Πρωθυπουργός στην περιφέρεια της Αττικής έδωσε εκατόν εβδομήντα δύο υποσχέσεις. Αυτές μέσα σε μια μέρα. Ποιες απ' αυτές έχουν τηρηθεί;

Κύριε Προεδρε, ο κύριος Υπουργός δεν μας είπε τίποτε για την ταμπακέρα, τίποτε απολύτως για το νομοσχέδιό του. Μας μίλησε αποκλειστικά και μόνο για το τι θα συμβεί το 1997. Εγώ, κύριε Υπουργέ, σας είπα ταμειακά τι συνέβη μέχρι 31.12.96 στα δημοσιονομικά με ακρίβεια. Δεύτερον, σας είπα τι συμβαίνει με το ισοζύγιο εξωτερικών συναλλαγών και δεν μας είπατε τίποτε. Σας είπαμε τι συμβαίνει με τη βιομηχανική παραγωγή και δεν μας δώσατε καμιά απάντηση. Αναφέρθηκα σε συγκεκριμένους αριθμούς.

Είπατε ότι το νομοσχέδιό σας δεν θίγει τα χαμηλά και μεσαία εισοδηματικά στρώματα. Σεις συστήσατε μια επιτροπή οικονομική και κοινωνική και σημειώνει αυτή η επιτροπή, ότι η Ολομέλεια της ΟΚΕ ομοφώνως θεώρησε, ότι η εισαγωγή του νομοσχεδίου για συζήτηση στη Διαρκή Κοινοβουλευτική Επιτροπή Οικονομικών Υποθέσεων, πριν από την έκφραση γνώμης της ΟΚΕ, στην ουσία ακυρώνει τη δυνατότητα να λειτουργήσει η γνώμη συμβουλευτικά, τόσο για την Κυβέρνηση όσο και για την Eλληνική Bουλή. Διαβάζοντας δε τις επί μέρους παρατηρήσεις φαίνεται, ότι στο 60% των προβλεπομένων διατάξεων διαφωνεί. Και καταθέτουμε πλέον εμείς, η Νέα Δημοκρατία, τη γνώμη της ΟΚΕ για τα Πρακτικά της Βουλής.

(Στο σημείο αυτό ο Πρόεδρος της Νέας Δημοκρατίας κ. Μιλτιάδης 'Εβερτ καταθέτει για τα Πρακτικά την προαναφερθείσα γνώμη της ΟΚΕ, που βρίσκεται στο αρχείο της 

Σελίδα 2985 

Στενογραφικής Υπηρεσίας και είναι στη διάθεση κάθε ενδιαφερόμενου).

Εάν, κύριε Πρόεδρε, οι εργαζόμενοι είναι ευχαριστημένοι με το φορολογικό νομοσχέδιο, διερωτώμαι γιατί απεργεί σήμερα η ΓΣΕΕ, γιατί απεργεί η ΑΔΕΔΥ, γιατί απεργεί όλος ο Ελληνικός Λαός, ο οποίος, εν πάση περιπτώσει, σε ένα σημαντικό ποσοστό 41% σας ψήφισε προεκλογικά. 'Ολοι αυτοί δεν βλέπουν την πραγματικότητα και τη βλέπετε εσείς; Σεις μόνο βλέπετε, ότι ευημερεί ο Ελληνικός Λαός, ότι ευτυχεί και δεν το βλέπει ο ίδιος ο Ελληνικός Λαός, ο οποίος υφίσταται τις συνέπειες της πολιτικής σας;

Εμείς δεν είμαστε κυβέρνηση -είμαστε Αντιπολίτευση- να κριθούμε για το αν θα τηρούσαμε ή όχι τις υποσχέσεις που δώσαμε. Σεις, όμως, γίνατε Κυβέρνηση και δεν τις τηρήσατε και αντίθετα προχωρήσατε σε μια φορολογική επιδρομή, η οποία δεν έχει προηγούμενό της.

Θα ήθελα επίσης τελειώνοντας, κύριε Πρόεδρε, να υπενθυμίσω, ότι το 73% ακριβώς των φορολογικών απαλλαγών που ισχύουν σήμερα, δόθηκαν κατά τη δεκαετία του 1980. Μετρήστε τις. Αυτή είναι η άποψη της επιτροπής που εσείς έχετε συστήσει, κύριε Υπουργέ. Τώρα αν εσείς κάνατε λάθη όλη τη δεκαετία του 1980, αυτή είναι δική σας υπόθεση. Εγώ δεν σας είπα σε καμιά περίπτωση γιατί εξαλείφετε, διαγράφετε αυτές τις φορολογικές απαλλαγές. 'Αλλο σας είπα. Σας είπα, ότι αυτές οι φορολογικές απαλλαγές κάλυπταν ένα διαθέσιμο εισόδημα και δεν λέτε στη Βουλη πώς θα υποκατασταθεί αυτό το διαθέσιμο εισόδημα.

'Οσον αφορά τώρα τη φορολόγηση των εντόκων γραμματίων του Δημοσίου, των ομολόγων του Δημοσίου, εμείς ούτε αρνητικοί είμαστε ούτε θετικοί και θα σας πω γιατί. Γιατί τελικά οδηγούν στο ίδιο αποτέλεσμα. Πλασματικά θα εμφανιστεί, ότι τα έσοδα αυξάνονται.

Και πράγματι - έτσι θα γίνει. Στο αποτέλεσμα, όμως, από το σκέλος των δαπανών,δηλαδή από το σκέλος των τόκων θα υπάρξουν οι παρενέργειες. Διότι τελικά αυτό το οποίο μετράει ο αποταμιευτής είναι να συγκρίνει την πραγματική απόδοση του ομολόγου ή του εντόκου γραμματίου ή της καταθέσεως πλέον η οποία φορολογείται. Και είναι θέμα ενός απλού υπολογισμού, τι θα κινηθεί, ποια αποταμίευση θα κινηθεί υπέρ κάποιας άλλης ή εις βάρος κάποιας άλλης. Τη φιλοσοφία, την ουσία, δεν την αλλάζει.

Και προσέξτε διότι - με υπερηφάνεια ανακοινώνετε την μείωση των επιτοκίων, αλλά έχετε δραματικά μειώσει τα επιτόκια των απλών καταθετών, και αυτό πέρα από το ότι είναι οικονομικά άδικο, είναι και οικονομικά εσφαλμένο. 'Ολο το νομισματικοπιστωτικό σας σύστημα οδηγείται σε μεγάλα αδιέξοδα και αυτά σας τα έχει πει και ο ίδιος ο Διοικητής της Τραπέζης Ελλάδας. Και απόδειξη πως σας το λέει είναι, ότι δεν μειώνει το διατραπεζικό επιτόκιο και εξακολουθεί να το διατηρεί στα ίδια επίπεδα. Ευχαριστώ.

Κύριε Πρόεδρε, θα παρακαλέσω ο κ. Κωστόπουλος να δώσει μια απάντηση στα όσα είπε ο κύριος Υπουργός.

ΠΡΟΕΔΡΕΥΩΝ (Λουκάς Αποστολίδης): Κύριε Υπουργέ, αν θέλετε, επειδή ο κ. Κωστόπουλος θέλει να κάνει μια αναφορά στη δική σας αναφορά, να απαντήσετε μετά, για να σταματήσει αυτός ο διάλογος κάποια στιγμή.

ΓΙΑΝΝΟΣ ΠΑΠΑΝΤΩΝΙΟΥ (Υπ. Εθνικής Οικονομίας και Οικονομικών): Εντάξει, κύριε Πρόεδρε.

ΠΡΟΕΔΡΕΥΩΝ (Λουκάς Αποστολίδης): Ο Κοινοβουλευτικός Επρόσωπος της Νέας Δημοκρατίας κ. Κωστόπουλος έχει το λόγο.

ΔΗΜΗΤΡΙΟΣ Ν. ΚΩΣΤΟΠΟΥΛΟΣ: Κύριε Πρόεδρε, για δυο λεπτά μόνο.

ΓΙΑΝΝΟΣ ΠΑΠΑΝΤΩΝΙΟΥ (Υπ. Εθνικής Οικονομίας και Οικονομικών): Θα μιλήσετε επί προσωπικού θέματος;

ΔΗΜΗΤΡΙΟΣ Ν. ΚΩΣΤΟΠΟΥΛΟΣ: Δεν το παίρνω ως προσωπικό θέμα, αλλά νομίζω, ότι έχω το δικαίωμα ως Κοινοβουλευτικός Εκπρόσωπος να τοποθετηθώ.

ΠΡΟΕΔΡΕΥΩΝ (Λουκάς Αποστολίδης): Ουσιαστικά μονάχα επί προσωπικού, κύριε Υπουργέ, στην παρατήρησή σας, μπορώ να δώσω στον κ. Κωστόπουλο το λόγο.

ΔΗΜΗΤΡΙΟΣ Ν. ΚΩΣΤΟΠΟΥΛΟΣ: Κύριε Πρόεδρε, πιστεύω ότι η αναφορά του κυρίου Υπουργού, στα δικά μου λεχθέντα χθες το βράδυ, δείχνει κατ' αρχήν αδυναμία υπεράσπισης των θέσεών του. 'Οταν επί είκοσι λεπτά ανέπτυξα τις απόψεις μου και τις απόψεις της Νέας Δημοκρατίας, οι οποίες ήταν καυστικές, βέβαια, κατά της Κυβερνήσεως, δε νομίζω ότι πρέπει να χρησιμοποιείτε ένα απόσπασμα της όλης ομιλίας μου, -το οποίο δεν χρησιμοποιήσατε σωστά, κύριε Υπουργέ- για να υποστηρίξετε, ότι υπάρχει διχογνωμία Προέδρου και Κοινοβουλευτικού Εκπροσώπου της Νέας Δημοκρατίας.

Νομίζω κύριε Υπουργέ, ότι χθες στην ομιλία μου, σας είπα, ότι ακολουθείτε μια αντικοινωνική πολιτική, ότι είστε άτολμοι, ότι είστε αναποφάσιστοι, ότι αυξάνετε συνεχώς τις καταναλωτικές δαπάνες ενός αδηφάγου και σπάταλου κράτους. Σας μίλησα, ότι ακολουθείτε μια αντιαναπτυξιακή πολιτική, σας είπα για την κακή πορεία του ισοζυγίου πληρωμών, σας είπα για την κακή πορεία του παραγωγικού ιστού της Χώρας, σας είπα για την πορεία του πληθωρισμού, την αύξηση του Ακαθάριστου Εγχωρίου Προϊόντος και με επιχειρήματα σας απέδειξα, ότι και το 1996, το οποίο κλείνει αυτές τις μέρες, από τις προβλέψεις σας, θα είναι περισσότερο αρνητικό και δεν μου απαντήσατε σ' αυτό. Και σήμερα σας προκάλεσα και σας είπα, ότι το έλλειμμα θα είναι πολύ περισσότερο απ' αυτό που είχατε προαναγγείλλει. Εν τη ρήμη του λόγου και μιλώντας για τις δαπάνες -και ενώ σας έλεγα, ότι είστε φορομπήχτες και ότι η κατάργηση των φοροαπαλλαγών έχει την έννοια μόνο και μόνο του κλεισίματος και της υλοποίησης του προϋπολογισμού του 1997-σας είπα, ότι χαίρομαι, διότι το νομοσχέδιό σας, που καταθέσατε, για τις δαπάνες είναι προς τη δική μας φιλοσοφία και το δικό μας πρόγραμμα. Μάλιστα προσέθεσα, ότι είναι θεωρητικό και μη υλοποιήσιμο. Κύριε Υπουργέ, θα σας πω και τούτο. Μην ξεχνάτε, ότι στην Επιτροπή καταψηφίσαμε το νομοσχέδιό σας πιστεύοντας, ότι αυτές οι θεωρητικές τοποθετήσεις δεν θα έχουν καμιά πρακτική υλοποίηση.

ΠΡΟΕΔΡΕΥΩΝ (Λουκάς Αποστολίδης): Ορίστε, κύριε Υπουργέ, έχετε το λόγο, αλλά μιας και ο κύριος Πρόεδρος της Νέας Δημοκρατίας δεν βρίσκεται εδώ, δε νομίζω ότι πρέπει να μακρολογήσετε.

ΓΙΑΝΝΟΣ ΠΑΠΑΝΤΩΝΙΟΥ (Υπ. Εθνικής Οικονομίας και Οικονομικών): 'Οχι, δυο λεπτά μου φθάνουν. Εξάλλου, δε νομίζω, ότι έθεσε νέα θέματα ο κύριος Πρόεδρος. Ακουσα την εξήγηση του κ. Κωστόπουλου και θέλω να τον βεβαιώσω, ότι δεν εξέλαβα τη δική του στήριξη στο νομοσχέδιο δαπανών σαν μια συνολική έγκριση της οικονομικής πολιτικής της Κυβέρνησης, αλλά θεωρώ, όμως, ότι η αναφορά του στο νομοσχέδιο δαπανών, ήταν μια αποδοχή και αναγνώριση εκ μέρους του, ότι η οικονομική και δημοσιονομική μας πολιτική είναι ισόρροπη πολιτική, διότι στηρίζεται και σε αύξηση εσόδων, αλλά και σε μείωση δαπανών, και είναι η πρώτη φορά που, πραγματικά, στην Ελλάδα, στη Χώρα μας, επιχειρείται μια τομή στην οργάνωση και λειτουργία του κράτους, η οποία βεβαίως χρειάζεται και ισχυρή πολιτική βούληση για να προχωρήσει, ώστε να μειωθεί το ύψος των δημοσίων δαπανών και να υπάρξει και ένα κέρδος από την πλευρά αυτή, σε ό,τι αφορά το έλλειμμα.

Στα όσα είπε ο κ. 'Εβερτ, δεν νομίζω ότι χρειάζεται να απαντήσω, δεν προσέθεσε τίποτα καινούριο. Το μόνο που θέλω να σημειώσω και έχει μια ευρύτερη σημασία, είναι, ότι οι βασικές μας προεκλογικές δεσμεύσεις και το βασικό στίγμα της παρούσας πολιτικής μας είναι, ότι δεν φορολογούμε τα ευρέα λαϊκά στρώματα, και είμαστε απόλυτα συνεπείς μ' αυτήν τη δέσμευση και δεύτερον, ότι διασφαλίζουμε και επιτρέπουμε κάποιες μικρές αυξήσεις στα πραγματικά διαθέσιμα εισοδήματα. Το αποδείξαμε την τριετία που πέρασε και θα το αποδείξουμε και το 1997.

Τέλος σε ό,τι αφορά το θέμα των απεργιών και το θέμα της κοινωνικής αντίδρασης, ασφαλώς δεν ζούμε σε παράδεισο, και ασφαλώς υπάρχουν προσδοκίες εργαζομένων που δεν μπορούν να δικαιωθούν από την παρούσα οικονομική πολιτική. Γι' αυτό οι εργαζόμενοι ζητούν περισσότερα. Αλλά αυτή η

Σελίδα 2986 

Κυβέρνηση, είναι μια υπεύθυνη Κυβέρνηση, η οποία ακολουθεί ένα δρόμο δύσκολο, δύσβατο, ο οποίος θα καταλήξει σύντομα σ' ένα πολύ θετικότερο αποτέλεσμα.

Χρειάζεται κάποια υπομονή, χρειάζεται κάποια κατανόηση, και κυρίως χρειάζεται εξάντληση του κοινωνικού διαλόγου και των περιθωρίων κοινωνικής δικαιοσύνης, που επιτρέπει το παρόν σύστημα της οικονομικής πολιτικής. Και διάλογος, συναίνεση και δικαιοσύνη, είναι τα βασικά στοιχεία της δικής μας πολιτικής προσέγγισης, σε αντίθεση με αυτό που έχει συμβεί τόσες φορές με τη Δεξιά. Ευχαριστώ.

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Εμείς κάναμε διάλογο, εσείς δεν κάνατε.

ΔΗΜΗΤΡΙΟΣ Ν. ΚΩΣΤΟΠΟΥΛΟΣ: Κύριε Πρόεδρε, παρακαλώ το λόγο για ένα λεπτό.

ΠΡΟΕΔΡΕΥΩΝ (Λουκάς Αποστολίδης): Κύριε Κωστόπουλε, ξέρετε ότι δεν έχω τη δυνατότητα, σας παρακαλώ. Μη με φέρνετε σε δύσκολη θέση, γιατί γνωρίζετε, ότι δεν μπορώ να σας δώσω το λόγο. Και σας παρακάλεσα να μη συνεχιστεί αυτός ο διάλογος, γιατί είναι αρκετοί οι συνάδελφοι για να μιλήσουν και θα πάμε μετά από πολλή ώρα στην ψηφοφορία.

ΔΗΜΗΤΡΙΟΣ Ν. ΚΩΣΤΟΠΟΥΛΟΣ: Για μισό λεπτό, κύριε Πρόεδρε, θέλω το λόγο.

ΠΡΟΕΔΡΕΥΩΝ (Λουκάς Αποστολίδης): 'Οχι, δεν έχω τη δυνατότητα. Πολύ ευχαρίστως, αλλά δεν έχω τη δυνατότητα.

Ο κ. Καρακώστας έχει το λόγο για πέντε λεπτά.

ΙΩΑΝΝΗΣ ΚΑΡΑΚΩΣΤΑΣ: Κύριε Πρόεδρε, κύριοι συνάδελφοι, σήμερα ακούσαμε αφ' ενός τον Αρχηγό της Αξιωματικής Αντιπολίτευσης να λέει, ότι λέει ψέματα η Κυβέρνηση και ακούσαμε την Κυβέρνηση να λέει ψέματα στην Αντιπολίτευση. Πάντως, κύριε Υπουργέ της Οικονομίας, μας χορτάσατε από ψέματα και όχι από ψωμί τον Ελληνική Λαό. Αυτό είναι βέβαιο.

Δεν καταλαβαίνω, όμως, ένα πράγμα, που γίνεται κάθε μέρα στη Βουλή. 'Ερχεται η Κυβέρνηση, μας λέει τα δικά της. Ερχόμαστε εμείς, λέμε τα δικά μας. Δεν γίνεται μέσα στη Βουλή διεργασία και διάλογος, ώστε να προκύψει εκείνη η αλήθεια, που χρειάζεται για τα συμφέροντα του Ελληνικού Λαού. Ο καθένας εδώ ακολουθεί το δικό του πολιτικό λόγο, ερχόμαστε για την τηλεόραση, ερχόμαστε για τα Μ.Μ.Ε., όμως δεν αγγίζουμε τα προβλήματα του Ελληνικού Λαού. Αυτό διαπιστώνω εγώ.

Κύριοι συνάδελφοι, να ξέρετε το εξής: Η Βουλή είναι το κορυφαίο πολιτικό όργανο και θα πρέπει να αντισταθεί ενάντια σ' αυτήν τη φορολογική αδικία, που γίνεται σε βάρος του Ελληνικού Λαού. Και αυτό έχει μεγάλη σημασία και απευθύνομαι και στους συναδέλφους του Κυβερνώντος Κόμματος, ώστε θα πρέπει και εκείνοι, μαζί με τους συναδέλφους της Αντιπολίτευσης, να αγωνιστούν για τα συμφέροντα του Ελληνικού Λαού, τα οποία σήμερα πλήττονται.

Δεν καταλαβαίνετε, κύριοι της Κυβέρνησης, δυστυχώς τίποτα. Ούτε από απεργιακές κινητοποιήσεις, ούτε από φωνές και διαμαρτυρίες οικονομικά αδικημένων ανθρώπων. Θέλετε να δείχνετε το αντικοινωνικό σας πρόσωπο και τα καταφέρνετε σ' αυτό άριστα. Δεν θέλετε διάλογο με τους αγρότες, δεν θέλετε διάλογο με τους εργαζομένους, τους συνταξιούχους ή κάνετε πως θέλετε διάλογο, αλλά όπως εσείς τον θέλετε και τον νιώθετε το διάλογο.

Κύριε Υπουργέ της Εθνικής Οικονομίας και των Οικονομικών, το παρόν νομοσχέδιο είναι άδικο και δεν μας πείθετε με όσα λέτε. Είναι γραφειοκρατικό, αναποτελεσματικό και κύρια ταξικό, γιατί δεν θίγει το μεγάλο κεφάλαιο, αλλά και ταυτόχρονα αντιλαϊκό, γιατί θίγει τα εισοδήματα των μισθωτών, των συνταξιούχων και των χαμηλοτέρων εισοδηματικά τάξεων.

Είναι δε συγχρόνως και αντιαναπτυξιακό, αφού δεν παρέχει κίνητρα για επενδύσεις και ανάπτυξη. 

Το νομοσχέδιο σας περιλαμβάνει τρία κεφάλαια. Το ένα αναφέρεται στις φοροαπαλλαγές, το άλλο στη φορολόγηση των ομολόγων και των εντόκων γραμματίων και το τρίτο στη φορολόγηση της ακίνητης περιουσίας.

Η μεγάλη γάγγραινα του φορολογικού μας συστήματος είναι ο μεγάλος αριθμός των φοροαπαλλαγών. Οι φοροαπαλλαγές που έχουν θεσπισθεί εδώ και είκοσι χρόνια και ισχύουν μέχρι σήμερα, είναι πάνω από οκτακόσιες. Απ' αυτές καταργούνται με το παρόν νομοσχέδιο οι τριακόσιες περίπου και παραμένουν άλλες, που θα έπρεπε να καταργηθούν, όπως οι φοροαπαλλαγές που αφορούν ομάδες φορολογουμένων με μεγάλη οικονομική και κοινωνική ισχύ. Επίσης υπάρχουν και άλλες, που αφορούν ευπαθείς κοινωνικές ομάδες, πολύτεκνοι, ανάπηροι, κ.λπ., που πρέπει να διευρυνθούν και να επεκταθούν, για να επιτυγχάνεται η κοινωνικότητα του φορολογικού μας συστήματος και να αμβλύνονται οι υπάρχουσες αδικίες.

Με το φορολογικό νομοσχέδιο δεν πραγματοποιούνται οι αναγκαίες τομές στο σύστημά μας. Αντίθετα, διατηρείται ο άδικος χαρακτήρας του, ενώ ενισχύεται η υπερφορολόγηση των μισθωτών, μέσω της μη τιμαριθμοποίησης της φορολογικής κλίμακας και του παγώματος του αφορολογήτου ορίου.

Θα σας δώσω ένα παράδειγμα, που έχει αναγραφεί και στον Τύπο. 'Ενας εργαζόμενος το 1992 δήλωνε εισόδημα δυόμισι εκατομμυρίων (2.500.000) δραχμών και πλήρωνε φόρο εξήντα χιλιάδες (60.000) δραχμές. Το 1996 μόνο με την αύξηση του τιμαρίθμου το εισόδημά του έφθασε τα τρία εκατομμύρια εννιακόσιες δέκα επτά χιλιάδες πεντακόσιες 3.917.500 δραχμές και ο αντίστοιχος φόρος είναι διακόσιες εβδομήντα δύο 272.635 χιλιάδες εξακόσιες τριάντα πέντε δραχμές. Αν είχε γίνει τιμαριθμοποίηση της φορολογικής κλίμακας, θα πλήρωνε φόρο ενενήντα έξι χιλιάδες εξακόσιες εβδομήντα πέντε (96.675) δραχμές, δηλαδή επιβαρύνθηκε με εκατόν εβδομήντα πέντε χιλιάδες εννιακόσιες πενήντα (175.950) δραχμές.

Κύριε Πρόεδρε, τελειώνοντας, θέλω να πω, ότι το παρόν νομοσχέδιο πλήττει τις χαμηλότερες εισοδηματικές τάξεις και θα πρέπει η Κυβέρνηση, επιτέλους, να αναλογισθεί το χρέος που έχει απέναντι στον Ελληνικό Λαό.

Ευχαριστώ.

ΠΡΟΕΔΡΕΥΩΝ (Λουκάς Αποστολίδης): Ο κ. Παπαηλίας έχει το λόγο, για δέκα λεπτά. 

Απών, διαγράφεται.

Ο κ. Παπαδόγγονας έχει το λόγο για δέκα λεπτά.

ΑΛΕΞΑΝΔΡΟΣ ΠΑΠΑΔΟΓΓΟΝΑΣ: Κυρίες και κύριοι συνάδελφοι, είναι φυσικό μέσα στα δέκα λεπτά που διατίθενται, να μην μπορεί κανείς να αναφερθεί σε όλα τα θέματα, που αναφέρεται το νομοσχέδιο αυτό. 

'Ηθελα να ασχοληθώ με το θέμα της ναυτιλίας κατ' αρχήν και να κρούσω τον κώδωνα του κινδύνου για έναν πολύ ευπαθή τομέα της Χώρας μας και στο χώρο της οικονομίας, αλλά και στο χώρο της κοινωνίας γενικότερα.

Η ελληνική ναυτιλία ανεπτύχθη από το 1953 και εντεύθεν, γιατί το κράτος πήρε προστατευτικά μέτρα καθ' ο χρόνο στις άλλες χώρες είχαμε συρρίκνωση των εμπορικών ναυτιλιών, διότι ακριβώς τις είχαν μεταχειρισθεί, από φορολογικής πλευράς, σε μία οποιαδήποτε άλλη επιχείρηση της ξηράς.

Θα ήθελα να θυμίσω, ότι η Νέα Δημοκρατία κατοχύρωσε και συνταγματικά το θέμα των εγκριτικών πράξεων του ν. 2687. 'Ηθελα να θυμίσω επίσης τους νόμους που αφορούν τις φορολογίες των πλοίων, τον 27 και τον 29, που είχα την τιμή να περάσω από τη Βουλή, όπως και τη συνταγματική κατοχύρωση, που ανέφερα και τέλος θα ήθελα να θυμίσω την αθρόα -την εποχή εκείνη-μετακίνηση εταιρειών, οι οποίες είχαν έδρα στο εξωτερικό και οι οποίες ήλθαν τελικώς στον Πειραιά.

Εάν κάποιος έλεγε, ποια θα είναι τα μέτρα εκείνα, τα οποία θα συρρικνώσουν την εμπορική ναυτιλία, νομίζω, ότι τα περισσότερα μέτρα τα οποία ελήφθησαν με το φορολογικό νομοσχέδιο, θα ήταν μεταξύ αυτών των μέτρων.

Αρκεί να σας πω, ότι μόνο λόγω της απραξίας των τελευταίων τριών ετών, τις τελευταίες εκατό ημέρες έφυγαν ενενήντα πέντε πλοία από την ελληνική σημαία.

Θα θέσω υπό τη λογική των συναδέλφων τα μέτρα αυτά, τα οποία ισχυρίζομαι, ότι αποτελούν μέτρα συρρικνώσεως της εμπορικής μας ναυτιλίας.

Καθ' ην στιγμήν μάλιστα που στην Ευρωπαϊκή 'Ενωση αρχίζουν να μιμούνται το καθεστώς το οποίο προϋπήρξε στην ελληνική εμπορική ναυτιλία και το οποίο είχε τόσο θετικά αποδώσει.

Σελίδα 2987 

 

Αν, λοιπόν, κάποιος θέλει να συρρικνώσει την εμπορική ναυτιλία, τί θα έκανε πρώτα; Θα επέβαλε φορολογία στα κατώτερα πληρώματα. Αυτό γίνεται.

Ο κύριος Υπουργός υπεραμύνθηκε των φορολογικών μέτρων και είπε, ότι κυρίως η φορολογία πέφτει πάνω στους έχοντας και τους κατέχοντας; Δηλαδή, χαρακτηρίζουμε τα κατώτερα πληρώματα του εμπορικού ναυτικού ως έχοντας και κατέχοντας;

Επιβάλλετε επίσης φορολογία και στους αξιωματικούς της ποντοπόρου ναυτιλίας, που απηλλάσσοντο στο παρελθόν. Μα, αυτοί οι άνθρωποι πρώτα απ' όλα ασχολούνται -και γενικότερα οι ναυτικοί- με ένα επάγγελμα, το οποίο όχι μόνο είναι βαρύ και ανθυγιεινό, αλλά γενικότερα είναι ένα επάγγελμα, το οποίο ταλαιπωρεί τον άνθρωπο και δεν μπορεί να μείνει σ' αυτό, όσα χρόνια μπορεί να μείνει κάποιος άλλος, για να κλείσει τη σύνταξή του στη στεριά.

Τα μέτρα τα οποία ελήφθησαν χθες για να σταματήσει η απεργία, δηλαδή της μειώσεως κατά μισό τοις εκατό και κατά ένα τοις εκατό, της φορολογίας νομίζω ότι δεν είναι τίποτε άλλο παρά εμπαιγμός των ναυτικών.

Ποιο άλλο μέτρο θα μπορούσε να συρρικνώσει τη ναυτιλία; Η κατάργηση για την απαλλαγή από το φόρο των ακινήτων με δραχμοποίηση συναλλάγματος. 'Οταν ο άλλος κερδίζει τα λεφτά του εκτός των συνόρων της Χώρας, γιατί να μην τον απαλλάξουμε της φορολογίας, για να πάρει ένα σπίτι με τα χρήματα αυτά, να στεγάσει την οικογένειά του;

'Αλλο μέτρο κατά της εμπορικής ναυτιλίας. Καταργεί την απαλλαγή από το φόρο στους τόκους των καταθέσεων σε συνάλλαγμα των ναυτικών, οι οποίοι κατοικούν μόνιμα στην Ελλάδα. 

Υπάρχει μία πρόσκαιρη ευφορία, ότι υπάρχει συνάλλαγμα στη Χώρα μας. Μα το συνάλλαγμα υπάρχει, διότι κερδοσκοπούν με τα υψηλά επιτόκια τα οποία δίδονται στη Χώρα μας, κάποιοι οι οποίοι εισάγουν και εξάγουν εν συνεχεία συνάλλαγμα από την Ελλάδα. Αλλά το έσοδο από το συνάλλαγμα το οποίο μπαίνει μονίμως από τους ναυτικούς, γιατί να φορολογηθεί;

Καταργείται η φοροαπαλλαγή για ένα Ι.Χ., το οποίο εδικαιούντο οι ναυτικοί. Μα ο ναυτικός είπαμε, ότι είναι ο μόνος ο οποίος δεν κερδίζει από την ελληνική οικονομία. Ενισχύει την ελληνική οικονομία με κέρδη, τα οποία πραγματοποιεί στο εξωτερικό.

Μου κάνει εντύπωση -και αυτό επιβεβαιώνει, ότι το νομοσχέδιο ήταν πραγματικό αμελέτητο- το γεγονός, ότι είχε μπει φορολόγηση και στις επισκευές και στις κατασκευές. 'Ηρθη βεβαίως χθες το βράδυ, αλλά διερωτώμαι, ποιοι ήταν αυτοί οι σοφοί, οι οποίοι κατεδίκαζαν κυριολεκτικά σε θάνατο τη ναυπηγοεπισκευαστική δραστηριότητα του Περάματος; Χαίρομαι διότι, έστω και την υστάτη στιγμή, αντιληφθήκατε την προχειρότητα του νομοσχεδίου και δεχθήκατε να φύγουν αυτά τα δύο μέτρα.

Θα ήθελα να προχωρήσω σ' ένα άλλο θέμα, το οποίο θεωρώ πάρα πολύ σημαντικό. Με κριτήρια τελείως οικονομικά, τα οποία βεβαίως δεν αποδίδουν, κρίνατε τα μικρά θαλαμηγά σκάφη, τα οποία κυκλοφορούν σε ελληνικές θάλασσες.

Το μόνο κριτήριο που θα έπρεπε να λάβετε στην περίπτωση αυτή, ήταν η επίδειξη της ελληνικής σημαίας. Σας βεβαιώνω, ότι στο μεν Ιόνιο κυκλοφορεί κατά ογδόντα τοις εκατό η ιταλική σημαία στο δε Αιγαίο, όλες οι σημαίες κατά τεράστιο ποσοστό και κατά ένα πολύ μικρό ποσοστό η ελληνική σημαία. Και θα σας πω πού θέλω να καταλήξω.

Οι μεν έχοντες και κατέχοντες, οι έχοντες δηλαδή τα μεγάλα θαλαμηγά σκάφη, κατά ενενήντα πέντε τοις εκατό τα έχουν με ξένη σημαία. 'Αρα, τα τεκμήρια που βάζετε για τα μεγάλα αυτά σκάφη, είναι άνευ αξίας. Απλώς κυκλοφορεί η βρετανική σημαία, η σημαία του Παναμά κ.λπ.

'Ερχομαι τώρα στα ιστιοπλοϊκά σκάφη. Το ιστιοπλοϊκό σκάφος και για την πρόσκτησή του και λόγω του μεγέθους του και λόγω της μικρής υποδυνάμεως της μηχανής, είναι ένα σκάφος, το οποίο μπορεί να πάρει ένας μέσος 'Ελληνας. Γιατί πλήττουμε αυτήν τη στιγμή το ιστιοφόρο σκάφος;

Δώσατε μισή απαλλαγή για τα αγωνιστικά σκάφη. Να δώσετε σε όλα τα ιστιοφόρα. Σας φέρνω παράδειγμα τους συναδέλφους μου του Πολεμικού Ναυτικού, που όταν πήραν το εφάπαξ αγόρασαν ένα σκαφάκι. Αγόρασαν λοιπόν ένα σκάφος οκτώ-δέκα μέτρων με μια μηχανή επτά έως δέκα ίππους και φυσικά έβαλαν την ελληνική σημαία. Γιατί πλήττουμε αυτούς τους ανθρώπους; Γιατί βάζουμε τεκμήριο, που είναι ανώτερο των ετησίων εσόδων τους; 

'Ερχομαι στα ναυταθλητικά. Να δώσετε πλήρη απαλλαγή στο ναυταθλητικό σκάφος.

Διότι οι όμιλοι που κάνουν το ράλλι Αιγαίου και τους άλλους αγώνες δεν κάνουν τίποτε άλλο, παρά επίδειξη της ελληνικής σημαίας. Αρκεί να σας πώ κάτι πολύ χαρακτηριστικό. Ακόμη και οι βάρκες στην Τουρκία είναι υποχρεωμένες να έχουν σημαίες ένα επί ενάμισι, ούτως ώστε να φαίνεται η τούρκικη σημαία. Γιατί εμείς συρρικνώνουμε και εξαφανίζουμε την ελληνική σημαία;

Υπάρχουν επίσης τα παραδοσιακά σκάφη. Υπάρχουν τα τρεχαντήρια, τα καραβόσκαρα, τα περάματα, οι βαρκαλάδες, όλα αυτά, τα οποία είναι ξύλινα σκάφη. 'Ενα λοιπόν ξύλινο σκάφος μέχρι είκοσι μέτρα που πρέπει να καεί να ξυστεί να καλαφατιστεί κ.λπ., γιατί δεν το απαλλάσσουμε του τεκμηρίου και λέμε απλώς, ότι έχουμε ένα σκάφος είκοσι μέτρων; Πώς θα διατηρηθούν οι παραδοσιακοί τύποι των ελληνικών σκαφών στα ελληνικά πελάγη; Σε λίγο θα λέμε, ότι αυτό είναι ένα ελληνικό σκάφος π.χ. το τρεχαντήρι και θα το βρίσκουμε μόνο στο μουσείο.

Γιατί το βλέπετε τόσο στενά, όλο αυτό το θέμα και δεν ενισχύετε την παρουσία όλων των σκαφών, τα οποία είναι για τα μέσα βαλάντια, προκειμένου να υπάρχει ελληνική σημαία στα ελληνικά πελάγη; Αφήστε τα μεγάλα σκάφη. Τα μεγάλα σκάφη, με την πολιτική που ακολουθεί το νομοσχέδιο αυτό, αποκλείεται να επανέλθουνε στην ελληνική σημαία. Εγώ θα σκεπτόμουν και στα μεγάλα σκάφη να δώσω κίνητρα να έχουν ελληνική σημαία.

Το θέμα είναι εθνικό και όχι στενά οικονομικό, για να εισπράξετε μερικά εκατομμύρια, τα οποία ουδόλως πρόκειται να συμβάλουν στη βελτίωση της ελληνικής οικονομίας πλήτετε στην Ελληνική Σημαία. Ευχαριστώ.

(Χειροκροτήματα από την Πτέρυγα της Νέας Δημοκρατίας.)

ΠΡΟΕΔΡΕΥΩΝ (Λουκάς Αποστολίδης): Κύριοι συνάδελφοι, έχω την τιμή ηνα ανακοινώσω στο Σώμα, ότι τη συνεδρίασή μας παρακολουθούν από τα Γενικά Δυτικά θεωρεία, αφού προηγουμένως ξεναγήθηκαν στην έκθεση της Αίθουσα "ΕΛΕΥΘΕΡΙΟΣ ΒΕΝΙΖΕΛΟΣ" σαράντα εννέα μαθητές και μαθήτριες του Τεχνικού Επαγγελματικού Λυκείου Καλαμάτας με δύο συνοδούς καθηγητές.

(Χειροκροτήματα από όλες τις Πτέρυγες)

Ο κ.Ανωμερίτης έχει το λόγο.

ΓΕΩΡΓΙΟΣ ΑΝΩΜΕΡΙΤΗΣ: Κύριε Πρόεδρε, κύριοι συνάδελφοι, το φορολογικό μας σύστημα αποτέλεσε το πεδίο των πλέον άναρχων παρεμβάσεων απ'όλες τις κυβερνήσεις, κατά την άσκηση της οικονομικής και κοινωνικής τους πολιτικής, παρεμβάσεις, που τις περισσότερες φορές αφορούσαν τον τομέα των φορολογικών δαπανών, για τον οποίο σήμερα συζητάμε, ως αποτέλεσμα της πίεσης των κοινωνικών ομάδων ή συμφερόντων, της παράκαμψης της εισοδηματικής πολιτικής ή της στήριξης επί μέρους αποφάσεων πολιτικών, στα πλαίσια της αναπτυξιακής διαδικασίας, όπως σε κάθε στιγμή την εννοούσαμε στη μεταπολεμική οικονομική ιστορία του Τόπου.

Από το 1993 οι κυβερνήσεις του ΠΑ.ΣΟ.Κ. έκαναν μια σημαντική προσπάθεια, να συστηματοποιήσουν και να απλουστεύσουν τις πολύνομες διατάξεις μιας, πολλές φορές, πολύπλοκης, αντιφατικής και ξεπερασμένης νομοθεσίας. Γι'αυτό και δεν μπορεί να είναι κανείς αντίθετος, ως προς την αρχή και τους στόχους αυτού του νομοσχεδίου.

Οι αποφάσεις που σήμερα καλούμαστε να πάρουμε, είτε για εκείνες των φορολογικών δαπανών που καταργούνται είτε αυτών που διατηρούνται, -υπάρχει και ένα κομμάτι αγνώστων, μέσα από την πολυνομία έχουμε φθάσει να ξέρουμε τις περισσότερες φυσικά, αλλά να μην τις ξέρουμε όλες-θα

Σελίδα 2988 

πρέπει να θεωρηθούν ως οι πρώτες προσπάθειες του ορθολογισμού ενός πολύπλοκου συστήματος και γι'αυτό, όπως τόνισα και στη Διαρκή Επιτροπή Οικονομικών Υποθέσεων, αυτή η τεράστια προσπάθεια, πρώτον, πρέπει να αποσυσχετισθεί από τη λογική των εσόδων που υπάρχει και δεύτερον, να συνεχιστεί, ώστε να καταμετρηθούν καλύτερα οι επιπτώσεις στην κοινωνική και οικονομική ζωή του Τόπου. Γι'αυτό και είπα στη Διαρκή Οικονομική Επιτροπή, ότι όχι μόνο δεν θεωρούμε αυτό το νομοσχέδιο το τέλος, αλλά ως αρχή, για να έλθει ένα άλλο. Εγώ θα πρότεινα να έρχεται κάθε χρόνο, πριν από το τέλος του χρόνου, μια καινούρια καταμέτρηση, γιατί όλες αυτές οι λογικές που επικρατούν δεν μπορεί, παρά να έχουν πολλές επιπτώσεις.

Πράγματι όλοι γνωρίζουμε, ότι αυτή η προσπάθεια γίνεται μέσα σε ασφυκτικές χρονικές δεσμεύσεις, γιατί το νομοσχέδιο που συζητάμε, συνδέθηκε με τον φετεινό προϋπολογισμό χωρίς, όμως, να έχουν μελετηθεί σε βάθος οι επιπτώσεις των προτεινομένων στην αποταμίευση, στα εισοδήματα, στο σύστημα κινήτρων και στις εργασιακές σχέσεις.

Είναι χαρακτηριστικό, ότι αυτή η πολύ καλή μελέτη του ΚΕΠΕ για το κόστος μιας εκάστης των προτεινομένων διατάξεων, παραδόθηκε μόλις λίγο πριν από τις γιορτές. Και εάν την είχαν διαβάσει κάποιοι, ίσως θα είχαν δει, ότι το κόστος από τη φοροαπαλλαγή, την κατάργηση στο θέμα των κατωτέρων πληρωμάτων του Εμπορικού Ναυτικού, σύμφωνα με τη μελέτη του ΚΕΠΕ είναι μόλις-για τα είκοσι οκτώ κύρια επαγγέλματα του κλάδου-(1,4) δισεκατομμύρια δραχμές.

Είναι βέβαιο, ότι η αναδιάρθρωση του συστήματος θα οδηγήσει σε δημοκρατικότερο έλεγχο από το Κράτος και σμίκρυνση του κόστους διαχείρισης από τα ελεγκτικά όργανα, για τα οποία, έτσι όπως έχουμε κάνει το φορολογικό μας σύστημα, θα πρέπει από τον κάθε εργαζόμενο στο Υπουργείο Οικονομικών να απαιτούμε, να έχει τουλάχιστον γνώσεις Θεού για να μπορεί να καταλάβει αυτό το οποίο έχουμε στήσει.

Εάν προσεγγίσουμε το θέμα των φορολογικών δαπανών από την πλευρά του υποκειμένου, προς το οποίο κατευθύνονται οι δαπάνες ως πόροι, τότε είμαι σαφώς υπέρ της κατάργησης εκείνων που θεσπίστηκαν υπέρ προσώπων, ομάδων, συντεχνιών ή ειδικών νομικών προσώπων, αλλά είμαι εξαιρετικά επιφυλακτικός, έως και αντίθετος, για την κατάργηση των απαλλαγών εκείνων που αφορούν κλάδους, άσκηση δηλαδή κλαδικών πολιτικών.

Ιδιαίτερα σήμερα όταν με την πλήρη ένταξή μας στην ΟΝΕ το ένα από τα δύο σημαντικά εργαλεία άσκησης οικονομικής πολιτικής, εκείνο της νομισματικής πολιτικής, δεν θα υπάρχει πια, τότε καταλαβαίνει κανείς γιατί το άλλο εργαλείο, της φορολογικής πολιτικής, για το οποίο μάλιστα δεν υφίσταται η αρχή της ομοφωνίας στην Ευρωπαϊκή 'Ενωση, παίρνει ιδιαίτερη σημασία για την άσκηση εθνικών οικονομικών και κλαδικών πολιτικών. Εάν προσεγγίσουμε το θέμα των φορολογικών δαπανών τώρα από την πλευρά της κατεύθυνσης της ενίσχυσης, θα δούμε, ότι μπορούμε να το διακρίνουμε στα εισοδήματα, που προέρχονται από την Εργασία και σε εκείνα, που προέρχονται από το Κεφάλαιο, τότε παρατηρούμε, ότι τα τελευταία πέντε χρόνια-και όχι μόνο στον Τόπο μας, αλλά και στα μέσα μεγέθη των χωρών της Ευρωπαϊκής 'Ενωσης- τα εισοδήματα από την εργασία έχουν υπέρμετρα επιβαρυνθεί, σε αντίθεση με τα εισοδήματα από το κεφάλαιο που έχουν εντυπωσιακά ευνοηθεί. Πιστεύω ανοίγει μία μεγάλη κουβέντα, πώς μπορείς να ασκήσεις πολιτικές σε περιόδους κρίσης. Αλλά αυτό σε μια άλλη συζήτηση και με πλήρη στοιχεία. Σ'αυτή, όμως, την περίπτωση, εγώ δεν μπορώ παρά να είμαι αλληλέγγυος με τις απόψεις των κοινοτικών εταίρων, υιοθετώντας μάλιστα τις απόψεις της ΟΚΕ, για τις φορολογικές δαπάνες των εισοδημάτων, που προέρχονται από την εργασία.

Μία τρίτη και τελευταία προσέγγιση θα μπορούσε να είναι εκείνη του εκσυγχρονισμού των κριτηρίων. Πολλά έχουν ακουστεί σ'αυτήν την Αίθουσα και είμαι βέβαιος, ότι κατά τη συζήτηση των άρθρων θα ακουστούν ακόμα περισσότερα.

Εκσυγχρονισμό των κριτηρίων εννοώ όλα αυτά τα κριτήρια, τα οποία λαμβάνουμε για να μετρήσουμε τις δαπάνες διαβίωσης ή κάποια άλλα μεγέθη. Δεν είναι δυνατόν να μετράμε τα σκάφη με μέτρα, όταν ξέρουμε, ότι ένα σκάφος δέκα μέτρων, που έχει πανιά είναι τελείως διαφορετικό από ένα άλλο που έχει μηχανές με βενζίνη, ή και δεν μπορούμε να μετράμε τα αυτοκίνητα μόνο με ίππους. Ζούμε σε μια εποχή που μπορούμε να χρησιμοποιήσουμε και πολύπλοκα κριτήρια, αφού οι ηλεκτρονικοί υπολογιστές έχουν τη δυνατότητα, σε μηδενικό χρόνο να μας δίνουν μια πολύ ακριβέστερη προσέγγιση σ'αυτό που ζητάμε.

Τέλος, μια και θα αναφερθώ στα επί μέρους άρθρα στους προβληματισμούς, τις επιφυλάξεις και τις αντιρρήσεις που έχω και στα κριτήρια διαβίωσης και στα θέματα των ασφαλιστικών καλύψεων των εργαζομένων και ιδιαίτερα εκείνων που καλύπτονται από τις επιχειρήσεις τους με ομαδικά ασφαλιστήρια ζωής και στο θέμα των σκαφών, γιατί σε λίγο δεν θα υπάρχει ούτε μία ελληνική σημαία στο Αιγαίο και φυσικά στα γενικότερα θέματα ειδικών κλαδικών πολιτικών, δεν θα επεκταθώ τώρα.

Κύριοι συνάδελφοι, το νομοσχέδιο είναι σίγουρα σημαντικό και πρέπει να το προσεγγίσουμε με τη μεγαλύτερη δυνατή υπευθυνότητα. Είναι ένα πολύ μεγάλο νομοσχέδιο και γι'αυτό επαναλαμβάνω, όπως είπα και στη Διαρκή Επιτροπή, θα πρέπει ψηφίζοντάς το με τις όποιες παρατηρήσεις, με τις όποιες αλλαγές, με τα όποια θέματα έχει κάνει ήδη δεκτά η Κυβέρνηση, αλλά και πιθανόν να κάνει, όχι να το κλείσουμε, αλλά να το ανοίξουμε το θέμα. Γιατί αν μεν είναι ανάγκη η ψήφισή του, είναι ανάγκη και η συνεχής αναθεώρησή του, γιατί έτσι όπως έχει κάτω από πιεστικές συνθήκες καταρτιστεί, δεν ικανοποιεί. Ευχαριστώ.

ΠΡΟΕΔΡΕΥΩΝ (Λουκάς Αποστολίδης): Ευχαριστώ και εγώ, κύριε συνάδελφε.

Ο κ. Δήμας έχει το λόγο. Απών. Διαγράφεται.

Ο κ. Καραμανλής έχει το λόγο. Απών. Διαγράφεται.

Ο κ. Μπέλλος έχει το λόγο. Απών. Διαγράφεται.

Ο κ. Τρυφωνίδης έχει το λόγο. Απών. Διαγράφεται.

ΙΩΑΝΝΗΣ ΔΡΑΓΑΣΑΚΗΣ: Κύριε Πρόεδρε, να πάρω εγώ το λόγο;

ΠΡΟΕΔΡΕΥΩΝ (Λουκάς Αποστολίδης): Να ολοκληρώσω, κύριε Δραγασάκη και στη συνέχεια θα σας δώσω το λόγο.

Ο κ. Ευμοιρίδης έχει το λόγο. Απών. Διαγράφεται.

Ο κ. Δαβάκης έχει το λόγο. Απών. Διαγράφεται.

Ολοκληρώθηκε ο κατάλογος των πρωτολογιών.

Για δευτερολογίες έχουν ζητήσει το λόγο ο κ. Αποστόλου και ο κ. Δραγασάκης.

Ορίστε, κύριε Δραγασάκη. 'Εχετε το λόγο για πέντε λεπτά.

ΙΩΑΝΝΗΣ ΔΡΑΓΑΣΑΚΗΣ: Κύριε Πρόεδρε, θα είμαι σύντομος. Ζήτησα το λόγο πριν, μήπως κανείς από τους διαγραφέντες Βουλευτές ερχόταν. 

Εγώ θα ήθελα απλά να αναφερθώ σε ένα θέμα, που το έθεσα κατά την πρωτολογία μου, στο οποίο δεν έδωσα ιδιαίτερη διάσταση, αλλά ο κύριος Υπουργός μου έδωσε μια απάντηση, όπου εκ των υστέρων, ελέγχοντας τα πράγματα, είδα ότι δεν είχε δίκιο, γι' αυτό θέλω να επαναφέρω το θέμα.

Είχα θέσει το θέμα, ότι την ώρα που το Κοινοβούλιο συζητά γι' αυτό το νομοσχέδιο και θεωρητικά μπορεί να το τροποποιήσει δραστικά, το Υπουργείο Οικονομικών, από τη μεριά του, επίσης ήταν υποχρεωμένο και έχει στείλει εγκυκλίους στις Δ.Ο.Υ. και συγκεκριμένα έντυπα, τα οποία στηρίζονται στην υπόθεση, ότι το νομοσχέδιο που συζητάμε θα ψηφιστεί ως έχει.

Ο κύριος Υπουργός μου απάντησε, ότι αυτό το επιτρέπει το Σύνταγμα. Από την έρευνα που κάναμε, είδαμε, ότι δεν είχε δίκιο και είμαι υποχρεωμένος να το πω, για να υπάρχει στα Πρακτικά.

Το άρθρο 78 του Συντάγματος, παράγραφος τρία, πράγματι προβλέπει, ότι κατ' εξαίρεση, όταν επιβάλλεται ή αυξάνεται ο εισαγωγικός ή εξαγωγικός δασμός ή ο φόρος κατανάλωσης, επιτρέπεται η είσπραξή τους από την ημέρα που κατατέθηκε το σχετικό νομοσχέδιο στη Βουλή.

Στην περίπτωσή μας δεν συζητάμε για εισαγωγικούς ή εξαγωγικούς δασμούς ούτε για φόρους κατανάλωσης. Συζητάμε για φορολογίες, οι οποίες ξεφεύγουν απ' αυτήν την

Σελίδα 2989 

εξαίρεση, που όντως προβλέπει το Σύνταγμα. Και αν η Κυβέρνηση ήθελε να ήταν απόλυτα σωστή, θα έπρεπε ακόμα και την προείσπραξη του φόρου που έκανε στη σειρά των εντόκων γραμματίων που κυκλοφόρησε, θα έπρεπε και αυτό να υπάρχει στην επόμενη σειρά, που θα ακολουθούσε μετά την ψήφιση του νομοσχεδίου, δεδομένου ότι και στο θέμα αυτό θεωρητικά η Βουλή θα μπορούσε ενδεχομένως να τροποποιήσει τη σχετική τροπολογία, αυξάνοντάς την ή μειώνοντάς την ή κάνοντας οποιαδήποτε άλλη αλλαγή.

Από πολιτική άποψη, όμως, ενδιαφέρει και η πρόθεσή μου δεν ήταν να θέσω θέματα συνταγματικότητας όσο να υπογραμμίσω την πάγια θέση μας, που έχει να κάνει με την ανάγκη στη Χώρα αυτή να φθάσουμε κάποτε να έχουμε ένα φορολογικό νομοσχέδιο το χρόνο και εκεί να συγκεντρώνονται όλες οι ρυθμίσεις, οι μεταρρυθμίσεις και οι αλλαγές. Και το νομοσχέδιο αυτό να υποβάλεται μαζι με τον προϋπολογισμό, ούτως ώστε να επέλθει και μια τάξη σε ό,τι αφορά τη νομοθετική διαδικασία σ' αυτά τα θέματα.

Φοβάμαι, ότι όπως γίνεται, θα έχουμε και μέσα στο 1997 διάφορους φορολογικούς νόμους και αυτό κατά καιρούς έχει επισημανθεί από πολλές πλευρές, ότι είναι αρνητικό και για τους φορολογούμενους και για την οικονομία.

Αυτή είναι η πολιτική διάσταση και δεν θα ήθελα να επεκταθώ. Υπάρχει όμως και μια πρακτική πλευρά, την οποία θα ήθελα να σημειώσω, η οποία αφορά το φορολογούμενο πολίτη, ο οποίος νομίζω και πρέπει να συμφωνήσουμε, ότι δεν πρέπει να πληρώνει, είτε τις προχειρότητες της κυβερνητικής πρακτικής είτε άλλες δυσκολίες, για τις οποίες δεν έχει ευθύνη ο ίδιος.

Θα πρέπει, νομίζω, στο συγκεκριμένο θέμα να υπάρξει φροντίδα από την Κυβέρνηση και ειδικά από το Υπουργείο Οικονομικών, για την έγκαιρη πληροφόρηση των φορολογουμένων με όλα τα μέσα και με τη βοήθεια και των Μέσων Μαζικής Ενημέρωσης για τις τελικές διατάξεις, που θα ψηφίσει η Βουλή σε ό,τι αφορά αυτό το νομοσχέδιο. Και:

Δεύτερον, θα πρέπει ενδεχομένως και το Υπουργείο Οικονομικών να βρει τρόπο, να δείξει μια ανοχή σε ενδεχόμενα λάθη, τα οποία μπορεί να έχει η υποβληθείσα δήλωση, γιατί γνωρίζουμε πολύ καλά, ότι δυστυχώς το σύστημα για έναν απλό φορολογούμενο έχει καταντήσει πολύπλοκο και δύσκολο.

Ευχαριστώ, κύριε Πρόεδρε.

ΠΡΟΕΔΡΕΥΩΝ (Λουκάς Αποστολίδης): Το λόγο έχει ο κ. Αποστόλου.

ΕΥΑΓΓΕΛΟΣ ΑΠΟΣΤΟΛΟΥ: Θα δευτερολογήσω, κύριε Πρόεδρε, γιατί στην πρωτολογία μου, πραγματικά, επειδή έγιναν ξαφνικά τα πράγματα και δεν ήμουν τόσο έτοιμος για να πω μερικά πράγματα, που δεν μπόρεσα να πω την πρώτη ημέρα.

ΠΡΟΕΔΡΕΥΩΝ (Λουκάς Αποστολίδης): 'Εχετε όλη την άνεση τώρα.

ΕΥΑΓΓΕΛΟΣ ΑΠΟΣΤΟΛΟΥ: Ερχεται η Κυβέρνηση του νέου ΠΑ.ΣΟ.Κ. και φέρνει στη Βουλή το δεύτερο νομοσχέδιο, με θέματα φορολογικά. Το πρώτο νομοσχέδιο που έγινε και νόμος αφορούσε τελωνειακές διαδικασίες και λοιπά θέματα, ενώ ουσιαστικά αφορούσε ρυθμίσεις χρεών και οφειλών προς το Δημόσιο, όλων των εκκρεμών περιπτώσεων, όπως είναι λαθρεμπόριο, υποτιμολογήσεις, νέα ρύθμιση χρεών και οφειλών, ρύθμιση οφειλών από ΦΠΑ, σταμάτημα φορολογικών ελέγχων εκεί όπου είχε αρχίσει ο έλεγχος, ρύθμιση χρεών των ΠΑΕ και γενικά σκανδαλώδεις ρυθμίσεις εχόντων και κατεχόντων και μάλιστα με εξακολουθητικό χαρακτήρα. Από τις επιλογές, τις ιεραρχήσεις και τις προτεραιότητες του κυβερνητικού έργου γίνεται πλέον σαφές, ότι η Κυβέρνηση επέλεξε πρώτα τις χαριστικές ρυθμίσεις, που είχαν κυρίως χαρακτήρα εξόφλησης πολιτικών γραμματίων, σε όσους τη στήριξαν εκλογικά και πολιτικά, μέσα στο κλίμα της ευφορίας από το εκλογικό αποτέλεσμα και στη συνήθη περίοδο χάριτος, που ακολουθεί κάθε εκλογική διαδικασία και μετά έφερε τον προϋπολογισμό χωρίς το απαραίτητο συνδετικό φορολογικό νομοσχέδιο, στο οποίο θα τεκμηρίωνε και τα έσοδα του προϋπολογισμού. Συζητούμε σήμερα το δεύτερο νομοσχέδιο, που είναι ένα από τα κατ' εξοχήν οικονομικά εργαλεία της Κυβέρνησης, πάνω στο οποίο θα στηρίξει την πολιτική της επιλογή για την επίτευξη του προγράμματος σύγκλισης. Ταυτόχρονα βέβαια με το νομοσχέδιο αυτό, ξεκαθαρίζει το τοπίο ομίχλης της κυβερνητικής ευαισθησίας και του κοινωνικού προσώπου του νέου ΠΑ.ΣΟ.Κ. Το κάθε φορολογικό νομοσχέδιο, κύριε Υπουργέ, πρέπει να είναι σημείο συμφωνίας μεταξύ κοινωνίας και Κυβέρνησης, για να μπορέσει να χρησιμοποιηθεί ως εργαλείο εξασφάλισης των προϋποθέσεων κοινωνικής και υλικής ευημερίας των πολιτών. Ενώ προεκλογικά δεσμεύθηκε η Κυβέρνηση, ότι η προσαρμογή θα γίνει χωρίς μείωση εισοδημάτων σήμερα αποδεικνύεται, ότι η κριτική που ασκήσαμε κατά την κατάθεση του προϋπολογισμού, δεν ήταν ούτε άδικη, ούτε αστήρικτη, όπως μας είπαν. Το κόστος προσαρμογής και επίτευξης των στόχων του προγράμματος σύγκλισης πέφτει αποκλειστικά στους συνήθεις σίγουρους πελάτες και αυτοί είναι οι μισθωτοί και οι συνταξιούχοι. Δεν υπάρχει καμιά στρατηγική για την οικονομική αναδιάταξη των βαρών και τη δημιουργία νέων συνθηκών κοινωνικής συναίνεσης.

Η Κυβέρνηση βάζει σε θέση αντιπάλου όλη την κοινωνία, η οποία εξεγείρεται και έχει φθάσει στα όρια της απόγνωσης.

Κύριε Υπουργέ, το σχοινί της κοινωνικής συνοχής κρέμεται πλέον από μια κλωστή. Είναι ιδιαίτερα ανησυχητική η άρνηση της Κυβέρνησης να παρέμβει αποφασιστικά στην κοινωνική σύγκρουση, να δώσει απαντήσεις, να δώσει λύσεις, να κάνει διάλογο. Η θεωρία του κοινωνικού αυτοματισμού που με αυτόματο τρόπο θα επιλύσει τα προβλήματα, είναι η απόδειξη του κυβερνητικού αδιεξόδου. Και είναι επικίνδυνη, γιατί αναιρεί κάθε έννοια πολιτικής ευθύνης της Κυβέρνησης στην κοινωνία. Και γίνεται και ανεύθυνη, όταν επιχειρείται να μετατεθούν οι κυβερνητικές ευθύνες στα εκτελεστικά όργανα του Κράτους. Αυτά είναι ύποπτες και επικίνδυνες μεθοδεύσεις, που θέλουν να σπρώχνουν την κοινωνία στη σύγκρουση με τον εαυτό της. 'Επρεπε να φτάσουμε στα έσχατα όρια σύγκρουσης για να λυθεί η απεργία των ναυτεργατών.

Η αλλαζονεία, κύριε Υπουργέ, δεν είναι ο κατάλληλος σύμμαχος σ' αυτές τις καταστάσεις. Ο κατάλληλος σύμμαχος αποδείχθηκε, ότι είναι ο διάλογος. Το υπό συζήτηση νομοσχέδιο χαρακτηρίζεται από μία αποσπασματικότητα, η οποία βέβαια αποκαλύπτει και το αλαλούμ του φορολογικού μας συστήματος. Η αποσπασματικότητα αυτή επιδεινώθηκε με τις πάμπολλες τροποποιήσεις - προσθήκες που έγιναν στην Επιτροπή και που σίγουρα θα γίνουν και άλλες στην κατ'άρθρον συζήτηση. 'Oλοι μας αυτές τις ημέρες παρακολουθούμε στους διαδρόμους της Βουλής διάφορες ομάδες ανθρώπων, να κρατούν στα χέρια τους τροπολογίες και να ζητούν από εμάς την υπογραφή τους. Μάλιστα δε, μερικοί μας έχουν πει, ότι αν υπογράψουν όλα τα Kόμματα, τότε θα τις δεχθεί ο Υπουργός. Μα είναι τρόπος νομοθεσίας αυτός; 'Ο,τι χαρισματικές διατάξεις δεν μπόρεσαν να περάσουν στο νομοσχέδιο για τους τελωνειακούς κώδικες, έρχονται σήμερα με διάφορες τροπολογίες.

Βέβαια είναι γεγονός ότι μια από τις τεράστιες πληγές του φορολογικού μας συστήματος, αποτελούν οι φοροαπαλλαγές. Θα πρέπει, όμως, να γίνει ένας διαχωρισμός. 'Αλλο είναι η κατάργηση των φοροαπαλλαγών που αφορούν κοινωνικές ομάδες με μεγάλη οικονομική, κοινωνική και πολιτική ισχύ και άλλο είναι η κατάργηση των φοροαπαλλαγών που αφορούν μισθωτούς και συνταξιούχους, που τους είχαν δοθεί ως αύξηση στο μισθό τους.

Είναι δυνατόν, κύριε Υπουργέ, να έρχονται στα γραφεία μας εκπρόσωποι ευπαθών κοινωνικών ομάδων, ανάπηροι, τυφλοί και να μας ζητούν τη μη κατάργηση των φοροαπαλλαγών τους, όταν είναι γνωστό σε όλους πόσο χαμηλές είναι οι κοινωνικές παροχές προς αυτούς;

Είπε πριν από λίγο ο κύριος Υπουργός, ότι από τη μη τιμαριθμοποίηση της φορολογικής κλίμακας θα ζημιωθούν είκοσι δύο δισεκατομμύρια -η ΓΣΕΕ μιλάει για εξήντα δισεκατομμύρια- οι χαμηλόμισθοι και οι έχοντες χαμηλά εισοδήματα φορολογούμενοι. Γιατί τότε, κύριε Υπουργέ, δεν

Σελίδα 2990 

διευρύνετε τη φορολογική κλίμακα, τουλάχιστον για να επωφεληθούν αυτοί;

Τελειώνοντας θέλω να πω, ότι εξαιτίας της ατολμίας και της αποσπασματικότητας που κρίνει το νομοσχέδιο, εμείς θα είμαστε αρνητικοί.

ΠΡΟΕΔΡΕΥΩΝ (Λουκάς Αποστολίδης): Ο συνάδελφος κ. Μπασιάκος έχει το λόγο.

ΕΥΑΓΓΕΛΟΣ ΜΠΑΣΙΑΚΟΣ: Κύριε Πρόεδρε, κατ' αρχήν εκφράζω τη χαρά μου, που βρέθηκε λύση στο μεγάλο πρόβλημα των ναυτικών, λύση που ήρθε πολύ καθυστερημένα, ταλαιπώρησε την ελληνική κοινωνία και πολλές κοινωνικές ομάδες επί δύο ολόκληρες εβδομάδες και απέδειξε, ότι ο χειρισμός της Κυβέρνησης ήταν αναποτελεσματικός και ανάλγητος πολλές φορές. Η έλλειψη διαλόγου, την οποία σας επισημαίνουμε επιμόνως, οδήγησε στην παράταση αυτής της κρίσης και της κοινωνικής έντασης, που θα μπορούσε να είχε λυθεί, αν υπήρχε ουσιαστικός, εποικοδομητικός και παραγωγικός διάλογος.

Θέλω να εκφράσω την ευχή μου, αυτός ο διάλογος να ξεκινήσει με τους αγρότες και να συνεχιστεί με τους καθηγητές, για να αποτραπούν τα χειρότερα τα οποία αναμένονται τις επόμενες μέρες και θα ταλαιπωρήσουν, φοβάμαι -όπως έγινε και προ των εορτών- ολόκληρη την ελληνική κοινωνία.

Παρακολούθησα με προσοχή την αγόρευση του Υπουργού της Εθνικής Οικονομίας και τον είδα να καταγγέλει τη Νέα Δημοκρατία για τις προεκλογικές εξαγγελίες. Εγώ θα σας επισημάνω ότι αυτά τα οποία η Νέα Δημοκρατία εξήγγειλε στον Ελληνικό Λαό το Σεπτέμβριο του 1996, δεν ήταν παρά επανάληψη του κυβερνητικού της προγράμματος, που είχε εξαγγείλει πολύ έγκαιρα, από το Δεκέμβριο του 1994 και αφορούσε συγκεκριμένα μέτρα αγροτικής πολιτικής ή οικονομικής πολιτικής αντίστοιχα, θεσμικού αλλά και οικονομικού χαρακτήρα.

Εμείς το μόνο που κάναμε προεκλογικά, ήταν να συνοψίσουμε τα κυριότερα από τα μέτρα μας και να υπογραμμίσουμε την ανάγκη λήψης έξι ή επτά βασικών μέτρων οικονομικού χαρακτήρα, ώστε να βγει ο αγροτικός και ο οικονομικός τομέας από το αδιέξοδο στο οποίο τον είχατε οδηγήσει.

Φοβάμαι, ότι προεκλογική τακτική παροχών ακολούθησε ο κ. Σημίτης και το ΠΑ.ΣΟ.Κ., που μέσα σε μια εβδομάδα -για να σας αναφέρω ενδεικτικά ένα παράδειγμα- εξήγγειλε αύξηση των συντάξεων του ΟΓΑ -και καλά έκανε, βέβαια- κατά τέσσερις χιλιάδες πιεζόμενος από την κοινή γνώμη και τους αγρότες, όταν φαινόταν, πως συρρικνώνεται ραγδαία η αγοραστική δύναμη των αγροτών.

Πραγματικά, τότε ο κ. Σημίτης μπόρεσε να βρει τα ποσά που απαιτούνται για τις τέσσερις χιλιάδες, τα σαράντα τέσσερα δισεκατομμύρια δηλαδή, ώστε να καλύψει ένα μικρό μέρος της απώλειας της αγοραστικής δύναμης των αγροτών, που δεν μπορούσαν να ανταποκριθούν στα έξοδά τους λόγω της μειωμένης αύξησης που πήραν από το Σεπτέμβρη του 1995, ως αποτέλεσμα και αυτή η αύξηση των έντονων και μακράς διάρκειας κινητοποιήσεων του 1995, που ξεκίνησαν, όπως θυμάστε, από την άνοιξη τότε.

'Αρα, προεκλογικές υποσχέσεις και μεθόδους υφαρπαγής της ψήφου μετήλθε το ΠΑ.ΣΟ.Κ. και η Κυβέρνηση, η οποία ακολούθησε τέτοια πολιτική γενικότερα για τις διάφορες κοινωνικές ομάδες και για τους αγρότες. Σας θύμισε ο Πρόεδρος της Νέας Δημοκρατίας τις εξαγγελίες για το βαμβάκι και την υπόσχεση του Πρωθυπουργού, ότι θα στηρίξει το εισόδημα των βαμβακοπαραγωγών ακόμα και από εθνικούς πόρους, κάτι που η Νέα Δημοκρατία δεν τόλμησε ποτέ να πει.

Αυτή, λοιπόν, η τακτική οδήγησε στην υφαρπαγή ψήφων από διάφορες κοινωνικές ομάδες, οι οποίες δικαίως εξανίστανται και διαμαρτύρονται.

Είναι νωπή η υπόσχεση, όταν ο κ. Σημίτης εξήγγειλε, "όχι άλλα μέτρα, όχι νέους φόρους" και ότι η οικονομία βαδίζει σε σωστό δρόμο. Αυτές τις προεκλογικές δεσμεύσεις του Πρωθυπουργού κρατούν στη μνήμη τους όλες οι κοινωνικές ομάδες, οι αγρότες, οι επαγγελματίες, οι εργαζόμενοι, οι δημόσιοι υπάλληλοι, οι ναυτικοί, οι καθηγητές, όλοι εκείνοι οι οποίοι διαμαρτύρονται έντονα τον τελευταίο καιρό, κατά τρόπο πρωτόγνωρο, για μία Κυβέρνηση, η οποία πρόσφατα πήρε τη λαϊκή εντολή και έχει, αν θέλετε, νωπή τη λαϊκή έγκριση.

Φοβούμαι, όμως, ότι ο κ. Σημίτης εκλαμβάνει τελείως διαφορετικά αυτήν τη λαϊκή εντολή. Φοβάμαι, ότι δεν έχει καταλάβει το νόημα των διαμαρτυριών, που επαναλαμβάνω, ότι είναι πρωτόγνωρες μεταπολεμικά, σε ένταση και διάρκεια, και εξακολουθεί να εθελοτυφλεί.

Σας είπαμε για το θέμα της μη τιμαριθμοποίησης. Ο κύριος Υπουργός Εθνικής Οικονομίας επικαλέστηκε κάποια στοιχεία, τα οποία νομίζω ότι είναι παραπλανητικά. Θα παρακαλέσω να επανέλθει η Κυβέρνηση και να μας δώσει σαφή στοιχεία.

Μας είπε συγκεκριμένα ο κύριος Υπουργός ότι αν υπήρχε τιμαριθμοποίηση της φορολογικής κλίμακας, θα εισέπραττε 82,6 δισεκατομμύρια λιγότερα από επτακόσιες χιλιάδες φορολογούμενους. Αυτό ενδεχομένως να είναι αληθές. Εκείνο που δεν είναι αληθές και είναι παραπλανητικό, είναι το άλλο στοιχείο, το οποίο μας έδωσε, ότι δηλαδή τα 21,4 δισεκατομμύρια θα τα εκαρπούντο τρία εκατομμύρια διακόσιες χιλιάδες φορολογούμενοι.

Μα δεν είναι τόσοι πολλοί αυτοί που κάνουν φορολογικές δηλώσεις και πληρώνουν φόρους. Να μας πείτε, κύριε Υπουργέ, γι' αυτούς οι οποίοι πληρώνουν φόρους. Και δεν πληρώνουν φόρο εισοδήματος τέσσερα εκατομμύρια πολίτες.

Θα παρακαλέσω πολύ, λοιπόν, να ενημερώσετε τη Βουλή ποια είναι τα αληθή στοιχεία, κύριε Υπουργέ, γιατί δεν είναι συγκρίσιμα τα μεγέθη αυτά. Αναφέρεσθε προφανώς σ' εκείνους, οι οποίοι κάνουν δηλώσεις, αλλά δεν πληρώνουν φόρο και άρα, δεν έχουν καμία διαφοροποίηση ως προς την τιμαριθμοποίηση ή μη της φορολογικής κλίμακας.

Ο κύριος Υπουργός Εθνικής Οικονομίας για πρώτη φορά δε δεσμεύτηκε για την εξέλιξη του ΤΑΧΙS, του συστήματος για τη μηχανοργάνωση των υπηρεσιών των ΔΟΥ.

Παλαιότερα, πριν από δύο-τρεις μήνες, ο κ. Παπαντωνίου είχε δεσμευτεί ότι το σύστημα θα λειτουργήσει σύντομα. Ακόμη και ο Υφυπουργός Οικονομικών σε πρόσφατη επερώτησή μας είχε προσδιορίσει το χρόνο. Ο κύριος Υπουργός Εθνικής Οικονομίας δε δεσμεύτηκε ως προς το χρόνο και είναι η πρώτη φορά που το κάνει. Να το εκλάβουμε αυτό ως υπαναχώρηση από τις παλαιότερες υποσχέσεις και ότι δε θα λειτουργήσει το σύστημα στο χρόνο, που πρόσφατα ο κ. Δρυς προσδιόρισε; Θέλουμε μία απάντηση σ' αυτό.

Ο κύριος Αντιπρόεδρος της Νέας Δημοκρατίας σας μίλησε για τα ιδρύματα και σας είπε τι προβλήματα θα αντιμετωπίσουν όλα τα ιδρύματα. Ενδεικτικά αναφέρθηκε σε δύο ιδρύματα.

Κόβετε, και πολύ καλά κάνετε, το 'Αγιο 'Ορος. Δε μας διευκρινίσατε, όμως τι θα κάνετε με τις άλλες Μονές και τι θα κάνετε με τα ιδρύματα συνολικά.

Με το να αναπροσαρμόζετε το αφορολόγητο στα 120 εκατομμύρια, δεν κάνετε απολύτως τίποτα. Διατηρείτε το φόρο εισοδήματος από εκμίσθωση ακινήτων, που είναι ένα βασικό έσοδο, αν θέλετε, για τη λειτουργία και την κάλυψη των λειτουργικών αναγκών των ιδρυμάτων...

ΙΩΑΝΝΗΣ ΒΑΡΒΙΤΣΙΩΤΗΣ: Είναι το κύριο έσοδο, θα έλεγα.

ΕΥΑΓΓΕΛΟΣ ΜΠΑΣΙΑΚΟΣ: ... που είναι ίσως το κύριο έσοδο, αν εξαιρέσουμε τις δωρεές. Αλλά πάντως, δημιουργείται τεράστιο πρόβλημα στη διατήρηση σε λειτουργία αυτών των κοινωφελών ιδρυμάτων.

Επίσης, μεγάλο αντικίνητρο για τη δωρεά είναι η παρακράτηση του φόρου, του 20%.

Σας επισήμανα στην Επιτροπή όπως και άλλοι συνάδελφοι, ότι είναι ανάγκη να αλλάξετε το σύστημα αυτό, να μην αναγκάζετε το δωρητή να πηγαίνει και να συναλλάσσεται με τις ΔΟΥ για να προκαταβάλει το 20%, αλλά ενδεχομένως, να επιβάλετε αυτό το φόρο με τα εκκαθαριστικά. 'Η έστω, εάν θέλετε τόσο πολύ να επιβάλετε κάποιο συντελεστή που πρέπει να είναι πολύ μικρότερος, να τον επιβάλετε στον δωρεοδόχο, που ενδεχομένως, να μπορεί να τον καταβάλει.

Πάντως, είναι παράλογο να δημιουργείται μια πρόσθετη 

Σελίδα 2991 

γραφειοκρατία σε εκείνον ο οποίος έχει διάθεση να εισφέρει με τις δωρεές του, ώστε να λειτουργήσουν σωστά αυτά τα ιδρύματα.

Αναφερθήκατε στην ΟΚΕ. Κάπου νομίζω πως υπήρξε η εντύπωση ότι είναι ομόφωνη η πρόταση της ΟΚΕ για την κατάργηση ορισμένων φοροαπαλλαγών.

Η μελέτη του κειμένου της ΟΚΕ δείχνει ότι είναι σχεδόν αντίθετη στο μεγαλύτερο μέρος των ρυθμίσεών σας, αφού και διαδικαστικά το τονίζω αυτό, δεν ακούστηκε καν η πρότασή τους. Συστήσατε μια Επιτροπή, μια ομάδα εργασίας και δεν ακούσατε καν τη γνώμη της.

Επιφυλάσσονται ως προς τις φοροαπαλλαγές να συμφωνήσουν για κάποια κατάργησή τους, ενδεχομένως, αν αντικαθιστούσατε την κατάργηση των φοροαπαλλαγών με την αύξηση κάποιων μισθών, κάποιων αποδοχών που κάποτε είχαν περικοπεί, ακριβώς γιατί δόθηκαν οι φοροαπαλλαγές. Δεν υπήρξε καμιά βελτίωση ως προς αυτό. Θα μπορούσαμε να συμφωνήσουμε ίσως στη φιλοσοφία της κατάργησης των φοροαπαλλαγών, αν οδηγούσε σε εξορθολογισμό και απλοποίηση, αλλά δεν βλέπουμε τίποτε τέτοιο. Μετατρέπετε πολλές φορές τη φορολόγηση σε αυτοτελή φορολόγηση, που είναι επίσης άδικη και ισοπεδωτική. 

Σε κάθε περίπτωση, πρέπει να τηρηθούν ορισμένα κριτήρια, τα αναπτυξιακά, τα κοινωνικά, τα εθνικά, τα δημογραφικά. Καταργείτε ή περιορίζετε το επίδομα των πολυτέκνων, σε μια περίοδο που αντιμετωπίζουμε εθνικά προβλήματα και στη γείτονα χώρα αυξάνεται ραγδαία ο πληθυσμός, σε μια εποχή που, όπως επιβεβαιώνουν τα στατιστικά στοιχεία, το κίνητρο του επιδόματος, ενδεχομένως, να οδήγησε κάποιες πολύτεκνες οικογένειες στην αύξηση των γεννήσεων. Τα στοιχεία είναι εύγλωτα, πρέπει να τα δείτε.

Για τους αξιωματικούς δε μας είπατε τίποτε. Για την κατάργηση των επιδομάτων στολής, επικίνδυνης εργασίας που είναι το πτητικό και το καταδυτικό. Επειδή, δηλαδή, οι αξιωματικοί δεν μπορούν να κινητοποιηθούν, δε θα τύχουν και ευνοϊκότερων ρυθμίσεων, όπως πέτυχαν οι ναυτικοί με την μεγάλης διάρκειας απεργία τους; Δείτε το αυτό. Θέλουμε να προσελκύσουμε ικανά στελέχη στις 'Ενοπλες Δυνάμεις. Τους εμπαίξατε με το μισθολόγιο και τώρα τους περικόπτετε ακόμα περισσότερο το εισόδημα με τη φορολόγηση αυτών των επιδομάτων.

Το ίδιο ισχύει και για το επίδομα αλλοδαπής, που αφορά δημοσίους υπαλλήλους, διπλωμάτες, εκπαιδευτικούς που εργάζονται στην αλλοδαπή. Νομίζω, ότι δε θα είναι μεγάλα τα έσοδα, αλλά θα είναι πολύ αρνητική αυτή η εξέλιξη για το εισόδημα και την παράσταση γενικότερα, των διπλωματών μας και των δημοσίων υπαλλήλων στο εξωτερικό, μια και περικόπτουν ορισμένες δυνατότητες που έχουν να φιλοξενήσουν ξένους και να κάνουν κάποιες απαραίτητες δημόσιες σχέσεις.

Επίσης, δεν μας είπατε τίποτε για τους ομογενείς. Καταργείτε τις φοροαπαλλαγές που αφορούν το αυτοκίνητο, το ακίνητο και την οικοσκευή και νομίζω ότι το κάνετε σε μία κρίσιμη εθνικά περίοδο, όταν εμείς επικαλούμαστε συνεχώς το Συμβούλιο Αποδήμου Ελληνισμού και τους επικαλούμαστε και ζητούμε τη βοήθειά τους σε κάθε εθνική κρίση.

Κύριε Υπουργέ, ελπίζω ότι με τη συζήτηση που έγινε, στην οποία έλαβαν μέρος αρκετοί συνάδελφοι, ενδεχομένως θα προβληματιστείτε και θα βελτιώσετε κάποιες ρυθμίσεις. Η Νέα Δημοκρατία, όπως έχει ήδη δηλώσει, καταψηφίζει και επί της αρχής το νομοσχέδιο, αλλά ελπίζει ότι μπορείτε να καταργήσετε ακόμα ορισμένες από τις ανάλγητες διατάξεις σας και να βελτιώσετε κάποιες άλλες. Ευχαριστώ.

ΠΡΟΕΔΡΕΥΩΝ (Λουκάς Αποστολίδης): Ο κύριος Υφυπουργός έχει το λόγο για πέντε λεπτά.

ΓΕΩΡΓΙΟΣ ΔΡΥΣ (Υφυπ. Οικονομικών): Θα αναφέρω μερικά πράγματα σχετικά με όσα είπε ο κύριος συνάδελφος.

Για την τιμαριθμοποίηση της φορολογικής κλίμακας; 

Από τα στοιχεία που έχουμε, κύριε συνάδελφε, από το ΚΕΠΥΟ και τα οποία θα σας δώσω, ώστε να έχετε μια πλήρη ενημέρωση, η συνολική απώλεια φόρου από την τιμαριθμοποίηση της φορολογικής κλίμακας κατά 8%, ανέρχεται σε 104 δισεκατομμύρια δραχμές.

'Οπως προκύπτει από τον πίνακα, ποσοστό 20,6% του συνολικού φόρου, καταβάλλεται από (3.105.000) τρία εκατομμύρια εκατόν πέντε χιλιάδες φορολογούμενους, που μπορεί να είναι και ανδρόγυνα -απαντώ σ'αυτό που με ρωτήσατε- και που έχουν εισόδημα μέχρι 4 εκατ. δραχμές. Το υπόλοιπο ποσό δηλαδή 79,4% του συνολικού φόρου καταβάλλεται από (735.000) επτακόσιες τριάντα πέντε χιλιάδες φορολογούμενους, που έχουν εισόδημα άνω των τεσσάρων εκατομμυρίων δραχμών.

ΕΥΑΓΓΕΛΟΣ ΜΠΑΣΙΑΚΟΣ: Εσείς θεωρείτε έχοντες και κατέχοντες τους...

ΠΡΟΕΔΡΕΥΩΝ (Λουκάς Αποστολίδης): Παρακαλώ, κύριε συνάδελφε, μην κάνετε διάλογο.

ΕΥΑΓΓΕΛΟΣ ΜΠΑΣΙΑΚΟΣ: Είναι διευκρινιστική η ερώτηση.

ΠΡΟΕΔΡΕΥΩΝ (Λουκάς Αποστολίδης): Ο κύριος Υφυπουργός σας άκουσε με προσοχή.

ΓΕΩΡΓΙΟΣ ΔΡΥΣ (Υφυπ. Οικονομικών): Επομένως, κύριο Μπασιάκο, 82,6 δισεκατομμύρια δραχμές θα ωφεληθούν (735.000) επτακόσιες τριάντα πέντε χιλιάδες φορολογούμενοι με υψηλά εισοδήματα, ενώ το πλήθος των φορολογουμένων, δηλαδή τα (3.105.000) τρία εκατομμύρια εκατόν πέντε χιλιάδες, που έχουν χαμηλά εισοδήματα κάτω των τεσσάρων εκατομμυρίων δραχμών- θα ωφεληθούν μόνο 21,4 δισεκατομμύρια δραχμές. Δηλαδή, ο μέσος όρος ωφέλειας για τα τρία εκατομμύρια εκατόν πέντε χιλιάδες φορολογούμενους θα είναι έξι χιλιάδες εξακόσιες δραχμές το χρόνο και ο μέσος όρος ωφέλειας για τους επτακόσιους τριάντα πέντε χιλιάδες φορολογούμενους θα είναι εκατόν δώδεκα χιλιάδες τετρακόσιες δραχμές το χρόνο.

Αναφέρατε κάτι που είναι ανακριβέστατο. Ο κ. Παπαντωνίου δε μίλησε, ούτε για υπαναχώρηση, ούτε για καθυστέρηση του ΤΑΧΙS. Θέλω να διαβεβαιώσω το Κοινοβούλιο ότι στις 28 Φεβρουαρίου θα πάρουμε από την 'Ενωση Εταιρειών την πρώτη εφαρμογή του TAXIS, που είναι η διαχείριση του μητρώου.

Αυτό είναι σύμφωνο με το χρονοπρόγραμμα, το οποίο έχει δώσει στη δημοσιότητα η Κυβέρνηση.

Σχετικά με το θέμα των δωρεών. Εμείς, κύριοι συνάδελφοι, δεν έχουμε καμία διάθεση να περιορίσουμε τις δωρεές. Οι δωρεές είναι μία κοινωνική λειτουργία, με πολύ μεγάλη ευρύτητα στην ελληνική κοινωνία. 'Ομως, θέλω να σας διαβεβαιώσω ότι δεν μπορούν -και νομίζω ότι πρέπει να συμφωνεί μία παράταξη, όπως η Νέα Δημοκρατία- να χρησιμοποιούνται οι δωρεές, προκειμένου να έχουμε μία άλλη έμμεση φοροαποφυγή ή φοροδιαφυγή. Εμείς τι ζητούμε: Εκείνος ο οποίος κάνει μία δωρεά, να πληρώνει φόρο 20%, δηλαδή, ο δωρητής να καταβάλει στη δημόσια οικονομική εφορία το 20% της δωρεάς και το υπόλοιπο ποσόν...

ΕΥΑΓΓΕΛΟΣ ΜΠΑΣΙΑΚΟΣ: Δωρητής είναι.

ΓΕΩΡΓΙΟΣ ΔΡΥΣ (Υφυπ. Οικονομικών): Ο δωρητής.

ΕΥΑΓΓΕΛΟΣ ΜΠΑΣΙΑΚΟΣ: 'Αλλο το ένα και άλλο το άλλο.

ΓΕΩΡΓΙΟΣ ΔΡΥΣ (Υφυπ. Οικονομικών): Θέλει να κάνει ο δωρητής μια δωρεά σε οποιοδήποτε φιλανθρωπικό ή άλλο ίδρυμα. 

Αυτός πληρώνει ένα ποσοστό 20% στη δημόσια οικονομική εφορία. Μέχρι εκατό χιλιάδες είναι πλήρως αφορολόγητο και εκπίπτει από το φορολοτέο εισόδημά του.

Αν θέλει να κάνει δωρεά χωρίς να εκπίπτει από το φορολογητέο εισόδημά του, προφανώς δε χρειάζεται να προσφύγει στην εφορία, για να πληρώσει το 20%. Αλλά, δεν είναι δυνατόν να συνεχισθεί το καθεστώς όπου ο δωρητής έδινε ένα Α ποσό δωρεών, έπαιρνε απόδειξη Β -και αυτό το Β, πολύ μεγαλύτερο του Α- το εξέπιπτε από το εισόδημά του. Αυτό, κύριε Μπασιάκο, θέλουμε να περιορίσουμε και το κατανοείτε και σεις.

'Οσον αφορά τους ομογενείς έχει γίνει στο σχετικό άρθρο σημαντικότατη βελτίωση και θα το συζητήσουμε εκεί. Δε θέλω να πω τώρα περισσότερα.

ΠΡΟΕΔΡΕΥΩΝ (Λουκάς Αποστολίδης): Ο κ. Κόρακας έχει το λόγο για δέκα λεπτά.

Σελίδα 2992 

 

ΣΤΡΑΤΗΣ ΚΟΡΑΚΑΣ: 'Οχι, κύριε Πρόεδρε, ως Κοινοβουλευτικός Εκπρόσωπος έχω δικαίωμα να μιλήσω είκοσι λεπτά.

ΠΡΟΕΔΡΕΥΩΝ (Λουκάς Αποστολίδης): Κύριε Κόρακα, να έχω ανοχή στο δεκάλεπτο, αλλά δεν μπορείτε, όταν τελειώνουμε τη συζήτηση επί της αρχής...

ΣΤΡΑΤΗΣ ΚΟΡΑΚΑΣ: Αυτό δε σημαίνει, κύριε Πρόεδρε, ότι έχω λιγότερα δικαιώματα.

ΠΡΟΕΔΡΕΥΩΝ (Λουκάς Αποστολίδης): Εσείς ιδιαίτερα ξέρετε ότι προνομιακά από το Προεδρείο...

ΣΤΡΑΤΗΣ ΚΟΡΑΚΑΣ: Δεν είναι καθόλου προνομιακά. Ζητώ την ισότιμη μεταχείριση με τους άλλους Κοινοβουλευτικούς Εκπροσώπους, που είναι είκοσι λεπτά, κύριε Πρόεδρε.

Κύριοι Βουλευτές, το συζητούμενο νομοσχέδιο, ένα από τα σοβαρότερα νομοσχέδια που περνούν από τη Βουλή, έρχεται σε μία στιγμή που η Ελλάδα ολόκληρη, οι εργαζόμενοι της Χώρας μας έχουν ξεσηκωθεί ενάντια στην αντιλαϊκή πολιτική που ακολουθεί με τέτοιο πειθαρχημένο τρόπο η Κυβέρνηση...

ΓΕΩΡΓΙΟΣ ΔΡΥΣ (Υφυπ. Οικονομικών): Είναι ένα από τα μέτωπα που κλείνει και αυτό σας ενοχλεί πάρα πολύ.

ΣΤΡΑΤΗΣ ΚΟΡΑΚΑΣ: Μην χάνετε την ψυχραιμία σας. 

ΠΡΟΕΔΡΕΥΩΝ (Λουκάς Αποστολίδης): Θα παρακαλέσω τον κύριο Υφυπουργό και τον κύριο ομιλητή να σταματήσουν αυτό το διάλογο.

ΓΕΩΡΓΙΟΣ ΔΡΥΣ (Υφυπ. Οικονομικών): Σας βοηθά, κύριε Κόρακα.

ΣΤΡΑΤΗΣ ΚΟΡΑΚΑΣ: Δε θα έπρεπε να είστε περήφανος ούτε για τον τρόπο που αντιμετωπίσατε τους ναυτεργάτες ούτε για τον τρόπο που αντιμετωπίζετε γενικά τους εργαζόμενους της Χώρας μας. Γι' αυτό μην προκαλείτε.

Το ΚΚΕ, κύριοι Βουλευτές, όπως πάντα, έτσι και σήμερα, στέκεται αταλάντευτα και με όλες τις δυνάμεις του στο πλευρό των εργαζομένων. 'Ενα είναι βέβαιο, ότι οι αγώνες αυτοί θα συνεχισθούν, θα αναπτυχθούν και θα παρασύρουν πραγματικά κάθε αντιλαϊκή πολιτική, καθώς και τους εκφραστές της. 

Το στίγμα της οικονομικής πολιτικής της Κυβέρνησης -οικονομικής πολιτικής που προωθείται και με το συζητούμενο νομοσχέδιο- και την τυφλή προσήλωσή της στα συμφέροντα του μεγάλου κεφαλαίου, των πολυεθνικών και του διευθυντηρίου των Βρυξελλών, τα έδωσε χθες το βράδυ ο Υπουργός Οικονομικών, κ. Παπαντωνίου, δηλώνοντας ότι είναι αντίθετος με τη φορολόγηση των επιχειρηματικών κερδών, λέγοντας μάλιστα ότι "τα επιχειρηματικά κέρδη θα πρέπει να αμείβονται". 'Ετσι, λοιπόν, να αμείβεται το κέρδος και με φοροαπαλλαγές και να τιμωρείται ο εργατοϋπάλληλος, από το μόχθο του οποίου δημιουργούνται τα κέρδη.

Αδιαφορείτε για το πώς επιτεύχθηκε το κέρδος. Αδιαφορείτε αν αυτό συχνά πατάει πάνω στα κουφάρια των σκοτωμένων ή πνιγμένων, αν προέρχεται από τη λεηλασία του ιδρώτα του εργατοϋπαλλήλου, του μικρομεσαίου και του επαγγελματοβιοτέχνη.

Αυτό που σας ενδιαφέρει κύριοι της Κυβέρνησης είναι να πείσετε τους ξένους και εγχώριους αφέντες σας ότι εσείς είστε πιο στυγνοί υπερασπιστές των συμφερόντων τους, επιμελέστεροι εκτελεστές των εντολών τους από τη Νέα Δημοκρατία, πιο εφευρετικοί στην εξεύρεση τρόπων αφάιμαξης των εργαζομένων και πιο συνεπείς εφ' ω ετάχθητε, αλλά και οι πιο καπάτσοι να εξαπατάτε το λαό, να παρουσιάζετε το μαύρο, άσπρο. Είστε κατά συνέπεια πιο αντάξιοι της εμπιστοσύνης τους και άξιοι του μισθού σας και των ευσήμων τους. Αυτή η αγωνία σας τρώει και τίποτα παραπάνω.

Αυτός είναι και ο λόγος που από τη μια έχετε εξαπολύσει καταιγισμό πάσης φύσεως βαρών, μαζί και φορολογικών στις πλάτες των εργαζομένων και ανοίγετε τους κρουνούς για τους εφοπλιστές και το μεγάλο κεφάλαιο. Αυτός είναι ο λόγος που θέτετε σε δράση τους κατασταλτικούς μηχανισμούς που έχετε στη διάθεσή σας, τα ΜΑΤ, το Λιμενικό, τους βατραχάνθρωπους.

Φθάσατε στο σημείο να χρησιμοποιείται ακόμη και τις 'Ενοπλες Δυνάμεις ως απεργοσπαστικό μηχανισμό. Δεν είναι μόνο η χρησιμοποίηση των C130 και των αρματαγωγών για την απεργία των ναυτεργατών, μία απεργία πρωτοφανή σε συμμετοχή, εκατό τοις εκατό δε διάρκεια και μαχητικότητα. Τι άλλο σημαίνει κύριοι η διαταγή του αντιστράτηγου διοικητή της στρατιωτικής διοίκησης του λιμένος Πειραιώς προς τους στρατιώτες, να οπλίσουν και να προτάξουν τα όπλα στους διαμαρτυρόμενους εργαζόμενους απεργούς;

Και κατά την απεργία των ναυτεργατών, όπως και άλλων κλάδων εργαζομένων, αλλά και των αγροτών, βάσει της τακτικής σας του "διαίρει και βασίλευε", κάνετε ό,τι μπορείτε συνεπικουρούμενοι από τα περισσότερα Μέσα Μαζικής Ενημέρωσης, οργανώνοντας ομάδες αγανακτισμένων δήθεν πολιτών, όπως γινόταν τα παλιά χρόνια, με τη διαβόητη "καρφίτσα" για να διασπάτε τους εργαζόμενους, να προωθήσετε τον κοινωνικό διχασμό, να εμποδίσετε τη δημιουργία του παλλαϊκού κοινωνικού μετώπου όλων των εργαζομένων, εργατοϋπάλληλων, συνταξιούχων, μικρομεσαίων αγροτών, επαγγελματοβιοτεχνών και εμπόρων. 'Ολων εκείνων που νιώθουν την ανάγκη να συνενώσουν τις δυνάμεις τους, αφού τα συμφέροντά τους είναι κοινά και κοινός ο αντίπαλός τους.

Η αντιλαϊκή πολιτική σας, όπως αυτή υπαγορεύεται από το Διευθυντήριο της Ευρωπαϊκής 'Ενωσης. Δε διστάζεται ακόμα να επιστρατεύεται την ανεξάρτητη δήθεν Δικαιοσύνη για να τους τρομοκρατήσετε. 'Εχει εξαπολυθεί μία "βιομηχανία" ειδικών σε όλη την Ελλάδα, "βροχή" αποφάσεων που κρίνουν τις απεργίες "παράνομες και καταχρηστικές" και ας έχει τηρηθεί από τις συνδικαλιστικές οργανώσεις το γράμμα και ο τύπος ακόμα της σχετικής αντεργατικής νομοθεσίας. Οι αποφάσεις αυτές συνοδεύονται συχνά και από καταδικαστικές αποφάσεις με βαριές ποινές.

Να είστε βέβαιοι, όμως, αυτή η απόπειρα τρομοκράτησης δε θα περάσει. Το μόνο που καταφέρνετε είναι να καταρρακώνετε στα μάτια του λαού μας όποιο κύρος απομένει στη δικαιοσύνη και να πεισμώνετε τους εργαζόμενους για τον αγώνα τους που θα συνεχιστεί και θα αναπτυχθεί.

Και αν έχουμε αναστολή της απεργίας των ναυτεργατών δεν είναι γιατί πτοήθηκαν, αλλά γιατί η πλειοψηφία της ηγεσίας της Ομοσπονδίας τους δεν στάθηκε με συνέπεια απέναντι στους ναυτεργάτες, απέναντι στον ηρωϊκό, σύσσωμο αγώνα τους και ξανασυμβιβάστηκε, ενώ κανένα από τα αιτήματα δεν ικανοποιήθηκε. Οι νευτεργάτες, ωστόσο, βγαίνουν με ψηλά το κεφάλι από αυτό τον περήφανο αγώνα τους -που ανάγκασε την Κυβέρνηση σε ορισμένες υποχωρήσεις -και θα βγάλουν τα συμπεράσματά τους, τόσο για την Κυβέρνηση όσο και για τους συμβιβασμένους ηγέτες τους.

Λίγα λόγια θα θέλαμε να πούμε για το φορολογικό σύστημα της Χώρας, κύριοι Βουλευτές. Είναι ένα σύστημα άδικο, σκληρό, ταξικό, αντιλαϊκό και αντισυνταγματικό, αφού καταφεύγει στην τσέπη των μόνιμων υποζυγίων που είναι οι εργαζόμενοι και οι συνταξιούχοι για να αντλήσει φορολογικά έσοδα του Κράτους, ενώ αφήνει στο απυρόβλητο το μεγάλο κεφάλαιο και τους αετονύχηδες.

Με το ισχύον φορολογικό σύστημα οι μόνοι που δεν έχουν καμία πιθανότητα να ξεφύγουν είναι οι εργαζόμενοι και οι συνταξιούχοι, οι οποίοι δηλώνουν εισόδημα μεγαλύτερο από τους εμποροβιομήχανους.

Η πολιτική σας, όπως και αυτή της Νέας Δημοκρατίας -και εδώ το ερώτημα είναι ποιος αντιγράφει ποιον- ενώ επιβάλλει συνεχείς μειώσεις στο εισόδημα των εργαζομένων και συνταξιούχων, αυξάνει τα φορολογικά βάρη τους την ίδια στιγμή που κάνει το αντίθετο με το μεγάλο κεφάλαιο.

Το φορολογικό σύστημα της Χώρας μας είναι το αντιλαϊκότερο της Ευρώπης και ίσως όλων των ανεπτυγμένων καπιταλιστικών χωρών και λόγω της σχέσης έμμεσων άμεσων πόρων που είναι εβδομήντα επί τοις εκατόν έμμεσοι φόροι που πληρώνει ο λαός μας, δηλαδή χωρίς να τους βλέπει και τριάντα επί τοις εκατόν οι άμεσοι φόροι, φόροι πάνω στο εισόδημα. Αυτό σημαίνει, σ' ότι αφορά τους έμμεσους φόρους, ότι εισπράττει η Κυβέρνηση τον ίδιο φόρο από το συνταξιούχο του ΟΓΑ και από το Βαρδινογιάννη. Για ένα κιλό ζάχαρη πράγματι πληρώνει τον ίδιο φόρο ο φτωχός, τον ίδιο φόρο και ο ζάμπλουτος.

Να, πώς με αυτό το φορολογικό σύστημα οι κυβερνήσεις 

Σελίδα 2993 

ανακατανέμουν το εισόδημα της χώρας υπέρ των μεγάλων συμφερόντων. Να, πώς τελικά, αντίθετα με τον ισχυρισμό της Κυβέρνησης που σήμερα επανέλαβε ο κ. Παπαντωνίου, φορολογούνται κυρίως τα πλατιά λαϊκά στρώματα.

Ορισμένα άλλα χαρακτηριστικά του φορολογικού μας συστήματος είναι οι σκανδαλώδεις φοροαπαλλαγές προς το μεγάλο κεφάλαιο, ξένο και ντόπιο. Δεκαετίες τώρα, συμπληρώνονται, ενισχύονται με διάφορους νόμους και ρυθμίσεις, μειώνοντας συνεχώς τη συμμετοχή τους στα φορολογικά έσοδα, ενώ αυξάνεται το κομμάτι που παίρνουν από την πίτα οι μεγαλοκαρχαρίες. 

Και σαν να μην έφθανε αυτό, έχουμε με την ενθάρρυνση την ανοχή και συχνά την έμπνευση των κυβερνώντων, τη φοροδιαφυγή και φοροκλοπή. Μέσω ενός ολόκληρου μηχανισμού και συστήματος, φοροδιαφεύγουν τεράστια ποσά, εισοδήματα του κεφαλαίου και των κομπιναδόρων. Η κατάσταση αυτή επιτείνεται με την άρνηση των κυβερνήσεων να προχωρήσουν στη μηχανοργάνωση που όλες την υπόσχονται και καμιά δεν την κάνει, μηχανοργάνωση που θα δυσκόλευε σημαντικά τη φοροδιαφυγή, αφού μεταξύ άλλων θα διευκόλυνε και θα επιτάχυνε τη διασταύρωση των στοιχείων.

Την ίδια στιγμή, τεράστια ποσά -μιλάμε για μερικά τρισεκατομμύρια δραχμές σε ό,τι αφορά τα τελευταία χρόνια- κλέβονται, ληστεύονται κυριολεκτικά από τους εμποροβιομήχανους. Πρόκειται για Φ.Π.Α. φόρους μισθωτών υπηρεσιών, ειδικούς φόρους κατανάλωσης και άλλους, που ενώ έχουν εισπραχθεί δεν αποδίδονται από τους κεφαλαιοκράτες στην εφορία. Μόνο το 1995, κύριοι Βουλευτές, φθάσαμε τα επτακόσια έξι δισεκατομμύρια δραχμές πληρωμένους και ανείσπρακτους από την εφορία φόρους. Το 1996 υπολογίζουμε ότι θα ξεπεράσουμε το ένα τρισεκατομμύριο. Και είναι ένα ερώτημα, γιατί δεν πάει η Κυβέρνηση να εισπράξει αυτά τα ποσά, αλλά καταφεύγει μόνιμα και συνεχώς στην τσέπη του εργαζόμενου και του φτωχού.

Επίσης, χαρακτηριστικό είναι αυτό που συμβαίνει με τα βεβαιωμένα τέλη υπερημερίας της "ΠΕΤΡΟΛΑ" και της "ΜΟΤΟR OIL", Λάτση και Βαρδινογιάννη αντίστοιχα. Πρόκειται για εκατοντάδες δισεκατομμυρίων που η Κυβέρνηση όχι μόνο δεν ζήτησε, διότι όπως δήλωσε ο κύριος Υφυπουργός Οικονομικών δεν ήθελε να δημιουργήσει προβλήματα στις επιχειρήσεις τους, αλλά δεν έχει εκδηλώσει διάθεση να στηρίξει την προσφυγή στη δικαιοσύνη του επιθεωρητή τελωνείων κ. Χρήστου Ρέντζιου, προσφυγή που αυτή τη στιγμή βρίσκεται σε ενέργεια.

Ιδού, λοιπόν, πεδίον δόξης λαμπρόν για είσπραξη φόρων, για ικανοποίηση των δίκαιων αιτημάτων των εργαζομένων και την καλλιέργεια φορολογικής ηθικής και συνείδησης, όπως θέλει να ισχυρίζεται η Κυβέρνηση ότι επιδιώκει. Φυσικά, δεν το τολμάτε κάτι τέτοιο, γιατί δεν είναι γι' αυτό που είστε στην εξουσία. Πρόκειται εδώ για τα συμφέροντα των αφεντάδων σας.

Επίσης, ένα άλλο χαρακτηριστικό του φορολογικού συστήματος είναι και το ότι ενώ καταργήθηκε η ΑΤΑ για τους μισθούς και τις συντάξεις, διατηρείτε την ΑΤΑ για τους φόρους και τα βάρη στις πλάτες των εργαζομένων. Ακόμη, αναγνωρίζονται για τις επιχειρήσεις δαπάνες χωρίς δικαιολογητικά, ενώ για τους μισθωτούς και συνταξιούχους κάτι τέτοιο δεν προβλέπεται. Απλά τους δίνετε τα ψίχουλα των δεκαπέντε χιλιάδων δραχμών ετησίως για τις τριακόσιες χιλιάδες δραχμές με τις οποίες αυξάνεται το αφορολόγητο.

Το Κ.Κ.Ε. έχει καταθέσει συγκεκριμένη πρόταση νόμου στη Βουλή. Περιληπτικά πρέπει να πούμε ότι η πρόταση αυτή είναι μια πρόταση που εντάσσεται στο ίδιο το σύστημα το κοινωνικό που ζούμε. Δεν προϋποθέτει επανάσταση κοινωνική. Ζητάμε δημοκρατική προοδευτική μεταρρύθμιση του φορολογικού συστήματος. Κάτι τέτοιο προϋποθέτει αντιστροφή στις σχέσεις άμεσων και έμμεσων φόρων.

Δηλαδή, να πάμε στο 70% αν είναι δυνατόν άμεσοι φόροι και στο 30% ή και ακόμη λιγότερο έμμεσοι φόροι πράγμα που μπορεί να επιτευχθεί με δραστική μείωση όπως είπαμε ή και κατάργηση των έμμεσων φόρων, ΦΠΑ, φόρων κατανάλωσης κ.λπ., τουλάχιστον στα ήδη πλατιάς λαϊκής κατανάλωσης και σε μια σειρά υπηρεσίες ΔΕΗ, ΟΤΕ, ΕΥΔΑΠ, κ.λπ.

Επίσης ορισμένα από τα μέτρα που βρίσκονται στην πρόταση του ΚΚΕ είναι: Τιμαριθμοποίηση της φορολογικής κλίμακας με αναπροσαρμογή της κλίμακας από το 1992 μέχρι σήμερα και από εδώ και μπρος τιμαριθμοποίησή της. Είναι αίτημα και της Γενικής Συνομοσπονδίας Εργατών Ελλαδος. Επίσης αναπροσαρμογή και τιμαριθμοποίηση των δαπανών που εκπίπτουν. Επιπλέον αφορολόγητο δύο εκατομμύρια για όλους και δύο εκατομμύρια τετρακόσιες χιλιάδες για τους μισθωτούς και τους συνταξιούχους.

'Ετσι θα σταματήσει η κλοπή εκατοντάδων δισεκατομμυρίων από τους εργαζόμενους.

Δεύτερο μέτρο: Κατάργηση των δήθεν αντικειμενικών κριτηρίων που αφορούν τους μικρομεσαίους επαγγελματοβιοτέχνες, εμπόρους, αγρότες και ελεύθερους επαγγελματίες. Είναι μέτρα, που, όπως έγινε φανερό, βοηθούν τους ισχυρούς στη φοροδιαφυγή και εξοντώνουν κυριολεκτικά, τσακίζουν τους μικρομεσαίους ΕΒΕ και αγρότες. Εξ άλλου είναι να διερωτάται κανείς, γιατί τέτοιο πράγμα δεν εφαρμόζεται και για τις ανώνυμες εταιρείες.

(Στο σημείο αυτό την Προεδρική 'Εδρα καταλαμβάνει ο Β' Αντιπρόεδρος της Βουλής κ. ΠΑΝΑΓΙΩΤΗΣ ΣΓΟΥΡΙΔΗΣ).

Επίσης να καταργηθεί το 35% φόρου για τις προσωπικές εταιρείες που θέσπισε η Νέα Δημοκρατία και είχατε δεσμευθεί ότι θα καταργήσετε. 

Με αυτά τα μέτρα που τα διατηρείτε μαζεύετε δεκάδες δισεκατομμύρια περισσότερα. 

Τρίτον, κατάργηση μιας σειράς φοροαπαλλαγών των εφοπλιστών και γενικότερα του μεγάλου κεφαλαίου. Φορολόγηση των κερδών από μετοχές και από τίτλους του Δημοσίου όχι με τον κάλπικο τρόπο της αυτοτελούς φορολόγησης και μάλιστα με 7,5% των τόκων από τα ομόλογα -που θα δεχόμασταν να ήταν και αφορολόγητο για τα μικρά εισοδήματα, αλλά απαράδεκτο για τεράστια εισοδήματα, γιατί είναι γεγονός ότι μέσω των ομολόγων ξεπλένονται τεράστια ποσά βρώμικου χρήματος- και 35% για τις μετοχές. Και ζητάμε αυτά τα εισοδήματα από αυτούς τους πόρους να προστίθενται στο εισόδημα του φυσικού προσώπου, επαναφέροντας τον ανώτατο συντελεστή του 63% που ίσχυε μέχρι το 1987 και που -δεν είναι εδώ τώρα- ο κ. Τσοβόλας με εντολή της Κυβέρνησης έσπευσε να καταργήσει και να τον πάει στο 50% για να τον φέρει στη συνέχεια η Νέα Δημοκρατία στο 40% και μετά στο 45% που είναι σήμερα.

Επίσης, ζητάμε ονομαστικοποίηση των μετοχών. Μόνο έτσι μπορεί να φορολογηθεί ο πλούτος. Ακόμη μέτρα για την είσπραξη των βεβαιωμένων φόρων που όπως είπαμε ανέρχονται σε χιλιάδες εκατομμύρια. Ακόμη αντιμετώπιση φοροδιαφυγής, φοροκλοπής με το χτύπημα της υπερτιμολόγησης και υποτιμολόγησης.

Αντί, λοιπόν, να εξαπολύσει αρχικά η Κυβέρνηση την ΥΠΕΔΑ και τα Σώματα Δίωξης Οικονομικού Εγκλήματος, τους κουμπουροφόρους ως τρομοκρατικό μηχανισμό κατά των μικρομεσαίων, ας ξεκινήσει από τους μεγάλους και ας πάνε και κουμπουροφόροι στα γραφεία του Λάτση, του Βαρδινογιάννη, του Κόκκαλη και όλων αυτών των μεγαλόσχημων για να δούμε τα νέα.

Το νομοσχέδιο που συζητάμε αγαπητοί Βουλευτές, αναλύθηκε εκτεταμένα και λεπτομερειακά τόσο από τον Ειδικό Αγορητή μας, όσο και από τους άλλους αγορητές του ΚΚΕ. Πρόκειται για ένα νομοσχέδιο σκληρά ταξικό που εντάσσεται απόλυτα μέσα στο ίδιο το φορολογικό μας σύστημα, που φορτώνει βάρη, νέα βάρη στους εργαζόμενους είτε καταργώντας ορισμένες φοροαπαλλαγές είτε με καινούριους φόρους, ενώ αφήνει στο απυρόβλητο το μεγάλο κεφάλαιο. Το νομοσχέδιο είναι ενταγμένο όπως είπαμε στην ίδια λογική που ακολούθησαν οι μέχρι σήμερα κυβερνήσεις. Ξεκινώντας από τον αντιλαϊκό βασικό φορολογικό ν. 3323/55, φέρνουν συνεχώς νόμους που τροποποιούν το νόμο αυτό προς το αντιλαϊκότερο. 'Ετσι έγινε με τον ανώτατο συντελεστή που είπαμε προηγουμένως, που από 63% που ήταν για εισοδήματα 

Σελίδα 2994 

άνω των δεκαπέντε εκατομμυρίων, τον κατέβασαν στο 45%.

'Eτσι συνέβη και με τις εκπτώσεις από το φόρο και το εισόδημα για τους εργαζόμενους. Την ίδια στιγμή αυξήθηκαν οι φοροαπαλλαγές για το μεγάλο κεφάλαιο. 

Το συγκεκριμένο συζητούμενο νομοσχέδιο, θα μπορούσε να χαρακτηρισθεί ως νομοσχέδιο "πλιατσικολόγο" και δημαγωγικό. Καταργεί κυρίως τις φοροαπαλλαγές για επιδόματα που δόθηκαν στους εργαζόμενους αντί πραγματικών αυξήσεων κάτω απο την πίεση των αγώνων ή για να περάσουν οι εκάστοτε κυβερνήσεις τις αντιλαϊκες πολιτικές τους και ιδιαίτερα τις ιδιωτικοποιήσεις, όπως έγινε με τα αεροδρόμια. Αφού, λοιπόν, οι κυβερνήσεις για να σταματήσουν τους αγώνες δημιούργησαν όλο αυτό το καθεστώς των επιδομάτων και των φοροαπαλλαγών, έρχεται σήμερα η σημερινή Κυβέρνηση και τις καταργεί χωρίς να δίνει τις αντίστοιχες αυξήσεις που όφειλε να δώσει και δεν τις έδωσε αντί των φοροαπαλλαγών και αντί να διασφαλίσει το εισόδημα του εργαζόμενου με τη λήψη των απαραίτητων μέτρων, δηλαδή τιμαριθμοποίηση της φορολογικής κλίμακας ΑΤΑ, αύξηση του αφορολόγητου στα δύο εκατομμύρια, όπως είπαμε, και δύο εκατομμύρια τετρακόσιες χιλιάδες. 'Ετσι καταργεί τις φοροαπαλλαγές, ακόμα και δαπανών όπως η στολή, έξοδα κίνησης, επιδομάτων επικίνδυνης εργασίας, μετοικεσίας, επίδομα της αλλοδαπής. Και εδώ θα ήθελα να πω μία κουβέντα.

Είναι ντροπή πραγματικα γιατί ήδη οι διπλωμάτες μας ζουν σε ιδιαίτερα δυσχερείς συνθήκες και έρχεσθε -ενώ δεν μπορούσαν να τα βγάλουν πέρα με τα σημερινά δεδομένα- να τους αφαιρέσετε και το 15% το ίδιο με τους καθηγητές που υπηρετούν στο εξωτερικό κ.λπ.. Και θα θέλαμε να πούμε ότι για τους εκπαιδευτικούς που δουλεύουν στο εξωτερικό, θα έπρεπε να είχατε τουλάχιστον την ευαισθησία να πείτε ότι αυτά θα ισχύσουν γι' αυτούς που θα πάνε απο δω και μπρος.

Φορολογείτε τους ναυτεργάτες, ενώ ήταν αφορολόγητα τα κατώτερα πληρώματα, με επτά και πέντε δέκατα επί τοις εκατόν -δεν ξέρω με τι καταφέρατε, εν πάση περιπτώσει, να συμφωνήσετε με την πλειοψηφία της ηγεσίας της ΠΝΟ τώρα- και για τα ανώτατα μέχρι 10%.

ΓΕΩΡΓΙΟΣ ΔΡΥΣ (Υφυπ. Οικονομικών): Συμβιβασμένη;

ΣΤΡΑΤΗΣ ΚΟΡΑΚΑΣ: Ναι.

ΓΕΩΡΓΙΟΣ ΔΡΥΣ (Υφυπ. Οικονομικών): Τι είναι αυτά που λέτε;

ΣΤΡΑΤΗΣ ΚΟΡΑΚΑΣ: Ναι, την πλειοψηφία η οποία ψήφισε υπέρ της αναστολής της απεργίας.

Επίσης, διατηρείτε σχεδόν όλες τις φοροαπαλλαγές για τους εφοπλιστές, αφορολόγητα κ.λπ., για τις ξένες εταιρείες που κάνουν τα μεγάλα έργα κ.λπ. Δεν με παίρνει ο χρόνος για να αναφερθώ σ' αυτά.

Θέλω μονάχα να πω δύο λόγια για τα αντικειμενικά κριτήρια που συνεχίζονται και επιδεινώνεται με τις τροποποιήσεις που γίνονται, η κατάσταση. 

'Ενα από τα ζητήματα που θα θέλαμε να θίξουμε, πέρα από τους μικρομεσαίους που τσακίζονται κυριολεκτικά όλα αυτά τα χρόνια και έχουμε καθημερινά χιλιάδες λουκέτα, είναι και το ζήτημα των τραγουδιστών. 'Ερχεσθε και εφαρμόζετε ένα σύστημα πραγματικά δυσνόητο για εκείνους οι οποίοι κάνουν συμβόλαια για τις εμφανίσεις τους, έχουν συμβόλαια για τους δίσκους τους, έχουν θεωρημένα απο την εφορία εισιτήρια για τις συναυλίες τους και κρατάνε βιβλια. Τότε γιατί υποχρεώνονται όλοι αυτοί, επαγγελματίες, καταστηματάρχες, κ.λπ., να κρατάνε βιβλία; Εμείς επιμένουμε ότι θα έπρεπε να τηρηθούν αυτά τα βιβλία. Φέρατε κάποια τροπολογία η οποία κάπως συμβιβάζει τα πράγματα αλλά δεν λύνει το θέμα.

(Στο σημείο αυτό ακούγεται ο προειδοποιητικός ήχος λήξης του χρόνου ομιλίας του κυρίου Βουλευτή)

Τελειώνω, κύριε Πρόεδρε, με μία κουβέντα μόνο.

ΠΡΟΕΔΡΕΥΩΝ (Παναγιώτης Σγουρίδης): Κύριε Κόρακα, σας παρακαλώ τελειώνετε.

ΣΤΡΑΤΗΣ ΚΟΡΑΚΑΣ: Τέλειωσα, κύριε Πρόεδρε. Θα θέλαμε να πούμε επίσης ότι η ρύθμιση που γίνεται με τους καλαθοσφαιριστές είναι απαράδεκτη. Ζητάτε να πληρώσουν φόρους για τα έσοδα που είχαν πριν από το 1992, ως ερασιτέχνες, και για μία εποχή που δεν ίσχυε νόμος. Ζητάτε απο αυτούς, οι οποίοι πραγματικά προβάλλουν την Πατρίδα μας στο εξωτερικό. Νομίζω ότι αυτό τουλάχιστον το οφείλετε. Φέρατε μία τροπολογία την οποία αναγκάσθηκαν να δεχθούν -και εμείς δε θα αντιταχθούμε- αλλά νομίζω, έστω την τελευταία στιγμή, ας μη φορολογηθούν, κύριοι Υπουργοί, για τα εισοδήματα προ του 1992.

Εμείς, ως ΚΚΕ έχουμε την πρότασή μας, για το φορολογικό σύστημα θα συνεχίσουμε να την προβάλλουμε και θα στηρίζουμε τους αγώνες των εργαζομένων για ένα δικαιότερο προοδευτικό φορολογικό σύστημα σε όφελος των εργαζομένων που θα προσφεύγει στους έχοντες πραγματικά και στους κατέχοντες, για να εξασφαλίζει τα φορολογικά έσοδα της Χώρας. Καταψηφίζουμε συνεπώς το νομοσχέδιο.

ΠΡΟΕΔΡΕΥΩΝ (Παναγιώτης Σγουρίδης): Ο κ. Βαρίνος έχει το λόγο για δύο λεπτά.

ΑΘΑΝΑΣΙΟΣ ΒΑΡΙΝΟΣ: Για δύο λεπτά, κύριε Πρόεδρε; Δευτερολογώ.

ΠΡΟΕΔΡΕΥΩΝ (Παναγιώτης Σγουρίδης): Η δευτερολογία είναι δύο λεπτά για σας.

ΑΘΑΝΑΣΙΟΣ ΒΑΡΙΝΟΣ: Η δευτερολογία είναι δύο λεπτά για μένα;

ΠΡΟΕΔΡΕΥΩΝ (Παναγιώτης Σγουρίδης): Ακριβώς.

ΑΘΑΝΑΣΙΟΣ ΒΑΡΙΝΟΣ: Πέντε λεπτά δεν είναι η δευτερολογία;

ΠΡΟΕΔΡΕΥΩΝ (Παναγιώτης Σγουρίδης): 'Οχι, συνεχίστε.

ΑΘΑΝΑΣΙΟΣ ΒΑΡΙΝΟΣ: Κύριε Πρόεδρε, η Κυβέρνηση σήμερα τα ξημερώματα έκανε αυτό που έπρεπε να κάνει από την αρχή, να είχε καταλήξει σε μία συμφωνία με την Πανελλήνια Ναυτική Ομοσπονδία. Και βέβαια είναι δικαίωμα της Πανελλήνιας Ναυτικής Ομοσπονδίας, η οποία νόμιμα εκπροσωπεί το ναυτεργατικό κόσμο, να κάνει αυτές τις συμφωνίες που έκανε μαζί σας. Εξάλλου γι' αυτό θα δώσει λόγο στους Ναυτεργάτες.

'Ομως, θέλω να σας πω ότι, μη νομίζετε πως εμείς συμφωνούμε σε ό,τι αφορά το φορολογικό, με αυτά που εσείς συμφωνήσατε με την Πανελλήνια Ναυτική Ομοσπονδία.

Σε καμία περίπτωση η Νέα Δημοκρατία δε συμφωνεί, κύριε Υπουργέ, να επιβάλετε φορολογία στα κατώτερα πληρώματα. Δε συμφωνούμε. Σας το είχαμε πει με σαφήνεια και στην επιτροπή, σας το επαναλαμβάνω και τώρα. Χθες στην πρωτολογία μου, στην οποία δεν ήσασταν βεβαίως, εξήγησα τους λόγους -δεν έχω το χρόνο αυτήν τη στιγμή- γιατί επιμέναμε εμείς σε αυτό το θέμα.

'Ενα δεύτερο που θέλω να σας πω, κύριε Υπουργέ, είναι ότι μία σειρά άλλες επιβαρύνσεις των ναυτικών, οι οποίες υπάρχουν αυτήν τη στιγμή στο νομοσχέδιο, δεν εθίχτηκαν από σας. Παραδείγματος χάριν για την οικοσκευή των ναυτικών. Εντάξει, το αυτοκίνητο θα το φορολογήσουμε, αλλά και την οικοσκευή των ναυτικών; Δηλαδή, ο ναυτικός που έρχεται από το εξωτερικό και βαστάει πέντε δωράκια για τα παιδιά του θα τον φορολογίσουμε; Και τον ομογενή πιάνουμε και το ναυτικό. Λέμε: "Την οικοσκευή και το επιβατικό αυτοκίνητο". Ας βγάλουμε έξω την οικοσκευή, κύριε Υπουργέ. Για όνομα του Θεού!

Επίσης είναι και οι τόκοι των καταθέσεων σε συνάλλαγμα -αυτά βέβαια θα τα πούμε και στα άρθρα, απλώς σας τα αναφέρω σαν παράδειγμα-καθώς και η αγορά ακινήτου για τους ναυτικούς.

Επομένως, θέλω να σας πω και θέλω να ξεκαθαρίσω τη θέση μου, σαν Νέα Δημοκρατία και σαν Αθανάσιος Βαρίνος, ότι το διάλογο που κάνατε με τους ναυτικούς, καλά το κάνατε και έπρεπε να το κάνετε και πιο μπροστά, όμως, αυτό δεν εξαντλεί την υποχρέωσή σας. Και εμείς δε συμφωνούμε μόνο στο 1% που αφαιρέσατε και το κάνατε από 7,5% 6% και το 10% το κάνατε 9%. Αυτά είναι όλα και όλα που κάνατε για τους ναυτικούς. Σας λέω ότι αυτά είναι λίγα. Πρέπει η Κυβέρνηση να κάνει και άλλες υποχωρήσεις πάνω σ' αυτό το θέμα. Και πιστεύω, ότι κατά τη συζήτηση των άρθρων θα πρέπει να τα δούμε αυτά.

ΠΡΟΕΔΡΕΥΩΝ (Παναγιώτης Σγουρίδης): Για τους Βουλευ-

Σελίδα 2995 

τές δε λέει κανείς τίποτα, αλλά δεν πειράζει.

Ο κ. Σπυριούνης έχει το λόγο.

ΚΥΡΙΑΚΟΣ ΣΠΥΡΙΟΥΝΗΣ: Η ασέβεια στην πραγματικότητα είναι και εθνική αδυναμία και εθνικός κίνδυνος. 'Οταν μάλιστα αυτή η ασέβεια, η διαστρέβλωση της πραγματικότητας, αναφέρεται στα εθνικά αγαθά, όπως είναι και η οικονομία, ερεθίζεται η μνήμη και οι συνειρμοί εξεγείρονται να θυμηθούμε το 1893 και το 1897.

Γνωρίζουμε, κύριοι συνάδελφοι, αυτήν την πραγματικότητα και όταν την κουβεντιάζουμε επί μέρους μεταξύ μας συμφωνούμε απολύτως. Γιατί εδώ μπαίνει το αντιπολιτευτικό μένος και τα εκατό μέτρα είναι άσχημα και δεν βρίσκετε δέκα να πείτε ότι είναι καλά; Ιδού η ποιότητα της αντιπολίτευσης. Αλλά για να είμαι δίκαιος απέναντί σας, αυτήν την ποιότητα τη διδάξαμε πρώτα εμείς και την ακολουθείτε τώρα και εσείς.

Αλλά οι καιροί -όπως είπα μιλώντας στον προϋπολογισμό- δεν περιμένουν. Τώρα οι συνθήκες έχουν αλλάξει και το πλέον επικίνδυνο είναι ότι εξελίσσονται με ιλιγγιώδεις ρυθμούς, με ένα χρέος τριανταπεντέμιση εκατομμύρια, με ένα πληθωρισμό που βρίσκεται στον πυρήνα του και θα αντισταθεί με όλες του τις ειδικές δυνάμεις, με μία κοινωνία στην οποία ανεπτύχθη η καταναλωτική αντίληψη, καλλιεργήθηκε η παραπλάνηση, η παραπληροφόρηση και το ψεύδος, φλογίστηκαν και αναπτύχθηκαν προσδοκίες που είναι ανέφικτες και χιμαιρικές και έρχεται τώρα η πραγματικότητα οδυνηρή και δαμόκλεια να προσγειώσει όλους μας σε ένα επίπεδο ευθύνης.

Το φορολογικό νομοσχέδιο πλήττει και εμάς. Και εμείς πονούμε -και θέλω να το δηλώσω, γι'αυτό πήρα το λόγο- το λαό. Και εμείς προερχόμαστε, οι περισσότεροι, από φτωχότατες οικογένειες. Κανείς δεν είναι πλούσιος εδώ μέσα. Είμαστε όλοι από φτωχότατες οικογένειες, αγωνιστήκαμε και ακόμα δε χορτάσαμε ψωμί.

Πως μπορούμε, λοιπόν, να παραβλέψουμε ότι πράγματι δοκιμάζεται ο λαός μας; Το πρόβλημα είναι να σταματήσει η ευτελής ψηφοθηρία -θα το πω ανοικτά- να διακρίνει το πολιτικό σύστημα και να απαντήσουμε στο λαό με θάρρος, τα σύκα-σύκα και η σκάφη-σκάφη. 

Και, κύριοι της Κυβέρνησης, θα έρθω τώρα σ' εσάς. Κύριε Υπουργέ, όπου διακρίνετε ότι οι δυνατότητες επιτρέπουν τη διεύρυνση της κοινωνικής αντίληψης μη διστάζετε προ των απεργιών. 

( Στο σημείο αυτό, ακούγεται ο προειδοποιητικός ήχος λήξης του χρόνου ομιλίας του κυρίου Βουλευτή )

Από τη στιγμή που θα σπρώξετε τα πράγματα στις απεργίες υποτίθεται ότι έχετε εξαντλήσει όλα τα όρια των ανοχών της οικονομίας και δεν υπάρχουν υποχωρήσεις. 'Ηταν ανάγκη, δηλαδή, να πάμε σε δέκα μέρες απεργία και μετά να ανακρούσετε πρύμνα; Η οικονομία απαιτεί και τόλμη και θάρρος και αρετή.

ΠΡΟΕΔΡΕΥΩΝ (Παναγιώτης Σγουρίδης): Κύριε Σπυριούνη, τελειώνετε.

ΚΥΡΙΑΚΟΣ ΣΠΥΡΙΟΥΝΗΣ: Σας κατηγορώ, λοιπόν, αγαπητοί συνάδελφοι -και ξέρετε τα αισθήματά μου και τη συνδρομή μου- ότι με διαύγεια και φωτισμό να αντιμετωπίζετε το θέμα και με την κοινωνική ευαισθησία που έχετε πληθωρική, γιατί δε δέχομαι ότι υπάρχει διαφοροποίηση...

ΠΡΟΕΔΡΕΥΩΝ (Παναγιώτης Σγουρίδης): Κύριε Σπυριούνη, ολοκληρώστε.

ΚΥΡΙΑΚΟΣ ΣΠΥΡΙΟΥΝΗΣ:.. αλλά και με τόλμη να παίρνετε εγκαίρως αποφάσεις, πριν να εκτραχύνονται τα πράγματα και να καταλήγουν στους γνωστούς αποκλεισμούς. Και να κάνετε το ίδιο και για τους αγρότες, εάν υπάρχουν περιθώρια.

Ψηφίζω βέβαια το νομοσχέδιο. Ευχαριστώ.

ΓΕΩΡΓΙΟΣ ΔΡΥΣ (Υφυπ. Οικονομικών): Κύριε Πρόεδρε, το λόγο.

ΠΡΟΕΔΡΕΥΩΝ (Παναγιώτης Σγουρίδης): Μισό λεπτό, κύριε Υπουργέ, να οργανώσουμε τη συζήτηση, ώστε να έχουμε ένα αποτέλεσμα, μετά από μισή ώρα να τελειώσουμε και να ψηφίσουμε την αρχή του νομοσχεδίου.

'Εχει ζητήσει το λόγο ο κ. Καραμανλής, ο οποίος έχει δικαίωμα δευτερολογίας για πέντε λεπτά, επειδή δεν ήταν εδώ. Μετά ζήτησε το λόγο ο κ. Τσοβόλας και μετά εσείς, και από κει και πέρα, θα δούμε πώς θα συνεχίσουμε.

Ορίστε, κύριε Καραμανλή, έχετε το λόγο. Θα σας παρακαλούσα, όμως, στο πεντάλεπτο να είστε συνεπής.

ΑΧΙΛΛΕΥΣ ΚΑΡΑΜΑΝΛΗΣ: Θα φροντίσω να τελειώσω στο πεντάλεπτο, κύριε Πρόεδρε.

Κύριε Πρόεδρε, το νομοσχέδιο που συζητάμε σήμερα, αποτελεί άλλη μια αποσπασματική ενέργεια της Κυβέρνησης και χαρακτηρίζεται από προχειρότητα στην αντιμετώπιση ενός τόσο μεγάλου θέματος που αφορά όλες σχεδόν τις κοινωνικές ομάδες της Χώρας μας.

Κύριο στόχο έχει και αυτό το νομοσχέδιο την επιβολή πρόσθετων φορολογικών βαρών και την καθιέρωση ρυθμίσεων καθαρά εισπρακτικού χαρακτήρα, οι οποίες έρχονται σε αντίθεση με τη φορολογική ικανότητα των μεσαίων εισοδημάτων, μια και αυτή έχει εξαντληθεί. 

Η Κυβέρνηση έρχεται να συμπληρώσει την αποτυχημένη και αδιέξοδη οικονομική της πολιτική, που οδηγεί σε μεγαλύτερη λιτότητα και σε συρρίκνωση του εισοδήματος του μεσαίου 'Ελληνα. Χαρακτηριστικό της ασταθούς και αδιέξοδης πολιτικής που ακολουθεί, είναι ότι με το ένα χέρι θέλετε να εισπράξετε χρήματα από το μισθωτό και το συνταξιούχο και με το άλλο χέρι να χαρίσετε βεβαιωμένες απαιτήσεις του Κράτους. Κάτι τέτοιο εξάλλου κάνατε και με το πρόσφατο νομοσχέδιο της τροποποίησης του τελωνειακού κώδικα, απαλλάσσοντας από οφειλόμενους φόρους κατόχους σκαφών αναψυχής και πολυτελών αυτοκινήτων.

Κύριε Πρόεδρε, η εισαγωγή των φορολογικών απαλλαγών στο φορολογικό σύστημα της χώρας, είχε χαρακτήρα διορθωτικό ανεπαρκειών της αγοράς και εξισορροπητικό του μηχανισμού διανομής και αναδιανομής εισοδημάτων. Απέβλεπε και αποβλέπει να ενισχύσει με δημοσιονομικού τύπου παρεμβάσεις την οικονομική δραστηριότητα και να αμβλύνει κοινωνικού χαρακτήρα αδικίες. Οι κυβερνήσεις του ΠΑ.ΣΟ.Κ.,ήσαν εκείνες που πρωταρχικά προχώρησαν στη δημαγωγική κατάχρηση των φορολογικών απαλλαγών ενδίδοντας σε συντεχνιακά συμφέροντα με τα οποία το Κυβερνόν Κόμμα είχε προνομιακές εκλογικές σχέσεις. Είναι μάλιστα χαρακτηριστικό το γεγονός ότι επί κυβερνήσεων του ΠΑ.ΣΟ.Κ. χορηγήθηκε το 68% του συνόλου των φορολογικών απαλλαγών. Ποιος δε θα θυμάται ακόμη και τον αείμνηστο Ανδρέα Παπανδρέου να αναφέρεται στον κοινωνικό μισθό, δηλαδή, στην πολιτική των παροχών σαν αντιστάθμισμα της εισοδηματικής πολιτικής που έπρεπε να εφαρμόσετε σαν Κυβέρνηση. Η κατάργηση των φορολογικών απαλλαγών για να είναι αποτελεσματική, πρέπει να ενταχθεί σε ένα ευρύτατο πλαίσιο εξορθολογισμού του φορολογικού συστήματος. Η Κυβέρνηση, όμως, έχει αποδειχθεί άτολμη και ανίκανη για κάτι τέτοιο. Επιμένοντας στην εφαρμογή των άδικων αντικειμενικών κριτηρίων, εξωθεί όλους τους ελεύθερους επαγγελματίες σε αφανισμό και τους αντιμετωπίζει με μια ανεξήγητη εχθρότητα.

Διατηρώντας για τέταρτη συνεχή χρονιά την ίδια φορολογική κλίμακα, παρά την αύξηση του πληθυσμού, αυξάνεται η φορολογική επιβάρυνση όλων των φορολογουμένων.

Προχωρώντας η Κυβέρνηση, με το σημερινό νομοσχέδιο, στην κατάργηση ορισμένων από τις φορολογικές απαλλαγές, μοιάζει να μην έχει λάβει υπόψη της τις οικονομικές, κοινωνικές και εθνικές παραμέτρους, που τις είχαν προκαλέσει, αλλά και τις παρενέργειες που η κατάργησή τους θα επιφέρει. Ο ισοπεδωτικός τρόπος καταργήσεως ορισμένων φορολογικών απαλλαγών, που επιλέγει, αλλά και η διατήρηση πεντακοσίων άλλων, χωρίς τεκμηριωμένη αιτιολόγηση, ούτε των μεν ούτε των δε, επιτρέπει τη διατύπωση ευλόγων αντιρρήσεων για μεροληψίες και σκοπιμότητες, που ενδεχομένως επικράτησαν κατά τη λήψη των αποφάσεων.

Κατόπιν αυτών, δικαιούται κανείς να συμπεράνει πως η Κυβέρνηση προσφεύγει στην κατάργηση των φορολογικών απαλλαγών για λόγους στενά ταμειολογιστικούς και όχι στο πλαίσιο της αναμόρφωσης ενός ολοκληρωμένου φορολογικού συστήματος. 'Ενα ολοκληρωμένο φορολογικό σύστημα απαιτεί κατ' αρχήν ένα φορολογικό νόμο, που θα απλοποιεί το σύνολο

Σελίδα 2996 

των φορολογικών ρυθμίσεων και θα είναι σταθερός για μακρύ χρονικό διάστημα.

Απαιτεί να ολοκληρωθεί τάχιστα η μηχανογράφηση του Υπουργείου Οικονομικών με το σύστημα TAXIS για να είναι δυνατή η διασταύρωση φορολογικών στοιχείων και οικονομικών δεδομένων και η σύλληψη του συνόλου της φορολογητέας ύλης. Τέλος, απαιτεί αξιόπιστη συμπεριφορά από το Κράτος προς τον πολίτη με την εφαρμογή της κατ' έτος τιμαριθμοποίησης, τόσο της φορολογικής κλίμακας, όσο και των τεκμηρίων διαβίωσης.

Κύριε Πρόεδρε, τελειώνοντας θα ήθελα να πω ότι η Κυβέρνηση πρέπει, έστω και την τελευταία ώρα, να επανεξετάσει τις αποφάσεις της. Να τις εντάξει σε ένα ευρύτερο πλαίσιο εκσυγχρονισμού και οικονομικού συστήματος της Χώρας. Η σημερινή προσπάθειά της για την αντιμετώπιση των ταμειακών δυσχερειών είναι καταδικασμένη να αποδειχθεί αναποτελεσματική. Τα μέτρα και η συνολική πολιτική της Κυβέρνησης, που αποδεικνύεται αναξιόπιστη σε σχέση με τις προεκλογικές δεσμεύσεις, έχουν προκαλέσει την εντονότατη αντίδραση όλων σχεδόν των κοινωνικών ομάδων, που κινητοποιούνται κατά τρόπο δυναμικό, με πολλαπλές συνέπειες για την οικονομία.

Ευχαριστώ, κύριε Πρόεδρε.

(Χειροκροτήματα από την Πτέρυγα της Νέας Δημοκρατίας)

ΠΡΟΕΔΡΕΥΩΝ (Παναγιώτης Σγουρίδης): Συγχαρητήρια, κύριε Καραμανλή, για την τήρηση του χρόνου.

Ο κ. Τζωάννος έχει το λόγο για δυο λεπτά και μετά έχετε το λόγο εσείς, κύριε Τσοβόλα.

Ορίστε, κύριε Τζωάννο, έχετε το λόγο.

ΙΩΑΝΝΗΣ ΤΖΩΑΝΝΟΣ: Κύριε Πρόεδρε, ευχαριστώ για το χρόνο.

Θα επανέλθω σε ένα, δυο σημεία, που έχουν σχέση με όσα ανέφερε ο κ. Σπυριούνης. Η θέση της Νέας Δημοκρατίας, δεν έχει αντιπολιτευτικό χαρακτήρα αυτό καθεαυτό, αλλά έχει προληπτικό χαρακτήρα. 'Εχει το χαρακτήρα να προλάβουμε ενέργειες, οι οποίες έχουν αντιαναπτυξιακό χαρακτήρα. Προχθές, ανέφερα συγκεκριμένα παραδείγματα, όπως της Εμπορικής Ναυτιλίας, για τα οποία χαίρομαι που συμφωνείτε.

Η επισήμανση ότι η Κυβέρνηση είναι σε λάθος δρόμο, δεν έχει την έννοια της αντιπολίτευσης, αλλά ακριβώς εν όψει των εθνικών κινδύνων, οι καταστροφές που μπορεί να προκληθούν στην οικονομία από λανθασμένες επιλογές της δημοσιονομικής πολιτικής, πρέπει να επισημανθούν.

Θέλω σ' αυτό το σημείο να θυμίσω στον κύριο Υφυπουργό, που προχθές είχε παρέμβει στη συζήτηση, ότι όπως επεσήμανε και ο Αρχηγός μας σήμερα έχουμε σε πολλά θέματα φοροαπαλλαγών, τη γνωμοδότηση της Οικονομικής και Κοινωνικής Επιτροπής, η οποία ειδικά για τη ναυτιλία ανέφερε ότι έπρεπε να εξαιρεθεί εν όψει των γενικοτέρων θεμάτων περί ανταγωνιστικότητας της ναυτιλίας. Γιατί, λοιπόν, ξεκίνησε το θέμα;

Τίθεται και μία άλλη ερώτηση, δεδομένου ότι προσπαθούμε να μειώσουμε τις δημόσιες δαπάνες: Γιατί έφτιαξε η Κυβέρνηση ή μάλλον έβγαλε από το λήθαργο την Οικονομική και Κοινωνική Επιτροπή; Απλώς για διακοσμητικό στοιχείο ή για όργανο ουσιαστικού διαλόγου; Αν, λοιπόν, έχουμε τόσες επισημάνσεις της Οικονομικής και Κοινωνικής Επιτροπής για τις φοροαπαλλαγές τις οποίες έχουμε λάβει και τις αγνοούμε, τότε ποιος είναι ο λόγος ύπαρξης της Οικονομικής και Κοινωνικής Επιτροπής;

Παρεμπιπτόντως, για να επαναφέρω το θέμα, της ανάπτυξης θα ήθελα να πω ότι προληπτικά πρέπει να αντιμετωπιστεί ο τομέας της ναυπηγοεπισκευαστικής βιομηχανίας, ο οποίος δημιουργεί πολλά προβλήματα για την εθνική οικονομία, ο οποίος όμως έχει και μία αμυντική διάσταση μέσω της ευκαιρίας, που μας δίνει η παράταση της έβδομης οδηγίας για μέτρα ενίσχυσης και όχι για φορολόγηση τέτοια, που θα διώξει τη δραστηριότητα από την Ελλάδα.

Αυτό βεβαίως φαίνεται ότι το πήρατε πίσω, αλλά σκοπός είναι να προλαμβάνουμε τα γεγονότα και όχι να είμαστε επιμυθείς. Σας ευχαριστώ.

ΠΡΟΕΔΡΕΥΩΝ (Παναγιώτης Σγουρίδης): Ο κύριος Πρόεδρος του Δημοκρατικού Κοινωνικού Κινήματος κ. Τσοβόλας έχει το λογο.

Κύριε Τσοβόλα, πόσο χρόνο θέλετε; 

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Δέκα λεπτά είναι αρκετά, για να δευτερολογήσω.

Κύριε Πρόεδρε, αναγκάστηκα να δευτερολογήσω, διότι ο κύριος Υπουργός Εθνικής Οικονομίας και Οικονομικών δεν έδωσε απαντήσεις χθες, πάνω στα ζητήματα που έθεσα κατά τη πρωτολογία μου, που είναι ζητήματα που έχουν σχέση με την αποτελεσματικότητα, το κοινωνικά δίκαιο και τον αναπτυξιακό χαρακτήρα ενός φορολογικού συστήματος.

Προτίμησε ο κύριος Υπουργός να κάνει φραστικές, πομπώδεις διατυπώσεις, να πει ότι όλα αυτά είναι ωραία, ότι αυτό το νομοσχέδιο δήθεν είναι σύγχρονο, ότι είναι ένα νομοσχέδιο που επιβάλλεται από τις περιστάσεις, χωρίς να μπει στην ουσία των ζητημάτων, τα οποία είναι σημαντικά και τα οποία θα τα βρει και η ίδια η Κυβέρνηση στην πορεία, στο δρόμο της.

Επαναλαμβάνω, λοιπόν, τη θέση του Δημοκρατικού Κοινωνικού Κινήματος, ότι αυτό το νομοσχέδιο επιτείνει τη φορολογική αδικία του ισχύοντος συστήματος, επιβάλλει και νέα φορολογικά βάρη, αλλά αυξάνει και τα υπάρχοντα φορολογικά βάρη, κυρίως στα χαμηλά και μεσαία εισοδηματικά στρώματα, αφαιρώντας ακόμα μεγαλύτερη αγοραστική δύναμη, απ' αυτή που αφαιρέθηκε επί επτά συνεχή προηγούμενα χρόνια. Αυτό θα έχει και τις αρνητικές, όπως είναι φυσικό, επιπτώσεις και στο σύνολο της ελληνικής οικονομίας και κυρίως στη μικρομεσαία επιχείρηση.

Επίσης, πέρα από κοινωνικά άδικο, αυτό το νομοσχέδιο είναι και αναποτελεσματικό, αλλά ταυτόχρονα δε συμβάλλει, ούτε κατ' ελάχιστο, σε μια πορεία ανάπτυξης της ελληνικής οικονομίας και κοινωνίας κατά συνέπεια.

Επισημαίνω μια περίπτωση. Φανταστείτε ότι μεταξύ αυτών των απαλλαγών που καταργούνται, ήταν το δικαίωμα που παρέχονταν για έκπτωση δαπανών ιατροφαρμακευτικής περίθαλψης και για τα δύο επόμενα χρόνια, όταν δεν μπορούσαν να εκπέσουν συνολικά από το εισόδημα της χρονιάς, στην οποία εγένετο η δαπάνη. 

Ποιους ζημιώνει αυτό, αν θέλουμε να μιλήσουμε σοβαρά και υπεύθυνα σ' αυτήν την Αίθουσα και αν δε θέλουμε να βγάζουμε απλά κραυγές, χωρίς ουσιαστική σκέψη; Ποιος είναι εκείνος που δεν μπορούσε και δεν μπορεί να αφαιρέσει ιατρικές δαπάνες; Αυτός που δηλώνει μικρό εισόδημα. Γιατί αυτός που δηλώνει πολύ μεγάλο εισόδημα έχει τη δυνατότητα, από το εισόδημα της μιας χρονιάς, να αφαιρέσει τις δαπάνες που κάνει για ιατροφαρμακευτική περίθαλψη.

'Αρα, αυτή η δαπάνη κτυπάει αυτόν που δηλώνει χαμηλό εισόδημα, δηλαδή μισθωτό, συνταξιούχο, ενώ αφήνει ανέπαφο το δικαίωμα να αφαιρέσει και μάλιστα με συντελεστή 50% -γιατί πάνω από δεκαπέντε εκατομμύρια είναι με 50% ο φόρος- σ' εκείνον που έχει και κατέχει.

Υπάρχει αντίλογος σ' αυτό που λέω, αν θέλουμε να μιλάμε σοβαρά και για όποιον ξέρει από φορολογία; Δηλαδή, αντί να πας να κάνεις ρύθμιση για να πάρεις από εκείνον που έχει και που ανήκει στα υψηλά εισοδηματικά κλιμάκια, το πάνω από δεκαπέντε εκατομμύρια καθαρό φορολογητέο εισόδημα, πας και καταργείς αυτό που είχε καθιερωθεί, προκειμένου να μπορεί ο έρημος ο μισθωτός, ο χαμηλός ή ο συνταξιούχος και την επόμενη και την μεθεπόμενη χρονιά, μια και δηλώνει χαμηλό εισόδημα, να το αφαιρεί.

Διότι αλλιώς του φορολογείς δαπάνες υγείας και όχι εισόδημα.

ΓΕΩΡΓΙΟΣ ΔΡΥΣ (Υφυπ. Οικονομικών): Μπορώ να κάνω μια μικρή διακοπή, κύριε Τσοβόλα;

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Ναι, κύριε Υφυπουργέ.

ΓΕΩΡΓΙΟΣ ΔΡΥΣ (Υφυπ. Οικονομικών): Κύριε Τσοβόλα, έχω απαντήσει στο θέμα αυτό, αλλά ίσως να μην ήσασταν παρών. Θέλω, λοιπόν, να ακούσετε και την άλλη άποψη, γιατί νομίζω ότι θα βοηθήσει και εσάς και τους συναδέλφους, που 

Σελίδα 2997 

παρακολουθούν τη συζήτηση.

Κύριε Τσοβόλα, πρώτα απ' όλα πρέπει να θυμηθούμε ότι υπήρξατε οκτώ χρόνια στην πολιτική ηγεσία του Υπουργείου Οικονομικών και δεν νομοθετήσατε αυτό που ζητάτε σήμερα.

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Ποιο;

ΓΕΩΡΓΙΟΣ ΔΡΥΣ (Υφυπ. Οικονομικών): Τη μεταφορά. Μεταφορά δαπανών σε επόμενα χρόνια είχε γίνει από τη Νέα Δημοκρατία και μόνο επί δωρεών. Και ο αείμνηστος Γιώργος Γεννηματάς το εφήρμοσε το 1994 και για τις ιατρικές δαπάνες. Αυτή είναι η αλήθεια και πρέπει να τη γνωρίζετε. 

Δεύτερον, κύριε Τσοβόλα, οι χαμηλοεισοδηματίες θα πάνε στο Ιατρικό Κέντρο ή στο ΥΓΕΙΑ, ώστε να έχουν τόσο μεγάλες δαπάνες; Νομίζω ότι θα πάνε σε νοσοκομείο του ΕΣΥ και δε θα έχουν οι χαμηλοεισοδηματίες τα προβλήματα αυτά που λέτε σεις. Τουναντίον με τη διάταξη αυτή, σας διαβεβαιώ ότι είχαν τη δυνατότητα οι υψηλά έχοντες εισοδήματα, να κάνουν δαπάνες ιατρικές και να μεταφέρουν τις δαπάνες αυτές στις επόμενες χρήσεις.

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Κάνετε λάθος. Και θα σας ρωτήσω το εξής: Ποιο είναι το ατομικό αφορολόγητο που έχετε σήμερα;

ΓΕΩΡΓΙΟΣ ΔΡΥΣ (Υφυπ. Οικονομικών): Είναι ένα τριακόσια.

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Το τριακόσια είναι χωρίς σημασία. Δεν το χρησιμοποιεί κανένας. Το να σου φέρει απόδειξη ενός εκατομμυρίου, να πληρώσει ΦΠΑ επί 18%, εκατόν ογδόντα χιλιάδες, για να πάρει δεκαπέντε χιλιάδες έκπτωση, μετά από ένα χρόνο, δεν είναι σοβαρά πράγματα αυτά, κύριε Υπουργέ.

Κατά συνέπεια, απαγορεύεται σ' αυτόν που έχει ένα εκατομμύριο τριακόσιες μια χιλιάδες ή δυο εκατομμύρια, που βρέθηκε στην ανάγκη για λόγους υγείας μια χρονιά στα είκοσι χρόνια να πάει έξω, γιατί δεν μπορεί ή δεν του προσφέρει ενδεχόμενα κάποιο κρατικό νοσοκομείο αυτήν την ευχέρεια, να έχει κάποια απαλλαγή.

Θα εξέπιπτε με τι; Πόσο είναι ο συντελεστής στο ένα εκατομμύριο πεντακόσιες χιλιάδες;

ΓΕΩΡΓΙΟΣ ΔΡΥΣ (Υφυπ. Οικονομικών): 5%.

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Του απαγορεύεις ουσιαστικά αφού, θα του εκπέσει το 5%, και δίνεις τη δυνατότητα στον άλλον που έχει την οικονομική άνεση να πάει στο εξωτερικό και έχει πέντε εκατομμύρια, επειδή δηλώνει εισόδημα είκοσι εκατομμύρια και του εκπίπτεις τα πέντε εκατομμύρια. Στην ουσία του εκπίπτεις τα δυο εκατομμύρια πεντακόσιες χιλιάδες, αφού πάει με συντελεστή 50%.

Αυτά είναι απλά πράγματα. Καλόπιστα τα λέγω. Δεν τα λέγω για να σας κάνω κριτική. Γι' αυτό άλλωστε είχαμε καθιερώσει -ο υποφαινόμενος- το σύστημα από έκπτωση δαπανών σε έκπτωση φόρου από φόρο. Ακριβώς για να μην ωφελούνται εκείνοι που είναι στα μεγάλα εισοδηματικά κλιμάκια περισσότερο από εκείνους που είναι στα χαμηλά εισοδηματικά κλιμάκια. Είναι η θεωρία της έκπτωσης φόρου από φόρο που είναι δίκαιη και το θεσμοθετήσαμε το 1986 ή το 1987.

Σας παρακαλώ να μην επιμένετε. Και μην παίρνετε πάντα προκαταβολικά πρόθεση αντιπολιτευτική, διότι εδώ το φορολογικό σύστημα χρήζει ριζικής αναμόρφωσης. 

Αν θέλετε, κύριε Υπουργέ, να αποδεχθείτε κάποια πράγματα που έγιναν στο παρελθόν, που τα είχατε αποδεχθεί στο παρελθόν, αλλά τώρα από διάθεση καθαρά πολιτικής σκοπιμότητας θέλετε να τα αρνηθείτε ως προς τον υποφαινόμενο,που υπάρχει συνείδηση στο Λαό τι δουλειά έκανε ο υποφαινόμενος επί οκτώ χρόνια στο Υπουργείο Οικονομικών και κυρίως με επισφράγισμα το νόμο 1828, που είχε θεσμοθετηθεί πρωτοποριακά διεθνώς η κατ' έτος υποχρεωτική αυτών τιμαριθμική αναπροσαρμογή των αφορολόγητων ποσών και των φορολογικών κλιμακίων, που ήρθε το 1990 ο κ. Παλαιοκρασάς και το κατήργησε και το συνεχίζετε έκτοτε και σεις.

Και το κάνετε αυτό, γιατί δε θέλετε ένα σωστό φορολογικό σύστημα που να εκπληρώνει τους στόχους, φορολογική δικαιοσύνη, ανάπτυξη και ταυτόχρονα είσπραξη από εκείνους που έχουν και όχι από εκείνους που δεν έχουν.

'Ερχομαι να σας πω και κάτι άλλο. Λάθος μεγάλο αυτό που κάνετε, το να καταργείτε έκπτωση δαπανών από το φορολογητέο εισόδημα, που είναι κίνητρο για να λειτουργήσει ο κοινωνικός έλεγχος, δηλαδή να γίνεται καθημερινός φορολογικός ελεγκτής ο κ.Σπυριούνης, ο Τσοβόλας, ο τάδε πολίτης, έχοντας κίνητρο την έκπτωση με συντελεστή φορολογίας μεγαλύτερο, γι'αυτό το είχαμε σχεδιάσει έτσι με το ν.1828, δηλαδή το πρώτο κλιμάκιο να είναι είναι 21%, συντελεστής, ώστε να πληρώνεις δέκα έξι που πλήρωνες τότε τη μεσαία κλίμακα του Φ.Π.Α., για να έχεις κέρδος 5% διαφορά, για να γίνεις εσύ, επαναλαμβάνω, καθημερινός φορολογικός ελεγκτής, διότι διοικητικά, όσους ελέγχους και να κάνεις δεν μπορείς να πιάσεις τη φορολογητέα ύλη στη Δ' ή Ε' πηγή. Και εσείς τι κάνετε τώρα; Αντί να ενισχύσετε το σύστημα των συγκρουομένων φορολογικών συμφερόντων μεταξύ του εισαγωγέα, του εμπόρου, του βιομηχάνου και του καταναλωτή και να κάνετε και το σύστημα δίκαιο, αλλά και να αποκαλύπτετε κάθε χρόνο και μεγαλύτερη φορολογητέα ύλη με συμμετοχή της Κοινωνίας, του πολίτη, του ίδιου του Λαού, εσείς καταργείτε και τις μικρές αυτές εκπτώσεις. Και τελικά, θεσμοθετείτε στο ολόκληρον σύστημα ταυτότητας φορολογικών συμφερόντων, που θα οδηγήσει σε τρομακτική αύξηση την ήδη μεγάλη ανεργία προς βλάβη και των φορολογικών εσόδων από την πλευρά εκείνων που πρέπει να πληρώσουν και δεν πληρώνουν.

Τέλος, σας λέγω να πάρετε πίσω αυτές τις διατάξεις και να φέρετε, ειλικρινά το λέγω, ένα άλλο πιο σωστό και συγκροτημένο νομοσχέδιο. Ειλικρινά, το λέω, κύριε Υπουργέ, μελετήστε τώρα που είναι ήρεμα τα πράγματα -το ξέρουν και οι παράγοντες που είναι πίσω σας- τον ν.1828, όχι επειδή ήμουν εγώ τότε Υπουργός. Σας λέγω υπεύθυνα ότι ήταν αποτέλεσμα ουσιαστικού διαλόγου, όχι μόνο στην Αθήνα, αλλά και στη Θεσσαλονίκη και την Πάτρα και στη Λάρισα και σε άλλες περιοχές με όλες τις παραγωγικές τάξεις επί ενάμιση χρόνο. Το θεσμοθετήσαμε, βάλαμε ασφαλιστικές δικλείδες, για να μην υποχρεώνεται η Πολιτεία κάθε χρόνο να φέρνει φορολογικό νομοσχέδιο και όχι ένα, αλλά και δύο και τρία. Κωδικοποιήσαμε μετά σε ενιαίο π.δ. όλη τη νομοθεσία για τη φορολογία εισοδήματος. Εκεί υπάρχουν επαναστατικές αλλαγές. Κάνετε μόνο προσαρμογή σε ορισμένα ζητήματα που πρέπει, λόγω παρόδου οκταετίας, γιατί πραγματικά η εμπειρία μου για οκτώ χρόνια στο Υπουργείο τι λέγει;'Οσο και αν προσπαθήσετε με διοικητικούς ελέγχους, αυτά θα είναι σημειωτόν. Δεν πρόκειται να πετύχετε, όχι εσείς, αλλά και κανένας άλματα στον τομέα της πάταξης της φοροδιαφυγής. Αντίθετα, λαμβάνοντας υπόψη εκείνα και τη φορολογική δικαιοσύνη, θα ικανοποιήσετε, αλλά και δε θα αναγκάζεσθε κάθε χρόνο να κάνετε έμμεση φορολογία και όλα τα υπόλοιπα, με προεκτάσεις και στην ίδια την οικονομία. Επαναλαμβάνω, δέστε τον ν.1828, κάντε κάποια προσαρμογή σε δευτερεύοντα ζητήματα, γιατί εκεί ήταν οι θεσμικές οι αλλαγές που έγιναν και να είστε βέβαιοι ότι πράγματι θα κάνετε αναμόρφωση της φορολογίας. Εμείς προλάβαμε να τον εφαρμόσουμε μόνο ένα χρόνο αν θυμάστε, με τις δηλώσεις του 1989.'Ηρθε, δυστυχώς, μετά ο κ. Παλαιοκρασσάς και τροποποίησε και διέγραψε και κατάργησε τελείως τους θεσμούς.

Πιστεύω ότι ήταν τόσο ριζικές οι αλλαγές και σε βάθος χρόνου, που, εάν το δείτε με καλή διάθεση -και όχι με το ότι ήταν άλλο ΠΑ.ΣΟ.Κ. εκείνο, άρα πρέπει όλα να τα διαγράψουμε- θα διαπιστώσετε ότι είναι έτοιμη δουλειά, την οποία ξέρουν οι υπάλληλοι και οι υπηρεσίες που είχαν συμμετάσχει ενεργά στη διαμόρφωσή της, αλλά και η Ομοσπονδία Εφοριακών και άλλες κατηγορίες, γιατί, κύριε Υπουργέ, πραγματικά με το παρόν δε θα φέρετε αποτέλεσμα. Απλά, θα βεβαιώσετε φόρους που δε θα τους εισπράξετε, γιατί θα βεβαιώσετε φόρο στα χαμηλά και μεσαία εισοδήματα, με αποτέλεσμα να έχετε αρνητικές επιπτώσεις στην οικονομία. Ευχαριστώ.

ΠΡΟΕΔΡΕΥΩΝ (Παναγιώτης Σγουρίδης): Ο κ. Γκατζής έχει το λόγο.

Σελίδα 2998 

 

NIKOΛΑΟΣ ΓΚΑΤΖΗΣ: Kύριε Πρόεδρε, δεν είχα πραγματικά κι εγώ σκοπό να μιλήσω, αλλά είναι ορισμένες τοποθετήσεις προκλητικές. Και όχι μόνο προκλητικές, είναι και αλληλοαναιρούμενες. Χθες ο Υπουργός κ. Παπαντωνίου μίλησε τελικά για το πώς θα πρέπει να συμπεριφέρεται κάποια κυβέρνηση, δίνοντας το παράδειγμα της δικής της κυβέρνησης απέναντι στο μεγάλο κεφάλαιο, ότι θα πρέπει ουσιαστικά -αυτό ήταν το νόημα- να αμείβεται. Σήμερα, όμως, ούτε λίγο ούτε πολύ είπε ότι δε θίγονται τα φτωχά και λαϊκά στρώματα, αλλά η φορολογία, τα έσοδα έρχονται από τους πραγματικά έχοντες και κατέχοντες και, τους κατονόμασε μάλιστα, από τους ισχυρούς του χρήματος, από τους πλούσιους.

Εν πάση περιπτώσει εμείς ξέρουμε ποια είναι η αλήθεια. 

Τι θέλω να πω, όμως, παρακάτω, κύριοι συνάδελφοι, επειδή ανέφερε και αριθμούς, οι οποίοι δείχνουν ότι στην Ελλάδα τελικά όλοι ευημερούν. 

Κύριε Πρόεδρε, ξέρουμε όλοι ότι η βιομηχανία μας καταστρέφεται μέρα με την ημέρα. Ξέρουμε επίσης ότι η ανεργία διογκώνεται και έχει πάρει χαρακτηριστικά συμφοράς. Ξέρουμε για τους μικρομεσαίους επαγγελματίες, έμπορους, βιοτέχνες κ.λπ., μέρα με την ημέρα όλο και λιγότερα μαγαζιά απομένουν στην αγορά. Ξέρουμε επίσης ότι η αγροτιά ξεκληρίζεται με την αντιαγροτική πολιτική που εφαρμόζει η Κυβέρνηση και με τις κατευθύνσεις φυσικά της ΕΟΚ θέλει να τη μειώσει στο μισό απ' ό,τι είναι σήμερα. Ξέρουμε ότι όλα τα κοινωνικά στρώματα τελικά πάσχουν εκτός από τους μεγαλοεισοδηματίες, εκτός από το Σύνδεσμο των βιομηχάνων, από την κλίκα των εφοπλιστών και από τους αετονύχηδες.

Μας είπε, λοιπόν, ο κύριος Υπουργός ότι δε θέλει να φορολογήσει σκληρά το μεγάλο κεφάλαιο. Και ρωτάμε: Δε θέλει να φορολογήσει ούτε το παράνομο κεφάλαιο, ούτε τα βρώμικα χρήματα; Γιατί αυτά που έρχονται στην Τράπεζα και γίνονται ομόλογα, τα περισσότερα απ' αυτά τα οποία αν τα πάρει κανείς...

ΣΤΡΑΤΗΣ ΚΟΡΑΚΑΣ: Δεν σας ακούει ο κύριος Υπουργός.

NIKOΛΑΟΣ ΓΚΑΤΖΗΣ: Δεν πειράζει.

'Ελεγα, λοιπόν, ότι αυτό το βρώμικο χρήμα, που πηγαίνει από διάφορες πηγές βρώμικες -ναρκωτικά και τόσα άλλα- όταν γίνει ομόλογο, κύριε Πρόεδρε, μετά δεν ισχύει το "πόθεν έσχες". Μπορεί να ανοίξει μία τεράστια επιχείρηση, να ανοίξει ένα καζίνο, να ανοίξει μία μεγάλη ξενοδοχειακή μονάδα, να πάρει όσα αυτοκίνητα θέλει και ο εργαζόμενος πρέπει να αποδείξει πού βρήκε τα λεφτά για να πάρει ένα αυτοκίνητο.

Πέρα από κει όμως, θα πρέπει να πούμε ότι η μείωση που γίνεται σήμερα στα εισοδήματα των εργαζομένων, που από 1.1.97 θα έχουν μείωση στο μισθό τους, δεν είναι μόνο από την περικοπή που γίνεται, αυτήν τη ραγδαία, ας πούμε, μείωση των εισοδημάτων τους με τη φορομπηχτική πολιτική που γίνεται στα επιδόματα κ.λπ. 'Εχουμε περικοπή ακόμα και στην κοινωνική πολιτική. Και όταν λέει η Νέα Δημοκρατία, αλλά και όταν συναγωνίζεται και το ΠΑΣΟΚ και λέει ότι θα κόψουμε τελικά τις κρατικές δαπάνες, η μόνη κατεύθυνση είναι να κοπούν από τους κοινωνικούς τομείς: Μείωση στα νοσοκομεία, μείωση στα πανεπιστήμια, μείωση τελικα στα ιδρύματα...

ΙΩΑΝΝΗΣ ΤΖΩΑΝΝΟΣ: Λάθος. 

NIKOΛΑΟΣ ΓΚΑΤΖΗΣ: Δεν έχω καθόλου λάθος. Κοιτάξτε και το συμμάζεμα που θέλετε να κάνετε, δήθεν, των κρατικών δαπανών, που συζητιέται το νομοσχέδιο και πείτε μου γιατί κόβετε το 25% από την Τοπική Αυτοδιοίκηση, όταν της παρακρατάτε τα επτακόσια είκοσι δισεκατομμύρια όλα αυτά τα χρόνια που παράνομα τα παρακρατάτε και είναι φόρος εισοδήματος. 

ΙΩΑΝΝΗΣ ΤΖΩΑΝΝΟΣ: Στο ΠΑΣΟΚ αυτά. Εμείς είμαστε Νέα Δημοκρατία. 

NIKOΛΑΟΣ ΓΚΑΤΖΗΣ: Ναι, κύριε συνάδελφε, μην τα λέτε σε μένα, έχω δέκα οκτώ χρόνια στην Τοπική Αυτοδιοίκηση και το ξέρω καλά το θέμα. 

ΠΡΟΕΔΡΕΥΩΝ (Παναγιώτης Σγουρίδης): Μα, συμπλέουν οι απόψεις σας!

ΝΙΚΟΛΑΟΣ ΓΚΑΤΖΗΣ: 'Οχι, δεν είναι άποψή μου, αυτά είναι νόμοι που έρχονται σε εφαρμογή, κύριε Πρόεδρε. Απαντώ στον κύριο συνάδελφο. 

Λοιπόν, πέρα από εκεί, κύριοι συνάδελφοι, θα ήθελα να πω ότι και από τον προϋπολογισμό που κουβεντιάσαμε και από την όλη πολιτική της Κυβέρνησης, δεν υπάρχει μία αναπτυξιακή πολιτική, ένας κεντρικός σχεδιασμός ανάπτυξης της Κυβέρνησης, που να ξέρει τελικά η Χώρα, ο εργαζόμενος, πού βαδίζει, πού πάει, πού στέκεται και σε ποιον τομέα θα δραστηριοποιηθεί. Η μόνη αναπτυξιακή πολιτική είναι τα έσοδα τα οποία προσμένουν από τα ευρωπαϊκά ταμεία και που τελικά δεν είναι αναπτυξιακή πολιτική, ούτε συνάγουν στο να αναπτυχθεί η Χώρα.

Είναι έργα υποδομής, τα οποία έπρεπε να γίνουν στη Χώρα, εδώ και τριάντα, σαράντα χρόνια και που τελικά θα διευκολύνουν στη διακίνηση μιας πελατειακής ουσιαστικά εξάπλωσης των εμπορευμάτων των μεγάλων επιχειρήσεων και γι' αυτό εμείς λέμε, ότι αυτό το νομοσχέδιο είναι και αντιλαϊκό και αντικοινωνικό.

Θα ήθελα να πω μία κουβέντα στον κ. Τσοβόλα. Πολύ καλά αυτά που είπε, αλλά όταν ήταν Υπουργός Οικονομικών, το 63% του ανώτατου συντελεστή, το κατέβασε στο πενήντα. Και από το 25% των έμμεσων φόρων, που πλήρωναν οι εργαζόμενοι εκείνη την εποχή έφθασαν στο 65-66% επί των ημερών Υπουργού Οικονομικών κ. Τσοβόλα.

Κύριε Πρόεδρε, το είπαμε σε όλες μας τις τοποθετήσεις και ο κύριος Κόρακας και άλλοι ομιλητές ότι αυτό το νομοσχέδιο είναι τόσο αντιλαϊκό, που δεν χωράει σε καμία συνείδηση εργαζόμενου. Γι' αυτό οι εργαζόμενοι και τον αγώνα τους θα συνεχίσουν και εμείς θα τον στηρίξουμε. Και να είστε βέβαιοι ότι και η πολιτική αυτή θα ανατραπεί και το νομοσχέδιο δε θα περπατήσει και τελικά ο αγώνας των εργαζομένων θα δικαιωθεί.

Σας ευχαριστώ.

ΠΡΟΕΔΡΕΥΩΝ (Παναγιώτης Σγουρίδης): Θα συμφωνήσουμε, κύριε Γκατζή, ότι ένα άρθρο πρέπει να γίνει σ' όλο το φορολογικό νομοσχέδιο: "Πόθεν έσχες" σε όλους -φυσικά και μη πρόσωπα και μηχανοργάνωση όλων των υπηρεσιών και των συμβολαιογραφείων. Και από εκεί και πέρα, να δείτε τι θα γίνει με την παραοικονομία, με τα "μαύρα χρήματα" και όλα αυτά. Αλλά, άρθρο 1: "Πόθεν έσχες" σε όλους! Από εκεί και πέρα, θα δείτε τι θα γίνει.

ΝΙΚΟΛΑΟΣ ΓΚΑΤΖΗΣ: 'Ενα άρθρο να ισχύσει: Πολιτική βούληση!

ΠΡΟΕΔΡΕΥΩΝ (Παναγιώτης Σγουρίδης): Ναι, πολιτική βούληση. 'Ομως αυτό δεν το λέμε. Λέμε τα γύρω-γύρω.

Ο κ. Κόρακας έχει το λόγο, για πέντε λεπτά.

ΣΤΡΑΤΗΣ ΚΟΡΑΚΑΣ: Κύριε Πρόεδρε, φυσικά το άρθρο 1, για κάθε νομοσχέδιο μπορεί να μην αναγράφεται, αλλά αυτό πρέπει να είναι, είναι η πολιτική βούληση και η κατεύθυνση της οικονομικής πολιτικής της Κυβέρνησης. Αν κατευθύνεται προς την τσέπη του εργαζόμενου, των λαϊκών στρωμάτων ή προς τους πραγματικά έχοντες και κατέχοντες.

Θα ήθελα να πω ότι τόσο στην εισηγητική έκθεση όσο και ο κύριος Υπουργός και άλλοι ομιλητές του κυβερνώντος Κόμματος, είπαν ότι οι φοροαπαλλαγές υπονομεύουν τη φορολογική ηθική. Θα ήθελα προς στιγμή να συμφωνήσω μαζί τους, αλλά θα πρέπει και αυτοί να συμφωνήσουν με μένα, ότι εάν καταργούν μόνο τις φοροαπαλλαγές των λαϊκών στρωμάτων, των εργαζομένων, που δόθηκαν αντί αυξήσεων ή για να μπορέσουν να περάσουν οι εκάστοτε κυβερνήσεις τις συγκεκριμένες πολιτικές αντιλαϊκές ιδιωτικοποιήσεις κ.λπ., ενώ δε θίγονται οι φοροαπαλλαγές στο μεγάλο κεφάλαιο, δέχονται ότι την ηθικοπλασία την κατευθύνουν, μόνο προς τα λαϊκά στρώματα, ενώ θέλουν να κρατάνε την ανηθικότητα προς το μεγάλο κεφάλαιο. Τουλάχιστον αυτό παραδέχεσθε, με αυτήν, τη λογική, γιατί αλλιώς θα καταργούσατε τις φοροαπαλλαγές προς το μεγάλο κεφάλαιο, πράγμα που δεν κάνετε.

Η δεύτερη παρατήρηση είναι, ότι έγινε πολύς λόγος εδώ, για κοινωνικό διάλογο και έχουμε και την Κοινωνική Οικονομική Επιτροπή, τη γνωστή ΟΚΕ. 

Γέλασα χθες ακούγοντας τον Κοινοβουλευτικό Εκπρόσωπο του Συνασπισμού, να επικαλείται την ΟΚΕ και να επικαλείται 

Σελίδα 2999 

τη φράση, στην εισαγωγή του πορίσματός της, που καταγγέλει το γεγονός, ότι η Κυβέρνηση έφερε για συζήτηση στη Διαρκή Επιτροπή της Βουλής το νομοσχέδιο αυτό, ενώ είχε ζητήσει τη γνώμη της ΟΚΕ, χωρίς να την πάρει. Και δεν περίμενε να πάρει τη γνώμη της ΟΚΕ. Και έτσι λέει "στην ουσία ακυρώνει τη δυνατότητα να λειτουργήσει η Γνώμη συμβουλευτικά, τόσο για την Κυβέρνηση, όσο και για την Ελληνική Βουλή.

Θα ήθελα να πω ότι εμείς δεν είχαμε ποτέ καμία αμφιβολία, ότι αυτά τα κόλπα όπως η ΟΚΕ γίνονται, για να πετάμε "στάχτη στα μάτια" του κόσμου, ότι είχε κάποια διάθεση η Κυβέρνηση, να πάρει στα σοβαρά υπόψη αυτήν την υπόθεση. Ο ρόλος της ΟΚΕ ξεσκεπάζεται καθημερινά.

Για να πουν στους εργαζόμενους ότι να, ορίστε έχετε και ένα χώρο να πηγαίνετε να τα λέτε με τους βιομήχανους, να καταλαβαίνετε ότι ταυτίζονται τα συμφέροντά σας, να αμβλύνεται η ταξική σας συνείδηση και τα υπόλοιπα αφήστε τα σε εμάς...

ΓΕΩΡΓΙΟΣ ΔΡΥΣ (Υφυπ.Οικονομικών): Πάλι λάθος κάνετε, κύριε Κόρακα.

ΣΤΡΑΤΗΣ ΚΟΡΑΚΑΣ: Δεν αμφιβάλω, κύριε Υπουργέ. Σας παραπέμπω μόνο να δείτε το πόρισμα της ΟΚΕ, η οποία βεβαίως κάνει και ορισμένες σωστές διαπιστώσεις π.χ. για τις φοροαπαλλαγές που καταργείτε στους εργαζόμενους, ζητάει και η ίδια αφού τις καταργείτε να δώσετε τις αντίστοιχες αυξήσεις. Δώσατε τις φοροαπαλλαγές αντί των αυξήσεων. Πέστε, λοιπόν, ότι αυξάνονται οι αποδοχές των εργαζομένων τόσο όσο οι καταργούμενες φοροαπαλλαγές και να πάρετε τα απαιτούμενα μέτρα ώστε η αύξηση αυτή να μην αποβεί εις βάρος τους περνώντας σε άλλο φορολογικό κλιμάκιο, αλλά να υπάρξει ΑΤΑ κλπ. Αυτά όμως δεν τα λαμβάνετε υπόψιν. Τα λέει η ΟΚΕ τα προβάλει στον κόσμο, αλλά εσείς το δικό σας το βιολί και αυτοί το δικό τους.

ΓΕΩΡΓΙΟΣ ΔΡΥΣ (Υφυπ.Οικονομικών): Με συγχωρείτε, δέχεσθε μια διακοπή, κύριε Κόρακα;

ΣΤΡΑΤΗΣ ΚΟΡΑΚΑΣ: Παρακαλώ.

ΓΕΩΡΓΙΟΣ ΔΡΥΣ (Υφυπ.Οικονομικών): Είναι εκπληκτική η δυνατότητα που έχετε, για να παραποιείτε τα γεγονότα. Θα σας πω μερικά πράγματα τα οποία μπορείτε να τα ελέγξετε. Το Νοέμβριο, μόλις κατετέθη στη Βουλή το νομοσχέδιο των φοροαπαλλαγών, το έστειλα στην ΟΚΕ για διατύπωση γνώμης. Αυτό όφειλε να κάνει ένας Υφυπουργός...

ΣΤΡΑΤΗΣ ΚΟΡΑΚΑΣ: Τι είπαμε εμείς;

ΓΕΩΡΓΙΟΣ ΔΡΥΣ (Υφυπ.Οικονομικών): Κύριε Κόρακα, να τελειώσω για να ακούσουν και οι συνάδελφοί μας όπως και ο Ελληνικός Λαός για να διαπιστώσουν πως γίνεται η στρέβλωση της αλήθειας.

Μόλις, λοιπόν, κατετέθη στο Κοινοβούλιο, το έστειλα με πρωτοβουλία μου στον πρόεδρο της ΟΚΕ, τον κ.Κουκιάδη. Τον παρεκάλεσα να διατυπώσει την άποψή του. Η Βουλή προσδιόρισε ημερομηνία συζήτησης του νομοσχεδίου προ της 17ης Ιανουαρίου. Από την ημέρα που παρέδωσα το νομοσχέδιο μέχρι την ημέρα που θα εσυζητείτο στη Βουλή μεσολάβησε περίπου ένας ολόκληρος μήνας. 'Ομως, η ΟΚΕ προσδιόρισε ημερομηνία συζήτησης, μετά την έναρξη της συζήτησης στο Κοινοβούλιο....

ΣΤΡΑΤΗΣ ΚΟΡΑΚΑΣ: Μάλιστα. Και...

ΓΕΩΡΓΙΟΣ ΔΡΥΣ (Υφυπ.Οικονομικών): Περιμένετε, σας παρακαλώ, για να δούμε τελικά πόσο εμείς δε σεβόμαστε την ΟΚΕ ή πόσο εσείς διαστρεβλώνετε τα γεγονότα, για να παρουσιάσετε μια άλλη εικόνα.

Μου τηλεφώνησε, λοιπόν, ο πρόεδρος της ΟΚΕ και μου είπε, κύριε Υφυπουργέ έχουμε προσδιορίσει 17 Ιανουαρίου συζήτηση. Και του είπα, κύριε Κουκιάδη το νομοσχέδιο έχει κατατεθεί, δεν προσδιορίζω εγώ τις ημερομηνίες που θα συζητηθεί στην Επιτροπή, ή στην Ολομέλεια. Μόλις η ΟΚΕ μου έστειλε μετά από τις 17 Ιανουαρίου την άποψή της προφανώς λάβαμε υπόψη τις προτάσεις της. 

ΣΤΡΑΤΗΣ ΚΟΡΑΚΑΣ: Κύριε Υπουργέ, προφανώς, δεν κατανοήσατε την παρατήρησή μου. Τι ήθελα να πω; Αυτό το όργανο το δημιουργήσατε για να το συμβουλεύεσθε πριν πάρετε αποφάσεις. Εσείς τι κάνατε; Πήρατε τις αποφάσεις σας, καταθέσατε στη Βουλή το νομοσχέδιο και μετά τους είπατε -όπως είπατε και στους Βουλευτές, σε εμάς- πάρτε τώρα και πέστε μας και εσείς τη γνώμη σας. 'Οπως ξέρετε όμως, αυτό που θα έπρεπε να γίνει είναι να πάρετε τη γνώμη τους, αν θέλατε ουσιαστική συμμετοχή τους, καθοριστικά υπόψη, πολύ πριν καταθέσετε το νομοσχέδιο στη Βουλή. Αυτή ήταν η παρατήρησή μου και κατά συνέπεια...

ΓΕΩΡΓΙΟΣ ΔΡΥΣ (Υφυπ.Οικονομικών): Για δεύτερη φορά προσπαθείτε...

ΣΤΡΑΤΗΣ ΚΟΡΑΚΑΣ: Μα, κύριε Υπουργέ, παραποίησα; Εσείς δε μου είπατε...

ΠΡΟΕΔΡΕΥΩΝ (Παναγιώτης Σγουρίδης): Κύριε Υπουργέ, σας παρακαλώ, να τελειώσει ο κ.Κόρακας, διότι ο χρόνος του τελείωσε σχεδόν. Να τελειώσει και να πάρετε το λόγο.

ΣΤΡΑΤΗΣ ΚΟΡΑΚΑΣ: Κύριε Πρόεδρε, ο ίδιος ο κύριος Υπουργός είπε ότι όταν κατέθεσε στη Βουλή το νομοσχέδιο το έδωσε και στην ΟΚΕ. Πού παραποίησα; Και λέω ακριβώς, κύριε Υπουργέ, ότι δεν έπρεπε να το δώσετε -αν θέλατε να σεβαστείτε αυτά που κάνετε και δεν ήταν για τα μάτια του κόσμου, όπως εμείς ισχυριζόμαστε- δεν έπρεπε να το δώσετε μόλις το καταθέσατε στη Βουλή, αλλά πολύ πριν το καταθέσετε στη Βουλή και να έχετε πάρει καθοριστικά υπόψη τη γνώμη της. Αυτό δεν το κάνατε. Εν πάση περιπτώσει!

Θα ήθελα πολύ σύντομα να πω μια κουβέντα και για τον κ.Τσοβόλα.

Νομίζω ότι σε πολλά από αυτά που λέει -δεν ξέρω αν με ακούει, αλλά θα τα ξαναπούμε- οι παρατηρήσεις του, είναι σωστές, αλλά και λίγη μετριοπάθεια δεν κάνει κακό. Ας κάνει και λίγη αυτοκριτική. Εγώ ήμουν Βουλευτής τα χρόνια που ήταν Υπουργός Οικονομικών ο κ. Τσοβόλας και δεν μπορώ να ξεχάσω εκείνον τον καταιγισμό αντιλαϊκών μέτρων. Είχε δίκιο ο κ. Γκατζής όταν είπε ότι η εποχή που η συμμετοχή των εργαζομένων στα φορολογικά έσοδα, στους άμεσους φόρους ήταν η υψηλότερη, 65% και 66%, ήταν η εποχή Τσοβόλα. Τότε πλήρωναν περισσότερους φόρους. Βεβαίως δεν ήταν μόνο με ευθύνη του κ. Τσοβόλα. 'Ηταν με απόφαση της Κυβέρνησης και του κυβερνώντος Κόμματος. Το ίδιο και ορισμένα άλλα.

Τελειώνοντας, κύριε Πρόεδρε, θα ήθελα να επιμείνω και εγώ κατ'αρχήν για τα μικρά νησιά και θέλω την ευαισθησία σας σε αυτό. Παίρνετε ορισμένα μέτρα, θετικά πράγματι, για τα νησιά που είναι κάτω των τριών χιλιάδων κατοίκων. Δηλαδή τα άλλα, τα ακριτικά νησιά δεν αντιμετωπίζουν προβλήματα; Δε βλέπετε ότι μαραζώνουν; Κύριε Υπουργε, στη Μυτιλήνη και στη Λήμνο υπάρχουν χωριά που έχουν να δουν γέννα εδώ και πέντε χρόνια. Γιατί, λοιπόν, μόνον γι'αυτά τα μικρά τα νησιά; Περιμένετε να μικρύνουν και τα μεγάλα, να φθάσουν τις τρεις χιλιάδες για να επωφεληθούν; Το ένα είναι αυτό.

Το δεύτερο είναι για τους απόδημους. Είναι απαράδεκτο. Φέρνουν συνάλλαγμα για να αγοράσουν ένα ακίνητο και τους καταργείτε την απαλλαγή από το φόρο μεταβίβασης. Για ποιο λόγο; Δεν το καταλαβαίνω. Ειλικρινά. Δεν έχουν προσφέρει αυτοί οι άνθρωποι;

Επίσης για τις δημοτικές και κοινοτικές επιχειρήσεις είναι απαράδεκτο, για τα νοσοκομειακά κ.λπ. ...

ΠΡΟΕΔΡΕΥΩΝ (Παναγιώτης Σγουρίδης): Κύριε Κόρακα, σας παρακαλώ.

ΣΤΡΑΤΗΣ ΚΟΡΑΚΑΣ: Τελειώνοντας θα ήθελα να πω ένα περίεργο και δείτε το. Λέτε για τα αντικειμενικά κριτήρια. Εντάσσετε στα αντικειμενικά κριτήρια και τις εταιρείες, επιχειρήσεις που κρατάνε προαιρετικά βιβλία Γ' κατηγορίας.

(Στο σημείο αυτό ακούγεται ο προειδοποιητικός ήχος λήξης του χρόνου ομιλίας του κυρίου Βουλευτού).

Τελειώνω, κύριε Πρόεδρε. Είναι η τελευταία κουβέντα που λέω.

Υπάρχει ένας παραλογισμός. 'Οταν συζητούσαμε εδώ στη Βουλή τα αντικειμενικά κριτήρια, λέγατε "ας έχουν βιβλία Γ' κατηγορίας για να μην ενταχθούν". Τώρα έχουν προεραιτικά βιβλία Γ' κατηγορίας γιατί δεν είναι ανώνυμες εταιρείες και παρά το ότι πλήρωσαν περισσότερα, ότι δαπανήθηκαν χρήματα και , ότι τα βιβλία Γ' κατηγορίας είναι πολύ πιο εύκολα στον 

Σελίδα 3000 

έλεγχό τους κ.λπ., εσείς το αγνοείτε αυτό και τους εντάσσετε στα αντικειμενικά.

ΠΡΟΕΔΡΕΥΩΝ (Παναγιώτης Σγουρίδης): Στα άρθρα δε θα τα πείτε αυτά;

ΣΤΡΑΤΗΣ ΚΟΡΑΚΑΣ: Κύριε Πρόεδρε, επιτρέψτε μου. Δε θα είμαι την ερχόμενη εβδομάδα εδώ. Συμμετέχω στην αντιπροσωπεία της Βουλής στο Συμβούλιο της Ευρώπης.

ΠΡΟΕΔΡΕΥΩΝ (Παναγιώτης Σγουρίδης): Γι'αυτό τα είπατε με καταιγισμό προτάσεων για να τα κρατήσουμε. Θα καταγραφούν.

Ο κύριος Υπουργός έχει το λόγο. Κύριε Υπουργέ, πόσο χρόνο θέλετε;

ΓΕΩΡΓΙΟΣ ΔΡΥΣ (Υφυπ. Οικονομικών): Μόνο δύο λεπτά.

ΠΡΟΕΔΡΕΥΩΝ (Παναγιώτης Σγουρίδης): Θα σας δώσω τρία λεπτά.

ΓΕΩΡΓΙΟΣ ΔΡΥΣ (Υφυπ. Οικονομικών): Δύο λεπτά μου φτάνουν.

Κύριε Πρόεδρε, θα παρακαλέσω τον κ. Κόρακα να μην αποχωρήσει -γιατί τον βλέπω να ετοιμάζεται να αποχωρήσει- και να με ακούσει.

Κύριε Κόρακα, προσπαθείτε να διορθώσετε ένα λάθος που κάνατε ή την έλλειψη πληροφόρησης την οποία είχατε, με ένα δεύτερο λάθος. Κύριοι συνάδελφοι, το Μάιο του 1996, όταν ετοιμάστηκε το νομοσχέδιο των φοροαπαλλαγών, απεστάλη στην ΟΚΕ για τη διατύπωση.

ΚΥΡΙΑΚΟΣ ΣΠΥΡΙΟΥΝΗΣ: Το γράφει.

ΓΕΩΡΓΙΟΣ ΔΡΥΣ (Υφυπ. Οικονομικών): Βεβαίως. Το Μάιο του 1996 απεστάλη στην ΟΚΕ όταν ετοιμάστηκε το νομοσχέδιο για την κατάργηση των φοροαπαλλαγών. Η ΟΚΕ διατύπωσε την άποψή της με πολλές παρατηρήσεις. Οι παρατηρήσεις αυτές επεξεργάστηκαν από το Υπουργείο Οικονομικών -εγώ είχα τότε την ευθύνη για το νομοσχέδιο των φοροαπαλλαγών-διορθώθηκε επανειλημμένως, κατετέθη το νομοσχέδιο στη Βουλή και το τελικό κείμενο εστάλη και πάλιν στην ΟΚΕ. Δεν κατανοώ ποια είναι η αντίληψη την οποία έχει ο κ. Κόρακας όταν μιλάει για έλλειψη σεβασμού της Κυβέρνησης προς τη θεσμοθετημένη κοινωνική επιτροπή, την ΟΚΕ, η οποία νομίζω προσφέρει στον κοινωνικό διάλογο.

Θα ήθελα να κλείσω με τούτο. Κύριε Κόρακα, αυτό το οποίο κατάλαβα σήμερα είναι το εξής: Είστε ο μάγος με τα δώρα. Σε όλους τους πολίτες είπατε ότι συμφωνείτε με τα αιτήματά τους.

ΣΤΡΑΤΗΣ ΚΟΡΑΚΑΣ: Δε νομίζω.

ΓΕΩΡΓΙΟΣ ΔΡΥΣ (Υφυπ. Οικονομικών): Με όλους και για όλα. Με τους μεγαλογιατρούς συμφωνεί το ΚΚΕ. Με τους μεγαλοεπιχειρηματίες συμφωνεί το ΚΚΕ. Με τους μεγαλοαγρότες, συμφωνεί το Κ.Κ.Ε. Δεν κατάλαβα τελικά που είναι η ταξική σας διαφορά. Είχατε να δώσετε σε όλους από ένα μικρό δώρο. Τοποθετηθείτε επιτέλους και στα μεγάλα ζητήματα, τα οποία αντιμετωπίζει η Κοινωνία. Είδα επίσης, κύριε Κόρακα, ότι έχετε βαρύτατη σύγχυση και ανησυχία διότι, χθες το βράδυ η Κυβέρνηση, μετά από ένα διάλογο ουσίας, συμφώνησε με την ΠΝΟ για τα προβλήματα της Ναυτιλίας μας.

Kαι το κατάλαβα αυτό, όταν άκουσα χαρακτηρισμούς πρωτοφανείς για τη διοίκηση της Π.Ν.Ο. Και γνωρίζετε πολύ καλά τη συνεργασία σας με τη διοίκηση της Π.Ν.Ο. Φθάσατε στο σημείο να την αποκαλείτε σήμερα συμβιβασμένη ηγεσία.

Μου κάνει εντύπωση το Κόμμα το οποίο στηρίζει τους εργαζομένους να αποκαλεί την ηγεσία των ναυτεργατών συμβιβασμένη ηγεσία.

Αυτό το οποίο θέλω να πω, κύριε Σπυριούνη, είναι ότι εμείς δεν είμαστε υπεύθυνοι εάν για δέκα ημέρες υπήξε αυτή η κοινωνική αναστάτωση. Οι προτάσεις μας προς την ΠΝΟ υπάρχουν στο νομοσχέδιο το οποίο συζητάμε. Αν, λοιπόν, ανοίξετε το νομοσχέδιο, θα δείτε ότι προτείναμε φορολόγηση για τα ανώτερα πληρώματα 8% για το 1997 και 10%, για το 1998. Και χθες το βράδυ η Π.Ν.Ο. δέχθηκε 8% για το 1997 και 9% για το 1998.

Επομένως, δεν επρόκειτο για μία ακαμψία της Κυβέρνησης, αλλά ουσιαστικά επρόκειτο για την αποδοχή των προτάσεών μας από την ΠΝΟ, χθες το βράδυ.

Για τα κατώτερα πληρώματα, προτείναμε 5% για το 1997 και 7,5% για το 1998. Και δέχθηκε χθες η Π.Ν.Ο. 4% για το 1997 και 6% για το 1998.

'Αρα, λοιπόν, νομίζω ότι επικράτησε η λογική και θριάμβευσε ο διάλογος. Και επιτέλους, διαψεύσθηκαν οι Κασσάνδρες οι οποίες μιλούσαν για περαιτέρω όξυνση των κοινωνικών αντιθέσεων. Αυτή είναι η ουσία, κύριε Σπυριούνη.

ΚΥΡΙΑΚΟΣ ΣΠΥΡΙΟΥΝΗΣ: Χαίρομαι που το ακούω.

ΣΤΡΑΤΗΣ ΚΟΡΑΚΑΣ: Κύριε Πρόεδρε, παρακαλώ το λόγο.

ΠΡΟΕΔΡΕΥΩΝ (Παναγιώτης Σγουρίδης): Ο κ.Κόρακας έχει το λόγο για δύο λεπτά.

ΣΤΡΑΤΗΣ ΚΟΡΑΚΑΣ: Κύριε Πρόεδρε, θα ξεκινήσω από το τελευταίο που μας απηύθηνε ο κύριος Υπουργός. Εγώ μιλάω και μιλάει το Κόμμα μας για μία απόφαση που πάρθηκε, κατά πλειοψηφία, όπως ξέρετε, από την Π.Ν.Ο. 'Ηταν εννέα υπέρ του τερματισμού της απεργίας, πέντε κατά και ένα λευκό. Και μιλάω γι' αυτήν την πλειοψηφία των εννέα, η οποία ξανασυμβιβάστηκε, γιατί δεν είναι η πρώτη φορά που το κάνει. Θα ακούσετε τις καταγγελίες των ναυτεργατικών οργανώσεων και των ναυτεργατών. 'Ηταν μία πρωτοφανής σε μαζικότητα απεργιακή κινητοποίηση με συμμετοχή 100%.

Κατά συνέπεια, δεν είναι βαρύς χαρακτηρισμός αυτό που λέμε.

Εσείς, κύριε Υπουργέ, είπατε εδώ μέσα του εκπροσώπου της Π.Ν.Ο. ότι είναι εκφραστής των συμφερόντων των εφοπλιστών, όταν σας βόλευε. Τώρα, τον κάνατε συνδικαλιστή με ταξική συνέπεια; 

Για την ταλαιπωρία που υπέστη ο Ελληνικος Λαός όλο αυτό το διάστημα, υπεύθυνη είναι αποκλειστικά και μόνο η Κυβέρνηση που αρνήθηκε να ικανοποιήσει τα δίκαια αιτήματα των ναυτεργατών. Η απεργία είναι ένα δικαίωμα το οποίο χρησιμοποιείται όταν πια φθάσει στο αμήν ο εργαζόμενος για να υποστηρίξει τα δικαιώματά του και να κατακτήσει νέα δικαιώματα. Αυτό δεν είναι δυνατόν να αμφισβητηθεί από κανέναν.

Τωρα, όσον αφορά αυτό που είπατε, με ποιον είμαστε εμείς, με ποιον είσαστε εσείς. Είμαστε εμείς με τους μεγαλογιατρούς και τους μεγαλοκαταστηματάρχες ή εσείς, που βάζετε αντικειμενικά κριτήρια και ορίζετε συγκεκριμένες οροφές, όπου ο μεγαλοδικηγόρος, ο μεγαλοκαταστηματάρχης θα δηλώσει αποκλειστικά αυτά που προβλέπονται από τα αντικειμενικά σας κριτήρια και θα αποκρύψει πέντε, δέκα και εκατό φορές περισσότερα εισοδήματα που πραγματικά είχε; Μάλιστα ορισμένες φορές βάζει και δύο-τρία εκατομμύρια περισσότερα και εσείς του δίνετε και συγχαρητήρια γιατί ήταν ειλικρινής.

Γιατί δεν παίρνετε υπόψη σας τα βιβλία, γιατί δεν πάτε να κάνετε συγκεκριμένους ελέγχους; 

Σας έχουμε πει επανειλημμένα ότι αυτά τα αντικειμενικά κριτήρια υποθάλπτουν τη φοροδιαφυγή, την ενισχύουν και δεν τη χτυπούν. Κάνετε όμως κάτι γιατί έχετε πάρει διαταγή από τις Βρυξέλλες να το κάνετε. Τα αντικειμενικά κριτήρια εξοντώνουν τους μικρομεσαίους εμποροβιοτέχνες και εμπόρους.

Ο ένας συμπλήρωσε τον άλλον: Η Νέα Δημοκρατία έβαλε το 35% , εσείς βάλατε τα αντικειμενικά κριτήρια και φθάσαμε εκεί που φθάσαμε.

ΠΡΟΕΔΡΕΥΩΝ (Παναγιώτης Σγουρίδης): Παρακαλώ, κύριε Κόρακα, τελειώνετε.

ΣΤΡΑΤΗΣ ΚΟΡΑΚΑΣ: Ο Αρχηγός της Νέας Δημοκρατίας σήμερα, κύριε Πρόεδρε, ήρθε και τάχθηκε υπέρ των συμφερόντων των εργαζομένων αλλά όταν είναι στην Κυβέρνηση κάνει ακριβώς αυτά που κάνετε εσείς. Γι' αυτό είπα ότι ο ένας αντιγράφει τον άλλον.

ΠΡΟΕΔΡΕΥΩΝ (Παναγιώτης Σγουρίδης): Ο κύριος Υφυπουργός έχει το λόγο.

ΓΕΩΡΓΙΟΣ ΔΡΥΣ (Υφυπ. Οικονομικών): Δεν έχω να πω τίποτα, κύριε Πρόεδρε.

ΚΥΡΙΑΚΟΣ ΣΠΥΡΙΟΥΝΗΣ: Κύριε Πρόεδρε, παρακαλώ το λόγο.

ΠΡΟΕΔΡΕΥΩΝ (Παναγιώτης Σγουρίδης): Δεν έχετε δικαίωμα να μιλήσετε, κύριε Σπυριούνη.

Σελίδα 3001 

 

ΚΥΡΙΑΚΟΣ ΣΠΥΡΙΟΥΝΗΣ: Κύριε Πρόεδρε, θέλω να θέσω θέμα διαδικασίας.

ΠΡΟΕΔΡΕΥΩΝ (Παναγιώτης Σγουρίδης): 'Οχι, δεν έχετε δικαίωμα να το θέσετε.

Δεν υπάρχει άλλος εγγεγραμμένος για να ομιλήσει επί της αρχής του νομοσχεδίου, και κηρύσσεται περαιωμένη η συζήτηση επ' αυτής.

Ερωτάται το Σώμα: Γίνεται δεκτό επί της αρχής το νομοσχέδιο "Κατάργηση φορολογικών απαλλαγών και άλλες διατάξεις";

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΣΤΡΑΤΗΣ ΚΟΡΑΚΑΣ: Κατά πλειοψηφία.

ΠΡΟΕΔΡΕΥΩΝ (Παναγιώτης Σγουρίδης): Συνεπώς, το νομοσχέδιο "Kατάργηση φορολογικών απαλλαγών και άλλες διατάξεις" έγινε δεκτό επί της αρχής, κατά πλειοψηφία.

Στο σημείο αυτό, κύριοι συνάδελφοι, δέχεστε να λύσουμε τη συνεδρίαση;

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.

Με τη συναίνεση του Σώματος και ώρα 16.14' λύεται η συνεδρίαση για αύριο Παρασκευή 24 Ιανουαρίου 1997 και ώρα 10.00' με αντικείμενο εργασιών του Σώματος Κοινοβουλευτικό 'Ελεγχο, συζήτηση επικαίρων ερωτήσεων και στη συνέχεια συζήτηση επερώτησης κατά του Υπουργικού Περιβάλλοντος, Χωροταξίας και Δημοσίων 'Εργων, Βουλευτών της Νέας Δημοκρατίας, σύμφωνα με την ημερήσια διάταξη.

Ο ΠΡΟΕΔΡΟΣ ΟΙ ΓΡΑΜΜΑΤΕΙΣ

Σελίδα 3002 
