Σελίδα 1587 

Π Ρ Α Κ Τ Ι Κ Α    Β Ο Υ Λ Η Σ

 

Θ' ΠΕΡΙΟΔΟΣ (ΠΡΟΕΔΡΕΥΟΜΕΝΗΣ ΔΗΜΟΚΡΑΤΙΑΣ)

ΣΥΝΟΔΟΣ Β'

ΣΥΝΕΔΡΙΑΣΗ ΚΗ'

Παρασκευή 14 Νοεμβρίου 1997

 

Αθήνα, σήμερα στις 14 Νοεμβρίου 1997, ημέρα Παρασκευή και ώρα 10.24', συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια, για να συνεδριάσει υπό την προεδρία του Α' Αντιπροέδρου αυτής κ. ΠΑΝΑΓΙΩΤΗ Ν. ΚΡΗΤΙΚΟΥ.

ΠΡΟΕΔΡΕΥΩΝ (Παναγιώτης Ν. Κρητικός): Κυρίες και κύριοι συνάδελφοι, αρχίζει η συνεδρίαση.

(ΕΠΙΚΥΡΩΣΗ ΠΡΑΚΤΙΚΩΝ: Σύμφωνα με την από 13.11.1997 εξουσιοδότηση του Σώματος, επικυρώθηκαν με ευθύνη του Προεδρείου τα πρακτικά της ΚΖ' συνεδριάσεώς του, της 13ης Νοεμβρίου 1997, σε ό,τι αφορά την ψήφιση στο σύνολο του σχεδίου νόμου "Κύρωση Πράξης Νομοθετικού Περιεχομένου").

Παρακαλείται η κυρία Γραμματέας να ανακοινώσει τις αναφορές προς το Σώμα.

(Ανακοινώνονται προς το Σώμα από την κ. Στυλιανή Αλφιέρη, Βουλευτή Α' Πειραιώς, τα ακόλουθα:

Α. ΚΑΤΑΘΕΣΗ ΑΝΑΦΟΡΩΝ

1) Οι Βουλευτές κύριοι ΝΙΚΟΛΑΟΣ ΝΙΚΟΛΟΠΟΥΛΟΣ και ΠΑΝΑΓΙΩΤΗΣ Ν. ΚΡΗΤΙΚΟΣ κατέθεσαν δημοσίευμα εφημερίδας σχετικά με τις διαμαρτυρίες των εργαζομένων για τη μελετώμενη κατάργηση του Ελληνικού Κέντρου Παραγωγικότητας.

2) Οι Βουλευτές κύριοι ΓΕΩΡΓΙΟΣ ΑΔΑΜΟΠΟΥΛΟΣ και ΠΑΝΑΓΙΩΤΗΣ Ν. ΚΡΗΤΙΚΟΣ κατέθεσαν αναφορά με την οποία το Εργατοϋπαλληλικό Κέντρο Νομού Λάρισας ζητεί την ικανοποίηση των οικονομικών αιτημάτων των απολυμένων της Κεραμοποιίας "ΒΙΟΚΕΡΑΛ" Λάρισας.

3) Οι Βουλευτές κύριοι ΙΩΑΝΝΗΣ ΚΟΥΡΑΚΗΣ και ΠΑΝΑΓΙΩΤΗΣ Ν. ΚΡΗΤΙΚΟΣ κατέθεσαν δημοσίευμα εφημερίδας στο οποίο επισημαίνεται η ανάγκη παράλληλης λειτουργίας της νέας μονάδας αιμοκάθαρσης στο Βενιζέλειο Νοσοκομείο στο Νομό Ηρακλείου.

4) Οι Βουλευτές κύριοι ΓΕΩΡΓΙΟΣ ΣΟΥΡΛΑΣ και ΠΑΝΑΓΙΩΤΗΣ ΚΡΗΤΙΚΟΣ κατέθεσαν αναφορά με την οποία οι Συνεργαζόμενες Εθνικές Οργανώσεις της Ελλάδας διαμαρτύρονται για την υπέρογκη αύξηση στα τέλη διακίνησης του χριστιανικού τύπου.

5) Ο Βουλευτής Ηρακλείου κ. ΙΩΑΝΝΗΣ ΚΟΥΡΑΚΗΣ κατέθεσε δημοσίευμα εφημερίδας στο οποίο ο Δήμος Μοιρών του Νομού Ηρακλείου διαμαρτύρεται για την καθυστέρηση στην έγκριση του σχεδίου πόλης.

6) Ο Βουλευτής Αχαϊας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας σχετικά με την αναγκαστική μεταφορά των τροφίμων του Ασύλου Ανιάτων Πατρών.

7) Ο Βουλευτής Μεσσηνίας κ. ΕΛΕΥΘΕΡΙΟΣ ΠΑΠΑΝΙΚΟΛΑΟΥ κατέθεσε αναφορά με την οποία το Τεχνικό Επιμελητήριο Ελλάδας (ΤΕΕ) διαμαρτύρεται για τη φοροεισπρακτική πολιτική του ΙΚΑ εναντίον των εργαζομένων στην οικοδομή.

8) Ο Βουλευτής Θεσ/νίκης κ. ΚΥΡΙΑΚΟΣ ΣΠΥΡΙΟΥΝΗΣ κατέθεσε αναφορά με την οποία η Νομαρχιακή Αυτοδιοίκηση Θεσ/νίκης ζητεί η διοργάνωση του Παγκόσμιου Πρωταθλήματος Πετοσφαίρισης Λυκείων να γίνει από τη Θεσ/νίκη. 9) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε δημοσίευμα εφημερίδας σχετικά με τον κίνδυνο απώλειας της κοινοτικής επιχορήγησης των καπνοπαραγωγών.

10) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε δημοσίευμα εφημερίδας σχετικά με το οικονομικό αδιέξοδο λόγω υπέρογκης φορολόγησης των πτηνοτρόφων.

11) Ο Βουλευτής Δράμας κ. ΣΠΥΡΟΣ ΠΑΠΑΔΟΠΟΥΛΟΣ κατάθεσε δημοσίευμα Εφημερίδας αναφορικά με το οικονομικό αδιέξοδο στο οποίο έχουν περιέλθει οι παραγωγοί ρυζιού.

12) Ο Βουλευτής Ηρακλείου κ. ΙΩΑΝΝΗΣ ΚΟΥΡΑΚΗΣ κατέθεσε αναφορά με την οποία οι Ειδικές Δυνάμεις Δασοπροστασίας προτείνουν τη δημιουργία ενός νέου κλιμακίου με τη μορφή Ειδικών Τμημάτων Αντιμετώπισης πυρκαγιών.

13) Ο Βουλευτής Ηρακλείου κ. ΙΩΑΝΝΗΣ ΚΟΥΡΑΚΗΣ κατέθεσε αναφορά με την οποία το ΕΛΚΕΠΑ Ηρακλείου Κρήτης ζητεί να μην ενταχθεί στο δημόσιο τομέα.

14) Η Βουλευτής Μαγνησίας κ. ΡΟΔΟΥΛΑ ΖΗΣΗ κατέθεσε αναφορά με την οποία ο Δήμος Βόλου Μαγνησίας ζητεί τη μεταβίβαση του ΕΑΚ στο Δήμο Βόλου.

15) Ο Βουλευτής Λάρισας κ. ΓΕΩΡΓΙΟΣ ΑΔΑΜΟΠΟΥΛΟΣ κατέθεσε αναφορά με την οποία το Συμβούλιο περιοχής της 1ης Εδαφικής Περιφέρειας του Ν. Λάρισας ζητεί οικονομική ενίσχυση για τη κάλυψη λειτουργικών αναγκών του.

16) Ο Βουλευτής Κυκλάδων κ. ΝΙΚΟΛΑΟΣ ΛΕΒΟΓΙΑΝΝΗΣ κατάθεσε αναφορά με την οποία ο Σύλλογος Γονέων και Κηδεμόνων του Σχολείου Αντιπάρου ζητεί την παραμονή των δασκάλων στην Αντίπαρο.


 

  

Σελίδα 1588 

17) Ο Βουλευτής Λάρισας κ. ΓΕΩΡΓΙΟΣ ΑΔΑΜΟΠΟΥΛΟΣ κατέθεσε αναφορά με την οποία Αθλητικοί Φορείς του Ν. Λάρισας ζητούν τη χρηματοδότηση για την εύρυθμη λειτουργία του Κολυμβητηρίου Ολυμπιακών Προδιαγραφών του ΕΑΚ Λάρισας.

18) Ο Βουλευτής Μαγνησίας κ. ΓΕΩΡΓΙΟΣ ΣΟΥΡΛΑΣ κατέθεσε αναφορά με την οποία ο Αγροτικός Σύλλογος Αγριάς Βόλου ζητεί την επίσπευση της διαδικασίας για την εφαρμογή του n. 2520/97.

19) Ο Βουλευτής Ιωαννίνων κ. ΑΝΤΩΝΙΟΣ ΦΟΥΣΑΣ κατέθεσε αναφορά με την οποία η Συντεχνία Αρτοποιών Αθηνών - Προαστίων - Περιχώρων διαμαρτύρεται για τις νομοθετικές ρυθμίσεις του κλάδου οι οποίες ευνοούν μόνο της αρτοβιομηχανίες και Σούπερ Μάρκετ.

20) Ο Βουλευτής Ιωαννίνων κ. ΑΝΤΩΝΙΟΣ ΦΟΥΣΑΣ κατέθεσε αναφορά με την οποία ο Ορθόδοξος Χριστιανικός Τύπος διαμαρτύρεται για την υπέρογκη αύξηση στα ταχυδρομικά μέλη του χριστιανικού τύπου.

21) Ο Βουλευτής Λάρισας κ. ΓΕΩΡΓΙΟΣ ΑΔΑΜΟΠΟΥΛΟΣ κατέθεσε αναφορά με την οποία η Πανελλήνια Επιτροπή Αναπληρωτών Καθηγητών ζητεί το διορισμό των αναπληρωτών ως μονίμων εκπαιδευτικών.

22) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε δημοσίευμα εφημερίδας σχετικά με την πώληση της SOFTEX.

23) Η Βουλευτής Μαγνησίας κ. ΡΟΔΟΥΛΑ ΖΗΣΗ κατέθεσε αναφορά με την οποία ο Δήμος Βόλου Μαγνησίας προτείνει τη νομοθετική καθιέρωση της Μητροπολιτικής Διοίκησης του Πολεοδομικού Συγκροτήματος Βόλου.

24) Ο Βουλευτής Θεσσαλονίκης κ. ΚΥΡΙΑΚΟΣ ΣΠΥΡΙΟΥΝΗΣ κατέθεσε αναφορά με την οποία οι κάτοικοι της περιοχής Αμπελοκήπων Θεσσαλονίκης ζητούν να μην λειτουργήσει προσωρινά η κεραία κινητής τηλεφωνίας της PANAFON στην περιοχή της.

25) Ο Βουλευτής Χανίων κ. ΙΩΣΗΦ ΜΙΧΕΛΟΓΙΑΝΝΗΣ κατέθεσε αναφορά με την οποία μαθητές Μουσικής ζητούν την επίλυση εργασιακού τους προβλήματος.

26) Ο Βουλευτής Χανίων κ. ΙΩΣΗΦ ΜΙΧΕΛΟΓΙΑΝΝΗΣ κατέθεσε αναφορά με την οποία η Ομοσπονδία Φορτοεκφορτωτών Ελλάδος ζητεί να μην καταργηθούν διατάξεις που αφορούν στην επαγγελματική προστασία των λιμενεργατών.

27) Ο Βουλευτής Χανίων κ. ΙΩΣΗΦ ΜΙΧΕΛΟΓΙΑΝΝΗΣ κατέθεσε αναφορά με την οποία οι ΤΟΕΒ Αγιάς Κολυμβαρίου και Αγίας Μαρίνας Πλατανιά ζητούν να μην καταργηθεί ο ΟΑΔΥΚ.

28) Ο Βουλευτής Μαγνησίας κ. ΛΕΩΝΙΔΑΣ ΤΖΑΝΗΣ κατέθεσε αναφορά με την οποία το Τμήμα Μαγνησίας του Τεχνικού Επιμελητηρίου Ελλάδος αναφέρεται στο πρόγραμμα δημοσίων επενδύσεων.

29) Ο Βουλευτής Μαγνησίας κ. ΛΕΩΝΙΔΑΣ ΤΖΑΝΗΣ κατέθεσε αναφορά με την οποία το Σωματείο Οικοδόμων και συναφών επαγγελμάτων Σκοπέλου ζητεί την τοποθέτηση παρασκευάστριας στην κενή θέση του Κέντρου Υγείας Σκοπέλου.

30) Ο Βουλευτής Ηρακλείου κ. ΙΩΑΝΝΗΣ ΚΟΥΡΑΚΗΣ κατέθεσε δημοσίευμα εφημερίδας στο οποίο ζητείται να μην καταργηθούν τα περιφερειακά τμήματα του ΙΓΜΕ.

31) Ο Βουλευτής Φωκίδας κ. ΝΙΚΟΛΑΟΣ ΓΚΕΛΕΣΤΑΘΗΣ κατέθεσε αναφορά με την οποία η Πανελλήνια 'Ενωση Υπαλλήλων Πυροσβεστικού Σώματος ζητεί την ικανοποίηση θεσμικών, οργανωτικών και οικονομικών αιτημάτων των μελών της.

Β' ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ
1. Στην με αριθμό 93/2-7-97 ερώτηση δόθηκε με το υπ' αριθμ. 10712/8-10-97 έγγραφο από την Υπουργό Ανάπτυξης η ακόλουθη απάντηση:

"Σε απάντηση στην ερώτηση 93/2-7-1997 του Βουλευτή κ. Φ. Κουβέλη σας πληροφορούμε τα εξής:

Μέχρι το 1990 το ΕΙΕ διέθετε αποθεματικό ύψους 300 εκ. δρχ. περίπου. Επίσης επιχορηγείτο από το Πρόγραμμα Δημοσίων Επενδύσεων της ΓΓΕΤ και κατά πολύ μικρότερο ποσοστό από τον Τακτικό Προϋπολογισμό (αναλογία 900 εκ. δρχ. προς 100 εκ. δρχ. αντίστοιχα). Οι χρηματοδοτήσεις αυτές εκάλυπταν λειτουργικές δαπάνες και το αποθεματικό εχρησιμοποιείτο για την εξασφάλιση της ρευστότητας.

'Εκτοτε το ΕΙΕ δραστηριοποιήθηκε σε αναπτυξιακά προγράμματα (ΕΠΕΤ Ι, STRIDE) και πραγματοποίησε επενδύσεις, (ανοικοδόμηση 6ου ορόφου, δημιουργία εκτροφείου πειραματοζώων σε υπόγειο χώρο, ανακατασκευές χώρων εργαστηρίων και συμπλήρωση εξοπλισμού) που δεν καλύπτονταν από τους προϋπολογισμούς των αντίστοιχων έργων, με αποτέλεσμα να χρησιμοποιηθεί το σύνολο του αποθεματικού. Είναι προφανές ότι η διοίκηση του ΕΙΕ ακολούθησε μια αναπτυξιακή πολιτική και εκινείτο εκτός των δημοσιονομικών δεδομένων της εποχής.

Μετά την ανάλωση του αποθεματικού, δημιουργήθηκε έλλειμμα (400.000.000 δρχ.), δεδομένου ότι το ύψος του τακτικού προϋπολογισμού παρέμεινε στα ίδια επίπεδα και αδυνατούσε να καλύψει δαπάνες που προκλήθηκαν από τις αυξήσεις μισθών, τιμολογίων ΔΕΚΟ και ασφαλιστικών εισφορών.

Εκτός από το παραπάνω έλλειμμα, συσσωρεύθηκε και χρέος προς το ΙΚΑ ύψους 533.000.000 δρχ.

Η κρισιμότητα του οικονομικού προβλήματος του ΕΙΕ οδήγησε την ΓΓΕΤ σε επανειλημμένα διαβήματα προς το Υπουργείο Οικονομικών για να συνδράμει με έκτακτες επιχορηγήσεις το 'Ιδρυμα και να ρυθμίσει το θέμα του χρέους προς το ΙΚΑ, για να μην ανασταλούν οι δραστηριότητες του ΕΙΕ και να αποφευχθεί ο κίνδυνος κατάσχεσης των περιουσιακών του στοιχείων.

Το Υπουργείο Οικονομικών εξόφλησε στις αρχές του 1997 ανειλημμένες υποχρεώσεις του ΕΙΕ προς το ΙΚΑ ύψους 317.000.000 δρχ., ώστε το 'Ιδρυμα να αξιοποιεί το σύνολο της ετήσιας επιχορήγησής του μόνο για την αντιμετώπιση των τρεχουσών αναγκών του. Το ΕΙΕ με επιστολή του αντιπροέδρου του προς τον Γενικό Γραμματέα 'Ερευνας και Τεχνολογίας διαβεβαίωσε ότι, εάν το Υπουργείο Οικονομικών εξοφλούσε το χρέος του Ιδρύματος προς το ΙΚΑ, στο εξής η κρατική επιχορήγηση θα διετίθετο κατ' απόλυτη προτεραιότητα για την καταβολή μισθών και την πληρωμή των εισφορών στους ασφαλιστικούς οργανισμούς καθώς επίσης ότι θα κατεβάλετο προσπάθεια περιστολής των δαπανών και αύξησης των εσόδων.

'Οπως γίνεται φανερό, ο τρόπος χρησιμοποίησης του αποθεματικού καθώς και το ύψος και η αιτιολογία δημιουργίας των ελλειμμάτων, αποτελούν αποκλειστική ευθύνη της τότε διοίκησης του ΕΙΕ.

Η χρηματοδότηση του Ιδρύματος από τον Τακτικό Προϋπολογισμό του 1996 ανήλθε σε 1,5 δισ. δρχ. ενώ είχε ζητηθεί από το ΕΙΕ το ποσόν του 1,6 δισ. δρχ., για μισθούς και 550 εκ. δρχ. για λειτουργικές δαπάνες. Σύμφωνα με γραπτή διαβεβαίωση του αντιπροέδρου και σήμερα προεδρεύοντος του Ιδρύματος ο αναφερόμενος ως εσωτερικός δανεισμός, ποσού 365 εκ. δρχ., αναφέρεται σε ταμειακές διευκολύνσεις που έγιναν μέσω του γενικού λογαριασμού προγραμμάτων του Ιδρύματος, στον οποίο κατατίθενται όλες οι χρηματοδοτήσεις πέραν του τακτικού προϋπολογισμού. Το γεγονός αυτό δεν επηρέασε την πορεία των ερευνητικών προγραμμάτων του


 

  

Σελίδα 1589 

 

ΕΙΕ, η εκτέλεση των οποίων συνεχίζεται κανονικά.

Από την εγκριθείσα ετήσια τακτική επιχορήγηση του ΕΙΕ και του ΕΘνικού Κέντρου Τεκμηρίωσης (ΕΚΤ/ΕΙΕ) ύψους 1.410.000.000 δρχ. και 232.000.000 δρχ. αντίστοιχα για το έτος 1997, έχουν μέχρι σήμερα διατεθεί τα 997.000.000 δρχ. και 165.000.000 δρχ. αντίστοιχα.

Το ΕΚΤ/ΕΙΕ εισέπραξε επίσης από το Υπουργείο Υγείας, Πρόνοιας και Κοινωνικών Ασφαλίσεων, μέσω του προϋπολογισμού της ΓΓΕΤ 120 εκ. δραχμές.

Πρέπει ωστόσο να σημειωθεί ότι κατά το τελευταίο έτος το ΕΙΕ αύξησε εντυπωσιακά (μέχρι 31%) τους μισθούς ορισμένων διοικητικών υπαλλήλων με συνέπεια την αύξηση των εξόδων μισθοδοσίας του 1997 κατά 11,13% έναντι του 1996, και προσέλαβε νέα άτομα επιβαρύνοντας τον προϋπολογισμό κατά 50 εκατομμύρια δρχ. παρόλο που είχε καταστεί σαφές από τη ΓΓΕΤ στη Διοίκηση του Ιδρύματος, ότι αυτό θα μπορούσε να γίνει μόνο εφόσον υπήρχε η δυνατότητα καταβολής των μισθών των νέων ατόμων.

'Οσον αφορά στο οφειλόμενο ποσό των 72 εκατ. δρχ., αυτό αναφέρεται σε αναδρομική καταβολή μεταπτυχιακού επιδόματος σε ερευνητές του ΕΙΕ, που επιδικάσθηκε τελεσίδικα από τον 'Αρειο Πάγο. Επειδή τέτοιο ποσόν δεν περιλαμβανόταν στον τακτικό προϋπολογισμό του Ιδρύματος, η Γ.Γ.Ε.Τ. έχει προβεί σε επανειλημμένα διαβήματα προς το Υπουργείο Οικονομικών, ώστε να αυξηθούν ισόποσα οι πιστώσεις για επιχορήγηση του ΕΙΕ.

Επειδή, ως προαναφέρθηκε, η χρηματοδότηση των διαφόρων δραστηριοτήτων του ΕΙΕ και η κατανομή του διατιθέμενου ποσού της τακτικής επιχορήγησης γίνεται με αποκλειστική ευθύνη του Δ.Σ. του ΕΙΕ, αυτό είναι υπεύθυνο και για τα θέματα λειτουργίας της Βιβλιοθήκης του Ιδρύματος.

Εξάλλου, στο πλαίσιο του προγράμματος "Ενίσχυση Βιβλιοθηκών" που προκηρύχθηκε το 1995, χρηματοδοτήθηκε το ΕΙΕ με 155 εκ. δρχ. για την ενίσχυση της βασικής υποδομής της Βιβλιοθήκης του (χώροι - εγκαταστάσεις - δίκτυα) και την αγορά και αναβάθμιση του εξοπλισμού της (κυρίως ηλεκτρονικού). 'Ενα μέρος του ποσού αυτού των 155 εκ. δρχ. διατέθηκε για την αγορά εντύπου και ηλεκτρονικού υλικού.

Με βάση τα παραπάνω και σε συνδυασμό με την εγκύκλιο "εκτέλεση προϋπολογισμού 1997", σύμφωνα με την οποία "δεν θα τίθεται στο εξής θέμα συμπληρωματικής ενίσχυσης των επιχορηγουμένων φορέων από τον κρατικό προϋπολογισμό, αλλά θα πρέπει να λαμβάνεται μέριμνα εξασφάλισης των απαιτουμένων πιστώσεων από ίδια έσοδα, εξοικονόμηση δαπανών κλπ.", η ΓΓΕΤ ενημέρωσε έγκαιρα το ΕΙΕ ότι έπρεπε να αντιμετωπίσει τις ανάγκες του εντός του ορίου της εγγεγραμμένης για τους εποπτευόμενους ερευνητικούς φορείς, πίστωσης του προϋπολογισμού της.

Τα προαναφερόμενα ποσά αφορούν αποκλειστικά στην επιχορήγηση του ΕΙΕ μέσω του Τακτικού Προϋπολογισμού της ΓΓΕΤ για την κάλυψη της μισθοδοσίας και των ανελαστικών λειτουργικών δαπανών του. Πρόσθετα κονδύλια όμως, μπορούν να εξευρεθούν από τις νόμιμες παρακρατήσεις (over - heads) στα ερευνητικά προγράμματα που εκτελούνται στο 'Ιδρυμα και τα οποία χρηματοδοτούνται από εθνικά και κοινοτικά κονδύλια. Την πρακτική άλλωστε αυτή χρησιμοποιούν όλα τα εποπτευόμενα ερευνητικά κέντρα είτε είναι ΝΠΔΔ είναι είναι ΝΠΙΔ.

Από πλευράς ΓΓΕΤ έχει καταβληθεί το μέγιστο των προσπαθειών γιατην κάλυψη των αναγκών του Ιδρύματος, δεν υπάρχει δυνατότης περαιτέρω χρηματοδοτήσεως και τα προβλήματα προκύπτουν από την προφανή πλέον αδυναμία των Διοικήσεων του ΕΙΕ να διαχειρισθούν ορθά τους πόρους του Ιδρύματος και να τηρήσουν στοιχειωδώς τους όρους των δημοσιονομικών οδηγιών που παρέχονται από το Υπουργείο Οικονομικών και το εποπτεύον Υπουργείο.

Η Υπουργός

ΒΑΣΩ ΠΑΠΑΝΔΡΕΟΥ"

2. Στην με αριθμό 144/2-7-97 ερώτηση δόθηκε με το υπ' αριθμ. 10699/8-10-97 έγγραφο από την Υπουργό Ανάπτυξης η ακόλουθη απάντηση:

"Σε απάντηση στην ερώτηση 144/2-7-1997 του Βουλευτή κ. Γ. Σαλαγκούδη σας πληροφορούμε τα εξής:

Μέχρι το 1990 το ΕΙΕ διέθετε αποθεματικό ύψους 300 εκ. δρχ. περίπου. Επίσης επεχορηγείτο από το Πρόγραμμα Δημοσίων Επενδύσεων της ΓΓΕΤ και κατά πολύ μικρότερο ποσοστό από τον Τακτικό Προϋπολογισμό (αναλογία 900 εκ. δρχ. προς 100 εκ. δρχ. αντίστοιχα). Οι χρηματοδοτήσεις αυτές εκάλυπταν λειτουργικές δαπάνες και το αποθεματικό εχρησιμοποιείτο για την εξασφάλιση της ρευστότητας.

'Εκτοτε το ΕΙΕ δραστηριοποιήθηκε σε αναπτυξιακά προγράμματα (ΕΠΕΤ Ι, STRIDE) και πραγματοποίησε επενδύσεις, (ανοικοδόμηση 6ου ορόφου, δημιουργία εκτροφείου πειραματοζώων σε υπόγειο χώρο, ανακατασκευές χώρων εργαστηρίων και συμπλήρωση εξοπλισμού) που δεν καλύπτονταν από τους προϋπολογισμούς των αντίστοιχων έργων, με αποτέλεσμα να χρησιμοποιηθεί το σύνολο του αποθεματικού. Είναι προφανές ότι η διοίκηση του ΕΙΕ ακολούθησε μια αναπτυξιακή πολιτική που εκινείτο εκτός των δημοσιονομικών δεδομένων της εποχής.

Μετά την ανάλωση του αποθεματικού, δημιουργήθηκε έλλειμμα (400.000.000 δρχ.), δεδομένου ότι το ύψος του τακτικού προϋπολογισμού παρέμεινε στα ίδια επίπεδα και αδυνατούσε να καλύψει δαπάνες που προκλήθηκαν από τις αυξήσεις μισθών, τιμολογίων ΔΕΚΟ και ασφαλιστικών εισφορών.

Εκτός από το παραπάνω έλλειμμα, συσσωρεύθηκε και χρέος προς το ΙΚΑ ύψους 533.000.000 δρχ.

Η κρισιμότητα του οικονομικού προβλήματος του ΕΙΕ οδήγησε την ΓΓΕΤ σε επανειλημμένα διαβήματα προς το Υπουργείο Οικονομικών για να συνδράμει με έκτακτες επιχορηγήσεις το 'Ιδρυμα και να ρυθμίσει το θέμα του χρέους προς το ΙΚΑ, για να μην ανασταλούν οι δραστηριότητες του ΕΙΕ και να αποφευχθεί ο κίνδυνος κατάσχεσης των περιουσιακών του στοιχείων.

Το Υπουργείο Οικονομικών εξόφλησε στις αρχές του 1997 ανειλημμένες υποχρεώσεις του ΕΙΕ προς το ΙΚΑ ύψους 317.000.000 δρχ., ώστε το 'Ιδρυμα να αξιοποιεί το σύνολο της ετήσιας επιχορήγησής του μόνο για την αντιμετώπιση των τρεχουσών αναγκών του. Το ΕΙΕ με επιστολή του αντιπροέδρου του προς τον Γενικό Γραμματέα 'Ερευνας και Τεχνολογίας διαβεβαίωσε ότι, εάν το Υπουργείο Οικονομικών εξοφλούσε το χρέος του Ιδρύματος προς το ΙΚΑ, στο εξής η κρατική επιχορήγηση θα διετίθετο κατ' απόλυτη προτεραιότητα για την καταβολή μισθών και την πληρωμή των εισφορών στους ασφαλιστικούς οργανισμούς καθώς επίσης ότι θα κατεβάλετο προσπάθεια περιστολής των δαπανών και αύξησης των εσόδων.

'Οπως γίνεται φανερό, ο τρόπος χρησιμοποίησης του αποθεματικού καθώς και το ύψος και η αιτιολογία δημιουργίας των ελλειμμάτων, αποτελούν αποκλειστική ευθύνη της τότε διοίκησης του ΕΙΕ.

Η χρηματοδότηση του Ιδρύματος από τον Τακτικό Προϋπολογισμό του 1996 ανήλθε σε 1,5 δισ. δρχ. ενώ είχε ζητηθεί από το ΕΙΕ το ποσόν του 1,6 δισ. δρχ., για μισθούς και 550 εκ. δρχ. για λειτουργικές δαπάνες. Σύμφωνα με γραπτή διαβεβαίωση του αντιπροέδρου και σήμερα προεδρεύοντος του Ιδρύματος ο αναφερόμενος ως εσωτερικός δανεισμός, ποσού 365 εκ. δρχ., αναφέρεται σε ταμειακές διευκολύνσεις που έγιναν μέσω του γενικού λογαριασμού προγραμμάτων του Ιδρύματος, στον οποίο κατατίθενται όλες οι χρηματοδοτήσεις πέραν του τακτικού προϋπολογισμού. Το γεγονός αυτό δεν επηρρέασε την πορεία των ερευνητικών προγραμμάτων του ΕΙΕ, η εκτέλεση των οποίων συνεχίζεται κανονικά.

Από την εγκριθείσα ετήσια τακτική επιχορήγηση του ΕΙΕ και του ΕΘνικού Κέντρου Τεκμηρίωσης (ΕΚΤ/ΕΙΕ) ύψους 1.410.000.000 δρχ. και 232.000.000 δρχ. αντίστοιχα για το έτος 1997, έχουν μέχρι σήμερα διατεθεί τα 997.000.000 δρχ. και 165.000.000 δρχ. αντίστοιχα.

Το ΕΚΤ/ΕΙΕ εισέπραξε επίσης από το Υπουργείο Υγείας


 

  

Σελίδα 1590 

 

Πρόνοιας και Κοινωνικών Ασφαλίσεων, μέσω του προϋπολογισμού της ΓΓΕΤ 120 εκ. δραχμές.

Πρέπει ωστόσο να σημειωθεί ότι κατά το τελευταίο έτος το ΕΙΕ αύξησε εντυπωσιακά (μέχρι 31%) τους μισθούς ορισμένων διοικητικών υπαλλήλων με συνέπεια την αύξηση των εξόδων μισθοδοσίας του 1997 κατά 11,13% έναντι του 1996, και προσέλαβε νέα άτομα επιβαρύνοντας τον προϋπολογισμό κατά 50 εκατομμύρια δρχ. παρόλο που είχε καταστεί σαφές από τη ΓΓΕΤ στη Διοίκηση του Ιδρύματος, ότι αυτόθα μπορούσε να γίνει μόνο εφόσον υπήρχε η δυνατότητα καταβολής των μισθών των νέων ατόμων.

'Οσον αφορά στο οφειλόμενο ποσό των 72 εκατ. δρχ., αυτό αναφέρεται σε αναδρομική καταβολή μεταπτυχιακού επιδόματος σε ερευνητές του ΕΙΕ, που επιδικάσθηκε τελεσίδικα από τον 'Αρειο Πάγο. Επειδή τέτοιο ποσόν δεν περιλαμβανόταν στον τακτικό προϋπολογισμό του Ιδρύματος, η Γ.Γ.Ε.Τ. έχει προβεί σε επανειλημμένα διαβήματα προς το Υπουργείο Οικονομικών, ώστε να αυξηθούν ισόποσα οι πιστώσεις για επιχορήγηση του ΕΙΕ.

Επειδή, ως προαναφέρθηκε, η χρηματοδότηση των διαφόρων δραστηριοτήτων του ΕΙΕ και η κατανομή του διατιθέμενου ποσού της τακτικής επιχορήγησης γίνεται με αποκλειστική ευθύνη του Δ.Σ. του ΕΙΕ, αυτό είναι υπεύθυνο και για τα θέματα λειτουργίας της Βιβλιοθήκης του Ιδρύματος.

Εξάλλου, στο πλαίσιο του προγράμματος "Ενίσχυση Βιβλιοθηκών" που προκηρύχθηκε το 1995, χρηματοδοτήθηκε το ΕΙΕ με 155 εκ. δρχ. για την ενίσχυση της βασικής υποδομής της Βιβλιοθήκης του (χώροι - εγκαταστάσεις - δίκτυα) και την αγορά και αναβάθμιση του εξοπλισμού της (κυρίως ηλεκτρονικού). 'Ενα μέρος του ποσού αυτού των 155 εκ. δρχ. διατέθηκε για την αγορά εντύπου και ηλεκτρονικού υλικού.

Με βάση τα παραπάνω και σε συνδυασμό με την εγκύκλιο "εκτέλεση προϋπολογισμού 1997", σύμφωνα με την οποία "δεν θα τίθεται στο εξής θέμα συμπληρωματικής ενίσχυσης των επιχορηγουμένων φορέων από τον κρατικό προϋπολογισμό, αλλά θα πρέπει να λαμβάνεται μέριμνα εξασφάλισης των απαιτουμένων πιστώσεων από ίδια έσοδα, εξοικονόμηση δαπανών κλπ.", η ΓΓΕΤ ενημέρωσε έγκαιρα το ΕΙΕ ότι έπρεπε να αντιμετωπίσει τις ανάγκες του εντός του ορίου της εγγεγραμμένης για τους εποπτευόμενους ερευνητικούς φορείς, πίστωσης του προϋπολογισμού της.

Τα προαναφερόμενα ποσά αφορούν αποκλειστικά στην επιχορήγηση του ΕΙΕ μέσω του Τακτικού Προϋπολογισμού της ΓΓΕΤ για την κάλυψη της μισθοδοσίας και των ανελαστικών λειτουργικών δαπανών του. Πρόσθετα κονδύλια όμως, μποορούν να εξευρεθούν από τις νόμιμες παρακρατήσεις (over - heads) στα ερευνητικά προγράμματα που εκτελούνται στο 'Ιδρυμα και τα οποία χρηματοδοτούνται από εθνικά και κοινοτικά κονδύλια. Την πρακτική άλλωστε αυτή χρησιμοποιούν όλα τα εποπτευόμενα ερευνητικά κέντρα είτε είναι ΝΠΔΔ είναι είναι ΝΠΙΔ.

Από πλευράς ΓΓΕΤ έχει καταβληθεί το μέγιστο των προσπαθειών για την κάλυψη των αναγκών του Ιδρύματος, δεν υπάρχει δυνατότης περαιτέρω χρηματοδοτήσεως και τα προβλήματα προκύπτουν από την προφανή πλέον αδυναμία των Διοικήσεων του ΕΙΕ να διαχειρισθούν ορθά τους πόρους του Ιδρύματος και να τηρήσουν στοιχειωδώς τους όρους των δημοσιονομικών οδηγιών που παρέχονται από το Υπουργείο Οικονομικών και το εποπτεύον Υπουργείο.

Η Υπουργός

ΒΑΣΩ ΠΑΠΑΝΔΡΕΟΥ"

3. Στην με αριθμό 229/7-7-97 ερώτηση δόθηκε με το υπ' αριθμ. 994/7-10-97 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση:

"Απαντώντας στην ερώτηση με αριθμό 229/7-7-1997 που κατέθεσαν οι Βουλευτές κύριοι Αχ. Καταρτζής και Απ. Τασούλας, που μας κοινοποίησε το Υπουργείο Ανάπτυξης με το αρ. Β13/4/5-9-1997, και στα θέματα της αρμοδιότητάς μας, σχετικά με τα Εργαστήρια Ελευθέρων Σπουδών, σας γνωρίζουμε τα ακόλουθα:

1) Στο άρθρο 15 του ν. 1966/1991 (ΦΕΚ 147-Α') περιέχονται διατάξεις οι οποίες αναφέρουν τις υποχρεώσεις των ιδιοκτητών των εργαστηρίων ελευθέρων σπουδών όσον αφορά την προβολή και τη διαφήμισή τους, ενώ στα άρθρα 13 και 16 του ίδιου νόμου αναφέρονται οι κυρώσεις για τους παραβάτες του άρθρου 15.

2) Σε συσκέψεις που είχαμε στο παρελθόν, με τους αρμόδιους στο Υπουργείο Εμπορίου τους γνωρίσαμε τα στοιχεία από τα οποία προκύπτει η παραπλάνηση του κοινού από τις διάφορες διαφημιστικές καταχωρήσεις των εργαστηρίων ελευθέρων σπουδών στον τύπο.

Συγκεκριμένα, ο πρόεδρος της επιτροπής του άρθρου 12 του ν. 1966/91 με έγγραφό του το Σεπτέμβριο του 1995 απέστειλε στο Υπουργείο Εμπορίου πίνακα διαφημιζομένων επιχειρήσεων - εργαστηρίων στα οποία υπήρχαν τα κατά την άποψη της επιτροπής παραπλανητικά στοιχεία της διαφήμισης αλλά και οι σχετικοί νόμοι και ιδιαίτερα το Σύνταγμα που απαγορεύουν την ίδρυση ιδιωτικών πανεπιστημίων.

Συμπληρωματικά σας κάνουμε γνωστό, ότι η Επιτροπή που προβλέπεται από το άρθρο 12 του ν. 1966/91 εξετάζει καταγγελίες που έχουν περιέλθει σε γνώση της, για παράβαση συγκεκριμένων διατάξεων του ρηθέντος νόμου. Εφ' όσον διαπιστωθούν παραβάσεις θα διαβιβαστούν αφ' ενός στην εισαγγελία για τις ποινικές κυρώσεις που προβλέπει το άρθρο 16 παραγρ. 1. εδαφ. α' του ανωτέρω νόμου, αφ' ετέρου δε προς τον οικείο Νομάρχη για την επιβολή των προβλεπομένων διοικητικών κυρώσεων.

Ο Υφυπουργός

ΙΩΑΝΝΗΣ ΑΝΘΟΠΟΥΛΟΣ"

4. Στην με αριθμό 274/9-7-97 ερώτηση δόθηκε με το υπ' αριθμ. 19389/8-10-97 έγγραφο από την Υπουργό Ανάπτυξης η ακόλουθη απάντηση:

"Απαντώντας στην ερώτηση 274/9-7-97 του Βουλευτή κ. Γεωργίου Καλαντζή, σχετικά με αναπτυξιακά ζητήματα του Νομού Καβάλας, σας γνωστοποιούμε τα ακόλουθα:

1. Η ρύθμιση των θεμάτων που αφορούν επενδυτικά κίνητρα είναι αρμοδιότητας του Υπουργείου Εθνικής Οικονομίας.

Το Υπουργείο μας εκπλέκεται μόνο στον καθορισμό των φθινουσών βιομηχανικών περιοχών και των αντιστοίχων επενδυτικών κινήτρων, που ισχύουν για τις περιοχές αυτές.

Η 29773/30-11-95 Κ.Υ.Α. (ΦΕΚ Β' 1074), των ΥΠΕΘΟ, ΥΒΕΤ και Υπουργείου Εργασίας που καθόρισε τις εν λόγω περιοχές δεν περιέλαβε το Ν. Καβάλας στην α' φάση εφαρμογής της.

Η ως άνω Κ.Υ.Α. δεν μπορεί να τροποποιηθεί πριν την παρέλευση διετίας από την έναρξη ισχύος της. Στην φάση αναθεώρησής της θα ληφθούν υπόψη όλα τα τρέχοντα στατιστικά δεδομένα σε όλες τις περιοχές της Επικράτειας και θα συνεκτιμηθούν ταυτόχρονα οι δυναμικές που διαγράφονται σε διάφορες Περιοχές - Νομούς σαν αποτέλεσμα του θεσμικού πλαισίου που ισχύει γι' αυτές ή για τις όμορες.

Το θέμα ένταξης της ΒΙΠΕ Καβάλας στα κίνητρα της Ξάνθης, ρυθμίζεται από τις διατάξεις του Αναπτυξιακού Νόμου, η τροποποίηση του οποίου εντάσσεται στις αρμοδιότητες του Υπουργείου Εθνικής Οικονομίας.

2. Ως προς τα κίνητρα τουριστικής ανάπτυξης του Νομού Καβάλας, σας γνωστοποιούμε τα εξής:

α. Ο Ν. Καβάλας αποτελεί την πλέον αναπτυγμένη τουριστικά περιοχή στην Ανατολική Μακεδονία και Θράκη. Συγκεκριμένα, η συνολική δυναμικότητα κλινών του Νομού αριθμεί 9.636 κλίνες, έναντι 710 του Νομού Ξάνθης 413 κλινών του Νομού Δράμας, 909 του Νομού Ροδόπης, 2560 του Νομού 'Εβρου και 875 του Νομού Σερρών. Δηλαδή η δυναμικότητα του Νομού Καβάλας είναι σχεδόν διπλάσια απ' ότι η συνολική δυναμικότητα των προαναφερομένων Νομών, ενώ αντίθετα η πληρότητα των μονάδων του Νομού δεν είναι ικανοποιητική (1992: 48,14%, 1993: 45,15%, 1994: 43,55%, 1995: 43,15%, 1996: 44,83%).

Κατά συνέπεια, το ζητούμενο για το Ν. Καβάλας δεν είναι


 

  

Σελίδα 1591 

 

τόσο η αύξηση του ξενοδοχιακού δυναμικού, όσο η αναβάθμιση και ο εκσυγχρονισμός της τοπικής τουριστικής προσφοράς, ο εμπλουτισμός της με εγκαταστάσεις ειδικής τουριστικής υποδομής, καθώς και η προστασία - ανάδειξη - αξιοποίηση των ιδιαιτέρων φυσικών και περιβαλλοντικών χαρακτηριστικών του Νομού.

Ειδικότερα ο Νομός, βάσει των διατάξεων του αναπτυξιακού νόμου, βρίσκεται στην Γ' ζώνη όπου για επενδύσεις ειδικής τουριστικής υποδομής προβλέπεται επιχορήγηση ποσοστού 35% επί του ύψους της παραγωγικής επένδυσης, για εργασίες εκσυγχρονισμού προβλέπεται επιχορήγηση ποσοστού 25% για δε τη μετατροπή παραδοσιακών ή διατηρητέων κτισμάτων σε τουριστικά καταλύματα προβλέπεται επιχορήγηση ποσοστού 40%. Ακόμη βάσει της υπ' αρ. 23076/95 ΚΥΑ στο Ν. Καβάλας δεν επιχορηγείται η κατασκευή νέων ξενοδοχειακών κλινών.

β. Με την εμπειρία της εφαρμογής του αναπτυξιακύ νόμου, κρίθηκε αναγκαία η πρόβλεψη κινήτρων για επενδύσεις ανέγερσης ξενοδοχειακών μονάδων ΑΑ' και Α'τάξης, σε περιοχές όπου δεν υπάρχει επάρκεια ξενοδοχείων των κατηγοριών αυτών, όπως η Θάσος και τα παράλια του Ν. Καβάλας.

Προκαλέσαμε σχετικά με την έκδοση τροποποιητικής ΚΥΑ, η οποία ήδη υπεγράφη από τους συναρμόδιους Υπουργούς Εθνικής Οικονομίας, Ανάπτυξης και ΠΕΧΩΔΕ.

γ. Επιπλέον, στο Επιχειρησιακό Πρόγραμμα "Τουρισμός-Πολιτισμός", στα πλαίσια του Β' Κ.Π.Σ., έχουν ενταχθεί έργα σχετικά με τη ολοκλήρωση της μαρίνας Θάσου (ύψους 1,2 δισ. δρχ.), όπως και έργα για την ανάδειξη του ορεινού όγκου του όρους Παγαίου (321 εκ. δρχ.).

Η Υπουργός

ΒΑΣΩ ΠΑΠΑΝΔΡΕΟΥ"

5. Στην με αριθμό 417/16-7-97 ερώτηση δόθηκε με το υπ' αριθμ. 359/13-10-97 έγγραφο από τον Υφυπουργό Πολιτισμού η ακόλουθη απάντηση:

"Σε απάντηση της ερώτησης 417/16-7-97 του Βουλευτή κ. Π. Κουναλάκη σας πληροφορούμε ότι η τελετή έναρξης του Παγκοσμίου Πρωταθλήματος Κλασσικού Αθλητισμού "ΑΘΗΝΑ 1997" είχε την αποδοχή όλων και απέσπασε τα πιο κολακευτικά σχόλια όχι μόνο στην Ελλάδα αλλά και σε Παγκόσμιο επίπεδο.

Ο Υφυπουργός

ΑΝΔΡΕΑΣ ΑΘ. ΦΟΥΡΑΣ"

6. Στην με αριθμό 424/16-7-97 ερώτηση δόθηκε με το υπ' αριθμ. 5813/9-10-97 έγγραφο από τον Υφυπουργό Μεταφορών και Επικοινωνιών η ακόλουθη απάντηση:

"Σε απάντηση της ερώτηση με αριθμ. 424/16-7-97 που κατέθεσε στη Βουλή η Βουλευτής κ. Στ. Αλφιέρη σχετικά με την εταιρεία Selmo Α.Ε. σας διαβιβάζουμε το σχετικό έγγραφο με αρ. πρωτ. 787/29-9-97 του Δ/ντος Συμβούλου του Οργανισμού Αστικών Συγκοινωνιών Αθηνών.

Ο Υφυπουργός

ΕΜΜΑΝΟΥΗΛ ΛΟΥΚΑΚΗΣ"

Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).

7. Στην με αριθμό 642/29-7-97 ερώτηση δόθηκε με το υπ' αριθμ. 17942/8-10-97 έγγραφο από την Υπουργό Ανάπτυξης η ακόλουθη απάντηση:

"Απαντώντας στην ερώτηση υπ' αριθ. 642/29-7-97 του Βουλευτή κ. Νίκου Τσιαρτσιώνη, σας γνωστοποιούμε τα ακόλουθα:

Ι. Στο Επιχειρησιακό Πρόγραμμα της Βιομηχανίας έχουν περιληφθεί δέσμες δράσεων για τη στήριξη των Μικρομεσαίων Επιχειρήσεων.

Ειδικότερα στο Υποπρόγραμμα 4 που υλοποιεί ο ΕΟΜΜΕΧ από 1-1-96 και απευθύνεται αποκλειστικά στις Μικρομεσαίες Επιχειρήσεις (0-100 απασχολούμενοι) και κυρίως στις πολύ μικρές επιχειρήσεις (0-20 απασχολούμενοι), περιλαμβάνονται:

α. Ενίσχυση χειροτεχνικών επιχειρήσεων.

β. Ενίσχυση υπεργολαβικών επιχειρήσεων. 

γ. Ενίσχυση της συνεταιριστικής και κοινοπρακτικής οργάνωσης των επιχειρήσεων.

δ. Ενίσχυση των Επιμελητηρίων και των Σωματείων των ΜΜΕ.

ε. Ενίσχυση νέων επιχειρηματιών για τη δημιουργία της δικής τους επιχείρησης. 

στ. Επιδότηση επιτοκίου δανείων ΜΜΕ.

Επίσης στο ίδιο υποπρόγραμμα προβλέπεται η ενεργοποίηση νέων χρηματοπιστωτικών θεσμών, όπως είναι οι εταιρείες αμοιβαίων εγγυήσεων, οι εταιρίες επιχειρηματικού κεφαλαίου, η ενίσχυση των πιστωτικών συνεταιρισμών για τη λειτουργία των οποίων με πρωτοβουλία του Υπουργείου Ανάπτυξης έγινε η προσαρμογή του αναγκαίου θεσμικού πλαισίου με το ν. 2367/95.

Η διάρκεια του προγράμματος είναι μέχρι 31-12-99 και το συνολικό ύψος του 22 δισ. δρχ.

Παράλληλα, με στόχο τη διαμόρφωση σαφούς και πάγιας πολιτικής για τις ΜΜΕ, το Υπουργείο μας ίδρυσε με το άρθρο 21 του ν. 2367/95 Δ/νση ΜΜΕ.

Επίσης με την πράξη 288 της 23 Δεκεμβρίου 1996 (ΦΕΚ 285/Α/31-12-96) του Υπουργικού Συμβουλίου, έχει συγκροτηθεί Διϋπουργικό όργανο για το συντονισμό των προγραμμάτων για τις ΜΜΕ στο οποίο προεδρεύει η Υπουργός Ανάπτυξης.

Για τη στήριξη της λειτουργίας του Διϋπουργικού οργάνου και την παρακολούθηση υλοποίηση των αποφάσεών του έχει συσταθεί Τεχνική Γραμματεία.

Με απόφαση του Διϋπουργικού Οργάνου προχωρεί η υλοποίηση δράσεων για τις ΜΜΕ συνολικού ύψους 101 δισ. δρχ. περίπου.

'Εχει ήδη δημοσιευθεί, η συνολική προκήρυξη των μέτρων και δράσεων πο αφορούν τις ΜΜΕ, υποβλήθηκαν προτάσεις για τα προγράμματα της Πρωτοβουλίας ΜΜΕ ύψους 45 δισ. δρχ., του Επιχειρησιακού Προγράμματος Βιομηχανίας για τις φθίνουσες περιοχές ύψους 21 δισ. δρχ., καθώς επίσης και των ΠΕΠ και της Πρωτοβουλίας URBAN (μέτρα για ΜΜΕ). Αμέσως μετά την αξιολόγηση των προτάσεων θα προχωρήσει η υλοποίηση των προγραμμάτων σε συνεργασία με τους ενδιάμεσους φορείς.

Είναι βέβαιο ότι η αξιοποίηση των ως άνω δυνατοτήτων από τις ΜΜΕ με υπεύθυνες προτάσεις θα έχει αποφαιστική συμβολή στην ενίσχυση και τη στήριξη των ανταγωνιστικότητάς τους.

ΙΙ. Επίσης για τη στήριξη των μικρομεσαίων επιχειρήσεων, δοκιμάστηκε για πρώτη φορά στην Ε.Ε. από τη χώρα μας ο περιορισμός των πολυκαταστημάτων σε Τ.Μ. με πληθυσμιακά κριτήρια, με το ν. 2323/95. Με το νόμο αυτό δίνεται η δυνατότητα στις τοπικές αρχές να κρίνουν και να αξιολογούν τη σκοπιμότητα ίδρυσης υπεραγορών λιανικού εμπορίου.

'Ομως το θέμα της επέκτασης υπεραγορών λιανικού εμπορίου απασχολεί ιδιαίτερα και την Επιτροπή της Ε.Ε., ιδίως λόγω των αθεμίτων πρακτικών που ακολουθούν αυτές σε πολιτικές χρόνου πίστωσης, τιμών κάτω του κόστους, κλπ.

'Ηδη αναμένεται οδηγία της Ευρωπαϊκής Επιτροπής με την οποία θα καθορίζεται μέγιστος χρόνος πίστωσης στις δοσοληψίες λιανικού εμπορίου και προμηθευτών, βάσει της οποίας θα εναρμονισθεί και το σχετικό εθνικό νομικό πλαίσιο.

Εξάλλου το Υπουργείο για την αντιμετώπιση των επίκαιρων προβλημάτων της αγοράς, συγκρότησε Ειδική Επιστημονική Επιτροπή η οποία ολοκληρώνει την επεξεργασία σχεδίου νόμου με το οποίο επιδιώκεται η προστασία του ελεύθερου ανταγωνισμού.

Με τις προτεινόμενες ρυθμίσεις αντιμετωπίζονται οι περιπτώσεις αθέμιτου ανταγωνισμού, δηλαδή εκείνες οι πρακτικές που αντιστρατεύονται την εμπορική ηθική και λογική του εμπορίου.

ΙΙΙ. Σημειώνεται επιπλέον ότι στην Τρίτη φάση της πιλοτικής δράσης COM MERCE 2000, έχει ενταχθεί και η χώρα μας. Η


 

  

Σελίδα 1592 

 

πρώτη φάση άρχισε το 1991 και δυστυχώς δεν έγινε καμία προσπάθεια εντάξεώς μας.

Οι πρωτοβουλίες που υποστηρίζονται άμεσα από την Επιτροπή με το πρόγραμμα αυτό, επιδιώκουν την προώθηση της εμπορικής συνεργασίας μέσω της χρήσης των νέων τεχνολογιών.

Το Υπουργείο είναι πρόθυμο να βοηθήσει στην ένταξη των μικρών εμπορικών επιχειρήσεων στο πρόγραμμα αυτό, στα πλαίσια των αρμοδιοτήτων του και πάντα σε συνεργασία με τους επαγγελματικούς φορείς.

'Ηδη δε συγκροτείται Επιτροπή, που θα εξετάσει όλα τα θέματα ενίσχυσης του εμπορίου.

Στην Επιτροπή αυτή, στην οποία καλούνται όλοι οι σχετικοί φορείς να συμμετάσχουν, θα συζητηθούν η χρηματοδότηση του εμπορίου, η υπαγωγή του σε αναπτυξιακούς νόμους και η άντληση πόρων από τα Κοινοτικά Πλαίσια Στήριξης για τη διαμόρφωση ειδικού λειτουργικού προγράμματος, με στόχο την υιοθέτηση καινοτομικών μεθόδων και νέων μορφών διανομής και συνεργασίας μεταξύ των επιχειρήσεων.

Η Υπουργός

ΒΑΣΩ ΠΑΠΑΝΔΡΕΟΥ"

8. Στην με αριθμό 702/31-7-97 ερώτηση δόθηκε με το υπ' αριθμ. 18071/8-10-97 έγγραφο από την Υπουργό Ανάπτυξης η ακόλουθη απάντηση:

"Σε απάντηση της ερώτησης 702/31-7-97 που κατατέθηκε στη Βουλή των Ελλήνων από τους Βουλευτές κυρίους Μήτσο Κωστόπουλο, Μπάμπη Αγγουράκη και Στρατή Κόρακα σας πληροφορούμε τα εξής:

1. Οι βασικοί στόχοι της πετρελαϊκής πολιτικής που έχει θέσει η Κυβέρνηση είναι:

- Ο ομαλός και σε ανταγωνιστικούς όρους εφοδιασμός της χώρας με προϊόντα πετρελαίου. - Η λειτουργία της αγοράς με όρους ελεύθερου και υγιούς ανταγωνισμού προς όφελος του καταναλωτή και της Εθνικής Οικονομίας.

- Η αποτελεσματική αξιοποίηση των επενδεδυμένων κεφαλαίων, ο εκσυγχρονισμός των παραγωγικών μονάδων και των δικτύων διανομής και εμπορίας.

- Η συμμετοχή του κλάδου στην ανάπτυξη της χώρας μέσω επενδύσεων στην Ελλάδα και το εξωτερικό.

Τέλος γενικότερος στόχος της Ελληνικής Πετρελαϊκής Πολιτικής θα πρέπει να είναι η δημιουργία μιας Περιφερειακής Ενεργειακής Αγοράς όπου η Ελλάδα θα παίζει κυρίαρχο ρόλο.

Για την επίτευξη των ανωτέρω στόχων σημαντικός και κυρίαρχος είναι ο ρόλος του Ομίλου της ΔΕΠ, η στρατηγική του οποίου επικεντρώνεται στην:

- Ενοποιημένη λειτουργία των εταιρειών του Ομίλου μέσω ενός σύγχρονου και αποτελεσματικού οργανωτικού σχήματος με παράλληλη ανάπτυξη και διεύρυνση των ικανοτήτων του ανθρώπινου δυναμικού.

- Υλοποίηση των επενδυτικών προγραμμάτων καθώς και η ανάπτυξη συνεργασιών με παραγωγικούς φορείς ιδιωτικού τομέα για κοινές επενδύσεις και δράσεις τόσο στην Ελλάδα όσο και στο εξωτερικό.

Περαιτέρω αξιοποίηση των συγκριτικών πλεονεκτημάτων της ΔΕΠ.

Στα παραπάνω πλαίσια η μετοχοποίηση με την παράλληλη αναδιάρθωση της ΔΕΠ αποτελούν σημαντική προτεραιότητα του Ομίλου.

2. Η Κυβέρνηση τόσο στο πρόγραμμά της όσο και τις προγραμματικές της δηλώσεις έχει δεσμευτεί για την εισαγωγή στο Χρηματιστήριο Αξιών Αθηνών ποσοστού 10% των μετοχών του Ομίλου της ΔΕΠ.

'Ηδη συνεχίζονται με γοργούς ρυθμούς οι διαδικασίες προετοιμασίας για την εισαγωγή σε συνεργασία με χρηματοοικονομικό Σύμβουλο και αναμένεται να ολοκληρωθεί τέλος Νοεμβρίου.

Η επιλογή για εισαγωγή στο Χρηματιστήριο συνδυαζόμενη με την οργανωτική αναδιοργάνωση συμβάλλει καθοριστικά στον εκσυγχρονισμό και την ενδυνάμωση του Ομίλου.

Με τη μετοχοποίηση τα επιτευχθούν:

- Η άντληση σημαντικών κεφαλαίων που είναι απαραίτητα για την υλοποίηση του επενδυτικού προγράμματος του Ομίλου.

- Η αντικειμενική αποτίμηση της αξίας του Ομίλου, η επισήμανση των ισχυρών του σημείων που πρέπει να αξιοποιηθούν αλλά και των αδύνατων σημείων που θα πρέπει να εκλείψουν.

- Η συνεχής αξιολόγηση των επιχειρηματικών επιλογών του Ομίλου μέσω της παρουσίας της μετοχής της ΔΕΠ στο ΧΑΑ.

- Η μεγαλύτερη διαφάνεια στη διαχείριση του Ομίλου με την παρουσία μετόχων.

- Η διασφάλιση στο μέλλον του ενιαίου του Ομίλου και η παραμονή όλων των δραστηριοτήτων κάτω από δημόσιο έλεγχο.

Στα πλαίσια της αναδιοργάνωσης/μετοχοποίησης του Ομίλου της ΔΕΠ έχει αναπτυχθεί ένας πλατύς, ουσιαστικός και ειλικρινής διάλογος με όλους τους Συνδικαλιστικούς φορείς που δραστηριοποιούνται στον 'Ομιλο.

Αποτέλεσμα αυτού του διαλόγου είναι να υπάρχει σύγκλιση απόψεων στα καίρια ζητήματα στόχων και στρατηγικής, ενώ στα θέματα που σημειώνονται διαφωνίες αυτές αντιμετωπίζονται και συζητούνται σε πνεύμα ειλικρίνειας και υπευθυνότητας στην κατεύθυνση υλοποίησης των κοινά αποδεκτών στόχων.

3. Από τα παραπάνω είναι προφανές ότι η Κυβέρνηση στοχεύει στην περαιτέρω ενίσχυση και ενδυνάμωση του Ομίλου της ΔΕΠ τον οποίο θεωρεί ως βασικό μοχλό για την επίτευξη των στόχων της πετρελαϊκής πολιτικής που χαράσσεται με γνώμονα το συμφέρον του ελληνικού λαού.

Η Υπουργός

ΒΑΣΩ ΠΑΠΑΝΔΡΕΟΥ"

9. Στην με αριθμό 783/5-8-97 ερώτηση δόθηκε με το υπ' αριθμ. 5619/9-10-97 έγγραφο από τον Υφυπουργό Μεταφορών και Επικοινωνιών η ακόλουθη απάντηση:

"Σε απάντηση της ερώτησης με αριθμ. 783/5.8.97 που κατέθεσε στη Βουλή ο Βουλευτής κ. Γ. Καλαντζής σχετικά με την επανακαθιέρωση της γραμμής Καβάλας - Αλεξ/λεως, σας πληροφορούμε τα εξής:

Με το π.δ. 585/1978 (Α' 125) είχε καθιερωθεί διανομαρχιακή υπεραστική επιβατική γραμμή μεταξύ των πόλεων Καβάλας και Αλεξανδρουπόλεως, η εκμετάλευση της οποίας είχε ανατεθεί αποκλειστικά στο ΚΤΕΛ Ν. Καβάλας.

Το γεγονός δημιούργησε σοβαρές αντιδράσεις και προστριβές μεταξύ των εμπλεκομένων ΚΤΕΛ Καβάλας, Ξάνθης, Ροδόπης και 'Εβρου με αποτέλεσμα τη μη ενεργοποίηση της εν λόγω γραμμής και στη συνέχεια την κατάργηση αυτής με το π.δ. 188/1980.

Η υπουργική απόφαση 33699/2921/1978 σκοπό είχε να αντιμετωπίσει τα προβλήματα που είχαν δημιουργηθεί αμέσως μετά την καθιέρωση της εν λόγω γραμμής, η έκδοση της οποίας στηρίζονταν σε συμφωνίες των φορέων αυτών και εισηγήσεις των οικείων Νομαρχών, σε αντιστάθμισμα μη λειτουργίας της από το ΚΤΕΛ Ν. Καβάλας.

Συγκεκριμένα η απόφαση αυτή όριζε ότι τα λεωφορεία των ΚΤΕΛ Ξάνθης, Ροδόπης και 'Εβρου κατά την εκτέλεση κοινών δρομολογίων για Θεσσαλονίκη ή Αθήνα και αντίστροφα να μην παραλαμβάνουν και αποβιβάζουν επιβάτες από το Ν. Καβάλας που διέρχονται.

Η παραπάνω απόφαση δεν ισχύει μετά την έκδοση του π.δ/τος 518/80 με το οποίο καθορίζονται οι όροι και οι προϋποθέσεις εκτέλεσης κοινών δρομολογίων από λεωφορεία των ΚΤΕΛ επί των γραμμών που συνδέουν Πόλεις ή Κωμοπόλεις του νομού τους με την Αθήνα ή τη Θεσσαλονίκη.

Σε ό,τι αφορά το αίτημα του ΚΤΕΛ Ν. Καβάλας για επανακαθιέρωση της γραμμής Καβάλας - Αλεξανδρουπόλεως μέσω Ξάνθης και Κομοτηνής σας πληροφορούμε ότι στα έγγραφα των Νομαρχιακών Διαμερισμάτων 'Εβρου και Ροδόπης 320/1-8-96 και 971/6-8-96 αντίστοιχα, καθώς και στα πρακτικά των ΔΣ των ΚΤΕΛ των υπόψη νομών, που συνοδεύουν τα έγγραφα αυτά, διατυπώνονται και πάλι έντονες αντιδράσεις.


 

  

Σελίδα 1593 

Προς αποφυγή δημιουργίας νέων επεισοδίων και προστριβών που κατά το παρελθόν απασχόλησαν διάφορους φορείς και Νομαρχίες με τις αντικρουόμενες απόψεις τους τον Τύπο, την Αστυνομία και κυρίως την πολιτική ηγεσία του Υπουργείου μας (σειρά συσκέψεων με τους εμπλεκόμενους φορείς και συμφωνίες που δεν τηρήθηκαν) κρίθηκε σκόπιμο το θέμα αυτό να εξετασθεί στα πλαίσια αναμόρφωσης του ν.δ. 102/73 και ειδικότερα των διατάξεων που θα αφορούν στον τρόπο εκμετάλλευσης όλων των διανομαρχιακών γραμμών της χώρας, με στόχο την καλλίτερη εξυπηρέτηση του επιβατικού κοινού και τη δικαιότερη κατανομή του συγκοινωνιακού έργου.

Με το π.δ. 210/88 δόθηκε η ευκαιρία σε μετόχους υπεραστικών ΚΤΕΛ με πλεονάζοντα λεωφορεία, να ζητήσουν τη μετάταξη αυτών σε άλλα με ελλείποντα (λεωφορεία), πλην όμως δεν εκδηλώθηκε κανένα ενδιαφέρον για ΚΤΕΛ που θα μπορούσαν να τα δεχθούν.

Ενδεικτικά σας αναφέρουμε ότι την εποχή εκείνη το ΚΤΕΛ Ν. Ηλείας ζητούσε να καλύψει είκοσι (20) κενές θέσεις λεωφορείων ενώ το ΚΤΕΛ Ν. Κέρκυρας δύο (2).

Το ενδιαφέρον των περισσοτέρων μετόχων επικεντρώθηκε μόνο στο ΚΤΕΛ Ν. Κέρκυρας και ως εκ τούτου το π.δ. αυτό δεν υλοποιήθηκε ποτέ. (Το π.δ. 210/88 μετά το ν. 1959/91 ως έχει δεν μπορεί να εφαρμοσθεί).

Ο Υφυπουργός

ΕΜΜ. ΛΟΥΚΑΚΗΣ"

10. Στην με αριθμό 814/6-8-97 ερώτηση δόθηκε με το υπ' αριθμ. 924/7-10-97 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση:

"Απαντώντας στην ερώτηση με αριθμό 814/6-8-97 που κατέθεσαν οι Βουλευτές κύριοι Μπ. Αγγουράκης και Μήτσος Κωστόπουλος, σας γνωρίζουμε τα ακόλουθα:

Στο χώρο του Εθνικού Γυμναστηρίου "Ι. ΦΩΚΙΑΝΟΣ" λειτουργεί αναψυκτήριο η παραχώρηση του οποίου έγινε κατόπιν διαγωνισμού, ο οποίος κατέληξε στη σύναψη της από 20-12-96 σύμβασης μισθώσεως.

Σύμφωνα με την προκήρυξη του ως άνω διαγωνισμού η λειτουργία του κυλικείου του συγκεκριμένου Γυμναστηρίου διέπεται από τις διατάξεις περί των κυλικείων των Δημ. Σχολείων, η δε εκμίσθωσή του αποσκοπούσε στην εξυπηρέτηση των μαθητών, των αθλητών και όλων των γυμναζομένων στο Γυμναστήριο.

Εξάλλου, η λειτουργία των κυλικείων και αναψυκτηρίων στους αθλητικούς χώρους υπόκεινται στους όρους οι οποίοι περιέχονται στην ΑΙΒ/8577/83 Υγειον. διάταξη καθώς και στις λοιπές Υγειονομικές διατάξεις την εφαρμογή των οποίων ελέγχει η αρμόδια Υγειονομική Δ/νση Αθηνών, σε όλα τα Στάδια, Γήπεδα και εν γένει Αθλητικά Κέντρα.

Το ΥΠ.Ε.Π.Θ., όταν πληροφορήθηκε το επίμαχο θέμα, δηλαδή τη λειτουργία του αναψυκτηρίου στις εγκαταστάσεις του Γυμναστηρίου "Ι. ΦΩΚΙΑΝΟΣ" προέβη στις εξής ενέργειες:

Ζήτησε από τη Διοίκηση του Γυμναστηρίου να του γνωρίσει τους όρους της σύμβασης και στη συνέχεια υπέβαλε στο Γραφείο Νομικού Συμβούλου το Γ4/723/10-6-97 ερώτημα σχετικά με τη νομιμότητα της ανωτέρω συμβάσεως.

Το Ν.Σ. Κράτους με την 391/97 γνωμοδότησή του που έγινε αποδεκτή από τον Υπουργό ΕΠΘ απεφάνθη ότι τόσο οι όροι της σύμβασης που εξέρχονται του κανονιστικού πλαισίου διενέργειας του διαγωνισμού (άρθρ. 5 και 6) όσο και ο όρος για τη διάρκεια της μίσθωσης (10ετία) είναι μη νόμιμοι.

Κατόπιν τούτου το ΥΠΕΠΘ ζήτησε να μεταβληθούν οι επίμαχοι όροι του προκειμένου μισθωτηρίου και να εναρμονισθούν αυτοί προς τους όρους της διακήρυξης και τις κείμενες διατάξεις.

'Ηδη η Διοίκηση του Γυμναστηρίου προέβη την 1-8-97 σε εξώδικη πρόσκληση με την οποία ζητεί από τη μισθώτρια να προσέλθει για τη μεταβολή των όρων της σύμβασης σύμφωνα με τ' ανωτέρω.

Αν παρέλθει ο εύλογος χρόνος που έχει ταχθεί και δεν γίνουν οι διορθωτικές επεμβάσεις, το ΥΠΕΠΘ είναι αποφασισμένο να προβεί στις δέουσες ενέργειες προκειμένου να διασφαλίσει τα συμφέροντα του Γυμναστηρίου και την ομαλή λειτουργία του.

Τέλος όσον αφορά την κατάληψη των πεζοδρομίων από αυτοκίνητα θαμώνων του αναψυκτηρίου, αυτό είναι θέμα που εμπίπτει στην αρμοδιότητα της αρμόδιας υπηρεσίας της Ελληνικής Αστυνομίας (Τροχαίας).

Ο Υφυπουργός

ΙΩΑΝΝΗΣ ΑΝΘΟΠΟΥΛΟΣ"

11. Στην με αριθμό 820/6-8-97 ερώτηση δόθηκε με το υπ' αριθμ. 10700/8-10-97 έγγραφο από την Υπουργό Ανάπτυξης η ακόλουθη απάντηση:

"Σε απάντηση στην ερώτηση 820/6-8-97 του Βουλευτή κ. Η. Βεζδρεβάνη σας γνωρίζουμε τα εξής:

Η ΓΓΕΤ επιχορηγεί ερευνητικά προγράμματα στα πλαίσια διαφόρων δράσεων σε εθνικό επίπεδο (π.χ. ΠΕΝΕΔ, ΠΑΒΕ, ΣΥΝ, ΥΠΕΡ), βάσει του διεθνώς κρατούντος συστήματος των ομοτίμων κριτών (Peer review system) οι οποίοι και αξιολογούν την ποιότητα των προγραμμάτων.

Σήμερα δεν γίνεται, διεθνώς, χρηματοδότηση προγραμμάτων σε επίπεδο Ινστιτούτου και Κέντρου, διότι δεν υπάρχει δυνατότητα κρίσεως ώστε να εξασφαλίζεται το δημόσιο συμφέρον και η σωστή χρησιμοποίηση των πόρων του φορολογούμενου πολίτη.

Ο τακτικός προϋπολογισμός καλύπτει μόνον μισθούς και άλλες ανελαστικές δαπάνες.

Η Υπουργός

Β. ΠΑΠΑΝΔΡΕΟΥ"

12. Στην με αριθμό 860/7-8-97 ερώτηση δόθηκε με το υπ' αριθμ. 17409/8-10-97 έγγραφο από την Υπουργό Ανάπτυξης η ακόλουθη απάντηση:

"Απαντώντας στην ερώτηση 860/7-8-97 του Βουλευτή κ. Ηλία Βεζδρεβάνη, σας γνωστοποιούμε ότι στο Νομό Θεσπρωτίας και σε υπηρεσίες που ανήκουν στο Υπουργείο Ανάπτυξης ή εποπτεύονται από αυτό ουδεμία πρόσληψη έχει πραγματοποιηθεί βάσει των διατάξεων του ν. 1943/91 (άτομα με ειδικές ανάγκες).

Η Υπουργός

Β. ΠΑΠΑΝΔΡΕΟΥ"

13. Στην με αριθμό 967/12-8-97 ερώτηση δόθηκε με το υπ' αριθμ. 5617/9-10-97 έγγραφο από τον Υφυπουργό Μεταφορών και Επικοινωνιών η ακόλουθη απάντηση:

"Σε απάντηση της ερώτησης 967/12-8-97 και της αναφοράς με αριθμ. 967/12-8-97 και 7215/20-8-97 αντίστοιχα, που κατέθεσαν στη Βουλή οι Βουλευτές κύριοι Παναγ. Ψωμιάδης και Στ. Παπαθεμελής σχετικά με την προμήθεια 114 τρόλλεϋ από τον ΗΛΠΑΠ και 750 λεωφορείων από την ΕΘΕΛ, σας διαβιβάζουμε το σχετικό έγγραφο με αρ. πρωτ. 3512/26-8-97 του Δ/ντος Συμβούλου του ΗΛΠΑΠ και το έγγραφο με αρ. πρωτ. 347/1-9-97 του Δ/ντος Συμβούλου της ΕΘΕΛ Α.Ε..

Ο Υφυπουργός

ΕΜΜ. ΛΟΥΚΑΚΗΣ"

Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).

14. Στην με αριθμό 1142/27-8-97 ερώτηση δόθηκε με το υπ' αριθμ. 37428/9-10-97 έγγραφο από την Υφυπουργό Ανάπτυξης η ακόλουθη απάντηση:

"Σε απάντηση της ερώτησης 1142/27.8.97 που κατέθεσε ο Βουλευτής κ. Η. Βεζδρεβάνης, σας γνωρίζουμε τα ακόλουθα:

Το έργο "ΒΙΟΠΑ Θεσπρωτίας" έχει προενταχθεί στο μέτρο 1.2.1 του Επιχειρησιακού Προγράμματος Βιομηχανίας, με φορέα υλοποίησης τον ΕΟΜΜΕΧ και σε συνεργασία με τη Νομαρχιακή Αυτοδιοίκηση Θεσπρωτίας και τις Κοινότητες


 

  

Σελίδα 1594 

 

Ψάκας και Γκρίκας.

Η υλοποίηση του έργου, σύμφωνα με τα στοιχεία του ΕΟΜΜΕΧ απαιτεί:

- Συνεννόηση των εμπλεκομένων φορέων και υπογραφή Προγραμματικής Σύμβασης.

- Επιλογή της περιοχής ανάπτυξης του έργου και διερεύνηση του ιδιοκτησιακού καθεστώτος της περιοχής.

- Τοπογράφηση της περιοχής.

- Περιβαλλοντικές μελέτες και εγκρίσεις τους από τους αρμόδιους φορείς.

- Απόκτηση της γης.

- Ρυμοτομική μελέτη και έγκρισή της από το ΣΧΟΠ.

- Οριστική ένταξη με γραπτή διαδικασία και έκδοση ΣΑΕ χρηματοδότησης.

- Οριστική μελέτη και σύνταξη τευχών δημοπράτησης.

- Δημοπράτηση, ανάθεση και κατασκευή του έργου.

- Σύσταση φορέα διαχείρησης και παράδοση σε λειτουργία του έργου.

Μέχρι σήμερα έχουν περατωθεί και ολοκληρωθεί οι (4) ενέργειες, η δε μεταβίβαση της περιοχής βρίσκεται στην τελική φάση καθώς και η έγκριση του Ρυμοτομικού Σχεδίου.

Το έργο προβλέπεται να ολοκληρωθεί εντός του 1999.

Η Υφυπουργός

ΑΝΝΑ ΔΙΑΜΑΝΤΟΠΟΥΛΟΥ"

15. Στις με αριθμό 1152/27-8-97, 1189/29-8-97 ερωτήσεις δόθηκε με το υπ' αριθμ. 5723/9-10-97 έγγραφο από τον Υφυπουργό Μεταφορών και Επικοινωνιών η ακόλουθη απάντηση:

"Σε απάντηση των ερωτήσεων 1152/27-8-97 και 1189/29-8-97 και της αναφοράς με αριθμ. 7354/28-8-97 που κατέθεσαν στη Βουλή οι Βουλευτές κύριοι Μαν. Στρατάκης, Μαν. Κεφαλογιάννης και Δημ. Σαρρής, αντίστοιχα, σχετικά με την επάρκεια Φ.Δ.Χ. αυτοκινήτων ψυγείων κλπ., σας πληροφορούμε τα παρακάτω:

1. Το Υπουργείο Μεταφορών και Επικοινωνιών μέσα στο πλαίσιο αναμόρφωσης της σχετικής νομοθεσίας μελετά το θέμα αυτό με βάση το πόρισμα που έχει ήδη υποβάλει η αρμόδια προς τούτο επιτροπή.

2. Σε ό,τι αφορά τις τυχόν παρεμβάσεις στα κόμιστρα των φορτηγών Δημόσιας Χρήσης αυτ/των διεθνών μεταφορών, θα πρέπει να σημειωθεί ότι, λόγω της γεωγραφικής μας θέσης και των ειδικών συνθηκών που διέπουν τις διεθνείς οδικές εμπορευματικές μεταφορές της χώρας μας (πολλές τράνζιτ διελεύσεις, από χώρες, με διαφορετικές οικονομικές επιβαρύνσεις) δεν είναι εφικτή η επιβολή καθορισμένου κομίστρου.

Τα κόμιστρα των Φ.Δ.Χ. αυτ/των διεθνών μεταφορών στα κράτη-μέλη της Κοινότητας, αλλά και των τρίτων χωρών διαμορφώνονται ελεύθερα, με βάση την προσφορά και τη ζήτηση, μέσα στο πλαίσιο του ελεύθερου ανταγωνισμού και δεν εφαρμόζονται δεσμεύσεις ή παρεμβάσεις στον καθορισμό τους. 'Αλλωστε, τόσο από την Κοινοτική νομοθεσία, όσο και από τις διμερείς Συμφωνίες για τις διεθνείς οδικές εμπορευματικές μεταφορές, παρέχεται και η ευχέρεια επιλογής της εθνικότητας του μεταφορικού μέσου.

Ο Υφυπουργός

ΕΜΜ. ΛΟΥΚΑΚΗΣ"

16. Στην με αριθμό 1182/29-8-97 ερώτηση δόθηκε με το υπ' αριθμ. 5717/9-10-97 έγγραφο από τον Υφυπουργό Μεταφορών και Επικοινωνιών η ακόλουθη απάντηση:

"Σε απάντηση της ερώτησης με αριθμό 1182/29-8-97 που κατέθεσε στη Βουλή ο Βουλευτής κ. Παν. Ψωμιάδης, σχετικά με τη χορήγηση αδειών κυκλοφορίας φορτηγών και λεωφορείων Δημόσιας Χρήσεως σας πληροφορούμε τα παρακάτω:

1. Το νομοθετικό καθεστώς που διέπει τις μεταβιβάσεις των λεωφορείων δημόσιας χρήσης (Ν.Δ. 4278/62, Ν.711/77, Ν. 2446/96 και Υπουργική Απόφαση Α-16970/883/93) εφαρμόζεται στη χώρα μας σε συνδυασμό με τις διατάξεις των π.δ. 586/88 και 211/91 τα οποία αφορούν στην προσαρμογή της Ελληνικής νομοθεσίας προς τις διατάξεις των οδηγιών του Συμβουλίου των Ευρωπαϊκών Κοινοτήτων 74/562/ΕΟΚ/12-11-74 και 80/1179/ΕΟΚ/4-12-80 σχετικά με την πρόσβαση στο επάγγελμα του οδικού μεταφορέα επιβατών.

Σύμφωνα με τις διατάξεις αυτές τα παραπάνω λεωφορεία επιτρέπεται να μεταβιβάζονται σε φυσικά ή νομικά πρόσωπα που πληρούν τις προϋποθέσεις πρόσβασης στο επάγγελμα αυτό (αξιοπιστία, οικονομική επιφάνεια και επαγγελματική ικανότητα) και έχουν λάβει την απαιτούμενη άδεια άσκησης επαγγέλματος οδικού μεταφορέα επιβατών στο όνομά τους.

Σε ό,τι αφορά το θέμα έγκρισης θέσεως σε κυκλοφορία νέων αστικών και υπεραστικών λεωφορείων, που σύμφωνα με την ισχύουσα νομοθεσία χορηγείται στο όνομα του νομικού προσώπου των συγκοινωνιακών φορέων όταν υπάρχουν αυξημένες ανάγκες, η εξέτασή του εντάσσεται στα γενικότερα πλαίσια αναμόρφωσης των διατάξεων του ν.δ. 102/73 που διέπει τις συγκοινωνίες αυτές, για τα τουριστικά λεωφορεία το θέμα αυτό ανάγεται στην αρμοδιότητα του ΕΟΤ.

Σε ό,τι αφορά τις εθνικές επιβατικές μεταφορές, σας πληροφορούμε ότι από πλευράς Ευρωπαϊκής 'Ενωσης δεν υπάρχει περιορισμός ως προς τον τρόπο λειτουργίας και την ανάθεση εκμετάλλευσης των τακτικών γραμμών τόσο στην αστική και στην προαστική, όσο και στην περιφερειακή περιοχή.

2. Το Υπουργείο εξετάζει την επίλυση ζητημάτων στα πλαίσια της γενικότερης αναμόρφωσης της νομοθεσίας των εμπορευματικών μεταφορών, λαμβάνοντας υπόψη το σχετικό πόρισμα της επιτροπής που είχε συσταθεί για το λόγο αυτό.

Πριν από οποιαδήποτε νομοθετική ρύθμιση που θα αφορά το συγκεκριμένο ζήτημα θα κληθούν τα αρμόδια συνδικαλιστικά όργανα των ενδιαφερομένων για να εκφράσουν τις απόψεις τους.

Ο Υφυπουργός

ΕΜΜ. ΛΟΥΚΑΚΗΣ"

17. Στην με αριθμό 1210/1-9-97 ερώτηση δόθηκε με το υπ' αριθμ. 18922/10-10-97 έγγραφο από την Υπουργό Ανάπτυξης η ακόλουθη απάντηση:

"Σε απάντηση της ερώτησης 1210/1.9.97 η οποία κατατέθηκε στη Βουλή των Ελλήνων από τους Βουλευτές κυρίους Α. Τασούλα και Μ. Μπόσκου θέτουμε υπόψη σας τα εξής:

1. Κατά τα τελευταία χρόνια, σε πολλούς οικισμούς της χώρας παρατηρείται αύξηση στη ζήτηση ηλεκτρονικών φορτίων.

Η αύξηση αυτή, η οποία κατά κανόνα παρατηρείται κατά τις περιόδους των εορτών (Χριστουγέννων, Πάσχα) και των θερινών διακοπών και οφείλεται στο μέγα πλήθος εποχιακών επισκεπτών, έχει σαν αποτέλεσμα την υποβάθμιση της ποιότητας της παρεχόμενης ενέργειας (πτώση τάσης).

2. Η ΔΕΗ, προκειμένου να αντιμετωπίσει το πρόβλημα αυτό, καταβάλλει σημαντική προσπάθεια για την ενίσχυση των δικτύων και των εγκαταστάσεων διανομής ηλεκτρικής ενέργειας. Τα έργα ενίσχυσης, τα οποία κατασκευάζει η ΔΕΗ με δαπάνες της, ιεραρχούνται έτσι, ώστε να εξυπηρετούνται κατά προτεραιότητα οι περιοχές με το μεγαλύτερο πληθυσμό.

Στα πλαίσια αυτά, έχει ολοκληρωθεί ήδη η μελέτη ενίσχυσης των δικτύων και εγκαταστάσεων διανομής των οικισμών Λεπιανών και Μακρύκαμπου.

Η εκτέλεση των εργασιών ενίσχυσης, με τις οποίες θα βελτιωθεί η ποιότητα της παρεχόμενης ηλεκτρικής ενέργειας στους οικισμούς αυτούς, προγραμματίζεται να ολοκληρωθεί όχι αργότερα από το Νοέμβριο του τρέχοντος έτους.

Η Υπουργός

ΒΑΣΩ ΠΑΠΑΝΔΡΕΟΥ"

18. Στην με αριθμό 1225/2.9.97 ερώτηση δόθηκε με το υπ' αριθμ. 37434/9.10.97 έγγραφο από την Υφυπουργό Ανάπτυξης η ακόλουθη απάντηση:

"Σε απάντηση της ερώτησης 1225/2.9.97 που κατέθεσαν οι Βουλευτές κύριοι Ν. Γκατζής και Μ. Αγγουράκης, σας γνωρίζουμε τα ακόλουθα:


 

  

Σελίδα 1595 

Tο Διοικητικό Συμβούλιο της ΕΤΒΑ στη συνεδρίασή του με αριθμ.43/28.7.97, αποφάσισε την έναρξη της διαδικασίας διενέργειας Διεθνούς Πλειοδοτικού Διαγωνισμού για την πώληση του Ναυπηγείου Χαλκίδος, περιουσιακού στοιχείου της Α.Ε. "ΝΑΥΠΗΓΕΙΑ ΕΛΛΑΔΟΣ" (θυγατρικής της ΕΤΒΑ).

Στην ίδια συνεδρίασή του το Δ.Σ. της ΕΤΒΑ, αποφάσισε επίσης την πώληση της Π/Δ ΑΥΛΙΣ (κυριότητας της ΑΕ Ναυπηγεία Σύρου), η οποία λειτουργεί στον χώρο του Ναυπηγείου, αναγνωρίζοντας ότι η χρήση της είναι απόλυτα αναγκαία για το υπόψη Ναυπηγείο μέσω Διεθνούς Πλειοδοτικού Διαγωνισμού που θα διενεργηθεί από τη θυγατρική εταιρεία της Τράπεζας Α.Ε. "ΝΕΩΡΙΟ ΝΑΥΠΗΓΕΙΑ ΣΥΡΟΥ".

Οι δύο Διαγωνισμοί θα διενεργηθούν παράλληλα και έχει ληφθεί πρόνοια ώστε τόσο το Ναυπηγείο Χαλκίδος όσο και η Π/Δ ΑΥΛΙΣ, να πωληθούν στον ίδιο πλειοδότη ώστε να εξασφαλιστεί η απρόσκοπτη λειτουργία του Ναυπηγείου.

Σ' ότι αφορά στους εργαζομένους σήμερα στο Ναυπηγείο και με στόχο την απασχόληση όσο το δυνατόν περισσοτέρων, βασικό κριτήριο αξιολόγησης των προσφορών θα αποτελέσει ο αριθμός των εξασφαλισμένων θέσεων εργασίας, για τα πέντε τουλάχιστον πρώτα χρόνια από τη μεταβίβαση των εγκαταστάσεων.

Τέλος, σχετικά με το χρόνο διενέργειας των Διαγωνισμών, εκτιμάται ότι οι Διακηρύξεις θα δημοσιευθούν εντός του προσεχούς Νοεμβρίου και ότι η όλη διαδικασία θα ολοκληρωθεί εντός του α' τετραμήνου 1998.

Η Υφυπουργός

ΑΝΝΑ ΔΙΑΜΑΝΤΟΠΟΥΛΟΥ"

19. Στην με αριθμό 1258/3.9.97 ερώτηση δόθηκε με το υπ' αριθμ. 988/7.10.97 έγγραφο από τον Υφυπουργό Eθνικής Παιδείας και Θρησκευμάτων η ακόλουθη απάντηση:

"Απαντώντας στην ερώτηση με αριθμ.1258/3.9.97 που κατέθεσε ο Βουλευτής κ. Γιάννης Θωμόπουλος, σας πληροφορούμε ότι με την υπ' αριθμ. 285/97 απόφαση του Διοικητικού Εφετείου Αθηνών ανεστάλη προσωρινά η εκτέλεση της αριθμ. Δ2/16094/6.8.97 (ΦΕΚ 44 τ. παρ/μα 12.8.97) απόφαση κύρωσης του πίνακα επιλογής υποψηφίων Προϊσταμένων Δ/νσεων και Γραφείων Δευτ/θμιας Εκπ/σης, ως προς την επιλογή του Προϊσταμένου της Διεύθυνσης Δευτεροβάθμιας Εκπαίδευσης Αργολίδας, καθώς και της απόφασης τοποθέτησής του.

Ο Υφυπουργός

ΙΩΑΝΝΗΣ ΑΝΘΟΠΟΥΛΟΣ"

20. Στην με αριθμό 1260/3.9.97 ερώτηση δόθηκε με το υπ' αριθμ. 10795/6.10.97 έγγραφο από τον Υφυπουργό Υγείας και Πρόνοιας η ακόλουθη απάντηση:

"Απαντώντας στην αριθμ.1260/3.9.97 ερώτηση που κατέθεσε ο Βουλευτής κ. Κουβέλης Φ., σας πληροφορούμε τα παρακάτω:

1. Σύμφωνα με την τελευταία απόφασή μας που ρυθμίζει το θέμα εφημερίας των Νοσοκομείων Πειραιά, το Νοσοκομείο Δυτικής Αττικής εντάσσεται και εφημερεύει με την Γ' ομάδα μαζί με το Νοσ/μείο Ασκληπιείο Βούλας και υποστηρίζεται κατά τη διάρκεια της εφημερίας του από κινητή ιατρική Μονάδα του ΕΚΑΒ.

2. Επίσης με την παραπάνω ομάδα, εφημερεύουν εναλλάξ τα τμήματα επειγόντων περιστατικών των Νοσ/μείων Νίκαιας και Τζανείου, υποστηριζόμενα από Κινητή Ιατρική Μονάδα του ΕΚΑΒ.

3. Επιπλέον, η παραπάνω ομάδα συνεπικουρείται στην εφημερία της από την εφημερεύουσα ομάδα του συγκροτήματος Αθήνας.

4. Εξάλλου, με προσωρινή ρύθμιση που έγινε από το ΕΚΑΒ, το αναφερόμενο Νοσ/μείο εφημερεύει μέχρι τις 16.00 για Παθολογικά, καρδιολογικά, χειρουργικά και παιδιατρικά περιστατικά και όχι 24ωρο.

5. 'Υστερα από τα παραπάνω προκύπτει ότι το Νοσ/μείο Δ. Αττικής αφενός μεν, δεν εφημερεύει μόνο του στην ομάδα, αφετέρου δε, εφημερεύει προς το παρόν μέχρι τις 16.00 και τα επείγοντα περιστατικά μεταφέρονται και αντιμετωπίζονται από τα υπόλοιπα Νοσ/μεία της ομάδας.

6. Τέλος, καταβάλλονται εκ μέρους του Υπουργείου όλες οι προσπάθειες για τον εκσυγχρονισμό του εξοπλισμού, τη βελτίωση των δομών λειτουργίας του, και την πληρέστερη στελέχωσή του, ώστε να ανταποκρίνεται στις σύγχρονες απαιτήσεις περίθαλψης.

Για το σκοπό αυτό στο αναφερόμενο Νοσ/μείο, διατίθενται πιστώσεις από το ΠΔΕ 97, για την αγορά ιατροτεχνολογικού εξοπλισμού.

Ο Υφυπουργός

Μ. ΣΚΟΥΛΑΚΗΣ"

21. Στην με αριθμό 1261/3.9.97 ερώτηση δόθηκε με το υπ' αριθμ. 2278/10.10.97 έγγραφο από τον Υφυπουργό Εθνικής Οικονομίας η ακόλουθη απάντηση:

"Σε απάντηση της ερώτησης 1261/3.9.97 του Βουλευτή κ. Γιάννη Δραγασάκη σας ενημερώνουμε τα ακόλουθα:

Στο Πολυταμειακό Επιχειρησιακό Πρόγραμμα "Τεχνική Βοήθεια" του ΚΠΣ 1994-99 και συγκεκριμένα στο Υποπρόγραμμα 4 (Δημοσιότητα/Προβολή) προβλέπονται 10.150 KECUS (εκ των οποίων το 80% αποτελεί κοινοτική συγχρηματοδότηση) για ενέργειες δημοσιότητας και προβολής που αναφέρονται αυστηρά στο επίπεδο (συνολικά) του ΚΠΣ.

Στα πλαίσια του Προγράμματος αυτού το ΥΠΕΘΟ ανέλαβε να υλοποιήσει εκστρατεία Δημοσιότητας και Προβολής συνολικά του ΚΠΣ. Η υλοποίηση του έργου ανετέθη, κατόπιν ανοικτού διαγωνισμού, στις συνεργαζόμενες εταιρείες LEO BURNETT και LOGETECH A.E.

Η σχετική σύμβαση που υπεγράφη μεταξύ Αναθέτουσας Αρχής, της ΕΔΤΒ.ΕΠΕ και των Αναδόχων Εταιρειών προβλέπει προϋπολογισμό του συμβατικού έργου ο οποίος δεν μπορεί να υπερβεί το ποσό των 1.500 εκ. Δρχ. (μη συμπεριλαμβανομένου του ΦΠΑ) και διάρκεια δύο ετών. Ο προϋπολογισμός αυτός αφορά το συνολικό κόστος των ενεργειών δημοσιότητας που θα υλοποιηθούν.

Κατά το διάστημα από τον Μάρτιο 1997 έως και τον Αύγουστο 1997, έχουν διατεθεί 154.750.000 εκ δρχ. για την παραγωγή βασικού δημιουργικού υλικού της καμπάνιας (παραγωγή τηλεοπτικής ταινίας 20'', ενημερωτικών τηλεοπτικών τρίλεπτων εκπομπών, παραγωγή καταχωρήσεων για εφημερίδες, παραγωγή ραδιοφωνικών μηνυμάτων), υλικό το οποίο έχει ήδη χρησιμοποιηθεί και προβλέπεται να επαναχρησιμοποιηθεί κατά τη διάρκεια της καμπάνιας. Επίσης έχουν διατεθεί συνολικά 331.380.000 εκ δρχ. για τη χρήση Μέσων Μαζικής Ενημέρωσης (μετάδοση τηλεοπτικών ταινιών 20'', τρίλεπτων τηλεοπτικών εκπομπών, ραδιοφωνικών μηνυμάτων και καταχωρήσεων σε εφημερίδες), για τη διεξαγωγή ποιοτικής και ποσοτικής έρευνας καθώς και για συνέντευξη Τύπου στο Ζάππειο.

Το συνολικό Πρόγραμμα Δημοσιότητας και Προβολής του Β' ΚΠΣ περιλαμβάνει, πέραν της παραπάνω Επικοινωνιακής Εκστρατείας συνολικά του ΚΠΣ, και ενέργειες δημοσιότητας και προβολής των επιμέρους Επιχειρησιακών Προγραμμάτων (Περιφερειακών και Τομεακών). Στα πλαίσια του συνολικού Προγράμματος δημοσιότητας η χρήση περιφερειακών ΜΜΕ και επαρχιακού τύπου είναι ήδη προγραμματισμένη και ενταγμένη σε ένα συνολικό σχεδιασμό επικοινωνίας.

Ο Υφυπουργός

ΧΡΗΣΤΟΣ Α. ΠΑΧΤΑΣ"

22. Στην με αριθμό 1268/3.9.97 ερώτηση δόθηκε με το υπ' αριθμ. 37435/9.10.97 έγγραφο από την Υφυπουργό Ανάπτυξης η ακόλουθη απάντηση:

"Σε απάντηση της ερώτησης 1268/3.9.97 που κατέθεσε ο Βουλευτής κ. Κ.Ευμοιρίδης, σας γνωρίζουμε τα ακόλουθα:

Σε σχετική προκήρυξη του Υπουργείου Ανάπτυξης υπεβλήθησαν σε δύο φάσεις 61 προτάσεις Cluters.

Οι προτάσεις αυτές αξιολογήθηκαν από Επιτροπή στην οποία συμμετείχαν εκπρόσωποι παραγωγικών τάξεων (ΣΒΕΕ, ΣΕΒ, ΓΣΕΕ, ΕΒΕΑ) και βαθμολογήθηκαν με βάση κριτήρια που


 

  

Σελίδα 1596 

 

προσδιορίστηκαν από ειδικούς επιστήμονες του Σύμβουλου Διαχείρισης της Κοινοτικής Πρωτοβουλίας για ΜΜΕ.

Το συγκεκριμένο Cluster "Φίλιππος", που απαρτίζεται από 16 επιχειρήσεις κοπής-ραφής ετοίμου ενδύματος, εγκατεστημένες στους Νομούς Καβάλας και Δράμας, συγκέντρωσε τελική βαθμολογία 48,17 με βάση τα παραπάνω κριτήρια με όριο πρόκρισης το 55,6.

Η πρόταση για το Cluster "Φίλιππος" παρουσίαζε προβλήματα και δεν κρίθηκε επιλέξιμη από την Επιτροπή.

Η πρόταση δεν κάλυπτε προϋποθέσεις όπως ενδεικτικά αναφέρεται ότι από το περιεχόμενο της πρότασης δεν εξασφαλίζεται η διάρκεια της συνεργασίας, ο δε προϋπολογισμός μελέτης του δικτύου αφορούσε 16 επιχειρήσεις ενώ οι δαπάνες πωλήσεων αφορούσαν μόνο 6 (απ' αυτές).

Επίσης περιελάμβανε 240.000.000 δρχ. για μελέτες και μόνο 250.000.000 δρχ. για βελτίωση ποιότητας (ISO) για τις 16 επιχειρήσεις.

Η Υφυπουργός

ΑΝΝΑ ΔΙΑΜΑΝΤΟΠΟΥΛΟΥ"

23. Στην με αριθμό 1269/3.9.97 ερώτηση δόθηκε με το υπ' αριθμ. 4104/8.10.97 έγγραφο από τον Υφυπουργό Εργασίας και Κοινωνικών Ασφαλίσεων η ακόλουθη απάντηση:

"Απαντώντας στην ερώτηση αρ.1269/3.9.97 που κατατέθηκε στη Βουλή από τον Βουλευτή κ. Κων/νο Ευμοιρίδη, σας γνωρίζουμε τα εξής:

Σύμφωνα με το άρθρ.4 παρ.1 στοιχ. β του Ν.Δ. 2698/53 και αρθ.1 του Ν.Δ.3710/57 "η τοποθέτηση του πάσης φύσεως προσωπικού του Ιδρύματος γίνεται δι'αποφάσεως του Διοικητού" στην διακριτική ευχέρεια του οποίου εναπόκειται και η τοποθέτηση των προϊσταμένων των Μονάδων.

Ο γιατρός Αμπεσλίδης Ιάκωβος ο οποίος εκτελούσε χρέη αναπληρωτή Δ/ντή και εξακολουθεί να εκτελεί τα ίδια καθήκοντα, δεν απομακρύνθηκε από τη θέση του Δ/ντή της Ν.Μ. Υγείας ΙΚΑ Δράμας, διότι ουδέποτε τοποθετήθηκε στη Θέση αυτή.

Ο Υφυπουργός

ΝΙΚΟΣ ΦΑΡΜΑΚΗΣ"

24. Στην με αριθμό 1292/4.9.97 ερώτηση δόθηκε με το υπ' αριθμ. 2836/8.10.97 έγγραφο από τον Υφυπουργό Υγείας Πρόνοιας η ακόλουθη απάντηση:

"Απαντώντας στην ερώτηση 1292/4.9.97 που κατατέθηκε στη Βουλή, από το Βουλευτή κ. Κ. Σημαιοφορίδη, αναφορικά με τη μόλυνση του πόσιμου νερού της πόλης της Καστοριάς, σας γνωρίζουμε ότι το Υπουργείο μας, από τη στιγμή που παρουσιάστηκε το πρόβλημα, ενεργοποιήθηκε άμεσα στέλνοντας εμπειρογνώμονες για τεχνική συνδρομή και συνεργασία με τους αρμόδιους φορείς της Νομ. Αυτ/σης Καστοριάς (Δ/νση Υγείας, Δήμο). Διενεργήθηκαν επιτόπιες έρευνες, απομονώθηκαν οι παλιές πηγές και τέθηκαν σε λειτουργία νέες πηγές, συνεχίσθηκαν οι δειγματοληπτικοί έλεγχοι, έγινε αξιολόγηση όλου του δικτύου ύδρευσης και προτάθηκαν τα απαραίτητα μέτρα για την αποκατάσταση της υγιεινότητας του νερού.

Οι τελευταίοι δειγματοληπτικοί έλεγχοι χαρακτηρίζουν το νερό κατάλληλο από μικροβιολογικής άποψης, οπότε κρίνεται σκόπιμο να δοθεί ως πόσιμο.

Επισημαίνεται όμως ότι η επαγρύπνιση των αρμοδίων υπηρεσιών θα συνεχισθεί με τους δειγματοληπτικούς ελέγχους και με την εφαρμογή των προτεινόμενων μέτρων από τους εμπειρογνώμονες.

Ο Υφυπουργός

ΕΜ. ΣΚΟΥΛΑΚΗΣ"

25. Στην με αριθμό 1312/5.9.97 ερώτηση δόθηκε με το υπ' αριθμ. 997/7.10.97 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση:

"Απαντώντας στην αριθμ. 1312/5.9.97 ερώτηση που κατέθεσε η Βουλευτής κ. 'Ελσα Παπαδημητρίου, σας πληροφορούμε ότι με την υπ' αριθμ. 285/97 απόφαση του Διοικητικού Εφετείου Αθηνών ανεστάλη προσωρινά η εκτέλεση της αριθμ. Δ2/16094/6.8.97 (ΦΕΚ 44 τ. παρ/μα 12.8.97) απόφαση κύρωσης του πίνακα επιλογής υποψηφίων προϊσταμένων Δ/νσεων και Γραφείων Δευτεροβάθμιας Εκπαίδευσης, ως προς την επιλογή του Προϊσταμένου της Διεύθυνσης Δευτεροβάθμιας Εκπαίδευσης Αργολίδας, καθώς και της απόφασης τοποθέτησής του.

Ο Υφυπουργός

ΙΩΑΝΝΗΣ ΑΝΘΟΠΟΥΛΟΣ"

26. Στην με αριθμό 1323/9.9.97 ερώτηση δόθηκε με το υπ' αριθμ. 37432/9.10.97 έγγραφο από την Υφυπουργό Ανάπτυξης η ακόλουθη απάντηση:

"Σε απάντηση της ερώτησης 1323/9.9.97 που κατέθεσαν οι Βουλευτές κ.κ. Γ. Καρασμάνης, Θ.Λεονταρίδης, σας γνωρίζουμε ότι η αρμόδια Υπηρεσία μας μελετά Σχέδιο Νόμου καθώς και Σχέδιο Κοινής Υπουργικής Απόφασης, που αφορά την αρτοποιητική νομοθεσία.

Η Υφυπουργός

ΑΝΝΑ ΔΙΑΜΑΝΤΟΠΟΥΛΟΥ"

27. Στην με αριθμό 1344/9.9.97 ερώτηση δόθηκε με το υπ' αριθμ. 1678/9.10.97 έγγραφο από τον Υπουργό Εργασίας και Κοινωνικών Ασφαλίσεων η ακόλουθη απάντηση:

"Απαντώντας στην αριθμ.1344/9.9.97 ερώτηση, που κατατέθηκε στη Βουλή από το Βουλευτή κ. Β. Κορκολόπουλο, για τα θιγόμενα σ'αυτή θέματα σας πληροφορούμε τα εξής:

1. Η Δευτεροβάθμια Επιτροπή του ν.1648/1986, η οποία λειτουργεί στην Κεντρική Υπηρεσία του Υπουργείου Εργασίας, ελέγχει, σύμφωνα με το άρθρο 10 του ίδιου νόμου, τη νομιμότητα ή σκοπιμότητα των τοποθετήσεων ή των ανακλήσεων ή των διαθέσεων των προστατευομένων από το νόμο αυτό προσώπων, μετά από άσκηση ενδικοφανών προσφύγων (ενστάσεων), από τους υπόχρεους εργοδότες, τα προστατευόμενα από το νόμο αυτό πρόσωπα και κάθε τρίτο που έχει έννομο συμφέρον.

2. Η ανωτέρω Επιτροπή, η οποία είναι μία για όλη τη χώρα, είναι επιφορτισμένη με πολύ μεγάλο όγκο εργασίας και ως εκ τούτου, η εξέταση των ενδικοφανών προσφυγών (η οποία πραγματοποιείται με χρονολογική σειρά κατάθεσής τους), καθυστερεί πολλούς μήνες.

3. Και στην περίπτωση της ενδικοφανούς προσφυγής του Διονυσίου Κουρουπάκη-Αβραμόπουλου, όπως σε κάθε περίπτωση προσφυγής, η Δευτεροβάθμια Επιτροπή του ν.1648/1986, θα εφαρμόσει το νόμο και θα αποδώσει δικαιοσύνη.

Η εξέταση δε της ανωτέρω προσφυγής θα πραγματοποιηθεί, με βάση τις δυνατότητες της Επιτροπής, σε εύλογο χρονικό διάστημα.

Ο Υπουργός

ΜΙΛΤΙΑΔΗΣ ΠΑΠΑΙΩΑΝΝΟΥ"

28. Στην με αριθμό 1364/97 ερώτηση δόθηκε με το υπ' αριθμ. 25/10.10.97 έγγραφο από τον Υπουργό Τύπου και ΜΜΕ η ακόλουθη απάντηση:

"Απαντώντας στην ερώτηση αρ.1364/97 του Βουλευτή κ. Ν. Νικολόπουλου", σας πληροφορούμε:

Η Κυβέρνηση αναγνωρίζει την εθνική και κοινωνική προσφορά του επαρχιακού Τύπου. Γι'αυτό και καταβάλλει συνεχώς κάθε δυνατή προσπάθεια για την ενίσχυση της λειτουργίας του. Στο πλαίσιο αυτό εντάσσονται και οι ρυθμίσεις που περιλαμβάνονται στο νόμο 2328/95 (ΦΕΚ Α' 159) για ζητήματα του Επαρχιακού Τύπου, καθώς και οι ρυθμίσεις των Π.Δ. 213/5/25.8.97 (ΦΕΚ Α' 166) και 261/16/23.9.97 (ΦΕΚ Α' 186) που εκδόθηκαν σε εφαρμογή του εν λόγω νόμου.

Ειδικότερα σημειώνεται ότι με το Π.Δ. 213/97 "Για τη διαφάνεια ως προς τις υποχρεωτικές από το νόμο δημοσιεύσεις του Δημοσίου και δημοσίων νομικών προσώπων, που


 

  

Σελίδα 1597 

 

γίνονται σε ημερήσιες και μη ημερήσιες επαρχιακές εφημερίδες και τη σύσταση κοινών λογαριασμών" διασφαλίζεται η διαφάνεια ως προς τις υποχρεωτικές δημοσιεύσεις και η δίκαιη κατανομή, μεταξύ των Εφημερίδων, των ποσών των κοινών λογαριασμών, ενώ με το Π.Δ. 261/97 "Για τη διαφάνεια στη διαφημιστική προβολή του Δημοσίου και του ευρύτερου δημόσιου τομέα από τα έντυπα και τα ηλεκτρονικά μέσα ενημέρωσης" παρέχεται η δυνατότητα απορρόφησης της διαφημιστικής δαπάνης του ευρύτερου δημόσιου τομέα και κατανομής αυτής στα μέσα ενημέρωσης (με συγκεκριμένα ποσοστά συμμετοχής και των περιφερειακών έντυπων μέσων), κατά τρόπο διαφανή και αντικειμενικό.

'Οσον αφορά τα ζητήματα που αναφέρονται στα ερωτήματα 3 και 4 του εγγράφου, έχει δρομολογηθεί, όπως μας πληροφόρησε και η Ε.Ι.Η.Ε.Ε., η αντιμετώπισή τους.

Ο Υπουργός

ΔΗΜΗΤΡΙΟΣ ΡΕΠΠΑΣ"

29. Στην με αριθμό 1374/10.9.97 ερώτηση δόθηκε με το υπ' αριθμ. 275/8.10.97 έγγραφο από τον Υφυπουργό Οικονομικών η ακόλουθη απάντηση:

"Σε απάντηση του από 11.9.97 εγγράφου σας, σχετικά με την αριθ.1374/10.9.97 ερώτηση, που κατέθεσαν οι Βουλευτές κ. Στ. Παναγιώτου, Ε.Μπούτα και Κ.Μ.Μπόσκου, σας γνωρίζουμε τα ακόλουθα:

Μετά από συνεννόηση με τη ΔΟΥ ΦΑΕΕ Αθηνών η οποία είναι αρμόδια για τη συγκεκριμένη επιχείρηση προκύπτει ότι:

α) Η εν λόγω επιχείρηση υποβάλλει κανονικά δηλώσεις φορολογίας εισοδήματος, παρακρατούμενων φόρων, ΦΠΑ κλπ.

β) δεν προκύπτουν από το αρχείο της ΔΟΥ ΦΑΕΕ ληξιπρόθεσμες οφειλές.

γ) από το έτος 1986-1996 για την επιχείρηση αυτή εμφανίζονται πιστωτικά υπόλοιπα τα οποία κατά μεγάλο μέρος συμψηφίζονται.

δ) από την επιχείρηση δεν υποβλήθηκε αίτηση επιστροφής ΦΠΑ για τα τελευταία έτη, εκτός από τις απαιτήσεις με αριθ.πρωτ.9133/15.3.1988 και 2905/24.1.1990 εξ αιτίας των οποίων εκδόθηκε εντολή προσωρινού ελέγχου για τη διαχειριστική περίοδο του 1987 σύμφωνα με το άρθρο 40 του ν.1642/86.

ε) με τις πιο πάνω αιτήσες η επιχείρηση ζητούσε επιστροφή πιστωτικού υπολοίπου έτους 1987. 'Εγινε προσωρινός έλεγχος ΦΠΑ από τον οποίον προέκυψε ποσό για καταβολή αντί πιστωτικού υπολοίπου.

Για τα αποτελέσματα του ελέγχου η επιχείρηση άσκησε προσφυγή ενώπιον του Διοικητικού Πρωτοδικείου Αθηνών για την οποία δεν κοινοποιήθηκε στη ΔΟΥ ΦΑΕΕ Αθηνών ακόμη απόφαση.

στ) τα ποσά που προέκυψαν από τον έλεγχο βεβαιώθηκαν εξ ολοκλήρου λόγω προσωρινού ελέγχου, και η επιχείρηση έκανε χρήση των ευεργετικών διατάξεων του ν.2198/94 και κατέβαλε τα ποσά αυτά σε 24 δόσεις.

Ο Υφυπουργός

Γ.ΔΡΥΣ"

30. Στην με αριθμό 1380/10.9.97 ερώτηση δόθηκε με το υπ' αριθμ. 277/8.10.97 έγγραφο από τον Υπουργό Εθνικής Οικονομίας και Οικονομικών η ακόλουθη απάντηση:

"Σε απάντηση του από 11.9.97 εγγράφου σας, σχετικά με την αριθ.1380/10.9.97 ερώτηση, που κατέθεσε ο Βουλευτής κ. Βασίλειος Παπαγεωργόπουλος, σας γνωρίζουμε τα ακόλουθα:

To θέμα των μισθολογικών προαγωγών του αστυνομικού προσωπικού της Ελληνικής Αστυνομίας εξαντλήθηκε με την ψήφιση των διατάξεων των παραγράφων 2 και 3 του άρθρου 8 του Ν.2512/1997 (ΦΕΚ 138 Α') και, ως εκ τούτου, δεν τίθεται θέμα, από πλευράς Υπουργείου Οικονομικών, περαιτέρω βελτίωσης των ανωτέρω ευεργετικών διατάξεων.

Παρεμπιπτόντως θέτουμε υπόψη σας ότι το αστυνομικό προσωπικό μισθοδοτείται με βάση το μισθολόγιο των στρατιωτικών των Ενόπλων Δυνάμεων, για τους οποίους όμως οι μισθολογικές προαγωγές εξαντλούνται στο βαθμό του Συνταγματάρχη (Αστυνομικού Δ/ντή). Αυτό σημαίνει ότι οι αποδοχές που αντιστοιχούν στο βαθμό Ταξιάρχου χορηγούνται μόνο σ' όσους υπηρετούν με το βαθμό αυτό.

Επομένως, τυχόν υιοθέτηση της πρότασης για χορήγηση στους Αστυνομικούς Υποδ/ντές (Αντισυνταγματάρχες) των αποδοχών που αντιστοιχούν στον Ταξίαρχο, ανατρέπει τις υφιστάμενες σχέσεις Στρατιωτικών Αστυνομικών αφενός και επιπλέον δημιουργεί ακριβώς τα ίδια προβλήματα και αδικίες, που μνημονεύονται στην ερώτηση, στους αμέσως ανώτερους βαθμούς.

Ο Υπουργός

Γ.ΠΑΠΑΝΤΩΝΙΟΥ"

31. Στην με αριθμό 1383/10-9-97 ερώτηση δόθηκε με το υπ'αριθμ. 37431/9-10-97 έγγραφο από την Υφυπουργό Ανάπτυξης η ακόλουθη απάντηση:

"Σε απάντηση της ερώτησης 1383/10-9-97, που κατέθεσε ο Βουλευτής κ. Σαλαγκούδης, σας γνωρίζουμε τα ακόλουθα:

Η εγκατάσταση και λειτουργία εν γένει εργοστασίων και αποθηκών εκρηκτικών, διέπεται από τις διατάξεις της Κοινής Υπουργικής Απόφασης 3329/15-2-89 (ΦΕΚ 132/Β/89) "Κανονισμοί για την παραγωγή, αποθήκευση και διάθεση σε κατανάλωση εκρηκτικών υλών", στην οποία περιλαμβάνονται λεπτομερείς διατάξεις για την ασφαλή λειτουργία τέτοιων εγκαταστάσεων, ενώ παράλληλα εφαρμόζονται και οι διατάξεις της βιομηχανικής νομοθεσίας.

Από τις διατάξεις του άρθρου 3 της ΚΥΑ 3329/89 προβλέπεται η σύσταση στο Υπουργείο μας Συμβουλευτικής Επιτροπής Εμπειρογνωμόνων Εκρηκτικών, η οποία και έχει ανασυγκροτηθεί με την Φ10/164/28531/7.11.96 απόφαση του Γενικού Γραμματέα Βιομηχανίας.

Με την 2186/233/23-8-97 απόφαση της Γ.Γ.Β., συγκλήθηκε η Συμβουλευτική Επιτροπή εμπειρογνωμόνων για την εξέταση των συνθηκών λειτουργίας του εργοστασίου της ΠΥΡΚΑΛ στο Λαύριο και την υποβολή σχετικά προτάσεων για την λήψη των απαιτούμενων μέτρων ασφαλείας. Η Επιτροπή αυτή πραγματοποίησε αυτοψία στο εργοαστάσιο στις 26.8.97 και το σχετικό πόρισμα έχει υποβληθεί.

Επίσης πραγματοποιήθηκε αυτοψία την 1-8-97 από υπαλλήλους της Νομαρχιακής Αυτοδιοίκησης Ανατολικής Αττικής για την έκρηξη που έλαβε χώρα στις εγκαταστάσεις της ΠΥΡΚΑΛ, δεδομένου ότι, η αδειοδότηση και ο έλεγχος των εγκαταστάσεων του εν λόγω εργοστασίου ανήκει στη Δ/νση Ορυκτού Πλούτου και Βιομηχανίας της Νομαρχιακής Αυτοδιοίκησης Ανατολικής Αττικής και συντάχθηκε σχετική έκθεση αυτοψίας.

Λόγω της σπουδαιότητας και της ιδιαιτερότητάς του, το όλον θέμα θα εξετασθεί συνολικά και θα ληφθούν όλα τα απαραίτητα μέτρα για την ασφαλή λειτουργία του εργοστασίου της ΠΥΡΚΑΛ, σε συνεργασία με τις αρμόδιες υπηρεσίες της Νομαρχιακής Αυτοδιοίκησης και με βάση την απόφαση της Συμβουλευτικής Επιτροπής Εμπειρογνωμόνων.

Η Υφυπουργός

ΑΝΝΑ ΔΙΑΜΑΝΤΟΠΟΥΛΟΥ"

32. Στην με αριθμό 1412/11-9-97 ερώτηση δόθηκε με το υπ' αριθμ. 1020/7-10-97 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση:

"Απαντώντας στην ερώτηση με αριθμό 1412/11-9-97 που κατέθεσε ο Βουλευτής κ. Γ. Καρατζαφέρης, σας γνωρίζουμε τα ακόλουθα:

1. Οι ελλείψεις αιθουσών, με τις σημερινές συνθήκες, εκτιμάται ότι ανέρχονται περίπου σε 13.500 αίθουσες.

Επισημαίνουμε ότι ο αριθμός των απαιτουμένων αιθουσών δεν είναι στατικό μέγεθος και δεν είναι δυνατόν να προσδιορισθεί επακριβώς επειδή αφενός προστίθενται συνεχώς νέες εκπαιδευτικές ανάγκες που απαιτούν την προσθήκη νέων αιθουσών διδασκαλίας, αφετέρου δε, υπάρχει συνεχής τάση


 

  

Σελίδα 1598 

 

κατάτμησης των τμημάτων η οποία εκδηλώνεται μόλις κατασκευασθούν νέες αίθουσες, γεγονός που αυτομάτως αυξάνει τον αριθμό των αναγκαίων αιθουσών.

Το ποσοστό των διδακτηρίων των οποίων η κτιριακή κατάσταση χαρακτηρίζεται από τις Δ/νσεις Εκπ/σης ως "κακή" είναι 5% περίπου και ανταποκρίνεται σε μέγεθος 440 σχολικών κτιρίων.

Δεν σημαίνει όμως ότι επειδή η κτιριακή τους κατάσταση χαρακτηρίζεται "κακή", είναι κατ' ανάγκη και επικίνδυνα.

Το έτος 1996 κατασκευάσθηκαν 2.000 περίπου αίθουσες διδασκαλίας.

2. Το Υπουργείο διόρισε στην Π/θμια Εκπ/ση 2.489 εκπ/κούς (2.172 δάσκαλοι, 228 νηπιαγωγοί, 82 Φυσικής Αγωγής, 7 Αγγλικής Γλώσσας) για το τρέχον σχολικό έτος (1997-98) και κάλυψε σχεδόν όλα τα οργανικά κενά που δημιουργήθηκαν στην Α/θμια Εκπ/ση μέχρι 31-8-97.

Για την αντιμετώπιση των αναγκών που δημιουργήθηκαν (άδεια κύησης, αναρρωτικές κ.λπ.) στα σχολεία της Α/θμιας Εκπ/σης, το Υπουργείο έχει χορηγήσει μέχρι σήμερα 5.404 πιστώσεις για προσλήψεις προσωρινών αναπληρωτών.

3. 'Οσον αφορά τις ανάγκες σε διδακτικό προσωπικό στην Β/θμια Εκπ/ση από οργανικά κενά, σύμφωνα με τις προτάσεις των Δ/νσεων Εκπ/σης μετά τις μεταθέσεις και πριν από τους διορισμούς, ήταν 5315 καθηγητές. Με τους πρόσφατους διορισμούς διορίσθηκαν 3613 εκπ/κοί.

Οι ανάγκες από λειτουργικά κενά είναι περίπου 7.000 και δόθηκαν σε πρώτη φάση 5.000 πιστώσεις για προσλήψεις προσωρινών αναπληρωτών.

4. Τέλος σας γνωρίζουμε ότι το σχολ. έτος 1996-1997 λειτούργησαν σε όλη την Ελλάδα Προγράμματα Δημιουργικής Απασχόλησης Μαθητών Εργαζομένων Γονέων σε 656 Δημοτικά Σχολεία (978 τμήματα συνολικά) και σε 69 Νηπιαγωγεία (65 τμήματα συνολικά - κάποια από αυτά εξυπηρετούσαν περισσότερα από ένα συστεγαζόμενα νηπιαγωγεία). Οι αιτήσεις για τη δημιουργία Τμημάτων Δημιουργικής Απασχόλησης υποβάλλονται στα σχολεία και μέσω αυτών στα Γραφεία και τις Δ/νσεις Π.Ε. και η δημιουργία τους γίνεται σταδιακά και σύμφωνα με τις ανάγκες και τις δυνατότητες του ΥΠ.Ε.Π.Θ..

Από τους 978 δασκάλους που στελέχωναν Τμήματα Δημιουργικής Απασχόλησης 391 πληρώνονταν από το ΥΠ.Ε.Π.Θ., 203 από την Τοπική Αυτοδιοίκηση και 384 από τους Συλλόγους Γονέων και Κηδεμόνων.

Από τις 65 νηπιαγωγούς που στελέχωναν Τμήματα Δημιουργικής Απασχόλησης 36 πληρώνονταν από το ΥΠ.Ε.Π.Θ. 6 από την Τοπική Αυτοδιοίκηση και 23 από τους Συλλόγους Γονέων και Κηδεμόνων.

Ο Υφυπουργός

ΙΩΑΝΝΗΣ ΑΝΘΟΠΟΥΛΟΣ"

33. Στην με αριθμό 1427/12-9-97 ερώτηση δόθηκε με το υπ' αριθμ. 412/13-10-97 έγγραφο από τον Υφυπουργό Πολιτισμού η ακόλουθη απάντηση:

"Σε απάντηση της ερώτησης 1427/12-9-97 του Βουλευτή Ε. Μπασιάκου, σας πληροφορούμε ότι ήδη έχουν συνταχθεί οι μελέτες από τις Τεχνικές Υπηρεσίες της Γ.Γ.Α. και για την τοποθέτηση χλοοτάπητα και για την επίστρωση με ελαστικό τάπητα του Εθνικού Γυμναστηρίου Θήβας.

Τα έργα αυτά θα δημοπρατηθούν μέσα στο τρέχον έτος και θα χρηματοδοτηθούν από το Π.Δ.Ε..

Ο Υφυπουργός

ΑΝΔΡΕΑΣ ΑΘ. ΦΟΥΡΑΣ"

34. Στην με αριθμό 1428/12-9-97 ερώτηση δόθηκε με το υπ' αριθμ. 413/13-10-97 έγγραφο από τον Υφυπουργό Πολιτισμού η ακόλουθη απάντηση:

"Σε απάντηση της ερώτησης 1428/12-9-97 του Βουλευτή Ε. Μπασιάκου, σας πληροφορούμε ότι το θέμα της κατασκευής αυτοκινητοδρομίου για αγώνες FORMULA στην περιοχή Ορχομενού το χειρίζονται αποκλειστικά η Περιφέρεια Στερεάς Ελλάδας και η Νομαρχία Βοιωτίας.

Ο Υφυπουργός

ΑΝΔΡΕΑΣ ΑΘ. ΦΟΥΡΑΣ"

35. Στην με αριθμό 1428/15-9-97 ερώτηση δόθηκε με το υπ' αριθμ. 5088/10-10-97 έγγραφο από τον Υφυπουργό Εθνικής Οικονομίας η ακόλουθη απάντηση:

"Σε απάντηση της ερώτησης 1428/15-9-97, που κατατέθηκε στη Βουλή των Ελλήνων από το Βουλευτή κ. Ευαγ. Μπασιάκο και αφορά την κατασκευή του αυτοκινητοδρομίου (αγώνων formula) Ορχομενού, σας ενημερώνουμε ότι από πλευράς ΕΛΚΕ έχει γίνει μια αρχική προκήρυξη που στόχο έχει την εκδήλωση ενδιαφέροντος από πλευράς επενδυτών και την οριστική σύνταξη προδιαγραφών του αυτοκινητοδρομίου. Παράλληλα, ομάδα επιστημόνων επισκέπτεται το εξωτερικό μελετώντας τα εκεί υπάρχοντα αυτοκινητοδρόμια. Από πλευράς δε Περιφέρειας Στερεάς Ελλάδος υπάρχει προέγκριση ώστε μετά την οριστική προκήρυξη να χρηματοδοτηθούν τα έργα υποδομής που αφορούν το εν λόγω έργο από τα ΠΕΠ.

Ο Υφυπουργός

ΧΡΗΣΤΟΣ ΠΑΧΤΑΣ"

36. Στην με αριθμό 1430/12-9-97 ερώτηση δόθηκε με το υπ' αριθμ. 1022/7-10-97 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση:

"Απαντώντας στην ερώτηση με αριθμό 1430/12-9-97 που κατέθεσε ο Βουλευτής κ. Παν. Μελάς, σχετικά με τη συντήρηση του Α' Πολυκλαδικού Λυκείου Πειραιά, σας πληροφορούμε τα ακόλουθα:

Την ευθύνη συντήρησης των κτιρίων έχουν οι Δήμοι και οι Κοινότητες σε συνεργασία με τη Νομαρχιακή Αυτοδιοίκηση.

Ο ΟΣΚ χρηματοδοτεί για το σκοπό αυτό με 5 δισ. δρχ. του Δήμους μόνο της Αττικής για την τρέχουσα περίοδο.

Για τη συντήρηση των αιθουσών ο Δήμος Πειραιά έχει επιχορηγηθεί φέτος με ποσό των 280.000.000 δρχ..

'Οσον αφορά την ανέγερση του νέου Πολυκλαδικού Σχολικού Συγκροτήματος στον Πειραιά, σας γνωρίζουμε ότι, όπως μας πληροφόρησε ο ΟΣΚ με σχετικό έγγραφο του έχει συνταχθεί προμελέτη που εγκρίθηκε από το Τεχνικό Συμβούλιο του ΟΣΚ στις 17/6/1997 θα ακολουθήσει η σύνταξη μελέτης εφαρμογής μετά από τα στοιχεία που θα προκύψουν από τις τομές εδάφους που θα διανοιχθούν.

Η μελέτη και η δημοπράτηση του έργου θα ολοκληρωθούν μέσα στο έτος 1998 όπως έχει προγραμματισθεί από τον ΟΣΚ. Σας γνωρίζουμε επίσης ότι η διαδικασία της απαλλοτρίωσης οπότε και το οικόπεδο παραδόθηκε για μελέτη ολοκληρώθηκε αρχές του 1997.

Ο Υφυπουργός

ΙΩΑΝΝΗΣ ΑΝΘΟΠΟΥΛΟΣ"

37. Στην με αριθμό 1438/15-9-97 ερώτηση δόθηκε με το υπ' αριθμ. 40803/3-10-97 έγγραφο από τον Υφυπουργό Εσωτερικών η ακόλουθη απάντηση:

"Σε απάντηση της ερώτησης 1438/15-9-97, που κατατέθηκε στη Βουλή των Ελλήνων από το Βουλευτή κ. Δ. Κωστόπουλο και αναφέρεται στο πιο πάνω θέμα, σας πληροφορούμε ότι έχουν αρχίσει εργασίες συντήρησης του αναφερόμενου δρόμου, καθώς επίσης έχει προβλεφθεί η αντιμετώπιση του προβλήματος από τη ΣΑΝΑ 1 με μικρή πίστωση, λόγω του περιορισμένου χρηματοδοτικού σχήματος του Νομαρχιακού Προγράμματος για το έτος 1997.

Ο Υφυπουργός

Λ. ΠΑΠΑΔΗΜΑΣ"

38. Στην με αριθμό 1445/15-9-97 ερώτηση δόθηκε με το υπ' αριθμ. 5393/6-10-97 έγγραφο από τον Υφυπουργό ΕΘνικής Οικονομίας η ακόλουθη απάντηση:

"Σε απάντηση της ερώτησης 1445/15-9-97, που κατατέθηκε


 

  

Σελίδα 1599 

 

στη Βουλή από τους Βουλευτές κυρίους Σταύρο Παναγιώτου και Μαρία Μπόσκου, σας γνωρίζουμε τα εξής:

Το Νομαρχιακό Πρόγραμμα Δημ. Επενδύσεων καταρτίζεται από τη Νομαρχιακή Αυτοδιοίκηση και εγκρίνεται από το Νομαρχιακό Συμβούλιο σύμφωνα με την ισχύουσα Νομοθεσία, η δε ένταξη στα Περιφερειακά Προγράμματα (ΠΕΠ, κλπ.) εγκρίνεται από τις Περιφερειακές Επιτροπές Παρακολούθησης μετά από πρόταση των Νομαρχιακών Αυτοδιοικήσεων, χωρίς την παρέμβαση του ΥΠΕΘΟ ή άλλου Υπουργείου.

Επίσης, τα Εθνικά Προγράμματα καταρτίζονται από τους καθ' ύλην αρμόδιους Κεντρικούς Φορείς, χωρίς την παρέμβαση του ΥΠΕΘΟ.

Η αξιολόγηση και ιεράρχηση των αναγκών καθώς και ο προγραμματισμός συγκεκριμένων έργων αντιμετωπίζεται από τα παραπάνω αρμόδια Συμούλια, Επιτροπές και Φορείς, στα πλαίσια των συνολικών πιστώσεων και οδηγιών, που έχουν καθοριστεί για το καθένα από το ΥΠΕΘΟ, χωρίς άλλη παρέμβαση του ΥΠΕΘΟ.

Επομένως, η ανάγκη εκτέλεσης του έργου που αναφέρεται στην ερώτησή σας θα πρέπει να αξιολογηθεί και ιεραρχηθεί από τις τοπικές Υπηρεσίες της Νομαρχιακής Αυτοδιοίκησης και αρμόδιο να απαντήσει στην παραπάνω ερώτηση είναι το Υπουργείο Εσωτερικών, Δημ. Διοίκησης και Αποκέντρωσης εποπτεύουσα αρχή των Νομαρχιακών Αυτοδιοικήσεων, προς το οποίο κοινοποιείται επίσης η παραπάνω ερώτηση.

Ο Υφυπουργός

ΧΡΗΣΤΟΣ ΠΑΧΤΑΣ"

39. Στην με αριθμό 1445/15-9-97 ερώτηση δόθηκε με το υπ' αριθμ. 40802/30-10-97 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση:

"Σε απάντηση της ερώτησης 1445/15-9-97, που κατέθεσε στη Βουλή των Ελλήνων από τους Βουλευτές κυρίους Σ. Παναγιώτου και Μ. Μπόσκου και αναφέρεται στο πιο πάνω θέμα, σας πληροφορούμε τα εξής:

Η Κυβέρνηση το τελευταίο διάστημα με αυξημένο ενδιαφέρον ασχολείται με την επίλυση των μεγάλων προβλημάτων του Ν. Σερρών.

Η συνεργασία του Γεν. Γραμματέα της Περιφέρειας Κεντρ. Μακεδονίας με τα θεσμοθετημένα όργανα της Νομ. Αυτοδ/σης και του Α' Βαθμού Τοπ. Αυτοδ/σης, έχουν δρομολογήσει την επίλυση προβλημάτων που είχαν συσσωρευτεί.

Σχετικά με το έργο της κατασκευής του Καταθλιπτικού αγωγού ύδρευσης στην Κοινότητα Χριστού, σας γνωρίζουμε ότι το τμήμα του έργου πρ/σμού 10 εκ. δρχ., έχει ήδη εκτελεστεί από το πρόγραμμα Δ.Ε. Για την ολοκλήρωσή του απαιτείται ποσόν 10 εκ. δρχ. επιπλέον, το οποίο αποτελεί τμήμα της πρότασης χρηματοδότησης από το Ειδικό Αναπτυξιακό Πρόγραμμα Τοπικών Δημ. Επενδύσεων (Ε.Α.Π.Τ.Δ.Ε.), του προγράμματος Ιωάννης Καποδίστριας.

Ο Υφυπουργός

Λ. ΠΑΠΑΔΗΜΑΣ"

40. Στην με αριθμό 1455/16-9-97 ερώτηση δόθηκε με το υπ' αριθμ. 1030/7-10-97 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση:

"Απαντώντας στην ερώτηση με αριθμό 1455/16-9-97 σχετικά με την τροποποίηση ή την κατάργηση του Π.Δ. 211/94 που κατέθεσε ο Βουλευτής κ. Θαν. Νάκος, σας γνωρίζουμε τα ακόλουθα:

Το Υπουργείο Παιδείας ήταν υποχρεωμένο να προχωρήσει στην εναρμόνιση της νομοθεσίας του με την κοινοτική, επειδή η Ευρωπαϊκή Επιτροπή και μετά την έκδοση του π.δ/τος 211/94 θεωρεί ότι διατηρείται μια έμμεση παραβίαση της αρχής της ίσης μεταχείρισης μεταξύ Ελλήνων και υπηκόων κρατών - μελών της Ε.Ε.

Είναι γνωστό ότι το Υπουργείο Παιδείας προέβη στην έκδοση του π.δ/τος 211/94 (ΦΕΚ 132-Α) επειδή είχαν προηγηθεί καταδικαστικές αποφάσεις του Δικαστηρίου Ευρωπαϊκών Κοινοτήτων (ΔΕΚ) εις βάρος της χώρας μας.

Πρέπει δε να τονίσουμε ότι η Ευρωπαϊκή Επιτροπή είχε αποστείλει στη χώρα μας: α) προειδοποιητική επιστολή (αρ. πρωτ. 3658/3-4-96) και β) αιτιολογημένη γνώμη (αριθ. πρωτ. 7680/17-9-97) επισημαίνοντας ότι σε περίπτωση μη τροποποίησης της σχετικής νομοθεσίας, (π.δ. 211/1994) θα προτείνει κατά την πρόοδο της διαδικασίας επιβολή χρηματικής ποινής κατά τη χώρα μας, λόγω μη εκτέλεσης καταδικαστικών αποφάσεων του ΔΕΚ.

Ο Υφυπουργός

ΙΩΑΝ. ΑΝΘΟΠΟΥΛΟΣ"

41. Στην με αριθμό 1458/16-9-97 ερώτηση δόθηκε με το υπ' αριθμ. 1031/7-10-97 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση:

"Απαντώντας στην ερώτηση με αριθμό 1458/16.9.97 που κατέθεσε ο Βουλευτής κ. Παν. Ψωμιάδης, σας γνωρίζουμε ότι το Υπουργείο μόλις ενημερώθηκε για τη μη αποδέσμευση των μαθητών της Α' τάξης του Ελληνικού Δημοτικού Σχολείου Ντόρτμουντ, κίνησε άμεσα τις απαραίτητες διαδικασίες για τη μη εφαρμογή του μέτρου της γερμανικής πλευράς.

Ο Αναπληρωτής Σ.Ε.Δ.Ε. συνάντησε στο Ντόρτμουντ τον αρμόδιο Διευθυντή της Σχολικής Υπηρεσίας για τη φοίτηση αλλοδαπών παιδιών κ. Nolte και του ζήτησε οι μαθητές της Α' Δημοτικού να τύχουν αποδέσμευσης, για να μπορέσουν να φοιτήσουν στο Ελληνικό Δημοτικό Σχολείο Ντόρτμουντ. Ο κ. Nolte ανέφερε στον Αναπληρωτή Σ.Ε.Δ.Ε. ότι η αποδέσμευση από το γερμανικό εκπαιδευτικό σύστημα δινόταν μέχρι τώρα μετά από σχετική δήλωση των γονιών, στην οποία ανέφεραν ότι τα παιδιά τους, μετά το πέρας της φοίτησής τους στο Ελληνικό Σχολείο, θα επέστρεφαν στην Ελλάδα.

Από έρευνα που έκανε τη Υπηρεσία του, όπως ισχυρίστηκε, αποδείχθηκε ότι τα περισσότερα παιδιά των Ελλήνων, τα οποία είχαν αποδεσμευτεί και φοίτησαν στα ελληνικά σχολεία δεν επέστεψαν μετά τη φοίτησή τους στην Ελλάδα, αλλά παρέμειναν στη Γερμανία. Τόνισε δε ότι σε καμία περίπτωση δεν πρόκειται να αποδεσμεύσει τα παιδιά, ώστε να μπορέσει να δημιουργηθεί η Α' τάξη στο Ελληνικό Δημοτικό Σχολείο Ντόρτμουντ.

Για τους μαθητές που ήδη φοιτούν στο Ελληνικό Σχολείο δεν θα υπάρξει πρόβλημα, μια και θα συνεχίσουν τη φοίτησή τους σ' αυτό.

Συμφώνησε να συσταθεί το ταχύτερο δυνατό μικτή επιτροπή από 'Ελληνες και Γερμανούς εμπειρογνώμονες, ώστε να δημιουργηθεί το δίγλωσσο μοντέλο.

Τον Ιούλιο τ.έ. συνήλθε η μικτή επιτροπή από 'Ελληνες και Γερμανούς εμπειρογνώμονες και στην αρχή των συνομιλιών διατυπώθηκε και από τις δύο πλευρές η πρόθεση για αναβάθμιση της παρεχόμενης εκπαίδευσης στα ελληνόπουλα της περιοχής του Ντόρτμουντ, με όρους τέτοιους που να ανταποκρίνονται στις σύγχρονες απαιτήσεις της κοινωνικής πραγματικότητας που διαμορφώνεται στο Ευρωπαϊκό χώρο.

Σ' αυτά τα πλαίσια η ελληνική πλευρά ζήτησε να δοθούν οι αποδεσμεύσεις γι' αυτήν τη σχολική χρονιά και να αναπτυχθεί διάλογος για την πιθανή εφαρμογή νέων μοντέλων από την ερχόμενη σχολική χρονιά. Η Σχολική Επιθεώρηση της πόλης Ντόρτμουντ έμεινε σταθερή στην άποψή της για μη χορήγηση αποδέσμευσης, καθότι ο σχολικός φορέας της πόλης Ντόρτμουντ μπορεί να διαθέσει μόνο ένα περιορισμένο αριθμό τάξεων για το σχολικό έτος 1997-1998.

Για την οργάνωση μίας νέας εκπαιδευτικής πραγματικότητας με προοπτική, τα δύο μέρη συμφώνησαν, μεταξύ άλλων, στο ενταγμένο πρωϊνό πρόγραμμα των μαθημάτων του κανονικού γερμανικού σχολείου η ελληνόγλωσση διδασκαλία στην Α' τάξη να ανέρχεται σε εννέα (9) ώρες.

Από τις εννέα (9) ώρες η γερμανική πλευρά αναλαμβάνει την υποχρέωση να διαθέσει το απαραίτητο διδακτικό προσωπικό για τις πέντε (5) ώρες ελληνόγλωσσης διδασκαλίας και η ελληνική πλευρά αναλαμβάνει την υποχρέωση να διαθέσει το απαραίτητο διδακτικό προσωπικό για τις υπόλοιπες τέσσερις


 

  

Σελίδα 1600 

 

(4) ώρες ελληνόγλωσσης διδασκαλίας.

Ο Υφυπουργός

ΙΩΑΝΝΗΣ ΑΝΘΟΠΟΥΛΟΣ"

42. Στην με αριθμό 1461/16-9-97 ερώτηση δόθηκε με το υπ' αριθμ. 288/8-10-97 έγγραφο από τον Υφυπουργό Οικονομικών η ακόλουθη απάντηση:

"Σε απάντηση του από 17.9.97 εγγράφου σας, σχετικά με την αριθ. 1461/16.9.97 ερώτηση, που κατέθεσε ο Βουλευτής κ. Αν. Παπαληγούρας, σας γνωρίζουμε τα ακόλουθα:

"Mε τις διατάξεις των άρθρων 21-35 ν. 2459/1997 (ΦΕΚ 17Α), επιβλήθηκε φόρος στη μεγάλη ακίνητη περιουσία που βρίσκεται στην Ελλάδα και ανήκει σε φυσικά ή νομικά πρόσωπα.

Για τον υπολογισμό του φόρου λαμβάνεται υπόψη η αξία που έχουν τα ακίνητα και τα εμπράγματα σ' αυτά δικαιώματα κατά την 1η Ιανουαρίου του έτους που φορολογούνται (άρθρο 24). Από τη συνολική αξία της ακίνητης περιουσίας, αφαιρούνται τα χρέη που υπάρχουν την 1η Ιανουαρίου του έτους φορολογίας για τα οποία έχει εγγραφεί υποθήκη ή προσημείωση υποθήκης στα ακίνητα, εφόσον αυτά προέρχονται από δάνεια που χορηγήθηκαν από το Ταχυδρομικό Ταμιευτήριο, το Ταμείο Παρακαταθηκών και Δανείων ή τράπεζες και αποδεδειγμένα χρησιμοποιήθηκαν για ανέγερση, επέκταση ή επισκευή γενικά κτισμάτων που ανήκουν στον υπόχρεο και φορολογούνται.

Ο νομοθέτης θέλησε σαφώς να εξαιρέσει τις περιπτώσεις χρεών ενυπόθηκων δανείων που χρησιμοποιήθηκαν για αγορά ακινήτου από τις λοιπές περιπτώσεις που αναφέρθηκαν διότι συνήθως η αγορά εμπεριέχει το στοιχείο της επένδυσης - τοποθέτησης χρημάτων του υποχρέου και κατά κανόνα δεν συντρέχει λόγος θέσπισης ειδικού αφορολογήτου.

'Οσον αφορά το ερώτημα για το ποιος είναι υπόχρεος σε φόρο σε, περίπτωση αγοράς ακινήτου λίγο πριν την έναρξη ισχύος του νόμου, σύμφωνα με τις διατάξεις του άρθρου 22 και την 1042365/251/14.4.97 εγκύκλιο, υπόχρεος, είναι ο κύριος του ακινήτου την πρώτη κάθε έτους.

Ο Υφυπουργός

Γ. ΔΡΥΣ"

43. Στην με αριθμό 1472/17-9-97 ερώτηση δόθηκε με το υπ' αριθμ. 1042/7-10-97 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση:

"Απαντώντας στην ερώτηση με αριθμό 1472/17-9-97 που κατέθεσε ο Βουλευτής κ. Γ. Καρατζαφέρης, σχετικά με τη χρηματοδότηση του Τ.Ε.Ι. Πειραιά κατά το έτος 1997, σας γνωρίζουμε τα ακόλουθα:

'Υστερα από ψήφιση του Ν. 2469/1997, από 1-1-97 μέχρι και 31-12-98 το συνολικό ποσό για επιχορηγήσεις του τακτικού προϋπολογισμού δεν μπορεί να υπερβεί σε απόλυτα ποσά τις συνολικές επιχορηγήσεις του οικονομικού έτους 1996.

Κατά συνέπεια η επιχορήγηση του Τ.Ε.Ι. Πειραιά για το οικονομικό έτος 1997 για την αντιμετώπιση λειτουργικών δαπανών περιορίστηκε στο ποσό που διαμορφώθηκε το οικονομικό έτος 1996.

Το Υπουργείο Παιδείας γνωρίζοντας τις αυξημένες ανάγκες των Εκπαιδευτικών Ιδρυμάτων έχει κινήσει τις διαδικασίες για την άρση του ανωτέρω περιορισμού.

Μετά την επίλυση του θέματος, θα εξετασθεί η δυνατότητα ικανοποίησης του αιτήματος του Τ.Ε.Ι. Πειραιά στα πλαίσια των δυνατοτήτων του προϋπολογισμού σε συνδυασμό και με τις ανάγκες των υπολοίπων Τ.Ε.Ι.

'Ηδη από το Γενικό Λογιστήριο του Κράτους έχει εγκριθεί η διάθεση των πιστώσεων για τις λειτουργικές δαπάνες των Τ.Ε.Ι. σε ποσοστό 100% και έχει προωθηθεί για υπογραφή απόφαση με την οποία το Τ.Ε.Ι. Πειραιά χρηματοδοτείται με 303.000.000 δρχ. από τις οποίες μπορεί να καλύψει δαπάνες πληρωμής του έκτακτου εκπαιδευτικού προσωπικού του.

Ο Υφυπουργός

ΙΩΑΝΝΗΣ ΑΝΘΟΠΟΥΛΟΣ"

44. Στην με αριθμό 1483/17-9-97 ερώτηση δόθηκε με το υπ' αριθμ. 1044/7-10-97 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση:

"Απαντώντας στην ερώτηση με αριθμό 1483/17.9.97 που κατέθεσε η Βουλευτής κ. Μαρία Δαμανάκη και στα θέματα της αρμοδιότητάς μας, σας γνωρίζουμε τα ακόλουθα:

Θεωρούμε ότι η συμμετοχή των ανηλίκων κρατουμένων στην εκπαιδευτική πράξη κρίνεται αναγκαία ώστε να υπάρξει ένα δημοκρατικό και αποτελεσματικό σωφρονιστικό σύστημα.

Το ΥΠ.Ε.Π.Θ. έχει απασχολήσει έντονα ο τρόπος λειτουργίας Γυμνασίου και Λυκείου στις φυλακές ανηλίκων.

Πρέπει να σημειώσουμε ότι στο σωφρονιστικό ίδρυμα Κορυδαλλού λειτουργεί ήδη Δημοτικό Σχολείο.

Το θέμα όμως προσέκρουσε σε τεχνικές δυσκολίες (αναντιστοιχία ενδιαφερομένων - καθηγητών, κράτηση ανηλίκων σε διαφορετικά σωφρονιστικά καταστήματα κ.α.)

Ωστόσο, σε εξαιρετικές περιπτώσεις, με Υπουργική απόφαση και κατά παρέκκλιση των κειμένων διατάξεων δίνεται η δυνατότητα σε ανήλικους κρατούμενους να συμμετέχουν σε κατατακτήριες εξετάσεις στην πλησιέστερη προς τον τόπο κράτησής τους σχολική μονάδα. Με το σχέδιο νόμου για την Ειδική Αγωγή που προωθείται προβλέπεται η δυνατότητα ίδρυσης και λειτουργίας σχολικών μονάδων, Ειδικής Αγωγής όλων των βαθμίδων στα σωφρονιστικά καταστήματα.

Ο Υφυπουργός

ΙΩΑΝΝΗΣ ΑΝΘΟΠΟΥΛΟΣ"

45. Στην με αριθμό 1506/18-9-97 ερώτηση δόθηκε με το υπ' αριθμ. 40809/3-10-97 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης, η ακόλουθη απάντηση:

"Σε απάντηση της ερώτησης 1506/18-9-97 που κατατέθηκε στη Βουλή των Ελλήνων από το Βουλευτή κ. Β. Κοντογιαννόπουλο και αναφέρεται στο πιο πάνω θέμα, σας πληροφορούμε ότι:

Το έργο "Δρόμος Αγ. Κυριακή - Τσιπιάνα - Κρυόβρυση" είναι ενταγμένο στο Β' ΚΠΣ (1994 - 1999) (ΣΑΝΑ 2), με εγκεκριμένο προϋπολογισμό 200.000.000 δρχ. Κατά τα έτη 1996 - 1997 χρηματοδοτήθηκε επιπλέον από το Νομαρχιακό Πρόγραμμα Δημοσίων Επενδύσεων (ΣΑΝΑ 1) με τα ποσά των 40.000.000 και 30.000.000 δρχ. αντίστοιχα, ενώ θα εξετασθεί η δυνατότητα περαιτέρω χρηματοδότησής του, μέσα στα πλαίσια των οικονομικών δυνατοτήτων της Ν.Α. Ηλείας.

Επί πλέον είναι υπό έγκριση πίστωση 100 εκατ. δρχ. από το ΠΕΠ/2 για την ολοκλήρωση του οδικού άξονα.

Ο Υφυπουργός

Λ. ΠΑΠΑΔΗΜΑΣ"

46. Στην με αριθμό 1511/18-9-97 ερώτηση δόθηκε με το υπ' αριθμ. 1715/9-10-97 έγγραφο από τον Υπουργό Εργασίας και Κοινωνικών Ασφαλίσεων η ακόλουθη απάντηση:

"Απαντώντας στην αριθμ. 1511/18-9-97 ερώτηση, που κατατέθηκε στη Βουλή από τη Βουλευτή κ. Π. Φουντουκίδου, για τα θιγόμενα σ' αυτή θέματα, σας πληροφορούμε τα εξής:

1.- Στις πρωτοβάθμιες Επιτροπές Ο.Α.Ε.Δ. άρθρου 8 του ν. 1648/1986 όλης της χώρας, ευθύς ως άρχισε η λειτουργία τους, εστάλη από την Υπηρεσία μας εγκύκλιος, η οποία καθορίζει τα κριτήρια με βάση τα οποία οφείλουν να πραγματοποιούν τις τοποθετήσεις των προστατευομένων ατόμων σε θέσεις εργασίας. Την εγκύκλιο αυτή, ακολούθησαν άλλες με οδηγίες και επισημάνσεις για τον τρόπο λειτουργίας τους.

2.- Στο Νομό Πέλλας η Επιτροπή που προβλέπεται από τις διατάξεις του άρθρου 8 του ανωτέρω νόμου τοποθέτησε σε εργασία πρόσφατα τα εξής άτομα:

1) Καραμπουζίνη Δημήτριο, 2) Παπαϊωάννου Ευδοξία, 3) Σιπάκη Νικόλαο, 4) Κωνσταντινίδου Λαμπρινή, 5) Φαντίδη Χαράλαμπο, 6) Μούτζια Ευαγελία, 7) Τσίλκο Θεόδωρο, 8) Παπαδόπουλο Σταύρο και 9) Αβραμίδη Κυριάκο.

Βασικό κριτήριο για τις τοποθετήσεις των ανωτέρω ήταν


 

  

Σελίδα 1601 

 

ποσοστό αναπηρίας που κυμαίνονταν από 50% έως 66%.

3.- Στην περίπτωση κατά την οποία, προστατευόμενοι του ν. 1648/1986, θεωρούν ότι αδικήθηκαν έναντι εκείνων που τοποθετήθηκαν σε θέσεις εργασίας, εφόσον ανήκουν στην ίδια κατηγορία προστατευομένων, έχουν δικαίωμα άσκησης ενδικοφανούς προσφυγής στη Δευτεροβάθμια Επιτροπή του άρθρου 10 του ίδου νόμου, η οποία ελέγχει τη νομιμότητα των τοποθετήσεων.

Ο Υπουργός

ΜΙΛΤΙΑΔΗΣ ΠΑΠΑΙΩΑΝΝΟΥ"

47. Στην με αριθμό 1549/19-9-97 ερώτηση δόθηκε με το υπ' αριθμ. 1051/7-10-97 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση:

"Απαντώντας στην ερώτηση με αριθμό 1549/19-9-97 που κατέθεσε ο Βουλευτής κ. Βασ. Μιχαλολιάκος, σχετικά με τη χρηματοδότηση του Τ.Ε.Ι. Πειραιά κατά το 1997, σας γνωρίζουμε τα εξής:

'Υστερα από ψήφιση του Ν. 2469/1997, από 1-1-97 μέχρι και 31-12-98 το συνολικό ποσό για επιχορηγήσεις του τακτικού προϋπολογισμού δεν μπορεί να υπερβεί σε απόλυτα ποσά τις συνολικές επιχορηγήσεις του οικονομικού έτους 1996.

Κατά συνέπεια η επιχορήγηση του Τ.Ε.Ι. Πειραιά για το οικονομικό έτος 1997 για την αντιμετώπιση λειτουργικών δαπανών περιορίστηκε στο ποσό που διαμορφώθηκε το οικονομικό έτος 1996.

Το Υπουργείο Παιδείας γνωρίζοντας τις αυξημένες ανάγκες των Εκπαιδευτικών Ιδρυμάτων έχει κινήσει τις διαδικασίες για την άρση του ανωτέρω περιορισμού.

Μετά την επίλυση του θέματος, θα εξετασθεί η δυνατότητα ικανοποίησης του αιτήματος του Τ.Ε.Ι. Πειραιά στα πλαίσια των δυνατοτήτων του προϋπολογισμού σε συνδυασμό και με τις ανάγκες των υπολοίπων Τ.Ε.Ι.

'Ηδη από το Γενικό Λογιστήριο του Κράτους έχει εγκριθεί η διάθεση των πιστώσεων για τις λειτουργικές δαπάνες των Τ.Ε.Ι. σε ποσοστό 100% και έχει προωθηθεί για υπογραφή απόφαση με την οποία το Τ.Ε.Ι. Πειραιά χρηματοδοτείται με 303.000.000 δρχ. από τις οποίες μπορεί να καλύψει δαπάνες πληρωμής του έκτακτου εκπαιδευτικού προσωπικού του.

Ο Υφυπουργός

ΙΩΑΝΝΗΣ ΑΝΘΟΠΟΥΛΟΣ"

48. Στην με αριθμό 1556/22-9-97 ερώτηση δόθηκε με το υπ' αριθμ. 5408/6-10-97 έγγραφο από τον Υφυπουργό Εθνικής Οικονομίας η ακόλουθη απάντηση:

"Σε απάντηση της ερώτησης 1556/22-9-97 που κατατέθηκε στη Βουλή από τους Βουλευτές κυρίους Μ. Κεφαλογιάννη και Κ. Σημαιοφορίδη, σας γνωρίζουμε τα εξής:

Το Νομαρχιακό Πρόγραμμα Δημ. Επενδύσεων καταρτίζεται από τη Νομαρχιακή Αυτοδιοίκηση και εγκρίνεται από το Νομαρχιακό Συμβούλιο σύμφωνα με την ισχύουσα Νομοθεσία, η δε ένταξη στα Περιφερειακά Προγράμματα (ΠΕΠ, κ.λπ.) εγκρίνεται από τις Περιφερειακές Επιτροπές Παρακολούθησης μετά από πρόταση των Νομαρχιακών Αυτοδιοικήσεων , χωρίς την παρέμβαση του ΥΠΕΘΟ ή άλλου Υπουργείου.

Επίσης, τα Εθνικά Προγράμματα καταρτίζονται από τους καθ' ύλην αρμόδιους Κεντρικούς Φορείς, χωρίς την παρέμβαση του ΥΠΕΘΟ.

Η αξιολόγηση και ιεράρχηση των αναγκών καθώς και ο προγραμματισμός συγκεκριμένων έργων αντιμετωπίζεται από τα παραπάνω αρμόδια Συμβούλια, Επιτροπές και Φορείς, στα πλαίσια των συνολικών πιστώσεων και οδηγιών, που έχουν καθοριστεί για το καθένα από το ΥΠΕΘΟ, χωρίς άλλη παρέμβαση του ΥΠΕΘΟ.

Επομένως, η ανάγκη εκτέλεσης του έργου που αναφέρεται στην ερώτησή σας θα πρέπει να αξιολογηθεί και ιεραρχηθεί από τις τοπικές Υπηρεσίες της Νομαρχιακής Αυτοδιοίκησης και αρμόδιο να απαντήσει στην παραπάνω ερώτηση είναι το Υπουργείο Εσωτερικών, Δημ. Διοίκησης & Αποκέντρωσης εποπτεύουσα αρχή των Νομαρχιακών Αυτοδιοικήσεων, προς το οποίο κοινοποιούμε την παραπάνω ερώτηση.

Ο Υφυπουργός

ΧΡΗΣΤΟΣ ΠΑΧΤΑΣ"

49. Στην με αριθμό 1558/97 ερώτηση δόθηκε με το υπ' αριθμ. 159/7-10-97 έγγραφο από τον Υπουργό Εξωτερικών η ακόλουθη απάντηση:

"Απαντώντας στην υπ' αριθμ. 1558/97 ερώτηση του Βουλευτή κ. Γ. Καλού, σας πληροφορούμε:

Κατά τη Σύνοδο του Συμβουλίου Σύνδεσης Ευρωπαϊκής Ενωσης (Ε.Ε.) - Τουρκίας (Απρίλιος 1997), η Ολλανδία, η οποία ασκούσε την Προεδρία στην Ε.Ε. το πρώτο εξάμηνο του 1997, υπέβαλε πρόταση να συσταθούν δύο ομάδες αποτελούμενες από προσωπικότητες, προκειμένου να ανταλλάσσουν τις απόψεις τους σε επανειλημμένες συναντήσεις, που θα είχαν με την εκάστοτε Προεδρία της Ε.Ε. Δηλαδή, θα διαβιβαζόντουσαν κάθε η άποψη και η απάντηση στην άποψη της άλλης πλευράς έτσι, ώστε να διαμορφωθεί κάποιο καλύτερο και σαφέστερο πλαίσιο. Τελικά υιοθετήθηκε η ιδέα να μην υπάρξουν συναντήσεις, αλλά "αλληλογραφία" των δύο Επιτροπών μέσω της Προεδρίας. Μέχρι στιγμής, έχουν αποσταλεί τρία ελληνικά και δύο τουρκικά υπομνήματα.

Τα εκατέρωθεν αποστελλόμενα μηνύματα, τα οποία δεν είναι δεσμευτικά για τις δύο Κυβερνήσεις, έχουν ως σκοπό την εξέταση διαδικαστικών θεμάτων, που σχετίζονται με τη δυνατότητα νομικής επίλυσης των πραγματικών εκείνων ζητημάτων, τα οποία ανακύπτουν στις σχέσεις μας με την Τουρκία.

Οπως προαναφέρθηκε, δεν έχουν υπάρξει συναντήσεις μελών των δύο Επιτροπών. Κατά συνέπεια, τα περί νέας συνάντησής τους δεν ισχύουν. Το θέμα της ενδεχόμενης συνάντησης έχει παγώσει για την ώρα, επειδή ακριβώς θεωρούμε ότι ούτε οι απαραίτητες προϋποθέσεις υπάρχουν, ούτε το κατάλληλο περιβάλλον.

Οπως επανειλημμένα έχει τονίσει η Ελληνική Κυβέρνηση, η εν λόγω διαδικασία κατ' ουδένα τρόπο αποτελεί πολιτικό διάλογο, διαπραγμάτευση ή διαιτησία.

Ως προς το θέμα της προσφυγής της Τουρκίας στο Διεθνές Δικαστήριο της Χάγης (ΔΔΧ) για το θέμα των Ιμίων νησίδων, είναι γνωστό ότι τούτο έχει τεθεί ως προϋπόθεση από την πλευρά μας, προκειμένου να προχωρήσουμε στο επόμενο βήμα, που είναι η σύνταξη ελληνο-τουρκικού συνυποσχετισμού προς παραπομπή του ζητήματος της οριοθέτησης της υφαλοκρηπίδας στο ΔΔΧ. Μέχρι στιγμής, όμως, δεν έχουν υπάρξει εν προκειμένω ενθαρρυντικές ενδείξεις εκ μέρους της 'Αγκυρας.

Σε ό,τι αφορά την πρόσφατη συνάντηση των δύο Υπουργών Εξωτερικών στη Νέα Υόρκη, στο περιθώριο της Γενικής Συνέλευσης του ΟΗΕ, είναι ευνόητο ότι δεν είναι δυνατόν να μην πραγματοποιείται καμία επαφή μεταξύ Ελλήνων και Τούρκων αξιωματούχων, και, ιδιαίτερα, στο περιθώριο Διασκέψεων Διεθνών Οργανισμών.

Τα μέτρα μείωσης έντασης στο Αιγαίο αποτελούν μια ξεχωριστή διαδικασία και συνεπώς δεν συνδέονται ούτε με την κοινή Δήλωση της Μαδρίτης, ούτε με την άρση των ελληνικών επιφυλάξεων στην Ευρωπαϊκή Ενωση υπέρ μελλοντικής χρηματοδοτικής ενίσχυσης της Τουρκίας.

Βεβαίως η θετική έκβαση των μέτρων μείωσης ένταξης στο Αιγαίο θα αποτελούσε ένδειξη των προθέσεων της Τουρκίας για τη μελλοντική πορεία της Δήλωσης της Μαδρίτης.

Ο Υπουργός

ΘΕΟΔΩΡΟΣ ΠΑΓΚΑΛΟΣ"

50. Στην με αριθμό 1574/22-9-97 ερώτηση δόθηκε με το υπ' αριθμ. 1066/7-10-97 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση:

"Απαντώντας στην ερώτηση με αριθμό 1574/22-9-97 που κατέθεσαν οι Βουλευτές κύριοι Βαγγ. Μπούτας, Αχιλ. Κανταρτζής και Νικ. Γκατζής, σας πληροφορούμε τα ακόλουθα:


 

  

Σελίδα 1602 

Η δημιουργία νέων οργανικών θέσεων και η στελέχωση αυτών με ειδικό προσωπικό προβλέπεται να αντιμετωπιστεί από το νέο σχέδιο νόμου για την Ειδική Αγωγή που θα κατατεθεί σύντομα στη Βουλή για συζήτηση και ψήφιση.

Ο Υφυπουργός

ΙΩΑΝΝΗΣ ΑΝΘΟΠΟΥΛΟΣ"

51. Στην με αριθμό 1596/23-9-97 ερώτηση δόθηκε με το υπ' αριθμ. 357/10-10-97 έγγραφο από τον Υπουργό Εμπορικής Ναυτιλίας η ακόλουθη απάντηση:

"Σε απάντηση της 1596/23-9-97 ερώτησης που κατατέθηκε από το Βουλευτή κ. Βεζδρεβάνη Ηλία σας γνωρίζουμε τα ακόλουθα:

Το υφιστάμενο χωροταξικό δίκτυο των Ανωτέρων Δημοσίων Σχολών Εμπορικού Ναυτικού επαρκεί για την κάλυψη των αναγκών του Ελληνικού Στόλου με τους αποφοιτούντες αξιωματικούς Ε.Ν. και ως εκ τούτου δεν εξετάζεται θέμα ίδρυσης νέων.

Ο Υπουργός

ΣΤΑΥΡΟΣ ΑΡ. ΣΟΥΜΑΚΗΣ"

52. Στην με αριθμό 1601/23-9-97 ερώτηση δόθηκε με το υπ' αριθμ. 1278/10-10-97 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση:

"Απαντώντας στην ερώτηση 1601/23-9-97 που κατατέθηκε στη Βουλή από το Βουλευτή Επικρατείας κ. Ιωάννη Τζωάννο, αναφορικά με την καταβολή αποζημιώσεων στους πληγέντες, από τις πλημμύρες της 28-9-96, επαγγελματίες της Μυτιλήνης, σας γνωρίζουμε τα εξής:

1. Με το αριθ. Φ311.3/202/27-6-97 έγγραφο της Ν.Α. Μυτιλήνης μας απέστειλε το οικείο πρακτικό καταγραφής και αποτίμησης των ζημιών από τις πλημμύρες της 28-9-96.

2. Με το αριθμ. 954/29-7-97 έγγραφό μας διαβιβάστηκε το ως άνω πρακτικό στην Περιφέρεια Βορείου Αιγαίου προκειμένου να εξετασθεί από την επιτροπή οριστικής καταγραφής και αποτίμησης των ζημιών που συστήνεται στις Περιφέρειες σε ανάλογες περιπτώσεις.

3. Μετά την οριστική εκτίμηση των ζημιών από την εν λόγω επιτροπή της Περιφέρειας το οικείο πρακτικό θα διαβιβασθεί απ' ευθείας στους αρμοδίους φορείς για τις δικές τους περαιτέρω ενέργειες.

Ο Υφυπουργός

ΣΤΑΥΡΟΣ ΜΠΕΝΟΣ"

53. Στην με αριθμό 1605/23-9-97 ερώτηση δόθηκε με το υπ' αριθμ. 1069/7-10-97 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση:

"Απαντώντας στην αριθμ. 1605/23.9.97 ερώτηση που κατέθεσε ο Βουλευτής κ. Μιχ. Καρχιμάκης, σας γνωρίζουμε ότι το θέμα της αύξησης του επιμισθίου των αποσπασμένων στο εξωτερικό εκπαιδευτικών και διοικητικών υπαλλήλων του ΥΠ.Ε.Π.Θ., μετά τη φορολόγησή του, μελετάται στα πλαίσια των οικονομικών δυνατοτήτων του προϋπολογισμού και των γενικότερων αναγκών της Εκπαίδευσης.

Ο Υφυπουργός

ΙΩΑΝΝΗΣ ΑΝΘΟΠΟΥΛΟΣ"

54. Στην με αριθμό 1618/23.9.97 ερώτηση δόθηκε με το υπ' αριθμ. 37430/9.10.97έγγραφο από την Υφυπουργό Ανάπτυξης η ακόλουθη απάντηση:

"Σε απάντηση της ερώτησης 1618/23.9.97 που κατέθεσε ο Βουλευτής κ. Γ.Χαραλάμπους, σας γνωρίζουμε ότι η αρμόδια Υπηρεσίας μας μελετά Σχέδιο Νόμου καθώς και Σχέδιο Κοινής Υπουργικής Απόφασης, που αφορά την αρτοποιητική νομοθεσία.

Η Υφυπουργός

ΑΝΝΑ ΔΙΑΜΑΝΤΟΠΟΥΛΟΥ"

55. Στην με αριθμό 1626/24.9.97 ερώτηση δόθηκε με το υπ' αριθμ. 1092/7.10.97 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση:

"Απαντώντας στην ερώτηση με αριθμό 1626/24.9.97 που κατέθεσε ο Βουλευτής κ. Π. Τατούλης, σχετικά με τη χρηματοδότηση του Τ.Ε.Ι. Πειραιά κατά το 1997, σας γνωρίζουμε τα ακόλουθα:

'Υστερα από ψήφιση του Ν.2469/1997, από 1.1.1997 μέχρι και 31.12.1998 το συνολικό ποσό για επιχορηγήσεις του τακτικού προϋπολογισμού δεν μπορεί να υπερβεί σε απόλυτα ποσά τις συνολικές επιχορηγήσεις του οικονομικού έτους 1996.

Κατά συνέπεια η επιχορήγηση του Τ.Ε.Ι. Πειραιά κατά το οικονομικό έτος 1997 για την αντιμετώπιση λειτουργικών δαπανών περιορίστηκε στο ποσό που διαμορφώθηκε το οικονομικό έτος 1996.

Το Υπουργείο Παιδείας γνωρίζοντας τις αυξημένες ανάγκες των Εκπαιδευτικών Ιδρυμάτων έχει κινήσει τις διαδικασίες για την άρση του ανωτέρω περιορισμού.

Μετά την επίλυση του θέματος, θα εξετασθεί η δυνατότητα ικανοποίησης του αιτήματος του Τ.Ε.Ι. Πειραιά στα πλαίσια των δυνατοτήτων του προϋπολογισμού σε συνδυασμό και με τις ανάγκες των υπολοίπων Τ.Ε.Ι.

'Ηδη από το Γενικό Λογιστήριο του Κράτους έχει εγκριθεί η διάθεση των πιστώσεων για τις λειτουργικές δαπάνες των Τ.Ε.Ι. σε ποσοστό 100% και έχει προωθηθεί για υπογραφή απόφαση με την οποία το Τ.Ε.Ι. Πειραιά χρηματοδοτείται με 303.000.0000 δρχ. από τις οποίες μπορεί να καλύψει δαπάνες πληρωμής του έκτακτου εκπαιδευτικού προσωπικού του.

Ο Υφυπουργός

ΙΩΑΝΝΗΣ ΑΝΘΟΠΟΥΛΟΣ"

56. Στην με αριθμό 1633/24.9.97 ερώτηση δόθηκε με το υπ' αριθμ. 1094/7.10.97 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση:

"Απαντώντας στην ερώτηση με αριθμό 1633/24.9.1997 που κατέθεσαν οι Βουλευτές κ. Στ. Αλφιέρη και κ. Ανδρ. Λουλέ σχετικά με τη χρηματοδότηση του Τ.Ε.Ι. Πειραιά κατά το 1997, σας γνωρίζουμε τα ακόλουθα:

'Υστερα από ψήφιση του Ν.2469/1997 από 1.1.1997 μέχρι και 31.12.1998 το συνολικό ποσό για επιχορηγήσεις του τακτικού προϋπολογισμού δεν μπορεί να υπερβεί σε απόλυτα ποσά τις συνολικές επιχορηγήσεις του οικονομικού έτους 1996.

Κατά συνέπεια η επιχορήγηση του Τ.Ε.Ι. Πειραιά κατά το οικονομικό έτος 1997 για την αντιμετώπιση λειτουργικών δαπανών περιορίστηκε στο ποσό που διαμορφώθηκε το οικονομικό έτος 1996.

Το Υπουργείο Παιδείας γνωρίζοντας τις αυξημένες ανάγκες των Εκπαιδευτικών Ιδρυμάτων έχει κινήσει τις διαδικασίες για την άρση του ανωτέρω περιορισμού.

Μετά την επίλυση του θέματος, θα εξετασθεί η δυνατότητα ικανοποίησης του αιτήματος του Τ.Ε.Ι. Πειραιά στα πλαίσια των δυνατοτήτων του προϋπολογισμού σε συνδυασμό και με τις ανάγκες των υπολοίπων Τ.Ε.Ι.

'Ηδη από το Γενικό Λογιστήριο του Κράτους έχει εγκριθεί η διάθεση των πιστώσεων για τις λειτουργικές δαπάνες των Τ.Ε.Ι. σε ποσοστό 100% και έχει προωθηθεί για υπογραφή απόφαση με την οποία το Τ.Ε.Ι. Πειραιά χρηματοδοτείται με 303.000.000 δρχ. από τις οποίες μπορεί να καλύψει δαπάνες πληρωμής του έκτακτου εκπαιδευτικού προσωπικού του.

Ο Υφυπουργός

ΙΩΑΝΝΗΣ ΑΝΘΟΠΟΥΛΟΣ"

57. Στην με αριθμό 1635/24-9-97 ερώτηση δόθηκε με το υπ'αριθμ. 1095/7-10-97 έγγραφο από τoν Υφυπουργό Εθνικής Παιδείας και Θρησκευμάτων η ακόλουθη απάντηση:

"Απαντώντας στην ερώτηση με αριθμό 1635/24-9-97 που κατέθεσε ο Βουλευτής κ. Πέτρος Κουναλάκης, σας γνωρίζουμε τα ακόλουθα:


 

  

Σελίδα 1603 

Α. Τα μόρια που δίνει ο προϊστάμενος του Γραφείου Φυσικής Αγωγής του Νομού στους υπό επιλογή καθηγητές Φυσικής Αγωγής - προπονητές των τμημάτων Αθλητικής Διευκόλυνσης (ΤΑΔ) είναι δύο (2) και όχι τρία (3) που αναφέρονται στην ερώτηση.

Τα μόρια που δίνει η Κεντρική Επιτροπή Αθλητικών Τάξεων (ΚΕΑΤ) είναι τρία (3) και όχι δύο (2).

Β. α) 'Οσον αφορά τις προσλήψεις και την απόφαση μοριοποίησης, το ΥΠ.Ε.Π.Θ. σε συνεργασία με τη Γενική Γραμματεία Αθλητισμού μετά από δέκα περίπου χρόνια λειτουργίας των τμημάτων Αθλητικής Διευκόλυνσης (ΤΑΔ), εξέδωσαν την υπ'αριθμ. Γ4/865/3-7-97 (ΦΕΚ 622 τ. Β') κοινή υπουργική απόφαση που κατά κοινή άποψη είναι ένα σημαντικό βήμα αξιοκρατικής διαδικασίας.

β) Τα έξι (6) επιπλέον μόρια, που αναφέρονται προέρχονται από τρεις διαφορετικούς φορείς.

Οι προτάσεις των προϊσταμένων των Γραφείων Φυσικής Αγωγής θεωρήθηκε σκόπιμο να περιλαμβάνονται στην απόφαση μοριοποίησης γιατί οι Προϊστάμενοι γνωρίζουν καλύτερα τους καθηγητές Φυσικής Αγωγής του νομού τους και εκτός των άλλων προσόντων κρίνουν την όλη παρουσία του καθηγητή Φυσικής Αγωγής στο χώρο της εκπαίδευσης.

Οι προτάσεις των ομοσπονδιών είναι ανάγκη να υπάρχουν επειδή οι αθλητικές ομοσπονδίες γνωρίζουν απόλυτα την προσφορά των προπονητών καθηγητών Φυσικής Αγωγής για τα ΤΑΔ στο Σωματιακό Αθλητισμό. 

Αναφορικά με τις προτάσεις της ΚΕΑΤ σας γνωρίζουμε ότι σε οποιαδήποτε διαδικασία επιλογής στελεχών της Εκπ/σης η αρμόδια επιτροπή έχει την ευχέρεια κρίνοντας από τα συνεκτιμώμενα να μοριοδοτεί. 

Ο Υφυπουργός

ΙΩΑΝΝΗΣ ΑΝΘΟΠΟΥΛΟΣ

58. Στην με αριθμό 1636/24-9-97 ερώτηση δόθηκε με το υπ'αριθμ. 1096/7-10-97 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση:

"Απαντώντας στην αριθμ. 1636/24-9-97 ερώτηση που κατέθεσε ο Βουλευτής κ. Π.Κουναλάκης, σας γνωρίζουμε ότι το θέμα της αύξησης του επιμισθίου των αποσπασμένων στο εξωτερικό εκπαιδευτικών και διοικητικών υπαλλήλων του ΥΠΕΠΘ, μετά τη φορολόγησή του, μελετάται στα πλαίσια των οικονομικών δυνατοτήτων του προϋπολογισμού και των γενικότερων αναγκών της εκπαίδευσης.

Ο Υφυπουργός

ΙΩΑΝΝΗΣ ΑΝΘΟΠΟΥΛΟΣ"

59. Στην με αριθμό 1655/25-9-97 ερώτηση δόθηκε με το υπ'αριθμ. 1098/7-10-97 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση:

"Απαντώντας στην ερώτηση με αριθμό 1655/25-9-97 σχετικά με το διορισμό εκπαιδευτικών που υπηρετούν ως αναπληρωτές, που κατέθεσε ο Βουλευτής κ. Αντ. Φούσας, σας γνωρίζουμε τα ακόλουθα:

Στο άρθρο 6 παρ. 5 εδ. Β' του προσφάτως ψηφισθέντος νόμου 2525/23-9-97 (ΦΕΚ 188-Α') ορίζεται ότι:

"Στους διαγωνισμούς που θα διενεργηθούν κατά τη διάρκεια της πενταετίας 1998-2002, η συνολική βαθμολογία των επιτυχόντων στο διαγωνισμό που υπηρέτησαν ως προσωρινοί αναπληρωτές και ωρομίσθιοι εκπαιδευτικοί στα δημόσια σχολεία Πρωτοβάθμιας και Δευτεροβάθμιας Εκπαίδευσης, εφόσον έχουν συμπληρώσει προϋπηρεσία δύο (2) τουλάχιστον διδακτικών ετών με πλήρες διδακτικό ωράριο, προσαυξάνεται με ποσοστό δύο τοις εκατό (2%) για κάθε διδακτικό έτος.

Στις περιπτώσεις διδακτικής προϋπηρεσίας με μειωμένο ωράριο γίνεται αναγωγή στο υποχρεωτικό εβδομαδιαίο ωράριο διδασκαλίας. Η διαμορφούμενη συνολική βαθμολογία προσδιορίζει τη σειρά εγγραφής των υποψηφίων στους πίνακες επιτυχίας".

Ο Υφυπουργός

ΙΩΑΝΝΗΣ ΑΝΘΟΠΟΥΛΟΣ"

60. Στην με αριθμό 1689/26-9-97 ερώτηση δόθηκε με το υπ'αριθμ. 362/13-10-97 έγγραφο από τον Υπουργό Εμπορικής Ναυτιλίας η ακόλουθη απάντηση:

"Απαντώντας στην ερώτηση 1689/26-9-97 που κατατέθηκε στη Βουλή των Ελλήνων, από το Βουλευτή κ. Κώστα Καραμηνά, σας γνωρίζουμε τα ακόλουθα: Το Λιμενικό Σώμα από την ισχύουσα νομοθεσία, είναι στρατιωτικά οργανωμένο και καλείται να αντιμετωπίσει στο χώρο δικαιοδοσίας του (χωρικά ύδατα, λιμάνια, πλοία), σοβαρά θέματα - προβλήματα, που έχουν σχέση με την αστυνόμευση, καταστολή εκνόμων-τρομοκρατικών ενεργειών, λαθρομετανάστευση κλπ.

Για το λόγο αυτό παρέχεται το δικαίωμα από τη νομοθεσία (Ν.2329/95 ΦΕΚ 172 Α/95 και Ν. 2510/97 ΦΕΚ 136Α/97), να προσδιορίζει τις απαιτήσεις-προϋποθέσεις για το προς κατάταξη προσωπικό (Λιμενοφύλακες), με Υπουργικές Αποφάσεις.

Στα πλαίσια αυτής της εξουσιοδότησης εκδόθηκε η σχετική Υπουργική Απόφαση (Αριθμ. 4141.13/1/97/2.7.97 - ΦΕΚ 539Β/97), που προσδιορίζει σαφώς τις προϋποθέσεις, προσόντα και απαιτήσεις εισαγωγής Λιμενοφυλάκων λαμβανομένων υπόψη των υφισταμένων κενών, εξειδικευμένων θέσεων και Υπηρεσιακών αναγκών, που θα κληθούν αυτοί να καλύψουν. 

Ο Υπουργός

ΣΤΑΥΡΟΣ ΑΡ. ΣΟΥΜΑΚΗΣ"

61. Στην με αριθμό 1792/1-10-97 ερώτηση δόθηκε με το υπ'αριθμ. 368/13-10-97 έγγραφο από τον Υπουργό Εμπορικής Ναυτιλίας η ακόλουθη απάντηση:

"Σε απάντηση της 1792/1-10-97 ερώτησης, του Βουλευτή κ. Παναγιώτη Μελά, σας γνωρίζουμε ότι το Υπουργείο Εμπορικής Ναυτιλίας με γνώμονα να επιτευχθεί ευρύτερη συμμετοχή εταιρειών, -βεβαίως και Ελληνικών- αλλά και συμφερότερο για το Δημόσιο αποτέλεσμα, αφού βελτίωσε σε κάποια σημεία τις τεχνικές προδιαγραφές, επανέλαβε με βάση ισχύουσες διατάξεις εθνικής και κοινοτικής νομοθεσίας τους οικείους διαγωνισμούς κλειστής διαδικασίας για την προμήθεια τριών αντιρρυπαντικών και είκοσι ταχυπλόων σκαφών.

'Ηδη έλαβε χώρα η Α' φάση την 1 και 2 Οκτωβρίου και εξεδήλωσαν ενδιαφέρον συμμετοχής 13 και 28 εταιρείες, από τις οποίες οι 6 και 8 αντίστοιχα είναι Ελληνικές. 

Ο Υπουργός

ΣΤΑΥΡΟΣ ΑΡ. ΣΟΥΜΑΚΗΣ"

ΠΡΟΕΔΡΕΥΩΝ (Παναγιώτης Ν. Κρητικός): Πριν εισέλθουμε στην ημερήσια διάταξη των επικαίρων ερωτήσεων της σήμερον, παρακαλώ το Σώμα να εγκρίνει ολιγοήμερη άδεια απουσίας στον συνάδελφο κ.Αλέξανδρο Δαμιανίδη. 

Εγκρίνει το Σώμα;

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.

ΠΡΟΕΔΡΕΥΩΝ (Παναγιώτης Ν. Κρητικός): Η Βουλή εγκρίνει. 

Επίσης, θα ανακοινωθεί το δελτίο των επικαίρων ερωτήσεων της Δευτέρας 17 Νοεμβρίου 1997.

Α. ΕΠΙΚΑΙΡΕΣ ΕΡΩΤΗΣΕΙΣ πρώτου κύκλου ('Αρθρο 130 παρ. 4 Καν. Βουλής)

1. Η με αριθμό 311/11.11.97 επίκαιρη ερώτηση του Βουλευτή του Πανελληνίου Σοσιαλιστικού Κινήματος κ.Λεωνίδα Τζανή προς τον Υπουργό Μεταφορών και Επικοινωνιών, σχετικά με τα προβλήματα που δημιουργούνται από την εγκατάσταση κεραιών σε κτίριο του Οργανισμού Τηλεπικοινωνιών Ελλάδος στη συνοικία Ανάληψη Βόλου.

2. Η με αριθμό 304/11.11.97 επίκαιρη ερώτηση του Βουλευτή της Νέας Δημοκρατίας κ.Ελευθέριου Παπαγεωργόπουλου προς τον Υπουργό Εθνικής Παιδείας και Θρησκευμάτων, σχετικά με τις προθέσεις της Κυβέρνησης για διατήρηση των ωρών διδασκαλίας του μαθήματος των Θρησκευτικών στα Λύκεια.

3. Η με αριθμό 320/12.11.97 επίκαιρη ερώτηση του Βουλευτή του Κομμουνιστικού Κόμματος Ελλάδος κ.Σταύρου Παναγιώτου προς την Υπουργό Ανάπτυξης, σχετικά με τα προβλήματα που δημιουργούνται από την εγκατάσταση και λειτουργία της


 

  

Σελίδα 1604 

 

υδρομεταλλουργίας χρυσού στην Ολυμπιάδα Νομού Χαλκιδικής.

4. Η με αριθμό 323/12.11.97 επίκαιρη ερώτηση του Βουλευτή του Συνασπισμού της Αριστεράς και της Προόδου κ.Ευάγγελου Αποστόλου προς την Υπουργό Ανάπτυξης, σχετικά με την ένταξη κατασκευής της λιθανθρακικής μονάδας του Αλιβερίου, στο νέο πενταετές αναπτυξιακό πρόγραμμα για το 1998-2002.

5. Η με αριθμό 315/12.11.97 επίκαιρη ερώτηση του Βουλευτή του Δημοκρατικού Κοινωνικού Κινήματος κ.Γεωργίου Ρόκου προς τον Υπουργό Εργασίας και Κοινωνικών Ασφαλίσεων , Γεωργίας, σχετικά με την πώληση της Βιομηχανίας ΑΔΕΛΚΑΝ στην εταιρεία ΕΛΙΤΑ, την εξασφάλιση θέσεων εργασίας των εργαζομένων σ'αυτήν κλπ.

Β. ΕΠΙΚΑΙΡΕΣ ΕΡΩΤΗΣΕΙΣ Δεύτερου Κύκλου ('Αρθρο 130 παρ. 4 Καν. Βουλής)

1. Η με αριθμό 308/11.11.97 επίκαιρη ερώτηση της Βουλευτού του Πανελλήνιου Σοσιαλιστικού Κινήματος κ. Ελένης Ανουσάκη προς τον Υπουργό Περιβάλλοντος Χωροταξίας και Δημοσίων 'Εργων, σχετικά με τη λήψη μέτρων προστασίας της ιστορικής τοποθεσίας Κόκκινος Βράχος Νομού Ζακύνθου.

2. Η με αριθμό 312/11.11.97 επίκαιρη ερώτηση του Βουλευτή της Νέας Δημοκρατίας κ.Ευάγγελου Μπασιάκου προς τον Υπουργό Εθνικής Οικονομίας και Οικονομικών, σχετικά με τις προθέσεις της Κυβέρνησης για μείωση της αντικειμενικής αξίας των ακινήτων σε περιοχές της Βοιωτίας, υπολογισμό της ετήσιας προσόδου των χωραφιών κλπ.

3. Η με αριθμό 318/12.11.97 επίκαιρη ερώτηση του Βουλευτή του Κομουνιστικού Κόμματος Ελλάδος κ.Χαράλαμπου Αγγουράκη προς την Υπουργό Ανάπτυξης, σχετικά με τη λήψη μέτρων εξυγίανσης του κλάδου μικρομεσαίων βιοτεχνιών υποδημάτων.

4. Η με αριθμό 313/12.11.97 επίκαιρη ερώτηση του Βουλευτή του Δημοκρατικού Κοινωνικού Κινήματος κ. Αναστασίου Ιντζέ προς τους Υπουργούς Αιγαίου, Ανάπτυξης, σχετικά με την επίλυση των προβλημάτων στο χώρο του Βορειοανατολικού Αιγαίου, εκτέλεση έργων υποδομής κλπ.


 

  

Σελίδα 1605 

ΠΡΟΕΔΡΕΥΩΝ (Παναγιώτης Ν. Κρητικός): Εισερχόμαστε στην συζήτηση 

ΤΩΝ ΕΠΙΚΑΙΡΩΝ ΕΡΩΤΗΣΕΩΝ

Επίκαιρες ερωτήσεις πρώτου κύκλου:

Πρώτη είναι η με αριθμό 306/11.11.97 επίκαιρη ερώτηση του Βουλευτή του Πανελλήνιου Σοσιαλιστικού Κινήματος κ. Αλέξανδρου Χρυσανθακόπουλου προς τον Υπουργό Τύπου και Μέσων Μαζικής Ενημέρωσης, σχετικά με τη λήψη μέτρων προστασίας των πολιτών από τη διαφήμιση εταιρειών παροχής τηλεφωνικών υπηρεσιών.

Η ερώτηση του κ.Χρυσανθακόπουλου σε περίληψη -και μάλιστα εκτεταμένη- έχει ως εξής:

"Σοβαρότατο οικονομικό και κοινωνικό πρόβλημα έχει δημιουργήσει η ανεξέλεγκτη διαφήμιση εταιρειών παροχής τηλεφωνικών υπηρεσιών από τους τηλεοπτικούς σταθμούς εθνικής και περιφερειακής εμβέλειας καθώς και από τις εφημερίδες. 

Ειδικότερα η προβολή μέντιουμ, χαρτομαντών, γραφομαντών και άλλων επαγγελματιών του είδους, οι οποίοι ισχυρίζονται με σιγουριά ότι προβλέπουν το μέλλον, δίνουν πληροφορίες και συμβουλές ιατρικής φύσεως και γενικά έχουν άποψη επί παντός επιστητού, προκαλούν βάναυσα το δημόσιο αίσθημα.

Δημιουργώντας φρούδες ελπίδες σε ένα μεγάλο μέρος των τηλεθεατών, που προέρχεται κύρια από τις ασθενέστερες εισοδηματικά τάξεις, υπόσχοντα την αξιοποίηση των "προβλέψεών" τους, για επαγγελματική αποκατάσταση και προσωπική επιτυχία, ενώ το μόνο που επιτυγχάνουν είναι η οικονομική αιμορραγία από τους δυσβάσταχτους τηλεφωνικούς λογαριασμούς.

Ερωτάται ο κύριος Υπουργός:

1. Ποια μέτρα προτίθεται να λάβει ώστε να σταματήσει το απαράδεκτο φαινόμενο της διαφήμισης εταιριών παροχής τηλεφωνικών υπηρεσιών και ειδικότερα των μέντιουμ, χαρτομαντών, γραφομαντών και άλλων παρόμοιων επαγγελματιών;

2. Πώς θα προστατευθεί ο ανυπεράσπιστος πολίτης, που βομβαρδίζεται καθημερινά από τέτοιου είδους διαφημίσεις; Μήπως τελικά έχει καταρρακωθεί κάθε έννοια ελευθερίας του τύπου, με την προβολή-διαφήμιση τέτοιων υπηρεσιών και έχει μετατραπεί σε μία ιδιότυπη ασυδοσία των επιτήδειων που δημιουργούν ψευδαισθήσεις επιτυχίας στο λαό μας;

3. Είναι επαρκές το υπάρχον νομικό πλαίσιο, ώστε το Εθνικό Ραδιοτηλεοπτικό Συμβούλιο να κινηθεί αποτελεσματικά για να σταματήσει τέτοια φαινόμενα και αν όχι τι προτίθεται να κάνει ο κύριος Υπουργός;".

Ο Υπουργός Τύπου και Μέσων Μαζικής Ενημέρωσης κ. Δημήτριος Ρέππας έχει το λόγο.

ΔΗΜΗΤΡΙΟΣ ΡΕΠΠΑΣ (Υπουργός Τύπου και Μέσων Μαζικής Ενημέρωσης): Κύριε Πρόεδρε, κύριοι συνάδελφοι, εξ αρχής δηλώνω ότι συμμερίζομαι απολύτως το ενδιαφέρον, τις ανησυχίες και τις επισημάνσεις του κ. Χρυσανθακόπουλου. Πληθαίνουν την τελευταία περίοδο σε αρκετούς τηλεοπτικούς διαύλους τα προγράμματα εκείνα, στα οποία πρέπει να πω όλο και περισσότερο απαξιώνεται ο πολιτισμός μας και διαβρώνονται οι ανθρώπινες σχέσεις. Υποτιμάται η νοημοσύνη, γίνεται εκμετάλλευση ανθρώπινων αναγκών, ευτελίζεται η αισθητική και σε τελευταία ανάλυση, παραβλέπονται όλες εκείνες οι αρχές που ο πολίτης αξιώνει να διακρίνουν τα προγράμματα των ραδιοτηλεοπτικών σταθμών. 'Αλλωστε τα καλούμενα ηλεκτρονικά μέσα ενημέρωσης ασκούν κατά παραχώρηση δημόσια λειτουργία. Γι' αυτό θα πρέπει να χαρακτηρίζει τα προγράμματά τους η ποιότητα και ο σεβασμός της προσωπικότητας των ατόμων, η προστασία του ιδιωτικού βίου τους και άλλες αρχές και αγαθά, τα οποία το Σύνταγμα το ίδιο επιτάσσει να γίνονται σεβαστά και να περιφρουρούνται.

Για όλα αυτά τα φαινόμενα, έχω αναλάβει κατ' επανάληψη πρωτοβουλίες με ερωτήματα τα οποία έχω θέσει στο Συμβούλιο Ραδιοτηλεόρασης για συναφή θέματα. Συνέπεια αυτών των πρωτοβουλιών μου υπήρξαν πολλές αποφάσεις του Συμβουλίου Ραδιοτηλεόρασης, κάποιες εκ των οποίων, επειδή ακριβώς οδήγησαν στην επιβολή αυστηρών κυρώσεων σε τηλεοπτικούς σταθμούς, συζητήθηκαν εντόνως και αυτό το γνωρίζετε.

Για το συγκεκριμένο θέμα έχω αναλάβει πρωτοβουλία από τις αρχές Σεπτεμβρίου. 'Ηδη έχω απευθύνει λεπτομερέστατη επιστολή για το θέμα αυτό, το πολύ ειδικό και συγκεκριμένο, στο Συμβούλιο Ραδιοτηλεόρασης από τις 16 Σεπτεμβρίου.

Πράγματι πέραν των αρχών που το Σύνταγμα προβλέπει, υπάρχει η νομοθετική εξειδίκευση, η οποία επιβάλλει όπως αναφέρεται στην παράγραφο 4 του άρθρου 3 του ν. 2328, ότι θα πρέπει σταθερά και τουλάχιστον με την ίδια συχνότητα, ένταση, διάρκεια και μορφή που ανακοινώνεται ο αριθμός της τηλεπικοινωνιακής γραμμής που παρέχει τις υπηρεσίες αυτές, να ανακοινώνεται και η τιμή της υπηρεσίας. Και αυτό δεν γίνεται.

Επίσης, παρατηρείται το φαινόμενο οι διαφημιζόμενες υπηρεσίες να μην αναφέρουν ρητά εάν πρόκειται για ζωντανό τηλεφωνικό διάλογο ή για αναμετάδοση μηχανογραφικής αναπαραγωγής ανθρώπινης φωνής μέσω δίσκου, κασσέτας ή άλλου παρεμφερούς μέσου. Και αυτή η διευκρίνηση, επίσης, δεν γίνεται.

'Ετσι οι απλοί, ανύποπτοι τηλεθεατές, παγιδεύονται διπλά: Νομίζουν ότι πληρώνουν όσο και μια απλή τηλεφωνική συνδιάλεξη και ότι μιλούν απ' ευθείας με τα παρουσιαζόμενα στη διαφήμιση πρόσωπα. Ενώ δεν συμβαίνει ούτε το ένα ούτε το άλλο.

Το υπάρχον νομικό πλαίσιο είναι επαρκές. Οι πρωτοβουλίες που έχουμε αναλάβει αποδεικνύουν τη βούληση που έχουμε να αντιμετωπίσουμε το θέμα. 

Λόγω της σοβαρότητας του θέματος πρέπει να σας πω ότι το Συμβούλιο Ραδιοτηλεόρασης έχει συστήσει ειδικό κλιμάκιο μελών του και σε συνεργασία με τον Οργανισμό Τηλεπικοινωνιών Ελλάδος που εμπλέκεται σ'αυτήν την επιχειρηματική δραστηριότητα, εξετάζει όλες τις πλευρές του θέματος. Αναμένω δε το πόρισμα και τις αποφάσεις του, τις επόμενες ημέρες.

Ευχαριστώ πολύ.

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Χρυσανθακόπουλος έχει το λόγο.

ΑΛΕΞΑΝΔΡΟΣ ΧΡΥΣΑΝΘΑΚΟΠΟΥΛΟΣ: Είναι δεδομένο ότι το συγκεκριμένο θέμα που μας απασχολεί, δεν τιμά το 'Εθνος μας γιατί αποτελεί φαινόμενο παρακμής, πολιτιστικής κατάπτωσης και μεσαιωνικής δαιμονολατρείας. 'Ολος αυτός ο συρφετός από μάγισσες, μελλοντολόγους, καφετζούδες, χαρτομάντες, χειρομάντες, γραφομάντες, μέντιουμ, αστρολόγους, σατανιστές, παραψυχολόγους που τρομοκρατούν, κλέβουν περιουσίες, καθυποτάσσουν, ασκούν ψυχολογική βία μέσα από μια καλοστημένη βιομηχανία απάτης και υφαρπάζουν δισεκατομμύρια από τους ανυποψίαστους και ανυπεράσπιστους πολίτες.

Πρόκειται για παραβίαση του Συντάγματος του άρθρου 5, παράγραφος 1 που αναφέρεται στα χρηστά ήθη, του άρθρου 13 παράγραφος 2 για την απαγόρευση προσηλυτισμού γιατί και αυτό ακόμα γίνεται, του άρθρου 6 παράγραφος 3, για την προξένηση ηθικής βλάβης που συνεπιφέρει ακόμη χρηματική ζημία, του άρθρου 7 παράγραφος 2, για τη βλάβη της υγείας και την άσκησης ψυχολογικής βίας με την υποβολή και την προσβολή της ανθρωπίνου αξιοπρέπειας. Ακόμα και του άρθρου 106 παράγραφος 2 του Συντάγματος, για την παραβίαση της ελευθερίας και της αξιοπρέπειας του ανθρώπου.

Πιστεύω, λοιπόν, ότι πρέπει να αντιμετωπίσουμε ένα τέτοιο φαινόμενο το οποίο έχει πάρει μαζικές διαστάσεις. Και σήμερα έχω να σας καταθέσω και τέσσερα περιοδικά αντίστοιχα, που έχουν πρωτοσέλιδα υπαινιγμούς για την υγεία προσώπων. Σκεφθείτε την ψυχολογική κατάσταση ενός ατόμου που του λένε ότι στα είκοσι οκτώ του π.χ. η Αθηνά Ωνάση, θα κινδυνέψει η υγεία του, δηλαδή ένα χρόνο θα πρέπει να είναι σε κατάσταση πανικού, εάν πούμε ότι πρέπει να πιστέψει τους εν λόγω κυρίους. Ούτε ο Πρωθυπουργός δεν έχει ξεφύγει


 

  

Σελίδα 1606 

 

της συγκεκριμένης αυτής εκστρατείας. Και έχω το δημοσίευμα της τελευταίας εβδομάδας με τη φωτογραφία του και προβλέψεις για συγκεκριμένες εξελίξεις.

Απέναντι στην ασυδοσία που παρατηρείται, πιστεύω ότι πρέπει να προχωρήσει το κράτος, να ξεφύγει από την αδράνεια και την αδιαφορία κάποιων αρμοδίων που έχουν χρεωθεί το ζήτημα και να περάσει σε δράση αποτελεσματικών μέτρων.

Γι'αυτό προτείνω πρώτον, την απαγόρευση όλου αυτού του "090" που έχει εκχωρήσει ο ΟΤΕ και προεκτείνεται ακόμα και στην πορνεία.

Δεύτερον, να υπάρξει κρατική διαφήμιση και ενημέρωση στους ανυποψίαστους πολίτες, να αποφύγουν όλους αυτούς τους τσαρλατάνους και επιτήδειους, οι οποίοι εισέρχονται στην τσέπη τους, στην ψυχή τους, στην καθημερινή τους ζωή, στις προσωπικές τους σχέσεις και έτσι να μπορέσουμε να φθάσουμε σε μια άλλη αντίστοιχη πολιτιστική κατάσταση, αντάξια της παιδείας και του πολιτισμού μας και γι'αυτό η πολιτεία, ο Υπουργός και όλοι οφείλουν να είναι αυστηροί στα μέτρα τα οποία θα ληφθούν.

Πιστεύω, κύριε Υπουργέ, ότι η επισήμανση -αυτό το νόημα είχε και η επίκαιρη ερώτηση που κατέθεσα- της σπουδαιότητας και της τραγικότητας αυτού του ζητήματος, θα οδηγήσει στη λήψη άμεσων μέτρων. Επιμένω ξανά στην κρατική διαφήμιση. Είναι ένα μέσο που πρέπει να ασκηθεί με αποτελεσματικότητα, να ασκηθεί με συνέπεια, ώστε να προχωρήσουμε σε μια άλλη ιστορική στιγμή, όπου ο λαός μας θα βρίσκεται σε πνευματικό επίπεδο επαρκές να αντιμετωπίσει όλες αυτές τις μεθοδικές συστηματικές παραπλανητικές ενέργειες, οι οποίες κυριολεκτικά έχουν ανατρέψει την οικογενειακή ζωή, έχουν δημιουργήσει τεράστια ζητήματα και που μέχρι σήμερα επισημαίνεται μόνο ένα ζήτημα: Η αναποτελεσματικότητα, η απάθεια της πολιτείας ακόμα και της δικαιοσύνης. Γιατί αν το Ραδιοτηλεοπτικό Συμβούλιο έχει στα χέρια του ένα μέσον να δράσει, χρειάζεται να υπάρξει και μια παρότρυνση της εφαρμογής στο νόμο και της απαγόρευσης της προβολής, της παρουσίας και της εξαπάτησης των πολιτών.

ΠΡΟΕΔΡΕΥΩΝ (Παναγιώτης Ν. Κρητικός): Ο κύριος Υπουργός έχει το λόγο αν επιθυμεί να δευτερολογήσει.

ΔΗΜΗΤΡΙΟΣ ΡΕΠΠΑΣ (Υπουργός Τύπου και Μέσων Μαζικής Ενημέρωσης): Ασφαλώς η ραδιοτηλεοπτική αγορά δεν είναι και η καλύτερη για να προμηθεύεται κάποιος την πολιτισμική τροφή του.

Απ'την άλλη όμως, πέραν των αρχών που το Σύνταγμα περιέχει, υπάρχουν εξειδικεύσεις στο νομικό πλαίσιο της χώρας, οι οποίες επιτάσσουν το σεβασμό της προσωπικότητας του πολίτη, την προστασία του ιδιωτικού βίου του και προτείνουν συγκεκριμένες πρωτοβουλίες, τις οποίες και η Κυβέρνηση αλλά και τα αρμόδια προς τούτο όργανα, το Συμβούλιο Ραδιοτηλεόρασης εν προκειμένω, καλούνται να αναλάβουν -πρέπει να αναλάβουν- για να αντιμετωπίσουν τέτοιου είδους φαινόμενα.

Σας είπα ότι κατ'επανάληψη έχω θέσει τέτοια θέματα στο Συμβούλιο Ραδιοτηλεόρασης, επειδή υπάρχει το νομικό πλαίσιο επί του οποίου στηριζόμενο το Συμβούλιο θα λάβει τις αποφάσεις του, οι οποίες είναι συχνότατα αυστηρότατες και το γνωρίζετε.

Για το συγκεκριμένο θέμα που θέτετε, θέλω να κάνω μία διευκρίνιση. Είναι διαφορετική η αντιμετώπιση των ηλεκτρονικών μέσων ενημέρωσης που, όπως είπα πριν, ασκούν κατά παραχώρηση δημόσια λειτουργία και των έντυπων μέσων ενημέρωσης. Σε μία χώρα που υπάρχει η ελευθεροτυπία, δεν είναι δυνατόν να υπάρχει περιορισμός του δικαιώματος να εκφράζεται καθένας ελεύθερα, όπως και κάθε πολίτης να έχει τη δυνατότητα της πρόσβασης σε όλα τα μέσα από τα οποία μπορεί να αντλήσει ενημέρωση ή ψυχαγωγία.

Βέβαια, υπάρχει ένας πλούσιος διάλογος που αναπτύσσεται σήμερα στο πλαίσιο της Ευρωπαϊκής 'Ενωσης, για το πώς μπορούμε να αντιμετωπίσουμε τέτοιου είδους φαινόμενα, τα οποία αναπτύσσονται μέσω του διεθνούς δικτύου, του INTERNET και πρέπει να σας πω ότι η αντιμετώπιση των φαινομένων αυτών, που απασχολεί όλες τις Κυβερνήσεις της Ευρωπαϊκής 'Ενωσης, δεν είναι εύκολη υπόθεση.

Η επιστολή που έχω αποστείλει από τις 16 Σεπτεμβρίου στο Συμβούλιο Ραδιοτηλεόρασης -αναφέρομαι στην αρχή και στο τέλος της- λέει τα εξής: "Καθημερινά πληθαίνουν στις τηλεοπτικές μας οθόνες οι μεταδόσεις διαφημιστικών μηνυμάτων, που αφορούν σε παροχή υπηρεσιών ποικίλου περιεχομένου από απαντήσεις σε διαγωνισμούς μέχρι προγνώσεις από μέντιουμ μέσω του τηλεφωνικού αριθμού "090"... Σας παρακαλώ να εξετάσετε αν η μετάδοση των συγκεκριμένων διαφημίσεων γίνεται μέσα στα πλαίσια του Συντάγματος, των συγκεκριμένων διατάξεων νόμων" -τους οποίους αναφέρουμε-"και του Κώδικα Δεοντολογίας".

Καλώ δε το Συμβούλιο Ραδιοτηλεόρασης σε συνεργασία με την Εθνική Επιτροπή Τηλεπικοινωνιών και τον Ο.Τ.Ε. να εξετάσει την εν γένει λειτουργία αυτών των επιχειρήσεων, αν είναι σύμφωνη με το ισχύον νομικό πλαίσιο.

Επαναλαμβάνω και πάλι ότι αναμένω τις επόμενες ημέρες το πόρισμα του Συμβουλίου Ραδιοτηλεόρασης με μεγάλο ενδιαφέρον.

ΠΡΟΕΔΡΕΥΩΝ (Παναγιώτης Ν. Κρητικός): Δεύτερη επίκαιρη ερώτηση είναι η με αριθμό 310/11.11.97 του Βουλευτή της Νέας Δημοκρατίας κ. Αντωνίου Φούσα προς τον Υπουργό Γεωργίας, σχετικά με τις προθέσεις της Κυβέρνησης να διαταχθεί διαχειριστικός έλεγχος και να παρέμβει ο Εισαγγελέας στη Βιομηχανία Ξύλου Ηπείρου.

Η επίκαιρη ερώτηση σε περίληψη έχει ως εξής:

"Στα Ιωάννινα λειτουργεί από το 1990 η γνωστή βιομηχανία αξιοποιήσης δασικού πλούτου Ηπείρου, η οποία από της ιδρύσεώς της είχε ως σκοπό τη συγκράτηση του πληθυσμού στην περιοχή των συνόρων, την εξασφάλιση ενός ανεκτού επιπέδου διαβίωσης του δασόβιου και παραδασόβιου πληθυσμού και ακόμη να συμβάλει στην εθνική οικονομία της χώρας δια του περιορισμού εξαγωγής πολύτιμου συναλλάγματος, καλύπτοντας τις εγχώριες ανάγκες σε προϊόντα ξύλου. Δυστυχώς, όμως, η μονάδα αυτή είναι βυθισμένη στα χρέη και τελεί υπό κατάρρευση ενώ οι πενήντα, εξήντα εργαζόμενοι τελούν υπό απόλυση. Κοινή δε είναι η εντύπωση ότι η διαχείριση του εργοστασίου αυτού δεν ήταν η καλύτερη, αφού για τα έτη 1995-1996 δαπανήθηκε συνολικά το ποσό των τριών δισεκατομμυρίων τριακοσίων δεκαπέντε εκατομμυρίων (3.315.000.000) δραχμών, ενώ ο τζίρος του για το ίδιο χρονικό διάστημα ανήλθε μόνο σε επτακόσια είκοσι εκατομμύρια (720.000.000) δραχμές.

Εν τω μεταξύ σε μεγάλη αναστάτωση και αγανάκτηση βρίσκονται, τόσο οι εκεί Δασικοί Συνεταιρισμοί, όσο και οι τρεις χιλιάδες πεντακόσιοι περίπου δασεργάτες του Νομού Ιωννίνων, αλλά και οι εργαζόμενοι στο εργοστάσιο αυτό, διότι, ενώ κατά την προ ολίγων μηνών επί τόπου επίσκεψη του ίδιου του κυρίου Πρωθυπουργού, με ιδιαίτερα μεγάλο κυβερνητικό επιτελείο, δόθηκε η διαβεβαίωση ότι θα στηριχθεί η μονάδα αυτή, εν τούτοις μόλις προ ολίγων ημερών η Α.Τ.Ε. κατέθεσε σχετική αγωγή στο Πρωτοδικείο Ιωαννίνων, με την οποία ζητείται να τεθεί η επιχείρηση σε καθεστώς ειδικής εκκαθάρισης, προκειμένου να ακολουθήσει και το κλείσιμό της και ιδίως να ξεπουληθούν τα περιουσιακά της στοιχεία με τις γνωστές σύντομες διαδικασίες για την κάλυψη μέρους των μεγάλων οφειλών της.

Εν όψει των ανωτέρω, ερωτάται ο κύριος Υπουργός Γεωργίας:

1. Ποιες είναι οι πραγματικές προθέσεις της Α.Τ.Ε. και της Κυβέρνησης για την περαιτέρω τύχη του εργοστασίου αυτού;

2. Γιατί δεν γίνεται υπεύθυνος διαχειριστικός έλεγχος για την απόδοση ευθυνών στους πραγματικούς υπαίτιους και μάλιστα να επιληφθεί και ο αρμόδιος εισαγγελέας;

3. Ποια είναι η σκοπιμότητα της εγερθείσης ήδη αγωγής περί ειδικής δικαστικής εκκαθάρισης, που οδηγεί στο κλείσιμο του εν λόγω εργοστασίου; Και

4. Ποια θα είναι η τύχη των εργαζομένων σ' αυτό και πώς θα αντιμετωπισθεί το μέγα πρόβλημα των τριών χιλιάδων πεντακοσίων δασεργατών της περιοχής;".


 

  

Σελίδα 1607 

Ο Υφυπουργός Γεωργίας κ. Γερανίδης έχει το λόγο.

ΒΑΣΙΛΕΙΟΣ ΓΕΡΑΝΙΔΗΣ (Υφυπουργός Γεωργίας): Κύριε Πρόεδρε, αγαπητοί συνάδελφοι, πράγματι η εν λόγω Βιομηχανία Ξύλου της Ηπείρου έπρεπε να παίζει ένα σημαντικό ρόλο, γι' αυτό και δημιουργήθηκε σε σχέση με μία κεντρική παραγωγική διαδικασία της Ηπείρου και ιδιαίτερα του Νομού Ιωαννίνων, γύρω από την αξιοποίηση και εκμετάλλευση του δασικού πλούτου της εν λόγω περιοχής.

Η εξέλιξη αυτής της βιομηχανίας δεν ήταν καθόλου καλή, ήταν πολύ αρνητική. 'Ομως, για το ιδιαίτερο ενδιαφέρον αυτής της ακριτικής περιοχής και αυτής της δραστηριότητας, το Υπουργείο Γεωργίας και η ΑΤΕ και στη βάση μιας μελέτης βιωσιμότητας της ίδιας της εταιρείας, που δυστυχώς δεν επαληθεύτηκε στο μέλλον, υπήγαγε την εν λόγω εταιρεία στη ρύθμιση του ν. 2326/95. Από αυτήν τη ρύθμιση, οκτακόσια είκοσι τρία εκατομμύρια (823.000.000) καλύφθηκαν από τον ελληνικό προϋπολογισμό, από τον κρατικό προϋπολογισμό, εξακόσια δέκα τρία (613.000.000) διεγράφησαν εις βάρος της ΑΤΕ και ποσό εκατόν πενήντα εκατομμυρίων (150.000.000) ρυθμίστηκε με νέο δάνειο δεκαπενταετούς διάρκειας με επιτόκιο 0,5%. Παρά το γεγονός, δηλαδή, ότι διαγράφτηκε στην ουσία περίπου 1,5 δισεκατομμύριο (1.500.000.000) εις βάρος του κρατικού προϋπολογισμού και της ΑΤΕ, η εν λόγω εταιρεία -και παρά αυτήν την ευνοϊκή ρύθμιση- στη συνέχειά της πάλι απέδειξε ότι δεν μπορούσε να λειτουργήσει και ότι η μελέτη βιωσιμότητας που η ίδια υπέβαλε στη βάση αυτής της ρύθμισης δεν αποδείχθηκε στην πορεία.

'Ετσι, λοιπόν, δύο ήταν οι επιλογές: 'Η να την αφήσεις να κλείσει και να πας μετά σε εκκαθάριση -και αυτό δεν ήταν καλό ούτε για την εταιρεία ούτε για το ρόλο της στην εν λόγω ευαίσθητη και κρίσιμη περιοχή. Γι'αυτό και στην πρόσφατη επίσκεψη εκεί του κλιμακίου έγινε συνεννόηση του Υπουργού Γεωργίας, του τότε διοικητή της ΑΤΕ, με τα εμπλεκόμενα μέρη και νομίζω, ότι σε μια σύσκεψη στη νομαρχία κρίθηκε από όλους ότι καλύτερο ήταν να τεθεί υπό εκκαθάριση σε λειτουργία. Γι' αυτό έχει μία ιδιαίτερη σημασία και μια ιδιαίτερη αξία.

Πάντως, θα επιχειρηθεί μέσα απ' αυτήν τη διαδικασία να βρεθούν οι τρόποι, τα μέσα, μέσα από τα οποία η εν λόγω εταιρεία, με μία πραγματική μελέτη βιωσιμότητας, θα μπορεί στη συνέχεια να λειτουργήσει και θα αναζητηθούν κοινωνικοί ή ιδιωτικοί φορείς για να συνεχίσουν αυτήν τη δραστηριότητα, για να μπορούν και οι εργαζόμενοι να διασφαλίσουν το επάγγελμά τους. Και βέβαια, οι δασεργάτες της περιοχής θα μπορούν να συνεχίσουν τη δραστηριότητά τους. Αυτοί είναι πάντως οι στόχοι αυτής της επιχείρησης.

Νομίζω, ότι γίνεται κατανοητό, ότι καλύτερο είναι για οποιαδήποτε εταιρεία να τεθεί υπό καθεστώς εκκαθάρισης η λειτουργία, παρά αφού πέσει εντελώς. Χάνει την αξία της, άρα και ο οποιοσδήποτε σχεδιασμός από εκεί και πέρα δυσκολεύει.

Ευχαριστώ.

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Φούσας έχει το λόγο.

ΑΝΤΩΝΙΟΣ ΦΟΥΣΑΣ: Η ομολογία σας, κύριε Υπουργέ και οι διαπιστώσεις σας είναι τραγικές και οι ευθύνες τεράστιες.

Πριν από λίγο χρονικό διάστημα, πριν από έξι μήνες, κατέθεσα μία ερώτηση για το εργοστάσιο ξύλου Ηπείρου, και μου απαντήσατε, ο ίδιος ο Υπουργός, ότι το ύψος του ποσού που από το 1995 μέχρι το 1996 ανέρχεται σε τριάμισι δισεκατομμύρια (3.500.000.000) δρχ. καθ' ην στιγμή, κατά το ίδιο χρονικό διάστημα, το σύνολο του τζίρου ήταν μόνο οκτακόσια εκατομμύρια (800.000.000). Αντιλαμβάνεστε το μέγεθος της ευθύνης, όταν μάλιστα ήταν δικός σας διευθυντής, της επιλογής σας δηλ., του τότε Υπουργού -και τότε ήλθε από την Κρήτη απ' ό,τι ξέρω και όχι Ηπειρώτης. 'Ενα μόνιμο παράπονο των Ηπειρωτών, στέλεχος της Αγροτικής Τράπεζας, βέβαια το υπογραμμίζω-και κατέληξε αυτό το εργοστάσιο, που θα μπορούσε να είναι από τα καλύτερα στην Ελλάδα, να έχει δαπανήσει, να έχει ξοδέψει, να έχουν εξαφανιστεί τριάμισι δισεκατομμύρια (3.500.000.000) δραχμές, έναντι επαναλαμβάνω, τζίρου μόνο οκτακοσίων εκατομμυρίων (800.000.000) δραχμών για δύο χρόνια (1995 -1996).

Τι κάνετε από εκεί και πέρα; 'Ερχεται ο Πρωθυπουργός της χώρας και πηγαίνει επιτόπου και λέει ότι θα ενισχύσει το εργοστάσιο και ήσασταν και εσείς παρόντες. Και έκτοτε δεν κάνατε τίποτα. Και όχι μόνο αυτό. Δεν ξέρω αν είστε νομικός ή όχι. Ομιλείτε για αναγκαστική διαχείριση. Δηλαδή, ομιλείτε για μία αγωγή την οποία καταθέσατε (δηλ. η ΑΤΕ) στο Μονομελές Πρωτοδικείο Ιωαννίνων και εξεδικάσθη πριν από λίγες ημέρες. Και ξέρετε ποιο θα είναι το αποτέλεσμα;

Να κλείσει το εργοστάσιο, να παραμείνουν τέσσερις πέντε εργαζόμενοι για τις ανάγκες της διαχείρισης, να απολυθούν οι υπόλοιποι πενήντα εργαζόμενοι. Και πώς; Επικαλούμενοι σχετική διάταξη να μην πάρουν και αποζημίωση.

Εμείς σας προτείνουμε: Διατάξτε όχι αναγκαστική εκκαθάριση μέσω δικαστηρίων. Διατάξτε διαχειριστικό έλεγχο. Πού πήγαν αυτά τα δισεκατομμύρια; Βεβαίως να παρέμβει και ο εισαγγελέας.

Επιμένω και είναι πάγιο αίτημα των κατοίκων των Ιωαννίνων, πάγιο αίτημα των τρισήμιση χιλιάδων δασεργατών σε όλο το Νομό Ιωαννίνων, πάγιο αίτημα των εργαζομένων, πάγιο αίτημα όλων των φορέων. 

Λυπάμαι γιατί η απάντησή σας ενείχε τραγική ομολογία αποτυχίας στην πολιτική σας εκεί και ενείχε επίσης ομολογία μη προοπτικής για το εργοστάσιο αυτό.

ΠΡΟΕΔΡΕΥΩΝ (Παναγιώτης Ν. Κρητικός): Ο κύριος Υφυπουργός έχει το λόγο.

ΒΑΣΙΛΕΙΟΣ ΓΕΡΑΝΙΔΗΣ (Υφυπουργός Γεωργίας): Πάντως και οι δικές σας οι προτάσεις δεν δίνουν καμία προοπτική. Απλά αναφέρονται σε μία δικαστική ή εισαγγελική έρευνα για να αποδοθούν ευθύνες. 'Αρα τα κροκοδείλια δάκρυα περί εργαζομένων και περί δασεργατών και απολυμένων κλπ. που δεν έχετε καμία πρόταση τι μέλλει γενέσθαι και τι μπορεί να γίνει για τη συγκεκριμένη επιχείρηση, είναι για το πολιτικό παιχνίδι της περιοχής.

Τώρα αν ο Υπουργός τότε έβαλε τον τάδε ή δεν τον έβαλε, η ίδια αυτή η διαδικασία είναι μία διαχειριστική διαδικασία, θα αποδείξει ή δεν θα αποδείξει τα καταγγελλόμενα και η ελληνική δικαιοσύνη και με δική σας πρωτοβουλία και όχι μόνο της Κυβέρνησης ή της ΑΤΕ θα μπορεί να ρίξει άπλετο φως, ώστε και εκεί η τοπική κοινωνία να ξέρει αν υπήρχε ή όχι δόλος στη διαχείριση ή στα ανοίγματα. Αλλά αυτό δεν σώζει τη βιομηχανία, ούτε το ψωμί των εργαζομένων. Δεν το βάζω σε αντιδιαστολή. Είναι μία παράλληλη διαδικασία που ούτως ή άλλως θα οδηγηθεί εκεί, αλλά αυτό δεν σώζει τον αναπτυξιακό ρόλο τον οποίο καλέστηκε να υπηρετήσει και την παραγωγική διαδικασία.

Γι' αυτό θα έλεγα να είμαστε πιό προσεκτικοί όταν πρόκειται για τέτοια κρίσιμα ζητήματα. Νομίζω ότι αυτή η διαδικασία να μπεί υπό εκκαθάριση, ενώ είναι εν λειτουργία, ήταν η καλύτερη ενδεδειγμένη λύση για τη συγκεκριμένη εταιρία. Ο κρατικός προϋπολογισμός πλήρωσε περίπου ένα δισεκατομμύριο (1.000.000.000) και παραπάνω σε μία ρύθμιση παλαιότερη του 1995 γι' αυτήν την εταιρία. Υιοθετώντας, δηλαδή, το ότι πράγματι παίζει έναν κρίσιμο ρόλο φαίνεται η μελέτη βιωσιμότητας δεν περπάτησε, άρα η μόνη οδός που έχει μείνει είναι αυτή.

(Στο σημείο αυτό κτυπά το κουδούνι λήξεως του χρόνου ομιλίας του κυρίου Υφυπουργού).

ΠΡΟΕΔΡΕΥΩΝ (Παναγιώτης Ν. Κρητικός): Παρακαλώ τελειώστε, κύριε Υφυπουργέ. Ολοκληρώθηκε ο χρόνος σας.

ΒΑΣΙΛΕΙΟΣ ΓΕΡΑΝΙΔΗΣ (Υφυπουργός Γεωργίας): Ευχόμαστε αυτή η διαδικασία να οδηγήσει σε κάποιον άλλο πιό σοβαρό κοινωνικό εταίρο να την αναλάβει ή σε κάποιον ιδιώτη που θα την αναλάβει, ώστε πράγματι εξυγιασμένη να παίξει το ρόλο της τον αναπτυξιακό. Ευχαριστώ.

Κύριε Πρόεδρε, έχω και άλλη ερώτηση που είναι πρώτη στο δεύτερο κύκλο και θα ήθελα με την άδεια του Σώματος, τη δική σας και των συναδέλφων, να έχουμε μία συνέχεια. 

ΠΡΟΕΔΡΕΥΩΝ (Παναγιώτης Ν. Κρητικός): Θέλετε να προταχθεί, αλλά όταν βιάζονται δεν παραβιάζουν και το χρόνο.


 

  

Σελίδα 1608 

ΘΕΟΔΩΡΟΣ ΚΟΤΣΩΝΗΣ (Υφυπουργός Υγείας και Πρόνοιας): Δεν έχουμε αντίρρηση, κύριε Πρόεδρε, να προταχθεί.

ΠΟΛΛΟΙ ΒΟΥΛΕΥΤΕΣ: Συμφωνούμε, κύριε Πρόεδρε. Να προταχθεί.

ΠΡΟΕΔΡΕΥΩΝ (Παναγιώτης Ν. Κρητικός): Προτάσσεται, λοιπόν, η πρώτη επίκαιρη ερώτηση του δευτέρου κύκλου με αριθμό 309/11.11.97 του Βουλευτή του Πανελληνίου Σοσιαλιστικού Κινήματος κ. Ιωάννη Μαγκριώτη, προς τους Υπουργούς Γεωργίας, Εθνικής Οικονομίας και Οικονομικών, Ανάπτυξης, σχετικά με την καθυστέρηση κατασκευής της Νέας Αγοράς Κρέατος Θεσσαλονίκης. 

H ερώτηση του κ. Μαγκριώτη έχει ως εξής:

"ΘΕΜΑ: "Αδικαιολόγητη καθυστέρηση στην κατασκευή της Νέας Αγοράς Κρέατος Θεσσαλονίκης".

Κύριοι Υπουργοί, η μεταφορά της κρεαταγοράς Θεσσαλονίκης από το κέντρο της πόλης, σε νέες σύγχρονες εγκαταστάσεις είναι αίτημα δύο δεκαετιών γιατί: 

α. Θα απελευθερώσει ζωτικούς χώρους στην καρδιά της Θεσσαλονίκης, με ωφέλειες (κυκλοφοριακές, δημόσιας υγιεινής, παραγωγικότητας, εξυπηρέτηση επαγγελματιών και καταναλωτικού κοινού.

β. Θα υπάρξουν σύγχρονες υποδομές, οι οποίες θα ενισχύσουν την αγορά κρέατος με πολλαπλές θετικές επιπτώσεις, όπως παραπάνω διατυπώθηκαν.

γ. Θα δημιουργήσει τις προϋποθέσεις για την ανάπτυξη Βαλκανικής Αγοράς οπωροκηπευτικών και κρέατος.

δ. Θα βοηθήσει στην εμπορία του κρέατος στην ευρύτερη περιφέρεια.

Γι' αυτό ερωτώ τα Υπουργεία Γεωργίας, Εθνικής Οικονομίας και Ανάπτυξης, γιατί αυτή η πρωτοφανής καθυστέρηση στην χρηματοδότηση από το Πρόγραμμα Δημοσίων Επενδύσεων και την ένταξη της επένδυσης στον Κανονισμό 866/90, όταν μάλιστα η Κεντρική Αγορά Θεσσαλονίκης και οι επιχειρηματίες του κλάδου, όπως και τοπικοί φορείς, (Νομαρχιακή και Τοπική Αυτοδιοίκηση κλπ.), έχουν δηλώσει με τον πιο κατηγορηματικό τρόπο ότι επιθυμούν να συμμετάσχουν και στην επένδυση και στη λειτουργία της Νέας Αγοράς Κρέατος".

Ο Υφυπουργός Γεωργίας κ. Γερανίδης έχει και πάλι το λόγο.

ΒΑΣΙΛΕΙΟΣ ΓΕΡΑΝΙΔΗΣ (Υφυπουργός Γεωργίας): Κύριε Πρόεδρε, αγαπητοί συνάδελφοι, πράγματι η μεταφορά της αγοράς κρέατος της Θεσσαλονίκης έπρεπε ήδη να έχει συντελεστεί. Για το ιστορικό κέντρο της Θεσσαλονίκης, είναι μία ανοιχτή πληγή. Για τη λειτουργία του συστήματος του εμπορικού κέντρου, πράγματι είναι μία ντροπή και βέβαια για τις αγορές και για τις κρεαταγορές, υπάρχει ένα γενικότερο ζήτημα εναρμόνισής τους με το ευρωπαϊκό δίκαιο. Πράγματι και εκεί υπάρχει μία σημαντική καθυστέρηση.

Με την ανάληψη των καθηκόντων της νέας Κυβέρνησης, εγώ ασχολήθηκα ευθύς αμέσως και προσωπικά με το συγκεκριμένο ζήτημα, γιατί και εγώ ως Θεσσαλονικέας, ζώντας στο κέντρο και λειτουργώντας σε αυτό, αντιλαμβανόμουν τη σημασία αυτού του έργου και της μεταφοράς.

'Ομως, επειδή κυκλοφορούν διάφορα στη Θεσσαλονίκη, δεν υπήρξε, αγαπητέ συνάδελφε, ένας συγκεκριμένος συντονισμός. Είχε υποβληθεί ένας φάκελος από τον αντίστοιχο μελετητή του αντίστοιχου φορέα που ανέλαβε και αυτός δεν διακινήθηκε ομαλά. Αν υπάρχει μία καθυστέρηση, αυτή δεν οφείλεται σε αυτούς που υποβλήθηκε ο φάκελος.

Μόλις πριν από ένα μικρό διάστημα, από τη στιγμή που σας μιλώ, ο φάκελος ήταν πλήρης. Και φάκελος πλήρης εννοείται με την προέγκριση της χωροθέτησης, με την έγκριση των περιβαλλοντολογικών όρων του έργου και αυτά, ο συγκεκριμένος φορέας μόλις τώρα τα ετοίμασε. 'Αρα λοιπόν, από εδώ και πέρα, μπορεί να προσμετράται η όποια καθυστέρηση.

'Οσον αφορά την πολιτική του Υπουργείου Γεωργίας, για να την ξεκαθαρίσω, πράγματι ένα χρηματοδοτικό μέσο είναι και ο αντίστοιχος κανονισμός. 'Ομως, σε αυτόν τον κανονισμό, υπάρχουν κάποια προαπαιτούμενα χρηματοδοτικά. Το χρηματοδοτικό σχήμα για το εν λόγω έργο, για την κατηγορία του, είναι επιδότηση 45% και το 55% είναι συμμετοχή του φορέα.

Πράγματι, ο φορέας δέχεται να συμμετέχει με το 25% ως ίδια συμμετοχή, αλλά υπάρχει ένα άνοιγμα 30%, που πρέπει να το αναζητήσει στην τραπεζική αγορά με μακροπρόθεσμο δάνειο, το οποίο δεν δέχεται. Πολύ ορθά κατά τη γνώμη μου δεν δέχεται, γιατί είναι ένα Νομικό Πρόσωπο Δημοσίου Δικαίου, διότι θέλει να παίξει ένα ρόλο υποβοηθητικό εκεί και δεν θέλει να φορτωθεί το έργο. 'Αρα, πρέπει το ανάλογο κομμάτι του 30% που υπολείπεται, να το αναλάβει το πρόγραμμα δημοσίων επενδύσεων. Αυτή η προϋπόθεση είναι προαπαιτούμενη. 

Εμείς είμαστε έτοιμοι από την πλευρά του Υπουργείου Γεωργίας. Στο πρόγραμμα, η επόμενη συνεδρίαση της επιτροπής του νόμου 866 είναι τον Ιανουάριο. 'Αρα, υπάρχει όλο αυτό το διάστημα, για να απαντήσει ο φορέας ή το Υπουργείο Εθνικής Οικονομίας θετικά για το κομμάτι του 30% της συμμετοχής. Σε πολιτικό επίπεδο, η πολιτική ηγεσία του Υπουργείου Γεωργίας συμφωνεί απόλυτα και με τη σκοπιμότητα και θα το εντάξει υπό την προϋπόθεση αυτή.

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Μαγκριώτης έχει το λόγο.

IΩΑΝΝΗΣ ΜΑΓΚΡΙΩΤΗΣ: Κύριε Πρόεδρε, κυρίες και κύριοι συνάδελφοι, ευχαριστώ τον κ. Γερανίδη για την αξιολόγηση του θέματος που έκανε και για τη διατύπωση της βούλησης του Υπουργείου Γεωργίας. Φαίνεται, όμως, ότι δεν αρκεί ούτε η αξιολόγηση, αλλά ούτε η βούληση του Υπουργείου Γεωργίας, για να λυθεί το μέγα αυτό πρόβλημα για τη Θεσσαλονίκη, όπως αποτυπώνεται και στην κατατεθείσα ερώτησή μου.

Υπάρχει μια δυσφορία εντονότατη στη Θεσσαλονίκη, στον επαγγελματικό κόσμο και στους πολίτες της, ότι πολλές από τις διακηρύξεις για την πόλη, για τις υποδομές, για το ρόλο, για την προοπτική της, μένουν στο πεδίο των διακηρύξεων και κάθε χρόνο επαναλαμβάνονται με τον ίδιο στερεότυπο τρόπο.

Το θέμα του εκσυγχρονισμού της λαχαναγοράς και της δημιουργίας αγοράς κρέατος στον ίδιο χώρο, είναι ένα χρονίζον και -θα έλεγα- πολυσύνθετο πρόβλημα, του οποίου η λύση θα απελευθερώσει ζωτικούς χώρους στο κέντρο της πόλης. Θα το αναδείξει θα βελτιώσει περιβαλλοντολογικά την καρδιά της Θεσ/νίκης.

Θα αναπτύξει την αγορά κρέατος, θα υποβοηθήσει την επαγγελματική δραστηριότητα, θα βελτιώσει την προσπέλαση του καταναλωτικού κοινού και βεβαίως θα δημιουργήσει στοιχειώδεις υποδομές για να αναπτυχθεί μία βαλκανική αγορά οπωροκηπευτικών και κρέατος, για να αρχίσουμε επιτέλους να υλοποιούμε αυτήν τη μεγάλη διακήρυξη.

Θέλω να πω πως αυτήν τη στιγμή και ο επιχειρηματικός κλάδος έδειξε ενδιαφέρον για να συμμετέχει στη χρηματοδότηση της επένδυσης και αυτό είναι ιδιαιτέρας σημασίας για μια τέτοια επένδυση, και το γνωρίζει αυτό ο κ. Γερανίδης. Δεν μπορεί, όμως, η Κυβέρνηση να εμφανίζεται με διαφορετικές απόψεις στη Βουλή και η κάθε έκφρασή της να έχει τις δικές της προτεραιότητες. Αυτή τη βούληση του Υπουργείου Γεωργίας εγώ θέλω να τη δω ως βούληση της Κυβέρνησης συνολικά.

(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλετή).

'Ετσι, λοιπόν, το Υπουργείο Ανάπτυξης θα πρέπει να προχωρήσει γρήγορα στην αλλαγή του οργανισμού -στη μετατροπή από Νομικό Πρόσωπο Δημοσίου Δικαίου σε ανώνυμη εταιρεία- στην οποία θα συμμετάσχουν και ιδιώτες για να μπορέσουν να συμμετάσχουν και στην επένδυση. Το Υπουργείο Εθνικής Οικονομίας θα πρέπει, στοιχειωδώς, αυτό το μικρό ποσοστό της κρατικής συμμετοχής, να το καταβάλει για να μπορέσει αυτός ο φορέας...

ΠΡΟΕΔΡΕΥΩΝ (Παναγιωτης Ν. Κρητικός): Τελειώνετε, κύριε συνάδελφε.

ΙΩΑΝΝΗΣ ΜΑΓΚΡΙΩΤΗΣ: Ολοκληρώνω, κύριε Πρόεδρε.

... να αναπτυχθεί και να επιτελέσει αυτό το σημαντικό ρόλο. Η πρόταση αυτή είναι μέσα στη γενική πολιτική του Υπουργείου Εθνικής Οικονομίας. Δεν κατανοώ όμως, αυτήν την αργοπορία.


 

  

Σελίδα 1609 

ΠΡΟΕΔΡΕΥΩΝ (Παναγιώτης Ν. Κρητικός): Ο κύριος Υφυπουργός έχει το λόγο.

ΒΑΣΙΛΕΙΟΣ ΓΕΡΑΝΙΔΗΣ (Υφυπουργός Γεωργίας): Κύριε Πρόεδρε, αγαπητοί συνάδελφοι, όπως τα ανέλυσε ο συνάδελφος κ. Μαγκριώτης, έτσι είναι ακριβώς τα πράγματα. Εγώ θα χρησιμοποιούσα και πιο βαρείς τόνους. Είναι ντροπή για το σύγχρονο πολιτισμό μας η Κρεαταγορά στη Θεσσαλονίκη, όπως είναι και του Ρέντη στην Αθήνα. 'Ομως στη Θεσσαλονίκη οι εμπλεκόμενοι φορείς και οι κοινωνικοί εταίροι προχώρησαν πολύ πιο γρήγορα και πιο ολοκληρωμένα και είναι προς τιμήν τους.

Νομίζω ότι η απάντηση θα είναι θετική από το Υπουργείο Εθνικής Οικονομίας. Δεν θέλω όμως να την προδικάσω. 

Δεν μπορούσα, κύριοι συνάδελφοι, να έχω την απαραίτητη συνεννόηση-δέσμευση, ώστε να μιλήσω εκ μέρους της ελληνικής Κυβέρνησης. Νομίζω ότι και η δική σας συμβολή με την επικυρωποίηση αυτού του θέματος, θα είναι κρίσιμη για τη θετική εξέλιξη αυτού του έργου.

Επαναλαμβάνω, ότι το Υπουργείο Γεωργίας αναλαμβάνει τη δέσμευση να το εντάξει στον κανονισμό 866. Αυτός προϋποθέτει ότι ο φορέας διασφαλίζει την ίδια συμμετοχή που κατ' ανάγκην, επειδή είναι Νομικό Πρόσωπο Δημοσίου Δικαίου, το 30% πρέπει να το αναλάβει το Υπουργείο Εθνικής Οικονομίας.

Εμείς από κάθε άποψη στην επιτροπή του Ιανουαρίου είμαστε έτοιμοι να εντάξουμε αυτό το έργο στον κανονισμό 866. Νομίζω ότι με τη δική σας συμβολή και των άλλων συναδέλφων και του Υπουργείου Εθνικής Οικονομίας, που θα συνδράμει με το αντίστοιχο ποσό του 30%, θα μπορέσει να κλείσει αυτή η ανοικτή πληγή στο Εμπορικό Κέντρο της Θεσσαλονίκης.

Με την ευκαιρία αυτή θέλω να πω ότι και για την Αθήνα θα πρέπει πολύ έγκαιρα να υπάρξει μία εξέλιξη από το Υπουργείο Ανάπτυξης, διότι η ευρωπαϊκή νομοθεσία είναι πλέον αμείλικτη ιδίως στα ζητήματα υγιεινής, στη διακίνηση των τροφίμων και κάποια πράγματα δεν κινούνται ομαλά εν Ελλάδι.

Ευχαριστώ.

ΠΡΟΕΔΡΕΥΩΝ (Παναγιώτης Ν. Κρητικός): Επανερχόμαστε στην τρίτη επίκαιρη ερώτηση του πρώτου κύκλου με αριθμό 321/12.11.1997 του Βουλευτή του Κομμουνιστικού Κόμματος Ελλάδος κ. Χαράλαμπου Αγγουράκη προς τον Υπουργό Υγείας και Πρόνοιας, σχετικά με τις προθέσεις της Κυβέρνησης να υποβάλει ειδικό φόρο ή πόρο για την πρόνοια και τα άτομα με ειδικές ανάγκες.

Η επίκαιρη ερώτηση του κ. Αγγουράκη έχει ως εξής:

"Κατά καιρούς έχουν ακουσθεί διάφορες μεγαλόστομες δηλώσεις κυβερνητικών παραγόντων, αλλά και του ίδιου του Πρωθυπουργού για τα άτομα με ειδικές ανάγκες και για τη φροντίδα που θα επιδείξει η Κυβέρνηση για εκείνους που "δεν έχουν τη δύναμη να επιβάλουν λύσεις", για την "κοινωνική μέριμνα", "κοινωνική αλληλεγγύη" κλπ.

Κατά τη συνεδρίαση της Διακομματικής Επιτροπής για τα άτομα με ειδικές ανάγκες ειπώθηκε από το Γραμματέα Πρόνοιας του Υπουργείου ότι η Κυβέρνηση μελετά την επιβολή ειδικού φόρου ή κοινωνικού πόρου για την πρόνοια και τα άτομα με ειδικές ανάγκες.

'Ομως κάτι τέτοιο είναι εντελώς απαράδεκτο και αποτελεί καταρράκωση κάθε έννοιας κοινωνικής πολιτικής και μέριμνας, προσβάλλει τα ίδια τα άτομα με ειδικές ανάγκες, τα θέτει απέναντι στην κοινωνία και δεν τα αντιμετωπίζει σαν αναπόσπαστο κομμάτι του ελληνικού λαού. 

Δεν μπορεί να γίνει κοινωνική πολιτική με την εφαρμογή ενός αντιλαϊκού-αντικοινωνικού μέτρου, όπως είναι η επιπρόσθετη φορολόγηση των εργαζομένων.

Ερωτάται ο κύριος Υπουργός, εάν όντως έχει αποφασίσει η Κυβέρνηση να επιβάλλει ειδικό φόρο ή πόρο για την πρόνοια και τα άτομα με ειδικές ανάγκες.

Με δεδομένο ότι δεν αποτελεί κοινωνική πολιτική η επιβολή συνεχώς νέων φόρων στους ήδη δεινοπαθούντες εργαζόμενους και μισθωτούς, εάν θα αυξήσει στο φετινό κρατικό προϋπολογισμό τα κονδύλια για την πρόνοια και τα άτομα με ειδικές ανάγκες και πιο συγκεκριμένα για την εκπαίδευσή τους, γενική και επαγγελματική, την ίδρυση δημόσιων εξειδικευμένων κέντρων για την αποκατάστασή τους και για τη γενναία αύξηση της επιδότησής τους με τη μορφή κοινωνικής σύνταξης, προκειμένου να καλύψουν τις πρόσθετες ανάγκες που προκύπτουν από την αναπηρία και τις ελλείψεις σε ειδικές δημόσιες υπηρεσίες για τα άτομα αυτά". 

Ο Υφυπουργός Υγείας και Πρόνοιας κ. Θεόδωρος Κοτσώνης έχει το λόγο.

ΘΕΟΔΩΡΟΣ ΚΟΤΣΩΝΗΣ (Υφυπουργός Υγείας και Πρόνοιας): Κύριε Πρόεδρε, εάν ο κύριος συνάδελφος αναγνώσει τον προϋπολογισμό που κατετέθη χθες, θα πάρει την απάντηση για την ερώτηση που θέτει, δηλαδή αν αυξάνονται τα κονδύλια για την πρόνοια.

Πράγματι αυξάνονται τα κονδύλια για την πρόνοια και αυξάνονται ειδικότερα τα κονδύλια για τα άτομα με ειδικές ανάγκες.

'Οσον αφορά τις ανησυχίες του, σε σχέση με τις σκέψεις του Υπουργείου μας, για την εξεύρεση ειδικού πόρου, για τα άτομα με ειδικές ανάγκες, θα πω ότι πράγματι βρίσκεται στις σκέψεις του Υπουργείου μας -προσέξτε, λέω του Υπουργείου μας, όχι της Κυβερνήσεως, διότι ακόμη δεν έχουμε την έγκριση των άλλων Υπουργών και κυρίως των Υπουργών Οικονομικών και είναι καλή η συγκυρία που βρίσκεται εδώ ο κ. Χριστοδουλάκης σαν Υφυπουργός Οικονομικών και με ακούει- και βεβαίως πολύ δικαιολογημένα ο Γενικός Γραμματέας ενημέρωσε τους εκπροσώπους των κομμάτων στη Διακομματική Επιτροπή γι αυτήν την πρόθεση.

Γιατί, όταν μιλάμε για ευαισθησία για τα άτομα με ειδικές ανάγκες, η ευαισθησία πρέπει να εκφραστεί και με οικονομική ενίσχυση όλων των προγραμμάτων και των πολιτικών για τα άτομα με ειδικές ανάγκες. Βέβαια, αυτοί οι πόροι θα εξευρεθούν από τον προϋπολογισμό ή και με άλλους τρόπους μέσα στην κοινωνία.

Ο δε προβληματισμός μας και οι σκέψεις μας βρίσκονται σε συνέπεια με τις σκέψεις, τους προβληματισμούς και τα αιτήματα της Εθνικής Συνομοσπονδίας Ατόμων Με Ειδικές Ανάγκες. Και για του λόγου το αληθές επιτρέψτε μου να σας αναγνώσω το υπ' αριθμόν 3 αίτημα, από τα βασικά αιτήματα της Εθνικής Συνομοσπονδίας Ατόμων με Ειδικές Ανάγκες προς την Κυβέρνηση και το Υπουργείο μας.

Λέει τα εξής: "Η ίδρυση Εθνικού Ταμείου Ατόμων Με Ειδικές Ανάγκες, η υλοποίηση νέων προγραμμάτων, η θέσπιση νέων μέτρων απαιτούν τη δημιουργία νέων χρηματοδοτικών πηγών. Με αυτή την πρόταση για ίδρυση Εθνικού Ταμείου Ατόμων Με Ειδικές Ανάγκες δημιουργείται μία νέα χρηματοδοτική δυναμική σε αυτόν τον τομέα και τα προγράμματα υπέρ των Α.Μ.Ε.Α. αποκτούν χρηματοδοτικό υπόβαθρο, γιατί χωρίς τη διάθεση πόρων δεν μπορεί να γίνει κοινωνική πολιτική.

Ειδικότερα το Εθνικό Ταμείο Ατόμων Με Ειδικές Ανάγκες θα διαχειρίζεται τα κονδύλια του κρατικού λαχείου και τα έσοδα από τον Ειδικό Λογαριασμό ΑΜΕΑ.

Επίσης το Ταμείο μπορεί να έχει έσοδα από επιχορηγήσεις από τον Τακτικό Προϋπολογισμό, από ειδική αύξηση σε όλα τα παιχνίδια που διαχειρίζεται ο ΟΠΑΠ, από επιχορηγήσεις ιδιωτών για τις οποίες μπορεί να θεσπιστεί ειδικό καθεστώς φορολογικής ελάφρυνσης και γενικότερα, από κοινού με την ΕΣΑΕΑ, με διαφάνεια, αξιοκρατία και κοινωνική δικαιοσύνη θα ενισχύουν κέντρα, ιδρύματα και φορείς ΑΜΕΑ και γονιών αυτών.

Παρόμοιο Ταμείο υπάρχει στην Κύπρο και λειτουργεί με εξαιρετική επιτυχία".

'Αρα, δεν είναι κακή η πρόθεσή μας. Αυτές, όμως, οι σκέψεις που αναφέρετε εδώ περί προϋπολογισμών και φόρων κλπ., μου δημιουργούν την εντύπωση ότι έχετε μια πολύ περίεργη αντίληψη περί προϋπολογισμού.

Ο προϋπολογισμός καλύπτει τις δαπάνες, τις ανάγκες όλων των Ελλήνων, όλου του ελληνικού κράτους κλπ. Τα έσοδά του προέρχονται από τη φορολόγηση. Είναι ξεκάθαρο ότι οποιεσδήποτε δαπάνες δημιουργούνται στην Ελλάδα, εμείς οι 'Ελληνες θα τις πληρώσουμε μέσω των φόρων μας, διότι δεν


 

  

Σελίδα 1610 

 

υπάρχει βοήθεια από πουθενά στο εξωτερικό. Η αμερικάνικη βοήθεια έχει σταματήσει περίπου από το 1960.

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Αγγουράκης έχει το λόγο.

ΧΑΡΑΛΑΜΠΟΣ ΑΓΓΟΥΡΑΚΗΣ: Κύριε Πρόεδρε, νομίζω ότι με τον πιο επίσημο τρόπο η Κυβέρνηση, μέσω του κυρίου Υπουργού, επιβεβαιώνει τις ανησυχίες μας και αυτό που χαρακτηρίσαμε ήδη έγκαιρα ως μία απαράδεκτη και ανάλγητη κοινωνική πολιτική.

Πολλά ειπώθηκαν. Επί της ουσίας ο κύριος Υπουργός επιβεβαίωσε τις σκέψεις της Κυβέρνησης για την επιβολή αυτού του κοινωνικού φόρου ή του κοινωνικού πόρου. Σ' αυτό όμως θα επανέλθω. Επίσης, μας είπε πολλά για τις αποφάσεις της Ομοσπονδίας των Ατόμων με Ειδικές Ανάγκες. Αναφέρθηκε μάλιστα ο κύριος Υπουργός μόνο στο θέμα του ταμείου. Φαντάζομαι όμως ότι υπάρχουν και πολλές άλλες αποφάσεις της εν λόγω Ομοσπονδίας, που μια και αναφέρθηκε σ' αυτές, θα έπρεπε να συζητηθούν. Και εν πάση περιπτώσει, επειδή έγινε λόγος για το συγκεκριμένο Ταμείο, φυσικά δεν μπορεί μέσω τέτοιου είδους ταμείου, να έχει την εντύπωση η Κυβέρνηση ότι ασκεί κοινωνική πολιτική και μάλιστα στις αρχές του 21ου αιώνα, που και το επίπεδο των κερδών των βιομηχάνων και των τραπεζών στην Ελλάδα, αλλά και η εξέλιξη της έρευνας, της τεχνολογίας και της επιστήμης γενικά, δεν βρίσκεται στην εποχή της ελεημοσύνης ή της μαζικής ελεημοσύνης.

Εκτός αυτού, μέσω των συγκεκριμένων ρυθμίσεων, και ο ίδιος ο Υπουργός έκανε λόγο για φοροαπαλλαγές, προφανώς σε σπόνσορες, σε χορηγούς κλπ., μέτρα, τα οποία θίγουν πραγματικά την αξιοπρέπεια των ανθρώπων με ειδικές ανάγκες.

Κρατώ μόνο το γεγονός ότι σ' αυτόν τον προϋπολογισμό φέτος δεν είναι έτσι τα πράγματα, όπως τα παρουσίασε ο κύριος Υπουργός. Θα έχουμε βέβαια την ευκαιρία στη συζήτηση του προϋπολογισμού να τα πούμε όλα αυτά.

Απλά, θα ήθελα να τονίσω ότι αφού είναι τόσο καλά τα πράγματα για τα άτομα με ειδικές ανάγκες και γενικά για την πρόνοια, γιατί στο φετινό προϋπολογισμό για πρώτη φορά δεν είναι ξεχωριστά τα κονδύλια για την υγεία, από τα κονδύλια για την πρόνοια. 

Από εκεί και πέρα, τα περί αμερικανικής βοήθειας, η οποία τέλειωσε από τη δεκαετία του '60 κλπ., δεν είναι αντικείμενο της συζήτησης, γιατί μπορεί κι εγώ να αντιτείνω και να πω ότι βρισκόμαστε στην Ευρωπαϊκή 'Ενωση, υποτίθεται, και θα είχαμε αντιμετωπίσει όλα τα προβλήματά μας, θα τρώγαμε με χρυσά κουτάλια και δεν θα χρειαζόταν ο κύριος Υπουργός να μας γυρίσει σαράντα χρόνια πίσω.

ΠΡΟΕΔΡΕΥΩΝ (Παναγιώτης Ν. Κρητικός): Ο κύριος Υφυπουργός έχει το λόγο.

ΘΕΟΔΩΡΟΣ ΚΟΤΣΩΝΗΣ (Υφυπουργός Υγείας και Πρόνοιας): Κύριε Πρόεδρε, το μόνο που έχω να πω είναι ότι αναγνωρίζω την ευαισθησία όλων των κομμάτων, για τα άτομα με ειδικές ανάγκες.

Κατά τα άλλα, όσον αφορά στη συγκεκριμένη ερώτηση, πιστεύω ότι το Κ.Κ.Ε. έχει ατυχήσει.

ΠΡΟΕΔΡΕΥΩΝ (Παναγιώτης Ν. Κρητικός): Κύριοι συνάδελφοι, εγκρίνετε την πρόταξη της επίκαιρης ερώτησης του κ. Καραγκούνη, που απευθύνεται προς τον Υπουργό των Εξωτερικών, ο οποίος έχει ανειλημμένη υποχρέωση και πρέπει να αποχωρήσει; Κυρίως απευθύνομαι προς τους ερωτώμενους Υπουργούς.

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.

ΠΡΟΕΔΡΕΥΩΝ (Παναγιώτης Ν. Κρητικός): Θα συζητηθεί, λοιπόν, η δεύτερη με αριθμό 300/10.11.1997 επίκαιρη ερώτηση δευτέρου κύκλου του Βουλευτή της Νέας Δημοκρατίας κ. Ανδρέα Καραγκούνη προς τον Υπουργό Εξωτερικών, σχετικά με τις προθέσεις της Κυβέρνησης για την αντιμετώπιση των προβλημάτων, που δημιουργούνται από τη μεθοδευμένη εκστρατεία αμφισβήτησης του Αρχαίου Ελληνικού Πολιτισμού.

Η ερώτηση έχει ως εξής:

"Η Ελλάς το τελευταίο διάστημα υφίσταται την αμφισβήτηση από πλευράς Τουρκίας, όχι μόνο της ελληνικότητας των βραχονησίδων και του εύρους των χωρικών μας υδάτων, αλλά και του αρχαίου Ελληνικού της Πολιτισμού.

Διαφεύγει ίσως της προσοχής της Κυβέρνησης η μεθοδευμένη εκστρατεία παραχάραξης της ιστορίας και προσβολής της εγκυρότητας της παρακαταθήκης του αρχαίου Ελληνικού Πολιτισμού στην ανθρωπότητα.

Απτό παράδειγμα αποτελεί η μεθοδευμένη εκστρατεία αμφισβήτησης του όρκου του Ιπποκράτη, που αποτελεί ένα θεμελιώδες κείμενο ηθικών αρχών και δεοντολογίας, που πρέπει να διέπουν τη συμπεριφορά του ιατρού κατά την άσκηση της ιατρικής επιστήμης και ο οποίος αφορά τους ιατρούς όλου του κόσμου. Αυτός ο όρκος καταγγέλλεται ως αναχρονιστικός.

Κατόπιν των ανωτέρω, ερωτάται ο κύριος Υπουργός των Εξωτερικών:

Εάν τελεί εν γνώσει της Κυβέρνησης και πώς σκοπεύει να αντιμετωπίσει την άθλια αυτή παραχάραξη της ιστορίας και την προσβολή της πολιτιστικής μας κληρονομιάς και παρακαταθήκης της αρχαίας Ελλάδος στον παγκόσμιο πολιτισμό και την ανθρωπότητα".

Ο Υπουργός των Εξωτερικών κ. Πάγκαλος έχει το λόγο.

ΘΕΟΔΩΡΟΣ ΠΑΓΚΑΛΟΣ (Υπουργός Εξωτερικών): Κύριε Πρόεδρε, κατ' αρχήν παρακαλώ τους συναδέλφους να με συγχωρούν για την πρόταξη της ερώτησης αυτής, αλλά αφού είχα αποδεχθεί να έρθω εδώ και να απαντήσω στο συνάδελφο κ. Καραγκούνη, μου όρισε ένα ραντεβού ο Πρόεδρος της Δημοκρατίας, που είναι ο άλλος θεσμός, μαζί με τη Βουλή, του οποίου οι επιταγές δεν συζητούνται, όπως ξέρετε. Κι έτσι θα έπρεπε να συμβιβάσω δύο ανώτατες και υπέρτατες αρχές και το σεβασμό, που οφείλω και προς τις δύο.

ΠΡΟΕΔΡΕΥΩΝ (Παναγιώτης Ν. Κρητικός): Είναι απόλυτα κατανοητός ο λόγος σας.

ΘΕΟΔΩΡΟΣ ΠΑΓΚΑΛΟΣ (Υπουργός Εξωτερικών): Κύριε Πρόεδρε, διάβασα με προσοχή την ερώτηση του κυρίου συναδέλφου. Πράγματι, σε ό,τι αφορά το πρώτο της μέρος, υπάρχει μία προσπάθεια της τουρκικής προπαγάνδας, για να εμφανίσουν ως ανήκουσες στο παρελθόν τους τις παραδόσεις και τις αρχαιότητες, που βρίσκονται στο γεωγραφικό χώρο, που καταλαμβάνει η σύγχρονη Τουρκία.

Αυτό είναι κάτι θα έλεγα που επιβάλλεται από την απουσία ιδιαίτερα σημαντικού παρελθόντος του νομαδικού αυτού λαού, αλλά είναι και σύνηθες. Κανείς στη Σικελία μπορεί να δει να προβάλονται οι αρχαίες ελληνικές πόλεις, τα ερείπια -καμια φορά όχι σε τόσο κακή κατάσταση- των κολοσσιαίων δημιουργημάτων της ελληνικής εξάπλωσης στο σύνολο της Μεσογείου. 'Οπως ξέρετε ο υπαρκτός κόσμος κάποια εποχή, ήταν ο ελληνικός κόσμος και ως εκ τούτου, τέτοια κατάλοιπα υπάρχουν σε πολλά μέρη, υπάρχουν και στις αραβικές χώρες της Βορείου Αφρικής κλπ.

Νομίζω ότι αυτό, που κυρίως θα έπρεπε εμείς να απαιτούμε, είναι να υπάρχει σεβασμός προς αυτές τις αρχαιότητες, να μη γίνεται χώρος καμηλοδρομίας ας πούμε ένα αρχαίο θέατρο, όπως είδαμε να γίνεται πέρυσι, να επισκευάζονται, να μη λεηλατούνται περισσότερο και κάπως να εισπράττουμε ένα φόρο τιμής προς το αρχαίο ελληνικό πνεύμα και επομένως, μπρος την Ελλάδα γενικώς και τη μακροτάτη ιστορία της όταν γίνεται αναφορά αυτών των χωρών σ'αυτό το θέμα.

Σε ό,τι αφορά τώρα τον όρκο του Ιπποκράτη, θα μου επιτρέψετε να σας πω ότι δεν γνώριζα και δυσκολεύτηκα να προμηθευτώ όλα αυτά τα ιατρικά περιοδικά, γιατί εγώ δεν ανήκω στο χώρο των ιατρών. Είμαι στους κοινούς θνητούς, οι οποίοι εναποθέτουν τις ελπίδες τους στους γιατρούς, όταν είναι τελείως απαραίτητο να γίνει αυτό, για τη υγεία τους, ή την υγεία των πλησίον τους και συνήθως διαβιούν σκεπτόμενοι για τους γιατρούς τη γνωστή φράση "μακριά από μας". Δεν έχω, λοιπόν, ειδική ενασχόληση με τα ιατρικά. Ο κύριος συνάδελφος, είναι διακεκριμένος γιατρός, έχει διατελέσει διευθυντής κλινικών και νοσοκομείων και προφανώς παρακολουθεί την παγκόσμια ιατρική φιλολοφία. 'Εχει και ευρύτατα ενδιαφέροντα. 'Οπως ξέρω, ασχολείται και με την ορθοδοξία


 

  

Σελίδα 1611 

 

και με το δημογραφικό και θα έλεγα με το δημογραφικό επαξίως, γιατί δεν ξέρω αν σας είναι γνωστό,κύριε Πρόεδρε, αλλά είναι πατήρ τουλάχιστον πέντε ή έξι τέκνων.

ΠΡΟΕΔΡΕΥΩΝ (Παναγιώτης Ν. Κρητικός): Ασφαλώς είναι γνωστό και είναι προς τιμήν του κυρίου συναδέλφου!

ΘΕΟΔΩΡΟΣ ΠΑΓΚΑΛΟΣ (Υπουργός Εξωτερικών): Επαξίως, λοιπόν, κατέχει τον τίτλο του ενασχολουμένου με το δημογραφικό.

'Εχω την εντύπωση ότι τέτοιου είδους εκδηλώσεις που δεν έχουν περιεχόμενο ή κατά την άποψη του ερωτώντος και άλλων διακεκριμένων επιστημόνων έχουν προσβλητικό ή χαρακτήρα αμφισβήτησης για την προφανή συμβολή του Ιπποκράτη στη δημιουργία της ιατρικής, θα έπρεπε να αντιμετωπιστούν από ανθρώπους που μπορούν ν'απαντήσουν, δηλαδή από τους ιατρούς, από τους συλλόγους τους, ανθρώπους οι οποίοι μπορούν να δώσουν μια απάντηση επί της ουσίας. Διότι εάν εγώ πω ως Υπουργείο Εξωτερικών: "αφήστε κάτω τον Ιπποκράτη, διότι ο Ιπποκράτης είναι 'Ελλην και δεν πρέπει να τον θίγετε", νομίζω θα ήταν λίγο περιορισμένο ως προς την αποτελεσματικότητά του. Ευχαριστώ.

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Καραγκούνης έχει το λόγο.

ΑΝΔΡΕΑΣ ΚΑΡΑΓΚΟΥΝΗΣ: Κατ'αρχάς, οφείλω να ευχαριστήσω τον κύριο Υπουργό διότι με τίμησε με την παρουσία του. 

Θα πρέπει εδώ επιστημονικά να στηρίξω τον όρκο του Ιπποκράτη, διότι αυτός είναι ένας μνημειώδης κώδικας αρχών και δεοντολογίας και νομίζω ότι η διαχρονική του αξία, η μακροβιότητά του ή επίσης και το ότι ειδικοί επιστήμονες, ειδικότεροι εμού, όπως ο καθηγητής κος Σπύρος Μαρκέτος ανέλαβαν να τον υποστηρίξουν στη διεθνή βιβλιογραφία, με έχουν καλύψει. 'Εφερα απλώς το θέμα για να καταδείξω εδώ στη Βουλή και εγώ, τον δόλιο τρόπο τον οποίο χρησιμοποιούν οι Τούρκοι για να αμφισβητήσουν κάθε τι το ελληνικό.

'Ισως, δε, να σας προσθέσω, κύριε Υπουργέ, ένα ακόμη στοιχείο για να το έχετε ως επιχείρημα στη διεθνή σας πρακτική και να μάθει και ευρύτερα η κοινωνία πώς πράγματι διαβρώνουν και στο τέλος αμφισβητούν με προγραμματισμό.

Η Ελλάς πιστεύω ότι θα πρέπει να θωρακίσει όχι μόνο τα φυσικά της σύνορα, αλλά και τον πνευματικό της πλούτο που δεν έχει σύνορα. Και εκεί είναι ίσως και η πρωτοπορία μας. Και θα ήθελα να προσθέσω ότι δεν θα πρέπει να τ'αφήσουμε όλα στον πατριωτισμό των Ελλήνων, αλλά θα πρέπει και το κράτος να ενεργοποιηθεί. 'Ισως και αυτό που είπε η "ΒΡΑΔΥΝΗ" ότι θα πρέπει να είναι και άλλοι συναρμόδιοι Υπουργοί για να βρούμε με ποιον τρόπο θα μπορέσουμε να προγραμματίσουμε, ώστε να δημιουργήσουμε ίσως ανθρωπιστικές και άλλες πολιτιστικές ελληνιστικές έδρες, προκειμένου να μην υποστούμε στο τέλος τη συνολική αμφισβήτηση. 

Γιατί ήδη και η ιστορία έχει δείξει ότι ξένοι προσπαθούν να υπερασπιστούν τον ελληνικό πολιτισμό. Και ξέρουμε και την έκδοση "Λεύκοβιτς", η οποία είναι μία σημαντική έκδοση, όταν πλέον άρχισε να αμφισβητείται ο ελληνικός πολιτισμός.

Σας ευχαριστώ και πάλι, κύριε Υπουργέ. Και όσον αφορά τα υπόλοιπα εύσημα που μου δώσατε, αυτά είναι από πίστη και μόνο και δεν θα ήθελα να μου τα δώσετε. Ευχαριστώ.

ΠΡΟΕΔΡΕΥΩΝ (Παναγιώτης Ν. Κρητικός): Ο Υπουργός των Εξωτερικών κ. Πάγκαλος έχει το λόγο.

ΘΕΟΔΩΡΟΣ ΠΑΓΚΑΛΟΣ (Υπουργός Εξωτερικών): Απλώς θέλω να προσθέσω, κύριε Πρόεδρε, ότι πράγματι θα πρέπει να υπερασπιζόμαστε τις βασικές έννοιες του πολιτισμού μας, που συνήθως είναι και βασικές έννοιες του παγκοσμίου πολιτισμού. Πέραν αυτού βέβαια θα έπρεπε να εφαρμόζουμε και εσωτερικά τον όρκο του Ιπποκράτη, που σημαίνει για τους προερχόμενους από το επάγγελμα έντιμον και αν είναι δυνατόν όχι φιλοχρήματον άσκηση του επαγγέλματός τους. 'Ισως και είθε να δούμε στην Ελλάδα να επανέρχονται διακεκριμένοι 'Ελληνες γιατροί, οι οποίοι διαπρέπουν στο εξωτερικό και προωθούν σε αποφασιστικούς τομείς την ιατρική επιστήμη και να γίνονται δεκτοί με λιγότερες αναστολές, από τα κατεστημένα συντεχνιακά συμφέροντα, τα οποία υπάρχουν σε αυτό τον κλάδο αλλά και στους άλλους. 

Το πρόβλημα με τους γιατρούς δεν είναι ότι έχουν κάποια ιδιομορφία. Είναι και αυτοί άνθρωποι και 'Ελληνες, όπως όλοι οι υπόλοιποι. Το πρόβλημα είναι ότι αν πέσεις σε κακό δικηγόρο χάνεις απλώς μία δίκη. Αμα πέσεις σε κακό γιατρό, μπορεί να χάσεις τα πάντα. Ευχαριστώ πολύ.

ΠΡΟΕΔΡΕΥΩΝ (Παναγιώτης Ν. Κρητικός): Προχωρούμε στην επόμενη επίκαιρη ερώτηση...

ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπουργός Οικονομικών): Κύριε Πρόεδρε, αν μου επιτρέπετε, θα παρακαλούσα και εσάς και τους κυρίους συναδέλφους να προταχθεί η ερώτηση που απευθύνεται στο Υπουργείο Οικονομικών λόγω κάποιου κωλύματος.

ΠΡΟΕΔΡΕΥΩΝ (Παναγιώτης Ν. Κρητικός): Το Προεδρείο δεν έχει αντίρρηση αν συμφωνεί το Σώμα.

Δέχεστε, κύριοι συνάδελφοι, το αίτημα του κυρίου Υπουργού, να προταχθεί η ερώτηση του κ. Ιντζέ;

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.

ΠΡΟΕΔΡΕΥΩΝ (Παναγιώτης Ν. Κρητικός): Συνεπώς θα συζητηθεί η με αριθμό 314/12.11.1997 επίκαιρη ερώτηση πρώτου κύκλου του Βουλευτή του ΔΗ.Κ.ΚΙ. κ. Αναστασίου Ιντζέ προς τους Υπουργούς Εθνικής 'Αμυνας, Εθνικής Οικονομίας και Οικονομικών, σχετικά με τη λήψη μέτρων για την ικανοποίηση των αιτημάτων των αγωνιστών της Εθνικής Αντίστασης.

Σε περίληψη η ερώτηση του κ. Ιντζέ έχει ως εξής:

"Παρά τις κατά καιρούς διαβεβαιώσεις κυβερνήσεων του ΠΑΣΟΚ και την ομόφωνη απόφαση της Βουλής στις 29.8.1989, οι αγωνιστές της Εθνικής Αντίστασης δεν έχουν ακόμα αποκατασταθεί.

Επειδή η αδιαφορία με την οποία αντιμετωπίζουν οι αρμόδιοι τους πρωταγωνιστές του έπους της Εθνικής Αντίστασης, αλλά και ο εμπαιγμός τους συνιστούν βαρύτατη προσβολή της ίδιας της Ιστορίας μας,

Ερωτώνται οι κύριοι Υπουργοί:

Εάν θα μεριμνήσουν για την ικανοποίηση των δίκαιων αιτημάτων των αγωνιστών της Εθνικής Αντίστασης, όπως:

α) Η χορήγηση του επιδόματος των αγροτών αντιστασιακών συνταξιούχων του ΟΓΑ σε όλους τους δικαιούχους και σε όλους όσους αδικαιολόγητα έχει περικοπεί.

β) Η επέκταση και στους αγωνιστές της ΕΑΜικής Εθνικής Αντίστασης των ευεργετημάτων, που έχουν παραχωρηθεί στους μη ΕΑΜικούς αντιστασιακούς.

γ) Η εξομοίωση των αναπήρων του Δημοκρατικού Στρατού με τους αναπήρους της Αλβανίας και της Εθνικής Αντίστασης".

Τον λόγο έχει ο Υφυπουργός Οικονομικών κ. Χριστοδουλάκης.

ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπουργός Οικονομικών): Θα ήθελα, κύριε Πρόεδρε, να απαντήσω με συντομία και σαφήνεια στα θέματα που θετει ο κ. Ιντζές.

Καταρχήν είναι γνωστό ότι με το ν. 2320/95 και συγκεκριμένα με τα άρθρα 6 και 7, που έχει αυτός ο νόμος, επαναχορηγήθησαν οι συντάξεις οι οποίες είχαν καθοριστεί με το ν. 1813/88 σε αγωνιστές της Εθνικής Αντίστασης και οι οποίες είχαν διακοπεί για ένα ορισμένο χρονικό διάστημα.

Πρέπει εδώ να τονίσω ότι οι χορηγήσεις συντάξεων που έγιναν σε αγωνιστές της Εθνικής Αντίστασης, σε συνταξιούχους του ΟΓΑ κλπ. που είχε διακοπεί η χορήγησή τους, έγινε κανονικά σε όσους ακριβώς είχαν ενταχθεί στο σύστημα των δικαιούχων. Και όχι μόνο σε αυτούς, αλλά και σε αυτούς οι οποίοι εκ των υστέρων βρέθηκαν ως δικαιούχοι, παρά το γεγονός ότι δεν είχαν προλάβει τη σύνταξη του αντιστασιακού λόγω καθυστερήσεων των επιτροπών, άλλων γραφειοκρατικών διαδικασιών κλπ. Χορηγήθηκε λοιπόν και σε αυτούς εξ αρχής βεβαίως η σύνταξη την οποία προέβλεπε ο ν. 2320/95.

'Ερχομαι τώρα στο δεύτερο και τρίτο ερώτημα το οποίο θέτετε. 'Οσον αφορά τα θέματα της αποκατάστασης των αγωνιστών της Εθνικής Αντίστασης και αναπήρων του εμφυλίου πολέμου, πρέπει να σας πω ότι με μια σειρά διατάξεων του 1543, του 1813 και του 1863 που έλαβαν χώρα αντιστοίχως


 

  

Σελίδα 1612 

 

το 1985, 1988 και 1989, καθιερώθηκε ότι δικαιούνται σύνταξη από το δημόσιο όσοι έπαθαν αναπηρία βαθμού άνω του 25%. Και πρέπει εδώ να τονίσω, σχετικά με τις διακρίσεις που λέτε ότι γίνονται μεταξύ διαφορετικών κατηγοριών θυμάτων, ότι οι δικαιούχες κατηγορίες είναι ίδιες. Δηλαδή ότι προβλέπεται για τις δικαιούχες κατηγορίες και ποιες είναι αυτές και πώς ορίζονται για τα θύματα ή τους αναπήρους της περιόδου 194-1941, ακριβώς οι ίδιες κατηγορίες ορίζονται και για όσους υπέστησαν αναπηρικά τραύματα ή άλλες ταλαιπωρίες μετέπειτα, και στην εθνική αντίσταση και στη διάρκεια του εμφυλίου πολέμου.

Η μόνη διαφορά η οποία υπάρχει, είναι ότι αυτές οι δυο κατηγορίες κρίνονται από διαφορετικές διαδικασίες και διαφορετικές επιτροπές. Απ' ότι γνωρίζω όμως δεν υπάρχει καμιά αντίρρηση σ' αυτό το θέμα, να κρίνονται οι μεν από την ανωτάτη στρατιωτική επιτροπή και οι δε από τις περιφερειακές επιτροπές υγείας. Αυτό ενδεχομένως μπορεί να δημιουργεί κάποια έτσι αίσθηση διαφοροποίησης. Πρέπει όμως να τονίσω με κατηγορηματικό τρόπο ότι οι δικαιούχες ομάδες, όπως επίσης και τα μέλη των οικογενειών των αναπήρων, είναι τα ίδια και για τις δυο περιπτώσεις.

Γενικά καταλήγοντας, θέλω να πω ότι η Κυβέρνηση έχει την αίσθηση ότι έκανε πάρα πολλά πράγματα, το άξιζαν βεβαίως και έπρεπε να το κάνει ως τιμή σε όσους αγωνίστηκαν στην περίοδο της Εθνικής Αντίστασης ή υπέστησαν ταλαιπωρία στο διάστημα το οποίο ακολούθησε μετά. Σας ευχαριστώ.

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Ιντζές έχει το λόγο.

ΑΝΑΣΤΑΣΙΟΣ ΙΝΤΖΕΣ: Κύριε Πρόεδρε, έχω την αίσθηση ότι εδώ δεν συνεννοούμεθα. Χθες είχα ακροαστεί τους εκπροσώπους της Εθνικής Αντίστασης και μου διεκτραγώδησαν όλα τα προβλήμα τα οποία εν συντομία εκθέτω στην επίκαιρη ερώτησή μου και σήμερα ακούω από τον κύριο Υφυπουργό των Οικονομικών ότι όλα τα αιτήματα είναι λελυμένα. Εις εκ των δύο όσα λέει δεν θα ανταποκρίνονται στην πραγματικότητα. Είναι η πιο επιεικής έκφραση. Εγώ πιστεύω ότι το γεγονός και μόνο ότι άλλες επιτροπές κρίνουν τις αιτήσεις των αγωνιστών του Δημοκρατικού Στρατού και άλλες τις ΕΑΜικής αντίστασης, αυτό και μόνο το γεγονός κατηγοριοποιεί τις δυο αυτές περιπτώσεις και μια εκ των δυο θα είναι δυσμενέστερη σε σχέση με την άλλη. Και ερωτάμε γιατί αυτό, ποια είναι τα κριτήρια. 'Αλλωστε δεν φαντάζομαι τώρα, αγωνιστές υπερήλικες να έχουν θέματα αγωνιστικά. Σημαίνει ότι κάτι υπάρχει στην πράξη, στην ουσία που δεν μπορώ και εγώ να διευκρινήσω. Εγώ πιστεύω, κύριε Πρόεδρε, ότι ήταν υποχρέωση του κυρίου Πρωθυπουργού να δεχθεί τους επιζώντες της ηρωικής ελληνικής Εθνικής Αντίστασης για λόγους ηθικούς. Επί δύο χρόνια ζητούν ακρόαση και δεν τους δέχεται. Ερχεται βέβαια ο κύριος Υπουργός, λέει ότι λύθηκαν τα προβλήματα, ενώ αυτοί λένε ότι κανένα πρόβλημα δεν έχει λυθεί. 

Εν πάση περιπτώσει, σε δύο μήνες, κύριε Πρόεδρε, εγώ θα επανέλθω εφόσον ξαναδώ τους εκπροσώπους της Εθνικής Αντίστασης και καταγράψω ένα προς ένα τα αιτήματα. Και την άλλη φορά η επερώτηση δεν θα είναι πέντε σειρές, θα είναι πέντε σελίδες.

ΠΡΟΕΔΡΕΥΩΝ (Παναγιώτης Ν. Κρητικός): Ο κύριος Υφυπουργός έχει το λόγο.

ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπουργός Οικονομικών): Θα περιμένω την υποβολή των αιτημάτων που θα θέσει ο κ. Ιντζές και με προθυμία θα απαντήσω και σ' αυτά τα θέματα. Σας ευχαριστώ, κύριε Πρόεδρε. 

ΠΡΟΕΔΡΕΥΩΝ (Παναγιώτης Ν. Κρητικός): Τέταρτη επίκαιρη ερώτηση πρώτου κύκλου είναι η με αριθμό 322/12.11.97 της Βουλευτού του Συνασπισμού της Αριστεράς και της Προόδου κ. Στέλλας Αλφιέρη προς τον Υπουργό Υγείας και Πρόνοιας, σχετικά με τις προθέσεις της Κυβέρνησης για θεσμοθέτηση και χρηματοδότηση της θεραπευτικής μονάδας αποκατάστασης στο Ψυχιατρικό Νοσοκομείο Αθηνών.

Η επίκαιρη ερώτηση έχει ως εξής:

"Μετά την επίσκεψη του Συνασπισμού δια του Προέδρου του και τη συνεργασία που είχαμε με την Επιστημονική Επιτροπή του Ψ.Ν.Α. διαπιστώσαμε ότι σημαντικά προγράμματα του νοσοκομείου κινδυνεύουν να σταματήσουν. Από την εφημερίδα "ΕΛΕΥΘΕΡΟΤΥΠΙΑ" της 8.11.97 πληροφορηθήκαμε ότι η δημόσια υπόσχεση του Υπουργού Υγείας για θεσμοθέτηση της λειτουργίας της μονάδας θεραπευτικής αποκατάστασης στο Ψ.Ν.Α. δεν υλοποιείται με αποτέλεσμα οι εργαζόμενοι στη μονάδα να βρίσκονται σε σύγχυση μη γνωρίζοντας το μέλλον του προγράμματος και αντιμετωπίζοντας τον κίνδυνο οι ασθενείς να υποχρεωθούν αντί να επανενταχθούν στην κοινωνία να επιστρέψουν στο άσυλο. Δεν θεωρείται άλλωστε τυχαία η ανακοίνωση σαράντα τριών απολύσεων εργαζομένων στον τομέα της αποκατάστασης.

Τα παραπάνω συμβαίνουν ενόσω το Υπουργείο Εργασίας έχει εγκρίνει τη συνέχεια του προγράμματος "Δαφνί 2" από 1.10.97 και το νοσοκομείο δέχεται τη συνέχεια του προγράμματος. Παράλληλα η προοπτική να μη θεσμοθετηθεί η λειτουργία της μονάδας θεραπευτικής αποκατάστασης απειλεί τη συμμετοχή της χώρας μας στο ευρωπαϊκό πρόγραμμα για την καταπολέμηση του αποκλεισμού από την αγορά εργασίας, το οποίο απευθύνεται και σε αποθεραπευμένους ψυχικά πάσχοντες.

Επειδή το Υπουργείο Υγείας καλείται να σταματήσει πολιτικές που οδηγούν στον αποκλεισμό και χρεώνουν την πολιτεία μας με ρατσιστικές επιλογές

Ερωτάται ο κύριος Υπουργός:

1. Αν προτίθεται να θεσμοθετήσει τη λειτουργία της μονάδας θεραπευτικής αποκατάστασης και να στηρίξει με σημαντική χρηματοδότηση το πρόγραμμα.

2. Αν προτίθεται να ανακαλέσει την απόλυση των σαράντα τριών εργαζομένων που απασχολούνται στη μονάδα τηςη θεραπευτικής αποκατάστασης".

Ο κύριος Υπουργός έχει το λόγο.

ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Οφείλω να επισημάνω ξεκινώντας την απάντησή μου στην επίκαιρη ερώτηση της συναδέλφου ότι αναφέρεστε σε δύο θέματα. Πρώτον, στη λειτουργία μονάδας θεραπευτικής αποκατάστασης και στο πρόγραμμα κοινωνικού αποκλεισμού.

Θα ξεκινήσω από το δεύτερο. Στις 29.12.95 το Υπουργικό Συμβούλιο με απόφασή του ενέκρινε την πρόσληψη προσωπικού με σχέση εργασίας ιδιωτικού δικαίου ορισμένου χρόνου, διάρκειας ενός έτους σε νοσηλευτικά ιδρύματα για την υλοποίηση των προγραμμάτων κοινωνικού αποκλεισμού από την αγορά εργασίας.

Για το Ψυχιατρικό Νοσοκομείο Αττικής εγκρίθηκε η πρόσληψη εξήντα οκτώ ατόμων διαφόρων ειδικοτήτων. Μετά την ολοκλήρωση της σχετικής διαδικασίας προσλήφθηκαν τελικά σαράντα έξι άτομα. Επειδή η λειτουργία του προγράμματος έληξε 30.4.97 οι σχετικές συμβάσεις εργασίες έληξαν και αυτές 30.4.97. Η παραμονή του προσωπικού δεν είναι δυνατή με παράταση των συμβάσεων εργασίας, επειδή δεν πρόκειται για παράταση του προγράμματος, αλλά για αρχική πρόσληψη.

Το πρόγραμμα συνεχίζει να λειτουργεί με δαπάνες και προσωπικό του Ψυχιατρικού Νοσοκομείου Αττικής.

Αυτά όσον αφορά το πρόγραμμα του κοινωνικού αποκλεισμού.'Οσον αφορα τη λειτουργία της μονάδας θεραπευτικής αποκατάστασης, η μονάδα αυτή είναι ήδη θεσμοθετημένη με το ν.2071/92 παράγραφος 1 και αποτελεί μονάδα ψυχικής υγείας. Η έκδοση της υπουργικής απόφασης που θα καθορίσει τις επί μέρους λειτουργίες της σύμφωνα με το ίδιο άρθρο, βρίσκεται σε εξέλιξη. Η θεραπευτική μονάδα αποκατάστασης του Ψυχιατρικού Νοσοκομείου Αττικής λειτουργεί και οι δαπάνες της καλύπτονται από τον προϋπολογισμό του νοσοκομείου με σχετικές αποφάσεις του διοικητικού συμβουλίου του νοσοκομείου. Με το νέο δε πρόγραμμα εκσυγχρονισμού του νοσοκομείου προβλέπεται επίσης η δημιουργία δύο τουλάχιστον ακόμη θεραπευτικών μονάδων. Αυτά με ενημερώνει το διοικητικό συμβούλιο του νοσοκομείου, αυτά σας απαντώ. Εάν έχετε άλλη άποψη, διότι έχω την αίσθηση ότι υπάρχει μία διαφορετική προσέγγιση στο κείμενο της επίκαιρης ερώτησης από τα συμβαίνοντα στο Ψυχιατρείο.


 

  

Σελίδα 1613 

ΠΡΟΕΔΡΕΥΩΝ (Παναγιώτης Ν. Κρητικός): Η κ. Αλφιέρη έχει το λόγο.

ΣΤΥΛΙΑΝΗ ΑΛΦΙΕΡΗ: Κύριε Υφυπουργέ, πραγματικά υπάρχει μια διαφορετική προσέγγιση. Και η διαφορετική προσέγγιση πιστεύω ότι δεν είναι τυχαία, προέρχεται μέσα από τη γνώση που λυπάμαι αλλά θέλω να σας πω, ότι αυτό που καταθέσατε εδώ δείχνει ότι δεν παρακολουθείτε τα δρώμενα μέσα στο νοσοκομείο. Και θα γίνω συγκεκριμένη, κύριε Υπουργέ, γιατί θέλω να σας ενημερώσω ότι ο Συνασπισμός παρακολουθεί από κόντα την πορεία του Ψυχιατρικού Νοσοκομείου Αττικής και επιμένει στη βελτίωση των απαράδεκτων συνθηκών διαβίωσης και στην ανάπτυξη υπηρεσιών αποκατάστασης εντός και εκτός του Νοσοκομείου.

Κύριε Υφυπουργέ, φαίνεται ότι η ασυνέπεια των λόγων σας και της πολιτικής σας είναι συγκεκριμένη γι'αυτό το νοσοκομείο και γίνομαι συγκεκριμένη με συγκεκριμένα γεγονότα.

Yπάρχουν εξαγγελίες που κατά καιρούς έχετε κάνει, και ποτέ δεν έχουν υλοποιηθεί, σε μια σειρά προγραμμάτων και συγκεκριμένα για το πρόγραμμα "ΨΙΧΑΡΓΟ", που εσείς έχετε μελετήσει, χωρίς τη συμμετοχή των εργαζομένων και το έχετε καταθέσει με ένα συγκεκριμένο προγραμματισμό. Αυτό το πρόγραμμα -υποτίθεται ότι το έχετε μελετήσει, το έχετε δει, το έχετε εξετάσει- δεν το εφαρμόζετε στο νοσοκομείο. Και τι πάει να πει αυτό; Το περιεχόμενο προφανώς το ξέρετε καλύτερα από εμένα: Συρρίκνωση των κλινών του νοσοκομείου με πρώτο βήμα τη μεταφορά σε κατάλληλο χώρο των νοητικά μειονεκτούντων ασθενών και βέβαια, όπως τονίστηκε από τον κύριο Υπουργό, τη θεσμική κατοχύρωση των υπηρεσιών αποκατάστασης. 'Οχι, κύριε Υφυπουργέ, τη συρρίκνωση των υπηρεσιών.

'Οπως δήλωσε ο κύριος Υφυπουργός και έγινε αποδεκτό από όλες τις εφημερίδες, θα δοθούν τριάμισι δισεκατομμύρια (3.500.000.000) δραχμές και θα γίνουν εκατόν πενήντα προσλήψεις. Αντί αυτού, κύριε Υφυπουργέ, σήμερα έχουμε την απόλυση σαράντα τριών εργαζομένων, δηλαδή τινάζετε ένα πρόγραμμα στον αέρα. 'Εχουν δαπανηθεί χρήματα για υποδομή, έχουν δημιουργηθεί ξενώνες και διαμερίσματα, στα οποία έχουν ενταχθεί ασθενείς στο στάδιο επανένταξης και υλοποίησης.

Το Ψυχιατρικό Νοσοκομείο έχει συνδεθεί με το ευρωπαϊκό πρόγραμμα για την καταπολέμηση του αποκλεισμού από την αγορά εργασίας. 'Ολο αυτό το οικοδόμημα, κύριε Υφυπουργέ, κινδυνεύει να σταματήσει, γιατί η πολιτεία δεν αποφασίζει να χρηματοδοτήσει τη μονάδα και βέβαια να χορηγήσει κονδύλια.

Συγκεκριμένα, κύριε Υφυπουργέ, ζητάμε από την Κυβέρνηση την επαναπρόσληψη των σαράντα τριών εργαζομένων, τη θεσμοθέτηση λειτουργίας της θεραπευτικής μονάδας αποκατάστασης. Είμαστε συγκεκριμένοι, κύριε Υπουργέ. Να σταματήσει η σύγχυση που δημιουργήσατε σε ένα νοσοκομείο που οι εργαζόμενοι με ευαισθησία και ηρωισμό, στηρίζουν πολιτικές που εσείς έχετε διαγράψει από το κυβερνητικό σας πρόγραμμα.

Περιμένουμε, λοιπόν, την υλοποίηση της υπόσχεσής σας για τριάμισι δισεκατομμύρια (3.500.000.000) δραχμές. Επίσης θέλω να σας πω, κύριε Υφυπουργέ, ότι ζητούν οι φορείς όλου του νοσοκομείου να εξασφαλιστεί η διαφάνεια για τη διαχείριση των πόρων. 'Εχουν καταθέσει πληθώρα προτάσεων. Καλό είναι το Υπουργείο σας να τις εξετάσει. Και αυτά τα χρήματα που πηγαίνουν σε κάποιες άσπρες ή μαύρες τρύπες, να πάνε για τους ασθενείς. Είναι πολύ σημαντικό, κύριε Υφυπουργέ, για μας αυτό το νοσοκομείο να αποκτήσει ανθρώπινο πρόσωπο.

Ευχαριστώ πολύ.

ΠΡΟΕΔΡΕΥΩΝ (Παναγιώτης Ν. Κρητικός): Ο κύριος Υφυπουργός έχει το λόγο.

ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Δύο λόγια θα πω, κύριε Πρόεδρε.

Αγαπητή συνάδελφε, σας διάβασα το κείμενο που μου έστειλε το διοικητικό συμβούλιο του νοσοκομείου. Δεν έχω να προσθέσω τίποτε σ'αυτά που είπατε. 'Ομως, επειδή πράγματι υπάρχει μια διαφορετική προσέγγιση, θα σας παρακαλέσω πέρα από τα Πρακτικά τα οποία θα πάρω, αν θέλετε να συνεργαστούμε, διότι άλλη πληροφόρηση βλέπω να έχω εγώ και άλλη εσείς. 

Εκείνο που πρέπει να σας διαβεβαιώσω, είναι το εξής: 'Ηδη έχει αποφασιστεί, από πλευράς του Υπουργείου Υγείας Πρόνοιας, της πολιτικής ηγεσίας του και μετά από επίσκεψη του Υπουργού κ. Γείτονα, δική μου και όλων των υπηρεσιακών παραγόντων του Υπουργείου, ένα διετές πρόγραμμα άμεσης παρέμβασης στο χώρο του Ψυχιατρικού Νοσοκομείου. 'Ετσι πολύ σύντομα θα έχετε ορατά αποτελέσματα για όλες τις δράσεις. Είμαστε αποφασισμένοι να δράσουμε. Δεν πάει άλλο, το ομολογώ και εγώ. 'Εχετε δίκιο. Εν πάση περιπτώσει, το Ψυχιατρικό Νοσοκομείο Αττικής σε δύο χρόνια θα έχει αλλάξει. 'Ετσι πιστεύουμε.

ΣΤΥΛΙΑΝΗ ΑΛΦΙΕΡΗ: Θα έρθω τις επόμενες μέρες.

ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Να έρθετε, να συζητήσουμε, να συνεργαστούμε.

ΠΡΟΕΔΡΕΥΩΝ (Παναγιώτης Ν. Κρητικός): Κύριοι Βουλευτές, παρακαλώ να εγκρίνετε άδεια απουσίας στο εξωτερικό του συναδέλφου κ. Ιωάννου Παπαδάτου.

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.

ΠΡΟΕΔΡΕΥΩΝ (Παναγιώτης Ν. Κρητικός): Η Βουλή ενέκρινε.

Συζητείται η τρίτη με αριθμό 319/12.11.97 επίκαιρη ερώτηση δεύτερου κύκλου του Βουλευτή του Koμμουνιστικού Κόμματος Ελλάδος κ. Χαράλαμπου Αγγουράκη προς τους Υπουργούς Υγείας και Πρόνοιας, Εθνικής Παιδείας και Θρησκευμάτων, σχετικά με τις προθέσεις της Κυβέρνησης για συμμετοχή κρατικών φορέων σε διαφημιστική καμπάνια, ιδιωτικής διαφημιστικής εταιρείας, κατά των ναρκωτικών.

Η ερώτηση του κ. Αγγουράκη έχει ως εξής:

"Η αναγωγή της ιδιωτικοποίησης σε βάθρο της κυβερνητικής πολιτικής έχει ανοίξει την όρεξη διάφορων ιδιωτών, οι οποίοι δεν διστάζουν μπροστά σε τίποτα προκειμένου να αναπτύξουν δραστηριότητες, προκειμένου να εξυπηρετήσουν τα ποικίλα συμφέροντά τους. Η Κυβέρνηση όχι μόνο ενθαρρύνει αυτό το θέμα, αλλά συχνά με φορείς του ευρύτερου δημόσιου τομέα συμμετέχει σε ανάλογες δραστηριότητες προσδίδοντάς τους κύρος, αλλά και κρακτικά κονδύνλια.

Χαρακτηριστική είναι η περίπτωση της ομάδας διαφημιστών με την επωνυμία "ΖΩΝΕΙ", η οποία ανέλαβε την ενήμερωση των νέων της πατρίδας μας, ανάμεσα στα άλλα και για τα ...ναρκωτικά! Η ομάδα αυτή ανακοίνωσε την πρόθεσή της να διεξάγει σχετική καμπάνια από τα Μέσα Μαζικής Ενημέρωσης και να διανείμει σχετικό έντυπο στα σχολεία της δευτεροβάθμιας εκπαίδευσης, ενώ την υλοποίηση του όλου "προγράμματος" έχει αναλάβει μια διαφημιστική εταιρεία.

Και όλα αυτά συμβαίνουν σε μία περίοδο κατά την οποία έχει εξαπολυθεί από διάφορους κύκλους μια επικίνδυνη καμπάνια για το διαχωρισμό των ναρκωτικών σε "σκληρά" και "μαλακά", τη νομιμοποίηση των "μαλακών" κλπ.

Το θέμα είναι πως ο καθ' ύλην αρμόδιος κρατικός φορέας, ο ΟΚΑΝΑ, δεν συμμετέχει στη δραστηριότητα αυτή, η οποία όμως έχει εξασφαλίσει τη χορηγία μιας ασφαλιστικής εταιρείας, του περιοδικού "FORUM" και της Γενικής Γραμματείας Νέας Γενιάς.

Ερωτώνται οι κύριοι Υπουργοί: 

Είναι διατεθειμένη η Κυβέρνηση να επιτρέψει τη διεξαγωγή αυτής της δραστηριότητας, δίχως την εποπτεία του ΟΚΑΝΑ, όπως προβλέπεται από το υφιστάμενο θεσμικό πλαίσιο; 

Προτίθεται η Κυβέρνηση να πάρει μέτρα καταλογισμού ευθυνών για τη συμμετοχή της Γενικής Γραμματείας Νέας Γενιάς σ' αυτήν την επιχειρηματική δραστηριότητα κάποιων ιδιωτών, προσδίδοντάς της έτσι κύρος, αλλά και χορηγώντας κρατικά κονδύλια;

Ποια μέτρα πρόκειται να πάρει η Κυβέρνηση και πότε, ώστε η νέα γενιά να ενημερώνεται έγκυρα από τους αρμόδιους φορείς, όπως είναι ο ΟΚΑΝΑ και οι θεραπευτικές κοινότητες, τις οποίες πρέπει να ενισχύσει για την επιτέλεση του έργου τους;".

Ο Υφυπουργός Υγείας και Πρόνοιας κ. Μανόλης Σκουλάκης έχει και πάλι το λόγο.


 

  

Σελίδα 1614 

ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Θα απαντήσω στην ερώτησή σας, αγαπητέ συνάδελφε, χρησιμοποιώντας στοιχεία της Γενικής Γραμματείας Νέας Γενιάς.

Απ' ότι με ενημερώνει η Γενική Γραμματεία Νέας Γενιάς, στα πλαίσια της λειτουργίας της, πέραν των προγραμμάτων που υλοποιεί η ίδια, ενισχύει οικονομικά και μη κερδοσκοπικούς οργανισμούς, όπως δήμους, μαθητικές κοινότητες, κοινωνικούς φορείς, συλλόγους, πανεπιστήμια και άλλα.

Από τις αρχές του 1997 η Γενική Γραμματεία Νέας Γενιάς πραγματοποίησε ριζική τομή στον τρόπο διαχείρισης και κατανομής των ενισχύσεων αυτών, για να εξασφαλίσει τη μεγαλύτερη δυνατή διαφάνεια και αντικειμενικότητα στην αξιολόγηση και στην επιλογή τους. 

Συγκεκριμένα, όπως με ενημερώνει, δημοσίευσε στον Τύπο πρόσκληση υποβολής προτάσεων για ένταξη στο ειδικό πρόγραμμα υποστήριξης πρωτοβουλιών των νέων. Η πρόσκληση και σχετικό ενημερωτικό φυλλάδιο επισυνάπτονται, τα έχω εδώ και είναι στη διάθεσή σας.

Στο πρόγραμμα αυτό υποβλήθηκαν περί τις δύο χιλιάδες προτάσεις, από τις οποίες εγκρίθηκαν και έλαβαν περιορισμένου ύψους χορηγία περίπου πεντακόσιες. Στις προτάσεις που εγκρίθηκαν, όντως περιλαμβανόταν εκείνη της αστικής μη κερδοσκοπικής εταιρείας "ΖΩΝΕΙ", η οποία επίσης είναι στη διάθεσή σας. 

'Οπως λέει η Γενική Γραμματεία, "είναι εμφανές ότι η πρόταση αναφερόταν σε καμπάνια ευαισθητοποίησης για κοινωνικά προβλήματα των νέων όπως τα ναρκωτικά, το AIDS η βία στα Μέσα Μαζικής Ενημέρωσης". Το ύψος της χορηγίας προς τη μη κερδοσκοπική εταιρεία "ΖΩΝΕΙ" ήταν οκτακόσιες χιλιάδες (800.000) δραχμές. To καταθέτω στα πρακτικά.

(Στο σημείο αυτό ο Υφυπουργός κ. Ε. Σκουλάκης καταθέτει για τα Πρακτικά το σχετικό έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής).

'Οσον αφορά τώρα το σκεπτικό σας, θέλω να πω ότι συμφωνώ και εγώ με τη Γενική Γραμματεία Νέας Γενιάς. Στα θέματα της πρόληψης είναι σωστό να μην εμπλέκεται μόνο το κράτος, γιατί οι νέοι είναι αντικρατιστές και μόλις δουν εκπρόσωπο του κράτους δεν πλησιάζουν. Αυτή είναι η βασική μας φιλοσοφία. Σωστό είναι η Νέα Γενιά και ο ΟΚΑΝΑ να συνεργάζεται με μη κερδοσκοπικούς οργανισμούς, με φορείς της Νομαρχιακής και Τοπικής Αυτοδιοίκησης και με όλους τους κοινωνικούς φορείς. Αυτή άλλωστε είναι η δική μας αγωνία, το πώς θα καταφέρουμε σε κάθε νομό να ευαισθητοποιήσουμε και να συσπειρώσουμε ολόκληρη την τοπική κοινωνία. 

Εκεί στηρίζεται ακριβώς το πρόγραμμα πρόληψης, που έχουμε εξαγγείλει για τους είκοσι έξι νομούς της χώρας. 'Εχουμε δρομολογήσει είκοσι έξι αστικές εταιρείες, σε είκοσι έξι νομούς της χώρας και αποφεύγουμε συνειδητά να τα βαφτίζουμε κρατικά προγράμματα. Θέλουμε να περάσουν στην κοινωνία ως προγράμματα κάθε τοπικής κοινωνίας, τα οποία ασφαλώς βοηθούνται από την πολιτεία, η οποία έχει και την κύρια ευθύνη.

Συμφωνώ, όμως, απόλυτα μαζί σας σε ένα σημείο. Tα προγράμματα πρόληψης για τα ναρκωτικά, για να εγκριθούν από οποιονδήποτε φορέα, πρέπει υποχρεωτικά να έχουν την έγκριση του ΟΚΑΝΑ.

Να ξέρει ο ΟΚΑΝΑ, να ξέρει το επίσημο όργανο της πολιτείας τι μήνυμα στέλνουν αυτά τα προγράμματα. Γι' αυτό και μη γνωρίζοντας την επερώτησή σας, έχω καλέσει όλους τους εμπλεκόμενους φορείς τη Δευτέρα να συζητήσουμε αυτό το θέμα. Και σας απαντώ ευθέως: Αν το συγκεκριμένο πρόγραμμα δεν έχει πάρει την έγκριση του ΟΚΑΝΑ, ο ομιλών θα το μπλοκάρει. Να πάρει πρώτα την έγκριση του ΟΚΑΝΑ ότι τα μηνύματα που θα στείλει με τον οποιονδήποτε τρόπο θα είναι μέσα στα πλαίσια της πολιτικής μας.

Αυτά έχω να σας πω. Επιμένω ότι δεν είναι λάθος επιλογή, η εμπλοκή των μη κυβερνητικών οργανώσεων και των άλλων κοινωνικών φορέων στο θέμα της πρόληψης κατά των ναρκωτικών. Είναι σωστή επιλογή.

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Αγγουράκης έχει το λόγο.

ΧΑΡΑΛΑΜΠΟΣ ΑΓΓΟΥΡΑΚΗΣ: Κύριε Πρόεδρε, ειλικρινά δεν κατάλαβα την απάντηση του κυρίου Υπουργού. Μπορεί να οφείλεται σε εμένα. Εννοώ το εξής: 'Οχι μόνο ο κύριος Υπουργός αλλά κανένας σε αυτήν τη χώρα δεν θα μπορούσε να ήταν αντίθετος στην αυτενέργεια, στη δράση από κάτω για το τόσο σημαντικό και πολύ σοβαρό θέμα των ναρκωτικών.

Πρώτα-πρώτα εμείς από το Κομμουνιστικό Κόμμα Ελλάδος θέλουμε και προσπαθούμε με κάθε τρόπο να ενθαρρύνουμε αυτές τις δραστηριότητες, και μάλιστα, αν θέλετε, κριτικάρουμε την Κυβέρνηση για το ότι δεν τις ενισχύει.

Αλλά δεν συζητάμε γι'αυτό. Δεν είναι αυτό το αντικείμενό μας. Το αντικείμενο της ερώτησης ήταν πολύ συγκεκριμένο. 'Εχουμε μία διαφημιστική εταιρεία, που παρουσιάζει ένα πρόγραμμα δήθεν για την καταπολέμηση των ναρκωτικών -αυτή είναι η άποψή μας- και σε αυτό το πρόγραμμα συμμετέχει η Γενική Γραμματεία Νέας Γενιάς, που επιβεβαιώθηκε από τον κύριο Υπουργό, παραβιάζοντας το νόμο. Ο νόμος είναι ξεκάθαρος σε αυτό το θέμα. Δεν λέει πουθενά ο νόμος ότι την πρόληψη θα την κάνει μόνο το κράτος ή οι κρατικίστικοι φορείς. Ασφαλώς είναι τόσο χαμηλή η αξία του ελληνικού αστικού κράτους, που πραγματικά η νεολαία δεν το πιστεύει. Αλλά πέρα από αυτό, χρειάζεται μία κρατική εποπτεία και μία κρατική παρέμβαση για να υπάρχει επιστημονικότητα, διαφάνεια και επαλήθευση.

Κύριε Υπουργέ, ξέρετε τι ισχυρίζονται οι κύριοι του συγκεκριμένου προγράμματος; Ισχυρίζονται ότι έχουν την τεχνογνωσία σε πέντε χρόνια να μειώσουν το πρόβλημα των ναρκωτικών στο 50%. Και σ' αυτό το πράγμα συμμετέχει η Γενική Γραμματεία Νέας Γενιάς. Της προσδίδει επιστημονικότητα. Δεν έχουν καν την ευαισθησία να μας πουν βάσει ποιας επιστημονικής επεξεργασίας το κάνουν. Ποιοι είναι αυτοί που εγγυώνται τα όσα λένε;

Και επειδή πριν έγινε και μία συζήτηση περί παραπλάνησης μέντιουμ και τα ρέστα, έχω την εντύπωση ότι κάπου εκεί κοντά πάει όλη αυτή η υπόθεση. Το θέμα είναι συγκεκριμένο. Νομίζω ότι η Κυβέρνηση πρέπει να λάβει μέτρα. Ο νόμος είναι συγκεκριμένος και προβλέπει ότι δεν μπορεί κανείς να αναπτύξει οποιαδήποτε δραστηριότητα πρόληψης, ενημέρωσης, γύρω από τα ναρκωτικά χωρίς την εποπτεία -όπως διατυπώσαμε εμείς σεμνά στην ερώτηση, ο νόμος είναι σαφής- χωρίς την έγκριση του ΟΚΑΝΑ.

ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Συμφωνώ. 'Ημουν σαφέστατος.

ΧΑΡΑΛΑΜΠΟΣ ΑΓΓΟΥΡΑΚΗΣ: Και πιστεύω ότι πρέπει να υπάρχουν κυρώσεις στη Γενική Γραμματεία Νέας Γενιάς. Οφείλουν να γνωρίζουν το νόμο. Δεν μπορούμε έτσι να πηγαίνουμε. Εκτός και αν δεν συμφωνεί και να μας πει γιατί δεν συμφωνεί. Δεν μπορούμε να ζητάμε από τους πολίτες να εφαρμόζουν τους νόμους και τη Γενική Γραμματεία Νέας Γενιάς να τη συγχαίρουμε για το ότι έχει αντικρατικίστικη αντίληψη. Μα δεν πρόκειται περί αυτού. 'Αλλα είναι τα ζητήματα.

'Οσον αφορά για την πρωτοβουλία για τις είκοσι έξι εταιρείες, είναι καινούριο αυτό που λέτε. Το πρόβλημα όμως πάλι δεν θα λυθεί στο να μη δοθεί η εντύπωση ότι δεν είναι κρατικές. Ας αναπτύξουν τέτοιες η Τοπική Αυτοδιοίκηση, οι τοπικοί φορείς και να τις ενισχύσουμε. Νομίζω όμως ότι δεν γίνεται αυτό. 'Εχω την εντύπωση από ορισμένες πληροφορίες, από Κέρκυρα και Θεσσαλονίκη, ότι γίνεται ακριβώς το αντίθετο. Δηλαδή, στη Θεσσαλονίκη υπήρχε ένα πρόγραμμα του δήμου για την πρόληψη και πήγαμε εμείς τώρα να το ξαναεγκαινιάσουμε, τη στιγμή που ήδη υπάρχει. Ευχαριστώ.

ΠΡΟΕΔΡΕΥΩΝ (Παναγιώτης Ν. Κρητικός): Ο κύριος Υφυπουργός έχει το λόγο.

ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): 'Ημουν σαφέστατος. Είπα και επαναλαμβάνω: Απαγορεύεται βάσει του νόμου η εφαρμογή προγραμμάτων για την πρόληψη, διάδοση και χρήση των ναρκωτικών από οποιονδήποτε


 

  

Σελίδα 1615 

 

φορέα χωρίς προηγούμενη υποβολή του προγράμματος και έγκρισής του από τον ΟΚΑΝΑ, με την επιφύλαξη μόνο των διατάξεων του άρθρου 2 του ν. 1894/90. Σας ευχαριστώ που μου δίνετε την ευκαιρία να το επαναλάβω και να στείλω το μήνυμα προς πάσα κατεύθυνση: Επιτέλους, τα ναρκωτικά είναι σοβαρό θέμα και δεν μπορεί ο καθένας -να μην πω τη λέξη "παίζει"- να το προσεγγίζει με όποιον τρόπο νομίζει.

Συνεπώς σας είπα ότι εάν δεν έχει το πρόγραμμα αυτό πάρει την έγκριση του ΟΚΑΝΑ, θα το μπλοκάρω. Θα το κάνω σήμερα με μία και μόνη προϋπόθεση, να το εγκρίνει το οποιοδήποτε μήνυμα θέλει να στείλει αυτή η μη κερδοσκοπική εταιρεία με χρηματοδότηση της Γενικής Γραμματείας Νέας Γενιάς, με την έγκριση όμως του ΟΚΑΝΑ.

Σας είπα ακομα ότι τη Δευτέρα έχω καλέσει σύσκεψη όλων των εμπλεκομένων φορέων γι'αυτό το θέμα και αμέσως μετά τη σύσκεψη θα ακολουθήσει επιστολή μου σε όλους τους εμπλεκόμενους φορείς γι'αυτόν ακριβώς το λόγο.

Πάντως, καλώς έκανε η Γενική Γραμματεία Νέας Γενιάς και προκήρυξε αυτά τα προγράμματα. Εδώ είναι η διακήρυξη, εδώ είναι τα θέματα, εδώ είναι το μήνυμα που έστειλε σε όλους τους έχοντες τέτοια προγράμματα να υποβάλουν, παρουσιάστηκαν δύο χιλιάδες ενδιαφερόμενοι, χρηματοδότησε πεντακόσια προγράμματα, ένα εκ των οποίων ήταν και αυτό της συγκεκριμένης εταιρείας της τάξεως των οκτακοσίων χιλιάδων δραχμών. Δεν είναι και μεγάλο το ποσό για να σκεφθούμε άλλα πράγματα. Υπάρχει μία παράλειψη και θα διορθωθεί.

Εν πάση περιπτώσει, καλώς έχει λειτουργήσει η Γενική Γραμματεία Νέας Γενιάς όσον αφορά την προκήρυξη των προγραμμάτων. Προκήρυξη λοιπόν, διαφάνεια, υποβολή προτάσεων. Υπήρξε επιτροπή αξιολόγησης που ενέκρινε διάφορα προγράμματα και ενέκρινε και αυτό.

ΧΑΡΑΛΑΜΠΟΣ ΑΓΓΟΥΡΑΚΗΣ: Παρανομεί η Γενική Γραμματεία Νέας Γενιάς.

ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Αφήστε τώρα τις παρανομίες. Είναι παράλειψη. Υπάρχει η σχετική αλληλογραφία του εκπροσώπου της εταιρείας με τον ΟΚΑΝΑ και νομίζω ότι αυτή η διαδικασία έχει γίνει.

ΠΡΟΕΔΡΕΥΩΝ (Παναγιώτης Ν. Κρητικός): Η τέταρτη με αριθμό 316/12-11-1997 επίκαιρη ερώτηση δεύτερου κύκλου, της Βουλευτού του Δημοκρατικού Κοινωνικού Κινήματος κ. Βασιλικής Αράπη-Καραγιάννη προς τον Υπουργό Εθνικής Παιδείας και Θρησκευμάτων, σχετικά με την καθυστέρηση σύστασης της επιτροπής αξιολόγησης για την ίδρυση παραρτήματος του Εκπαιδευτικού Τεχνολογικού Ιδρύματος (ΤΕΙ) Λαμίας στην 'Αμφισσα.

Η παραπάνω επίκαιρη ερώτηση διαγράφεται και θα επανακατατεθεί.

'Εχω τη χαρά να ανακοινώσω στο Σώμα ότι από τα δυτικά θεωρεία παρακολουθούν τη συνεδρίασή μας εβδομήντα ένας μαθητές και τέσσερις συνοδοί-δάσκαλοι από το δημοτικό σχολείο των εκπαιδευτηρίων "Πασχάλη".

(Χειροκροτήματα)

Πρέπει να τους πούμε ότι σήμερα είναι ημέρα κοινοβουλευτικού ελέγχου, δηλαδή συζητούνται ερωτήσεις προς τους Υπουργούς, τις οποίες αναπτύσσουν μεμονωμένα οι συνάδελφοι. Είμαστε στο τέλος αυτής της διαδικασίας, γι'αυτό παρατηρούνται και τα κενά έδρανα, διότι η συζήτηση γίνεται μεταξύ περιορισμένου αριθμού συναδέλφων και περιορισμένου αριθμού Υπουργών.

Ολοκληρώθηκε η συζήτηση των επικαίρων ερωτήσεων.

Δεν θα εισέλθουμε στην ημερήσια διάταξη των επερωτήσεων, διότι οι επερωτώντες συνάδελφοι -και δη ο πρώτος των επερωτώντων- κύριοι Γ. Τρυφωνίδης Λ. Κουρής, Γ. Βουλγαράκης, Ε. Χαϊτίδης και Α. Παναγιωτόπουλος, που υπογράφουν την επερώτηση με αριθμό 9/30-10-97 προς τον Υπουργό Περιβάλλοντος - Χωροταξίας και Δημοσίων 'Εργων, κωλύονται. Συνεπώς η συζήτηση της επερώτησης ματαιώνεται.

Κύριοι συνάδελφοι, στο σημείο αυτό δέχεστε να λύσουμε τη συνεδρίαση;

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.

Με τη συναίνεση του Σώματος και ώρα 11.52' λύεται η συνεδρίαση για την προσεχή Δευτέρα 17 Νοεμβρίου 1997 και ώρα 18.00' με αντικείμενο Εργασιών του Σώματος κοινοβουλευτικό έλεγχο: α) συζήτηση επικαίρων ερωτήσεων και β) συζήτηση επερώτησης σύμφωνα με την ημερήσια διάταξη.

Ο ΠΡΟΕΔΡΟΣ
ΟΙ ΓΡΑΜΜΑΤΕΙΣ
 


Σελίδα 1616 σε PDF 