

 

  

Σελίδα 377 

 

Π Ρ Α Κ Τ Ι Κ Α  Β Ο Υ Λ Η Σ

 

 

Θ' ΠΕΡΙΟΔΟΣ (ΠΡΟΕΔΡΕΥΟΜΕΝΗΣ ΔΗΜΟΚΡΑΤΙΑΣ)

ΣΥΝΟΔΟΣ Γ'

ΣΥΝΕΔΡΙΑΣΗ Θ'

Παρασκευή 23 Οκτωβρίου 1998

 

 

Αθήνα, σήμερα στις 23 Οκτωβρίου 1998, ημέρα Παρασκευή και ώρα 10.20' συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια, για να συνεδριάσει υπό την προεδρία του Δ' Αντιπροέδρου αυτής κ. ΝΙΚΟΛΑΟΥ ΚΑΤΣΑΡΟΥ. 

ΠΡΟΕΔΡΕΥΩΝ (Νικόλαος Κατσαρός): Κυρίες και κύριοι συνάδελφοι, αρχίζει η συνεδρίαση. 

(ΕΠΙΚΥΡΩΣΗ ΠΡΑΚΤΙΚΩΝ: Σύμφωνα με την από 22.10.98 εξουσιοδότηση του Σώματος, επικυρώθηκαν με ευθύνη του Προεδρείου τα Πρακτικά της Η' συνεδριάσεώς του, της 22ας Οκτωβρίου 1998 σε ό,τι αφορά την ψήφιση στο σύνολο του σχεδίου νόμου: "Κύρωση της Συμφωνίας μεταξύ της Ελληνικής Δημοκρατίας και της Δημοκρατίας της Κροατίας για την αποφυγή της διπλής φορολογίας αναφορικά με τους φόρους εισοδήματος και κεφαλαίου"). 

Παρακαλείται ο κύριος Γραμματέας να ανακοινώσει τις αναφορές προς το Σώμα. 

(Ανακοινώνονται προς το Σώμα από τον κ. Ελευθέριο Παπανικολάου, Βουλευτή Μεσσηνίας, τα ακόλουθα: 

Α' ΚΑΤΑΘΕΣΗ ΑΝΑΦΟΡΩΝ 

1) Ο Βουλευτής Εύβοιας κ. ΕΥΑΓΓΕΛΟΣ ΑΠΟΣΤΟΛΟΥ κατέθεσε αναφορα με την οποία η Κοινότητα Μαρμαρίου Εύβοιας ζητεί μέσα στα πλαίσια του Νέου Δήμου Μαρμαρίου την οικονομική στήριξη του δήμου. 

2) Ο Βουλευτής Εύβοιας κ. ΕΥΑΓΓΕΛΟΣ ΑΠΟΣΤΟΛΟΥ κατέθεσε αναφορά με την οποία ο Αγροτικός Συνεταιρισμός Εσπεριδοειδών Σκάλας Λακωνίας ζητεί άμεση επέμβαση για την προστασία των εγχώριων εσπεριδοειδών από την εισαγωγή και διακίνηση εσπεριδοειδών από τρίτες χώρες. 

3) Ο Βουλευτής Χανίων κ. ΙΩΣΗΦ ΒΑΛΥΡΑΚΗΣ κατέθεσε αναφορά με την οποία ο Σύλλογος Μονίμων Υπαλλήλων και οι Σύνδεσμοι Ιδιωτικού Προσωπικού και Ηλεκτρονικών Πεδίου Βολής Κρήτης ζητούν να μην υπάρξει περικοπή των οργανικών θέσεων του εν ενεργεία πολιτικού προσωπικού στο Πεδίο Βολής Κρήτης. 

4) Ο Βουλευτής Χανίων κ. ΙΩΣΗΦ ΒΑΛΥΡΑΚΗΣ κατέθεσε αναφορά με την οποία η Κοινότητα Σούγιας Χανίων ζητεί να χαρακτηρισθεί ως ηρωϊκός τόπος η ευρύτερη περιοχή της. 

5) Ο Βουλευτής Θεσ/νίκης κ. ΚΥΡΙΑΚΟΣ ΣΠΥΡΙΟΥΝΗΣ κατέθεσε αναφορά με την οποία η Πανελλήνια Επαγγελματική 'Ενωση Εργαστηριακών Γιατρών ζητεί την καταβολή δεδουλευμένων ιατρικών εξετάσεων προς τα μέλη της από τον Οίκο Ναύτου. 

6) Ο Δ' Αντιπρόεδρος της Βουλής και Βουλευτής Λάρισας κ. ΝΙΚΟΛΑΟΣ ΚΑΤΣΑΡΟΣ κατέθεσε αναφορά με την οποία ο Δήμαρχος Τυρνάβου Λάρισας ζητεί να επιτραπεί η αποθήκευση και διακίνηση του τσίπουρου σε ελεγμένα πλαστικά δοχεία. 

7) Ο Βουλευτής Λακωνίας κ. ΑΘΑΝΑΣΙΟΣ ΔΑΒΑΚΗΣ κατέθεσε δημοσίευμα εφημερίδας στο οποίο ζητείται η επίλυση του στεγαστικού προβλήματος των νηπιαγωγείων και σχολείων του Νομού Λακωνίας. 

8) Ο Βουλευτής Λακωνίας κ. ΑΘΑΝΑΣΙΟΣ ΔΑΒΑΚΗΣ κατέθεσε δημοσίευμα εφημερίδας στο οποίο επισημαίνεται η απουσία Σχολικού Συμβούλου από τα Δημοτικά Σχολεία της περιφέρειας Λακεδαίμονος και Γυθείου. 

9) Ο Βουλευτής Αθηνών κ. ΒΥΡΩΝ ΠΟΛΥΔΩΡΑΣ κατέθεσε αναφορά με την οποία οι Εθελοντές - Εθελόντριες Μακράς Θητείας ζητούν νέα νομοθετική ρύθμιση της βαθμολογικής εξέλιξης του κλάδου. 

10) Ο Βουλευτής Αθηνών κ. ΓΕΡΑΣΙΜΟΣ ΓΙΑΚΟΥΜΑΤΟΣ κατέθεσε αναφορά με την οποία η Πανελλήνια Ομοσπονδία Επαγγελματιών Μικρών Φορτηγών Αυτοκινήτων ζητεί την αύξηση του τονάζ στους 6 τόνους. 

11) Ο Βουλευτής Ρεθύμνου κ. ΙΩΑΝΝΗΣ ΚΕΦΑΛΟΓΙΑΝΝΗΣ κατέθεσε αναφορά με την οποία ο Δήμος Ανωγείων του Νομού Ρεθύμνου ζητεί να διατηρήσει τον ιστορικό του χαρακτήρα και να μη συνενωθεί με τους γύρω δήμους και κοινότητες. 

12) Ο Βουλευτής Ρεθύμνου κ. ΙΩΑΝΝΗΣ ΚΕΦΑΛΟΓΙΑΝΝΗΣ κατέθεσε αναφορά με την οποία το Προσωπικό της Ολυμπιακής Αεροπορίας Ρεθύμνου διαμαρτύρεται για το κλείσιμο του πρακτορείου στο Ρέθυμνο. 

13) Ο Βουλευτής Αθηνών κ. ΒΥΡΩΝ ΠΟΛΥΔΩΡΑΣ κατέθεσε αναφορά με την οποία η Επαγγελματική 'Ενωση Εργαστηριακών Γιατρών ζητεί την καταβολή δεδουλευμένων των μελών της συμβεβλημένων με τον Οίκο Ναύτου. 

14) Ο Βουλευτής Εύβοιας κ. ΕΥΑΓΓΕΛΟΣ ΑΠΟΣΤΟΛΟΥ κατέθεσε αναφορά με την οποία η Πανελλήνια Ομοσπονδία Συλλόγων Γεωπόνων ζητεί την προαιρετική εξάσκηση των αποφοίτων γεωπόνων. 

15) Ο Βουλευτής Αθηνών κ. ΦΩΤΗΣ ΚΟΥΒΕΛΗΣ κατέθεσε αναφορά με την οποία το Σωματείο Εργαζομένων ΥΕΘΑ - Εργοστασίου Αράξου - ζητεί την πρόσληψη πολιτικού προσωπικού στο Εργοστάσιο Μ.Μ. - Ε.Ε. Αράξου. 

 

 

  

Σελίδα 378 

16) Ο Βουλευτής Αθηνών κ. ΦΩΤΗΣ ΚΟΥΒΕΛΗΣ κατέθεσε αναφορά με την οποία η 'Ενωση Μονίμων Δασοφυλάκων Β' Ελλάδος διαμαρτύρεται για τις μετατάξεις μελών της στο Πυροσβεστικό Σώμα. 

17) Ο Βουλευτής Εύβοιας κ. ΕΥΑΓΓΕΛΟΣ ΑΠΟΣΤΟΛΟΥ κατέθεσε αναφορά με την οποία ο Σύλλογος Πολυτέκνων Χαλκίδας ζητεί να συμπεριλαμβάνονται οι πολύτεκνες οικογένειες στη διανομή τυριού. 

18) Ο Βουλευτής Ροδόπης κ. ΜΟΥΣΤΑΦΑ ΜΟΥΣΤΑΦΑ κατέθεσε αναφορά με την οποία το Σωματείο Πολιτικού Προσωπικού Πολεμικής Αεροπορίας "Ο 'Ικαρος" ζητεί τη διευθέτηση της συνταξιοδότησης των μελών του. 

19) Ο Βουλευτής Αθηνών κ. ΠΕΤΡΟΣ ΚΟΥΝΑΛΑΚΗΣ κατέθεσε αναφορά με την οποία ο Ελληνικο-Αυστριακός Πολιτιστικός Σύλλογος Λίντς Αυστρίας ζητεί χρηματοδότηση για την αναστήλωση της Παλαιάς Μονής του Αγ.Διονυσίου στον 'Ολυμπο. 

Β' ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ 
1. Στην με αριθμό 115-7-98 ερώτηση δόθηκε με το υπ' αριθμ. 7020/2/146/26-9-98 έγγραφο από τον Υπουργό Δημόσιας Τάξης η ακόλουθη απάντηση: 

"Σε απάντηση της ερώτησης 1/15-7-1998 που κατέθεσε ο Βουλευτής κ. Λ. Παπαγεωργόπουλος, σε ότι μας αφορά, σας γνωρίζουμε τα εξής: 

Το Αρχηγείο Πυροσβεστικού Σώματος, μετά την ανάληψη και της δασοπυρόσβεσης, προέβη στη μελέτη και επανασχεδιασμό της πυροπροστασίας της χώρας και προγραμμάτισε την αναδιάρθρωση των Υπηρεσιών του, παράλληλα με την ίδρυση Πυροσβεστικών Κλιμακίων, με γνώμονα την πληρέστερη κάλυψη των πλέον πυρόπληκτων περιοχών. 

Στα πλαίσια αυτά, για να ανταποκριθούν στις νέες αρμοδιότητές τους, ενισχύθηκαν και οι Πυροσβεστικές Υπηρεσίες Χαλκίδας και Ιστιαίας με μόνιμο προσωπικό, 200 εποχικούς υπαλλήλους και 17 υπαλλήλους αποσπασμένους από τη Δασική Υπηρεσία Επίσης οι Υπηρεσίες αυτές ενισχύθηκαν με τα απαραίτητα υλικά και μέσα καθώς και με μηχανολογικό εξοπλισμό. 

Επισημαίνεται ότι ο αριθμός του εποχικού προσωπικού, που προσελήφθη για τις Πυροσβεστικές Υπηρεσίες του νομού Εύβοιας είναι συνάρτηση του συνολικού αριθμού των ατόμων που προσελήφθησαν και που, για όλη τη χώρα, ανέρχεται σε 3.800 άτομα, έναντι 4.549, που ήταν το προηγούμενο έτος. 

Με βάση τον επιχειρησιακό σχεδιασμό των ανωτέρω Υπηρεσιών περιπολικά πυροσβεστικά οχήματα σταθμεύουν στις περιοχές Καμαρίτσα, Ψαχνά, Στενή, Φύλλα, Αγδίνες, Κοκκινομηλιά, Λουτρά Αιδηψού, Γιάλτρα, Βασιλικά, Αγ.'Αννα, Κεχριές, Προκόπι και Ροβιές. Ακόμη στην περιοχή Πλατάνα υπάρχει μόνιμα εγκατεστημένος πυροφύλακας και το πυροφυλάκιο στη θέση 'Αγιος καλύπτεται από πυροσβεστικό όχημα. Επί πλέον τρία στρατιωτικά οχήματα επανδρωμένα με προσωπικό του Στρατού, της Αστυνομίας και Πυροσβεστικού Σώματος εκτελούν περιπολίες σε όλη την έκταση του νομού. 

Σε ό,τι αφορά τα αναφερόμενα περί ανεπάρκειας και αδιαφορίας των υπευθύνων και έλλειψης συντονισμού, σας πληροφορούμε ότι αυτά δεν ανταποκρίνονται στην πραγματικότητα. Αντίθετα το Πυροσβεστικό Σώμα, σε συνεργασία και με τους δασικούς υπαλλήλους που αποσπάσθηκαν σ' αυτό, με το υψηλό επίπεδο ετοιμότητάς του, τη δομή, οργάνωση, τον τρόπο λειτουργίας του, την άρτια τεχνική-επιστημονική κατάρτιση και εκπαίδευση, αλλά και την εμπειρία του προσωπικού του σε κατάσβεση δασικών πυρκαγιών, λόγω της συμμετοχής του σ' αυτές και όταν την ευθύνη είχε η Δασική Υπηρεσία, ανταποκρίθηκε ικανοποιητικά στην αποστολή του, παρά το γεγονός ότι εκδηλώθηκαν ταυτόχρονα πολλές και δύσκολες πυρκαγιές σε όλη τη χώρα, με αντίξοες καιρικές συνθήκες. 

Επισημαίνεται ότι, πέραν των αρμοδίων τοπικών Υπηρεσιών, η αντιμετώπιση των δασικών πυρκαγιών, όταν υπάρχει ανάγκη, γίνεται και με τη συνδρομή των όμορων Υπηρεσιών, αλλά και των αερομεταφερόμενων πεζοπόρων τμημάτων των Ε.Μ.Α.Κ., όπως επίσης και από τα λοιπά διαθέσιμα, για το σκοπό αυτό, μέσα. 

Για τα λοιπά θέματα αρμόδια να σας πληροφορήσουν είναι τα συνερωτώμενα Υπουργεία. 

Ο Υπουργός

ΓΕΩΡΓΙΟΣ ΡΩΜΑΙΟΣ"

2. Στην με αριθμό 33/15-7-98 ερώτηση δόθηκε με το υπ' αριθμ. 7020/2/144 έγγραφο από τον Υπουργό Δημόσιας Τάξης η ακόλουθη απάντηση: 

"Σε απάντηση της ερώτησης 33/15-7-1998 που κατέθεσε ο Βουλευτής κ. Α. Παπαληγούρας, σας γνωρίζουμε τα εξής: 

Το Αρχηγείο Πυροσβεστικού Σώματος, μετά την ανάληψη και της δασοπυρόσβεσης, προέβη στη μελέτη και επανασχεδιασμό, της πυροπροστασίας της χώρας και προγραμμάτισε την αναδιάρθρωση των Υπηρεσιών του, παράλληλα με την ίδρυση Πυροσβεστικών Κλιμακίων, με γνώμονα την πληρέστερη κάλυψη των πλέον πυρόπληκτων περιοχών. 

Στα πλαίσια αυτά, για να ανταποκριθούν στις νέες αρμοδιότητές τους, ενισχύθηκαν και οι Πυροσβεστικές Υπηρεσίες Κορίνθου και Κιάτου με μόνιμο προσωπικό, 100 εποχικούς υπαλλήλους και 29 υπαλλήλους αποσπασμένους από τη Δασική Υπηρεσία. Επίσης οι Υπηρεσίες αυτές ενισχύθηκαν με τα απαραίτητα υλικά και μέσα καθώς και με μηχανολογικό εξοπλισμό και διαθέτουν ήδη 29 συνολικά πυροσβεστικά οχήματα. 

Με βάση τον επιχειρησιακό σχεδιασμό των ανωτέρω Υπηρεσιών περιπολικά πυροσβεστικά οχήματα σταθμεύουν στις περιοχές Σοφικού, Αγ. Θεοδώρων, Περαχώρας, Νεμέας, Χιλιομοδίου, δάσος "Πευκιά" Ξυλοκάστρου, Ευρωστίνη, Σούλι και ευρύτερη περιοχή Βέλου. Επί πλέον έχουν τοποθετηθεί δύο πυροφύλακες στο Σοφικό και δύο στην Κοινότητα Καριά (όρος Γέρος) και στον Προφήτη Ηλία Σαραντάπηχου, αντίστοιχα Για το δάσος Περαχώρας, αντίστοιχα καθήκοντα εκτελεί ομάδα πυρασφάλειας του Δήμου Λουτρακίου, Για τον ίδιο σκοπό περιπολεί και στρατιωτικό όχημα επανδρωμένο με στρατιωτικό, αστυνομικό και πυροσβεστικό προσωπικό σε διάφορες περιοχές του νομού. 

Σε ό,τι αφορά τα αναφερόμενα περί απειρίας του πυροσβεστικού Σώματος και κακού συντονισμού, σας πληροφορούμε ότι αυτά δεν ανταποκρίνονται στην πραγματικότητα. Αντίθετα το Πυροσβεστικό Σώμα, σε συνεργασία και με τους δασικούς υπαλλήλους που αποσπάσθηκαν σ' αυτό, με το υψηλό επίπεδο ετοιμότητάς του, τη δομή, οργάνωση, τον τρόπο λειτουργίας του, την άρτια τεχνική-επιστημονική κατάρτιση και εκπαίδευση, αλλά και την εμπειρία του προσωπικού του σε κατάσβεση δασικών πυρκαγιών, λόγω της συμμετοχής του σ' αυτές και όταν την ευθύνη είχε η Δασική Υηρεσία, ανταποκρίθηκε ικανοποιητικά στην αποστολή του, παρά το γεγονός ότι εκδηλώθηκαν ταυτόχρονα πολλές και δύσκολες πυρκαγιές σε όλη τη χώρα, με αντίξοες καιρικές συνθήκες. 

Επισημαίνεται ότι πέραν των αρμοδίων τοπικών Υπηρεσιών, η αντιμετώπιση των δασικών πυρκαγιών, όταν υπάρχει ανάγκη, γίνεται και με τη συνδρομή των όμορων Υπηρεσιών, αλλά και των αερομεταφερόμενων πεζοπόρων τμημάτων των Ε.Μ.Α.Κ., όπως επίσης και από τα λοιπά διαθέσιμα, για το σκοπό αυτό, μέσα. 

Τέλος, για την πληρέστερη πυροπροστασία της περιοχής Ξυλοκάστρου, σύμφωνα με τον προγραμματισμό για επέκταση των Πυροσβεστικών Κλιμακίων, θα εξετασθεί και η δυνατότητα ίδρυσης και λειτουργίας τέτοιας Υπηρεσίας στον ανωτέρω Δήμο. 

Ο Υπουργός

ΓΕΩΡΓΙΟΣ ΡΩΜΑΙΟΣ"

3. Στην με αριθμό 34/15-7-98 ερώτηση δόθηκε με το υπ' αριθμ. 13/10-9-98 έγγραφο από τον Υπουργό Γεωργίας η 


 

  

Σελίδα 379 

ακόλουθη απάντηση: 

"Απαντώντας στην ερώτηση 34/15-7-98 που κατέθεσε ο Βουλευτής κ. Α. Παπαληγούρας, σας πληροφορούμε τα εξής: 

Ο ΕΛ.Γ.Α. μετά την αναπροσαρμογή της ειδικής ασφαλιστικής εισφοράς από 2% σε 3%, προχώρησε στην επέκταση και βελτίωση των ασφαλιστικών του καλύψεων καθώς και των ορίων και προϋποθέσεων με τις οποίες παρέχεται η ασφάλιση βελτιώνοντας έτσι τις παροχές και τις υπηρεσίες προς τους ασφαλισμένους αγρότες. 

Ο νέος Κανονισμός Ασφάλισης θα εχει αναδρομική ισχύ από 1.1.93 και οι σπουδαιότερες τροποποιήσεις του είναι οι εξής: 

1. Επεκτείνεται η ασφαλιστική κάλυψη του ΕΛΓΑ σε ζημιές που προκαλούνται στην παραγωγή των συστηματικών καλλιεργειών από το χιόνι. 

Η αποζημίωση που θα παρέχεται, σε περίπτωση ζημιών της φυτικής παραγωγής από το χιόνι, θα είναι ίση προς το 88% του πάνω από 20% συνολικού ποσοστού ζημιάς και σε περίπτωση 100% ζημιάς ο ασφαλισμένος θα αποζημιώνεται το 74, 8% της παραγωγής του. 

2. Επεκτείνεται η ασφαλιστική κάλυψη του ΕΛΓΑ σε ζημιές που προκαλούνται στην παραγωγή των συστηματικών καλλιεργειών από τη θάλασσα. 

Οι ζημιές αυτές προξενούνται από τη μεταφορά με τον αέρα σταγονιδίων θαλασσίου ύδατος, που προκαλούν εγκαύματα στις καλλιέργειες των παράκτιων κυρίως περιοχών. Στην περίπτωση αυτή η αποζημίωση που θα παρέχεται θα είναι ίση προς το 88% του πάνω από 20% συνολικού ποσοστού ζημιάς και σε πρίπτωση 100% ζημιάς ο ασφαλισμένος θα αποζημιώνεται το 74,8% της παραγωγής του. 

3. Οι ζημιές που προκαλούνται στα φυλλοβόλα καρποφόρα δένδρα από τον παγετό, με τις νέες ρυθμίσεις καλύπτονται ασφαλιστικά με ενιαίο τρόπο. Παράλληλα διευρύνεται η ασφαλιστική τους κάλυψη με έναρξη από το βλαστικό στάδιο της λευκής ή της ρόδινης κορυφής. Η αποζημίωση που θα παρέχεται θα είναι ίση προς το 88% του πάνω από 30% συνολικού ποσοστού ζημιάς και σε περίπτωση 100% ζημιάς ο ασφαλισμένος θα αποζημιώνεται το 61, 6% της παραγωγής του. 

Με τον τρόπο αυτό αντιμετωπίζονται ορθολογικότερα, δικαιότερα και ομοιόμορφα οι ζημιές των φυλλοβόλων καρποφόρων δένδρων, ανεξάρτητα βλαστικού σταδίου αφού επεκτείνεται η ασφαλιστική κάλυψη από παγετό και στα βλαστικά στάδια της ρόδινης ή λευκής κορυφής, αντί του σταδίου της άνθησης που ίσχυε έως σήμερα. 'Ετσι ενισχύεται το εισόδημα των παραγωγών κυρίως των ορεινών και μειονεκτικών περιοχών της χώρας και παράλληλα βελτιώνεται η ασφαλιστική κάλυψη των οψιμανθών ειδών και ποικιλιών των φυλλοβόλων δένδρων. Επιπλέον σε περίπτωση ζημιών από πρώιμους παγετούς, που είναι και οι συνηθέστεροι, καταβάλλεται δικαιότερη οικονομική ενίσχυση και αυξάνονται αισθητά οι καταβαλλόμενες αποζημιώσεις, αφού σε περίπτωση 100% ζημιάς ο ασφαλισμένος θα αποζημιώνεται το 61,6% της παραγωγής του, αντί του 48,4% που ίσχυε έως σήμερα. 

4.- Οι συντελεστές αποζημίωσης για όλα τα ζημιογόνα αίτια που καλύπτονται ασφαλιστικά από τον ΕΛ.Γ.Α ενοποιούνται με την υπαγωγή των φυσικών κινδύνων υπερβολικές ή άκαιρες βροχοπτώσεις και καύσωνα στην ίδια ομάδα κινδύνων με τον παγετό,το χαλάζι, την ανεμοθύελλα, την πλημμύρα το χιόνι και τη θάλασσα. 

'Ετσι η καταβαλλόμενη αποζημίωση, σε περίπτωση 100% ζημιάς από τα ζημιογόνα αίτια καύσωνα και υπερβολικές ή άκαιρες βροχοπτώσεις, ανέρχεται στο 74,8% αντί του 66% που ίσχυε μέχρι σήμερα. 

Με αυτό τον τρόπο θα καταβάλλεται το ίδιο ποσό αποζημίωσης, ανεξάρτητα ζημιογόνου αίτιου, για το αυτό ποσοστό ζημιάς στην ίδια παραγωγή της αυτής καλλιέργειας. 

Παράλληλα συσχετίζονται όλα τα ασφαλιστικά καλυπτόμενα ζημιογόνα αίτια, με άμεσο αποτέλεσμα την παροχή αυξημένων αποζημιώσεων στους ασφαλισμένους, στην περίπτωση αλλεπάλληλων ζημιών στην ίδια καλλιέργεια. 

5.- Καλύπτονται ασφαλιστικά οι έμμεσες ζημιές που συμβαίνουν στην παραγωγή των θερμοκηπιακών καλλιεργειών, εφόσον δεν υπάρχει αντικειμενικά η δυνατότητα, από μέρους του παραγωγού να αντιμετωπίσει την κατάσταση που διαμορφώθηκε. 

Με την προτεινόμενη επέκταση της κατ' εξαίρεση ασφαλιστικής κάλυψης των ζημιών αυτών ενισχύονται δυναμικές, σύγχρονες και συναλλαγματοφόρες καλλιέργειες, οι οποίες συμβάλλουν ενεργά στην αγροτική οικονομία της Χώρας. 

6.- Καλύπτονται ασφαλιστικά οι καλλιέργειες κρεμμυδιών και σκόρδων για το χρονικό διάστημα για το οποίο η καλλιεργητική τεχνική που ακολουθείται επιβάλλει την παραμονή τους στο έδαφος, μετά την αποκοπή ή απόσπασή τους από αυτό. 

7.- Εναρμονίζονται οι διατάξεις του κανονισμού Ασφάλισης με εκείνες του άρθρου 5 του νόμου 2342/4.10.95 "Ενεργητική Προστασία της γεωργικής κτηνοτροφικής και αλιευτικής παραγωγής και άλλες διατάξεις" (ΦΕΚ 2Ο8/Α'/ 6.1Ο.95) ως προς τις υποχρεώσεις των ασφαλισμένων για όσους αποκτούν ή έχουν αποκτήσει επιχορηγούμενα από τον ΕΛΓΑ μέσα Ενεργητικής Προστασίας (αντιπαγετικοί ανεμιστήρες κλπ.). 

8.-Διευρύνονται τα χρονικά όρια ασφαλιστικής κάλυψης διαφόρων καλλιεργειών και συγκεκριμένα: 

α) η ασφαλιστική κάλυψη της φράουλας που καλλιεργείται υπό κάλυψη αρχίζει από 15 Μαρτίου αντί της 1 Απριλίου. 

β) η ασφαλιστική κάλυψη των ομφαλοφόρων πορτοκαλιών της νήσου Κρήτης και όσων προστατεύονται από αντιπαγετικούς ανεμιστήρες παρατείνεται μέχρι τέλος Φεβρουαρίου αντί της 15 φεβρουαρίου. 

γ) όσον αφορά τη λήξη της ασφαλιστικής κάλυψης για την καλλιέργεια του βαμβακιού δίνεται η δυνατότητα αυτή να ορίζεται κατά περιοχή με απόφαση του Διοικητή του ΕΛΓΑ. 

9.- Τροποποιούνται οι σχετικές διατάξεις του κανονισμού ώστε να αντιμετωπίζονται οι περιπτώσεις: 

α) Δηλώσεων ζημιάς μεμονωμένων παραγωγών, οι οποίες δεν υποβλήθηκαν έγκαιρα για λόγους ανωτέρας βίας. 

β) Δηλώσεων ζημιάς από παραγωγούς ευρύτερων περιοχών ή Κοινοτήτων οι οποίες δεν υποβλήθηκαν εντός της προθεσμίας των 12 ημερών, επειδή δεν ήταν δυνατό να γίνουν αντικειμενικά έγκαιρα αντιληπτές οι ζημιές. 

γ) Δηλώσεων ζημιάς για αγροτεμάχια που υποβλήθηκαν στα όρια της αγροτικής περιοχής άλλων όμορων δήμων ή κοινοτήτων από εκείνων που πραγματικά ανήκουν, εφόσον υπάρχει αμφισβήτηση ή άγνοια ως προς τα όρια των δύο δήμων ή κοινοτήτων. 

δ) Εκπρόθεσμων αιτήσεων επανεκτίμησης ζημιάς μεμονωμένων παραγωγών, οι οποίες δεν υποβλήθηκαν έγκαιρα για λόγους ανωτέρας βίας. 

10.-Δίνεται η δυνατότητα διαφοροποίησης της αποζημίωσης για τις μη προωθούμενες ή αποθαρρυνόμενες ποικιλίες με σταδιακή μείωσή της από 88% σε 48% εάν λόγοι γενικότερης γεωργικής πολιτικής το επιβάλλουν. 

Η οικονομική επιβάρυνση λόγω των τροποποιήσεων του κανονισμού Ασφάλισης της φυτικής παραγωγής για φέτος υπολογίζεται σε 10 δις εκ των οποίων τα 7 δις προέρχονται από τη με ενιαίο τρόπο ασφαλιστική κάλυψη των ζημιών από παγετό σταφυλλοβόλα δένδρα. 

Κατά συνέπεια από τις νέες ρυθμίσεις του κανονισμού Ασφάλισης της φυτικής παραγωγής του ΕΛΓΑ οι ασφαλιστικές παροχές για αποζημιώσεις στους αγρότες δεν μειώνονται αλλά αντιθέτως αυξάνονται κατά 10 δις τουλάχιστον. 

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

4. Στις με αριθμό 73 έως 130/15-7-98 ερωτήσεις δόθηκε με το υπ' αριθμ. Φ 60900/18895/17-8-98 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση: 

Ι. "Σε απάντηση των αριθμών 73 έως και 130 από 15-7-1998 ερωτήσεων, που κατέθεσε στη Βουλή ο Βουλευτής κ. 


Σελίδα 380 
Η σελίδα σε PDF 

Σελίδα 381 
Η σελίδα σε PDF 



 

  

Σελίδα 382 

χιακές Αυτοδιοικήσεις να προβούν δια των Δ/νσεων Αγροτικής Ανάπτυξης σε εξατομίκευση των ζημιών που προκλήθηκαν σε γεωργοκτηνοτροφικές εκμεταλλεύσεις από πυρκαγιές κατά το έτος 1998 και στη συνέχεια θα προωθήσει σχέδιο κοινής απόφασης των Υπουργών Γεωργίας και Οικονομικών για έγκριση από την Ε.Ε. και υπογραφή από τους αναφερόμενους Υπουργούς, στο οποίο θα προβλέπονται μέτρα υπέρ των αγροτών που οι γεωργοκτηνοτροφικές εκμεταλλεύσεις τους ζημιώθηκαν σοβαρά από το ανωτέρω αίτιο. 

Τα αναφερόμενα μέτρα που ανακοινώθηκαν από το Υπ.Γε. έχουν ως εξής: 

Α. Ζωοτροφές 

Αφορούν 60.000 γιδοπρόβατα σε διάφορες περιοχές της χώρας, θα δοθούν στους δικαούχους ως ενίσχυση για την αγορά ζωοτροφών 300.000.000 δρχ. συνολικά (ημερήσια διατροφή για κάθε ζώο επί 80 ημέρες μισό κιλό καλαμπόκι ή κριθάρι και ως 1 κιλό τριφύλλι μηδική). 

Β. Φυτικό και ζωικό κεφάλαιο. 

α) θα δοθεί αποζημίωση για ανασύσταση του φυτικού κεφαλαίου 4.000 δρχ. ανά δένδρο. 

β) θα δοθεί ενίσχυση για απώλεια του εισοδήματος επί 3 χρόνια 4.000 δρχ. ανά δένδρο. 

γ) θα δοθεί το 50% της αξίας αγοράς των ζώων που χάθηκαν. 

δ) θα δοθεί το 50% του εισοδήματος από ετήσιες καλλιέργειες. 

ε) θα δοθεί το 40% της αξίας τους για την αποκατάσταση αγροτικών κτισμάτων. 

στ) Θα δοθεί το 40% της αξίας τους για την αποκατάσταση των σωλήνων αρδεύσεως. 

Το κόστος των ενισχύσεων και των αποζημιώσεων στο ζωικό και φυτικό κεφάλαιο θα δοθεί από Εθνικά και Κοινοτικά κονδύλια και ανέρχεται μέχρι τώρα στο ποσό της τάξης των 4 δισ. δρχ.". 

Γ. Αντιδιαβρωτικά και Αντιπλημμυρικά έργα. 

Σε ορισμένες κοινότητες και πέριξ αυτών θα χρηματοδοτηθούν έργα αντιπλημμυρικής και αντιδιαβρωτικής προστασίας που θα εκτελέσουν οι αρμόδιες δασικές υπηρεσίες. 

Μετά την πυρκαγιά της 3 Ιουλίου ε.ε. στην περιοχή των κοινοτήτων Προδρόμου Θίσβης - Δόμβραινας - Νεοχωρίου κλπ. Ν. Βοιωτίας προέκυψε η ανάγκη κατασκευής ορεινών υδρονομικών έργων για την προστασία των οικισμών σε έκταση 1700 περίπου στρεμμάτων. 'Ηδη ανετέθη η σύνταξη μελέτης ο προσωρινός προϋπολογισμός της οποίας είναι 260.000.000 δρχ. περίπου. 

Μετά την πυρκαγιά της 4 Ιουλίου ε.ε. στις περιοχές του συνιδιόκτητου Κοινοτικού δάσους περιφέρειας Οινοφύτων-Δηλεσίου-Σχηματαρίου, προέκυψε η ανάγκη κατασκευής ορεινών υδρονομικών έργων σε έκταση 600 στρεμμάτων, ο προσωρινός προϋπολογισμός των οποίων είναι 90.000.000 δρχ. περίπου. 

Και στις δύο περιπτώσεις η φύση των έργων που προβλέπεται να κατασκευαστούν είναι μικρά αντιδιαβρωτικά έργα, δηλαδή: 

α) Τοποθέτηση κορμοδεμάτων στο έδαφος κατά τις ισουψείς καμπύλες. 

β) Κατασκευή μικρών ξυλοφραγμάτων εντός των χαραδρώσεων. 

γ) Κατασκευή κατά τις ισουψείς μικρού ύψους ξυλοφρακτών με υλικά που θα προέρχονται από καμένα δένδρα, θάμνους και υπολείμματα υλοτομίων. 

δ) Περιφράξεις των καμένων εκτάσεων όπου υπάρχει πρόβλημα βοσκής. 

Θέμα παγώματος οφειλών και χορήγησης δανείων με μειωμένο επιτόκιο στους αγρότες που πλήγηκαν από τις πυρκαγιές στο Νομό Βοιωτίας χωρίς την κάλυψη του σχετικού κόστους από την Πολιτεία δεν είναι δυνατό να αντιμετωπισθεί απο την ΑΤΕ, γιατί οι πόροι της Τράπεζας προέρχονται από καταθέσεις και κατά συνέπεια μόνο με την επανεισροή των κεφαλαίων που τοποθετεί και των τόκων τους εξασφαλίζεται η δυνατότητα να ανταποκριθεί στην αυτονόητη υποχρέωση επιστροφής των αντίστοιχων κεφαλαίων και τόκων στους καταθέτες της. 

Η ΑΤΕ, σύμφωνα με πάγια τακτική της, παρέχει πιστωτικές διευκολύνσεις και δανειακές ενισχύσεις τους παραγωγούς που διαπιστωμένα αδυνατούν ν' ανταποκριθούν στις υποχρεώσεις τους στην Τράπεζα λόγω έκτακτων γεγονότων (όπως δυσμενείς καιρικές συνθήκες, αζητησία προϊόντων, ασυνήθιστες μεταβολές τιμών, κλπ) τα οποία επηρέασαν αρνητικά τις εκμεταλλεύσεις τους. Οι διευκολύνσεις αυτές παρέχονται μέσα στα πλαίσια της 1620/89 Πράξης του Διοικητή της Τράπεζας της Ελλάδος και προβλέπουν ρύθμιση των ληξ/σμων χρεών, χωρίς τόκους ποινής, σ' ένα δάνειο. Η ένταξη των πληγέντων παραγωγών στο μέτρο αυτό γίνεται ύστερα από εξατομίκευση των ζημιών της κάθε εκμετάλλευσης και αφορούν το μέρος των οφειλών που διαπιστωμένα δεν είναι σε θέση να εξυπηρετηθεί. 

Στα πλαίσια αυτά θα αντιμετωπισθούν και οι αγρότες του Ν. Βοιωτίας που υπέστησαν εκτεταμένες καταστροφές στην παραγωγή τους από τις πυρκαγιές του Ιουλίου. 

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

10. Στην με αριθμό 329/17.7.98 ερώτηση δόθηκε με το υπ'αριθμ. Φ.15/223/ΑΣ/4.9.98 έγγραφο από τον Αναπληρωτή Υπουργό Εξωτερικών η ακόλουθη απάντηση: 

"Σε απάντηση της ερώτησης υπ' αριθμ. 329/17.7.98 του Βουλευτή κ. Γρ. Νιώτη σας γνωρίζουμε τα εξής: 

Η Ελληνική Κυβέρνηση έχει επανειλημμένα αποδείξει ότι αντιμετωπίζει την ελληνική μειονότητα στην Αλβανία με ιδιαίτερο ενδιαφέρον και καταβάλει κάθε προσπάθεια για την επίλυση των προβλημάτων της. 

Ειδικότερα σημειώνεται ότι, η Κυβέρνηση προσπαθεί να ρυθμίσει το καθεστώς παραμονής και εργασίας των προσωρινά ευρισκομένων στη χώρα μας μελών της ελληνικής μειονότητας, επιλύοντας έτσι αρκετά από τα υφιστάμενα προβλήματα. 

Στο πλαίσιο αυτό, από 1ης Ιουνίου 1998 έχει αρχίσει η χορήγηση, από το Υπουργείο Δημόσιας Τάξης, του "Ειδικού Δελτίου ταυτότητος Ομογενούς", στους ελληνικής καταγωγής Αλβανούς υπηκόους, προκειμένου να βοηθήσει εκείνα τα μέλη της ελληνικής μειονότητας που βρίσκονται προσωρινά στη χώρα μας στις συναλλαγές τους με την ελληνική διοίκηση. 

Το καθ' ύλην αρμόδιο Υπουργείο, το οποίο και θα σας ενημερώσει σχετικά, για την έκδοση και χορήγηση του "Ειδικού Δελτίου Ταυτότητος Ομογενούς", είναι το Υπουργείο Δημόσιας Τάξης. 'Οπως μας διαβεβαιώνει, έχει φροντίσει για τη δίκαιη και ομαλή εξέλιξη της διαδικασίας. 

Ο Αναπληρωτής Υπουργός 

ΓΕΩΡΓΙΟΣ Α. ΠΑΠΑΝΔΡΕΟΥ" 

11. Στην με αριθμό 358/20.7.98 ερώτηση δόθηκε με το υπ'αριθμ. Φ.15/224/ΑΣ/4.9.98 έγγραφο από τον Αναπληρωτή Υπουργό Εξωτερικών η ακόλουθη απάντηση: 

"Σε απάντηση της ερώτησης με αριθμό 358/20.7.98 του Βουλευτή κ. Γ. Καρατζαφέρη σας γνωρίζουμε τα εξής: 

Η ελληνική Κυβέρνηση έχει επιδείξει και επιδεικνύει αμέριστο ενδιαφέρον για τη συστηματική και αποτελεσματική ελληνόφωνη εκπαίδευση της ελληνικής μειονότητας στην Αλβανία. 

Χάρη στις ενέργειες της Ελληνικής Κυβέρνησης επιτεύχθηκε στην πράξη κατάργηση των μειονοτικών ζωνών, με τη λειτουργία, για πρώτη φορά το Σεπτέμβριο του 1996, των πρώτων τάξεων των ελληνόφωνων σχολείων στο Αργυρόκαστρο, το Δέλβινο και τους Αγίους Σαράντα, καθώς και αποδοχή από την αλβανική Κυβέρνηση της ίδρυσης από τη "Φιλεκπαιδευτική Εταιρεία" πρότυπου ιδωτικού Κολεγίου στα Τίρανα, του οποίου οι δύο πρώτες τάξεις θα λειτουργήσουν από το ακαδημαϊκό έτος 1998-99. Στο Κολέγιο θα διδάσκεται η αλβανική, η ελληνική και η αγγλική γλώσσα. 

Κατά την επίσκεψη του Υπουργού Παιδείας κ. Γ. Αρσένη στα Τίρανα, που έχει προγραμματισθεί για τα τέλη Σεπτεμβρίου, αναμένεται η υπογραφή νέας Μορφωτικής Συμφωνίας 



 

  

Σελίδα 383 

μεταξύ της Ελλάδος και της Αλβανίας, στο κείμενο της οποίας γίνεται αναφορά στην εισαγωγή της ελληνικής γλώσσας ως δεύτερης προαιρετικής γλώσσας στη δευτεροβάθμια δημόσια εκπαίδευση ολόκληρης της Αλβανίας. Κατά συνέπεια, με την υπογραφή της νέας Μορφωτικής Συμφωνίας, η ελληνική γλώσσα εντάσσεται ως δεύτερη ξένη γλώσσα στο αμιγώς αλβανικό εκπαιδευτικό πρόγραμμα. 

'Οσον αφορά τις πληροφορίες για απόσυρση βιβλίων από τα μειονοτικά σχολεία στο νότο της Αλβανίας, όπως πληροφορούμαστε αρμοδίως, το θέμα έχει ως εξής: Στα τέλη του Απριλίου 1998, ο επιθεωρητής της Διεύθυνσης Παιδείας του Νομού Δέλβινου, κατά τη διάρκεια επιθεώρησης στο σχολείο Αρδάσοβας, διαπίστωσε ότι τα σχολικά βιβλία περιέχουν ποιήματα θρησκευτικού περιεχομένου και ενημέρωσε σχετικά το Διευθυντή Παιδείας, ο οποίος, στηριζόμενος στο ότι τα βιβλία είναι εγκεκριμένα από το Αλβανό Υπουργείο Παιδείας, θεώρησε ότι το θέμα έκλεισε. Επισημαίνουμε ότι, σε συνάντηση με τον αρμόδιο του Γενικού Προξενείου Αργυροκάστρου για θέματα παιδείας, ο Διευθυντής Παιδείας τον διαβεβαίωσε ότι δεν υπάρχει κανένα πρόβλημα γύρω από το θέμα αυτό. 

Ο Αναπληρωτής Υπουργός 

ΓΙΩΡΓΟΣ Α. ΠΑΠΑΝΔΡΕΟΥ" 

12. Στην με αριθμό 486/21.7.98 ερώτηση δόθηκε με το υπ'αριθμ. 7020/2/151 έγγραφο από τον Υπουργό Δημόσιας Τάξης η ακόλουθη απάντηση": 

"Σε απάντηση της ερώτησης 486/21.7.1998 που κατέθεσαν οι Βουλευτές κύριοι Ο. Κολοζώφ και Σ. Κόρακας, σας γνωρίζουμε ότι το Υπουργείο γνωρίζει τα προβλήματα που απασχολούν το προσωπικό και τις Υπηρεσίες του Πυροσβεστικού Σώματος και καταβάλλει συνεχείς προσπάθειες για την επίλυσή τυς. 

Σε ό,τι αφορά την επιφυλακή και υπερωριακή απασχόληση του προσωπικού, σας πληροφορούμε ότι αυτή προβλέπεται από την ισχύουσα για το Πυροσβεστικό Σώμα νομοθεσία (Κανονισμός Εσωτερικής Υπηρεσίας Πυροσβεστικού Σώματος), σε περιπτώσεις εκτάκτων αναγκών, η αντιμετώπιση των οποίων κρίνεται απόλυτα επιβεβλημένη και δεν επιδέχεται αναβολή, όπως ήταν οι πρόσφατες πυρκαγιές που εκδηλώθηκαν σε όλη τη χώρα και ξεπέρασαν σε αριθμό τις 3.000. 

Από την ισχύουσα νομοθεσία δεν προβλέπεται η χορήγηση ειδικής αποζημίωσης για υπερωριακή απασχόληση και εργασία κατά τις αργίες στο αστυνομικό και πυροσβεστικό προσωπικό. Το Υπουργείο μας πάντως συνεχίζει τις προσπάθειες, για τη βελτίωση της οικονομικής θέσης του προσωπικού του, μέσα από τις δημοσιονομικές δυνατότητες της χώρας και μετά την εφαρμογή του ενιαίου μισθολογίου, που έγινε με το ν.2448/1996. 

Τέλος, σε ό,τι αφορα την κάλυψη των κενών οργανικών θέσεων του Πυροσβεστικού Σώματος, σας πληροφορούμε ότι σε σύντομο χρονικό διάστημα θα εισαχθούν στη Σχολή για φοίτηση 1300 νέοι Δόκιμοι Πυροσβέστες, ο διαγωνισμός για την κατάταξη των οποίων ευρίσκεται σε εξέλιξη. Πέραν αυτών στο νόμο, με τον οποίο ανατέθηκε η δασοπυρόσβεση στο Πυροσβεστικό Σώμα, προβλέπεται η κατάταξη 2500 νέων πυροσβεστικών υπαλλήλων στα αμέσως επόμενα έτη. 

Ο Υπουργός 

ΓΕΩΡΓΙΟΣ ΡΩΜΑΙΟΣ" 

13. Στην με αριθμό 493/22.7.98 ερώτηση δόθηκε με το υπ'αριθμ. 7020/4/93/26.8.98 έγγραφο από τον Υπουργό Δημόσιας Τάξης η ακόλουθη απάντηση: 

"Σε απάντηση της ερώτησης 493/22.7.1998 που κατέθεσε ο Βουλευτής κ. Ε. Αποστόλου, σας γνωρίζουμε τα εξής: 

To Aρχηγείο Πυροσβεστικού Σώματος, μετά την ανάληψη και της δασοπυρόσβεσης, προέβη στη μελέτη και επανασχεδιασμό της πυροπροστασίας της χώρας και προγραμμάτισε την αναδιάρθρωση των Υπηρεσιών του, παράλληλα μετην ίδρυση Πυροσβεστικών Κλιμακίων, με γνώμονα την πληρέστερη κάλυψη των πλέον πυρόπληκτων περιοχών. 

Στα πλαίσια αυτά ιδρύθηκε και λειτουργεί και στη Θάσο Πυροσβεστικό Κλιμάκιο, το οποίο στελεχώθηκε με 5 πυροσβεστικούς υπαλλήλους, 50 εποχικους και 7 υπαλλήλους που αποσπάσθηκαν από τη Δασική Υπηρεσία. 

Στην ανωτέρω Υπηρεσία, για την εκτέλεση της αποστολής της, έχουν διατεθεί εννέα (9) υδροφόρα πυροσβεστικά οχήματα. Από αυτά, με βάση τον επιχειρησιακό σχεδιασμό, εδρεύει από ένα επανδρωμένο όχημα στις περιοχές Σκάλας Ποταμιάς, Ποτός και Πρίνος, ενώ άλλο ένα εκτελεί περιπολία καθ' όλη τη διάρκεια του 24ώρου στην περιοχή Παχύς μέχρι 'Αλωνα και 'Αγιο Παντελεήμονα. Επίσης περιπολία στο νησί εκτελείται και από όχημα επανδρωμένο με προσωπικό του Στρατού, της Αστυνομίας και του Πυροσβεστικού Σώματος. 

Επισημαίνεται ότι, πέραν των αρμοδίων τοπικών Υπηρεσιών, η αντιμετώπιση των δασικών πυρκαγιών, όταν υπάρχει ανάγκη, γίνεται με τη συνδρομή των όμορων Υπηρεσιών, αλλά και των αερομεταφερόμενων πεζοπόρων τμημάτων των Ε.Μ.Α.Κ., όπως επίσης και από τα λοιπά διαθέσιμα, για το σκοπό αυτό, μέσα. 

Τέλος, σε ό,τι αφορά τα αναφερόμενα περί παραμερισμού του προσωπικού της Δασικής Υπηρεσίας, σας πληροφορούμε ότι το Πυροσβεστικό Σώμα, για την πρόληψη και καταστολή των δασικών πυρκαγιών, συνεργάζεται στενά τόσο με τη Δασική Υπηρεσία, όσο και με τις λοιπές συανρμόδιες Αρχές και φορείς. 

Ο Υπουργός 

ΓΕΩΡΓΙΟΣ ΡΩΜΑΙΟΣ" 

14. Στην με αριθμό 529/23.7.98 ερώτηση δόθηκε με το υπ'αριθμ. ΥΠ.ΠΟ/Γ.Υ/ΚΕ/22/4.9.98 έγγραφο από τον Υπουργό Πολιτισμού η ακόλουθη απάντηση: 

"Απαντώντας στην 529/23.7.98 ερώτηση του Βουλευτή κ. Ε. Βλασσόπουλου, σας γνωρίζουμε τα εξής: 

1. Η ανάθεση της εκτέλεσης των ειδικών Ολυμπιακών έργων στην Α.Ε. "Αθήνα 2004" έγινε με απόφαση του Υπουργικού συμβουλίου την Παρασκευή 31 Ιουλίου 1998. Με την ίδια απόφαση επιβεβαιώθηκε η χωροθέτηση όλων των έργων όπως αυτά προβλέπονται στο φάκελο της υποψηφιότητας πλην του ιππικού κέντρου που τοποθετείται μαζί με τον ιππόδρομο στο Μαρκόπουλο λόγω του δασικού χαρακτήρα του Τατοϊου και των περιορισμών που επιβάλλει η προστασία του Κηφισσού. 

2. Η στελέχωση της Α.Ε. "Αθήνα 2004" κινείται εντός του χρονοδιαγράμματος που εξαγγέλθηκε όταν έγιναν οι προκηρύξεις κατά το ν. 2598/98. Η προεπιλογή ουσιαστικά ολοκληρώθηκε από την εταιρεία συμβούλων ICAP και η εταιρεία συμβούλων KORN FERRY θα ολοκλήρωσει τη διαδικασία πολύ σύντομα. Οι Επιτροπές επιλογής προσωπικού λειτουργούν από το δεύτερο δεκαπενθήμερο του Αυγούστου. 

3. Ο ν. 2598/98 έχει αναθέσει την πλήρη ευθύνη για την οργάνωση των αγώνων στην οργανωτική επιτροπή. Η οργανωτική επιτροπή ("Αθήνα 2004") ασκεί εξαρχής όλες τις αρμοδιότητές της. 

4. Η Γενική Γραμματεία Αθλητισμού ενισχύει συστηματικά τους έλληνες αθλητές δια των Ομοσπονδιών και των σωματείων τους. 

5. Η αθλητική προετοιμασία του 2004 ανήκει κατά βάση στις ίδιες τις αθλητικές ομοσπονδίες και την Εθνική Ολυμπιακή Επιτροπή. Η πολιτεία θα ενισχύσει με κάθε πρόσφορο τρόπο την προετοιμασία αυτή. 

6. Το Υπουργικό Συμβούλιο αποφάσισε να προωθηθούν όλες οι ενέργειες για την οργάνωση του Ολυμπιακού Λαχείου. Το σχέδιο Π.Δ. προωθείται στο Συμβούλιο της Επικρατείας το ταχύτερο δυνατόν, ενώ ο ΟΠΑΠ ετοιμάζει σχετικούς διεθνείς διαγωνισμούς. 

7. Στην Εθνική Επιτροπή του 2004 μετέχουν εκπρόσωποι της Ε.Ο.Α., των Ομοσπονδιών και των Ολυμπιονικών, ενώ στην Οργανωτική Επιτροπή μετέχουν ο Πρόεδρος, ο αντιπρόεδρος, ο Γενικός Γραμματέας και ένα μέλος της Ε.Ο.Α. καθς και οι δύο έλληνες μέλη της Δ.Ο.Ε., δηλαδή 5 μέλη στα 15. 

Ο Υπουργός 

ΕΥΑΓΓΕΛΟΣ ΒΕΝΙΖΕΛΟΣ" 

  

 

  

Σελίδα 384 

15. Στην με αριθμό 534/23.7.98 ερώτηση δόθηκε με το υπ'αριθμ. ΥΠ.ΠΟ/ΓΥ/Κ.Ε/23/8.9.98 έγγραφο από τον Υπουργό Πολιτισμού η ακόλουθη απάντηση: 

"Απαντώντας στην 534/23.7.98 ερώτηση του Βουλευτή κ. Πέτρου Κουναλάκη, σας γνωρίζουμε τα εξής: 

Με την 25/30.5.98 απόφαση του ΚΑΣ χορηγήθηκε υπό όρους στην Εταιρεία "Ι. Αναγνώστου - Ιχθυοκαλλιέργειες" άδεια διαμόρφωσης χωματόδρομου μέσα στα όρια της ζώνης Α του χώρου του Ραμνούντος. Επειδή η Εταιρεία άρχισε εκσκαφικές εργασίες στον αρχαιολογικό χώρο Ραμνούντος κατά παράβαση των όρων της σχετικής απόφασης του ΥΠ.ΠΟ, η Β' ΕΠΚΑ έκανε το αρ. 4522/31.7.98 σήμα διακοπής εργασιών προς το Α.Τ. Μαραθώνος. 'Ομως οι εργασίες της Εταιρείας συνεχίσθηκαν και η διάνοιξη και επίστρωση του δρόμου έχουν σήεμρα ολοκληρωθεί. Θα εφαρμοσθεί η κείμενη νομοθεσία για την αντιμετώπιση της συμπεριφοράς αυτής. 

Ο Υπουργός 

ΕΥΑΓΓΕΛΟΣ ΒΕΝΙΖΕΛΟΣ" 

16. Στην με αριθμό 603/28.7.98 ερώτηση δόθηκε με το υπ'αριθμ. Δ/15 Γ/Φ4/16220/15.9.98 έγγραφο από την Υπουργό Ανάπτυξης η ακόλουθη απάντηση: 

"Απαντώντας στην ερώτηση υπ' αριθ. 603/28.7.98 των Βουλευτών κυρίων Σ. Παναγιώτου και Χ. Αγγουράκη, σας πληροφορούμε τα ακόλουθα: 

1. Μετά την ολοκλήρωση του επιτυχούς διεθνούς μεοδοτικού Διαγωνισμού για το 'Εργο της Μονάδας Συνδυασμένου Κύκλου Κομοτηνής και την ανάθεση του 'Εργου από Δ.Σ. της ΔΕΗ στο μειοδότη του υπόψη Διαγωνισμού (όμιλος Εταιρειών ΑΒΒ Power Generation Ltd. -ANSALDO ENERGIA SpA-ΑΕΓΕΚ Α.Ε.) δεν αντιμετωπίζεται η μη προώθηση της κατασκευής του Σταθμού. 

2. Η ΔΕΗ, όπως είναι γνωστό, έχει ήδη κατασκευάσει στα όρια της Θράκης με τη Μακεδονία (ποταμός Νέστος) το Υδροηλεκτρικό Συγκρότημα των 'Εργων του Νέστου. Στο Συγκρότημα αυτό ήδη λειτουργεί ο ΥΗΣ ΘΗΣΑΥΡΟΥ (3 Μονάδες αναστρέψιμες των 100 ΜW), προστίθεται ταχύτατα (τέλος του 1999) ο ΥΗΣ ΠΛΑΤΑΝΟΒΡΥΣΗΣ (2χ50MW) και επίσης έχει δημοπρατηθεί το 'Εργο του ΥΗΣ ΤΕΜΕΝΟΥΣ.. 

3. Μετά τη θέση σε ισχύ της Οδηγίας 96/92/ΕΚ του Ευρωπαϊκού Κοινοβουλίου και του Συμβουλίου σχετικά με τους κοινούς κανόνες για την εσωτερική αγορά ηλεκτρικής ενέργειας, μεταβάλλεται ουσιαστικά το πλαίσιο λειτουργιών και δυνατοτήτων συνολικού προγραμματισμού των εταιρειών ηλεκτρισμού. 

Λαμβάνοντας υπόψη ότι όλες οι ερυωπαϊκές χώρες συντάσσουν πλέον όχι δεκαετή, αλλά πενταετή ή τριετή προγράμματα και τις αβεβαιότητες που συνεπάγεται η επικείμενη απελευθέρωση της αγοράς αποφασίσθηκε η εκπόνηση πενταετούς Αναπτυξιακού Προγράμματος. 

'Ηδη οι αρμόδιες Διευθύνσεις της ΔΕΗ εκπόνησαν το σχέδιο Πενταετούς Προγράμματος Ανάπτυξης περιόδου 1998-20002, που εκκρεμεί στο Διοικητικό Συμβούλιο της ΔΕΗ για έγκριση. 

4. Τέλος σημειώνεται ότι δεν υπάρχει καμία απόφαση για επέκταση του αγωγού φυσικού αερίου πέραν της Κομοτηνής. 

Η Υπουργός 

ΒΑΣΩ ΠΑΠΑΝΔΡΕΟΥ" 

17. Στην με αριθμό 606/28.7.98 ερώτηση δόθηκε με το υπ'αριθμ. ΥΠ.ΠΟ/Γ.Υ/ΚΕ/14/8.9.98 έγγραφο από τον Υπουργό Πολιτισμού η ακόλουθη απάντηση: 

"Απαντώντας στην 606/28.7.98 ερώτηση του Βουλευτή κ. Αντώνη Κοτσακά, σας γνωρίζουμε τα εξής: 

Ο Κάμπος Χίου αποτελεί ιστορικό τόπο (προστατεύεται με την ΥΑ ΥΠΠΟ/ΔΙΛΑΠ/Γ/2492/33922/10.8.1990, ΦΕΚ Β' 578/6.9.1990), ενώ 50 ναοί σε αυτόν έχουν χαρακτηρισθεί ως ιστορκοί διατηρητέοι (ΥΑ ΥΠΠΟ/ΑΡΧ/Β1/Φ28/53730/1011 /9.12.1991, ΦΕΚ Β' 39/27.1.1992 και την ΥΑ ΥΠΠΟ/ΑΡΧ/Β1/Φ28/55005/1204πε/8.8.1995, ΦΕΚ Β'772/8.9.1995). Πρόκειται ια μοναδικό οικιστικό-γεωργικό σύνολο στον ελλαδικό χώρο, όπου συνυπάρχουν αρμονικά η κατοικία με τις γεωργικές λειτουργίες σε 200 περίπου χωροθετημένα κτήματα, που περιβάλλονται από υψηλούς περίτεχνους μανδρότοιχους. Τα αρχοντικά που αντιστοιχούν σε κάθε κτήμα είναι εξαιρετικά δείγματα έργων τέχνης στο σύνολό τους και στα επιμέρους μορφολογικά και αρχιτεκτονικά τους στοιχεία (βοηθητικά κτίσματα, βοτσαλωτές αυλές, πέργκολες, μαγκανοπήγαδα κλπ.). Μαζί με τα περιβόλια επσπεριδοειδών και τα αξιοθαύμαστα για την περιοχή αρδευτικά συστήματα, αποτελούν ζωντανή πηγή πληροφοριών από τον 14ο αιώνα μέχρι σήμερα για τις πολιτικές, οικονομικές και πολιτιστικές δομές της κοινωνίας της Χίου. 

Πιθανή εγκατάλειψη της γεωργικής δραστηριότητας ή αλλαγή αυτής ως προς το παραγόμενος είδος στον Κάμπο της Χίου, θα αλλοίωνε τη φυσιογνωμία του χώρου. Εάν πάντως κρίνεται αναγκαία η προσταστία της παραγωγής εσπεριδοειδών στον Κάμπο της Χίου με λήψη μέτρων (οικονομικές ρυθμίσεις - έργα γεωργικής υποδομής κλπ.) από τα συναρμόδια Υπουργεία ή με επιδότηση της Ευρωπαϊκής 'Ενωσης, το ΥΠ.ΠΟ δεν έχει αντίρρηση. 

Ο Υπουργός 

ΕΥΑΓΓΕΛΟΣ ΒΕΝΙΖΕΛΟΣ" 

18. Στην με αριθμό 687/29.7.98 ερώτηση δόθηκε με το υπ'αριθμ. 7020/2/94/15.9.98 έγγραφο από τον Υπουργό Δημόσιας Τάξης η ακόλουθη απάντηση: 

"Σε απάντηση της ερώτησης 687/29.7.1998 που κατέθεσε ο Βουλευτής κ. Γ. Καρατζαφέρης, σας γνωρίζουμε τα εξής: 

Την ευθύνη της διαχείρισης, τόσο από πτητικής, όσο και από τεχνικής πλευράς, των πυροσβεστικών αεροσκαφών τύπου Canadair CL-215, που εδρεύουν στην 112 Πτέρυγα Μάχης της Πολεμικής Αεροπορίας και παραχωρήθηκαν στο Πυροσβεστικό Σώμα με τον ν.2612/1998, έχει η Πολεμική Αεροπορία. 

Σε επιχειρησιακό επίπεδο η εντολή χρησιμοποίησης των αεροσκαφών αυτών στην κατάσβεση δασικών πυρκαγιών δίδεται από το Συντονιστικό Κέντρο Δασοπυρόσβεσης στο θάλαμο επιχειρήσεων της 355 Μοίρας Τακτικών Μεταφορών και η τελική απόφαση για απογείωση ή όχι ανήκει στους υπεύθυνους της Πολεμικής Αεροπορίας, σύμφωνα με τους ισχύοντες κανόνες ασφάλειας πτήσεων και τα τεχνικά χρακτηριστικά των αεροσκαφών. 

Το Αρχηγείο Πυροσβεστικού Σώματος, για τον καλύτερο συντονισμό των επίγειων και εναέριων δυνάμεων, έγκαιρα, με διαταγή του προς όλες τις Υπηρεσίες του, γνωστοποίησε με σαφήνεια το σύνολο των προβλεπόμενων ενεργειών, αλλά και των στοιχείων που αφορούν γενικότερα την αεροπυρόσβεση. Παράλληλα, για την καλύτερη συνεργασία μεταξύ των δύο Σωμάτων, εκτός των άλλων ενεργειών, ανέθεσε σε εξειδικευμένο αξιωματικό το ρόλο του συνδέσμου μεταξύ της 355 Μ.Τ.Μ. και του Αρχηγείου, έτσι ώστε να υπάρχει καθημερινή επικοινωνία και παρακολούθηση των εξελίξεων καθ' όλη τη διάρκεια των επιχειρήσεων. 

Στα πλαίσια αυτά, κατά την τρέχουσα αντιπυρική περίοδο, η συνεργασία τόσο μεταξύ επίγειων και εναέριων δυνάμεων, όσο και μεταξύ των λοιπών Αρχών και φορέων, συμπεριλαμβανομένης και της Δασικής Υπηρεσίας, των εμπλεκομένων στη δασοπυρόσβεση υπήρξε αρίστη. Πέραν όμως τούτου σε εφαρμογή του ν.2612/98, προωθείται η έκδοση Κοινής Υπουργικής Απόφασης, στην οποία θα ορίζεται ακριβέστερα ο τρόπος συνεργασίας και εμπλοκής της κάθε Υπηρεσίας και φορέα, για την αντιμετώπιση των δασικών πυρκαγιών, με στόχο την καλύτερη αξιποίηση του έμψυχου και άψυχου δυναμικού. 

Σε ό,τι αφορά τα αναφερόμενα περί ακινητοποίησης των αεροσκαφών, σας πληροφορούμε ότι σε ουδεμία περίπτωση παρατηρήθηκε αδυναμία πτήσης αυτών, λόγω έλλειψης καυσίμων και ενώ ήταν δυνατό από πτητικής και τεχνικής άποψης να πετάξουν. Αντίθετα, ακόμη και κατά τη διάρκεια των ημερών με πολύ υψηλές θερμοκρασίες, για να συμμετέχουν όλα τα διαθέσιμα αεροσκάφη και προκειμένου να αντιμετωπισθούν οι 

  

 

  

Σελίδα 385 

εξαιρετικά αυξημένες ανάγκες, εξαιτίας του πρωτοφανούς αριθμού πυρκαγιών, μεταφέρθηκε ικανός αριθμός τεχνικών και πληρωμάτων και σε άλλα αεροδρόμια, όπως αυτό της Ανδραβίδας. 

Τέλος, για τα λοιπά θέματα, θα σας ενημερώσουν το συνερωτώμενο Υπουργείο και το Υπουργείο Εθνικής 'Αμυνας, στο οποίο διαβιβάζουμε φωτοαντίγραφο της ερώτησης. 

Ο Υπουργός 

ΓΕΩΡΓΙΟΣ ΡΩΜΑΙΟΣ" 

19. Στην με αριθμό 706/30.7.98 ερώτηση δόθηκε με το υπ'αριθμ. 7020/4/97/26.8.98 έγγραφο από τον Υπουργό Δημόσιας Τάξης η ακόλουθη απάντηση: 

"Σε απάντηση της ερώτησης 706/30.7.1998 που κατέθεσε ο Βουλευτής κ. Γ. Καρατζαφέρης, σας γνωρίζουμε τα εξής: 

Το Αρχηγείο Πυροσβεστικού Σώματος, μετά την ανάληψη και της δασοπυρόσβεσης, προέβη στη μελέτη και επανασχεδιασμό της πυροπροστασίας της χώρας και προγραμμάτισε την αναδιάρθρωση των Υπηρεσιών του, παράλληλα με την ίδρυση Πυροσβεστικών Κλιμακίων, με γνώμονα την πληρέστερη κάλυψη των πλέον πυρόπληκτων περιοχών. 

Στα πλαίσια αυτά, στο Νομό Χανίων, εκτός από την ενίσχυση σε προσωπικό, μηχανολογικό εξοπλισμό, υλικά και μέσα των Πυροσβεστικών Υπηρεσιών Χανίων και Κισσάμου, ιδρύθηκε και λειτουργεί Πυροσβεστικό Κλιμάκιο στην Κάνδανο. 

Επίσης, με βάση τον επιχειρησιακό σχεδιασμό πυροπροσασίας του νομού, εδρεύουν πυροσβεστικά οχήματα στις περιοχές Βρύσες Αποκορώνου και Ανώπολη Σφακίων, ενώ στρατιωτικά οχήματα επανδρωμένα με στρατιώτες, αστυνομικούς και πυροσβέστες εκτελούν συνεχείς περιπολίες σε όλη την περιφέρεια του νομού. 

'Οσο αφορά την πυροπροστασία στο φαράγγι της Σαμαριάς, εκτελούν σε μόνιμη βάση καθήκοντα πυροφύλακα δύο (2) εποχικοί υπάλληλοι, ενώ κατά μήκος του φαραγγιού υπάρχει μόνιμα εγκατεστημένο δίκτυο αντλιών, ικανό να χρησιμοποιηθεί για πυροσβεστικούς σκοπούς σε περίπτωση ανάγκης. 

Τέλος λίγα χιλιόμετρα από τον Ομαλό (είσοδος φαραγγιού) ιδρύθηκε και λειτουργεί με απόφαση του Αρχηγού του Πυροσβεστικού Σώματος, Εθελοντικό Πυροσβεστικό Κλιμάκιο στην Κονότητα Λάκκων, εξοπλισμένο με ένα Πυροσβεστικό όχημα και στελεχωμένο από 37 εθελοντές πυροσβέστες κατάλληλα εκπαιδευμένους. 

Ο Υπουργός 

ΓΕΩΡΓΙΟΣ ΡΩΜΑΙΟΣ" 

20. Στην με αριθμό 723/31.7.98 ερώτηση δόθηκε με το υπ'αριθμ. 4312/15.9.98 έγγραφο από τον Υπουργό Εργασίας και Κοινωνικών Ασφαλίσεων η ακόλουθη απάντηση: 

"Απαντώντας στην 723/31.7.98 ερώτηση που κατέθεσε στη Βουλή ο Βουλευτής κ. Γ. Κουράκη, για το θιγόμενο σ'αυτή θέμα, σας πληροφορούμε ότι ο Οργανισμός Απασχόλησης Εργατικού Δυναμικού (ΟΑΕΔ), για λόγους ευελιξίας, προκειμένου να έχει δηλαδή τη δυνατότητα προσαρμογής του εκπαιδευτικού του Προσωπικού στις ανάγκες της αγοράς εργασίας, θα πρέπει να έχει μικρό αριθμό μονίμων εκπαιδευτικών Υπαλλήλων και να προσλαμβάνει εκπαιδευτικούς με σύμβαση εξαρτημένης εργασίας ορισμένου χρόνου ενός (1) έτους. 

Ο Υπουργός 

ΜΙΛΤΙΑΔΗΣ ΠΑΠΑΪΩΑΝΝΟΥ" 

21. Στην με αριθμό 847/6.8.98 ερώτηση δόθηκε με το υπ'αριθμ. 71/14.9.98 έγγραφο από τον Υπουργό Γεωργίας η ακόλουθη απάντηση: 

"Απαντώντας στην ερώτηση 847/6.8.98 που κατέθεσε ο Βουλευτής κ. Π. Κατσιλιέρης, σας πληροφορούμε τα εξής: 

Σύμφωνα με το άρθρο 13 του Καν. (ΕΚ) 1169/97 η αίτηση προκαταβολής της οικονομικής ενίσχυσης στη χυμοποίηση εσπεριδοειδών υποβάλλεται από τις Οργανώσεις Παραγωγών (Ο.Π.) το αργότερο σ' ένα μήνα από τη λήξη του τριμήνου παράδοσης, η δε προκαταβολή θα πρέπει να καταβληθεί το αργότερο σ' ένα μήνα από την υποβολή της εν λόγω αίτησης. 

Σύμφωνα με την 141952/1.4.98 διυπουργική Απόφαση (Υπουργών Εθνικής Οικονομίας και Γεωργίας) η αίτηση προκαταβολικής ενίσχυσης υποβάλλεται στις Νομ. Αυτ/σεις, οι οποίες είναι και αρμόδιες για το σχετικό έλεγχο των δικαιολογητικών, ενώ οι πληρωμές γίνονται κεντρικά από τη ΔΑΓΕΠ. Πολλές Νομ. Αυτ/σεις όμως δεν απέστειλαν εμπρόθεσμα τους σχετικούς φακέλους, με συνέπεια το Λογιστήριο της ΔΑΓΕΠ να μην είναι σε θέση να καβάλει τα σχετικά ποσά λόγω παρέλευσης της προθεσμίας. 

Η Δ/νση ΔΑΓΕΠ/Ο.Α.Β.Ι.Π. όταν διαπίστωσε το πρόβλημα απευθύνθηκε εγγράφως στην Ευρωπ. Επιτροπή για τη διευθέτηση του θέματος και έλαβε την με Α.Π. 30110/30.8.98 έγγραφη απάντηση με την οποία δίνεται η δυνατότητα πληρωμής των ανωτέρω ποσών παρά την παρέλευση της προθεσμίας και στη συνέχεια με το Α.Π. 166361/5.8.98 έγγραφό της έδωσε εντολή στις ενδιαφερόμενες Νομ. Αυτ/σεις για την προώθηση των σχετικών φακέλων προς πληρωμή. 

Επιπροσθέτως γνωρίζουμε ότι παρ' όλο που το σχετικό καθεστώς των προκαταβολών πρόκειται να καταργηθεί λόγω αλλαγής του συστήματος των ποινών στις υπερβάσεις του κατωφλίου μεταποίησης (σχετική Απόφαση ελήφθη στο Συμβούλιο Υπουργών Γεωργίας), η Απόφαση 141952/1.4.98 που αφορά στη χορήγηση ενίσχυσης των παραγωγών στη χυμοποίηση εσπεριδοειδών πρόκειται να τροποποιηθεί ώστε η διαδικασία χορήγησης της προκαταβολικής ενίσχυσης να απλοποιηθεί. 

Ο Υπουργός 

ΣΤΕΦΑΝΟΣ ΤΖΟΥΜΑΚΑΣ" 

22. Στην με αριθμό 861/6.8.98 ερώτηση δόθηκε με το υπ'αριθμ. 7020/4/100/15.9.98 έγγραφο από τον Υπουργό Δημόσιας Τάξης η ακόλουθη απάντηση: 

"Σε απάντηση της ερώτησης 861/6.8.98, που κατέθεσε ο Βουλευτής κ. Ι. Δημαράς, σας γνωρίζουμε ότι στον πρόσφατο διαγωνισμό για την κατάταξη Δοκίμων Πυροσβεστών στο Πυροσβεστικό Σώμα, εφαρμόσθηκαν οι διατάξεις του Π.Δ. 240/1997 (Κανονισμός Κατάταξης Δοκίμων Πυροσβεστών). 

Σύφμωνα με το ανωτέρω Π.Δ., από τους πίνακες επιτυχόντων καλείται αριθμός υποψηφίων ίσος με τον αριθμό των προκηρυχθεισών θέσεων και υποβάλλεται σε αθλητικές δοκιμασίες, για να εξακριβωθούν οι σωματικές δυνατότητες και η αντοχή τους, ενώπιον επιτροπής που αποτελείται από δύο αξιωματικούς του Πυροσβεστικού Σώματος και έναν καθηγητή σωματικής αγωγής, που προτείνεται από τη Διεύθυνση Δευτεροβάθμιας Εκπαίδευσης της Νομρχίας Αθηνών. 'Οσοι από τους υποψηφίους δεν μπορούν να ανταποκριθούν σε ένα από τα αγωνίσματα κρίνονται ως μη ικανοί και αποκλείονται των περαιτέρω εξετάσεων. 

Στη συνέχεια οι επιτυχόντες στις αθλητικές δοκιμασίες εξετάζονται κατ' αρχήν από την Επιτροπή Αναρρωτικών Αδειών του Σώματος και όσοι βρεθούν κατάλληλοι ακολούθως παραπέμπονται σε Στρατιωτικό Νοσοκομείο για κλινικές και παρακλινικές εξετάσεις. 

Σε ό,τι αφορά τον επανέλεγχο των υποψηφίων, σας πληροφορούμε ότι από την ισχύουσα νομοθεσία δεν προβλέπεται εξέταση σε δεύτερο βαθμό των υποψηφίων που έλαβαν μέρος στις εξετάσεις, από τις ανωτέρω επιτροπές. 

Τέλος, σας γνωρίζουμε ότι στο Υπουργείο μας δεν έχουν περιέλθει συγκεκριμένες καταγγελίες για εξαπάτηση των Επιτροπών από υποψηφίους. Εφ' όσον όμως περιέλθουν, αυτές θα εξετασθούν προς εξακρίβωση των καταγγελλομένων. 

Ο Υπουργός 

ΓΕΩΡΓΙΟΣ ΡΩΜΑΙΟΣ" 

23. Στην με αριθμό 908/7.8.98 ερώτηση δόθηκε με το υπ'αριθμ. 78/10.9.98 έγγραφο από τον Υπουργό Γεωργίας η 

 

 

  

Σελίδα 386 

ακόλουθη απάντηση: 

"Απαντώντας στην ερώτηση 908/7.8.1998 που κατέθεσαν οι Βουλευτές κύριοι Γ. Ρόκος, Ι. Αράπης και Γ. Τσαφούλιας σας πληροφορούμε τα εξής: 

Μετά τη σχετική με την κατάργηση των αεροψεκασμών απόφαση του Συμβουλίου Επικρατείας (αρ. αποφ. 3953/93) εφαρμόζεται σε όλες τις ελαιοκομικές περιοχές της χώρας η μέθοδος της καταπολέμησης του δάκου της ελιάς με δολωματικούς ψεκασμούς εδάφους. 

Από τεχνικής πλευράς δεν υπάρχουν διαφορές στην αποτελεσματικότητα της προστασίας της ελαιοπαραγωγής μεταξύ των δολωματικών ψεκασμών από αέρος και εδάφους, εφόσον και στις δύο περιπτώσεις εφαρμοστούν σωστά οι τεχνικές προδιαγραφές δακοκτονίας. 

Εδαφικές ιδιαιτερότητες (δύσβατες περιοχές) δεν υπάρχουν μόνο στο Νομό Κέρκυρας, αλλά σε όλες τις ελαιοκομικές περιοχές της χώρας. 

Στις εν λόγω περιοχές όντως υπάρχουν δυσκολίες στην εφαρμογή των ψεκασμών από το έδαφος. Παντού όμως καταβάλλεται κάθε προσπάθεια από τους εμπλεκόμενους φορείς (Τοπική Αυτοδιοίκηση, Συνεταιρισμούς αλλά και από τους ίδους τους παραγωγούς) για εξεύρεση του κατάλληλου εργατοτεχνικού προσωπικού, συγκρότηση συνεργείων κλπ. προκειμένου η εφαρμογή των από εδάφους ψεκασμών να γίνει κατά τον καλύτερο δυνατό τρόπο ώστε να έχουμε αποτελεσματική καταπολέμιση του δάκου, προστασία της ελαιοπαραγωγής και του εισοδήματος των παραγωγών. 

'Ηδη το Υπουργείο Γεωργίας για την επιτυχή καταπολέμηση του δάκου της ελιάς την τρέχουσα δακική περίοδο, έχει εφοδιάσει από τα τέλη Ιουνίου την Δ/νση Γεωργίας Κέρκυρας με τα απαραίτητα δακοκτόνα υλικά (εντομοκτόνα, ελκυστικές ουσίες, επινώτιους ψεκαστήρες και δακοπαγίδες) και έχει προσληφθεί το αναγκαίο εποχιακό επιστημονικό και εργατοτεχνικό προσωπικό ώστε ο στόχος να επιτευχθεί. 

Ενάμισυ μήνα μετά την έναρξη εφαρμογής του προγράμματος δακοκτονίας σε 43 Δήμους και Κοινότητες, πεδινές και ορεινές του Νομού Κέρκυρας έχουμε πολύ ικανοποιητικά αποτελέσματα προστασίας της παραγωγής και το πρόγραμμα εφαρμόζεται χωρίς κανένα πρόβλημα. 

Ο Υπουργός 

ΣΤΕΦΑΝΟΣ ΤΖΟΥΜΑΚΑΣ" 

24. Στην με αριθμό 912/7-8-98 ερώτηση δόθηκε με το υπ' αριθμ. ΥΠ.ΠΟ/Γ.Υ.Κ.Ε./27/ 8-9-98 έγγραφο από τον Υπουργό Πολιτισμού η ακόλουθη απάντηση: 

"Απαντώντας στην με αριθμό 912/7.8.1998 ερώτηση του Βουλευτή κ. Νικόλαου Κατσαρού, σας γνωρίζουμε τα εξής: 

Σχετικά με τις ανασκαφές στο Αρχαίο Θέατρο της Λάρισας, σας γνωστοποιούμε ότι το έργο έχει ενταχθεί στο πρόγραμμα δράσης της ΙΕ' ΕΠΚΑ με το ποσό των 36.000.000 δρχ. για το 1998. Σημειώνω ότι για τη συντέλεση των αναγκαίων απαλλοτριώσεων διατέθησαν φέτος 750.000.000 δρχ. 

Ο Υπουργός 

ΕΥΑΓΓΕΛΟΣ ΒΕΝΙΖΕΛΟΣ" 

25. Στην με αριθμό 913/7-8-98 ερώτηση δόθηκε με το υπ' αριθμ. 80/10-9-98 έγγραφο από τον Υπουργό Γεωργίας η ακόλουθη απάντηση: 

"Απαντώντας στην ερώτηση 913/7-8-98 που κατέθεσε ο Βουλευτής κ. Ν. Κατσαρός, για τα θέματα της αρμοδιότητάς μας, σας πληροφορούμε τα εξής: 

Το έργο κατασκευή αρδευτικού φράγματος του Δρυμού Ελασσόνας είναι τοπικής σημασίας (σημειώνεται ότι στο αναφερόμενο έργο απαιτείται απαρχής εκπόνηση μελετών) και μπορεί να αποτελέσει αντικείμενο υλοποίησης είτε της Νομαρχιακής Αυτοδιοίκησης είτε της Περιφέρειας. 

Ο Υπουργός 

ΣΤΕΦ. ΤΖΟΥΜΑΚΑΣ" 

26. Στην με αριθμό 915/7-8-98 ερώτηση δόθηκε με το υπ' αριθμ. ΥΠ.ΠΟ/Γ.Υ./Κ.Ε./28/8-9-98 έγγραφο από τον Υπουργό Πολιτισμού η ακόλουθη απάντηση: 

"Απαντώντας στην με αριθμό 915/7.8.98 ερώτηση του Βουλευτή κ. Νικόλαου Κατσαρού, σας γνωρίζουμε τα εξής: 

Η μέριμνα για την ανάπτυξη των δημοτικών και κοινοτικών βιβλιοθηκών, η εποπτεία και οικονομική ενίσχυσή τους, καθώς και ο εφοδιασμός τους με βιβλία και άλλο έντυπο υλικό, ανήκει στο Υπουργείο Εθνικής Παιδείας και Θρησκευμάτων (ν. 1558/1985), το οποίο και είναι συναποδέκτης της ερώτησης του κ. Βουλευτή. 

Στο πλαίσιο προγράμματος εκσυγχρονισμού των λαϊκών βιβλιοθηκών για τα έτη 1997-98, που υλοποιείται σε συνεργασία με το Εθνικό Κέντρο Βιβλίου, η βιβλιοθήκη Αμπελώνα Λαρίσης θα επιχορηγηθεί από το Υπουργείο Πολιτισμού με το ποσό των 1.000.000 δρχ. για την αγορά βιβλίων και την οργάνωση εκδηλώσεων (καμπάνια "Μ' ένα βιβλίο πετάω"), ενώ έχουν αποσταλεί και σειρές βιβλίων βραβευμένων με τα Κρατικά Βραβεία Λογοτεχνίας έτους 1996. 

Ο Υπουργός 

ΕΥΑΓΓΕΛΟΣ ΒΕΝΙΖΕΛΟΣ" 

27. Στην με αριθμό 926/7-8-98 ερώτηση δόθηκε με το υπ' αριθμ. 81/10-9-98 έγγραφο από τον Υπουργό Γεωργίας η ακόλουθη απάντηση: 

"Απαντώντας στην ερώτηση 926/7-8-98 που κατέθεσε ο Βουλευτής κ. Α. Βαρίνος, σας πληροφορούμε τα εξής: 

Το Υπ. Γεωργίας έχει συμπεριλάβει σε Πρόγραμμά του την κατασκευή του έργου "Φράγμα της κόρης το γεφύρι" Ν. Χίου το οποίο είναι εγγεγραμμένο στη ΣΑΕ 081/2 με κωδικό ΚΑ 9481579 ολικού προϋπολογισμού 2 δισ. δραχμές. 

Το έργο είναι κατ' αρχήν ενταγμένο στο ΙΙ ΚΠΣ και στο Μέτρο 5.2 αλλά η οριστική του ένταξη θα γίνει με την επικείμενη συνεδρίαση της Επιτροπής Παρακολούθησης και υπό την προϋπόθεση ότι μέχρι τότε θα έχουν εγκριθεί οι Περιβαλλοντικοί 'Οροι. 

Σημειώνεται ότι η έγκριση των Περιβαλλοντικών 'Ορων θα γίνει από τη Δ/νση Περιβαλλοντικού Σχεδιασμού του ΥΠΕΧΩΔΕ στο οποίο έχει διαβιβασθεί από 27-7-98 η Β Φάση της μελέτης περιβαλλοντικών επιπτώσεων. 

Το θέμα χρήσης νερού του φράγματος για υδρευτικούς σκοπούς θα πρέπει να αντιμετωπισθεί μετά την κατασκευή του σε επίπεδο Περιφέρειας και τοπικά. 

Ο Υπουργός 

ΣΤΕΦ. ΤΖΟΥΜΑΚΑΣ" 

28. Στην με αριθμό 996/11-8-98 ερώτηση δόθηκε με το υπ' αριθμ. 84/10-9-98 έγγραφο από τον Υπουργό Γεωργίας η ακόλουθη απάντηση: 

"Απαντώντας στην ερώτηση 996/11-8-98 που κατέθεσε ο Βουλευτής κ. Π. Σκανδαλάκης για τα θέματα της αρμοδιότητάς μας, σας πληροφορούμε τα εξής: 

Το Υπουργείο Γεωργίας με το αριθμ. 1379/11-8-98 έγγραφό του ζήτησε από τις Νομαρχιακές Αυτοδιοικήσεις της χώρας να προβούν δια των Δ/νσεων Αγροτικής Ανάπτυξης σε εξατομίκευση των ζημιών που προκλήθηκαν σε γεωργοκτηνοτροφικές εκμεταλλεύσεις από πυρκαγιές κατά το έτος 1998 και στη συνέχεια θα προωθήσει σχέδιο κοινής απόφασης των Υπουργών Γεωργίας και Οικονομικών για έγκριση από την Ε.Ε. και υπογραφή από τους αναφερόμενους Υπουργούς, στο οποίο θα προβλέπονται μέτρα υπέρ των αγροτών που οι γεωργοκτηνοτροφικές εκμεταλλεύσεις τους ζημιώθηκαν σοβαρά από το ανωτέρω αίτιο. 

Η καταβολή των ανωτέρω οικονομικών ενισχύσεων στους πληγέντες αγρότες, θα είναι δυνατή μετά την έγκριση από την Ε.Ε. του σχετικού σχεδίου διϋπουργικής απόφασης. 

Τα αναφερόμενα μέτρα που ανακοινώθηκαν από το Υπουργείο Γεωργίας έχουν ως εξής: 

Α. Ζωοτροφές 

Αφορούν 60.000 γιδοπρόβατα σε διάφορες περιοχές της 

  


 

  

Σελίδα 387 

χώρας, θα δοθούν στους δικαιούχους ως ενίσχυση για την αγορά ζωοτροφών 900.000.000 δρχ. συνολικά (ημερήσια διατροφή για κάθε ζώο επί 80 ημέρες μισό κιλό καλαμπόκι ή κριθάρι και ως 1 κιλό τριφύλλι μηδική). 

Β. Φυτικό και ζωικό κεφάλαιο 

α) Θα δοθεί αποζημίωση για ανασύσταση του φυτικού κεφαλαίου 4.000 δρχ. ανά δένδρο. 

β) Θα δοθεί ενίσχυση για απώλεια του εισοδήματος επί 3 χρόνια 4.000 δρχ. ανά δένδρο. 

γ) Θα δοθεί το 50% της αξίας αγοράς των ζώων που χάθηκαν. 

δ) Θα δοθεί το 50% του εισοδήματος από ετήσιες καλλιέργειες. 

ε) Θα δοθεί το 40% της αξίας τους για την αποκατάσταση αγροτικών κτισμάτων. 

στ) Θα δοθεί το 40% της αξίας τους για την αποκτάσταση των σωλήνων αρδεύσεως. 

Το κόστος των ενισχύσεων και των αποζημιώσεων στο ζωικό και φυτικό κεφάλαιο θα δοθεί από εθνικά και κοινοτικά κονδύλια και ανέρχεται μέχρι τώρα στο ποσό της τάξης των 4 δισ. δρχ. 

Θέμα παγώματος οφειλών και χορήγησης δανείων με μειωμένο επιτόκιο στους αγρότες που πλήγηκαν από την καταστροφική πυρκαγιά του Νομού Λακωνίας χωρίς την κάλυψη του σχετικού κόστους από την Πολιτεία δεν είναι δυνατό να αντιμετωπισθεί από την ΑΤΕ, γιατί οι πόροι της Τράπεζας προέρχονται από καταθέσεις και κατά συνέπεια μόνο με την επανεισροή των κεφαλαίων που τοποθετεί και των τόκων τους εξασφαλίζεται η δυνατότητα γα ανταποκριθεί στην αυτονόητη υποχρέωση επιστροφής των αντίστοιχων κεφαλαίων και τόκων στους καταθέτες της. 

Η ΑΤΕ, σύμφωνα με πάγια τακτική της, παρέχει πιστωτικές διευκολύνσεις και δανειακές ενισχύσεις στους παραγωγούς που διαπιστωμένα αδυνατούν ν' ανταποκριθούν στις υποχρεώσεις τους στην Τράπεζα λόγω έκτακτων γεγονότων (όπως δυσμενείς καιρικές συνθήκες αζητησία προϊόντων, ασυνήθιστες μεταβολές τιμών, κλπ.) τα οποία επηρέασαν αρνητικά τις εκμεταλλεύσεις τους. Οι διευκολύνσεις αυτές παρέχονται μέσα στα πλαίσια της 162Ο/89 Πράξης του Διοικητή της Τράπεζας της Ελλάδος και προβλέπουν ρύθμιση των ληξ/σμων χρεών χωρίς τόκους ποινής, σ' ένα νέο δάνειο. Η ένταξη των πληγέντων παραγωγών στο μέτρο αυτό γίνεται ύστερα από εξατομίκευση των ζημιών της κάθε εκμετάλλευσης και αφορούν το μέρος των οφειλών που διαπιστωμένα δεν είναι σε θέση να εξυπηρετηθεί. 

Στα πλαίσια αυτά θα αντιμετωπισθούν και οι αγρότες του Νομού Λακωνίας που υπέστησαν εκτεταμένες καταστροφές στην παραγωγή τους από την καταστροφική πυρκαγιά. 

Σύμφωνα με το νόμο 2612/1988 οι αρμοδιότητες για την καταστολή των δασικών πυρκαγιών μεταβιβάστηκαν στο Πυροσβεστικό Σώμα. Για την εφαρμογή των διατάξεων του ν. 2612/98 εξεδόθη κοινή απόφαση των Υπουργών Εσωτερικών, Δημόσιας Διοίκησης και Αποκέντρωσης, Δημόσιας Τάξης και Γεωργίας, με βάση την οποία όλα τα εναέρια και επίγεια μέσα καθώς και κάθε άλλο πυροσβεστικό υλικό ή εφόδιο διέθεταν οι Περιφερειακές Δασικές Υπηρεσίες, παραδόθηκε στο Πυροσβεστικό Σώμα. Παράλληλα εκδόθηκαν οι διαπιστωτικές πράξεις για την άμεση απόσπαση 1000 περίπου οδηγών και δασοπυροσβεστών από τις Δασικές Υπηρεσίες στο Πυροσβεστικό Σώμα. Το Υπουργείο Γεωργίας και κατ' επέκταση και οι Περιφερειακές Δασικές Υπηρεσίες, δε διαθέτουν σήμερα πυροσβεστικά οχήματα, υλικά ή εφόδια που να δύνανται να αξιοποιηθούν στο έργο της δασοπυρόσβεσης. 

Στις αρμοδιότητες του Υπουργείου Γεωργίας ανήκει η πρόληψη των δασικών πυρκαγιών και ειδικότερα η χάραξη πολιτικής για τη μελέτη και εκτέλεση των πάσης φύσεως προκατασταλτικών έργων (δρόμοι, αντιπυρικές λωρίδες, πυροφυλάκεια, παρατηρητήρια, κρουνοί υδροληψίας, δεξαμενές, καθαρισμοί κλπ.), καθώς και έργων για την αποκατάσταση του Φυσικού Περιβάλλοντος όπως είναι οι αναδασώσεις, η διευθέτηση χειμαρρωδών ρευμάτων τα αντιπλημμυρικά έργα. 

Τα ανωτέρω εκτεθέντα καθορίζουν και το πλαίσιο ενεργοποίησης του Υπουργείου Γεωργίας, στα πλαίσια των αρμοδιοτήτων του, για την επίτευξη του κοινού σκοπού της προστασίας των δασών από τις πυρκαγιές. 

Ο Υπουργός 

ΣΤΕΦ. ΤΖΟΥΜΑΚΑΣ" 

29. Στην με αριθμό 996/11-8-98 ερώτηση δόθηκε με το υπ' αριθμ. 7020/2/157/15-9-98 έγγραφο από τον Υπουργό Δημόσιας Τάξης η ακόλουθη απάντηση: 

"Σε απάντηση της ερώτησης 996/11-8-1998 που κατέθεσε ο Βουλευτής κ. Π. Σκανδαλάκης, σε ό,τι μας αφορά, σας γνωρίζουμε τα εξής: 

Το Αρχηγείο Πυροσβεστικού Σώματος, μετά την ανάληψη και της δασοπυρόσβεσης, προέβη στη μελέτη και επανασχεδιασμό της πυροπροστασίας της χώρας και προγραμμάτισε την αναδιάρθρωση των Υπηρεσιών του, παράλληλα με την ίδρυση Πυροσβεστικών Κλιμακίων, με γνώμονα την πληρέστερη κάλυψη των πλέον πυρόπληκτων περιοχών. Ο μηχανισμός καταστολής οργανώθηκε με βάση τα δεδομένα προηγούμενων ετών και συγκεκριμένα διατηρήθηκε η ίδια διασπορά οχημάτων, προσλήφθηκε εποχικό προσωπικό και χρησιμοποιήθηκαν τα ίδια εναέρια μέσα που διαθέτει η χώρα μας, όπως ακριβώς την προηγούμενη αντιπυρική περίοδο. 

Στα πλαίσια αυτά, για να ανταποκριθούν στις νέες αρμοδιότητές τους, ενισχύθηκαν και οι Πυροσβεστικές Υπηρεσίες του νομού Λακωνίας με μόνιμο προσωπικό, εποχικούς υπαλλήλους και υπαλλήλους αποσπασμένους από τη Δασική Υπηρεσία. Επίσης οι Υπηρεσίες αυτές ενισχύθηκαν με τα απαραίτητα υλικά και μέσα καθώς και με μηχανολογικό εξοπλισμό. 

Το Πυροσβεστικό Σώμα με το υψηλό επίπεδο ετοιμότητάς του, τη δομή, οργάνωση, τον τρόπο λειτουργίας του, την άρτια τεχνική-επιστημονική κατάρτιση και εκπαίδευση, αλλά και την εμπειρία του προσωπικού του σε κατάσβεση δασικών πυρκαγιών, λόγω της συμμετοχής του σ' αυτές και όταν την ευθύνη είχε η Δασική Υπηρεσία, σε συνεργασία και με τις λοιπές Υπηρεσίες και φορείς, ανταποκρίθηκε ικανοποιητικά στην αποστολή του, παρά το γεγονός ότι εκδηλώθηκαν ταυτόχρονα πολλές και δύσκολες πυρκαγιές σε όλη τη χώρα, με αντίξοες καιρικές συνθήκες. 

Επισημαίνεται ότι, πέραν των αρμοδίων τοπικών Υπηρεσιών, η αντιμετώπιση των δασικών πυρκαγιών, όταν υπάρχει ανάγκη, γίνεται και με τη συνδρομή των όμορων Υπηρεσιών, αλλά και των αερομεταφερόμενων πεζοπόρων τμημάτων των Ε.Μ.Α.Κ., όπως επίσης και από τα λοιπά διαθέσιμα, για το σκοπό αυτό, μέσα. 

Σε ό,τι αφορά τη συνεργασία μεταξύ του Πυροσβεστικού Σώματος και της Δασικής Υπηρεσίας, αλλά και των λοιπών Αρχών και φορέων, κατά την τρέχουσα αντιπυρική περίοδο, αυτή ήταν αρμονική. Πέραν όμως τούτου στα πλαίσια του ν. 2612/98, προωθείται η έκδοση Κοινής Υπουργικής Απόφασης, στην οποία θα ορίζεται ακριβέστερα ο τρόπος συνεργασίας και εμπλοκής της κάθε Υπηρεσίας και φορέα, για την αντιμετώπιση των δασικών πυρκαγιών, με στόχο την καλύτερη αξιοποίηση του έμψυχου και άψυχου δυναμικού της χώρας. 

Τέλος, για τους απαράδεκτους χαρακτηρισμούς ως προς τη συμπεριφορά της Κυβέρνησης στο θέμα της δασοπυρόσβεσης, σας πληροφορούμε ότι η Κυβέρνηση δεν κάνει τίποτε περισσότερο από το να εφαρμόζει, ως έχει υποχρέωση, το νόμο που ψήφισε πρόσφατα η Εθνική Αντιπροσωπεία με δημοκρατικές διαδικασίες. 

Για τα λοιπά θέματα, αρμόδια να σας ενημερώσουν είναι τα συνερωτώμενα Υπουργεία. 

Ο Υπουργός 

ΓΕΩΡΓΙΟΣ ΡΩΜΑΙΟΣ" 

30. Στην με αριθμό 999/11-8-98 ερώτηση δόθηκε με το υπ' αριθμ. 7020/4/101/15-9-98 έγγραφο από τον Υπουργό Δημόσιας Τάξης η ακόλουθη απάντηση: 

 

 

  

Σελίδα 388 

"Σε απάντηση της ερώτησης 999/11-8-98 που κατέθεσε ο Βουλευτής κ. Π. Σκανδαλάκης, σας γνωρίζουμε ότι με το νέο μισθολόγιο του στρατιωτικού, αστυνομικού και πυροσβεστικού προσωπικού (ν. 2448/96), με το οποίο καθιερώθηκε ενιαία πολιτική επί των αποδοχών του και αναβαθμίσθηκε η οικονομική θέση του, δεν προβλέπεται η καταβολή υπερωριακού ή άλλου ειδικού επιδόματος στο πυροσβεστικό προσωπικό για τις υπηρεσίες του. 

'Ομως το Υπουργείο μας, εκτιμώντας το έργο που επιτελούν οι πυροσβεστικοί υπάλληλοι και γνωρίζοντας τα προβλήματα που τους απασχολούν, συνεχίζει τις προσπάθειες για τη βελτίωση της οικονομικής τους θέσης και μετά την ολοκλήρωση του ενιαίου μισθολογίου, που έγινε την 1-7-1998 και τις διορθωτικές παρεμβάσεις, που προηγήθηκαν, κυρίως προς όφελος του χαμηλόβαθμου προσωπικού. 

Ο Υπουργός 

ΓΕΩΡΓΙΟΣ ΡΩΜΑΙΟΣ"). 

ΠΡΟΕΔΡΕΥΩΝ (Νικόλαος Κατσαρός): Κύριοι συνάδελφοι, έχω την τιμή να σας ανακοινώσω το δελτίο των επικαίρων ερωτήσεων της Πέμπτης 29 Οκτωβρίου 1998. 

Α. ΕΠΙΚΑΙΡΕΣ ΕΡΩΤΗΣΕΙΣ Πρώτου Κύκλου ('Αρθρο 130 παρ.4 Καν. Βουλής) 

1. Η με αριθμό 31/21-10-98 Επίκαιρη Ερώτηση του Βουλευτή της Νέας Δημοκρατίας κ. Γεωργίου Σούρλα προς τον Υπουργό Υγείας και Πρόνοιας, σχετικά με την καθυστέρηση διορισμού Γενικών Διευθυντών στα Νοσοκομεία. 

2. Η με αριθμό 38/21-10-98 Επίκαιρη Ερώτηση του Βουλευτή του Κομμουνιστικού Κόμματος Ελλάδος κ. Νικολάου Γκατζή προς τον Υπουργό Γεωργίας, σχετικά με τη διασφάλιση του εισοδήματος των σιτοπαραγωγών, τη λήψη μέτρων για τη διάθεση του προϊόντος κλπ. 

3. Η με αριθμό 35/21-10-98 Επίκαιρη Ερώτηση του Βουλευτή του Συνασπισμού της Αριστεράς και της Προόδου κ. Ευάγγελου Αποστόλου προς την Υπουργό Ανάπτυξης, σχετικά με τη χορήγηση άδειας οκτάτονου μικτοβάρους βυτιοφόρου ιδιωτικής χρήσεως στους βενζινοπώλες. 

4. Η με αριθμό 43/21-10-98 Επίκαιρη Ερώτηση του Βουλευτή του Δημοκρατικού Κοινωνικού Κινήματος κ. Γεωργίου Τσαφούλια προς τον Υπουργό Εθνικής 'Αμυνας, σχετικά με την απομάκρυνση των στρατοπέδων από τα κέντρα των πόλεων, του στρατοπέδου του ΚΕΤΕΧ Πατρών κλπ. 

Β. ΕΠΙΚΑΙΡΕΣ ΕΡΩΤΗΣΕΙΣ Δεύτερου Κύκλου ('Αρθρο 130 παρ.4 Καν. Βουλής) 

1. Η με αριθμό 29/19-10-98 Επίκαιρη Ερώτηση της Βουλευτού της Νέας Δημοκρατίας κ. Παρθένας Φουντουκίδου προς τον Υπουργό Υγείας και Πρόνοιας, σχετικά με τις επιπτώσεις στην υγεία των χρηστών κινητών τηλεφώνων από την εκπομπή της ηλεκτρομαγνητικής ακτινοβολίας. 

2. Η με αριθμό 39/21-10-98 Επίκαιρη Ερώτηση του Βουλευτή του Κομμουνιστικού Κόμματος Ελλάδος κ. Χαράλαμπου Αγγουράκη προς την Υπουργό Ανάπτυξης, σχετικά με τη λειτουργία της Ελληνικής Επιτροπής Ατομικής Ενέργειας (ΕΕΑΕ), τη διασφάλιση της ομαλής χρηματοδότησης των αναγκών της υπηρεσίας κλπ. 

3. Η με αριθμό 34/21-10-98 Επίκαιρη Ερώτηση της Βουλευτού του Συνασπισμού της Αριστεράς και της Προόδου κυρίας Στέλλας Αλφιέρη προς τον Υπουργό Δικαιοσύνης, σχετικά με την παιδική βία στην ευρύτερη περιοχή του Πειραιά, τη λήψη των αναγκαίων μέτρων κλπ. 

4. Η με αριθμό 42/21-10-98 Επίκαιρη Ερώτηση του Βουλευτή του Δημοκρατικού Κοινωνικού Κινήματος κ. Αναστασίου Ιντζέ προς τους Υπουργούς Πολιτισμού, Εθνικής Παιδείας και Θρησκευμάτων, σχετικά με την αξιοποίηση του κληροδοτήματος Σβώλου από το Αριστοτέλειο Πανεπιστήμιο Θεσσαλονίκης. 

  

 

  

Σελίδα 389 

ΠΡΟΕΔΡΕΥΩΝ (Νικόλαος Κατσαρός): Κύριοι συνάδελφοι, εισερχόμαστε στη συζήτηση των 

ΕΠΙΚΑΙΡΩΝ ΕΡΩΤΗΣΕΩΝ

Α. Επίκαιρες Ερωτήσεις πρώτου κύκλου: 

Πρώτη είναι η με αριθμό 40/21-10-98 επίκαιρη ερώτηση του Βουλευτή της Νέας Δημοκρατίας κ. Γεωργίου Καλαντζή προς τους Υπουργούς Εξωτερικών, Εσωτερικών-Δημόσιας Διοίκησης και Αποκέντρωσης, Περιβάλλοντος, Χωροταξίας και Δημοσίων 'Εργων, Εθνικής Οικονομίας και Οικονομικών, σχετικά με τις ψηφοθηρικές μεθοδεύσεις παραμονές των Δημοτικών και Νομαρχιακών Εκλογών, στους Νομούς Καβάλας, Δράμας και Ξάνθης. 

Η επίκαιρη ερώτηση του κ. Καλαντζή έχει ως εξής: 

"Παραμονές εκλογών για την εξαπάτηση του εκλογικού σώματος στους Νομούς Καβάλας, Δράμας και Ξάνθης, καταφύγατε σε ανεπίτρεπτες μεθοδεύσεις που θύμιζαν εποχές δεκαετίες του '50. 

Ερωτάσθε: 

1. Ποιος έδωσε εντολή την τελευταία εβδομάδα των εκλογών να κληρωθούν κατοικίες σε ελληνοποντίους στο Ζυγό Καβάλας από το Νομάρχη και υποψήφιο Νομάρχη, ο οποίος επ' αυτού καμιά αρμοδιότητα δεν είχε; 

2. Ποιος έδωσε την εντολή να διανεμειθούν ακάλυπτες επιταγές παραμονή εκλογών στο Νομό Ξάνθης σε πλημμυροπαθείς του 1996; 

Ποιοι είναι οι υπεύθυνοι και εάν θα επιβληθούν κυρώσεις δεδομένου ότι παραβιάσθηκε κατάφορα η εκλογική νομοθεσία". 

Ο Αναπληρωτής Υπουργός Εξωτερικών κ. Γεώργιος Παπανδρέου έχει το λόγο. 

ΓΕΩΡΓΙΟΣ ΠΑΠΑΝΔΡΕΟΥ (Αναπληρωτής Υπουργός Εξωτερικών): Κύριε Πρόεδρε, απλώς διαδικαστικά θα ήθελα να πω ότι μπορώ να απαντήσω, λόγω αρμοδιότητας, στο πρώτο σκέλος. Το δεύτερο σκέλος δεν είναι της αρμοδιότητας του Υπουργείου Εξωτερικών. Ο αξιότιμος συνάδελφος πρέπει να απευθυνθεί στο αρμόδιο Υπουργείο για να πάρει απάντηση. 

Για το πρώτο σκέλος πάντως, θέλω να ενημερώσω τη Βουλή και τον αγαπητό συνάδελφο, ότι εδώ και ένα χρόνο τουλάχιστον, έχουμε μια αλλαγή πολιτικής σε σχέση με την αντιμετώπιση του προβλήματος των παλιννοστούντων. Θα σας αναφέρω δυο στοιχεία, γιατί δεν είναι η ώρα να αναπτύξουμε ολόκληρη την πολιτική μας. 

Πρώτον, ενδυναμώνουμε τη διαδικασία της αυτοστέγασης, δηλαδή τη δυνατότητα με τη βοήθεια και τη χρηματοδότηση του κράτους, οι ίδιοι οι Πόντιοι να κατασκευάσουν τις οικίες τους και δεύτερον, η Τοπική και Νομαρχιακή Αυτοδιοίκηση αναλαμβάνει το σημαντικότατο μέρος της αποκατάστασης, δηλαδή του συντονισμού πολλών υπηρεσιών που κεντρικά είναι αδύνατον να γίνει λόγω γραφειοκρατικών, αν θέλετε, αγκυλώσεων ή αν θέλετε δυσκολιών, διότι δεν έχουμε την άμεση εικόνα του προβλήματος πώς ζουν οι Πόντιοι στις περιοχές αυτές. 

Μέσα σ' αυτά τα πλαίσια έχουμε ένα μόνιμο πρόβλημα τα τελευταία δυο χρόνια, το οποίο έχει ταλαιπωρήσει πολλούς παλιννοστούντες στο Ζυγό Καβάλας. Η ανάδοχος εταιρεία, προβάλλοντας σαν επιχείρημα καθυστέρηση πληρωμών, σταμάτησε το έργο, παρ' ότι καταφέραμε να δώσουμε ένα μέρος της οφειλής. Από το ΥΠΕΘΟ υπήρξε μια αξιολόγηση του έργου και βρήκαν κακοτεχνίες, οι οποίες έπρεπε να διορθωθούν για να πληρωθούν περαιτέρω οι εργολάβοι. Και κάναμε την πρόταση, μαζί με τους παλιννοστούντες, να τους δώσουμε τις οικίες και να χρηματοδοτήσουμε την περαιτέρω αυτοστέγασή τους με δική τους πια επιστασία. 

Αυτή η συζήτηση έγινε τον Απρίλιο του 1998. Στην αρχή υπήρξε μερική αποδοχή από πλευράς των συλλόγων των Ποντίων, σε δεύτερη φάση όμως, μέσα Σεπτέμβρη, ήρθαν οι ίδιοι και συμφώνησαν ομόφωνα ότι αυτό πρέπει να προχωρήσει. 'Αρα η απόφαση είχε ήδη ληφθεί από εμάς. Εμείς δώσαμε την έγκριση να προχωρήσει αυτή η απόφαση, ομόφωνα το διοικητικό συμβούλιο συμφώνησε προς αυτήν την κατεύθυνση και εγώ βεβαίως συμφώνησα πως από πλευράς Υπουργείου δεν έχουμε καμία αντίρρηση να προχωρήσει. 

Θέλω, όμως, να τονίσω ότι, η απόφαση αυτή ήταν πολιτική, είχε ήδη παρθεί από τον Απρίλιο, αλλά βεβαίως δεν έγινε καμία μα καμία διανομή σπιτιών προεκλογικά. 'Ηταν απλώς μια ενημέρωση προς το νομάρχη και προς τους Ποντίους ότι πράγματι αυτή η επιθυμία τους, που ήταν και η πρότασή μας, γίνεται πραγματικότητα. 

Το μοίρασμα των σπιτιών γίνεται σύμφωνα με συγκεκριμένες διαδικασίες, δεν έχει αρχίσει ακόμα και βεβαίως θα προχωρήσει με το σύστημα των μορίων και με αντικειμενικό τρόπο. 

Ευχαριστώ. 

ΠΡΟΕΔΡΕΥΩΝ (Νικόλαος Κατσαρός): Ο κ. Καλαντζής έχει το λόγο. 

ΓΕΩΡΓΙΟΣ ΚΑΛΑΝΤΖΗΣ: Κατ' αρχήν, κύριε Πρόεδρε, θα πω ότι παρόντες δίπλα στον κύριο Υπουργό βρίσκονται δυο αρμόδιοι Υπουργοί κοινωνικών υπηρεσιών, από τους οποίους σαφώς, όταν απευθύνεται η ερώτηση στο Υπουργείο Δημόσιας Διοίκησης και Αποκέντρωσης, νομίζω ότι θα έπρεπε να υπήρχε ενημέρωση, ώστε σήμερα να υπάρχει μια απάντηση και στο δεύτερο σκέλος. 

ΠΡΟΕΔΡΕΥΩΝ (Νικόλαος Κατσαρός): Κύριε Καλαντζή, συγγνώμη. 'Εχει δίκιο ο κύριος Υπουργός, κανονικά οι επίκαιρες ερωτήσεις πρέπει να απευθύνονται σε έναν Υπουργό, διότι τα χρονικά περιθώρια είναι περιορισμένα. Επομένως μπορείτε να την επαναλάβετε ως προς ορισμένους άλλους Υπουργούς. 

ΓΕΩΡΓΙΟΣ ΚΑΛΑΝΤΖΗΣ: Εκείνο που πρέπει να αναφέρουμε και να σταθούμε σε αυτό είναι όχι τόσο στο θέμα όπως τέθηκε, αλλά ως προς τη συμπεριφορά την οποία αντιμετωπίσαμε προεκλογικά. 

Αυτή η συμπεριφορά, κύριε Πρόεδρε και κύριοι Υπουργοί, δεν χαρακτηρίζεται ως συμπεριφορά εκσυγχρονιστική. Η συμπεριφορά την οποία αντιμετωπίσαμε ως προς τη μεθόδευση η οποία ακολουθήθηκε, νομάρχης να πηγαίνει στο Ζυγό και να συγκεντρώνει τον κόσμο παραμονή εκλογών και να παίζει με τα όνειρα του, να αποκτήσω σπίτια, αυτό είναι το καταδικαστέο. Είναι μία συμπεριφορά, η οποία σαφώς οδηγεί σε αλλοίωση. 

Επίσης, θα πρέπει να σας τονίσω σ' αυτό το σημείο, ως προς το θέμα του Ζυγού ότι, όπως γνωρίζετε -γιατί θα έχετε ενημερωθεί- ακόμα το Υπουργείο Εθνικής 'Αμυνας δεν έχει προχωρήσει την παραχώρηση προς τα δημόσια κτήματα και καταλαβαίνετε ότι ακόμα το ιδιοκτησιακό καθεστώς δεν έχει ξεκαθαρίσει. 

Βέβαια, εγώ θα σταθώ ιδιαίτερα στην Ξάνθη, όπου αντιμετωπίσαμε ένα πρόβλημα φοβερά σημαντικό. Θα καταθέσω στα Πρακτικά, για να υπάρχει και η ανάλογη ενημέρωση προς όλους, ένα σύνολο ακάλυπτων επιταγών. 

Επίσης ένα σύνολο επιταγών κατετέθησαν για τους πλημμυροπαθείς του 1996, που προσπάθησαν να χορηγήσουν τις παραμονές των εκλογών -για τις οποίες ήδη έχουν κατατεθεί και μηνυτήριες αναφορές- με τις οποίες προσπάθησαν να εξαγοράσουν συνειδήσεις, ώστε να έχουμε ένα αποτέλεσμα διαφορετικό απ' αυτό που υπήρξε στη διευρυμένη Νομαρχιακή Αυτοδιοίκηση. 

Θα ήθελα να τονίσω -και να κλείσω με αυτό- ότι το βέβαιο είναι, πως ο ελληνικός λαός δεν βαδίζει και δεν βρίσκεται σε εποχές παλιές. Βρίσκεται σε εποχές οι οποίες είναι εκσυγχρονιστικές όχι μόνο με τα λόγια, αλλά γιατί αυτό το αποδεικνύει καθημερινά ο ελληνικός λαός. Και ο ελληνικός λαός απέδειξε με την ψήφο του ότι δεν δέχεται τέτοιες μεθοδεύσεις και σε καμία περίπτωση αυτές οι μεθοδεύσεις δεν μπορούν να αλλοιώσουν το αποτέλεσμα, τη βούληση και τη θέλησή του. 

(Στο σημείο αυτό ο Βουλευτής κ. Γεώργιος Καλαντζής καταθέτει για τα Πρακτικά τις προαναφερθείσες επιταγές, οι οποίες βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής) 

ΠΡΟΕΔΡΕΥΩΝ (Νικόλαος Κατσαρός): Ο κύριος Υπουργός έχει το λόγο. 

  


 

  

Σελίδα 390 

ΓΕΩΡΓΙΟΣ ΠΑΠΑΝΔΡΕΟΥ (Αναπληρωτής Υπουργός Εξωτερικών): Κύριε Πρόεδρε, θέλω πρώτα απ' όλα να διευκρινίσω ότι, οι εκτάσεις αυτές έχουν παραχωρηθεί στο Υπουργείο Εξωτερικών από δύο-τρία συναρμόδια Υπουργεία, άρα, λοιπόν, δεν υπάρχει κανένα πρόβλημα να δοθούν και στο ίδρυμα, το οποίο εποπτεύουμε και βεβαίως και στους ίδιους τους παλιννοστούντες. Δεν υπάρχει τυπικό κώλυμα. 

Δεύτερον, θέλω να τονίσω ότι, η απόφασή μας δεν είναι πρόσφατη, είναι, όπως σας είπα, τουλάχιστον ενός έτους και είναι ακριβώς προς την κατεύθυνση του εκσυγχρονισμού ενός συστήματος, που κάθε άλλο παρά εξυπηρέτησε σωστά τους παλιννοστούντες. 

Πράγματι, εδώ και πολλά χρόνια, αυτή η προσπάθεια για τη βοήθεια προς τους 'Ελληνες -δεν θα έλεγα ακριβώς παλιννοστούντες- νεοπρόσφυγες που ήλθαν στη χώρα μας, σκόνταψε σε μία λογική κρατικιστικής και γραφειοκρατικής αντιμετώπισης των Ποντίων, που βεβαίως τους ταλαιπώρησε αφάνταστα σε πάρα πολλές περιοχές της χώρας μας, ιδιαίτερα όμως στη Θράκη. Μία απ' αυτές τις περιοχές, βεβαίως, είναι και ο Ζυγός Καβάλας. 

'Ετσι λοιπόν, προχωρήσαμε με τη λογική ότι, η τοπική κοινωνία, η Τοπική Αυτοδιοίκηση, η Νομαρχιακή Αυτοδιοίκηση, θα πρέπει να έχουν τον πρώτο λόγο στη διευθέτηση των προβλημάτων, πάντα βεβαίως με την υποστήριξη την οικονομική και όποια άλλη χρειάζεται από πλευράς του κράτους. Αυτοί θα μπορέσουν να υλοποιήσουν καλύτερα την πολιτική της προσαρμογής και ένταξης των Ποντίων στην ελληνική κοινωνία. 

Δεύτερον, βεβαίως, στο Ζυγό Καβάλας θα μπορούσε να αντιστρέψει κανείς όλη την επιχειρηματολογία. Υπήρχε μία έντονη πολιτικολογία και κομματική αντιπαράθεση γύρω από αυτό το θέμα. Απελευθερώσαμε ουσιαστικά τους Ποντίους από μία τέτοια εκμετάλλευση, υλοποιώντας αυτό το οποίο ούτως ή άλλως ξέραμε ότι τους το είχαμε προτείνει εδώ και ένα χρόνο. 

'Αρα, πιστεύω ότι, δεν υπάρχει κανένα θέμα, κύριε Πρόεδρε, προσπάθειας καπηλείας του πόνου των Ποντίων. Αντιθέτως, νομίζω ότι, τους δώσαμε μία ουσιαστική πια προοπτική, μέσα απ' αυτά τα οποία είχαμε ήδη εξαγγείλει εδώ και ένα χρόνο. 

Ευχαριστώ. 

ΠΡΟΕΔΡΕΥΩΝ (Νικόλαος Κατσαρός): Η με αριθμό 36/21.10.98 επίκαιρη ερώτηση του Βουλευτή του Κομμουνιστικού Κόμματος Ελλάδος κ. Χαράλαμπου Αγγουράκη προς τον Υπουργό Εθνικής Οικονομίας, σχετικά με τις προθέσεις της Κυβέρνησης για ιδιωτικοποίηση του Οργανισμού Διαχείρισης Δημοσίου Υλικού (Ο.Δ.Δ.Υ.), διαγράφεται λόγω κωλύματος του κυρίου Υπουργού. 

Η με αριθμό 32/21.10.98 επίκαιρη ερώτηση του Βουλευτή του Συνασπισμού της Αριστεράς και της Προόδου κ. Πέτρου Κουναλάκη προς τον Υπουργό Εθνικής Παιδείας και Θρησκευμάτων, σχετικά με τα προβλήματα της Δευτεροβάθμιας Εκπαίδευσης και τη λήψη μέτρων για την επίλυσή τους, διαγράφεται και αυτή λόγω κωλύματος του κυρίου Υπουργού. 

Η με αριθμό 41/21.10.98 επίκαιρη ερώτηση του Βουλευτή του Δημοκρατικού Κοινωνικού Κινήματος κ. Αναστασίου Ιντζέ προς τον Υπουργό Εθνικής Παιδείας και Θρησκευμάτων, σχετικά με την πλήρωση των κενών θέσεων δασκάλων του Δημοτικού Σχολείου της Κοινότητας Κυπρίνου Νόμου 'Εβρου, επίσης διαγράφεται λόγω κωλύματος του κυρίου Υπουργού. 

Β. Επίκαιρες ερωτήσεις δεύτερου κύκλου: 

Πρώτη επίκαιρη ερώτηση είναι η με αριθμό 28/19.10.98 του Βουλευτή της Νέας Δημοκρατίας κ. Ελευθερίου Παπανικολάου προς τον Υπουργό Υγείας και Πρόνοιας, σχετικά με την εγκατάσταση Μονάδας Τεχνητού Νεφρού στο Νοσοκομείο Καλαμάτας. 

Η επίκαιρη ερώτηση του κ. Παπανικολάου σε περίληψη έχει ως εξής: 

"Eπανέρχομαι για πολλοστή φορά στο γνωστό θέμα της ταλαιπωρίας των νεφροπαθών Μεσσηνίων συμπατριωτών μας λόγω της "ανάλγητης" συμπεριφοράς του αρμοδίου Υπουργείου. 

Είναι καιρός ο αρμόδιος Υπουργός να κατανοήσει το σοβαρό θέμα που απασχολεί σε καθημερινή βάση δεκάδες αναξιοπαθούντων Μεσσηνίων συμπατριωτών μας που αναγκάζονται να ταξιδεύουν σε Τρίπολη και Αθήνα και να υποβάλλονται αυτοί και οι οικογένειές τους σε μεγάλη ταλαιπωρία με προεκτάσεις ψυχικές, κοινωνικές αλλά και οικονομικές. 

'Ολα αυτά γίνονται επειδή ο κύριος Υπουργός δεν ανταποκρίνεται θετικά στο αίτημα των νεφροπαθών του Νοσοκομείου Καλαμάτας και της αρμοδίας διευθύνσεως Βιοϊατρικής του Υπουργείου Υγείας και δεν υπογράφει την άμεση μεταφορά και παράδοση προς χρήση των ήδη εγκεκριμένων Μονάδων Τεχνητού Νεφρού του νέου Νοσοκομείου στο υφιστάμενο Νομαρχικό Γενικό Νοσοκομείο Καλαμάτας. 

Ερωτάται ο αρμόδιος Υπουργός: 

1. Γιατί επί ενάμιση μήνα αρνείται να υπογράψει την άμεση μεταφορά και παράδοση προς χρήση των ήδη συγκεκριμένων Μονάδων Τεχνητού Νεφρού του νέου Νοσοκομείου στο υφιστάμενο Νομαρχιακό Γενικό Νοσοκομείο Καλαμάτας; 

2. Αντιλαμβάνεται ότι με την άρνηση του επιτείνει τα κοινωνικά και οικονομικά προβλήματα των νεφροπαθών της Μεσσηνίας;". 

Ο Υφυπουργός Υγείας και Πρόνοιας κ. Σκουλάκης έχει το λόγο. 

ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Ευχαριστώ, κύριε Πρόεδρε. 

Αγαπητέ συνάδελφε, απαντώντας στην επίκαιρη ερώτησή σας, θέλω να σημειώσω τα παρακάτω: 

Γενικά η Κυβέρνηση έχει μια ολοκληρωμένη πολιτική, την οποία υλοποιούμε με συνέπεια σύμφωνα με τις προεκλογικές μας δεσμεύσεις μέχρι την ολοκλήρωση της τετραετίας. Ούτε αδράνεια υπάρχει ούτε αναλγησία, όπως αναφέρετε στην ερώτησή σας, απέναντι στα προβλήματα του πολίτη για την κάλυψη των αναγκών του σε υπηρεσίες υγείας. Αυτό προκύπτει από τις μέχρι τώρα παρεμβάσεις μας στο χώρο της υγείας, οι οποίες γίνονται στα πλαίσια του προγραμματισμού μας, ο οποίος έχει ως στόχο τη μεταρρύθμιση, ενδυνάμωση και καλύτερη παροχή υπηρεσιών υγείας στους πολίτες. 

Ιδιαίτερα στα θέματα των νεφροπαθών κατά προτεραιότητα αναπτύσσουμε και ενισχύουμε τις Μονάδες Τεχνητού Νεφρού σε όλη τη χώρα. Ενδεικτικά σας αναφέρω ότι αυτήν τη στιγμή λειτουργούν εξήντα οκτώ μονάδες του Εθνικού Συστήματος Υγείας και είκοσι τρεις του ιδιωτικού τομέα. Το 1997 λειτούργησαν οι μονάδες της Σάμου, της Κω, της Λήμνου, του Ασκληπιείου Βούλας. Το 1998 της Καστοριάς, της Σύρου, του 'Αργους. Υπάρχουν εγκρίσεις και πιστώσεις για το 1999 της Λευκάδας, της Ζακύνθου, της Κυπαρισσίας -σας αφορά- της 'Αμφισσας, του Μεσολογγίου και της Καλύμνου. Επεκτάσεις οι οποίες θα λειτουργήσουν το 1999 είναι: του Βενιζελείου, Πανεπιστημιακού Πατρών, Χατζηκώστα Ιωαννίνων, Αγρινίου, Καλαμάτα, Τρίκαλα. Και νέος προγραμματισμός για εγκατάσταση Μονάδων Τεχνητού Νεφρού Πολύγυρου Χαλκιδικής, Φιλιάτων και Καρπενησίου. 

Τώρα όσον αφορά τη Μονάδα Τεχνητού Νεφρού της Καλαμάτας. Ξέρετε ότι από 13.9.98 λειτουργεί σε καινούριο προκατασκευασμένο κτίριο προϋπολογισμού ογδόντα εκατομμυρίων (80.000.000) δραχμών και έχει ήδη τη δυνατότητα να καλύψει πλήρως τις ανάγκες των νεφροπαθών του νομού. Σε πλήρη ανάπτυξη διαθέτει είκοσι θέσεις αιμοκάθαρσης, ώστε να εξυπηρετεί περίπου εκατό νεφροπαθείς. Το ιατρικό και το νοσηλευτικό προσωπικό έχει προβλεφθεί και επαρκεί να καλύψει τον ανωτέρω αριθμό. Ο εξοπλισμός με τα νέα μηχανήματα αιμοκάθαρσης που προβλέπονται για το νέο νοσοκομείο, θα παραδοθεί άμεσα από τη ΔΕΠΑΝΟΜ καθώς υπογράφτηκε η σχετική εντολή και τελειώνει η σχετική διαδικασία. 

Σήμερα, από τους είκοσι ασθενείς -έτσι τουλάχιστον με ενημέρωσε χθες ο Πρόεδρος του Νοσοκομείου- που έχει σε λίστα αναμονής ήδη έχουν προσκληθεί οι οκτώ και οι άλλοι δώδεκα θα ακολουθήσουν με την παραλαβή των νέων μηχανημάτων όπως σας είπα παραπάνω. 

ΠΡΟΕΔΡΕΥΩΝ (Νικόλαος Κατσαρός): Ο κ. Παπανικολάου 

  


 

  

Σελίδα 391 

έχει το λόγο. 

ΕΛΕΥΘΕΡΙΟΣ ΠΑΠΑΝΙΚΟΛΑΟΥ: Κύριε Πρόεδρε, κατ'αρχήν οι χαρακτηρισμοί οι δικοί μου αν ήταν λίγο βαρείς για το αρμόδιο Υπουργείο ήταν γιατί είναι γνωστή η ευαισθησία όλων μας για τους χρονίους νεφροπαθείς. Εξάλλου πριν από δύο ημέρες, ο ίδιος ο Πρωθυπουργός νομίζω ότι έψεξε τον αρμόδιο Υπουργό και χθεσινά δημοσιεύματα μιλάνε για "άδειασμα" μιλάνε για καρατόμηση, μιλάνε για αναδόμηση. 

Ως εκ τούτου, μακράν και πέραν εμού οι χαρακτηρισμοί, οι οποίοι νομίζω είναι δικαιολογημένοι γιατί υπάρχει ομολογουμένως μια νέα μονάδα αλλά το 1/3 των χρονίως νεφροπαθών Μεσσηνίων μεταναστεύουν επί καθημερινής βάσεως σε Τρίπολη και Αθήνα και είναι αναγκασμένοι να παραμένουν έγκλειστοι πολλοί απ'αυτούς. 

Και αναφέρω χαρακτηριστικά τις κλινικές, "ΠΑΝΤΟΚΡΑΤΩΡ", "ΛΕΥΚΟΣ ΣΤΑΥΡΟΣ", "ΚΥΑΝΟΥΣ ΣΤΑΥΡΟΣ". Δεν έχουν τη δύναμη, δεν έχουν το κουράγιο, δεν έχουν τη δυνατότητα, γιατί ξέρουμε σε τι κατάσταση βρίσκονται οι χρόνια νεφροπαθείς συνάνθρωποί μας, να ανεβοκατεβαίνουν Καλαμάτα-Αθήνα μέρα παρά μέρα. 

Ως εκ τούτου, είναι δικαία η αγανάκτηση του Μεσσηνιακού λαού, δικαία η αγανάκτηση του συλλόγου των Μεσσηνίων νεφροπαθών, που εδώ και έξι μήνες, από το Μάρτιο, παρακαλούν για την εν λόγω υπογραφή, για να δοθούν τα ήδη πληρωμένα μηχανήματα τεχνητού νεφρού στη λειτουργούσα μονάδα. 'Οπως επίσης, από το ίδιο το Νοσοκομείο Καλαμάτας υπάρχουν επανειλημμένες διατυπώσεις με ημερομηνία 3.3.1998, για να παραδοθούν αυτά τα μηχανήματα και να σταματήσει η μετανάστευση των χρονίως νεφροπαθών. Επίσης, από τη Διεύθυνση Βιοϊατρικής του ιδίου του Υπουργείου υπάρχει ένα έγγραφο, το οποίο συνηγορεί υπέρ της παραδόσεως το συντομότερο δυνατόν αυτών των μηχανημάτων. 

Το άκρον άωτον είναι η συμπεριφορά, που εμένα με συγκινεί ιδιαίτερα και όλους μας, της εταιρείας ΔΕΠΑΝΟΜ. Η ίδια η εταιρεία τρέχει και στέλνει έγγραφο προς τον αρμόδιο Υπουργό και παρακαλεί και λέει ότι "αναμένουμε δική σας εντολή, προκειμένου να προχωρήσουμε στην υλοποίηση των προαναφερθέντων αιτημάτων των συλλόγων νεφροπαθών, άλλων φορέων, του Νοσοκομείου και της Διευθύνσης Βιοϊατρικής του αρμοδίου Υπουργείου". 

Ως εκ τούτου νομίζω, κύριε Υπουργέ, ότι πρέπει το συντομότερο δυνατόν να δοθεί αυτή η υπογραφή, διότι από το σύλλογο νεφροπαθών με ενημέρωσαν χθες το βράδυ. Τηλεφώνησαν στο γραφείο σας, ο υπεύθυνος του γραφείου σας ο κ. Παπαδάκης τους είπε ότι τα χαρτιά βρίσκονται προς έγκριση στην κ. Φλουρή. Προσπαθούμε να βρούμε την κ. Φλουρή, είναι πολύ απασχολημένη σε συνεχείς συνεδριάσεις. Δεν μπορέσαμε να τη βρούμε. 

Σας παρακαλώ πολύ κάποιος "να τραβήξει το αυτάκι" της κ. Φλουρή, να δώσει το περιβόητο χαρτί, να δοθεί η υπογραφή, για να αναπνεύσουν οι αναξιοπαθούντες νεφροπαθείς και να μη γίνονται μετανάστες μέσα στην ίδια τους την πόλη, μέσα στο ίδιο το κράτος, ενώ μπορούν να βρουν τη θαλπωρή και την αγάπη. Και είμαι σίγουρος ότι έχετε αυτήν την ευαισθησία, γιατί είσθε γιατρός και είναι γνωστή η ευαισθησία σας, κύριε Σκουλάκη. 

Ευχαριστώ. 

ΠΡΟΕΔΡΕΥΩΝ (Νικόλαος Κατσαρός): Ο κύριος Υπουργός έχει το λόγο. 

ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Κύριε Πρόεδρε, ανέγνωσα προηγουμένως τον πανελλαδικό προγραμματισμό της ίδρυσης και λειτουργίας Μονάδων Τεχνητού Νεφρού. Στόχος μας είναι σε κάθε νομό, να εξυπηρετούνται οι νεφροπαθείς από τις μονάδες, που δημιουργούνται στα νομαρχιακά νοσοκομεία. Αν χρειασθεί, υπάρχουν νομοί που δημιουργούμε και δύο Μονάδες Τεχνητού Νεφρού, όπως είναι το Ηράκλειο και άλλοι νομοί. 

Σας είπα πως έχει το θέμα το δικό σας. Εμένα με ενημέρωσε ο Πρόεδρος ότι στη λίστα υπήρχαν είκοσι. 'Ηδη έχουν ειδοποιηθεί οι οκτώ και άρχισαν να εξυπηρετούνται. Οι δώδεκα που απομένουν, θα εξυπηρετηθούν αμέσως μόλις εγκατασταθούν τα μηχανήματα τεχνητού νεφρού από τη ΔΕΠΑΝΟΜ, μηχανήματα τα οποία προορίζονται για το νέο νοσοκομείο. Σας είπα ότι η διαδικασία τελείωσε... 

ΕΛΕΥΘΕΡΙΟΣ ΠΑΠΑΝΙΚΟΛΑΟΥ: Θα υπογράψετε; 

ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Υπεγράφη. Θέλετε να σας τη δώσω να τη χρησιμοποιήσετε την απόφαση; Μπορείτε να την πάρετε. Θα την καταθέσω και στα Πρακτικά. 'Ετσι, πολύ σύντομα δεν θα υπάρχει κανένα πρόβλημα για κανένα νεφροπαθή του νομού σας. 

ΕΛΕΥΘΕΡΙΟΣ ΠΑΠΑΝΙΚΟΛΑΟΥ: Σας ευχαριστώ. 

(Στο σημείο αυτό ο Υφυπουργός κ. Εμμανουήλ Σκουλάκης καταθέτει για τα Πρακτικά την προαναφερθείσα απόφαση, η οποία έχει ως εξής: 

"ΕΛΛΗΝΙΚΗ ΔΗΜΟΚΡΑΤΙΑ 
 
ΥΠΟΥΡΓΕΙΟ ΥΓΕΙΑΣ ΚΑΙ ΠΡΟΝΟΙΑΣ 
 
ΓΕΝΙΚΗ Δ/ΝΣΗ ΥΠΗΡΕΣΙΩΝ ΥΓΕΙΑΣ
 ΑΘΗΝΑ /10/98 
 
Δ/ΝΣΗ ΑΝΑΠΤΥΞΗΣ ΜΟΝΑΔΩΝ ΥΓΕΙΑΣ 
 
ΤΜ.Α
 ΑΡΙΘΜ. ΠΡΩΤ. Α1α/11422/Φ8Γ2-22
 
ΠΡΟΣ ΔΕΠΑΝΟΜ 
 
ΤΑΧ. Δ/ΝΣΗ Αριστοτέλους 17
 ΚΟΙΝ. Ν.Γ.Ν. ΧΑΝΙΩΝ
 
Αθήνα Τ.Κ. 10187
 Ν.Γ.Ν. ΚΑΛΑΜΑΤΑΣ
 

ΤΗΛ 5236012 

θέμα: Προμήθεια ιατροτεχνολογικού εξοπλισμού. 

Σχετ. 1. Τα αριθμ. 10520, 9556, 3515/1997 και 1998 έγγραφα του Νοσοκομείου Χανίων 

2. Το αριθμ. 7000 και 7052/1998 έγγραφα του Νοσοκομείου Καλαμάτας 

3. Τα αριθμ. Ε3/2024 και 3606/1998 έγγραφα της Δ/νσης Βιοϊατρικής Τεχνολογίας 

4. Οι αριθμ. Α1α/9124/Φ22 8γ2/1998 και Υ4α/οικ. 4329/Φ14-119/1994 αποφάσεις του Υπουργού Υγείας. 

5. Τα αριθμ. Υ4α/3641 και 12914/Φ8γ2/1997 έγγραφά μας 

6. Το αριθμ. ΓΑ/42033/1998 έγγραφό σας 

7. Το αριθμ. 2084/29-9-98 σημείωμα του κ. Υφυπουργού 

Απαντώντας στο ανωτέρω 6 σχετικό έγγραφό σας και σε συνέχεια των αριθμ. 5 σχετικών δικών μας εγγράφων, σας γνωρίζουμε ότι μπορείτε να προβείτε στην προμήθεια του αιτούμενου με τα (1) και (2) σχετικά έγγραφα εξοπλισμού, που ζητείτε από τα νοσοκομεία Χανίων και Καλαμάτας προκειμένου να καλύψουν επείγουσες και επιτακτικές ανάγκες δεδομένου ότι προβλέπεται στον βασικό εξοπλισμό των νέων νοσοκομείων και μπορεί να μεταφερθεί σ' αυτά μετά την ολοκλήρωσή τους χωρίς δυσμενείς επιπτώσεις κατά τη μετεγκατάστασή τους. 

ΕΣΩΤΕΡΙΚΗ ΔΙΑΝΟΜΗ
 Ο ΥΠΟΥΡΓΟΣ
 
1. Γραφείο κ. Υπουργού 
 
2. Γραφείου κ. Υφυπουργού
 Κ. ΓΕΙΤΟΝΑΣ
 
3. Γραφείο κ. Γεν. Γραμματέως 
 
4. Γραφείο κ. Γεν. Δ/ντή 
 
5. Α1α(4)"). 
 

ΠΡΟΕΔΡΕΥΩΝ (Νικόλαος Κατσαρός): Δεύτερη είναι η με αριθμό 37/21.10.98 επίκαιρη ερώτηση του Βουλευτή του Κομμουνιστικού Κόμματος Ελλάδος κ. Δημητρίου Κωστόπουλου προς τον Υπουργό Εργασίας και Κοινωνικών Ασφαλίσεων, σχετικά με τις προθέσεις της Κυβέρνησης για κατάργηση του Ταμείου Επικουρικής Ασφάλισης Συνδικαλιστικών Στελεχών. 

Η επίκαιρη ερώτηση του κυρίου Αντιπροέδρου της Βουλής έχει ως εξής: 

"Τις μέρες αυτές είδαν, πάλι, το φως της δημοσιότητας ρεπορτάζ και σχόλια για το διαβόητο Ταμείο Επικουρικής Ασφάλισης Συνδικαλιστικών Στελεχών (Ταμείο Εργατοπατέρων), το ταμείο εξαγοράς συνειδήσεων, διάσπασης και κατακερματισμού των συνδικάτων. Παλιότερα η Κυβέρνηση, παράγοντες του Υπουργείου Εργασίας, είχαν δεσμευτεί ότι θα καταργούσαν αυτό το έκτρωμα, αυτό το διαφθορείο συνειδήσεων. Μάλιστα για το σκοπό αυτό είχε συνταχθεί ένα πρόχειρο και ανεπαρκές προσχέδιο νόμου, το οποίο όμως και αυτό έμεινε στα γραφεία των ... σκοπιμοτήτων. Πριν από τις δημοτικές εκλογές, όχι τυχαία πιστεύουμε, δύο ηγετικά 

  

 

  

Σελίδα 392 

στελέχη της Γενικής Συνομοσπονδίας Εργατών Ελλάδας, που πρόσκεινται στο ΠΑ.ΣΟ.Κ. και τη Νέα Δημοκρατία, αυθαιρετώντας και τσαλαπατώντας παλιότερες, ομόφωνες αποφάσεις της Γενικής Συνομοσπονδίας Εργατών Ελλάδας, υπέγραψαν ένα κατάπτυστο κείμενο, με το οποίο αξιώνουν βελτίωση (!) αυτού του ταμείου διαφθοράς και όχι κατάργηση του, όπως παλιότερα είχε αποφασιστεί. 

Ερωτάται ο κύριος Υπουργός Εργασίας, τι προτίθεται να πράξει η Κυβέρνηση, ώστε να πάρει τέλος αυτή η ανωμαλία -το ταμείο εργατοπατέρων- που επέβαλε στα συνδικάτα η φασιστική δικτατορία του Μεταξά;". 

Ο Υφυπουργός Εργασίας και Κοινωνικών Ασφαλίσεων κ. Φαρμάκης έχει το λόγο. 

ΝΙΚΟΛΑΟΣ ΦΑΡΜΑΚΗΣ (Υφυπουργός Εργασίας και Κοινωνικών Ασφαλίσεων): Κύριε Πρόεδρε, δεν μπορούμε να συμφωνήσουμε με όλα όσα αναφέρει στο σκεπτικό της ερώτησής του ο συνάδελφος κ. Κωστόπουλος. 

Και βεβαίως δεν μπορούμε να συμφωνήσουμε και με τον τρόπο που τα λέει, γιατί γνωρίζει ότι υπάρχουν περί αυτών και αντίθετες απόψεις, μάλιστα της συντριπτικής πλειοψηφίας των σωματείων και των ομοσπονδιών των εργαζομένων της χώρας και των συνδικαλιστών, συνταξιούχων και μη. 

'Ομως υπάρχει θέμα με το συγκεκριμένο Ταμείο, θέμα γνωστό, θέμα στο οποίο η Κυβέρνηση διά των αρμοδίων Υπουργών έχει τοποθετηθεί δημοσίως και κατ' επανάληψη. Εμείς έχουμε ανοίξει το θέμα και έχουμε απαντήσει πολλές φορές αποκαλύπτοντας τις προθέσεις μας περί της κατάργησης αυτού του Ταμείου και σε πλήθος αναφορών και ερωτήσεων συναδέλφων στη Βουλή. 

Θέλω να πω στον κύριο συνάδελφο με δυο λόγια ότι η οριστική απάντηση για το θέμα αυτό θα δοθεί σε λίγες μέρες με την κατάθεση του νομοσχεδίου για το ασφαλιστικό, που πρόκειται να γίνει στη Βουλή. Μέχρι τότε βρισκόμαστε σε διάλογο με τους ενδιαφερόμενους για την οριστικοποίηση των διατάξεων. Τίποτα περισσότερο. 

ΠΡΟΕΔΡΕΥΩΝ (Νικόλαος Κατσαρός): Ο κ. Κωστόπουλος έχει το λόγο. 

ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): Δεν ξέρω που διαφωνούμε με τον κύριο Υφυπουργό... 

ΝΙΚΟΛΑΟΣ ΦΑΡΜΑΚΗΣ (Υφυπουργός Εργασίας και Κοινωνικών Ασφαλίσεων): Στο ύφος μόνο, πουθενά αλλού. 

ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): Γιατί διαφωνείτε ότι αυτό είναι ένα διαφθορείο συνειδήσεων; Αλλιώς, παλαιότερα, τα λέγατε από τη μεριά σας τα πράγματα. Αν αυτό το Ταμείο έγινε από το Μεταξά για να εξυπηρετήσει συγκεκριμένες σκοπιμότητες, δεν ξέρω γιατί διαφωνούμε. Είναι και μία ιστορική αλήθεια εξάλλου αυτή. Αν αυτό το Ταμείο λειτουργεί σήμερα σαν έμβολο διάσπασης του συνδικαλιστικού κινήματος, κατακερματισμού και διαφθοράς συνειδήσεων, δεν ξέρω γιατί να διαφωνείτε; Δεν είναι έτσι; 

Τώρα, εάν χρησιμοποιώ στο κείμενο τη λέξη "κατάπτυστο" για να χαρακτηρίσω κάποιο κείμενο που εστάλη προς εσάς, από συνδικαλιστές, ε, τι να κάνουμε, δηλαδή; Είναι ένας όρος πολιτικότατος. 

Είναι ντροπή που υπάρχει αυτό το Ταμείο. Είναι ντροπή που αξιοποιείται αυτό το Ταμείο. Είναι ντροπή που υπάρχουν συνδικαλιστές, σήμερα, οι οποίοι θέλουν τη βελτίωση και όχι την κατάργησή του. 

Το Ταμείο αυτό μετατρέπει το συνδικαλισμό σε προσοδοφόρο επάγγελμα. Και εγώ συνδικαλιστής ήμουνα, όπως και πολλοί μέσα σε αυτήν την Αίθουσα ήταν συνδικαλιστές. Θα πάρουμε τη σύνταξη από το ταμείο κύριας ασφάλισης που έχουμε ασφαλιστεί, θα πάρουμε και την επικουρική μας από το ΤΕΑΜ. Γιατί, δηλαδή, θα έχω προνομιακή μεταχείριση εγώ; Είναι ντροπή, επαναλαμβάνω. 

Πρέπει, κύριε Υφυπουργέ, να βάλετε βαθιά το μαχαίρι στην υπόθεση αυτή. Θα πονέσει σε κάποιους. Δεν χωρά καμία αμφιβολία. 'Η θα σώσουμε το ΙΚΑ και το ΤΕΑΜ ή θα κάνουμε αυτά τα "μαγαζάκια". 'Εχετε πει πολλές φορές ότι πρέπει να βάλουμε πλάτη όλοι για τη σωτηρία της κοινωνικής ασφάλισης του ΙΚΑ. Πρέπει αυτό το Ταμείο να ενσωματωθεί στο ΤΕΑΜ να πάρει τέλος η υπόθεση. 

Αν θέλετε, εγώ ήμουνα ένας από εκείνους που υπέγραψαν για την ενσωμάτωση αυτού του Ταμείου στο ΤΕΑΜ υπό ορισμένες προϋποθέσεις, ώστε να μην "καούν" οι εργατοϋπάλληλοι που δουλεύουν στο χώρο. Αυτό τι σημαίνει όμως; 'Οτι πρέπει να το διατηρήσουμε και να βελτιώσουμε τη θέση του συνδικαλιστή, δηλαδή του εργατοπατέρα, στην πραγματικότητα; 

Ξέρετε, κύριε Υφυπουργέ -και κλείνω με αυτό- ότι υπήρχαν σωματεία ορθόδοξων ηθοποιών στη Νίκαια με πεντακόσια μέλη και υπήρχαν παλιάνθρωποι, οι οποίοι έστησαν αυτά τα σωματεία για να πάρουν αυτή τη σύνταξη; Το ξέρετε, γιατί και εσείς το καταγγέλατε κάποτε. Τώρα όμως, σταματήσατε και λέτε ότι διαφωνούμε. Λυπάμαι δεν σας καταλαβαίνω. 

ΠΡΟΕΔΡΕΥΩΝ (Νικόλαος Κατσαρός): Ο κύριος Υφυπουργός έχει το λόγο. 

ΝΙΚΟΛΑΟΣ ΦΑΡΜΑΚΗΣ (Υφυπουργός Εργασίας και Κοινωνικών Ασφαλίσεων): Εγώ πρέπει να πω στον κύριο συνάδελφο ότι δεν καταλαβαίνω γιατί ανέβηκαν οι τόνοι. 

Διαφωνούμε μόνο στις βαριές κουβέντες με τις οποίες χαρακτηρίζει όλους ο κ. Κωστόπουλος. Με τίποτε άλλο δεν διαφωνούμε. 

Γνωρίζουμε, κύριε Κωστόπουλε, ότι το Ταμείο αυτό ιδρύθηκε το 1937 επί της δικτατορίας Μεταξά. 

Γνωρίζουμε όμως και γνωρίζετε και εσείς ότι νομιμοποιήθηκε από σειρά δημοκρατικών κυβερνήσεων, αφού παραμένει ως σήμερα. Αυτή η Κυβέρνηση όμως είναι που θα πάρει τις αποφάσεις της για την κατάργησή του. Αυτό σας είπα. Δεν διαφωνούμε, λοιπόν, με την πρότασή σας ούτε είστε πρωτοπόρος σε αυτήν την πρόταση. Πρώτοι εμείς ως Κυβέρνηση αποκαλύψαμε με δηλώσεις και απαντήσεις στη Βουλή, σε αναφορές και ερωτήσεις συναδέλφων, τις προθέσεις μας για την κατάργηση του συγκεκριμένου ταμείου. Δεν μένει παρά να περιμένετε το πρώτο νομοσχέδιό μας που θα κατατεθεί στη Βουλή για να ικανοποιηθείτε. 

ΠΡΟΕΔΡΕΥΩΝ (Νικόλαος Κατσαρός): Επόμενη είναι η με αριθμό 33/21-10-98 επίκαιρη ερώτηση της Βουλευτού του Συνασπισμού της Αριστεράς και της Προόδου κ. Στέλλας Αλφιέρη προς τον Υπουργό Πολιτισμού, σχετικά με τη λήψη μέτρων, προστασίας από την οικοδόμηση της περιοχής του Κάστρου Κυθήρων. 

Η επίκαιρη ερώτηση της κυρίας συναδέλφου σε περίληψη έχει ως εξής: 

"Με ευθύνη των υπηρεσιών του Υπουργείου σας ανατρέπεται το καθεστώς προστασίας στην περιοχή Μέσα Βούργο στη Χώρα Κυθήρων, με αποτέλεσμα να υπάρχει άμεσος κίνδυνος αλλοίωσης της φυσιογνωμίας της περιοχής. 

Συγκεκριμένα στο χώρο του Κάστρου Χώρας Κυθήρων χτίζεται διώροφη οικία σε οικόπεδο που εφάπτεται με τα βυζαντινά τείχη του Μέσα Βούργου. 'Ολη η περιοχή θεωρείται διατηρητέα και χρήζουσα ειδικής προστασίας, με βάση τα ΦΕΚ 283/26-2-22/βασιλικό διάταγμα 25-2-22, Β' 305/31-5-1983, ενώ και ο οικισμός της Χώρας Κυθήρων, καθώς και η νεότερη επέκτασή του έχει χαρακτηριστεί ως παραδοσιακός με βάση την απόφαση 594/13-11-78 του Υπουργείου Περιβάλλοντος. 

Οι αποφάσεις της Διεύθυνσης Βυζαντινών Αρχαιοτήτων και της Β'Εφορείας Κλασικών Αρχαιοτήτων Αττικής, με βάση τις οποίες δεν δόθηκε άδεια οικοδομής και στη συνέχεια διεκόπησαν εκσκαφικές εργασίες, επειδή στον παραπάνω χώρο βρέθηκαν αρχαιότητες, δεν έγιναν σεβαστές. Δεν έγινε επίσης σεβαστή η απόφαση του Συμβουλίου της Επικρατείας που δικαίωνε την Αρχαιολογική Υπηρεσία. Σήμερα με νεότερο σήμα της και χωρίς κανένα σκεπτικό, η Β' Εφορεία Αρχαιοτήτων Αττικής αποφάσισε να επιτρέψει την συνέχιση των εκσκαφικών εργασιών με την επιτήρηση μάλιστα φύλακα Αρχαιοτήτων που θα επιβλέψει προφανώς την καταστροφή. 

Ερωτάται ο κ. Υπουργός: 

Εάν προτίθεται να προχωρήσει, εφαρμόζοντας τους νόμους και την απόφαση του Συμβουλίου της Επικρατείας στην ανάκληση της απόφασης του ΚΑΣ (Κεντρικό Αρχαιολογικό 

  


 

  

Σελίδα 393 

Συμβούλιο) που καταδικάζει την περιοχή του Κάστρου Χώρας Κυθήρων στην τσιμεντοποίηση και την καταστροφή". 

Ο Υπουργός Πολιτισμού, κ. Ευάγγελος Βενιζέλος έχει το λόγο. 

ΕΥΑΓΓΕΛΟΣ ΒΕΝΙΖΕΛΟΣ (Υπουργός Πολιτισμού): Κύριε Πρόεδρε, κατ' αρχάς θα ήθελα να αναφερθώ, με αφορμή την επίκαιρη ερώτηση της συναδέλφου, στο γενικότερο ζήτημα των επικαίρων ερωτήσεων, στη θεσμική φύση των επικαίρων ερωτήσεων. 

Για το ζήτημα αυτό που φέρνει στην Αίθουσα η κ. Αλφιέρη έχουν γίνει εδώ και πολύ καιρό σαφέστατες ανακοινώσεις του Υπουργείου Πολιτισμού, έχουν εκδοθεί πράξεις οι οποίες έχουν κοινοποιηθεί σε όλους τους ενδιαφερομένους. 

Είναι γνωστό ότι με πράξη της 1ης Οκτωβρίου έχει αναπεμφθεί το ζήτημα αυτό στο Κεντρικό Αρχαιολογικό Συμβούλιο, ακριβώς γιατί έλαβα αναφορά του Επάρχου Κυθήρων, αναφορές πολιτών που ενδιαφέρονται για την προστασία των αρχαιοτήτων και του φυσικού και ιστορικού τόπου των Κυθήρων και το ζήτημα εκκρεμεί και θα συζητηθεί στην επόμενη συνεδρίαση για πολλοστή φορά, παρ' ότι υπάρχει ομόφωνη γνωμοδότηση του Κεντρικού Αρχαιολογικού Συμβουλίου, που με αυστηρούς όρους χορήγησε την άδεια για την ανέγερση οικοδομής ιδιοκτησίας Κωνσταντίνου Βαρελίδη κοντά στο Κάστρο της Χώρας Κυθήρων. 

Το Υπουργείο Πολιτισμού, λοιπόν, διά των υπηρεσιών του και διά των γνωμοδοτικών του οργάνων παρακολουθεί την υπόθεση αυτή δέκα χρόνια, από το 1989. Καταλήξαμε σε μία ομόφωνη γνωμοδότηση του αρμοδίου οργάνου και παρ' όλα αυτά εκδηλώνουμε την ευαισθησία μας, προκειμένου να ακούσουμε όλα τα επιχειρήματα για μία ακόμη φορά. Και επανεισήχθη το ζήτημα στο Κεντρικό Αρχαιολογικό Συμβούλιο με δική μου πρωτοβουλία και απόφαση. 

Θέλω, όμως, να τονίσω με την ευκαιρία αυτή ότι το Υπουργείο Πολιτισμού επιχειρεί να προστατεύσει τις αρχαιότητες, κάνοντας χρήση της δυνατότητάς του να επιβάλει περιορισμούς σε ατομικά δικαιώματα, μεταξύ των οποίων είναι και η ιδιοκτησία κατ' ένα τρόπο ο οποίος είναι ανάλογος, αιτιολογημένος και σέβεται την αρχή της νομιμότητας. 

Θεώρησε το Κεντρικό Αρχαιολογικό Συμβούλιο ότι οι όροι που επέβαλε προστατεύουν τις αρχαιότητες, το φυσικό τοπίο και την ιστορική μνήμη. Υπάρχει αντίδραση της τοπικής κοινωνίας όλα αυτά θα ξανασυζητηθούν με μεγάλη αυστηρότητα σε βάρος του ιδιώτη και με απόλυτη διάθεση προστασίας των αρχαίων και ιδίως αυτού του βυζαντινού μεσαιωνικού κάστρου των Κυθήρων που είναι από τα πιο σπάνια και πιο σημαντικά στο μεσογειακό χώρο, όχι μόνο στον ελληνικό χώρο. 

Πρέπει, όμως, να πω εδώ ότι τα στοιχεία που παραθέτουμε πρέπει να είναι ακριβή. Μεσολάβησε ένα σήμα διακοπής των εργασιών στο οικόπεδο αυτό από την Εφορεία Προϊστορικών και Κλασικών Αρχαιοτήτων για άλλους λόγους, αναγόμενους σε άλλη εποχή. Η Εφορεία αυτή στο πλαίσιο της δικής της αρμοδιότητος ικανοποιήθηκε, άρα το ζήτημα περιορίζεται και στο μεσαιωνικό μνημείο και την προστασία του και σ' αυτό θα εφαρμόσουμε την αρχαιολογική νομοθεσία με τον πιο προσεκτικό και αυστηρό τρόπο. 

Το γεγονός ότι το Κεντρικό Αρχαιολογικό Συμβούλιο πείστηκε και χορήγησε μια ομόφωνη γνωμοδότηση, αφού έκανε ακρόαση των ενδιαφερομένων και αφού μελέτησε διάφορες γνωμοδοτήσεις, μεταξύ των οποίων και γνωμοδότηση του Τεχνικού Επιμελητηρίου υπέρ του ενδιαφερομένου, δεν προδικάζει ούτε τελικά απόφαση του Υπουργού ούτε τη νεότερη γνώμη που θα διατυπώσει το ίδιο, εφόσον τεθούν ενώπιόν του νέα στοιχεία ή εφόσον αιτιολογηθούν επιχειρήματα τα οποία δεν ήταν πειστικά προηγουμένως. 'Αρα το Υπουργείο Πολιτισμού έχει εκδηλώσει όχι μόνο την ευαισθησία του, αλλά έχει κάνει και τις ενέργειες που πρέπει να κάνει προ πολλού. 

ΠΡΟΕΔΡΕΥΩΝ (Νικόλαος Κατσαρός): Η κ. Αλφιέρη έχει το λόγο. 

ΣΤΥΛΙΑΝΗ ΑΛΦΙΕΡΗ: Ευχαριστώ κύριε Πρόεδρε. 

Κύριε Υπουργέ, χαίρομαι για την ευαισθησία σας, η οποία είναι και δεδηλωμένη σ' αυτήν την Αίθουσα όσον αφορά τη διατήρηση παραδοσιακών οικισμών και χώρων που έχουν ξεχωριστή ιστορία για τον τόπο. 

Κύριε Υπουργέ, δεν έκανα τίποτε άλλο παρά να φέρω την αγωνία της τοπικής κοινωνίας μέσα στο ελληνικό Κοινοβούλιο. Γνωρίζετε πολύ καλά ότι παρ' όλες τις αποφάσεις σας η υπόθεση αυτή, όπως και εσείς πολύ σωστά είπατε, έχει ξεκινήσει από το 1989. Σήμερα κτίζεται όμως. Δεν έκανα, λοιπόν, τίποτε άλλο παρά το καθήκον που έχω. Μετέφερα την αγωνία της τοπικής κοινωνίας και θα πρέπει εδώ να τονίσουμε κάτι ότι είναι σύσσωμη η Κυθηριακή κοινωνία που απαιτεί να σωθεί το κάστρο. 

Και υπάρχει και ένα άλλο στοιχείο το οποίο είναι πολύ ευχάριστο. Αν πάτε στο Κάστρο των Κυθήρων, θα δείτε ότι είναι από τα πιο διατηρημένα και από τα πιο όμορφα κάστρα της χώρα μας. Ξέρετε πολύ καλά ότι με την παρουσία των επάρχων, τις εταιρείες Κυθηρικών Σπουδών έχουν κάνει μια μελέτη προστασίας του κάστρου. 'Αρα ο κ. Βερελίδης προσπαθεί -με ποιον τρόπο δεν γνωρίζω- να βιάσει το τοπίο. 

Εγώ από τη μεριά μου επισημαίνω ότι πρέπει να σεβαστούμε το τοπίο. Δεν έρχομαι σε αντίθεση με εσάς, γιατί βλέπω και γνωρίζω ότι οι νόμοι που έχετε βάλει προστατεύουν το τοπίο. Απλώς ζητώ να σεβαστούμε τους νόμους. Το φέρνω στην επιφάνεια γιατί είναι λεπτό σημείο για την τοπική κοινωνία. Να σεβαστούμε τους νόμους να επανεξετασθεί το θέμα με σοβαρότητα και στο κάτω-κάτω της γραφής ας ακουστεί και η τοπική κοινωνία.'Εχει μία ευαισθησία, έχει πληρώσει γι' αυτήν την ευαισθησία. 'Εχει διατηρήσει το κάστρο το οποίο είναι ανοιχτό προς τους πολίτες και προς τα σχολεία. Είναι η ιστορία του νησιού και οι Κυθηριώτες έχουν μια ευαισθησία σ'αυτό. 

Ζητώ, λοιπόν, αυτό το κάστρο που με τόση αγάπη το αντιμετωπίζουν οι κάτοικοι του νησιού των Κυθήρων να το αντιμετωπίσετε και εσείς με την ανάλογη ευαισθησία. 

Πρέπει να σας πω ότι είχε γίνει και σημείο αναφοράς στις τελευταίες εκλογές. Υπήρχε μέσα από τις κεντρικές απαιτήσεις των πολιτών, απέναντι στους εκλεγμένους άρχοντες, γι'αυτό, λοιπόν, πιστεύω ότι θα λήξουν θετικά. Ευχαριστώ πολύ. 

ΠΡΟΕΔΡΕΥΩΝ (Νικόλαος Κατσαρός): Ο κύριος Υπουργός έχει το λόγο. 

ΕΥΑΓΓΕΛΟΣ ΒΕΝΙΖΕΛΟΣ (Υπουργός Πολιτισμού): Θα κάνω δύο παρατηρήσεις, κύριε Πρόεδρε, που νομίζω ότι έχουν και γενικότερη σημασία. 

Πρώτον, ως προς την τοπική κοινωνία, εγώ χαιρετίζω και υποδέχομαι με πολύ μεγάλη ικανοποίηση την ευαισθησία των τοπικών κοινωνιών. Αλλά πρέπει να γνωρίζουν και η κυρία συνάδελφος και όλοι οι συνάδελφοι εδώ στη Βουλή, ότι οι τοπικές κοινωνίες δεν εκδηλώνουν πάντοτε ευαισθησία για την προστασία των αρχαίων. Πολύ συχνά έχουμε τοπικές κινητοποιήσεις και τοπικά αιτήματα και αιτήματα της Τοπικής Αυτοδιοίκησης που δεν συντείνουν στην προστασία των αρχαιοτήτων, γι' αυτό και είναι αρμοδιότητα του κράτους και της κεντρικής εξουσίας η προστασία των αρχαίων και η εφαρμογή της αρχαιολογικής νομοθεσίας. 

Δεν μπορούμε δε να κάνουμε επιλεκτική επίκληση των ευαισθησιών των τοπικών κοινωνιών, διότι αυτές άλλοτε εκδηλώνονται έτσι και άλλοτε εκδηλώνονται προς διαφορετική κατεύθυνση. 

Δεύτερη παρατήρηση. Το παράπονό μου είναι ότι όλα αυτά τα έχει κάνει ήδη και τα έχει ανακοινώσει το Υπουργείο Πολιτισμού και δεν θέλω να παραβιάζονται ανοικτές θύρες. Διότι, εμείς λάβαμε υπόψη την κινητοποίηση των κατοίκων, την ευαισθησία, το πρόβλημα που υπάρχει, τη σημασία του Κάστρου και ανέπεμψα ομόφωνη γνωμοδότηση του Κεντρικού Αρχαιολογικού Συμβουλίου προκειμένου να επανεξεταστεί και οι ίδιοι οι αναφερόμενοι, μεταξύ των οποίων και το Επαρχείο, ζήτησαν να μη συζητηθεί η υπόθεση αυτή την εβδομάδα που λήγει, αλλά να αναβληθεί για μια εβδομάδα η συζήτηση προκειμένου να εκθέσουν τις απόψεις τους. 

Σας υπενθυμίζω δε ότι άλλες φορές ασκείται η μια ή άλλη κριτική στον Υπουργό γιατί αναπέμπει τις αποφάσεις του 

  


 

  

Σελίδα 394 

Κεντρικού Αρχαιολογικού Συμβουλίου. Και επ'αυτού καλό είναι να συμφωνήσουμε ότι ο Υπουργός, ο οποίος έχει την τελική ευθύνη, μπορεί να αναπέμπει και πρέπει να αναπέμπει τις αποφάσεις αυτές γιατί γνωρίζει ποια είναι όλα τα κριτήρια και όλα τα στοιχεία και όλες οι παράμετροι που υπεισέρχονται σε ένα πρόβλημα. 

Θα κάνουμε, λοιπόν, το καλύτερο για τα Κύθηρα στο πλαίσιο της νομιμότητας, αφού προηγηθεί η ακρόαση των ενδιαφερομένων. 

ΠΡΟΕΔΡΕΥΩΝ (Νικόλαος Κατσαρός): Τέταρτη είναι η με αριθμό 44/21.10.98 επίκαιρη ερώτηση του Βουλευτή του ΔΗ.Κ.ΚI. κ. Γεωργίου Τσαφούλια, προς τον Υπουργό Περιβάλλοντος, Χωροταξίας και Δημοσίων 'Εργων, σχετικά με την πορεία των έργων της μεγάλης και μικρής περιμετρικής οδού των Πατρών. 

Η επίκαιρη ερώτηση του κυρίου συναδέλφου διαγράφεται, λόγω κωλύματος του αρμοδίου Υπουργού. 

Κύριοι συνάδελφοι, ολοκληρώθηκε η συζήτηση των επικαίρων ερωτήσεων. 

'Εχω την τιμή να σας ανακοινώσω ότι οι συνάδελφοι κύριοι Παναγιώτης Ψωμιάδης, Γεώργιος Καρατζαφέρης και Δημήτριος Παντερμαλής, ζητούν άδεια ολιγοήμερης απουσίας στο εξωτερικό. 

Εγκρίνει η Βουλή; 

ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα. 

ΠΡΟΕΔΡΕΥΩΝ (Νικόλαος Κατσαρός): Η Βουλή ενέκρινε. 

  


 

  

Σελίδα 395 

ΠΡΟΕΔΡΕΥΩΝ (Νικόλαος Κατσαρός): Εισερχόμαστε στην ημερήσια διάταξη των 

ΕΠΕΡΩΤΗΣΕΩΝ

Θα συζητηθεί η με αριθμό 2/7.10.98 επερώτηση των Βουλευτών κυρίων Ευαγγέλου Μπασιάκου, Σάββα Τσιτουρίδη, Ηλία Βεζδρεβάνη, Νικολάου Κατσαρού, Γεωργίου Καρασμάνη, Αθανασίου Κονταξή, Θεόφιλου Λεονταρίδη και Σταύρου Δήμα, αρμοδιότητος Υπουργείου Γεωργίας με αντικείμενο "η πολιτική της Κυβέρνησης στον τομέα της γεωργίας". 

'Εχω την τιμή να ανακοινώσω ότι για τη συζήτηση της σημερινής επερώτησης ο γενικός γραμματέας της Κοινοβουλευτικής Ομάδας της Νέας Δημοκρατίας κ. Σταύρος Δήμας, ορίζει ως Κοινοβουλευτικό Εκπρόσωπο τον Βουλευτή Κιλκίς, κ. Σάββα Τσιτουρίδη. 

Επίσης ο Πρόεδρος του Συνασπισμού της Αριστεράς και της Προόδου κ.Κωνσταντόπουλος ορίζει ως Κοινοβουλευτικό Εκπρόσωπο το Βουλευτή κ. Ευάγγελο Αποστόλου. 

Ο πρώτος των επερωτώντων κ. Ευάγγελος Μπασιάκος, έχει το λόγο. 

ΕΥΑΓΓΕΛΟΣ ΜΠΑΣΙΑΚΟΣ: Κύριοι συνάδελφοι, η πρώτη επερώτηση της Νέας Δημοκρατίας που αφορά τα αγροτικά κατατίθεται και συζητείται στη Βουλή σήμερα με αφορμή την επιστολή του Πρωθυπουργού κ. Σημίτη που απέστειλε στους Υπουργούς του και ειδικότερα στον Υπουργό της Γεωργίας στις 14 Σεπτεμβρίου. Στην επιστολή αυτή ο κύριος Πρωθυπουργός επισημαίνει επιγραμματικά ορισμένα προβλήματα δυσλειτουργίας του Υπουργείου Γεωργίας, ορισμένα σημεία ολιγωρίας του κυβερνητικού τομέα ευθύνης του Υπουργείου της Γεωργίας. Από την άλλη πλευρά, η μη αναφορά άλλων πολύ σημαντικών θεμάτων, κύριε Υπουργέ στα οποία η Νέα Δημοκρατία δίνει ιδιαίτερη έμφαση αποδεικνύει την έλλειψη πολιτικής βούλησης της Κυβέρνησης να επιλύσει αυτά τα προβλήματα, να ασχοληθεί καν με αυτά τα προβλήματα. 

Θα ήθελα όμως να αναφερθών εξειδικευμένα στα προβλήματα τα οποία αναγνωρίζει και ομολογεί ο κύριος Πρωθυπουργός ότι δηλαδή παρατηρούνται δυσλειτουργίες και άλλα προβλήματα. 

Πρώτα απ'όλα μας μιλάει για την καθυστέρηση εφαρμογής των δύο πρόσφατων νόμων. Ο ένας έχει ψηφιστεί πέρυσι τέτοιο καιρό και ο άλλος πρόσφατα πριν από μερικούς μήνες, για τους νέους αγρότες αλλά και για την λειτουργία των λογαριασμών πληρωμών του Υπουργείου της Γεωργίας. 

Πράγματι εδώ έχει παρουσιαστεί μια ολιγωρία από την πλευρά της Κυβέρνησης. Δεν τηρήσατε τις διατάξεις και τις διαδικασίες που προβλέπονται για την ενημέρωση της Ευρωπαϊκής 'Ενωσης και εν πάση περιπτώσει δεν πήρατε την έγκριση της Ευρωπαϊκής 'Ενωσης και των αρμοδίων οργάνων της για την εφαρμογή μέτρων που πράγματι είναι προς τη σωστή κατεύθυνση. 

Είχαμε επισημάνει ότι θα πρέπει να τηρηθεί αυτή η διαδικασία, να ενημερωθεί η Ευρωπαϊκή 'Ενωση, να εξηγηθεί στα αρμόδια όργανά της ο λόγος για τον οποίο είναι ανάγκη να ληφθούν μέτρα για τους νέους αγρότες και γενικότερα τόνωσης της υπαίθρου, η οποία απερημώνεται και η οποία αντιμετωπίζει τεράστιο πρόβλημα, τη μεγαλύτερη κρίση της. Είχαμε επίσης εξηγήσει την ανάγκη να εφαρμοστούν τα μέτρα που αφορούν την επίσπευση της καταβολής των επιδοτήσεων από την πλευρά του Υπουργείου Γεωργίας και να λυθούν τα όποια προβλήματα αγγυλώσεων παρατηρούνται τον τελευταίο καιρό. Δυστυχώς ούτε τα μέτρα για τους νέους αγρότες εφαρμόζονται παρά το ότι τα εξαγγέλλετε και τα προβάλλετε -και καλά κάνετε- αλλά δυστυχώς δεν εφαρμόζονται στην ύπαιθρο. 'Οπως επίσης δεν επισπεύδεται η καταβολή των επιδοτήσεων και των κάθε μορφής πιστώσεων από την πλευρά του Υπουργείου Γεωργίας. Σας ψέγει και ο Πρωθυπουργός. Και μη μας πείτε ότι κάνετε προσπάθειες, γιατί ο ίδιος ο Πρωθυπουργός με την επιστολή του ουσιαστικά σας καταλογίζει ευθύνες και ομολογεί εκ μέρους της Κυβέρνησης την αποτυχία στους ευαίσθητους αυτούς τομείς. Σας επισημαίνει ο κύριος Πρωθυπουργός την ανάγκη να αναδιοργανώσετε και να εκσυγχρονίσετε -ώστε να γίνει πιο αποτελεσματικός- τον ΕΛΓΑ. Πρέπει ο ΕΛΓΑ να εκσυγχρονιστεί. Εδώ είχαμε την ευκαρία να τονίσουμε κατά καιρούς την ανάγκη να λειτουργεί αποτελεσματικότερα ο ΕΛΓΑ, ο οποίος είναι ένας προβληματικός οργανισμός, που καταδυναστεύει τους αγρότες και αντί να επιλύσετε προβλήματα δυσλειτουργίας του ΕΛΓΑ, επιβάλατε μία υπέρογκη αύξηση των ασφαλιστικών εισφορών κατά 50%, από 2% σε 3% και αντίστοιχα την αυξάνετε στη ζωϊκή παραγωγή, χωρίς όμως να βελτιώνετε τις παρεχόμενες υπηρεσίες και χωρίς μέχρι τώρα να επεκτείνετε την κάλυψη ασφαλιστικών κινδύνων και από άλλες καταστροφές ή άλλους λόγους. 'Εχετε δε δημοσιοποιήσει τις διατάξεις ενός νέου νομοσχεδίου, το οποίο προβλέπει ακόμη μεγαλύτερη αύξηση των εισφορών στο 5% και στο 6% μας έχετε πει βαρύγδουπα και προσπαθείτε να επεκτείνετε τις ρυθμίσεις της κάλυψης των ζημιών και σε άλλες καταστροφές, στερώντας όμως τη δυνατότητα από τους αγρότες να παίρνουν αποζημίωση αν είναι κάτω του 30% ή 20% για τους κατά κύριο επάγγελμα αγρότες, όπως λέτε, ουσιαστικά ενισχύοντας τη δραστηριότητα των ιδιωτικών εταιρειών, τις οποίες ενισχύετε, όμως, από τον κρατικό προϋπολογισμό. Αυτά λέτε στο νομοσχέδιό σας. 

Πάντως η ρύθμιση την οποία πρόκειται να φέρετε στη Βουλή για ψήφιση έχει και μία αδικία από τη στιγμή που όλες τις περιοχές ενός νομού τις μεταχειρίζεστε με τον ίδιο τρόπο. Υπάρχουν σε ορισμένους νομούς, όπως σας έχουμε εξηγήσει και παλαιότερα, περιοχές οι οποίες αντιμετωπίζουν κινδύνους από φυσικές καταστροφές, αλλά υπάρχουν και άλλες περιοχές που δεν αντιμετωπίζουν και αυτά συμβαίνουν στον ίδιο νομό. Πώς θα επιβάλλετε τόσο μεγάλη εισφορά 5% και 6% που είναι υπέρογκη εισφορά, πρωτόγνωρη εισφορά; Δηλαδή αυτοί οι άνθρωποι με το 2% θα πληρώνουν ξαφνικά τριπλάσια εισφορά στο 6%, όταν οι κίνδυνοι τους οποίους αντιμετωπίζουν είναι πολύ ολιγότεροι και άρα η ανάγκη καταβολής αποζημιώσεως στις περιοχές αυτές είναι πάρα πολύ μικρή. Αλλά παραμένει το πρόβλημα της καθυστερημένης καταβολής των αποζημιώσεων και της διαβλητής εκτίμησης και καθορισμού του ύψους των αποζημιώσεων όπως σας καταγγέλλουμε κατά καιρούς. Είναι ανάγκη, λοιπόν, να αναδιοργανώσετε και να αναδιαρθρώσετε τον ευαίσθητο αυτό τομέα που αφορά την ασφάλιση της αγροτικής παραγωγής. 

Ο κύριος Πρωθυπουργός σας επισημαίνει ακόμη την ανάγκη να επισπεύσετε την αναπροσαρμογή της ρύθμισης για τη μείωση της τιμής των καυσίμων, έστω και αν αυτή η μείωση είναι πενιχρή. Είχε εξαγγείλει παλαιότερα ο Πρωθυπουργός, αλλά και εσείς ότι θα μειώσετε την τιμή των καυσίμων κατά 30% περιορίζοντας τον ειδικό φόρο κατανάλωσης κατά 30% -όχι της τιμής του καυσίμου, αλλά του ειδικού φόρου κατανάλωσης- όταν η Νέα Δημοκρατία σας επεσήμανε την ανάγκη να πάρετε συγκεκριμένα μέτρα, συμβατά προς το κοινοτικό πλαίσιο και τους κοινοτικούς κανονισμούς για την κατάργηση του ειδικού φόρου κατανάλωσης, ώστε να μειωθεί η τιμή των καυσίμων και άρα να μειωθεί το κόστος παραγωγής. Είναι μέτρα που είναι ανάγκη να τα πάρετε, σε μία περίοδο που ο αγροτικός τομέας αντιμετωπίζει τη μεγαλύτερη κρίση του και που μπορείτε κατά τρόπο συμβατό, επαναλαμβάνω, να μειώσετε το κόστος παραγωγής. 

Για να ανταποκριθεί ο κ. Σημίτης στις προσδοκίες των αγροτών, τους ενέπαιξε για μια ακόμη φορά, εξαγγέλλοντας στη Διεθνή 'Εκθεση Θεσσαλονίκης μετά από μεγάλες πιέσεις και της Νέας Δημοκρατίας, τη μείωση από το 30% στο 40%. Τους εμπαίξατε, κύριε Υπουργέ και για έναν άλλο λόγο. Ενώ εσείς ο ίδιος και οι υπηρεσίες σας, αποτιμούσατε το κόστος κατάργησης του ειδικού φόρου κατανάλωσης σε εκατόν είκοσι δισεκατομμύρια (120.000.000.000) δραχμές, τόσο περίπου είναι αν αναλογιστεί κανείς το εύρος της χρήσης του πετρελαίου κίνησης για τους αγρότες, προβλέπεται στον κρατικό προϋπολογισμό οκτώ μόνο δισεκατομμύρια (8.000.000.000) για την κάλυψη του 30% της μείωσης του ειδικού φόρου κατανάλωσης και προφανώς θα προβλέπετε άλλα τρία περίπου δισεκατομμύρια (3.000.000.000) για την αναπροσαρμογή της μείωσης 

  


 

  

Σελίδα 396 

από το 30% στο 40%. 

Ουσιαστικά τους εμπαίζετε γιατί αν θέλατε να είστε ειλικρινείς απέναντι των αγροτών, έπρεπε να προβλέψετε κατ'αρχήν στις δηλώσεις του Πρωθυπουργού και εν συνεχεία στον Προϋπολογισμό, που θα συζητήσουμε σε λίγο καιρό εδώ στη Βουλή, την αναπροσαρμογή του ποσού από οκτώ δισεκατομμύρια (8.000.000.000) δραχμές στα πενήντα δισεκατομμύρια (50.000.000.000) δραχμές, διότι τόσο αντιστοιχεί η μείωση του 40%. 

Βέβαια παραμένει το αίτημα της Νέας Δημοκρατίας και του συνόλου του αγροτικού κόσμου για την κατάργηση του ειδικού φόρου κατανάλωσης σε μία περίοδο που πολύ εύκολα ρυθμίζετε χρέη υμετέρων συνεταιρισμών ή και με διαβλητό τρόπο ιδιωτικών εταιρειών -σας θυμίζω τα χέλια συγκεκριμένα- ή ρυθμίζετε χρέη των αστικών συγκοινωνιών ή της Ολυμπιακής και δεν προβαίνετε σε μία ρύθμιση η οποία είναι απόλυτα συμβατή και απόλυτα σωστή -όπως τη ζητούν άλλωστε και οι αγρότες- για τη μείωση του κόστους παραγωγής, ώστε κάποια στιγμή η ελληνική γεωργία να γίνει ανταγωνιστική και να μην είναι προβληματική όπως είναι σήμερα. 

'Οταν έχετε, κύριε Υπουργέ της Γεωργίας, ραγδαία μείωση του αγροτικού εισοδήματος τα τελευταία χρόνια, όσο είστε Υπουργός, το 1995, το 1996, το 1997, με μέσο όρο γύρω στο 2,5%, με στοιχεία της EUROSTAT, πώς είναι δυνατόν να αρνείστε στους αγρότες την απαίτηση να έχουν χαμηλό κόστος παραγωγής; Το ίδιο ισχύει και για το ΦΠΑ. 

Για το ΦΠΑ σας κάναμε μία ερώτηση και βλέπουμε μία αναντιστοιχία στις απαντήσεις των Υπουργών. Εσείς μας λέτε ότι το μελετάει η Κυβέρνηση και ότι θα προσπαθήσει να δώσει λύση για τη μείωση του ΦΠΑ. Ο κύριος Υπουργός των Οικονομικών, όμως, σε έγγραφη απάντησή του σε ερώτηση Βουλευτών της Νέας Δημοκρατίας, επισημαίνει ότι είναι αδύνατον να γίνει αυτή η μείωση διότι αυτό αντιστρατεύεται τους κοινοτικούς κανονισμούς. 

Εγώ, λοιπόν, σας επαναλαμβάνω ότι υπάρχουν χώρες, όπως και η Πορτογαλία, που έχουν μειώσει το συντελεστή ΦΠΑ χωρίς να υπάρχει πρόβλημα. Και σας έχουμε επισημάνει με συναδέλφους κατά καιρούς ότι είναι δυνατόν να αποστείλετε επιστολή στην Ευρωπαϊκή 'Ενωση, η οποία αν δεν απαντήσει αρνητικά θα περπατήσει άνετα αυτή η μείωση και εν πάση περιπτώσει, εφόσον συζητείται η αναπροσαρμογή των συντελεστών του ΦΠΑ μπορείτε να το ξαναθέσετε αυτό και να εξηγήσετε για ποιο λόγο η Κυβέρνηση -εάν πράγματι το πιστεύετε- αντιμετωπίζοντας τεράστια κρίση στον αγροτικό τομέα ζητεί επιτακτικά τη μείωση του ΦΠΑ στο χαμηλό συντελεστή. 'Εχετε, λοιπόν και εκεί μία ανακολουθία. 

Βέβαια, υπάρχουν άλλα σοβαρά προβλήματα τα οποία θίγει ο Πρωθυπουργός όπως είναι η εγκατάλειψη της υπαίθρου. Σας τα λέει ο Πρωθυπουργός αυτά, δεν σας τα λέμε εμείς. Τι μέτρα έχετε πάρει για την ύπαιθρο; Πώς θα αποτρέψετε την απερήμωση της υπαίθρου με την μετεγκατάσταση ανέργων, πλέον, αγροτών στα αστικά κέντρα χωρίς να λαμβάνετε μέτρα; 

Σας επισημαίνει ο Πρωθυπουργός την ανάγκη να αναδιοργανώσετε την Αγροτική Τράπεζα. Η Αγροτική Τράπεζα που καταδυναστεύει τον αγρότη, που είναι ο μεγαλύτερος τοκογλυφικός οργανισμός, που επιβάλλει επιτόκια τριών, τεσσάρων και πέντε μονάδων παραπάνω από το επιτόκιο των εμπορικών τραπεζών, παρά το ότι στηρίζεται από τον κρατικό προϋπολογισμό με δύο μονάδες επιτοκίου, είναι ένας οργανισμός ο οποίος λειτούργησε επί πολλά χρόνια με κομματικά, αποκλειστικά, κριτήρια -με αυτά τα κριτήρια δανειοδοτούσατε τους διαφόρους ιδιώτες, αλλά και τους συνεταιρισμούς- με αποτέλεσμα να υπάρχουν επισφάλειες που υπερβαίνουν το ένα τρισεκατομμύριο (1.000.000.000.000) δραχμές. Ανείσπρακτα χρέη, σύμφωνα με την ομολογία του Διοικητού της Αγροτικής Τράπεζας και επισφάλειες φθάνουν το ένα τρισεκατομμύριο (1.000.000.000.000) δραχμές. Για να μπαλώσετε αυτές τις δυσλειτουργίες και αυτά τα προβλήματα και για να μην προβείτε σε αναγκαστικές εκτελέσεις, έστω και αν έχετε υποθήκες υπέρ της Αγροτικής Τράπεζας, να μην προκαλέσετε, δηλαδή, διαταραχή στις σχέσεις σας με υμετέρους, αναγκαζόσαστε να αυξήσετε τα επιτόκια δανεισμού και να επιβάλετε επιτόκια ύψους 17% σε μία περίοδο που ο πληθωρισμός σύμφωνα με τα κυβερνητικά στοιχεία είναι 5%. Και θα έπρεπε με την ενίσχυση του 2% από τον κρατικό προϋπολογισμό τα επιτόκια να είναι περίπου 5%. Ας είναι 7%. Γιατί να είναι 17%; Γι' αυτό σας κατηγορούμε, κύριε Υπουργέ. 

Μια και αναφέρομαι τώρα στα χρέη των αγροτικών συνεταιρισμών, θα σας θυμίσω το τεράστιο πρόβλημα που δημιουργήθηκε σ' αυτήν την Αίθουσα πέρυσι τέτοιο καιρό με τη ρύθμιση των χρεών υμετέρων συνεταιρισμών, αλλά και των ιδιωτών, όπως σας είπα προηγουμένως και το γεγονός ότι δεν είχατε ζητήσει την άδεια από την Ευρωπαϊκή 'Ενωση την οποία ούτε καν είχατε ενημερώσει. Και σπεύδετε τώρα να ενημερώσετε τους Υπουργούς Γεωργίας των χωρών της Ευρωπαϊκής 'Ενωσης, τους συναδέλφους σας και να τους ζητήσετε τη στήριξή τους, μια και η πρόταση της Ευρωπαϊκής Επιτροπής είναι τελείως αρνητική ως αντικοινοτική. Να ένα αντικοινοτικό μέτρο που εφαρμόζετε και το εφαρμόζετε σε άλλες περιπτώσεις. Δεν το σκέπτεσθε καν ή το προβάλλετε σαν επιχείρημα για να μην εφαρμόσετε μέτρα προς την κατεύθυνση της στήριξης του αγροτικού εισοδήματος. Ζητάτε, λοιπόν, από τους Υπουργούς Γεωργίας των χωρών της Ευρωπαϊκής 'Ενωσης να εγκρίνουν αυτήν τη ρύθμιση -δεν ξέρω με ποιο αντάλλαγμα το ζητάτε αυτό, τι υποθηκεύετε στον τομέα της γεωργίας- και δεν εκμεταλλεύεσθε αυτήν την ευκαιρία πίεσης των Υπουργών Γεωργίας των χωρών της Ευρωπαϊκής 'Ενωσης -όπως σας έχουμε τονίσει άλλωστε και οι συνάδελφοι της Νέας Δημοκρατίας- για να στηρίξετε συγκεκριμένα οξυμένα, συμβατά και απολύτως αναγκαία αιτήματα για τη λύση των προβλημάτων του αγροτικού τομέα. 

Ουσιαστικά δεν ζητάτε τίποτε για το βαμβάκι, για το ελαιόλαδο, για τον καπνό, για την κτηνοτροφία. Τώρα έρχεσθε και ζητάτε επιτακτικά την κάλυψη των Υπουργών Γεωργίας, για να τελειώσει το αντικοινοτικό μέτρο, τo σκανδαλώδες μέτρο που ψήφισε με την πλειοψηφία του ΠΑ.ΣΟ.Κ. η Βουλή πριν λίγο καιρό. Αυτά συμβαίνουν. 

Δεν έχετε προχωρήσει καθόλου τον τομέα της εκπαίδευσης και της ενημέρωσης των αγροτών. Είναι γνωστό ότι καθυστέρησε να οριστεί από το διοικητικό συμβούλιο τη "ΔΗΜΗΤΡΑ", όπως το λέτε, ο Οργανισμός για την εκπαίδευση των αγροτών. Επειδή θα θελήσετε πάλι να θολώσετε τα νερά και να πείτε ότι εσείς το εισαγάγατε ή κάτι άλλο, θα σας ρωτήσω ευθέως: Πόσοι αγρότες έχουν εκπαιδευθεί μέχρι σήμερα, κύριε Υπουργέ της Γεωργίας; Επί των ημέρων σας πόσοι έχουν εκπαιδευθεί; Τι αποκόμισαν οι αγρότες τα τελευταία χρόνια από τη δική σας υπουργία; Τι όφελος στην ενημέρωση, στην εκπαίδευση, στην πληροφόρηση; 

Υπάρχουν άλλα σοβαρά προβλήματα, που αφορούν το δασικό τομέα, που επισημαίνει ο Πρωθυπουργός. Θα σας επαναλάβω επιγραμματικά την ολιγωρία που επιδείξατε με την καθυστέρηση ανάθεσης του έργου στο Πυροσβεστικό Σώμα. Εμείς ήμασταν τελείως αντίθετοι με το θεσμό αυτό. Είχαμε το ομόφωνο πόρισμα της διακομματικής επιτροπής. Το γράψατε στα παλιά σας τα παπούτσια. Δεν είχατε καμία μελέτη. Τέλος Μαϊου ψήφισε η Βουλή το νομοσχέδιο αυτό. Ουσιαστικά δεν είχατε χρόνο να μεταφέρετε τα οχήματα, να μετατάξετε το προσωπικό στην Πυροσβεστική Υπηρεσία για να μη ρίξετε στις πλάτες της την τεράστια καταστροφή του καλοκαιριού, που δεν έχει προηγούμενο. Και εσείς κωφεύσατε. Ο ίδιος ο Αρχηγός του Πυροσβεστικού Σώματος είχε επισημάνει ότι χρειάζονται τουλάχιστον τέσσερις μήνες για να προετοιμαστούν. Εσείς αγνοήσατε αυτήν την επισήμανση, που ήταν ιδιαίτερη σημαντική και προχωρήσατε στη μεταφορά της αρμοδιότητας. 

Ποιο είναι το αποτέλεσμα; Εμείς εκτιμούμε ότι κάηκαν πάνω από ενάμισι εκατομμύρια στρέμματα φέτος, ποσοστό πολύ υψηλό, που υπερβαίνει ακόμη και τα δικά σας ρεκόρ του 1985 και του 1988. Κατείχατε και τότε το ρεκόρ αντίστοιχα με ένα εκατομμύριο και ένα εκατομμύριο πενήντα χιλιάδες στρέμματα. Υπερβήκατε το ρεκόρ κατά 50%. Και βέβαια είναι απαράδεκτη 

  


 

  

Σελίδα 397 

η εικόνα, που εμφάνισε ο κρατικός μηχανισμός, με την πλήρη διάλυση, αλλά και με την ολιγωρία σας να προστατεύσετε τα δάση μετά τις φωτιές. 

Υπάρχουν περιοχές της Αττικής -δεν ξέρω αν είναι το σύνολο ή μερικές- που δεν έχουν κηρυχθεί αναδασωτέες παρά το ότι παρήλθε ο χρόνος που προβλέπεται από τη νομοθεσία. Και σε καμία περίπτωση δεν προβλέπετε τη φύλαξη των καμένων περιοχών από την παράνομη βόσκηση. Τι κάνατε στη δασική υπηρεσία; Την απογυμνώσατε. Και δεν προβλέπετε τη λειτουργία της το Σάββατο και την Κυριακή, με αποτέλεσμα να καταστρέφεται η όποια προσπάθεια φυσικής αναγέννησης λόγω παράνομης βόσκησης. Μετατάξατε προσωπικό από τη Δασική Υπηρεσία, το στείλατε στο Πυροσβεστικό Σώμα, για να το ενισχύσετε, αλλά απογυμνώσατε τη Δασική Υπηρεσία από τα άλλα σημαντικά έργα που έχει, όπως η φύλαξη, η ανάπτυξη, η προστασία κ.ο.κ. 

Τι θα συμβεί; Ενισχύετε το Πυροσβεστικό Σώμα για την περίοδο του καλοκαιριού, αλλά αποστερείτε τη Δασική Υπηρεσία από υπαλλήλους που το χειμώνα θα κάθονται. Αυτοί οι υπάλληλοι, που μετετάγησαν στο Πυροσβεστικό Σώμα, θα κάθονται, δεν θα έχουν αρμοδιότητα εκεί. Τους πήρατε και τα οχήματα από τη Δασική Υπηρεσία μεταφέροντάς τα στο Πυροσβεστικό Σώμα, χωρίς να έχετε προβλέψει τη συντήρησή τους. Και παρατηρείται το φαινόμενο, εκατοντάδες οχήματα να μην κινούνται, γιατί δεν είχατε προβλέψει τη συντήρηση, δεν είχατε εγκρίνει τις πιστώσεις για τη συντήρηση, θεωρώντας δεδομένο ότι θα μεταφερθούν τα οχήματα στην αρμοδιότητα του Πυροσβεστικού Σώματος. 

Γεννάται ένα μείζον πρόβλημα, από τη στιγμή που δεν προβλέπετε τα κονδύλια. Δεν έχετε υποβάλει καν στοιχεία στην Ευρωπαϊκή 'Ενωση και σας καταγγέλλω γι'αυτό. Ακόμη και σήμερα σας ζητάνε στοιχεία για το μέγεθος των πυρκαγιών το καλοκαίρι και δεν είστε ικανοί να ενημερώσετε την Ευρωπαϊκή 'Ενωση για τα στοιχεία αυτά, για να σας εξασφαλίσει πιστώσεις και στήριξη. Και η Νέα Δημοκρατία ως Κυβέρνηση τότε είχε εξασφαλίσει τέτοια στήριξη, μια και είχε θεωρήσει τη χώρα ως ζώνη πρώτης επικινδυνότητας. 

Τα κονδύλια που δίνονται για την ανάθεση δεν φθάνουν. Η Αττική καταστρέφεται, έρχονται πλημμύρες. Τι έχετε κάνει για τα αντιπλημμυρικά έργα; 'Εχετε λάβει ορισμένα μέτρα -μπαλώματα θα έλεγα- για το θεαθήναι, για τις εντυπώσεις, και τα αντιπλημμυρικά έργα εκκρεμμούν από το 1995, με αποτέλεσμα πολύ σύντομα να έχουμε πλημμύρες. Και το απευχόμαστε βέβαια, αλλά δυστυχώς δεν έχετε λάβει μέτρα από το 1995, όχι μόνο τώρα, για να αποτρέψετε το πλημμυρικό φαινόμενο. 

(Στο σημείο αυτό την Προεδρική 'Εδρα καταλαμβάνει ο Α' Αντιπρόεδρος της Βουλής κ. ΠΑΝΑΓΙΩΤΗΣ Ν. ΚΡΗΤΙΚΟΣ) 

Και δεν έχετε αποτρέψει τις καταπατήσεις και τις παράνομες οικοδομήσεις δασικών αυθαιρέτων, όπως άλλωστε απέδειξαν και οι αεροφωτογραφίες του κ. Τσοχατζόπουλου. Σας ενόχλησε ο κ. Τσοχατζόπουλος, ο οποίος επεσήμανε τις αλλαγές μεταξύ 1995 και 1998. Η ευθύνη σας για όλα αυτά είναι τεράστια. 

Επιγραμματικά θέλω να αναφερθώ και σε ορισμένα άλλα θέματα. Τι κάνετε για τη ρύθμιση των κτηνοτροφικών χρεών λόγω των αρνητικών ΝΕΠ; Υπάρχουν χώρες κύριε Υπουργέ -θα μας πείτε ότι δεν συμφωνεί η Ευρωπαϊκή 'Ενωση, ενώ συμφωνεί με τη δική μας ρύθμιση- όπως η Ιταλία και η Γαλλία, οι οποίες προέβησαν στην ίδια ρύθμιση με αυτή της Νέας Δημοκρατίας. Ακόμη δεν μας λέτε τι θα γίνει με την ασφάλιση των αγροτών του ΟΓΑ, που τους επιβαρύνετε με υπέρμετρες εισφορές ασθένειας, αλλά και υπέρμετρα κλιμάκια τα οποία αδυνατούν να πληρώσουν. Από το 1992 δεν θα δικαιούνται την ασφαλιστική κάλυψη, αφού πολλοί από αυτούς δεν έχουν πληρώσει. 

Σας ρωτώ ευθέως, πόσοι εκ των αγροτών έχουν καταβάλει τις εισφορές τους σήμερα; Τι θα κάνετε με αυτούς; Και τι θα γίνει όταν από το 2003 καταργηθεί η σύνταξη του ΟΓΑ, όπως παρέχεται σήμερα από το κράτος και θα μειωθεί σταδιακά η κάλυψη από τον κρατικό προϋπολογισμό; Ακόμη δεν μας λέτε τίποτα για το θέμα της απορρόφησης των κοινοτικών κονδυλίων. Ο κ. Παπαντωνίου μιλώντας πρόσφατα σε αγροτικά στελέχη παρουσία μου παρεδέχθη αυτό που δεν θέλετε να παραδεχθείτε εσείς, ότι η Κυβέρνηση του ΠΑΣΟΚ δεν διαχειρίσθηκε σωστά το δεύτερο Πακέτο Ντελόρ, δεν απορρόφησε όσα κονδύλια έπρεπε και δεν κατένειμε στον τομέα της γεωργία αυτά που είχε αναγγείλει. Μας υποσχέθηκε αορίστως ότι στο Πακέτο Σαντέρ θα δώσει ιδιαίτερο βάρος στη γεωργία. Δηλαδή μέχρι το 2001 κατά τον κ. Παπαντωνίου δεν θα έχουμε προβλήματα και άρα δεν υπάρχει ανάγκη να στηρίξουμε τον αγροτικό τομέα. 'Ομως, επειδή επέρχεται λαίλαπα, θα αναγκαστούμε -τι να κάνουμε- από το 2001 να ενισχύσουμε τον αγροτικό τομέα με πρόσθετα κονδύλια μέσω του τρίτου Πακέτου Σαντέρ. 

Επίσης δεν μας λέτε καν -ο Πρωθυπουργός δεν το έθιξε καν- τι θα γίνει με το δασικό νομοσχέδιο. Χθες είχαμε την ευκαιρία, συζητώντας για το Κτηματολόγιο, να τονίσουμε την ανάγκη να ψηφιστούν από τη Βουλή οι συνταγματικές διατάξεις του δασικού νομοσχεδίου και να παραληφθούν οι αντισυνταγματικές, σε μια προσπάθεια να επιλυθεί το πρόβλημα της δασικής ιδιοκτησίας και να προχωρήσει το Κτηματολόγιο. 

Ο επίτημος Πρόεδρος της Νέας Δημοκρατίας, ο κ. Μητσοτάκης, τόνισε την ανάγκη να προχωρήσει η λύση αυτών των ιδιοκτησιακών θεμάτων, σε μια προσπάθεια να προχωρήσει το Κτηματολόγιο. Είχαμε και μια συζήτηση με τον κ. Λαλιώτη, ο οποίος είπε ότι θα το ξαναδεί. Είναι γνωστές οι διαφωνίες που έχετε με τον κ. Λαλιώτη. Γι αυτό πήρε δύο άρθρα του δασικού σας νομοσχεδίου και τα συμπεριέλαβε στο Κτηματολόγιο, μήπως τυχόν προχωρήσουν οι δασικοί χάρτες κ.ο.κ. 

Υπάρχουν και πάρα πολλά άλλα προβλήματα, όπως είναι αυτά της ανάπτυξης της υπαίθρου μέσω μέτρων για τις μειονεκτικές και ορεινές περιοχές. Υπάρχει και το τεράστιο πρόβλημα της παρέμβασής σας στην Ευρωπαϊκή 'Ενωση για την προώθηση σοβαρών θεμάτων. Τι κάνετε για το βαμβάκι, το λάδι τον καπνό και τα οπωροκηπευτικά; Τι κάνετε για τους συνεταιρισμούς και για τις ομάδες παραγωγών, που με δική σας ευθύνη δεν οργανώθηκαν, με αποτέλεσμα να χάνονται κοινοτικά κονδύλια; 

Συζητείται η "Ατζέντα 2000" και το θέμα της επανεθνικοποίησης της Κοινής Αγροτικής Πολιτικής. Είναι ένα μεγάλο θέμα και δεν αξιοποιείτε τις ευκαιρίες σήμερα. Για το ελαιόλαδο, παραδείγματος χάρη, τα ποσοστά αύξησης της δικής μας εγγυημένης ποσότητας παραγωγής είναι ελάχιστα σε σχέση με εκείνα που απεκόμισε η Ισπανία. Επίσης η έγκριση, η οποία δίνεται για να επιδοτηθεί, είναι τριάντα πέντε χιλιάδες στρέμματα για την Ελλάδα και ένα εκατομμύριο στρέμματα για την Ισπανία. Ο κύριος Πρωθυπουργός δεν ανησυχεί και δεν σας λέει ότι πρέπει να παρέμβετε για να στηρίξετε δυναμικά τα δίκαια εθνικά αιτήματα του αγροτικού τομέα. Ούτε και ο ίδιος αναλαμβάνει προσωπικά την ευθύνη στα πλαίσια του Συμβουλίου Κορυφής για να θέσει αυτά τα μεγάλα θέματα. 

Ο κύριος Πρωθυπουργός λέει να αλλάξουν οι αγρότες επάγγελμα, χωρίς όμως να παρέχει οποιαδήποτε εναλλακτική λύση απασχόλησης. Γι αυτό οι αγρότες αντιδρούν και κινητοποιούνται. Εσείς από την άλλη πλευρά διώκετε τους αγρότες και τους κατηγορείτε ότι συνωμοτούν και ότι σας δημιουργούν προβλήματα. Και δεν φέρατε ακόμη τη ρύθμιση για την παύση των διώξεων μέσω της παραγραφής των αδικημάτων. 

Ο κύριος Υπουργός Δικαιοσύνης πολύ σωστά μας έφερε εδώ είκοσι μία περιπτώσεις που μετά το 1974 προβλέπεται η παραγραφή των αδικημάτων. Ψήφισε η Βουλή τέτοιες διατάξεις. 

Σας δώσαμε, λοιπόν, μια ευκαιρία τον Ιούλιο που μας πέρασε με μία τροπολογία, που στήριξαν όλα τα κόμματα της Αντιπολίτευσης, να περάσει αυτή η διάταξη και να μην έχετε τα προβλήματα με τον Πρόεδρο του Αρείου Πάγου. Δεν το κάνατε. 'Οπως είπα και στον κ. Γιαννόπουλο, κακώς διαμαρτύρεσθε, γιατί καταψηφίστηκε η Κυβέρνησή σας και οι δικοί σας υποψήφιοι λίγες μέρες πριν. 

 

 

  

Σελίδα 398 

(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 

ΠΡΟΕΔΡΕΥΩΝ (Παναγιώτης Ν. Κρητικός): Κύριε Μπασιάκο, έχετε υπερβεί το χρόνο. Παρά τη συνηγορία του συντοπίτη σας δικηγόρου εκ Λεβαδείας, δεν μπορώ να σας δώσω παράταση χρόνου. 

ΕΥΑΓΓΕΛΟΣ ΜΠΑΣΙΑΚΟΣ: Πρέπει να τα λάβετε υπόψη σας όλα αυτά, κύριε Υπουργέ, να δείτε τα προβλήματα που γεννώνται στον αγροτικό τομέα, να λάβετε υπόψη σας το πόρισμα της διακομματικής επιτροπής για τον τομέα της γεωργίας, που είμαι βέβαιος ότι δεν το έχετε διαβάσει καν, ακόμα και τις προτάσεις του κυβερνώντος κόμματος να αλλάξετε πολιτική, να αλλάξετε στρατηγική, αν θέλετε ο αγροτικός τομέας να διασωθεί και να επιβιώσει, μέχρις ότου πολύ σύντομα αναλάβει η Νέα Δημοκρατία την κυβέρνηση και εφαρμόσει το δικό της πρόγραμμα, που είναι η μοναδική πρόταση για την επίλυση των προβλημάτων του αγροτικού τομέα. 

Ευχαριστώ. 

(Χειροκροτήματα από την πτέρυγα της Νέας Δημοκρατίας) 

ΠΡΟΕΔΡΕΥΩΝ (Παναγιώτης Ν. Κρητικός): 'Εχω τη χαρά να ανακοινώσω στο Σώμα ότι από τα δυτικά θεωρεία παρακολουθούν τη συνεδρίασή μας, αφού προηγουμένως ξεναγήθηκαν στην έκθεση της αίθουσας "ΕΛΕΥΘΕΡΙΟΣ ΒΕΝΙΖΕΛΟΣ", πενήντα τρεις μαθητές και τρεις συνοδοί-δάσκαλοι από το Ιδιωτικό Δημοτικό Σχολείο "ΔΟΥΡΑΤΣΙΝΟΥ-ΤΣΕΤΟΥ" Κορυδαλλού και όχι Πειραιά, που μου γράφουν εδώ. Είναι το σχολείο στο οποίο φοίτησαν και τα παιδιά μου. 

Τους καλωσορίζουμε στο Κοινοβούλιο. 

(Χειροκροτήματα από όλες τις πτέρυγες) 

Ο Βουλευτής κ. Τζιτζικώστας ζητεί άδεια απουσίας στο εξωτερικό. Η Βουλή εγκρίνει; 

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα. 

ΠΡΟΕΔΡΕΥΩΝ (Παναγιώτης Ν. Κρητικός): Η Βουλή ενέκρινε τη ζητηθείσα άδεια. 

Ο Κοινοβουλευτικός Εκπρόσωπος του Κομμουνιστικού Κόμματος Ελλάδος ορίζει ειδικό κοινοβουλευτικό εκπρόσωπο για τη συζήτηση της σημερινής επερώτησης τον κ. Αχιλλέα Κανταρτζή. 

Ο κ. Βεζδρεβάνης έχει το λόγο. 

ΗΛΙΑΣ ΒΕΖΔΡΕΒΑΝΗΣ: Κύριε Πρόεδρε, κύριοι συνάδελφοι, η Κυβέρνηση του κ. Σημίτη με επιχείρημα την προσπάθεια για την ένταξη της χώρας μας στην Ο.Ν.Ε. θέλει να δικαιολογήσει την πλήρη αποτυχία της σε όλους τους τομείς, διότι δυστυχώς δεν υπάρχει ούτε ένας τομέας της κυβερνητικής δράσης που να μη χαρακτηρίζεται από την πλήρη αποτυχία. 

(Στο σημείο αυτό την Προεδρική 'Εδρα καταλαμβάνει ο Γ' Αντιπρόεδρος της Βουλής κ. ΛΟΥΚΑΣ ΑΠΟΣΤΟΛΙΔΗΣ) 

Και ενώ όλα θυσιάστηκαν στον κορυφαίο στόχο της εντάξεώς μας στην Ο.Ν.Ε., προ έτους, ως γνωστόν, βρήκαμε τις πόρτες κλειστές. Είμαστε η μόνη χώρα της Ευρωπαϊκής 'Ενωσης που δεν μπήκε στην Ο.Ν.Ε., παρά το διακαή μας πόθο. 'Ετσι συνεχίζεται η κυβερνητική πορεία προς την Ο.Ν.Ε., με πλήρη απραξία σε όλους τους τομείς. Από αυτήν την αποτελμάτωση ασφαλώς και πρωτίστως δεν εξαιρείται ο αγροτικός τομέας, που είναι και εθνικός και ιδιαίτερα ευαίσθητος. 

Η Νέα Δημοκρατία με υπευθυνότητα και τεκμηριωμένη πρόταση όλα αυτά τα χρόνια προσπάθησε και προσπαθεί να δραστηριοποιήσει την Κυβέρνηση με τις δικές της παροτρύνσεις και προτάσεις, ώστε κάτι να κάνει για τον αγροτικό τομέα, ο οποίος πνέει ήδη τα λοίσθια. 

Δεν μπόρεσε η σημερινή Κυβέρνηση να εκμεταλλευτεί μία μεγάλη τύχη και μία μεγάλη προνομία. Ναι, κύριε Υπουργέ της Γεωργίας, έχετε μία μεγάλη τύχη και μία μεγάλη προνομία, διότι έχετε μία υπεύθυνη Αξιωματική Αντιπολίτευση, η οποία δεν σας σπρώχνει προς τα πίσω, αλλά σας σπρώχνει προς τα εμπρός και αυτό δεν το έχετε εκμεταλλευτεί. 

Δεν προσπαθήσαμε να γκρεμίσουμε τίποτα, από αυτά που φτιάχνετε, αλλά προσπαθήσαμε και προσπαθούμε να χτίσουμε μαζί σας, μέχρι σημείου που πολλοί οπαδοί μας παραπονούνται γι'αυτήν την ανοχή που δείχνουμε σε μία ανίκανη κυβέρνηση, η οποία χαρακτηρίζεται για την απραξία της. Από το 1994 σας έχουμε δώσει συγκεκριμένο, ολοκληρωμένο και υλοποιήσιμο πρόγραμμα για τον αγροτικό τομέα. Δεν είναι αυτό απόδειξη της καλής μας προαιρέσεως, για να βοηθήσουμε τον αγροτικό τομέα -και εφόσον τα λέμε σε σας- και εσάς ακόμη; 

Δυστυχώς δεν κάνατε τίποτα από εγωιστική διάθεση, από οίηση εξουσίας, από αλαζονεία. 'Ο,τι και αν είναι, ένα από αυτά ή και όλα μαζί, στο ίδιο αποτέλεσμα οδηγούν. Και ό,τι αποφασίσατε, κύριε Υπουργέ, να κάνετε για τον αγροτικό τομέα, το αφήσατε καταμεσής του δρόμου, όπως το νόμο για τους νέους αγρότες. 

Από έτους, ως γνωστόν, καθεύδει τον υπνηρό. Ο νόμος για τους Οργανισμούς που προ τριμήνου ψηφίσαμε -και μάλιστα είχα την τιμή από την πλευρά της Νέας Δημοκρατίας να είμαι ο εισηγητής- συνεχίζει να μένει ως εψηφίσθη. Δηλαδή ψηφίστηκε, για να ψηφισθεί και μόνο. 

Ο ΕΛΓΑ περιμένει την αναμόρφωση του για να γίνει αξιόπιστος και αποτελεσματικός. Ο ειδικός φόρος κατανάλωσης για τα καύσιμα των αγροτών στη γνωστή περιπέτεια με την αναξιοπιστία τη δική σας να βρίσκεστε κορωνίδα αυτής της περιπέτειας. 

Η Αγροτική Τράπεζα συνεχίζει να παραμένει ένας τοκογλυφικός μηχανισμός απαράδεκτος και για χώρες τριτοκοσμικές. 

Δεν θα συνεχίσω, κύριε Υπουργέ, το θλιβερό αυτόν κατάλογο αυτής σας της ολιγωρίας, γιατί τα έχουμε πει στην Αίθουσα αυτή κατ'επανάληψη. Τα έχετε ακούσει πολλές φορές, αλλά εσείς συνεχίζετε να μένετε αμετακίνητος στις δικές σας θέσεις, τις θέσεις της απραξίας. 

Είπα προηγούμενα ότι δεν εκμεταλλευθήκατε τη μεγάλη προνομία ότι έχετε μία Αξιωματική Αντιπολίτευση υπεύθυνη, που σας βοηθάει. Και σας βοηθάει, γιατί έχουμε υποχρέωση να βοηθήσουμε τον αγροτικό κόσμο της χώρας, ο οποίος για μία ακόμη φορά θα πω ότι πνέει τα λοίσθια. 

Τρέμων και πελιδνός ο Πρωθυπουργός της χώρας κ. Σημίτης έστειλε τα ραβασάκια του, τις επιστολές προς κάθε κατεύθυνση. Και είστε και εσείς αποδέκτης αυτών των επιστολών-παρατηρήσεων, που σας λέει τι δεν κάνατε. Και βέβαια, ο κ. Σημίτης δεν καταδέχεται αυτήν την Αίθουσα. Γιατί αν την καταδεχόταν και βρισκόταν εδώ, θα άκουγε τι λέει η Αξιωματική Αντιπολίτευση τόσον καιρό και δεν θα χρειαζόταν να κάνει αυτές τις επισημάνσεις με επιστολές. Γιατί αυτά τα έχουμε επισημάνει δημόσια κατ'επανάληψη, μέχρι σημείου που πολλές φορές μας λέτε, γιατί λέμε πάντα τα ίδια. Λέμε τα ίδια και θα ξαναλέμε, κύριε Υπουργέ, τα ίδια μέχρις ότου αφυπνίσουμε το Υπουργείο Γεωργίας να πράξει το καθήκον του απέναντι του ελληνικού λαού. 

Κύριε Υπουργέ, επειδή δεν έχω χρόνο, σας εγκαλούμε για την επιδειχθείσα αδιαφορία σας για τα προβλήματα του αγροτικού κόσμου. Και έχουμε πεισθεί ότι δεν μπορείτε να βοηθήσετε τον αγροτικό κόσμο. 

Ελπίζω ότι το μήνυμα που σας έστειλε ο ελληνικός λαός, να σας συγκινήσει. Και αφού τίποτε δεν μπορείτε να πράξετε, πράξτε το απλό: Φύγετε από την Κυβέρνηση, για να έρθει μία άλλη κυβέρνηση να βοηθήσει την Ελλάδα και κυρίως τον αγροτικό κόσμο της χώρας. 

(Χειροκροτήματα από την πτέρυγα της Νέας Δημοκρατίας) 

ΠΡΟΕΔΡΕΥΩΝ (Λουκάς Αποστολίδης): Ο συνάδελφος Αντιπρόεδρος της Βουλής κ. Νικόλαος Κατσαρός έχει το λόγο. 

ΝΙΚΟΛΑΟΣ ΚΑΤΣΑΡΟΣ (Δ' Αντιπρόεδρος της Βουλής): Κύριε Πρόεδρε, θέλω κατ' αρχήν να τονίσω το ενδιαφέρον της Νέας Δημοκρατίας για τον αγροτικό κόσμο της χώρας. Αποδείχθηκε και στις περασμένες Συνόδους με τη συζήτηση πάρα πολλών επερωτήσεων που αφορούσαν αγροτικά θέματα. Αποδεικνύεται και με την έναρξη της καινούριας Συνόδου. Η δεύτερη επερώτηση, που συζητείται, αφορά θέματα αγροτικά. 'Ομως αποδεικνύεται και κατ'άλλον τρόπο, κύριε Υπουργέ. Αποδεικνύεται από τις πάρα πολλές ερωτήσεις και επερωτήσεις που έχουν γίνει, οι οποίες ερωτήσεις κυρίως σας υποδεικνύουν και λύσεις και προτάσεις. Σας λένε τι να κάνετε. Δυστυχώς δεν ακούτε απολύτως κανέναν. Εσείς έχετε χαράξει 

  


 

  

Σελίδα 399 

ένα δρόμο και τον βαδίζετε. Αδιαφορείτε για το πού οδηγεί αυτός ο δρόμος τον αγροτικό κόσμο. Αυτή είναι η πραγματικότητα. Και ίσως να το επιδιώκεται κιόλας, αν κρίνει κανένας από δηλώσεις ότι "αν δεν μπορείτε, ασχοληθείτε με κάτι άλλο". 

Εμάς δεν μας ακούτε. Ακούστε τουλάχιστον το μήνυμα που σας δόθηκε αυτές τις ημέρες από τους Θεσσαλούς αγρότες και από άλλους αγρότες της χώρας, όταν πρωτεύουσες νομών ύστερα από σαράντα ολόκληρα χρόνια περιέρχονται στη Νέα Δημοκρατία, όταν νομαρχίες έρχονται στη Νέα Δημοκρατία, όταν όλες σχεδόν οι αγροτικές περιοχές σας καταμαύρισαν. 

Σας θυμίζω τη Λάρισα, την Ελασσόνα, τον Αμπελώνα, τον Πλατύκαμπο, το Σαραντάπορο στο νομό μου. Είναι αγροτικές περιοχές. Είχατε επτά δήμους στο Νομό Λαρίσης και χάσατε τους πέντε, για να μην αναφέρω τι πάθατε σε όλους τους άλλους δήμους. 'Οπου υπήρχαν αγρότες, σας καταμαύρισαν. Και εσείς εδραίοι και αμετακίνητοι, δεν ακούτε τίποτα, δεν σας ενδιαφέρει τίποτα. Φαίνεται ότι σας εξυπηρετεί αυτή η τακτική την οποία ακολουθείτε, να συρρικνώσετε τον αγροτικό κόσμο και αδιαφορείτε τελείως αν φτωχύνει περισσότερο. 

Κύριε Υπουργέ, με δύο σημεία της επερώτησης θα ασχοληθώ. Το ένα είναι το θέμα των αγροτικών χρεών. 

'Εδωσε την εντύπωση η Κυβέρνησή σας ότι τακτοποιήσατε αυτό το θέμα με το περίφημο άρθρο 12 στον αναπτυξιακό νόμο. Κύριε Υπουργέ, είναι μία απάτη αυτό το άρθρο, διότι στην πραγματικότητα δυσχεραίνει κατά πολύ τη θέση των δανειοληπτών, μεταξύ των οποίων και των αγροτών. Γιατί είναι απάτη; Διότι ενώ ο Αστικός Κώδικας ορίζει έτος για να γίνει ανατοκισμός, το άρθρο 12 κατεβάζει το έτος στο εξάμηνο. Επίσης, δέχεται ότι ισχύει και κάτω του εξαμήνου ακόμα ο ανατοκισμός, σε περίπτωση που υφίστανται συμφωνίες. Δεν καταργεί υπάρχουσες συμφωνίες, να πει ότι και γι'αυτές στο εξής θα ισχύει το εξάμηνο, καίτοι έπρεπε να ορίζει το χρόνο. 

Η τελευταία σοβαρότατη νομίζω μορφή εξαπάτησης του αγροτικού κόσμου αλλά και όλων των δανειοληπτών όλων των τραπεζών είναι ότι έρχεται και νομιμοποιεί τους γενόμενους συμβιβασμούς ή αναγνωρίσεις χρεών ή άλλες συμφωνίες, οι οποίες έχουν υπογραφεί. Δηλαδή, αν ένας αγρότης έκανε συμβιβασμό με την τράπεζα, έστω και αν τα πανωτόκια δημιουργήθηκαν με ανατοκισμούς ημέρας ή μήνα, αυτοί οι συμβιβασμοί πλέον είναι έγκυροι, ενώ θα μπορούσαν να τους ακυρώσουν. Τώρα με την ισχύ του νόμου δημιουργείται πλέον τεράστιο πρόβλημα. 

Μας εξηπάτησε και σε κάτι άλλο ο κ. Παπαντωνίου κατά τη συζήτηση αυτού του άρθρου. Ενώ είπε ότι θα στείλει εγκύκλιο και θα ζητήσει οι εξωλογιστικές εγγραφές, μέσα στις οποίες περιελάμβανε και τα πανωτόκια, να αφαιρεθούν, στην πραγματικότητα δεν έκανε απολύτως τίποτα, αλλά το εξήρτησε από την καλή θέληση των τραπεζών. 

Κύριε Υπουργέ, αποδεικνύεται από όλα αυτά ότι, δυστυχώς, όχι μόνο δεν κάνατε τίποτα, αλλά δυσχεράνατε τη θέση των αγροτών και δυστυχώς οι αγρότες έχουν να πληρώσουν πάρα πολλά σπασμένα. 

'Ενα άλλο πρόβλημα: Κύριε Υπουργέ, η αρμόδια υπηρεσία της Νέας Δημοκρατίας, το Τμήμα Αγροτών για τις ασφαλιστικές εισφορές και τις συντάξεις, έκανε μια σχετική έρευνα και μελέτη. Πού κατέληξε, λέτε; Με την τρίτη ασφαλιστική κλάση της παλιάς ρύθμισης ο ασφαλισμένος με εισφορές ογδόντα έξι χιλιάδες (86.000) δραχμές περίπου σε δέκα χρόνια θα έπαιρνε μία σύνταξη εξήντα εννιά χιλιάδων (69.000) δραχμών. Με την αντίστοιχη ασφαλιστική κλάση τώρα των επτά κατηγοριών με ασφαλιστικές εισφορές πολύ περισσότερες, μαζί με την ασφαλιστική εισφορά για την ασθένεια, ο ασφαλισμένος το 2008, όταν θα συμπληρώσει δέκα χρόνια, θα πάρει σαράντα τρεις χιλιάδες (43.000) δραχμές, δηλαδή είκοσι έξι χιλιάδες (26.000) δραχμές παρακάτω. Το ερευνήσατε, κύριε Υπουργέ, αυτό; Νομίζω ότι είναι άλλη εξαπάτηση του αγροτικού κόσμου. Νομίζω ότι είναι κάτι, το οποίο πρέπει να δείτε. Βεβαίως η Νέα Δημοκρατία θα φέρει σχετική επερώτηση πάνω σ' αυτό το συγκεκριμένο θέμα και σε άλλα βεβαίως, που εξαπατάτε και σε άλλους τομείς τον αγροτικό κόσμο, για να σας ανοίξει, θα έλεγα, τα μάτια, αν δεν έγινε σκόπιμα όλη αυτή η ιστορία. Εσείς όμως τι κάνετε για το θέμα αυτό; 

Το τελευταίο το οποίο θέλω να πω, κύριε Υπουργέ, είναι για την παραγραφή, την οποία λέτε, για τους αγρότες. 

Η σχετική διάταξη, την οποία κατέθεσε ο κ. Γιαννόπουλος, δεν προβλέπει την παραγραφή των αστικών αξιώσεων και υπάρχει πρόβλημα πάρα πολύ σοβαρό και μετά την παραγραφή των ποινικών αδικημάτων. Τα δύο δισεκατομμύρια (2.000.000.000) δραχμές θα συνεχίσει να τα ζητάει ο ΟΣΕ και το Ταμείο Εθνικής Οδοποιίας από τα δώδεκα μέλη της συντονιστικής επιτροπής των αγροτών; Υπάρχει εδώ ένα θέμα τεράστιο, στο οποίο θέλουμε να μας δώσετε και τις σχετικές απαντήσεις. 

(Χειροκροτήματα από την πτέρυγα της Νέας Δημοκρατίας) 

ΠΡΟΕΔΡΕΥΩΝ (Λουκάς Αποστολίδης): Ο κ. Καρασμάνης έχει το λόγο. 

ΓΕΩΡΓΙΟΣ ΚΑΡΑΣΜΑΝΗΣ: Κύριε Πρόεδρε, δεν υπάρχει σήμερα τάξη κοινωνική, επαγγελματική, που να μην πλήττεται από τη βαθύτατη κρίση, η οποία μαστίζει τα τελευταία χρόνια τη χώρα μας. Επίσης, δεν υπάρχει άλλη επαγγελματική τάξη που να πληρώνει τόσο ακριβά αυτήν την κρίση, όσο οι μεγαλύτερη, η παραγωγικότερη τάξη, που είναι ο αγροτικός κόσμος. 

Δεν είναι άλλωστε τυχαίο το γεγονός ότι τα τελευταία χρόνια εκδηλώθηκαν τόσες κινητοποιήσεις, όσες δεν εκδηλώθηκαν τις τελευταίες δεκαετίες. Είναι το ξέσπασμα από την αύξηση του κόστους παραγωγής, από το πάγωμα των θεσμικών τιμών, από την εγκατάληψη νευραλγικών τομέων της ελληνικής γεωργίας. 

Εγώ δεν θα αναφερθώ στον προγραμματισμό, στο σχεδιασμό που θα έπρεπε να κάνετε σαν Κυβέρνηση εδώ και δεκαπέντε χρόνια, για να μπορέσετε να αντιμετωπίσετε την παγκόσμια αγορά. Εκεί όμως που θα σταθώ είναι στα επίκαιρα τρέχοντα θέματα που απασχολούν σήμερα τους αγρότες, που δυστυχώς το Υπουργείο Γεωργίας δεν δίνει λύσεις. 

'Οσον αφορά την τευτλοπαραγωγή, βλέπουμε να μειώνονται οι στρεμματικές καλλιέργειες, χωρίς να δίνονται οδηγίες και κατευθύνσεις στο τι να καλλιεργήσουν μετά την εγκατάληψη αυτών των γαιών. Βλέπουμε τη μείωση της τιμής. Βλέπουμε να καταστρέφεται η παραγωγή των τευτλοπαραγωγών από ασθένειες, χωρίς να υπάρξει καμία ειδική προστασία και χωρίς να υπάρξει καμία κατεύθυνση. 

Από την άλλη πλευρά, οι βαμβακοπαραγωγοί τιμωρούνται, κύριε Υπουργέ, γιατί φέτος έχουμε καλή παραγωγή. Βάλατε μικρές στρεμματικές ηρτημένες αποδόσεις, διακόσια ενενήντα κιλά στο Νομό Πέλλης. Αν είναι δυνατόν, όταν έχετε προειδοποιηθεί από τον αρμόδιο φορέα, τον Τοπικό Οργανισμό Βάμβακος, ότι φέτος θα είναι πάνω από τριακόσια πενήντα κιλά. Και λέτε, το πρώτο δεκαήμερο του Νοεμβρίου θα κάνουν ενστάσεις, θα τις εξετάσουμε και θα δώσουμε τη δυνατότητα να μαζέψουν το βαμβάκι, όταν οι καιρικές συνθήκες το Νοέμβριο, όπως ξέρετε, θα είναι δύσκολες και κινδυνεύει το βαμβάκι να μείνει στο χωράφι και να υποβαθμισθεί. 

'Οσον αφορά τους δενδροκαλλιεργητές, κύριε Υπουργέ, κατ'επανάληψη σας έχω επισημάνει εδώ στη Βουλή για το πρόβλημα το οποίο αντιμετωπίζουν τα τελευταία τέσσερα χρόνια, που έχουμε ολοκληρωτική καταστροφή της παραγωγής, 100%. Σας είχα επισημάνει την ανάγκη δίκαιων αποζημιώσεων. 'Ερχονται τα εκτιμητήρια από τον ΕΛΓΑ αυτές τις ημέρες στην κεντρική Μακεδονία και όλα τα εκτιμητήρια είναι κάτω από το πραγματικό μέγεθος της ζημίας. Υπάρχει αγανάκτηση και απόγνωση. Σπεύδουν όλοι οι αγρότες και κάνουν ενστάσεις. Παραγωγικά δέντρα ηλικίας οχτώ και δεκατριών ετών με μέση απόδοση εκατό και εκατόν τριάντα κιλά παρουσιάζουν στα εκτιμητήρια να έχουν παραγωγή πενήντα και εβδομήντα κιλά. 

Πέρα από το γεγονός, κύριε Υπουργέ, με τις αλχημείες που κάνατε, που υποβαθμίσατε, μειώσατε το ποσοστό αποζημίωσης από 75% στο 62%, αυξήσατε το ανασφάλιστο ποσοστό από 20% σε 30% σκόπιμα, για να μειώσετε τις 

 

 

  

Σελίδα 400 

αποζημιώσεις. Υπάρχει μεγάλος αναβρασμός, κύριε Υπουργέ. Προσέξτε το αυτό το πράγμα. Θα αντιμετωπίσετε μεγάλες κινητοποιήσεις. 

Από την άλλη πλευρά αναφέρθηκαν οι κύριοι συνάδελφοι στην Αγροτική Τράπεζα, στην Τράπεζα του Αγρότη, όπως λέγεται, η οποία επιδεικνύει πραγματικά μία τοκογλυφική συμπεριφορά. 'Εχει επιδοθεί σε μία σειρά διώξεων, κατασχέσεων, πλειστηριασμών και κινδυνεύουν οι άνθρωποι, οι αγρότες, οι κτηνοτρόφοι, να χάσουν και την τελευταία τους περιουσία. 

Και ξέρετε πάρα πολύ καλά ότι και ο αρμόδιος διευθυντής της Διευθύνσεως Γεωργίας της Ευρωπαϊκής 'Ενωσης, ο κ. Λεγκρά, με επιστολή παρέμβασης καταγγέλλει πως αν συνεχιστεί αυτό το απαράδεκτο φαινόμενο, η χώρα μας θα τιμωρηθεί με πρόστιμα. 

Να πάμε, κύριε Υπουργέ, στους αγρότες με την πρόωρη συνταξιοδότηση; Είδατε εσείς καμιά κοινωνική τάξη, να παίρνει τη σύνταξη μετά από δυο τρεις μήνες; Θα συνεχιστεί αυτό το απαράδεκτο φαινόμενο; Χρήματα της Ευρωπαϊκής Κοινότητας είναι, κύριε Υπουργέ. Δεν επιβαρύνουν τον κρατικό προϋπολογισμό. 

Εν πάση περιπτώσει, δώστε μια λύση σ' αυτό το απαράδεκτο φαινόμενο και καθορίστε μια συγκεκριμένη ημερομηνία, για να μπορούν αυτοί οι άνθρωποι, που έχουν δώσει τα χωράφια τους και ζουν μόνο με αυτήν την πενιχρή σύνταξη, να ξέρουν πότε θα πληρωθούν. Αυτή η απαράδεκτη κατάσταση, κύριε Υπουργέ, που επικρατεί στην αγροτική ύπαιθρο, κάνει πραγματικά απρόθυμους τους νέους να συνεχίσουν το αγροτικό επάγγελμα. Και αυτός ο περιβόητος νόμος για τα κίνητρα έχει γίνει κοπανιστός αέρας. Υπάρχουν αρμόδιες υπηρεσίες, οι οποίες επικαλούνται και δηλώνουν άγνοια γι' αυτόν το νόμο. Και ορισμένες λένε ότι ακόμα δεν έχετε στείλει τις διευκρινιστικές εγκυκλίους. 

Αυτό το κάνετε, κύριε Υπουργέ, από σκοπιμότητα. Πριν από δυο μήνες βγήκε ο Πρωθυπουργός και μίλησε για το νόμο περί κινήτρων για τους νέους αγρότες. Το έκανε σκόπιμα εν όψει των δημοτικών και νομαρχιακών εκλογών. Θα έρθετε πάλι στις εθνικές εκλογές και θα το επικαλεστείτε. 

Κύριε Υπουργέ, σ' αυτό το θέμα δεν υπάρχει αγροτική πολιτική. Δώστε λύσεις σ' αυτά τα μικρά τρέχοντα θέματα που απασχολούν την αγροτική ύπαιθρο. 

Ευχαριστώ. 

ΠΡΟΕΔΡΕΥΩΝ (Λουκάς Αποστολίδης): Από το ΔΗΚΚΙ ορίζεται ως Κοινοβουλευτικός Εκπρόσωπος ο κ. Γεώργιος Ρόκος. 

Ο κ. Θεόφιλος Λεονταρίδης έχει το λόγο. 

ΘΕΟΦΙΛΟΣ ΛΕΟΝΤΑΡΙΔΗΣ: Κύριε Πρόεδρε, οι χαμένες ευκαιρίες της περασμένης δεκαπενταετίας και η ανικανότητα των κυβερνήσεων του ΠΑΣΟΚ, να αναλάβει συγκεκριμένες πρωτοβουλίες, να διεκδικήσει και να υποστηρίξει τις ελληνικές θέσεις και συμφέροντα στα όργανα της Ευρωπαϊκής 'Ενωσης και τέλος το περιορισμένο ενδιαφέρον της για τον 'Ελληνα αγρότη, οδήγησαν τη γεωργία μας στη σημερινή της κατάσταση. 

Ο αγροτικός τομέας, που έχει ζωτική σημασία για την αναζωογόνηση της υπαίθρου, βρίσκεται σήμερα σε μια κρίσιμη καμπή και έχει απόλυτη ανάγκη για άμεση συμπαράσταση, με κύριο σκοπό την οργανική βελτίωση της ανταγωνιστικότητας χωρίς την οποία οδηγείται νομοτελιακά σε μαρασμό και οπισθοδρόμηση. 

Τα προβλήματα που ταλανίζουν σήμερα τον 'Ελληνα αγρότη είναι τεράστια και συνεχώς διογκούνται, με αποτέλεσμα ο αγρότης να αισθάνεται περιθωριοποιημένος, παραγκωνισμένος, στα πρόθυρα χρεοκοπίας, καταλογίζοντας μειωμένη πολιτική βούληση αλλά και διαπραγματευτική ικανότητα στο Υπουργείο Γεωργίας και συνολικά στην Κυβέρνηση. 

Ειδικότερα οι τιμές στα βασικά αγροτικά προϊόντα παραμένουν σταθερές ή και μειωμένες σημαντικά, όπως στο βαμβάκι, στο ρύζι, στο λάδι, στα εσπεριδοειδή, στον καπνό, με συνέπεια το αγροτικό εισόδημα της χώρας να μειώνεται συνεχώς, όπως πιστοποιείται και από τα επίσημα στοιχεία της Ευρωπαϊκής 'Ενωσης EUROSTAT. 

'Ετσι παρατηρούνται σημαντικά προβλήματα σε διάφορα αγροτικά προϊόντα, όπως για παράδειγμα στον καπνό. Τη μείωση της εμπορικής τιμής οι καπνέμποροι θα την πετύχουν και φέτος ακολουθώντας τη γνωστή τακτική της καταστρατήγησης των συμβολαίων καλλιέργειας και της αλλοίωσης των ποιοτικών συνθέσεων των καπνών. Το δυστύχημα για τους καπνοπαραγωγούς είναι ότι δεν υπάρχει καμία προστασία στο θέμα αυτό και με την επικείμενη διάλυση του Οργανισμού Καπνού οι καπνέμποροι θα ξεσαλώσουν και θα κάνουν ό,τι θέλουν. 

Στο ρύζι έχουμε εξευτελιστικές τιμές, μεγάλη καθυστέρηση στην καταβολή της παρέμβασης και χάσιμο πολλών εκατομμυρίων έως τώρα από τη στρεμματικη ενίσχυση. Η περιθωριοποίηση είναι αμφίβολο αν θα λύσει το πρόβλημα. 

Στο βαμβάκι, τα σφάλματα και οι ολιγωρίες της Κυβέρνησης καταλήγουν σε βάρος του εισοδήματος των βαμβακοπαραγωγών, αλλά και σε αβέβαιο μέλλον. 

Στα τεύτλα η μείωση του εισοδήματος των τευτλοπαραγωγών είναι αποτέλεσμα της λαϊκίστικης πολιτικής του ΠΑΣΟΚ και της ανικανότητας της διοίκησης της Ελληνικής Βιομηχανίας Ζάχαρης να εκσυγχρονίσει τη βιομηχανία που στηρίζει την οικονομία της βόρειας Ελλάδος. 

Αλλά και σε όλα γενικά τα αγροτικά προϊόντα, κύριε Υπουργέ, υπάρχουν τεράστια προβλήματα, που έχουν να κάνουν με τις τιμές, τη διασφάλιση της παραγωγής, με αποτέλεσμα το μέσο ετήσιο εισόδημα των απασχολουμένων στον πρωτογενή τομέα στη χώρα μας, να φθάνει μόλις το 1/3 των υπολοίπων επαγγελμάτων. 

Κύριε Υπουργέ, πόσες φορές δεν έχουμε τονίσει εδώ μέσα στη Βουλή με τη μορφή ερωτήσεων ή επερωτήσεων, πρώτον, για το θέμα της εξυγίανσης του ΕΛΓΑ. Αντί ο ΕΛΓΑ να στέκεται δίπλα στον αγρότη την ώρα της καταστροφής, την ώρα της ζημίας από ανώτερη βία, το μόνο που κάνει είναι να μειώνει την αποτίμηση της ζημιάς και να καθυστερεί την καταβολή της αποζημίωσης. 

Μπορείτε να μου πείτε γιατί, όταν καθυστερούν δεκαέξι μήνες οι αποζημιώσεις, δεν καταβάλλονται εντόκως; 

Δεύτερον, για το θέμα της εξυγίανσης της Αγροτικής Τράπεζας: Αντί να είναι ο αρωγός του παραγωγού, από τη μια με τα πανωτόκια και από την άλλη με τα επιτόκια, που είναι δύο και τρεις μονάδες πιο ψηλά από τα τρέχοντα εμπορικά, είναι ο εχθρός του αγρότη. Η ΑΤΕ παραμένει, όπως πολλοί συνάδελφοι επεσήμαναν, ένας τοκογλυφικός μηχανισμός. 

Τρίτον, για το θέμα του υψηλού κόστους παραγωγής: Δεν παίρνετε κανένα μέτρο μείωσης του κόστους παραγωγής με μείωση της τιμής του ρεύματος, μείωση του ποσοστού ΦΠΑ για τα αγροτικά μηχανήματα από 18% σε 8%, όπως πολλές φορές σας έχουμε επισημάνει. 

Σκοπεύετε να εφαρμόσετε τουλάχιστον την εξαγγελία σας για αύξηση της πραγματικής επιδότησης της τιμής του πετρελαίου για γεωργική χρήση στο 40% του ειδικού φόρου κατανάλωσης, από το 30% που ισχυρίζεστε αναληθώς ότι είναι σήμερα; 

Τι θα κάνετε με τη ρύθμιση, κύριε Υπουργέ, των χρεών των κτηνοτρόφων; 

Τέταρτον, για το θέμα της εφαρμογής του νόμου για τους νέους αγρότες. Ενώ το 50% του συνόλου των αγροτών είναι ηλικίας άνω των πενήντα ετών και απαιτείται δραστική πολιτική ανατροπής της όλης κατάστασης, τα σχετικά μέτρα, έστω και περιορισμένα για τους νέους γεωργούς παραμένουν ανενεργά. 

Πέμπτον, για το θέμα της ασφάλισης των αγροτών: Αυξήθηκαν, κύριε Υπουργέ, υπέρμετρα οι ασφαλιστικές εισφορές. Οι αυξήσεις οι οποίες χορηγούνται στις συντάξεις των αγροτών με το νέο νόμο είναι πενιχρές. Επίσης, όπως σας έχουν επισημάνει και οι συνάδελφοι, οι πρόωρες συνταξιοδοτήσεις δεν καταβάλλονται κανονικά και οι αγρότες, που έδωσαν τους αγρούς τους προκειμένου να ενταχθούν στο πρόγραμμα της πρόωρης συνταξιοδότησης, αντιμετωπίζουν πρόβλημα επιβίωσης. 

'Εκτον, για το θέμα της αποποινικοποίησης των διεκδικητι-

  

 

  

Σελίδα 401 

κών αγώνων των Ελλήνων αγροτών: Είναι ανάγκη, κύριε Υπουργέ, επιτέλους, να ψηφιστεί άμεσα στη Βουλή η σχετική τροπολογία, που σας έχουμε προτείνει δύο φορές, ώστε να σταματήσουν επιτέλους να σύρονται στα δικαστήρια και να ταλαιπωρούνται χιλιάδες αγρότες. 

Αναμφίβολα, κύριε Υπουργέ, οι ευθύνες της Κυβέρνησής σας για τα σημερινά αδιέξοδα του αγροτικού τομέα, είναι τεράστιες. Το ποτήρη ήδη ξεχειλίζει. 'Ολοι καταγόμαστε από χωριά και βλέπουμε μέρα με τη μέρα η ύπαιθρος να ερημώνεται. Απαιτείται εθνική αγροτική πολιτική και στοιχειώδη μέτρα στήριξης, εθνικός σχεδιασμός, για τον οποίο η Νέα Δημοκρατία σας έχει πει πολλές φορές. 

Η Νέα Δημοκρατία, καλεί για μια ακόμα φορά την Κυβέρνηση, να σκύψει στα οξυμένα και συσσωρευμένα προβλήματα της ελληνικής γεωργίας όσο είναι καιρός ακόμη, διότι αποτελεί εθνική υποχρέωσή μας και καθήκον. 

Ευχαριστώ. 

(Χειροκροτήματα από την πτέρυγα της Νέας Δημοκρατίας) 

ΠΡΟΕΔΡΕΥΩΝ (Λουκάς Αποστολίδης): Κύριοι συνάδελφοι, έχω την τιμή να ανακοινώσω ότι οι Υπουργοί Δημόσιας Τάξης, Εσωτερικών, Δημόσιας Διοίκησης και Αποκέντρωσης, Εθνικής Οικονομίας και Οικονομικών, Υγείας και Πρόνοιας και Δικαιοσύνης, κατέθεσαν σχέδιο νόμου: "Εκδιδόμενα με αμοιβή πρόσωπα". 

Παραπέμπεται στην αρμόδια Διαρκή Επιτροπή. 

Ο Υπουργός κ. Στέφανος Τζουμάκας έχει το λόγο. 

ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Κύριε Πρόεδρε, κυρίες και κύριοι συνάδελφοι, συζητούμε σήμερα μια επερώτηση, που κατέθεσαν οι συνάδελφοι Βουλευτές της Νέας Δημοκρατίας, για πάρα πολλά και σημαντικά θέματα που απασχολούν τον αγροτικό τομέα της χώρας μας, αλλά και γενικότερα την αγροτική πολιτική και τη γεωργία, τόσο σε επίπεδο της Ελλάδας αλλά και σε γενικότερο επίπεδο ως κράτους-μέλους της Ευρωπαϊκής 'Ενωσης. 

'Ολοι γνωρίζουμε ότι η ελληνική γεωργία και η αγροτική πολιτική της χώρας εξαρτάται καθοριστικά από αποφάσεις που λαμβάνονται τόσο στην Κομισιόν όσο και στο Συμβούλιο Υπουργών Γεωργίας και σε άλλα όργανα της Κοινότητας. 

Οι κύριοι συνάδελφοι έθεσαν ορισμένα θέματα και ασφαλώς έχουμε διαφωνίες. Θα αρχίσω απ' αυτό που έθεσε ο κ. Λεονταρίδης. Μίλησε για εθνική αγροτική πολιτική. Αυτό το θέμα πρέπει να το διαλευκάνουμε, γιατί είναι βασικό. Ακριβώς αυτήν την πολιτική ζητάει και η Γερμανία, εθνική αγροτική πολιτική. Ακριβώς αυτήν την πολιτική ζητάει και η Ολλανδία, εθνική αγροτική πολιτική. Το ίδιο θέλει και η Σουηδία, εθνική αγροτική πολιτική. Στην ίδια πολιτική αρχίζουν να συντάσσονται και άλλες δυνάμεις, όπως η Μεγάλη Βρετανία, η οποία τη συνδυάζει με έντονη ανταγωνιστικότητα και όποιος μπορέσει. Αυτό πρέπει να το διαλευκάνουμε. 

Εμείς έχουμε μεγάλες, ισχυρές επιφυλάξεις, αν δεν γίνει κατανοητό τι εννοούμε με αυτό, γιατί ισχυρά συμφέροντα στην Ευρωπαϊκή 'Ενωση θέλουν να μετατοπίσουν τον άξονα της Κοινής Αγροτικής Πολιτικής. Θέλουν δηλαδή να τον υποβαθμίσουν και η στόχευση είναι να υπάρξει επανεθνικοποίηση της Κοινής Αγροτικής Πολιτικής. Αυτό για οικονομίες και για χώρες σαν την Ελλάδα θα είναι καταστροφικό. 

Δεν έχουν τη δυνατότητα οι κρατικοί προϋπολογισμοί χωρών σαν την Ελλάδα και άλλων χωρών, που έχουμε συμμαχία, να διαμορφώσουν εθνικό πλαίσιο αγροτικής πολιτικής, να χρηματοδοτήσουν δηλαδή εισοδήματα, καλλιέργειες και παραγωγές. 

Εμείς λοιπόν θέλουμε να πούμε ότι θα επιμείνουμε στην Κοινή Αγροτική Πολιτική στην Ευρωπαϊκή 'Ενωση, γιατί απ' αυτήν την πολιτική η χώρα βγαίνει ωφελημένη και αποδείχθηκε ότι είναι ωφελημένη. Αυτό που πρέπει να κάνουμε σε εθνικό επίπεδο είναι να διαμορφώνουμε συνεχώς προϋποθέσεις. Και αυτές οι προϋποθέσεις επίσης χρηματοδοτούνται σε μεγάλη έκταση, ως έργα υποδομών και ως άλλες επενδυτικές δραστηριότητες, από τα προγράμματα και από τα κονδύλια της Ευρωπαϊκής 'Ενωσης. 

'Ετσι, λοιπόν, τα περιθώρια είναι περιορισμένα και σ' αυτό έχουμε επίσης διαφωνία με το Κομμουνιστικό Κόμμα για τις εκτιμήσεις και τις συνθήκες που υπάρχουν σήμερα. Δεν έχουμε τη δυνατότητα να κάνουμε εθνικές χρηματοδοτήσεις στη γεωργία. Αυτό πρέπει να το ξεκαθαρίσουμε. Υπάρχει αδυναμία και το γνωρίζουν όλοι. 

Σήμερα ο αγροτικός τομέας, παρ' όλο που έχει πάρα πολύ μεγάλες δυσκολίες, που ουδείς μπορεί να τις αμφισβητήσει, είναι ο πιο καλά ενισχυμένος τομέας στην οικονομία μας. Τα στοιχεία είναι σαφή. 

Στο εισόδημα της προηγούμενης περιόδου από την αγροτική παραγωγή παρήχθη ένα τρισεκατομμύριο διακόσια πενήντα δισεκατομμύρια (1.250.000.000.000) και οι ενισχύσεις που δόθηκαν ήταν ένα τρισεκατομμύριο εξακόσια πενήντα δισεκατομμύρια (1.650.000.000.000) δημόσια δαπάνη, δηλαδή κοινοτική και εθνική. 

'Εχουμε, λοιπόν, ένα σαφές δείγμα ότι ήταν λιγότερα τα χρήματα που παρήγαγαν ως εισόδημα οι αγρότες της χώρας μας απ' αυτά που έλαβαν ως ενισχύσεις. 

Θα πρέπει, λοιπόν, σ' αυτό το σημείο να είμαστε ειλικρινείς. Να μη δημαγωγούμε, να μη λέμε πράγματα που δεν είναι αληθή. Είναι το πιο κρίσιμο θέμα αυτό και μάλιστα τώρα, που έχουμε σοβαρές πιέσεις. Αλλά πιστεύω ότι το θέμα θα έρθει στη Σύνοδο Κορυφής της Βιέννης και θα συζητηθεί σε επίπεδο αρχηγών-κρατών και κυβερνήσεων για να αποφύγουμε αυτήν την πίεση που θέλουν να δημιουργήσουν χώρες της κοινότητας, για να πάνε σε επενεθνικοποίηση ενός μέρους των ενισχύσεων στη γεωργία. Η πρόταση είναι για 25%. 

Μάλιστα δε, στα πλαίσια και άλλο αλχημειών που παρακολουθούμε τις τελευταίες ημέρες, θέλουν να επιδιώξουν να θεωρήσουν ως άμεσες ενισχύσεις όλες τις ελλειμματικές πληρωμές σε όλα τα προϊόντα, ενώ σύμφωνα με τον Παγκόσμιο Οργανισμό Εμπορίου ενισχύσεις είναι αυτές που δίνονται για αντιστάθμιση στην πτώση των τιμών. Αυτό είναι το πρώτο θέμα. 

Δεύτερον, θα ήθελα να μιλήσω ξανά για τις τιμές. Δεν είναι δυνατόν να έρχονται εδώ συνάδελφοι, να μιλούν για τις τιμές των προϊόντων με αυτήν τη λογική. 'Ακουσα το συνάδελφο που είπε ότι δεν είναι καλές οι τιμές στο ρύζι. 

Θα ήθελα να σας υπενθυμίσω, λοιπόν, ότι το αναποφλοίωτο ρύζι πουλήθηκε στις διεθνείς αγορές με σαράντα εννέα (49) δραχμές και ο 'Ελληνας παραγωγός εισέπραξε ενενήντα (90) δραχμές. Μιλάμε για πολύ μεγάλη διαφορά. Τρεις δραχμές πάνω και πέντε δραχμές κάτω δεν έχει αξία. Θα μπορούσε ποτέ ο 'Ελληνας παραγωγός να πουλήσει το ρύζι σε αυτήν την τιμή; 

Πρέπει να σας πω δε, ότι έχει διαμορφωθεί το κλίμα στην πλειοψηφία των Υπουργών του Συμβουλίου για να υπάρξει ενιαία πολιτική για το ρύζι. Και ηγείται αυτής της εκστρατείας η Ιταλία, η οποία θέλει να μειωθεί η τιμή στο ρύζι, γιατί γέμισαν τα σιλό, γιατί γέμισαν οι αποθήκες και δεν είναι δυνατόν, αν θέλουμε να μιλήσουμε για αρχές οικονομικές, να έχουμε προϊόντα τα οποία να στοιβάζονται στις αποθήκες και να μη βγαίνουν στην αγορά. Είναι η τρίτη χρονιά που το προϊόν δεν μπορεί να διατεθεί στην αγορά. Δεν είναι λοιπόν αλήθεια αυτό. 

Το ίδιο θα μπορούσα να αναφέρω και για άλλα προϊόντα, για το βαμβάκι. Ξέρετε πολύ καλά ότι φέτος υπάρχει μια διεθνής πίεση, να μειωθεί η τιμή του βαμβακιού διεθνώς, περίπου πάει γύρω στις εβδομήντα οκτώ (78) δραχμές διεθνώς. Τι θα πουν, λοιπόν, οι βαμβακοπαραγωγοί των άλλων χωρών; Και αυτοί είναι αγρότες και είναι άνθρωποι που αγωνίζονται είναι έξω από την Ευρωπαϊκή 'Ενωση και θα πάρουν εβδομήντα οκτώ (78) δραχμές το κιλό, όταν οι 'Ελληνες αγρότες θα πάρουν κοντά στην τιμή που ήταν τα δύο τελευταία χρόνια, με την προσπάθεια που θέλουμε να κάνουμε. 

ΘΕΟΦΙΛΟΣ ΛΕΟΝΤΑΡΙΔΗΣ: Οι τιμές πώς ήταν πριν τρία χρόνια; 

ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Δεν είναι αληθή αυτά. Δημιουργείτε εντυπώσεις. 

Το ίδιο ισχύει για τον καπνό. Σε καθεμία δραχμή, που παίρνει από την αγορά ο παραγωγός, βάζει πέντε (5) δραχμές η Ευρωπαϊκή 'Ενωση για τον καπνό. Πουθενά αλλού, σε καμιά άλλη χώρα του κόσμου, εκτός από την Ευρωπαϊκή 'Ενωση, 

  


 

  

Σελίδα 402 

δεν υπάρχουν αυτές οι τιμές. 

Και πρέπει να σας πω δε, ότι μόνο το 40% του χρόνου της εργασίας τους αφιερώνουν οι αγρότες μας στην αγροτική δραστηριότητα. Το 60% του χρόνου το διαθέτουν σε άλλες δραστηριότητες και αυτό αποτυπώνεται και από τα εισοδήματα, τα οποία είναι χαρακτηριστικά. 

Από στοιχεία, τα οποία ουδείς αμφισβητεί, φαίνεται καθαρά ότι από τις γεωργικές δραστηριότητες είναι μειωμένα τα εσοδήματα. Τα πρώτα εισοδήματα στην ύπαιθρο είναι από εξωγεωργικές δραστηριότητες, μετά έρχονται οι ενισχύσεις, μετά έρχεται το εισόδημα από γεωργικές παραγωγές, μετά έρχονται εισοδήματα από άλλες πηγές και από περιουσία. 

Υπάρχει μία παιδεία πολλών ετών, η οποία διαμορφώθηκε λόγω των αναγκών που είχε η χώρα στον αγροτικό τομέα, λόγω των δυσκολιών που υπήρχαν και υπάρχουν ακόμα, γιατί έχουμε εκμεταλλεύσεις που δεν είναι ανταγωνιστικές. Εξ αυτής λοιπόν της παιδείας διαμορφώθηκε μία λογική σε ένα μέρος των αγροτών μας, ότι το πρώτο εισόδημα θα το λάβουν από ενισχύσεις και από αποζημιώσεις. Αυτή δεν είναι σωστή λογική. 

Το πρώτο εισόδημα οι αγρότες της χώρας μας και σε όλη την Κοινότητα πρέπει να το λαμβάνουν από την πώληση του προϊόντος τους. Το δεύτερο εισόδημα πρέπει να το λαμβάνουν από τις ενισχύσεις, το τρίτο εισόδημα πρέπει να το λαμβάνουν από αποζημιώσεις, αν υπάρχουν ζημίες. Αυτή είναι η σωστή πολιτική για την οικονομία, για την κοινωνία και αυτό πρέπει να επιδιώξουμε να το υποστηρίξουμε, για να ανέρθει η αγροτική οικονομία, να ανέρθει το αγροτικό εισόδημα, να ανέλθει η ευημερία στην ύπαιθρο. 

Εδώ θα ήθελα, λοιπόν, να πω ότι ειπώθηκαν πράγματα για τον ΕΛΓΑ. Είμαστε η μόνη χώρα που έχουμε δημόσια κοινωνική ασφάλιση για τα προϊόντα της υπαίθρου της χώρας μας. 'Ολες οι άλλες χώρες της Κοινότητας έχουν ιδιωτική ασφάλιση, δηλαδή ο κάθε παραγωγός ασφαλίζει την παραγωγή του και την εκμετάλλευσή του, όπως ασφαλίζει το αυτοκίνητό του. 

Πρέπει να πούμε ότι θα πρέπει να συνεχίσουν οι κυβερνήσεις της χώρας, να διατηρήσουν αυτό το καθεστώς, δηλαδή της ανάληψης ευθυνών από το δημόσιο, όταν θα υπάρχουν προβλήματα, όπως υπάρχουν. Γιατί ορισμένοι δεν έχουν αίσθηση των πραγμάτων και δεν είμαστε σοβαροί. Εάν πηγαίναμε σε αυτήν τη λογική των άλλων χωρών της Κοινότητας, που πιέζουν -έχουμε πιέσεις κατά καιρούς- τότε θα εξηγούσαμε τη διαφορά. Δεν είναι σωστή αυτή η λογική και δεν είναι και έντιμη. Στα τρία τελευταία χρόνια έδωσε αποζημιώσεις στον ΕΛΓΑ και το ελληνικό δημόσιο μέσω του ΕΛΓΑ εκατόν πενήντα δισεκατομμύρια (150.000.000.000) δραχμές. Αυτή είναι η εικόνα, όταν βλέπουμε ποιο εισόδημα παρήχθη από τον αγροτικό τομέα. Αλλά γιατί υπάρχει αυτή η πίεση και αυτή η δημαγωγία; Διότι θέλουν να ανατρέψουν αυτό το τρίπτυχο που ανέφερα. Δεν θέλουν πρώτο εισόδημα από το προϊόν που πωλούν, δεν θέλουν δεύτερο εισόδημα από την ενίσχυση, δεν θέλουν τρίτο εισόδημα από την αποζημίωση. Και αυτό γιατί υπάρχουν γενικότερες ευθύνες, τις οποίες πρέπει να αναγνωρίσω, ότι δεν οργανώθηκε ο αγροτικός τομέας για να μπορεί να κάνει εμπόριο, να μπορεί να διαθέτει τα προϊόντα του, όπως έχει γίνει σε όλες τις χώρες της Κοινότητας, όπου οι αγρότες είναι παραγωγοί και οργανώνουν τα προϊόντα τους, συνεταιρίζονται, οργανώνονται κλπ. 

Πήγα στη Δανία και όλες οι επιχειρήσεις των αγροτών είναι συνεταιριστικές, είναι όλοι συνεταιρισμένοι και το 80% των προϊόντων τους το κάνουν εξαγωγές. Είναι χώρα που, αν σταματήσουν οι εξαγωγές, θα αντιμετωπίσει τεράστιο πρόβλημα. Εξαρτάται από τις εξαγωγές. Πήγα στην Ιρλανδία, το ίδιο συμβαίνει. 'Ολοι είναι συνεταιρισμένοι, αλλά κάνουν επιχειρήσεις, δεν κάνουν κοινωνικοπολιτικές οργανώσεις, ΠΑ.ΣΟ.Κ., Νέα Δημοκρατία, Κ.Κ.Ε., όπως είναι οι συνεταιριστικές οργανώσεις. 

'Εχουμε, λοιπόν, διαρθρωτικά και δομικά προβλήματα και μετά τα ανάγουμε σε πολιτική και βάζουμε θέματα άρνησης οικονομικών και κοινωνικών αρχών. Και δεν πρέπει να το κάνει αυτό κανένας συνάδελφος από όποια πλευρά και αν είναι ο ΕΛΓΑ. 'Εδωσε εκατόν πενήντα δισεκατομμύρια (150.000.000.000) δραχμές σε τρία χρόνια. Ο προϋπολογισμός που θα κατατεθεί φέτος έχει επιβάρυνση σαράντα πέντε δισεκατομμύρια (45.000.000.000) δραχμές για να δώσουμε στον ΕΛΓΑ, λόγω του ελλείμματος που έχει. Ποια πολιτική ανάλγητων έκανε υποεκτιμήσεις για τον ΕΛΓΑ; Μόνο πέρσι δύο νομοί πήραν τριάντα πέντε δισεκατομμύρια (35.000.000.000) δραχμές αποζημίωση- η Πέλλα και η Ημαθία- όσο ήταν το σύνολο όλων των εσόδων του ΕΛΓΑ. Θα καλλιεργούμε μόνο για ζημίες; Αυτο δεν είναι γεωργία, είναι παρασιτισμός. Δεν είναι ειλικρινείς αυτές οι συμπεριφορές. 

Θα ήθελα να πω, επίσης, ότι εξ αυτού ακριβώς, του δημόσιου χαρακτήρα του ΕΛΓΑ, παρουσιάζονται και προβλήματα για τα οποία έχουν δίκιο οι αγρότες ότι δεν πάνε στην ώρα τους, δεν κάνουν τις εκτιμήσεις στην ώρα τους κλπ. Διότι, αν ήταν ιδιωτική ασφαλιστική εταιρεία θα βλέπατε πως θα έτρεχε ο ασφαλιστής αμέσως στη ζημιά και πώς θα έκανε πληρωμές με το μπλοκ των επιταγών, όπως γίνεται στην Ισπανία, στη Γαλλία και θα έδινε την προκαταβολή επί τόπου. Γιατί τέτοια πράγματα λέγονται εδώ, αλλά δεν λέγεται ότι είναι ιδιωτικές ασφαλιστικές εταιρείες αυτές και παίρνουν τις προκαταβολές. Και να πληρώνει το δημόσιο και να είναι όλα καλά και ξέρετε πώς λειτουργεί το δημόσιο, με ποια λογική. Βέβαια, έχουν δίκιο και αυτοί οι υπάλληλοι, αλλά και αν ήταν ιδιωτική ασφαλιστική εταιρεία, θα είχε τους μισούς υπαλλήλους από αυτους που έχει ο ΕΛΓΑ. Σας έχουμε δώσει όλες τις μελέτες που δείχνουν ότι έχει πολλαπλάσιους υπαλλήλους σε σχέση με τη δουλειά που κάνει. Και από πού πληρώνονται; Από τις καταβολές των αγροτών. Πρέπει να σας πω ότι φέτος έκαναν τετρακόσιες πενήντα χιλιάδες πραγματογνωμοσύνες οι γεωπόνοι του ΕΛΓΑ. Και υπάρχει η απαίτηση εδώ να είναι κάτω από το 30% η αποζημίωση. Για να πάει η χώρα στο πάνελ, στο δικαστήριο του Παγκόσμιου Οργανισμού Εμπορίου; Μην τα λέτε αυτά εδώ πέρα. Εμείς δεν θέλουμε να πάει η χώρα στο πάνελ του Παγκόσμιου Οργανισμού Εμπορίου στη Γενεύη και να καθίσει κατηγορούμενη γι' αυτό. 'Εχουμε πρόβλημα. 'Εχουμε και διεθνείς σχέσεις. Τι να κάνουμε, δηλαδή; Δεν είναι σωστό να λέγονται αυτά. 

Συμφωνούμε απόλυτα ότι δεν είναι όλες οι περιοχές το ίδιο ζημιογόνες και γι' αυτό το νομοσχέδιο που σας έχουμε δώσει -και έχει υπογραφεί ήδη από τρεις Υπουργούς και είναι στον τέταρτο Υπουργό στη σειρά, για να υπογραφεί- λέμε ότι με βάση μαθηματικά στοιχεία και κλίμακες που θα δείχνουν τη ζημιογόνα περιοχή μέσα σε ένα βάθος χρόνου, θα ορίζονται και ανάλογες συμμετοχές. Ασφάλιστρο, δηλαδή, μέχρι 5%, όχι πάνω απο 5%. Μέχρι 5% λέει η διάταξη του νομοσχεδίου. 

Δεν είναι σωστό αυτό; Είναι δυνατόν όλη η χώρα να πληρώνει εισφορές, για να παίρνουν δύο ή τρεις νομοί; Και ασφαλώς πρέπει να πάρουν, γιατί έχουν πάθει ζημιά. 

Κι εγώ έκανα το λάθος -με παρασύρατε σ' αυτό το λάθος- να συζητώ τη λογική των αποζημιώσεων, που είναι τρίτο θέμα στην αγροτική οικονομία. 

Δύο μόνο θέματα θα έπρεπε να συζητάμε εδώ. Το ένα είναι τι θα γίνει με την Κοινή Αγροτική Πολιτική και το δεύτερο, τι θα γίνει με τα προϊόντα στην αγορά, που δεν έχουν την ικανότητα οι δικοί μας παραγωγοί να τα οργανώνουν και να τα διαθέτουν. 

ΕΥΑΓΓΕΛΟΣ ΜΠΑΣΙΑΚΟΣ: Ο κ. Σημίτης σας λέει για τον ΕΛΓΑ. 

ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Πολύ καλά τα λέει ο κ. Σημίτης και κάνει υποσημειώσεις για προβλήματα που υπάρχουν και πώς πρέπει να τα αντιμετωπίζουμε. Αλλά αυτά δεν είναι τα ουσιώδη. 

ΓΕΩΡΓΙΟΣ ΚΑΡΑΣΜΑΝΗΣ: Τρέχοντα θέματα είναι που απασχολούν αυτήν τη στιγμή τους αγρότες. 

ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Βεβαίως, διότι δεν τους απασχολεί το πρώτο θέμα, που είναι το πώς θα διαθέσουν το προϊόν. Το έχουν εξασφαλισμένο αυτό; Δεν είναι καλό αυτό το πράγμα. 

'Ετσι, λοιπόν, θέλουμε να κάνουμε έναν αγροτικό κόσμο, που θα είναι υποβαθμισμένος, ενώ θα έπρεπε να είναι στην 

 

 

  

Σελίδα 403 

κεντρική σκηνή, γιατί σήμερα το αγροτικό επάγγελμα, από την εξέλιξη που υπάρχει στα αστικά κέντρα, από την ανεργία, από τις δυσκολίες, από την ασφυξία που παρατηρείται, θα αναδειχθεί ένα από τα καλύτερα επαγγέλματα στη χώρα, αρκεί να οργανωθεί σωστά, σύμφωνα με τις τιμές που έχει στην Ευρωπαϊκή 'Ενωση, που είναι η πιο ακριβή αγορά. 

Μιλάμε για τιμές; Ας πάμε στην Τουρκία; Πάμε στη Βουλγαρία; Πάμε στην Αλβανία; Πάμε στην Πολωνία; Πάμε στην Ουγγαρία; Πάμε στην Τσεχοσλοβακία; Πάμε σε άλλες χώρες που είναι δίπλα μας στην Ευρώπη, αλλά δεν είναι στην Ευρωπαϊκή 'Ενωση; 

Ασφαλώς και θέλουμε καλύτερες τιμές. Να πάμε τα προϊόντα μας σε τρίτες χώρες, όπως κάνουν και άλλοι παραγωγοί στην Κοινότητα. Εξάγουν στην Αμερική, εξάγουν στον Καναδά, εξάγουν στην Αυστραλία, αλλά τα τυποποιούν τα προϊόντα, τα προσέχουν. Δεν τα κάνουν αντικείμενο συλλαλητηρίων. Εδώ δεν έχουμε παραγωγούς, έχουμε συνδικαλιστές. 'Αλλο συνδικαλισμός, άλλο πολιτικός και κοινωνικός αγώνας -που πρέπει να γίνεται, γιατί χωρίς αγώνα δεν έχει γίνει τίποτα σ' αυτήν τη χώρα- και άλλο παραγωγός, που στέλνει τα προϊόντα του έξω από την κοινή αγορά και παίρνει εξαγωγικές επιδοτήσεις γι' αυτό και παίρνει πολύ υψηλές τιμές, πολλαπλάσιες τιμές. Αυτά έπρεπε να λέμε εδώ πέρα. 

Υπάρχει το θέμα του νόμου για τους νέους αγρότες. Ο νόμος ισχύει. 

'Εχω πει και άλλες φορές -και θα το ξαναπώ- ότι οι εκλεγμένοι νομάρχες έχουν τις Διευθύνσεις Γεωργίας. Είναι υπηρεσίες τους δεν είναι υπηρεσίες του Υπουργείου Γεωργίας. Ο Υπουργός Γεωργίας στο νομό είναι ο νομάρχης, η Διεύθυνση Γεωργίας του νομού και το νομαρχιακό συμβούλιο. Αν οι υπάλληλοί του -είναι υπάλληλοι της Νομαρχιακής Αυτοδιοίκησης, δεν είναι υπάλληλοι του Υπουργείου Γεωργίας- δεν πειθαρχούν και δεν εφαρμόζουν τον νόμο, εμείς το μόνο που κάναμε είναι η άσκηση πιέσεων. Εδώ είναι όλες οι αποφάσεις οι εκτελεστικές. Εξεδόθησαν βιβλία, δόθηκαν σε όλα τα διευθυντικά στελέχη στη χώρα αυτή. 'Εγιναν συσκέψεις σε όλες τις περιφέρειες της χώρας, όπου εξηγήθηκε η εφαρμογή των μέτρων. Εάν κάποια μέτρα δεν εφαρμόστηκαν, φταίνε οι υπάλληλοι, που είναι υπάλληλοι των Νομαρχιακών Αυτοδιοικήσεων. Δεν ρίχνω το μπαλάκι, αλλά η Νομαρχιακή Αυτοδιοίκηση είναι αυτόνομη μονάδα στη χώρα και έχει διοίκηση που έχει σχέση με τους νομάρχες. Πρέπει να εντείνουμε την πίεση, για να εφαρμόζονται τα μέτρα. 

Είναι ψευδές ότι τα μέτρα αυτά δεν αφορούν νέους, γιατί δεν υπάρχουν νέοι αγρότες και υπάρχει γήρανση στον πληθυσμό. Δεν είναι αληθές αυτό. Υπάρχει γήρανση, είναι γνωστό, αλλά τα μέτρα αυτά είναι για εκατόν είκοσι χιλιάδες νέους αγρότες κατά κύριο επάγγελμα, που είναι από το Μητρώο των Αγροτών -τόσοι είναι στον αριθμό οι νέοι που μπορούν, αν θέλουν, να ενταχθούν- και εξήντα χιλιάδες που είναι ετεροεπαγγελματίες νέοι αγρότες, δηλαδή έχουν και άλλη απασχόληση. Μπορούν και αυτοί να ενταχθούν. Το λέει ρητά και ο νόμος και οι αποφάσεις που έχουμε εκδόσει και τα προεδρικά διατάγματα και οι κοινές υπουργικές αποφάσεις και οι αποφάσεις του Υπουργού. Και σ' αυτό είπατε ψέματα. 

Θα επανέλθω στον ΕΛΓΑ, αφού έχουμε τέτοιες δραστηριότητες στη γεωργία, αντί να έχουμε άλλες. Προβλέπουμε στο νομοσχέδιο ότι η εκτίμηση θα γίνεται ενώπιον του παραγωγού και ενώπιον εκπροσώπου του συνεταιρισμού της περιοχής και εκπροσώπου της Νομαρχιακής Αυτοδιοίκησης, εάν το θέλει ο παραγωγός. Δεν μπορούμε να τον υποχρεώσουμε. Αν το βάλουμε υποχρεωτικά, δεν θα πηγαίνει και δεν θα μπορεί να γίνει και η εκτίμηση. Τα ξέρουμε αυτά από την ελληνική κοινωνία. 

Ειπώθηκε ότι μειώθηκε το αγροτικό εισόδημα τα τελευταία χρόνια. Η EUROSTAT δεν ρώτησε πόσες αποζημιώσεις δόθηκαν από τον ΕΛΓΑ και πόσες από τα ΠΣΕΑ τα τρία τελευταία χρόνια, για να δούμε τον πραγματικό λογαριασμό. 

Δεν ρώτησε ποια είναι η απασχόληση, διότι οι κατά κύριο επάγγελμα αγρότες, για παράδειγμα στην Ολλανδία, καταλώνουν το 78% του χρόνου τους στον αγροτικό τομέα. 

Δεν είναι αληθές ότι μειώθηκε το αγροτικό εισόδημα σε αυτούς τους παράγοντες, που αναφέρονται σε δισεκατομμύρια. 

ΕΥΑΓΓΕΛΟΣ ΜΠΑΣΙΑΚΟΣ: Σε σχέση... 

ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Εγώ δεν σας διέκοψα, πείτε ό,τι θέλετε. 

ΠΡΟΕΔΡΕΥΩΝ (Λουκάς Αποστολίδης): Κύριε Μπασιάκο, σας παρακαλώ, μη διακόπτετε τον Υπουργό. 

ΕΥΑΓΓΕΛΟΣ ΜΠΑΣΙΑΚΟΣ: Σε σχέση με άλλα χρόνια, λέω, κύριε Πρόεδρε. 

ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Λέτε πράγματα που δεν έχουν καμία σημασία. Δεν θα κάνω διάλογο μαζί σας. 

ΠΡΟΕΔΡΕΥΩΝ (Λουκάς Αποστολίδης): Σας παρακάλεσα, κύριε Μπασιάκο, να μη διακόπτετε τον Υπουργό. 

ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Εγώ έμαθα να λέω την αλήθεια, γιατί σέβομαι και εκτιμώ αυτούς τους ανθρώπους, από τους οποίους προέρχομαι, για την προσπάθεια που κάνουν. Και εάν ήταν όλων μας ειλικρινής η στάση, τα πράγματα στην ύπαιθρο θα ήταν πολύ καλύτερα και θα γίνουν τα καλύτερα τα πράγματα στην ύπαιθρο από την καθαρή στάση την έντιμη και τη σωστή, γιατί αυτός ο κόσμος με μία τέτοια υποστήριξη μπορεί να προχωρήσει. 

Εάν είχαμε και άλλη δυνατότητα από αυτήν που λέει το ΚΚΕ, να δώσουμε και εθνικές ενισχύσεις, θα το είχαμε κάνει. Δεν την έχουμε αυτήν τη δυνατότητα και το γνωρίζετε ότι δεν την έχουμε. Είμαστε η τελευταία χώρα στην Ευρωπαϊκή 'Ενωση στα δημοσιονομικά και αυτό είναι γνωστό. Και είναι και τέτοια η θέση του εκπροσώπου της χώρας μας, που κάθεται κάθε φορά σε κάθε τραπέζι εξ'αυτού του λόγου, για πάρα πολλά θέματα. Διότι εδώ πολλά θέματα από αυτά δεν είναι ειδικώς της γεωργίας, είναι της οικονομικής πολιτικής και των δημοσιονομικών προοπτικών σε όλη την Ευρωπαϊκή 'Ενωση. Και το αντιλαμβάνομαι αυτό από τη συμμετοχή μου και σε κατ'ιδίαν συναντήσεις και σε συναντήσεις που έχουν σχέση με τις δημόσιες συνεδριάσεις στο συμβούλιο. 

Υπάρχει το θέμα της Αγροτικής Τράπεζας. Η Αγροτική Τράπεζα είναι εμπορική τράπεζα, κύριοι συνάδελφοι -λυπάμαι πάρα πολύ γι'αυτό που λέτε εδώ- και ως εμπορική τράπεζα αγοράζει και πουλά χρήμα. Ως εμπορική τράπεζα είναι όπως οι άλλες τράπεζες κάθε Δευτέρα πρωί. Οταν ο κ. Χριστοδουλάκης αγοράζει με 12%, τη Δευτέρα το πρωί στη διατραπεζική αγορά -και αυτό ισχύει και για την αγροτική τράπεζα, που το 12% θα γίνει 13%- δεν μπορεί να έχει επιτόκια 7%. Εάν έχετε τέτοια άγνοια, μην ασχολείστε με αυτά τα θέματα, πιάστε έναν άλλον τομέα. 

ΕΥΑΓΓΕΛΟΣ ΜΠΑΣΙΑΚΟΣ: Τι λέτε τώρα; 

ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Πιάστε έναν άλλον τομέα. Και χαίρομαι πάρα πολύ, που είναι εδώ ο κ. Αποστόλου, που είναι στέλεχος της τράπεζας και συγκατανεύει, γιατί γνωρίζει τα θέματα. 

Σε όλες τις χώρες της Κοινότητας τα επιτόκια είναι τριπλάσια του πληθωρισμού. Σας έχω δώσει αναλυτικό σημείωμα που δείχνει αυτήν τη σχέση με τα δημοσιονομικά της χώρας ως κράτος μέλος της Κοινότητας. Εκεί στο ECOFIN πηγαίνει ο Υπουργός Εθνικής Οικονομίας και έχει εικόνα για τη θέση της χώρας που δεν μπορεί να έχει επιτόκιο που δεν θα είναι τριπλάσιο του πληθωρισμού. Δεν μπορεί να έχει επιτόκιο παρακάτω από 15% γιατί αυτή είναι η θέση όλων των χωρών της Κοινότητας και σας έχω δώσει τον κατάλογο μιας μιας χώρας. Δεν φταίω εγώ, εάν δεν διαβάζετε ή δεν παρακολουθείτε τα δημοσιονομικά έτσι όπως εξελίσσονται σε όλη την Ευρωπαϊκή 'Ενωση. Το θέμα λοιπόν είναι από το 15% και πάνω. Πρέπει να σας πω ότι ειδικά για τους νέους αγρότες φθάσαμε το επιτόκιο στο 8%, ειδικό επιτόκιο της αγροτικής τράπεζας για κεφάλαιο κινήσεως. Υπάρχουν τα προηγούμενα. Πολύ σωστά ο κ. Κατσαρός έθεσε το θέμα για τα προηγούμενα. 

Εδώ νομοθετήθηκε μία λύση από τον Υπουργό Εθνικής Οικονομίας. Τι λέει αυτή η λύση; Το θέμα είναι τα πανωτόκια; 'Ηλθε πριν από μερικές μέρες ένας οφειλέτης στο γραφείο 

  


 

  

Σελίδα 404 

μου, ο οποίος όφειλε σαράντα εκατομμύρια (40.000.000) δραχμές και τα πανωτόκια, ας ήταν τρία εκατομμύρια (3.000.000) δραχμές. Μου είπε: Να διαγραφούν τα πανωτόκια. Να διαγραφούν. Με τα άλλα τριάντα εφτά εκατομμύρια (37.000.000) δραχμές που χρωστάτε τι θα κάνετε, του λέω, διότι επικοινώνησα με το διοικητή της τράπεζας και μου λέει: Ρωτήστε τον, με τα άλλα τριάντα εφτά εκατομμύρια (37.000.000) δραχμές, τι θα κάνει; Πανωτόκια, πανωτόκια, είναι το ελάχιστο τα πανωτόκια. Το κεφάλαιο τι θα γίνει; 

Πολύ σωστά είπε ο κ. Σωτηρλής εδώ ότι εάν στα δέκα εκατομμύρια (10.000.000) δραχμές διαγραφούν τα έξι εκατομμύρια (6.000.000) δραχμές, θα συμφωνήσει να πληρώσει τα τέσσερα εκατομμύρια (4.000.000) δραχμές; Κάνουμε αιτήσεις για εξώδικους διακανονισμούς, όπως λέει η απόφαση. 

ΓΕΩΡΓΙΟΣ ΚΑΡΑΣΜΑΝΗΣ: Πού είναι; 

ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Παρακαλώ, αυτή είναι η διαδικασία. Και συμφωνούν και σε δόσεις, μέχρι δόσεις δωδεκαετίας γίνονται ρυθμίσεις σε όσους θέλουν. Αυτό είναι πραγματικότητα. Μην μιλάτε, λοιπόν, για ληστρικές λογικές στα επιτόκια. Είναι τριπλάσιο του επιτοκίου, όπως είναι σε όλη την Ευρωπαϊκή 'Ενωση, συν τη λογική και τις ανάγκες που έχει η τράπεζα. Αναγνωρίζουμε ότι πρέπει να εκσυγχρονισθεί η τράπεζα αυτή, γιατί έχει παραδοσιακές παλαιές δομές. Γι'αυτό και έγινε το busness plan και θα προχωρήσει. Πολύ σωστά ο Πρωθυπουργός επιμένει και υποδεικνύει διότι η τράπεζα αυτή είναι η δεύτερη τράπεζα της χώρας σε πάρα πολλά θέματα, αλλά είναι σε πολύ άσχημη θέση, εξ'αιτίας ακριβώς αυτής της πολιτικής. Δηλαδή, ότι δεν έχει τη δυνατότητα να κάνει άλλες τραπεζικές εργασίες και ότι έχει γίνει ένας οργανισμός παροχής υπηρεσιών στο Υπουργείο Γεωργίας, δηλαδή απόδοση των επιδοτήσεων κυρίως. 

'Ετσι, λοιπόν, εδώ θα ήθελα να πω επειδή επικαλεσθήκατε ένα γράμμα του κ. Λεγκρά, ο οποίος πλέον δεν είναι διευθυντικό στέλεχος στη Ευρωπαϊκή 'Ενωση, ότι όταν υπογράφει ένας αγρότης ο ίδιος και λέει, θέλω να παρακρατήσετε το μέρος των επιδοτήσεων, παραχωρεί ο ίδιος, αυτή είναι η σύμβαση. 

Εκεί που δεν επιτρέπουμε εμείς να γίνεται τέτοια παραχώρηση είναι στις εξισωτικές αποζημιώσεις. Δεν το επιτρέπουμε. Και έχουμε δώσει ρητή οδηγία στην Τράπεζα. 

Υπάρχει το θέμα -λένε- γιατί καθυστέρησαν οι συντάξεις οι γνωστές από την Ευρωπαϊκή 'Ενωση. Τούτο έγινε διότι το Υπουργείο Οικονομικών επέβαλε και δεύτερο υπόλογο και άλλαξε όλο το σύστημα. Και αυτό είχε καθυστέρηση διότι οι εκταμιεύσεις γίνονται πάντα από το Υπουργείο Οικονομικών. Το έχουμε εξηγήσει στους αγρότες. 'Εχουν δίκιο. Αυτό όμως δεν έχει σχέση με την αγροτική πολιτική. 'Εχει σχέση με το δημοσιονομικό σύστημα και με τον όλο χειρισμό. Γι' αυτό στη συνέχεια άρχισαν οι εκταμιεύσεις των χρημάτων. 

Υπάρχει το θέμα της ασφάλισης στον Οργανισμό Γεωργικών Ασφαλίσεων. Δεν είναι η πρώτη φορά που το αγροτικό τμήμα της Νέας Δημοκρατίας βγάζει νούμερα και λογαριασμούς που δεν έχουν σχέση με την πραγματικότητα. Εγώ δεν θα ξεχάσω ποτέ το εξής: 'Οταν έγινε η ένταξη της δραχμής στο σύστημα των ισοτιμιών, έλεγαν οι της Νέας Δημοκρατίας ότι θα υπάρξει μείωση του αγροτικού εισοδήματος. Πραγματικά όλοι γελούσαν στη χώρα με τέτοια στοιχεία. Δεν υπάρχει περίπτωση, μετά την ωρίμανση του συστήματος, σε σχέση με το παλαιό ασφαλιστικό επικουρικό ταμείο που είχαν οι αγρότες, να υπάρχει σύνταξη κάτω από εκατό χιλιάδες (100.000) δραχμές. Αυτή είναι η θέση μας, ότι δηλαδή η κατώτατη σύνταξη πρέπει να είναι εκατό χιλιάδες (100.000) δραχμές όπως και στο ΙΚΑ, που θα γινει σε συμψηφισμό με τους παλαιούς. Μιλώ για τους παλαιούς πάντα. Δεν είναι δυνατόν νέος συνταξιούχος να πάρει κάτω από εκατό χιλιάδες (100.000) δραχμές όταν θέτουμε ως όριο για τους παλαιούς να μην πάρουν κάτω από εκατό χιλιάδες (100.000) δραχμές. Και αυτή θα είναι η πολιτική μας δηλαδή του συνδυασμού των δύο συντάξεων. 

Υπάρχει εδώ το πρόβλημα αδυναμίας κατάθεσης των ασφαλίστρων. Υπάρχει όμως και μία λογική "δεν πληρώνω", όπως ορισμένοι, δηλαδή περίπου ένα 10% δεν πληρώνει στις τράπεζες. Το ίδιο και εδώ. Λεγει "δεν πληρώνω, θα πληρώσει το κράτος". Δεν είναι δυνατόν να πληρώσει το κράτος τα ασφάλιστρα. Δεν υπάρχει τέτοιο ασφαλιστικό σύστημα. Απλώς πρέπει να γίνουν ρυθμίσεις.Και γι' αυτό ο διοικητής του ΟΓΑ ο κ. Γιαννόπουλος, συνάδελφος για πολλά χρόνια εδώ στη Βουλή, εξέδωσε εγκύκλιο που πρότεινε τρείς εναλλακτικές λύσεις για τη ρύθμιση της αδυναμίας καταβολής των ασφαλίστρων και από το προηγούμενο σύστημα και από το παρόν σύστημα. 

Στα πλαίσια της αντιπολιτευτικής λογικής ορισμένων συναδέλφων -που υπάρχει και θέμα γενικότερου σεβασμού- ειπώθηκε ότι δεν απορροφήθηκαν τα κονδύλια του Υπουργείου Γεωργίας και ότι ο κ. Παπαντωνίου παρευρέθη σε μια συνάντηση των στελεχών του αγροτικού τομέα. Εκεί ο κ. Παπαντωνίου είπε ότι βραβεύεται το Υπουργείο Γεωργίας γιατί είναι το πρώτο Υπουργείο σε απορρόφηση κοινοτικών κονδυλίων. Ο καλός συνάδελφος φρόντισε αυτό να το αποσιωπήσει. Υπάρχουν λοιπόν ορισμένα πράγματα που όση αντιπολίτευση και αν γίνεται δεν αποσιωπώνται, όσο και να φωνάζετε. Ξέρει ο κόσμος τι παίρνει στο βαμβάκι, τι παίρνει στο καπνό, τι θα πάρει στο λάδι με την εθνική ποσόστωση που κατοχυρώσαμε και με εκατό χιλιάδες τόνους πάνω παραγωγή. Τα γνωρίζει αυτά ο κόσμος. 

'Εγινε μεγάλη φασαρία για το ότι οι ποσοστώσεις των καπνών θα πωληθούν ότι θα υπάρξει καταστροφή κλπ. 'Εχουμε συζήτηση τώρα στη μόνιμη επιτροπή όπου εμείς εκεί προτείναμε την κατώτατη δυνατή παροχή για την εξαγορά ποσόστωσης. Και ουδείς ενδιαφέρεται πλέον. Και πρέπει να πω εδώ μετά λύπης μου ότι οι εκπρόσωποι του αγροτικού τομέα στην χώρα μας πρότειναν την ανώτατη παροχή για να γίνουν εξαγορές των ποσοστώσεων. Αυτοί που κατήγγειλαν ότι δεν θέλουν τις εξαγορές, ζήτησαν μεγάλο τίμημα για να υπάρξει ελκυστικό δέλεαρ για την εξαγορά. Δεν γνωρίζω τίνος παρατάξεως είναι, αλλά πληροφορήθηκα και μείναμε έκπληκτοι, ότι πρότειναν υψηλά ποσοστά για να υπάρχει δελεαστική η στάση των αγροτών για να πουλήσουν αυτό το δικαίωμά τους, που είναι περιουσιακό δικαίωμα, δηλαδή, το δικαίωμα των ποσοστώσεων. 

Ειπώθηκε, κύριε Πρόεδρε, και κάτι για τα τεύτλα. Εδώ πρέπει να πω το εξής: Η βιομηχανία ζάχαρης έχει προβλήματα και δέχεται μεγάλες πιέσεις από το διεθνές εμπόριο ζάχαρης. Η δική μου θέση είναι και το λέω ειλικρινά ότι θα πρέπει να εξετασθεί το ιδιοκτησιακό καθεστώς της βιομηχανίας ζάχαρης. Υπάρχει θέμα. Με αυτήν τη λογική λοιπόν είναι επόμενο ότι θα πρέπει κάποιοι να αντιμετωπίσουν αυτό το πρόβλημα. Και θα αναλάβει το δημόσιο; Δηλαδή, θα αναλάβει το δημόσιο να δίδει χρήματα στην βιομηχανία ζάχαρης και η βιομηχανία να εγκρίνει πάρα πολλά στρέμματα για να παράγονται περισσότερα τεύτλα με αποτέλεσμα να μην έχουμε τι να κάνουμε το προϊόν; 'Εχουμε πραγματική δυσκολία. Δεν είναι πολιτικό το θέμα. 

Δεν μπορεί να αναχθεί σε πολιτική. Η ζάχαρη έχει πρόβλημα. Πώς θα δώσετε τη δυνατότητα να παραχθούν και άλλα τεύτλα; Θα πρέπει να γίνει συζήτηση σε κάθε νομό. Δεν μπορεί να δώσει οδηγίες το Υπουργείο Γεωργίας που κάνει αγροτική πολιτική -είναι Υπουργείο αγροτικής πολιτικής πλέον και όχι Γεωργίας- που αναφέρονται στους νομούς. Η διεύθυνση γεωργίας του νομού, μαζί με όλους τους παράγοντες και τους παραγωγούς και τους συνεταιρισμένους αγρότες πρέπει να βρούν λύσεις εναλλακτικές και να τις συζητήσουν. Γι'αυτό σπουδάζουν γεωπονία. Γι'αυτό πρέπει να γνωρίζουν και τι θα γίνει στην περιοχή τους. 

Κύριε Πρόεδρε, ελπίζω στη δευτερολογία μου να μου δοθεί η δυνατότητα να συνεχίσω να αναπτύξω περαιτέρω τα θέματα που έθιξαν οι συνάδελφοι γιατί τελείωσε ο χρόνος. Θα επανέλθουμε στο δεύτερο μέρος της συζήτησης. 

ΠΡΟΕΔΡΕΥΩΝ (Λουκάς Αποστολίδης): Ευχαριστώ, κύριε Υπουργέ. 

'Εχω την τιμή να ανακοινώσω στο Σώμα ότι τη συνεδρίαση παρακολουθούν από το δυτικά θεωρεία, αφού προηγουμένως 

  

 

  

Σελίδα 405 

ξεναγήθησαν στην έκθεση της αίθουσας "ΕΛΕΥΘΕΡΙΟΣ ΒΕΝΙΖΕΛΟΣ", πενήντα ένα μαθητές και μαθήτριες με τέσσερις συνοδούς - δασκάλους από το 5ο Δημοτικό Σχολείο Νίκαιας Πειραιά. Τους καλωσορίζουμε στο εθνικό Κοινοβούλιο. 

(Χειροκροτήματα από όλες τις πτέρυγες) 

Ο κ. Τσιτουρίδης έχει το λόγο. 

ΣΑΒΒΑΣ ΤΣΙΤΟΥΡΙΔΗΣ: Κύριοι συνάδελφοι, θα ήθελα εκ μέρους όσων είμεθα στην Αίθουσα από την πλευρά της Νέας Δημοκρατίας, να ευχαριστήσουμε τον κ. Τζουμάκα διότι μας έκανε ακόμη μια διάλεξη για το πώς θα πρέπει να είναι ελληνική γεωργία παραβλέποντας ότι ο κ. Τζουμάκας είναι Υπουργός εδώ και αρκετά χρόνια και θα έπρεπε από αυτό το Βήμα να μας λέει τι έπραξε και τι προτίθεται να πράξει για την ελληνική γεωργία. 

Εκείνο το οποίο μας εκπλήσσει επίσης είναι ότι ο Πρωθυπουργός κ. Σημίτης, αναφερόμενος προχθές σε τομείς κυβερνητικής δράσης οι οποίοι δεν πάνε κατά την εκτίμησή του τόσο καλά, παρέλειψε τη γεωργία. 'Εχουμε δύο εκδοχές. Η πρώτη εκδοχή είναι ότι ο κ. Σημίτης είναι ικανοποιημένος με τις επιδόσεις του κ. Τζουμάκα. Αυτή η εκδοχή μας ανησυχεί πάρα πολύ. Διότι, δείχνει ότι και σ'αυτόν τον τομέα ο κ. Σημίτης δεν κατανοεί. Είναι μέσα στο γυάλινο κόσμο του, πιστεύοντας ότι οι 'Ελληνες αγρότες και κτηνοτρόφοι ευτυχούν. Υπάρχει και μια δεύτερη εκδοχή η οποία είναι εξίσου ανησυχητική. 

Κύριε Τζουμάκα, ο δείκτης της αναποτελεσματικότητάς σας είναι τόσο υψηλός και ο δείκτης της αναξιοπιστίας σας τόσο χαμηλός και αυτό έχει γίνει τόσο προφανές σε όλους, στα κόμματα στους 'Ελληνες αγρότες στο ίδιο το ΠΑ.ΣΟ.Κ. απ'ό,τι γνωρίζετε και γνωρίζουμε, ώστε κανείς δεν ασχολείται πλέον με εσάς. Και μη ασχολούμενοι με εσάς δεν περιμένουν και τίποτε από εσάς. Εάν υπάρχει αυτή η δεύτερη εκδοχή, εάν επαληθεύεται αυτή η εκδοχή, είναι εξίσου ανησυχητικό για έναν τομέα στον οποίο οι διεθνείς και ευρωπαϊκές ανακατατάξεις είναι πάρα πολύ σημαντικές. Και μας κάνει ιδιαίτερη εντύπωση πως έρχεσθε εδώ και ξανα ομιλείτε για επανεθνικοποίηση της Κοινής Αγροτικής Πολιτικής ως εάν αυτή ήταν πρόταση της Νέας Δημοκρατίας. 'Ησασταν και πριν από λίγα χρόνια και πολιτικά και βιολογικά ενήλικος, κύριε Τζουμάκα, όταν κατεβαίνατε και φωνάζατε για τιμές Αθηνών και Βρυξελλών. Και έχετε σήμερα το πολιτικό θράσος να εμφανίζεσθε ως εκπρόσωπος ενός κόμματος και να μέμφεσθε, ποιον; Τη Νέα Δημοκρατία ότι θέλει την επανεθνικοποίηση της κοινής αγροτικής πολιτικής; 

Πριν από τρεις εβδομάδες περίπου, η ευρωπαϊκή επιτροπή ήλθε και έκανε μια πρόταση για την αναδιάρθρωση των πόρων των διαρθρωτικών ταμείων, για το νέο καθεστώς το οποίο θα διέπει τα διαρθρωτικά ταμεία στον αιώνα που έρχεται. Και εκεί υπάρχει μια πολύ επικίνδυνη εκδοχή η οποία εκδοχή παρουσιάζεται ερήμην σας. Και η εκδοχή αυτή είναι η εν μέρει επανεθνικοποίηση κοινοτικών δαπανών. 

Ερωτούμε και απαντήστε επιτέλους από το Βήμα της Εθνικής Αντιπροσωπείας, κύριε Τζουμάκα. Τι πράξατε δύο χρόνια όσο εκυοφορείτο στην Ευρωπαϊκή Επιτροπή αυτή η εκδοχή, ώστε να την αποτρέψετε; Και έρχεσθε και μας λέτε ότι εάν επανεθνικοποιηθούν οι δαπάνες, εμείς δεν θα ανταποκριθούμε διότι είμαστε τελευταία χώρα στην Ευρώπη δημοσιονομικά. Και ερωτούμε, ποιος φταίει που είμαστε τελευταία χώρα δημοσιονομικά; Η δική σας Κυβέρνηση φταίει. Είμαστε η μόνη χώρα, κύριε Τζουμάκα, που δεν μπορούμε να προχωρήσουμε στη Οικονομική και Νομισματική 'Ενωση. Μην έρχεσθε εδώ και ομιλείτε ως τρίτοι. 'Εχετε την αποκλειστική ευθύνη για ό,τι συμβαίνει στα δημοσιονομικά της χώρας και την αποκλειστική ευθύνη εσείς και ο Πρωθυπουργός που σας κρατάει Υπουργό της Γεωργίας, διότι έχετε γίνει εργολαβικώς ο νεκροθάφτης της ελληνικής γεωργίας. 

Εμείς, όμως, από εδώ και πέρα αναρωτιώμαστε εάν θα πρέπει να απευθυνόμαστε σε εσάς. Είναι προφανές το ότι εσείς δεν κατανοείτε. Είναι δυνατόν τρία χρόνια Υπουργός -πόσα είστε εδώ- να μας κάνετε διαλέξεις και να μας λέτε ότι είστε ικανοποιημένος από αυτά τα οποία γίνονται; Εμείς δεν ομιλούμε στη Νέα Δημοκρατία για επανεθνικοποίηση της κοινής αγροτικής πολιτικής. Μιλάμε για μέτρα συμβατά με τα άρθρα 92 και 93 της Συνθήκης της Ευρωπαϊκής Κοινότητας. Και βεβαίως, εάν εξαντλείτε τη διαπραγματευτική σας ικανότητα μιλώντας τους για χέλια εκεί, δεν θα μπορείτε να πετύχετε συμβατά μέτρα, κύριε Τζουμάκα. 

'Ηρθατε εδώ πριν από ένα χρόνο και μας είπατε ότι πείσατε τους Υπουργούς Γεωργίας ότι αυτό το σχέδιο νόμου, το οποίο παρουσιάσατε εδώ κατά τρόπο επαίσχυντο πολιτικά, ήταν συμβατό για τους συνεταιρισμούς και για τις ρυθμίσεις των χρεών. Και απεδείχθη ότι λέγατε ψέματα και στην Εθνική Αντιπροσωπεία και υποθέτω και στον Πρωθυπουργό. 

Ερχόμαστε ένα χρόνο μετά να διαπιστώσουμε ότι η Ευρωπαϊκή Επιτροπή βεβαίως αρνείται να κάνει αποδεκτές τέτοιες ρυθμίσεις και χάνετε ξανά διαπραγματευτική δύναμη στο Συμβούλιο Υπουργών για να πείσετε -γιατί χρειάζεται ομοφωνία εκεί- άλλους δεκατέσσερις να διαγράψουν τα χρέη χελιών, ελαιουργικής και άλλων τέτοιων καταστάσεων νοσηρών, που δεν τιμούν κανέναν. 

'Αρα, λοιπόν, όταν εμείς λέμε ότι πρέπει να προχωρήσουμε σε εθνική πολιτική, αναφερόμαστε σε μέτρα συμπληρωματικά προς την κοινή αγροτική πολιτική, συμβατά με τις κοινοτικές διατάξεις, τα οποία μέτρα θα δώσουν επιτέλους μία ανάσα ή μία ελπίδα στους 'Ελληνες αγρότες, των οποίων το εισόδημα διαρκώς μειώνεται. Να πείτε στα χωριά, όχι στο Περιστέρι και στο Αιγάλεω που πολιτεύεστε, ότι το εισόδημα βελτιώνεται. Βγείτε λίγο παρά έξω και πείτε τους ότι το εισόδημά τους είναι βελτιωμένο. Ο αγροτικός πληθυσμός γηράσκει και διαρκώς μειώνεται. Αυτές είναι οι επιδόσεις σας. 

Από εκεί και πέρα ήλθατε και μας είπατε τι καλά που είναι ο καπνός που παίρνει τόσες επιδοτήσεις, το σιτάρι που παίρνει τόσες και το ρύζι που παίρνει τόσες. Αυτά δεν είναι επιτεύγματα δικά σας. Αυτή είναι η κοινή αγροτική πολιτική την οποία λυσσαλέα στη δεκαετία του '70, στη δεκαετία του '80 κυνηγούσατε εσείς. 'Ημασταν περίπου πουλημένοι εμείς και ξενόδουλοι, που λέγαμε ότι ένα δισεκατομμύριο (1.000.000.000) και ένα τρισεκατομμύριο (1.000.000.000.000) σήμερα εισροές ήταν πάρα πολύ σημαντική υπόθεση για την ελληνική γεωργία. Στα σαράντα πέντε σας, στα πενήντα σας το ανακαλύψατε και μας κάνετε διαλέξεις τώρα εδώ; 

Να σας πω και λίγα λόγια για τον καπνό. Γιατί είστε ευτυχείς για τον καπνό; Τι πετύχατε; Εμείς σας λέμε -και σημειώστε το- ότι με το νέο καθεστώς όπως εξελίσσεται, η μείωση των εισροών στον καπνό θα ξεπεράσει το 13% σε σχέση με αυτά τα οποία έχουμε σήμερα. 

Θα σας πω και για τα δημητριακά. Είναι ένας τομέας για τον οποίο είχα μία επίκαιρη ερώτηση, αλλά προφανώς σνομπάρατε το Κοινοβούλιο την άλλη φορά και μείνατε στο γραφείο σας. Δεν ήλθατε να απαντήσετε. Χθες ήλθε ο κ. Σωτηρλής. Η ευθύνη, όμως, είναι δική σας, διότι εσείς, κύριε Τζουμάκα, προσυπογράψατε και αποδεχθήκατε τη μείωση κατά 30% και πλέον των εκτάσεων του σκληρού σίτου που επιδοτείται. Μη μας λέτε, λοιπόν, ότι φθάσαμε στα έξι εκατομμύρια εκατόν είκοσι πέντε χιλιάδες στρέμματα, διότι δεν υπήρχε παραγωγή σκληρού σίτου τόσα χρόνια στην Ελλάδα. Τι κάνατε για τους 'Ελληνες σιτοπαραγωγούς σε ευαίσθητες περιοχές, στη Φλώρινα, στο Κιλκίς, στη Θράκη, οι οποίοι τόσα χρόνια ζήταγαν ποσοστώσεις στρεμματικές και δεν δίδατε, διότι κάνατε ένα καθεστώς το οποίο ήταν μη εφαρμόσιμο; Τι απαντήσεις θα δώσετε στους 'Ελληνες αγρότες όταν από τους υπολογισμούς, τους οποίους και εσείς οφείλετε να κάνετε, οι εισροές οι οποίες θα χαθούν από αυτό το οποίο προσυπογράψατε στα δημητριακά θα ξεπεράσουν τα εξήντα πέντε δισεκατομμύρια (65.000.000.000) δραχμές ετησίως; Θα μπορούσατε να είχατε μοιράσει τρία εκατομμύρια στρέμματα από το 1993 στα δημητριακά, στο σκληρό σιτάρι, μέχρι το 1998, από το να τα χάνετε και να τα παίρνουν άλλες χώρες, οι οποίες δεν ήταν και σιτοπαραγωγικές; 

'Ερχεστε και καμαρώνετε για το τι πετύχατε σε άλλους τομείς, όπως είναι το ελαιόλαδο. Τι πετύχατε; Πείτε εδώ στην Εθνική Αντιπροσωπεία τι πήραν οι Ισπανοί επιπλέον. 'Ενα 

  


 

  

Σελίδα 406 

εκατομμύριο στρέμματα νέων φυτεύσεων. Ελάτε να πείτε εδώ στην Εθνική Αντιπροσωπεία και στους 'Ελληνες αγρότες ότι το κεκτημένο της διάκρισης των μικρών παραγωγών ελαιολάδου καταργείται με δική σας υπογραφή. Πείτε τα αυτά. 

Στο ρύζι λέτε τα προβλήματα τα οποία έχει αγορά. Δεν είναι πρόβλημα αγοράς το ότι κάνετε ένα σύστημα με δύο ζώνες για τη στρεμματική ενίσχυση το οποίο σύστημα έρχεται και μηδενίζει για φέτος την επιδότηση στη δεύτερη ζώνη με αποτέλεσμα στο ρύζι να χαθούν πάνω από διακόσια τριάντα εκατομμύρια (230.000.000) δραχμές σε επιδοτήσεις ριζοπαραγωγών στη β' ζώνη. Δικό σας είναι το σύστημα αυτό. 

Εμείς κάναμε μία επερώτηση, κύριε Τζουμάκα, στην αρχή της κοινοβουλευτικής αυτής περιόδου αναφερόμενοι σε μία σειρά πραγμάτων, διότι ανησυχούμε ότι και οι διεθνείς εξελίξεις γίνονται ερήμην σας και τα πράγματα εν Ελλάδι πάνε ερήμην σας, ερήμην της Κυβέρνησης του ΠΑ.ΣΟ.Κ. 

'Εχετε να δώσετε απάντηση για το γεγονός ότι η Ευρωπαϊκή 'Ενωση προώθησε, προωθεί και θα υλοποιήσει μια διεθνή συμφωνία στον αγροτικό τομέα με τις χώρες της Λατινικής Αμερικής, οι οποίες έχουν ομοειδή με εμάς προϊόντα και στον τομέα αυτόν δεν πετυχαίνετε καμία αντιστάθμιση; Τι θα απαντήσετε στους 'Ελληνες παραγωγούς, όταν ομοειδή προϊόντα της Λατινικής Αμερικής, στα πλαίσια των διεθνών συμφωνιών της Ευρωπαϊκής 'Ενωσης, έρχονται να κατακλύσουν την ευρωπαϊκή και ελληνική αγορά, χωρίς να πετύχετε καμία απολύτως αντιστάθμιση για τα ομοειδή ελληνικά προϊόντα; Και πώς να πετύχετε αντιστάθμιση, αφού η εξέλιξη των συζητήσεων γίνεται ερήμην σας και εκεί; 

Να έρθουμε στους νόμους που δεν εφαρμόζονται. Θεωρούμε υποβάθμιση του Κοινοβουλίου το να είσθε ο Υπουργός, ο οποίος εψήφισε τρεις νόμους εδώ και ουδείς να εφαρμόζεται δύο χρόνια. Ακούμε θεωρίες. Είδαμε τον κ. Σημίτη να μπαίνει στα θερμοκήπια και να αναφέρεται στους νόμους περί νέων αγροτών. Είπατε στον κ. Σημίτη ότι, εάν πάει σε οποιαδήποτε νομαρχία της χώρας, ουδείς μπορεί να απαντήσει σε έναν νέο αγρότη τι ισχύει με αυτόν το νόμο και ότι δεν υλοποιείται αυτός ο νόμος; Πηγαίνετε σε μια νομαρχία της χώρας, πηγαίνετε στην οποιανδήποτε Διεύθυνση Γεωργίας διαλέξετε, στους πενήντα ένα νομούς της χώρας, μπείτε μέσα ή στείλτε έναν πολίτη να ρωτήσει, εάν ξέρει ένας υπάλληλός σας. Και μη μας λέτε ότι η ευθύνη είναι των νομαρχών. Δική σας είναι η ευθύνη για την υλοποίηση ενός νόμου, τον οποίο ψηφίζετε εσείς, τον οποίο προωθείτε εσείς. 

Τι κάνουμε με το νομοσχέδιο για τις συνεταιριστικές οργανώσεις, κύριε Τζουμάκα; Πότε θα λυθεί το θέμα; Μας θέτουν ερωτήματα διάφορες συνεταιριστικές οργανώσεις. Και δεν αναφέρομαι στους απατεώνες, στις κραυγαλέες περιπτώσεις, τις οποίες θελήσατε να ρυθμίσετε και να χαρίσετε χρέη. Αναφέρομαι σε νοικοκυρεμένες, μικρές ενώσεις οι οποίες χρωστούν οριακά ένα δισεκατομμύριο (1.000.000.000), ενάμισι δισεκατομμύριο (1.500.000.000), δύο δισεκατομμύρια (2.000.000.000)δραχμές και οι οποίες περιμένουν τη ρύθμιση, την οποία θα έπρεπε να προωθούσατε, τη λογική ρύθμιση στη βάση κριτηρίων, στη βάση του νόμου που ψηφίσαμε πριν από ένα χρόνο. 

'Ερχεσθε εδώ και μας λέτε ότι είσθε ικανοποιημένος από τη λειτουργία του ΕΛΓΑ, γιατί είναι δημόσιος οργανισμός και σε άλλα κράτη είναι ιδιωτικός οργανισμός. Μα, είναι δυνατόν ένας τόσο αναποτελεσματικός οργανισμός να σας δίνει την ικανοποίηση ότι όλα πάνε καλά; 

Εμείς -και προσέξτε, μην το παίρνετε αυτό ως πρόταση για να ιδιωτικοποιήσετε την αγροτική ασφάλιση, δεν είναι αυτή η θέση της Νέας Δημοκρατίας- προτείνουμε να προχωρήσετε σε αποτελεσματικότερους οργανισμούς, ώστε να μη χρειάζεται να βάζουν μέσο το Βουλευτή οι έρημοι αγρότες ή να φθάνουν στους Υπουργούς, για να μπορέσουν να πληρωθούν στοιχειωδώς έγκαιρα. Αυτή είναι η παρατήρησή μας. Και αυτό είναι θέμα αποτελεσματικότητας. 

Να έρθουμε στους άλλους οργανισμούς αρωγής του Υπουργείου Γεωργίας: Από ευτελισμένοι, έως διαλυμένοι όλοι οι οργανισμοί. 

Πριν από λίγους μήνες προτείνατε εδώ και εψήφισε η κυβερνητική Πλειοψηφία την κατάργηση του Οργανισμού Ελαιολάδου, του Οργανισμού Γάλακτος, του Οργανισμού Βάμβακος, του Οργανισμού Καπνού. Κακώς το εψηφίσατε. 'Οταν όμως εγώ πηγαίνω στο Κιλκίς, βλέπω να έχει Οργανισμό Καπνού. 'Οταν πηγαίνω στη Θεσσαλονίκη, βλέπω να έχει Οργανισμό Γάλακτος. Τι θα κάνετε με αυτούς τους οργανισμούς; Ψηφίσαμε ένα νόμο. Θα διαλυθούν, ναι ή όχι; Εμείς λέμε ότι κακώς ψηφίσατε τη διάλυσή τους. 'Ομως, η εκκρεμότητα και η αβεβαιότητα, η οποία υπάρχει και στους εργαζόμενους εκεί αλλά και στους 'Ελληνες αγρότες, είναι πάρα πολύ μεγάλη και δε βοηθάει κανένα, κύριε Τζουμάκα. 

Η δική μας πρόταση -να την ξαναπώ, να το ξεκαθαρίσουμε- είναι ότι, για κάθε βασικό προϊόν της χώρας, θα πρέπει να γίνει ένας αποτελεσματικός, δηλαδή επαγγελματικός οργανισμός, πραγματικός αρωγός του 'Ελληνα αγρότη. Πάντως, ξεκαθαρίστε τι θα κάνετε, γιατί υπάρχουν πάρα πολλές εκκρεμότητες και αβεβαιότητες. 

Δεν θα αναφερθώ στα δάση, γιατί θα έχουμε την ευκαιρία και θα έχετε την ευκαιρία και εσείς, στα πλαίσια ειδικής επερώτησης την οποία θα καταθέσουμε, να μας πείτε για τις καταπληκτικές επιδόσεις τις οποίες είχατε. Και δεν μπορείτε να κρύβεσθε, όπως κρυφθήκατε το καλοκαίρι. Δεν ξέρω, στον οδοντίατρο είσαστε; Δεν μπορείτε όμως να κρύβεσθε, λέγοντας ότι δεν είσθε αρμόδιος. Περάσατε στην πλάτη του κ. Ρωμαίου τη δασοπυρόσβεση. Για όλα τα άλλα όμως εξακολουθείτε να είσθε αρμόδιος. Και για το γεγονός ότι αναδασώσεις δεν γίνονται, ότι έργα αντιδιαβρωτικά δεν γίνονται, εξακολουθείτε να είσθε ο μόνος υπεύθυνος. Αλλά θα κληθείτε να δώσετε απαντήσεις γι'αυτά. 

Σε ό,τι αφορά το δεύτερο Κοινοτικό Πλαίσιο Στήριξης, ως λογιστής τετάρτης κατηγορίας, παρουσιάζετε προφανώς και στον Πρωθυπουργό στοιχεία, λέγοντας ότι οι "απορροφήσεις μας είναι ικανοποιητικές". Είσθε, βέβαια, το μοναδικό Υπουργείο το οποίο ως απορροφήσεις έχει -θεσμικά ορθό είναι αυτό- τη δυνατότητα να παρουσιάζει τις πληρωμές για τις εξισωτικές αποζημιώσεις, τις πληρωμές για την πρόωρη σύνταξη, που και εκεί υπαρχουν σημαντικές καθυστερήσεις. Δηλαδή, λογιστικά εμφανίζεται ότι απορροφάτε, ότι έχετε ένα υψηλό ποσοστό απορροφητικότητας. 

Πείτε, κύριε Τζουμάκα, εδώ, στην Εθνική Αντιπροσωπεία -και μην πείτε για τα διακόσια εβδομήντα πέντε έργα όπως είπατε την άλλη φορά, δεν αναφέρομαι σε αυτά- ένα μεγάλο αναπτυξιακό έργο γεωργίας, το οποίο αλλάζει τη μορφή παραγωγής σε ένα νομό της χώρας. 'Ενα, όχι διακόσια εβδομήντα πέντε! Πείτε μας ένα μεγάλο έργο! 

Και μας λέτε ότι εδώ μιλάμε μόνο για αποζημιώσεις. Δεν μιλάμε για το τι θα γίνει για τα μεγάλα θέματα, που είναι η ΚΑΠ. 

Εσείς οφείλετε να μας πείτε τι κάνετε για την εμπορία. Είσαστε Κυβέρνηση τόσα χρόνια. Διαπιστώνετε ότι το μεγάλο πρόβλημα, πέραν της παραγωγής, στα αγροτικά προϊόντα, είναι η εμπορία των αγροτικών προϊόντων. Εμείς ρωτάμε: Τι κάνατε για να βελτιώσετε την εμπορία των αγροτικών προϊόντων; 

Εμείς σας προτείναμε έναν ειδικό οργανισμό προώθησης ελληνικών αγροτικών προϊόντων. Μη μας λέτε ότι δεν ενδιαφέρει εμάς. Εμείς νοιαζόμαστε πάρα πολύ που, για παράδειγμα, τα στάρια φέτος είναι ακόμα στις αποθήκες, που έρχονται τα καλαμπόκια και δεν έχουμε αποθηκευτικούς χώρους, που το ρύζι είναι στις αποθήκες. Αυτά είναι τα μεγάλα προβλήματα της ελληνικής γεωργίας. Επαναλαμβάνω, δεν μπορείτε να παίζετε το θεατή στα μεγάλα προβλήματα, δεν είσαστε τρίτοι. Είσαστε οι αποκλειστικώς υπεύθυνοι. 

Τι να απαντήσω εγώ; Βεβαίως, υπάρχουν οι κανόνες της αγοράς. 'Ερχονται οι παραγωγοί σταριού στο Κιλκίς και με ρωτούν "ποιες είναι οι τιμές, τι να κάνουμε"; Εγώ πρέπει να τους απαντήσω; Τους είπατε ως Υπουργείο Γεωργίας τόσους μήνες, προ του θέρους, τι γίνεται με τις διεθνείς τιμές; Τους είπατε, τώρα που τελειώνει ο Οκτώβριος και αρχίζει η σπορά, για το νέο σύστημα στο σκληρό σιτάρι και την ελευθερία που 

  

 

  

Σελίδα 407 

υπάρχει στα στρέμματα; Η μη ενημέρωση κινδυνεύει να δημιουργήσει καταστάσεις με στρεμματικές ενισχύσεις, οι οποίες δεν θα μπορούν να αντισταθμίσουν το κόστος παραγωγής, το οποίο διαρκώς αυξάνει. 

Δική σας ευθύνη είναι να τα πείτε στους παραγωγούς αυτά, δεν είναι του καθενός εξ ημών Βουλευτών. Εμείς τα λέμε. Το ερώτημα είναι τι κάνετε εσείς ως Κυβέρνηση. 

'Ενα άλλο μεγάλο θέμα είναι το πώς πληρώνονται οι συντάξεις. Οι πρόωρες συντάξεις καθυστερούν σημαντικά. 'Εχω στο νομό μου εκατοντάδες περιπτώσεις ανθρώπων που έρχονται στο πολιτικό μου γραφείο και ρωτούν πότε θα πληρωθούν. Είναι δική σας δουλειά να τους απαντήσετε πότε θα πληρωθούν, δεν είναι δική μου. Εμείς ερωτούμε εσάς και επερωτούμε γιατί δεν πληρώνονται αυτοί. 

Θα μου πείτε, βεβαίως, "ο ΟΓΑ δεν είναι δική μου ευθύνη, είναι ευθύνη άλλου Υπουργού", αλλά επειδή αναφερόμεθα πάλι σε προβλήματα του αγροτικού χώρου είναι δυνατόν τα βουλευτικά μας γραφεία να κατακλύζονται από ανθρώπους που θέλουν από μας να τους διεκπεραιώσουμε διοικητικώς τα θέματα με τον ΟΓΑ, διότι κάνουν χρόνια να βρουν άκρη με τον ΟΓΑ στην Αθήνα; Χάνονται έγγραφα, περνούν δύο και τρία χρόνια για να βρεθεί έναs φάκελος, πέντε ή έξι χρόνια αν βρεθεί ένας έρμος να έχει δουλέψει και να έχει κάνει μερικά μεροκάματα στη Γερμανία ή στη Σουηδία. Αυτά δεν είναι δείγματα αναποτελεσματικότητας, τα οποία θα έπρεπε να σας προβληματίσουν συνολικώς ως Κυβέρνηση, κύριε Τζουμάκα; 

Πάντως, εγώ δεν έχω να δώσω απάντηση στους 'Ελληνες αγρότες που έρχονται και μου λένε "πριν δύο χρόνια έστειλα τα χαρτιά μου στον ΟΓΑ και μετά από έξι μήνες όταν βρήκα έναν υπάλληλο στο τηλέφωνο μου είπε, ότι ο φάκελός μου δεν υπάρχει εκεί". Σκύψτε στα προβλήματα αυτά. 

Θα έλθω και σε ένα τελευταίο θέμα, για να μην καταχραστώ όλο το χρόνο. Την προσεχή εβδομάδα, υποθέτω, καταρτίζετε ως Κυβέρνηση τον προϋπολογισμό του 1999 και επειδή είπε περίπου ότι όταν θα τον παρουσιάσει εδώ πανηγυρικά ο κ. Παπαντωνίου, η κυβερνητική Πλειοψηφία, χωρίς ιδιαίτερες αντιρρήσεις θα τα υιοθετήσει θα σας καλούσα και θα παρακαλούσα για το εξής: Σκύψτε λίγο, όσο περνάει από το χέρι σας, στο τι θα παρουσιάσετε στον προϋπολογισμό, όσον αφορά τον αγροτικό τομέα. 

(Στο σημείο αυτό την Προεδρική 'Εδρα καταλαμβάνει ο Ε' Αντιπρόεδρος της Βουλής κ. ΔΗΜΗΤΡΙΟΣ Β. ΚΩΣΤΟΠΟΥΛΟΣ) 

Τέσσερα χρόνια τώρα ως Κυβέρνηση, χρόνο με το χρόνο, ο τακτικός προϋπολογισμός για το Υπουργείο Γεωργίας μειώνεται, παρά τις λογιστικές αλχημείες που επιχειρείτε να παρουσιάσετε. Χρόνο με το χρόνο, το πρόγραμμα δημοσίων επενδύσεων για τον αγροτικό τομέα μειώνεται. Χρόνο με το χρόνο, το εισόδημα των αγροτών μειώνεται. Χρόνο με το χρόνο η ύπαιθρος ερημώνεται. Χρόνο με το χρόνο, όλο και λιγότεροι γίνονται οι αγρότες, με αποτέλεσμα η ανεργία και όλα τα κοινωνικά προβλήματα που συνεπάγεται στα αστικά κέντρα να αυξάνει. Αυτά είναι ερωτήματα, στα οποία τόσα χρόνια που είσαστε Κυβέρνηση δεν μπορέσατε να δώσετε απαντήσεις. 

Θα σας καλούσαμε, λοιπόν και θα παρακαλούσαμε να μην ξαναέλθετε στη Βουλή να κάνετε διαλέξεις. Σκύψτε στα πραγματικά προβλήματα, λάβετε το μήνυμα των τελευταίων εκλογών. Θα έλεγα ότι αν ο κ. Σημίτης συνεχίζει να σας έχει εκεί, εμάς μας προσφέρει ύψιστη κομματική υπηρεσία. 'Οσο πιο πολύ βγαίνετε, εμείς κερδίζουμε ως Νέα Δημοκρατία. Το θέμα είναι ότι όσο πιο πολύ μένετε εκεί, υπάρχει εθνικό πρόβλημα και έτσι το αντιμετωπίζουμε στη Νέα Δημοκρατία. Δεν είμαστε καθόλου ευτυχείς, ούτε από τις δικές σας επιδόσεις βεβαίως ούτε από τις επιδόσεις της Κυβέρνησης του κ. Σημίτη στον αγροτικό τομέα. 

'Οσο καιρό θα είσθε εκεί, όσο καιρό θα είσθε Κυβέρνηση, κάντε κάτι από τα μεγάλα και σημαντικά. Εμείς σας δώσαμε και ένα πόρισμα με τις προτάσεις μας για μία ολοκληρωμένη ανάπτυξη και δεν δεχόμαστε ως Νέα Δημοκρατία να παρουσιάζεσθε εδώ και να λέτε "έρχεσθε και κάνετε μόνο κριτική, δεν γνωρίζετε, εμείς ξέρουμε". 

Σας κάναμε μία ολοκληρωμένη πρόταση, κύριε Τζουμάκα, και οφείλετε στα τόσο μεγάλα και σημαντικά προβλήματα επιτέλους να πάρετε μέτρα. 

(Χειροκροτήματα από την πτέρυγα της Νέας Δημοκρατίας) 

ΠΡΟΕΔΡΕΥΩΝ (Δημήτριος Β. Κωστόπουλος): Το λόγο έχει ο εκπρόσωπος του Κομμουνιστικού Κόμματος Ελλάδας κ. Αχιλλέας Κανταρτζής για δέκα λεπτά. 

ΑΧΙΛΛΕΥΣ ΚΑΝΤΑΡΤΖΗΣ: Ακούσαμε σήμερα για μία ακόμη φορά και τους Βουλευτές της Νέας Δημοκρατίας, αλλά και τον Υπουργό Γεωργίας να ζωγραφίζουν με τα πιο μελανά χρώματα την κατάσταση της αγροτικής οικονομίας. Και δεν θα μπορούσαν φυσικά να κάνουν διαφορετικά, απλά θα ήταν σαν να εθελοτυφλούσα. Το ζήτημα όμως δεν είναι εκεί, το ζήτημα δεν είναι να επισημαίνεις απλά ότι υπάρχει πρόβλημα. 

Για την ταμπακέρα δεν ακούσαμε κουβέντα μέσα εδώ, ποια πολιτική και ποιες αποφάσεις οδήγησαν σήμερα την αγροτική οικονομία στην κατάσταση στην οποία είναι, ποια πολιτική και ποιες αποφάσεις οδηγούν την αγροτική οικονομία στην συρρίκνωση και τη μικρομεσαία αγροτιά στον αφανισμό. Φυσικά δεν λέτε κουβέντα για τις συνέπειες της κοινής αγροτικής πολιτικής, για τις συνέπειες της GATT με τους περιορισμούς, τις ποσοστώσεις, τα πρόστιμα συνυπευθυνότητας αλλά και τη μείωση των τιμών των αγροτικών προϊόντων. Μία πολιτική που οδηγεί με μαθηματική ακρίβεια στο ξεκλήρισμα της μικρής και της μεσαίας αγροτιάς του τόπου μας. Και εδώ ακριβώς βρίσκεται η ουσία του ζητήματος. 'Αμα ξεκινάς από την αρχή λέγοντας ότι αποδέχομαι αυτές τις επιλογές, όπως κάνει η Κυβέρνηση, η Νέα Δημοκρατία, ο Συνασπισμός αλλά και εκείνες οι δυνάμεις που κινούνται γενικότερα στην πολιτική και στο μονόδρομο της Ευρωπαϊκής 'Ενωσης, τότε φυσικά δεν σου απομένουν και άλλες επιλογές. 

Δεν ειπώθηκε κουβέντα για το ποιες είναι οι επιπτώσεις αυτής της πολιτικής στους βαμβακοπαραγωγούς και στους άλλους. Ακούγαμε την Κυβέρνηση προεκλογικά, κύριε Υπουργέ, μέσα από τους δικούς της μηχανισμούς, να διοχετεύει στη δημοσιότητα και να βομβαρδίζει τους αγρότες λέγοντας, ότι θα πάρετε υψηλότερες τιμές από πέρυσι. Σήμερα βεβαίως άλλα είπατε. Σήμερα που πέρασαν οι δημοτικές εκλογές είπατε ότι μπορούν να πλησιάσουν τις περσινές τιμές, ενώ η πραγματικότητα είναι ότι οι βαμβακοπαραγωγοί θα εισπράξουν χαμηλότερες τιμές, όπως χαμηλότερες τιμές εισπράττουν και οι παραγωγοί των σιτιρών προϊόντων και στο καλαμπόκι αλλά και στα άλλα αγροτικά προϊόντα. 

Πώς τα αντιμετωπίζει αυτά τα ζητήματα η Κυβέρνηση; Για μάχες μίλησε ο Υπουργός Γεωργίας μέσα στο συμβούλιο Υπουργών της Ευρωπαϊκής 'Ενωσης. Ποιές μάχες, κύριε Υπουργέ; Σ' αυτές που καταλήγουν στις ομόφωνες αποφάσεις ή ακόμα και εκεί που καταψηφίζετε κάπου κάπου και καμία απόφαση όπως κάνατε για τα καπνά, που σπεύδετε να τις εφαρμόσετε σαν καλός μαθητής; Τι νόημα έχουν όλες αυτές οι κουβέντες εάν δεν αντισταθεί η χώρα μας σ' αυτές τις επιλογές, εάν δεν πειθαρχήσει σ' αυτές τις αντιλαϊκές, αντιαγροτικές επιλογές της Ευρωπαϊκής 'Ενωσης; 

'Εγινε συζήτηση και από πλευράς της Νέας Δημοκρατίας, αλλά ακόμα πιο αναλυτικά και από τον Υπουργό Γεωργίας για τη λεγόμενη επανεθνικοποίηση. Επιτέλους πρέπει να σταματήσει αυτή η απάτη. Για ποια επανεθνικοποίηση της αγροτικής πολιτικής μιλάει η Ευρωπαϊκή 'Ενωση; Για πέστε μας, κύριε Τζουμάκα, θα έχει τη δυνατότητα να καθορίσει την αγροτική πολιτική η Κυβέρνηση της χώρας μας, τι θα παράγει, πόσο θα παράγει, με ποιους όρους θα το παράγει τι θα επιδοτήσει, τι τιμές θα στηρίξει; 'Οχι βέβαια. Αυτό που βάζει η Γερμανία, η Ολλανδία και οι άλλες δυνάμεις δεν είναι επανεθνικοποίηση με αυτό το περιεχόμενο. Αυτό που βάζουν είναι η συγχρηματοδότηση, δηλαδή μειωμένες τιμές στα αγροτικά προϊόντα, μειωμένη παραγωγή και από πάνω να πληρώσει το κράτος από τον κρατικό προϊπολογισμό. Με ένα σμπάρο πολλά τριγώνια, και έλεγχος του κρατικού προϋπολογισμού και μία σειρά άλλα ζητήματα. 'Εφθασαν βέβαια εκεί αφού προηγου-

  


 

  

Σελίδα 408 

μένως έχουν καταληστέψει όλους τους πόρους μας και με χαρακτηριστική περίπτωση το ισοζύγιο των συναλλαγών στα αγροτικά προϊόντα. Η χώρα μας από πλεονασματική που ήταν πριν από το 1980 στις αγροτικές συναλλαγές με την Ευρωπαϊκή 'Ενωση, έχει μετατραπεί σε χώρα ελλειμματική. 

'Εχουμε ένα ερώτημα και για την Κυβέρνηση και για τη Νέα Δημοκρατία, αλλά και για το Συνασπισμό, που όλα αυτά τα χρόνια βομβάρδιζαν τους αγρότες μας για τα καλά που απολαμβάνουν από την Ευρωπαϊκή 'Ενωση. 

Λέγατε, η Κυβέρνηση και σεις, κύριε Υπουργέ,και τα άλλα κόμματα που υποστηρίζουν το μονόδρομο της Ευρωπαϊκής 'Ενωσης, ότι "ξέρετε, εμείς πληρώνουμε 4% για τον κοινοτικό προϋπολογισμό και παίρνουμε 7%. Τι φωνάζετε συνεπώς για καλύτερες τιμές στα αγροτικά προϊόντα;" 

Τι διαφορετικό, κύριε Υπουργέ, σας λέει σήμερα η Γερμανία και η Ολλανδία; Τι διαφορετικό σας λένε οι χώρες αυτές, οι οποίες βάζουν το ζήτημα της λεγόμενης επανεθνικοποίησης, δηλαδή της συγχρηματοδότησης; Πόσο πειστικές και σοβαρές μπορεί να είναι οι αντιστάσεις σας, όταν αυτά που λέει η Γερμανία σήμερα, τα έχετε πει και σεις, κύριοι συνάδελφοι της Νέας Δημοκρατίας και του Συνασπισμού, όλα αυτά τα χρόνια που αυτήν την καραμέλα πιπιλίζατε στους αγρότες, για να τους αποπροσανατολίσετε; 

Πόσο πειστικές μπορεί να είναι αυτές οι συζητήσεις, όταν αρνείστε να αναφέρετε το βασικό, ότι η χώρα μας, η αγροτική μας οικονομία στις συνολικές συναλλαγές, παίρνοντας υπόψη εισροές, εκροές, αλλά και το εμπορικό ισοζύγιο, στα αγροτικά προϊόντα έχει υποστεί σοβαρότατες ζημιές; 

Αλλά δεν το λέτε αυτό, γιατί αν το πείτε αυτό, θα πρέπει να απολογηθείτε στον ελληνικό λαό. Θα πρέπει να απολογηθείτε στους αγρότες, γιατί τόσα χρόνια τους κρύβατε την αλήθεια, γιατί τόσα χρόνια τους εξαπατούσε αυτή η πολιτική, για να τους οδηγήσει στην αγκαλιά της Ευρωπαϊκής 'Ενωσης. 

Μιλάει η Κυβέρνηση για κίνητρα για τους νέους αγρότες και αναφέρεται στο νόμο, που ψηφίστηκε πριν από ένα χρόνο από τη Βουλή. Και η Νέα Δημοκρατία, παρόλο που τότε καταψήφισε το νόμο αυτό, σήμερα διαμαρτύρεται γιατί δεν εφαρμόζεται. 

Μα, το ερώτημα είναι απλό: Πόση αξία έχουν όλα αυτά τα ψίχουλα, που δίνονται σαν κίνητρα με το νόμο, όταν δεν λύνεται το βασικό πρόβλημα, όταν δεν λύνεται το εξής πρόβλημα: Θα έχουν νέοι αγρότες την δυνατότητα να παράγουν, θα μπορούν να πουλήσουν σε τιμές, που θα καλύπτουν το κόστος παραγωγής και θα αφήνουν κέρδος; Δηλαδή να πάει να δανειστεί ο άλλος για να αγοράσει τρακτέρ, για να το κάνει τι; Θα το βγάλει στην αυλή να κάθεται, να το βάλει στην αυλή για "μόστρα" και να πληρώνει από πάνω πανωτόκια στην Αγροτική Τράπεζα και τους τόκους υπερημερίας; Δεν μπορεί συνεπώς να υπάρχει λύση, αν δεν ανατραπούν αυτές οι επιλογές. 

Αλλά και ποια κίνητρα δίνονται; Σε ποιους αγρότες δίνονται κίνητρα; Για να μπει ένας νέος βαμβακοπαραγωγός στο νόμο αυτό, πρέπει να έχει εκατόν σαράντα επτά στρέμματα. Πόσοι είναι αυτοί οι αγρότες, που έχουν εκατόν σαράντα επτά στρέμματα βαμβάκι, κύριε Υπουργέ, στην περιοχή Θεσσαλίας, στο Νομό Τρικάλων, στο Νομό Καρδίτσας, εκτός πλέον και αν εννοείτε τους μεγαλοαγρότες. 

Μιλάτε για ρύθμιση των χρεών της κτηνοτροφίας. Το συζητήσαμε άλλωστε χθες και σε επίκαιρη ερώτηση που κάναμε. Αναφέρεστε στο διακανονισμό της Αγροτικής Τράπεζας. Μάλιστα λέτε ότι δεν έχουμε χρήματα, για να μπορέσουμε να επιλύσουμε τα προβλήματα. Μα, έχετε χρήματα, όταν πρόκειται να κάνετε ρυθμίσεις για τους βιομήχανους, για τους εφοπλιστές, για τους τραπεζίτες, για τους μεγαλοεμπόρους. Μπορείτε και να ρυθμίσετε τα χρέη τους και να τους δώσετε από πάνω νέες φοροαπαλλαγές εκατοντάδων δισεκατομμυρίων δραχμών κάθε χρόνο. 

Πολιτικές ήταν οι αποφάσεις σας, που οδήγησαν στην κατάσταση αυτή την κτηνοτροφία της χώρας μας, όπως και τα ληστρικά επιτόκια, η συμφωνία της GATT που άφησε ανεξέλεγκτες τις αγορές, η αλματώδης αύξηση των εισαγωγών, η απελευθέρωση στις ζωοτροφές και πολιτική λύση πρέπει να δοθεί. Το Κόμμα μας έχει καταθέσει συγκεκριμένη πρόταση, που αφορά τη ρύθμιση των χρεών των γεωργών. 

'Εγινε πολύ συζήτηση για τις γεωργικές ασφαλίσεις και για τον ΕΛΓΑ. Και αναφέρεται και στην επερώτηση της Νέας Δημοκρατίας, μόνο όμως που δεν μας είπαν τι αλλαγές προτείνουν. Γιατί αναμόρφωση κάνει και η Κυβέρνηση. Αύξησε τα ασφάλιστρα, αυξάνει και τις προϋποθέσεις αποζημίωσης και με το νομοσχέδιο που έδωσε στη δημοσιότητα, προωθεί συνολική αλλαγή του θεσμικού πλαισίου. Προωθεί την ιδιωτικοποίηση στο χώρο αυτό και τρίβουν τα χέρια τους οι μεγάλες ασφαλιστικές εταιρείες και διαμαρτύρονται, γιατί η Κυβέρνηση δεν το προωθεί ακόμα, ενώ οι αγρότες θα πληρώνουν πολύ περισσότερα ασφάλιστρα, για να έχουν τελικά μικρότερη κάλυψη. 

Θα αναφερθώ στο μητρώο αγροτών, για το οποίο έγινε πολύ συζήτηση. Τι μητρώο αγροτών προωθείται; Ναι, να γίνει το μητρώο αγροτών. Με ποιους όμως όρους, όταν εσείς πετάτε απ' έξω τους μικροαγρότες και αύριο μεθαύριο θα πετάξετε και αυτούς, που έχουν τα τριάντα, τα σαράντα στρέμματα, αφού δεν θα έχουν τις προϋποθέσεις να ενταχθούν σε αυτό; 

Τα μέτρα της Κυβέρνησης έχουν μια λογική. Προωθούν με συνέπεια τις αντιαγροτικές αποφάσεις της Ευρωπαϊκής 'Ενωσης. 

Προωθούν με συνέπεια το ξεκλήρισμα των μικρομεσαίων αγροτών και τη δημιουργία μεγάλων εκμεταλλεύσεων. Και οι καταστροφικές αυτές αλλαγές θα ενταθούν ακόμη περισσότερο στα πλαίσια της Αζέντα 2000, αφού θα μειωθεί σημαντικά ο κοινοτικός προϋπολογισμός για τη γεωργία. Αρνητικές θα είναι και οι αλλαγές, που θα έχουμε με την εφαρμογή της GATT αλλά και με τις νέες ρυθμίσεις που θα προωθηθούν στον Παγκόσμιο Οργανισμό Εμπορίου. Και με την πολιτική αυτή συμφωνεί και η Νέα Δημοκρατία. Αυτά έκανε ως Κυβέρνηση, αυτά στηρίζει ως Αντιπολίτευση και γι'αυτό αποφεύγει να μιλήσει με σαφήνεια στα συγκεκριμένα ζητήματα που τίθενται. 'Αλλωστε ο κ.Βεζδρεβάνης -το είπε καθαρά- είπε ότι η Νέα Δημοκρατία δεν θέλει ν'αναπτύξει αγώνες, όχι λόγω μεγαλοψυχίας απέναντι στην Κυβέρνηση, αλλά γιατί στην ουσία την βρίσκει σύμφωνη αυτή η πολιτική. Οι αγρότες της χώρας μας δεν θα καθήσουν με σταυρωμένα τα χέρια σε αυτή τη θύελλα που έρχεται. Αντλώντας διδάγματα, εμπειρίες από τις μεγάλες αγροτικές κινητοποιήσεις των προηγούμενων χρόνων θα ανασυγκροτηθούν, θα οργανωθούν, θα παλέψουν. Απορρίπτουν τα τείχη διαχωρισμού που προσπαθούν να καλλιεργήσουν με την αναζωπύρωση των γνωστών πλαστών διλημμάτων για να αναπτύξουν νέους αγώνες. Η προσπάθεια τρομοκράτησης των αγροτών θα πέσει στο κενό. 

Εδώ κύριε Υπουργέ, μπαίνουν μια σειρά ζητήματα. Αναφέρθηκε χθες ο κύριος Υπουργός Δικαιοσύνης σε άρθρο που προτίθεται να περιλάβει σε νομοσχέδιο του Υπουργείου Δικαιοσύνης, για την παραγραφή των αδικημάτων των αγροτών. Αλλά, θέλουμε να κάνουμε δύο επισημάνσεις και να πάρετε θέση. 

Πρώτον, μιλάει για '95, '96, '97. Δεν μιλάει για το '94, για το '98. Και είναι γνωστό ότι οι αγροτικές κινητοποιήσεις έγιναν και το 1994 και το 1998. 

Δεύτερον, δεν αναφέρει η σχετική διάταξη τι θα γίνει με τις αστικές αξιώσεις. Και είναι γνωστό ότι η Κυβέρνηση πέρα από τα αγροτοδικεία που έστησε, έβαλε δημόσιες επιχειρήσεις και οργανισμούς, το Ταμείο Εθνικής Οδοποιϊας, τον ΟΣΕ, να ζητάνε δισεκατομμύρια δραχμές απαίτηση από τους αγρότες, με στόχο να τους εξοντώσουν οικονομικά, να καλλιεργήσουν το κλίμα της τρομοκρατίας. 

Θέλουμε να πάρετε θέση σ'αυτά. Οι αγρότες δεν έχουν άλλη επιλογή από την ενίσχυση των αγώνων τους. Και το ΚΚΕ θα κάνει ό,τι μπορεί προς την κατεύθυνση αυτή. 

ΠΡΟΕΔΡΕΥΩΝ (Δημήτριος Β. Κωστόπουλος): Ο Κοινοβουλευτικός Εκπρόσωπος του ΠΑ.ΣΟ.Κ. κ.Γεωργακόπουλος, έχει το λόγο για δέκα λεπτά. 

ΔΗΜΗΤΡΙΟΣ ΓΕΩΡΓΑΚΟΠΟΥΛΟΣ: Δεν θα τα χρειαστώ, 

 

 

  

Σελίδα 409 

γιατί παρακολουθώντας τους επερωτώντες και τους Κοινοβουλευτικούς Εκπροσώπους διαπίστωσα ότι αν πάρω τον Κοινοβουλευτικό Εκπρόσωπο της Νέας Δημοκρατίας, εκτός από μία προσωπική επίθεση προς τον Υπουργό, ουσιαστικά δεν είπε κάτι νέο. 'Εχουμε συνηθίσει να ερχόμαστε να ακούμε γενικότητες. Δεν κατάλαβα γιατί αυτή η προσωπική επίθεση στον Υπουργό. Λέτε τον Υπουργό να τον διορίζει η Αντιπολίτευση; Τουλάχιστον στο πρώτο μέρος δεν ήταν έλεγχος της πολιτικής, αλλά έλεγχος προσωπικός, αν είναι καλός Υπουργός ή όχι, και μετά φθάσαμε στο αν κάνει καλή πολιτική ή όχι, και γιατί τον έχει ακόμη εκεί ο Πρωθυπουργός και άλλα τέτοια. Νομίζω ότι αυτά είναι κατώτερα των περιστάσεων. Και δεν πρέπει να νομίζει κανείς ότι κάνοντας μία επερώτηση, μπορεί να βάζει ως στόχο το οποιοδήποτε μέλος της Κυβέρνησης. Αλλά πρέπει να γίνεται στόχος ο έλεγχος της πολιτικής που ασκεί. 

Μέχρι σήμερα, είναι κανείς σε αυτήν τη χώρα που να πιστεύει ότι δεν έχουν αλλάξει τα δεδομένα στην αγροτική οικονομία και ότι δεν είναι καινούρια όλα αυτά που γίνονται και ότι πρέπει να πάμε σε μία νέα αγροτική πολιτική και ότι περνώντας ένα στάδιο μετάβασης οπωσδήποτε θα υπάρχει κάποια καθυστέρηση; Οι αλλαγές που γίνονται στην αγροτική πολιτική είναι τεράστιες. 

Να μιλήσουμε για την Ατζέντα 2000, για την πολιτική που συζητιέται για την επανεθνικοποίηση της αγροτικής πολιτικής; Αυτά είναι καινούρια και πρωτόγνωρα. Βεβαίως η Ευρωπαϊκή 'Ενωση βλέποντας τη διεύρυνση, ιδιαίτερα οι πλούσιες χώρες του βορρά, θέλει να μην έχει αυτό το κόστος η αγροτική πολιτική. Αλλά ποιος είπε ότι ο Υπουργός Γεωργίας της Ελλάδος και των άλλων χωρών που έχουν αγροτικά προϊόντα, που η αγροτική τους οικονομία παίζει ένα σημαντικό ρόλο όπως σε εμάς, δεν αμύνονται και δεν αγωνίζονται για να μην πάμε στην επανεθνικοποίηση της αγροτικής πολιτικής; Γιατί είναι και η μόνη κοινή πολιτική που έχει η Ευρωπαϊκή 'Ενωση. 

Δεν υπάρχει καμία άλλη κοινή πολιτική. 'Ολα τα άλλα δεν είναι κοινά με την έννοια που έχει η κοινή αγροτική πολιτική. Αυτή η κοινή αγροτική πολιτική, γίνεται μάχη, αγώνας για να περιφρουρηθεί. Επανειλημμένα έχει αναφέρει εδώ ο Υπουργός τι γίνεται για την αύξηση των ποσοστώσεων στο γάλα, που είναι ένα θέμα που συνεχώς το βάζουν οι κτηνοτρόφοι. 'Εχει δώσει μάχη ο Υπουργός για να κερδίσει αυτές τις ποσοστώσεις. Και εσείς λέτε στον Υπουργό ότι δεν έχει κάνει τίποτα και ότι πάνε και υπογράφουν όλοι μαζί και μετά μας παίρνει όλους το ποτάμι. Δεν είναι έτσι η πραγματικότητα. Την ανέλυσε ο Υπουργός και δεν θέλω να επαναλάβω τα στοιχεία που έδωσε στη δημοσιότητα. 

Διάβασα την επερώτηση. Κανένα απο τα στοιχεία που αναφέρονται στην επερώτηση δεν ελέχθη εδώ. Γενικά πράγματα στην επερώτηση γενικά και στη συζήτηση. 

Εγώ θέλω μόνο να βάλω το θέμα της εμπορίας των αγροτικών προϊόντων και ιδιαίτερα στις εκτός Ευρωπαϊκής 'Ενωσης χώρες. Εάν θέλουμε να έχουμε εξαγωγική πολιτική προς αυτές τις χώρες, τότε εκεί είναι το μέλλον. Μέσα στην Ευρωπαϊκή 'Ενωση δύσκολα μπορούμε να εκτοπίσουμε άλλους από τις αγορές. Η συσκευασία και η καλή ποιότητα πρέπει να συνδυαστούν και με τη δράση των εμπορικών ακολούθων στις τρίτες χώρες. Μαζί με τον ΟΠΕ θα πρέπει να έχουν κοινή δράση για την προώθηση των ελληνικών αγροτικών προϊόντων. Δεν ξερω εάν οι εμπορικοί ακόλουθοι κάνουν άριστα ή καλά τη δουλειά τους. Δεν είναι δυνατόν, όμως, να υπάρχουν εμπορικοί ακόλουθοι και να μην ασχολούνται με την προώθηση των αγροτικών προϊόντων. Είναι αυτό ένα θέμα που μπορεί να το βάλει το Υπουργείο Γεωργίας στο Υπουργείο Εξωτερικών και στο Υπουργείο Εθνικής Οικονομίας. 

Από την άλλη μεριά υπάρχει μία νοοτροπία, που θα πρέπει να την ξεπεράσουν οι 'Ελληνες αγρότες στην οργάνωση της συνεταιριστικής εμπορίας. Παρά τις προσπάθειες που έγιναν δυστυχώς απέτυχε το συνεταιριστικό κίνημα να οργανωθεί στην εμπορία. Αυτό έγινε είτε γιατί επενέβησαν τα κόμματα είτε γιατί έγιναν πράσινοι, κόκκινοι, μπλε οι συνεταιρισμοί, είτε γιατί ήταν όλοι μαζί και ο καθένας έβλεπε από κομματική σκοπιά την εμπορία των αγροτικών προϊόντων. 'Ετσι δεν πέτυχε αυτό το πείραμα και υπάρχει ένα μεγάλο κενό στην ανάπτυξη της αγροτικής οικονομίας. 

Αυτήν τη στιγμή ο έμπορος είναι αυτός που διαπραγματεύεται την τιμή των αγροτικών προϊόντων, ιδιαίτερα των νωπών. Και μάλιστα διαπραγματεύεται χωρίς τιμή. Τα παίρνει πουλάει και μετά πληρώνει όσα θέλει ή διαπραγματεύεται με μία τέτοια τιμή που αυτός προσδιορίζει ότι θα πουλήσει και όχι η αγορά. Εάν πληρωνόντουσαν οι αγρότες με την τιμή της αγοράς, ας πήγαινε στο καλό. Πληρώνονται όμως ανάλογα με τα πόσα θέλει να βγάλει ο έμπορος. 

Αφού το συνεταιριστικό κίνημα δεν μπόρεσε να ανταποκριθεί στην πρόκληση της εμπορίας των αγροτικών προϊόντων, η μόνη λύση είναι να υπάρξει ένα δίκτυο επικοινωνίας των συνεταιρισμών έτσι ώστε όταν οι έμποροι ή οι αγορές από το εξωτερικό ζητούν διαφορετικά προϊόντα που μπορεί να τα έχει κάποιος συνεταιρισμός και να μην τα έχει κάποιος άλλος, αυτός που δεν έχει το συγκεκριμένο προϊόν να ειδοποιεί το συνεταιρισμό που μπορεί να διαθέσει το προϊόν που ζητάνε οι έμποροι. Προς αυτήν την κατεύθυνση θα πρέπει να οδεύσουμε. 

Πράγματι, το αγροτικό πρόβλημα είναι πολύ σημαντικό και όχι μόνο για την Ελλάδα. Βλέπουμε κινητοποιήσεις αγροτών στη Γαλλία, στην Ισπανία και στην Ελλάδα. Αυτό σημαίνει ότι το αγροτικό πρόβλημα είναι ευρύτερο και ότι στην Ευρωπαϊκή 'Ενωση θα πρέπει να γίνει μεγαλύτερη προσπάθεια για να αντιμετωπισθεί με ευαισθησία αυτό το κομμάτι των πολιτών της Ευρώπης, διότι σήμερα στην Ευρώπη θα πρέπει να γίνει ένας αγώνας για να ευημερήσουν οι λαοί και όχι μόνο για να αυξηθεί ο πλούτος. 

Γιατί,αν πηγαίνουμε μόνο στην αύξηση του πλούτου και τα χρηματιστήρια πηγαίνουν καλά, τότε βεβαίως θα υπάρχουν παράπονα και όχι μονο από τους αγρότες αλλά και από άλλες κοινωνικές τάξεις. 

Ελπίζω και πιστεύω, ότι η Κυβέρνηση και ιδιαίτερα ο Υπουργός προς αυτήν την κατεύθυνση μάχονται σε καθημερινή βάση στην Ευρωπαϊκή 'Ενωση και έχουν φέρει αποτελέσματα παρ'ότι δεν αναγνωρίζονται από την Αντιπολίτευση. 

ΠΡΟΕΔΡΕΥΩΝ (Δημήτριος Β. Κωστόπουλος): Το λόγο έχει ο κ. Αποστόλου ως Εκπρόσωπος του Συνασπισμού. 

ΕΥΑΓΓΕΛΟΣ ΑΠΟΣΤΟΛΟΥ: Πριν από ένα χρόνο, αγαπητοί συνάδελφοι, συζητήθηκε επερώτηση του Συνασπισμού με περιεχόμενο ανάλογο με το σημερινό, που είχε σχέση με τις τεράστιες καθυστερήσεις που υπάρχουν στο νομοθετικό έργο του Υπουργείου Γεωργίας, παρά τις εξαγγελίες που είχε κάνει ο κύριος Υπουργός μετά τις γνωστές κινητοποιήσεις του 1996-97. Δυστυχώς δύο χρόνια μετά το περιεχόμενο της επερώτησης εξακολουθεί να είναι επίκαιρο και τραγικό. 

Ενώ τα προβλήματα της ελληνικής γεωργίας παραμένουν ανεπίλυτα, ενώ οι υποσχόμενες νομοθετικές ρυθμίσεις είτε δεν έχουν γίνει είτε και στην περίπτωση που έγιναν, που ψηφίστηκαν παραμένουν ανενεργές, αυτό που πρέπει όλοι μας να αντιληφθούμε είναι ότι το ευρωπαϊκό σκηνικό αλλάζει άρδην, στα πλαίσια της Ατζέντας του 2000 και το θέμα είναι αν το αρμόδιο Υπουργείο αντιλαμβάνεται αυτην την κατάσταση. 

Θα μπορούσαμε να απαριθμήσουμε ένα σωρό καθυστερήσεις και ένα σωρό προβλήματα του αγροτικού κόσμου. 'Ομως δεν έχει νόημα δεδομένου οτι και στη διακομματική επιτροπή για το αγροτικό καταθέσαμε έγκαιρα τις προτάσεις μας, αποτελέσμα όμως δεν υπήρξε. 

Για μια φορά ακόμη και σήμερα ο Υπουργός Γεωργίας καταδίκασε την ακολουθούμενη αγροτική πολιτική, καταδίκασε ουσιαστικά την πολιτική του Υπουργείου του οποίου προϊσταται, χωρίς να μας καταθέσει συγκεκριμένες απόψεις όσον αφορά την κατεύθυνση μιας νέας αγροτικής πολιτικής. Δεν είδαμε δηλαδή ουσιαστικά να δρομολογείται κάτι διαφορετικό. 

Είναι γνωστό, κύριε Υπουργέ,ότι τέθηκε η μείωση των ιδίων πόρων της Κοινότητας και κατ'επέκταση του γεωργικού ταμείου και δυστυχώς επαληθεύονται οι φόβοι τους οποίους εμείς επανειλημμένα είχαμε εκθέσει σ'αυτήν την Αίθουσα για 

  


 

  

Σελίδα 410 

επανεθνικοποίηση της κοινής αγροτικής πολιτικής. Παρά το μέτρο που υπάρχει από τις μεσογειακές χώρες, φαίνεται ότι φόβος μας θα επαληθευτεί και θα γίνει από την πλειοψηφία των ευρωπαϊκών χωρών αποδεκτή μία τέτοια πρόταση. Σ'αυτήν την κατάσταση το μόνο μέτωπο που μπορεί να αντιδράσει είναι του μέτωπο των χωρών του Νότου και για μας είναι μονόδρομος αυτή η αντίδραση. Απουσιάζει βέβαια ο εκπρόσωπος του ΚΚΕ, που όμως πρέπει να αντιληφθεί ότι ο αγροτικός κόσμος του Νότου θα επιβιώσει μόνο μέσα από τη στήριξη αυτής της Ευρωπαϊκής 'Ενωσης. 

Γνωρίζουμε όλοι καλά ότι με τις χρηματοοικονομικές συνθήκες που υπάρχουν σήμερα δεν μπορούμε να μιλάμε για στήριξη αγροτικού εισοδήματος από τον κρατικό προϋπολογισμό. Βέβαια, τα λέγαμε εμείς αυτά στη δεκαετία του '80 όταν καλλιεργούσαμε μόνο και μόνο για να παίρνουμε επιδοτήσεις, αλλά αυτοί που χάρασσαν τότε την πολιτική κώφευαν μπροστά σ'αυτά τα λόγια. Το θέμα είναι ότι σήμερα έχουν δρομολογηθεί τέτοιες καταστάσεις και εξελίξεις στα πλαίσια της Ατζέντας του 2000, που επηρεάζουν ακόμα και τον τρόπο λειτουργίας των υπηρεσιών, γιατί και εκεί υπάρχει ένας κίνδυνος, κύριε Υπουργέ, μήπως και αρχίσουμε να χάνουμε επιδοτήσεις απ'αυτές που δικαιούμαστε. 

Αυτό, λοιπόν, το περιβάλλον οι εξελίξεις μπορούν να το 

χαρακτηρίσουν ιδιαίτερα δυσμενές όσον αφορά την ελληνική γεωργία και εμείς πρέπει να βρούμε τρόπους αντίδρασης, τρόπους επιβίωσης της ελληνικής γεωργίας. 

Στην τοποθέτησή του ο κύριος Υπουργός δεν μας είπε τι έχει κάνει προς αυτήν την κατεύθυνση, για να υπερασπίσει τον αγροτικό κόσμο απέναντι σ'αυτά που έρχονται. 

Δεν μας είπατε, κύριε Υπουργέ, τι κάνατε σχετικά με τη μείωση του κόστους. Τι έχετε κάνει για να μεγεθύνει η αγροτική εκμετάλλευση, που γνωρίζετε ότι είναι το υπ'αριθμόν ένα πρόβλημα; Θεσμοθετήσαμε διατάξεις για την τράπεζα γης και ουσιαστικά μέχρι σήμερα μένουν ανενεργείς. Είναι ένα πρόβλημα που πρέπει οπωσδήποτε να αντιμετωπιστεί. 

Δεν μας είπατε τι έχετε κάνει στην έρευνα, στην εκπαίδευση. Καμία ανάπτυξη αγροτικής έρευνας δεν υπάρχει, μα και όσον αφορά αυτές ακόμη που υπάρχουν από τα πανεπιστήμια που ασχολούνται με τον αγροτικό τομέα τα αποτελέσματά τους δεν έχουν καμία σύνδεση με την παραγωγική διαδικασία. 

Τι έχετε κάνει όσον αφορά την εκπαίδευση και την κατάρτιση των αγροτών; Τι έχετε κάνει όσον αφορά την οργάνωση και τη διάθεση της παραγωγής; Τι έχετε κάνει όσον αφορά τις διαρθρωτικές μεταβολές που χρειάζεται, για να κατευθυνθούμε προς παραγωγή προϊόντων τα οποία χρειάζεται σήμερα και η διεθνής αγορά, αλλά και η εγχώριος αγορά; Μιλάω για βιολογικά προϊόντα, μιλάω για αναδιάρθρωση των ποικιλιών, μιλάω για την αξιοποίηση όλων αυτών των ιδιαίτερων συνθηκών που υπάρχουν στη χώρα μας για την παραγωγική οικολογικών προϊόντων. 

Κύριε Υπουργέ, τί έχετε κάνει όσον αφορά την ανασυγκρότηση της υπαίθρου; Είναι ένα σοβαρό θέμα και όλοι γνωρίζουμε τι συμβαίνει, τι μεταναστευτική εκροή εξακολουθεί να υπάρχει από τις αγροτικές, από τις υπαίθριες περιοχές προς τα κεντρικά σημεία της χώρας μας. 'Εχει εγκαταληφθεί ο ορεινός και ημιορεινός πληθυσμός της χώρας μας. 

Υπάρχουν πολλά ερωτήματα. Αλλά επειδή τέθηκε το θέμα της υπερχρέωσης του αγροτικού τομέα, που είναι ένα πάρα πολύ σοβαρό θέμα, σε συνάρτηση με την Αγροτική Τράπεζα, θέλω να ξεκαθαρίσω ένα πράγμα: 

Αγαπητοί συνάδελφοι, η Αγροτική Τράπεζα σήμερα έχει μεγάλο πρόβλημα επιβίωσης, έχει μεγάλο πρόβλημα διασφάλισης των απαιτήσεών της, αλλά και ταυτόχρονα κόστους λειτουργίας της. Δυστυχώς, όταν η Αγροτική Τράπεζα έγινε Εμπορική Τράπεζα, δεν έγινε από πλευράς πολιτείας η ανάληψη των ευθυνών της για την υπερχρέωση του αγροτικού τομέα και για τις υπερβολικές χρεώσεις απέναντι στην Αγροτική Τράπεζα. 

Τι γινόταν κάθε φορά; Κάθε φορά είχαμε ρύθμιση των οφειλών, που η ρύθμιση δεν ήταν τίποτε άλλο παρά απλή μετατώπιση με ταυτόχρονη τη διόγκωση του χρέους. Και φθάσαμε σήμερα σε ένα σημείο που έχει μεγάλο πρόβλημα η Αγροτική Τράπεζα. Δεν μπορεί ως Εμπορική Τράπεζα να λειτουργήσει με επιτόκια που λειτουργούν ακόμα και για άλλες τράπεζες εμπορικές. Αυτό είναι το μεγάλο της πρόβλημα. Και αυτό είναι ένα θέμα το οποίο, κύριε Υπουργέ, πρέπει να το αντιμετωπίσετε. Υπάρχει μεγάλος κίνδυνος για την Αγροτική Τράπεζα και θα πρέπει να το δείτε. Θα πρέπει να δείτε, ότι η υπερχρέωση που υπάρχει στον αγροτικό τομέα, ειδικά στον τομέα της κτηνοτροφίας, δεν μπορεί να αντιμετωπιστεί. 

Είπε ο κ. Παπαντωνίου κατά τη συζήτηση που είχαμε τότε εδώ, ότι θα εισηγηθεί στην Αγροτική Τράπεζα να χαριστούν όχι μόνο οι τόκοι, αλλά και μέρος του κεφαλαίου. Δεν το αντέχει η Αγροτική Τράπεζα αν δεν το καλύψει ο κρατικός προϋπολογισμός! Επιτέλους, θα πρέπει να αναληφθεί από την πολιτεία η οποιαδήποτε κοινωνική πολιτική ασκήθηκε από μέρους της. 

'Ενα λεπτό ήθελα να σταθώ στα δασικά. Θα τα πούμε, βέβαια, στο Συμβούλιο της Αγροτικής Πολιτικής. 

Κύριε Υπουργέ, θυμάστε, ότι δύο χρόνια σας έλεγα να προσέξετε το θέμα των δασικών χαρτών. Μην προσπαθείτε να θεσμοθετήσετε θέματα εμπραγμάτων δικαιωμάτων επί δασών και δασικών εκτάσεων πριν οριστικοποιηθεί το θέμα του δασικού κτηματολογίου. 

Κάνατε αυτές τις κινήσεις -δεν θα τα πούμε τώρα γιατί δεν υπάρχει ο απαραίτητος χρόνος- και ήταν λάθος. Ευτυχώς που αναγνώρισε ο Υπουργός ΠΕΧΩΔΕ εμμέσως το λάθος αυτό και πήρε τις συγκεκριμένες διατάξεις που αφορούσαν τους δασικούς χάρτες, τους ενέταξε στο Εθνικό Κτηματολόγιο και θα προχωρήσει αυτή η διαδικασία. 

Εξάλλου γνωρίζετε ότι ακόμη και το Συμβούλιο Επικρατείας είχε απαγορεύσει πράξεις αναγνώρισης εμπραγμάτων δικαιωμάτων και πράξεις αποχαρακτηρισμού συγκεκριμένων εκτάσεων πριν ολοκληρωθεί το δασικό κτηματολόγιο σύμφωνα με τον 998. 

Τελειώνοντας, κύριε Υπουργέ, θέλω να πω πως είναι πολλά τα θέματα που έπρεπε να γίνουν, αλλά δυστυχώς δεν έχουν γίνει. Και δυστυχώς για άλλη μία φορά, αντί να κοιτάμε προς τα εμπρός, κοιτάμε προς τα πίσω. Βλέπουμε μόνο -αυτά βλέπει ο κύριος Υπουργός- κενά, παραλείψεις, ολιγωρίες, ανεπάρκειες. Το θέμα δεν είναι εκεί. Και ούτε μπορεί ο κύριος Πρωθυπουργός να παριστάνει απλά το θεατή, στέλνοντας επιστολές, τη στιγμή που είναι ο κύριος υπεύθυνος για την πολιτική που έχει ακολουθηθεί στη χώρα μας τη δεκαετία του '80 και τη στιγμή που πρέπει να είναι ο συντονιστής του κυβερνητικού έργου. 

ΠΡΟΕΔΡΕΥΩΝ (Δημήτριος Β. Κωστόπουλος): Το λόγο έχει ο Κοινοβουλευτικός Εκπρόσωπος του Δημοκρατικού Κοινωνικού Κινήματος κ. Ρόκος για δέκα λεπτά. 

ΓΕΩΡΓΙΟΣ ΡΟΚΟΣ: Κύριε Πρόεδρε, κυρίες και κύριοι συνάδελφοι, αυτό το θέμα έχει έρθει σαν επερώτηση πάρα πολλές φορές από πλευράς της Αξιωματικής Αντιπολίτευσης, ίσως γιατί προσφέρεται πράγματι για άσκηση μικροπολιτικής. 'Ισως επειδή δεν θέλησε να καταλάβει ποτέ και η Αξιωματική Αντιπολίτευση ότι για να πείσει, πρέπει να αναλογιστεί το χθες και να ξεπεράσει τον εαυτό της. 

Λυπάμαι που κάθε φορά σε δικές της επερωτήσεις είμαι υποχρεωμένος να υπενθυμίζω πως ο ρόλος της Αξιωματικής Αντιπολίτευσης καθίσταται κυρίαρχος, όταν βεβαίως αυτά που σήμερα επισημαίνονται, για κάθε φορά που έρχεται να ασκήσει εξουσία, θα μπορεί να τα επιβεβαιώνει. Για κάτι τέτοιο δεν έχει πειστεί ο ελληνικός λαός. Γι'αυτό κιόλας, όποια προσπάθεια και αν κάνουμε εδώ μέσα περνάει από τον ελληνικό λαό απαρατήρητη και έτσι μεγιστοποιεί κάθε μέρα και περισσότερο την άρνηση των πολιτών να ευθυγραμμιστούν με τις επιλογές των κομμάτων. 

Τα ίδια τα τελευταία αποτελέσματα στις εκλογές που μας πέρασαν δεν έδειξαν όπως μερικοί αυταρέσκονται συσπείρωση δυνάμεων προς μία κατεύθυνση ή αποδυνάμωση προς άλλη. 'Εδειξαν με την απουσία τους, με το λευκό και με το άκυρο, πως οι πολιτικές δυνάμεις πια δεν εκφράζουν. 

  


 

  

Σελίδα 411 

'Οσον αφορά δε το συγκεκριμένο σημερινό θέμα έδειξαν και κάτι άλλο πως η ύπαιθρος έχει ερημώσει. Η αποχή στον 'Εβρο από την πρώτη κιόλας Κυριακή ξεπέρασε το 41% όχι μόνο επειδή καθιστάμεθα κάθε μέρα και πιο αναξιόπιστοι, αλλά επειδή έχει εγκαταλειφθεί η ίδια η ύπαιθρος. Και δεν μπορούσε να είναι αλλιώς διότι η πολιτική που ακολουθείται για το αγροτικό ζήτημα στη χώρα μας τα τελευταία χρόνια είναι μειωμένης ουσιαστικά αποτελεσματικότητας και δράσης. 

Και δεν μπορούσε να είναι αλλιώς, όταν ο κάθε Υπουργός Γεωργίας θεωρεί πως το αγροτικό ζήτημα είναι προσωπική υπόθεση και έτσι κάθε φορά οι σχεδιασμοί του δεν έχουν μακροπρόθεσμο ή μεσοπρόθεσμο τουλάχιστον χαρακτήρα, αλλά βραχυπρόθεσμο, σαν να θέλει να διαχειριστεί όχι καν δικές του επιλογές, αλλά επιλογές που έρχονται απέξω. 

'Αρχισε ο κύριος Υπουργός σήμερα λέγοντας το φόβο που έχει η χώρα μας για την τάση που υπάρχει στην Ευρώπη για εθνικοποίηση της αγροτικής πολιτικής. 

Κύριε Υπουργέ, είναι αλήθεια αυτό. Αυτός ο φόβος είναι μεγάλος και καθίσταται επικίνδυνος, επειδή οι πολιτικές που έχουν ασκηθεί τα τελευταία χρόνια δεν προετοίμασαν την αγροτική μας τάξη, τον αγροτικό μας κόσμο στο πώς σε μία τέτοια εκδοχή δεν θα μπορέσουν να σταθούν. Δεν μπόρεσαν να προετοιμάσουν την ελληνική γεωργία να απαντήσει και σε αυτό αλλά και στα άλλα φαινόμενα της CAP μέχρι σήμερα αλλά και στην προοπτική ότι μετά από λίγο καιρό αυτές οι επιδοτήσεις που χρησιμοποιήθηκαν όπως χρησιμοποιήθηκαν, αντί να έχουν θετικά αποτελέσματα μακροπρόθεσμα, να έχουν αρνητικά αποτελέσματα. 

Γιατί, κύριοι συνάδελφοι, ενώ υπάρχουν αυτοί οι κίνδυνοι σε μια ανοικτή οικονομία και αγορά, σε μια παγκοσμιοποιημένη τάση της οικονομίας, θα έπρεπε να έχουμε προβλέψει και να έχουμε σχεδιάσει ποια θα μπορούσε να είναι η αντοχή η δική μας, ποια θα ήταν τα πόδια που θα στήριζαν τον αγροτικό τομέα και δεν το κάναμε. Και δεν το κάναμε ούτε όταν μας δόθηκε η ευκαιρία, όταν αυτές οι επιδοτήσεις δεν έρχονταν μόνο για άμεση απολαβή στους αγρότες, αλλά έρχονταν και για σχεδιασμό της αγροτικής πολιτικής της χώρας μας. 

Γιατί δεν έγιναν οι αναδιαρθρώσεις καλλιεργειών; Γιατί δεν έγινε η ριζική αναδιάταξη των καλλιεργειών στη χώρα μας; Γιατί δεν επιλέγησαν αυτές οι δυναμικές καλλιέργειες οι οποίες μπορούσαν πράγματι στο μέλλον αλλά και στο παρόν να σταθούν; Ποιοι έχουν τις ευθύνες; 'Εχουμε φέρει πολλές φορές παραδείγματα αλλά και προτάσεις σ'αυτήν την Αίθουσα. Γιατί στο Νομό 'Αρτας και σήμερα αλλά και στο μέλλον, κύριε Υπουργέ, οι παραγωγοί προτοκαλιών κινδυνεύουν; Γιατί χάσαμε τις αγορές της ανατολικής Ευρώπης και της Ρωσίας; Γιατί δεν απαντήσαμε όταν έπρεπε να απαντήσουμε. Γιατί όταν δόθηκαν χρήματα για αναδιάρθρωση καλλιεργειών δεν τις κάναμε και τις έκαναν οι Ισπανοί για να κάνουμε έναν παραλληλισμό και μια σύγκριση. 'Αλλαξαν τα μέρλιν και έβαλαν νέες ποικιλίες, οι οποίες δεν αντέχουν μόνο δύο μήνες, οι οποίες έχουν ένα εμπορικό μέγεθος και μπορούν να διεισδύουν κάθε μέρα και περισσότερο στις ανατολικές χώρες και στη Ρωσία. 'Εχουν διάρκεια συντήρησης δε, οκτάμηνο. Εμείς, δεν το κάναμε. Εμείς δεν εκμεταλλευθήκαμε το φυσικό πλούτο της χώρας μας και τις ιδιαίτερες συνθήκες καλλιεργειών για να κάνουμε καλλιέργειες γεωλογικές οι οποίες είναι η προοπτική και το μέλλον της Ευρώπης με βάση την εξέλιξη που έχουν τα πράγματα με βάση τη θέληση πια των λαών να έχουν πιο υγιεινά προϊόντα. 

Εμείς, δεν σχεδιάσαμε και ήλθε ο κύριος Υπουργός σήμερα και λέει, δεν οργανώθηκαν οι αγρότες. Από ποιους θα οργανωθούν, κύριε Υπουργέ; Από μας, από τις πολιτικές δυνάμεις. Τι κάναμε εμείς γι'αυτό; Κατηγορούμε τους συνεταιρισμούς που ήταν το δικό σας διαχειριστικό κομμάτι που ήταν ο μηχανισμός άσκησης πολιτικής που ήταν ο μηχανισμός που σας κρατούσε τόσα χρόνια στην εξουσία. Mε αυτό κάνετε μικροπολιτική. Και οδηγήσατε τους συνεταιρισμούς που θα έπρεπε να είναι, όπως είναι σ'όλο τον κόσμο, ο συνδετικός κρίκος του αγρότη με το εμπόριο, με τη βιομηχανία, στην κατάσταση του σήμερα. Και έρχεστε με ενέσεις ρυθμίσεων χρεών να δώσετε απαντήσεις. Δεν τις δίνετε. Πρέπει να δράσετε σαν πολιτικά κόμματα κατ'αρχήν και μετά όταν έρχεστε στην κυβέρνηση σαν πολιτικές δυνάμεις που δίνουν λύσεις. 

Δεν είναι το θέμα να κτυπάμε τους αγρότες. Κύριε Υπουργέ, δίνετε πολλές φορές την αίσθηση -ενώ είμαι σίγουρος ότι δεν είναι έτσι, αλλά με τον τρόπο που το εμφανίζετε έτσι φαίνεται- πως δεν καταλαβαίνετε ότι οι αγρότες πάσχουν. 'Οταν ξεσηκώνονται τους βρίζετε, τους κτυπάτε. 'Εχετε την αίσθηση ότι αυτοί πήραν τα χρήματα της ΕΟΚ και έκαναν το δικό τους προσωπικό κόσμο. Είναι και έτσι σε μερικές περιπτώσεις, αλλά και γι'αυτό πάλι εσείς φταίτε. 'Ολοι μας ίσως φταίμε αλλά εσείς ασκείτε κυβερνητική πολιτική. Για αναλογισθείτε: Λέτε το πόσα πήραν οι αγρότες. Λέτε ότι πήραν τόσα από δω, τόσα από κει, πήραν πολλά, όμως παραμένουν φτωχοί. Εγκαταλείπουν την ύπαιθρο, φεύγουν. Γιατί; Γιατί δεν είναι από τη μια μεριά μόνο το τι εισπράττεις, αλλά πρέπει να δούμε ποιο είναι το κόστος παραγωγής. Το κόστος καλλιέργειας είναι υψηλό, το κόστος του χρήματος είναι υψηλό, τα επιτόκια είναι υψηλά. Τόκοι και παρατόκοι είναι αυτοί που έχουν καταχρεώσει τον αγρότη, οι υψηλές τιμές καυσίμων, λιπασμάτων φαρμάκων, γενετικού υλικού. Και εδώ έρχομαι να σας πω ένα πράγμα. Τόσα χρόνια και τόσα χρήματα της Ευρωπαϊκής 'Ενωσης αξιοποιήθηκαν στην έρευνα; 'Εχουμε δικό μας γενετικό υλικό; Είμαστε εξάρτημα και παράρτημα της Ολλανδίας για τα οπωροκηπευτικά. Ακόμη, δεν έχουμε σχεδιάσει και δεν έχουμε κάνει δικούς μας πόρους και έτσι κάθε φορά όχι μόνο σε επίπεδο κόστους είμαστε εξάρτημά τους, αλλά και σε επίπεδο δυναμικής παρέμβασης στις αγορές της Ευρώπης όταν τα προϊόντα μας έχουν μεγάλο κόστος, γιατί δεν έχουμε αποδόσεις. Και δεν έχουμε αποδόσεις, γιατί εμείς δεν βοηθήσαμε να έχουμε αποδόσεις. 

Πόσα χρόνια έχετε να προσλάβετε γεωπόνους; Ποια είναι η διάταξη του επιστημονικού προσωπικού στην περιφέρεια; Είναι απλά βέβαια θέματα και δεν θέλω να μείνω στην απλότητα. 'Εχω καταγεγραμμένες και πολλές προτάσεις. Τα έχουμε πει εξάλλου. Είπαμε ποιο είναι το σήμα της ΚΑΠ, ποιο είναι το αύριο της "Αντζέντας 2000". "Είπαμε πώς ευνοούνται τα προϊόντα του Βορρά και πώς υπονομεύονται τα προϊόντα του Νότου. Εκεί τι χρειάζεται; Χρειάζεται συσπείρωση των πολιτικών δυνάμεων του νότου, χρειάζεται ενημέρώση των πολιτών, των αγροτών, γιατί πραγματικά πάει να γίνει συνείδηση στον αγρότη ότι τελειώνουν οι επιδοτήσεις, ότι έρχεται μια άλλη εποχή. 

Νομίζετε ότι κάτι κάνατε με το να κάνετε κάποια σεμινάρια ενημέρωσης στην περιφέρεια, όπου πάλι σ' αυτά πηγαίνουν οι κομματικοί υπάλληλοι της περιφέρειας. Θέλετε να σας πω ποιοι πηγαίνουν και παρακολουθούν από το χωριό μου; 'Οσοι είναι εγγεγραμμένα μέλη του ΠΑΣΟΚ, της τοπικής οργάνωσης. Είναι τρελό αυτό που γίνεται γιατί προκαλεί πολιτικά, δημιουργεί αδιέξοδο και ερεθίζει, κάνετε τον πολίτη να είναι αρνητικός στους δικούς σας σχεδιασμούς. Πάνε χαμένα τα χρήματα που έρχονται από την Ευρωπαϊκή 'Ενωση για πληροφόρηση. 

Αυτήν την αγωνία που έχετε κάθε φορά για να διατηρείσθε στην εξουσία που έχει μεσοπρόθεσμο χαρακτήρα, θα σας φάνε, θα τελειώσετε, σαν κομματικός μηχανισμός, εκτός αν παζαρέψετε άλλα και βρείτε μια άλλη διέξοδο. 'Ομως, δεν είναι έτσι. Και αυτήν τη διέξοδο ψάξτε να την βρείτε αλλού και όχι στην κατεύθυνση με τις επιλογές που έχετε κάνει, όχι με τους αποπροσανατολισμούς της εξουσίας, όχι με την πίστη ότι δεν υπάρχει ιδεολογία και πολιτική. Μη γίνεσθε απλοί διαχειριστές αυτών που σας παραχωρούν κάθε φορά οι διάφορες επιτροπές της Ευρωπαϊκης 'Ενωσης. Συγκρουσθείτε μαζί τους για να έχετε τους αγρότες μαζί σας, γιατί φεύγουν από εσάς αποπροσανατολιζόμενοι με τη δική σας πρακτική και πηγαίνουν εκεί που δεν θα έπρεπε να πάνε ποτέ. 

Η άσκηση της πολιτικής, η πολιτική, έχει ανάγκη από πολιτικό περιεχόμενο και ιδεολογικό προσανατολισμό. Και αυτά δεν περνάνε, κύριε Υπουργέ, με διαχειριστικούς χειρισμούς, περνάνε με πολιτικές κινήσεις ολοκληρωμένες, που δίνουν προοπτική, ελπίδα, που κάνουν συμμετοχικούς τους 

  


 

  

Σελίδα 412 

πολίτες. Δεν είναι να κρίνουμε τους αγρότες κάθε φορά -και ακούστηκε πολλές φορές- ότι οι αγρότες παίρνουν δάνεια και κάνουν βίλες. Μπορεί κάποιους να τους αφορά, αλλά αφορά τη μικρή πλειοψηφία των αγροτών. Οι πολλοί σήμερα ή πένονται ή παίρνουν το δρόμο της μετανάστευσης. Ευχαριστώ. 

ΠΡΟΕΔΡΕΥΩΝ (Δημήτριος Β. Κωστόπουλος): Κύριοι Βουλευτές, τη συνεδρίαση παρακολουθούν από τα δυτικά θεωρεία, αφού προηγουμένως ξεναγήθηκαν στην έκθεσης της αίθουσας "ΕΛΕΥΘΕΡΙΟΣ ΒΕΝΙΖΕΛΟΣ", πενήντα μαθητές και τέσσερις συνοδοί-καθηγητές από το 3ο Γυμνάσιο Ιλίου (Λιοσίων) Αθήνας. 

(Χειροκροτήματα απ' όλες τις πτέρυγες) 

Ο κ. Κατσαρός έχει το λόγο για τρια λεπτά. 

ΝΙΚΟΛΑΟΣ ΚΑΤΣΑΡΟΣ (Δ' Αντιπρόεδρος της Βουλής): Κύριε Πρόεδρε, μου έκανε εντύπωση η τοποθέτηση του Κοινοβουλευτικού Εκπροσώπου του ΔΗΚΚΙ κ. Ρόκου, ο οποίος κατηγόρησε τη Νέα Δημοκρατία για μικροπολιτική γιατί έχει καταθέσει πολλές επερωτήσεις και έγιναν πολλές συζητήσεις πάνω στα αγροτικά θέματα, γιατί είπε ότι αυτά προσφέρονται για πολιτική εκμετάλλευση. 'Ομως, μου έκανε εντύπωση η εν συνεχεία τοποθέτησή του. Αναφέρθηκε ακριβώς στα περισσότερα από τα θέματα που θίγει η δική μας επερώτηση. Επέκρινε και εκείνος την Κυβέρνηση για τα ίδια σημεία για τα οποία την επικρίνουμε και εμείς στην επερώτησή μας. Την κατηγόρησε για μειωμένη αποτελεσματικότητα γιατί εγκαταλείφθηκε η ύπαιθρος, γιατί ο κάθε Υπουργός θεωρεί τη γεωργική πολιτική προσωπική του υπόθεση, γιατί δεν έγιναν αναδιαρθρώσεις, γιατί δεν ενημερώθηκαν οι αγρότες, γιατί δεν έγινε βελτίωση στο καθεστώς των συνεταιρισμών, γιατί δεν μειώθηκε το κόστος παραγωγής. Είμαι βέβαιος, κύριε Ρόκο, ότι διαβάζατε την επερώτηση της Νέας Δημοκρατίας. Μικροπολιτική είναι ακριβώς αυτά τα οποία είπε στη Βουλή και έκανε ο κ. Ρόκος σήμερα. 

Κατηγορούμε τους άλλους, ενώ στην πραγματικότητα, στηριζόμεθα στα επιχειρήματα εκείνων για να πούμε και εμείς κάτι, γιατί πρέπει κάτι να πούμε. Σημασία έχει αν έχει συγκεκριμένο πρόγραμμα η Νέα Δημοκρατία και αν μάλιστα το πρόγραμμα αυτό το ανακοίνωσε στην Κυβέρνηση. Το έθεσε υπόψη της. 

ΓΕΩΡΓΙΟΣ ΡΟΚΟΣ: Είχε και το 1990, αλλά δεν το εφάρμοσε. 

ΝΙΚΟΛΑΟΣ ΚΑΤΣΑΡΟΣ (Δ' Αντιπρόεδρος της Βουλής): Καθήστε να τα ακούσετε μέχρι τέλους. Τα είπατε και φεύγετε. Εκπληρώσατε την αποστολή σας η οποία σας είχε ανατεθεί. Τα είπατε, φεύγετε. Κατηγορούμε και την Κυβέρνηση και την Αξιωματική Αντιπολίτευση, για να έχουμε εμείς πολιτικά οφέλη. Αυτό δεν είναι μικροπολιτική! Μικροπολιτική είναι κάτι άλλο!! 

Το ζήτημα, λοιπόν, είναι ότι εμείς έχουμε ένα συγκεκριμένο πρόγραμμα. Το θέσαμε υπόψη του κυρίου Υπουργού και του είπαμε: "Κάντε τα αυτά για να λυθούν τα προβλήματα του αγροτικού κόσμου". Σας τα λέμε εγκαίρως, τώρα που είμαστε Αξιωματική Αντιπολίτευση. Δεν μας ενδιαφέρει αν τα κάνετε εσείς ή αν τα κάνουμε εμείς, αρκεί να γίνουν από οποιονδήποτε για να ωφεληθούν οι αγρότες. Αυτή ήταν η δική μας υπεύθυνη πολιτική. 

Κάτι άλλο τώρα που θέλω να πω, κύριε Υπουργέ. Αναφέρθηκα στα χρέη των αγροτών. Ξέρετε ποια είναι η σημερινή κατάσταση; Αν η Αγροτική Τράπεζα ζητήσει να πληρωθούν μέσα σε ένα μήνα τα ληξιπρόθεσμα και απαιτητά αγροτικά χρέη, τότε όλη η Ελλάδα θα μετατραπεί σε μια αίθουσα πλειστηριασμών. 

'Αλλο θέμα; Η Αγροτική Τράπεζα δεν μπορεί με κανένα τρόπο να εισπράξει αυτά τα οποία της οφείλονται, γιατί η ακίνητη περιουσία των δανειοληπτών δεν φθάνει για να καλύψει τα χρέη. Κάθε χρόνος που περνάει αυξάνονται τα χρέη κατά ένα ποσοστό 30% με 40%. 'Αρα, λοιπόν, βρισκόμαστε σήμερα σε μια κατάσταση που ούτε η Τράπεζα μπορεί να τα εισπράξει ούτε οι αγρότες μπορούν να τα πληρώσουν. 

Τι θα γίνει, κύριε Υπουργέ; Θα τα αφήσουμε έτσι τα πράγματα; Εκείνη η κοινωνική ευαισθησία της Κυβερνήσεώς σας με τα επτακόσια δισεκατομμύρια (700.000.000.000) του ΟΑΕ που θα θέλει τώρα να του χαρίσουμε, να αναλάβει το δημόσιο δηλαδή, τα οκτακόσια δισεκατομμύρια (800.000.000.000) των αστικών συγκοινωνιών, τα εξακόσια πενήντα δισεκατομμύρια (650.000.000.000) της ΕΤΒΑ, τα οκτακόσια δισεκατομμύρια (800.000.000.000) της Ολυμπιακής και είμαστε πάλι στην ίδια κατάσταση, αφορούσαν έναν ελάχιστο αριθμό Ελλήνων πολιτών. Οι αγρότες είναι το 23%. Γι' αυτούς τι σκέπτεσθε να κάνετε; Θα αφήσουμε έτσι τα πράγματα όπως εξελίσσονται μέχρι τώρα εις τρόπον ώστε κάποτε η Αγροτική Τράπεζα να γίνει ιδιοκτήτρια ίσως όλων των αγροτικών κτημάτων της Ελλάδας; 

Είναι ένα ερώτημα στο οποίο δεν μας δώσατε καμία απολύτως απάντηση. Και οι μεν εργαζόμενοι και οι διοικήσεις στους οργανισμούς έχουν προσωπικές ευθύνες γιατί και υπέρογκες αμοιβές ελάμβαναν και είχαν μηδέν παραγωγικότητα, όμως οι αγρότες φταίνε για την GATT, φταίνε για την κοινή αγροτική πολιτική, φταίνε γιατί η Κυβέρνηση δεν προέβλεψε αναδιαρθρώσεις, δεν οργάνωσε τις εξαγωγές, όπως σας είπε ο κ. Γεωργακόπουλος; Για τίποτε δεν φταίνε. Εργάζονται σαν τα σκυλιά, αυτή είναι η πραγματικότητα και δεν απολαμβάνουν σχεδόν τίποτε. 

ΠΡΟΕΔΡΕΥΩΝ (Δημήτριος Β. Κωστόπουλος): Ο κ. Λεονταρίδης έχει το λόγο για τρία λεπτά. 

ΘΕΟΦΙΛΟΣ ΛΕΟΝΤΑΡΙΔΗΣ: Αλλοιώνετε τις σκέψεις μου και τα λόγια, κύριε Υπουργέ. Δεν μίλησα εγώ για επανεθνικοποίηση της κοινής αγροτικής πολιτικής, αλλά για εθνική αγροτική πολιτική συμβατή με την κοινή αγροτική πολιτική, με τη συμπαράσταση του κράτους σε ό,τι αφορά τη μείωση του κόστους παραγωγής, την εξυγίανση της ΑΤΕ, του ΕΛΓΑ, αλλά και του ΟΓΑ, για τη βελτίωση της ανταγωνιστικότητας της ελληνικής γεωργίας. 

Αυτά, κύριε Υπουργέ, νομίζω ότι μπορείτε να τα κάνετε αλλά δεν θέλετε να τα κάνετε. Από την άλλη πλευρά όμως, βρίσκετε εκατοντάδες δισεκατομμύρια για να καλύψετε με σκανδαλώδη τρόπο χρέη δημοσίων οργανισμών. Αυτά σας τα καταλογίζουμε, κύριε Υπουργέ, αλλά και σας τα καταλογίσαμε πιο μπροστά σε επερωτήσεις μας και ερωτήσεις. 

Θέλω να αναφερθώ τώρα σε κάτι που αφορά το δικό μας νομό, το Νομό Σερρών. Μας υποσχεθήκατε το Μάιο, που είχαμε έρθει και συζητήσαμε μαζί σας, την άρση της ποινής του 20% στην επιδότηση του καπνού για το Νομό Σερρών. Μας είχατε πει τότε ότι θα δώσετε μάχες για να κερδίσουμε αυτό το 20%. 

Σας ερωτώ ευθέως τι κάνετε, γιατί και εμείς απολογούμαστε στους αγρότες τις περιοχής μας. Μας ρωτάνε συνέχεια γι' αυτό το θέμα και δεν έχουμε ουδεμία απάντηση. Εδώ όλα αυτά τα οποία μας απαντήσατε, μας τα είπατε με εύσχημο τρόπο. Μας τα παρουσιάσατε όλα ρόδινα, θα έλεγα. Δυστυχώς όμως, κύριε Υπουργέ, θα σας έλεγε να έρθετε καμιά βόλτα μαζί μας στα χωριά, να κάνετε μία περιοδεία για να δείτε σε τι πραγματικά απόγνωση βρίσκονται αυτήν τη στιγμή οι αγρότες όλης της υπαίθρου. 

Ευχαριστώ πολύ. 

(Χειροκροτήματα) 

ΠΡΟΕΔΡΕΥΩΝ (Δημήτριος Β. Κωστόπουλος): Ο κ. Καρασμάνης έχει το λόγο, για τρία λεπτά. 

ΓΕΩΡΓΙΟΣ ΚΑΡΑΣΜΑΝΗΣ: Κύριε Πρόεδρε, ο κύριος Υπουργός κατηγόρησε συλλήβδην όλους τους Βουλευτάς της Νέας Δημοκρατίας -όπως πολύ σωστά ανέφερε και ο κ. Λεονταρίδης- ότι δήθεν μιλήσαμε για εθνικοποίηση της αγροτικής οικονομίας. 

Λάθος, κύριε Υπουργέ. Εμείς υπήρξαμε οι πρωτομάστορες, οι σημαιοφόροι αυτού του οράματος που λέγεται "Ευρωπαϊκή 'Ενωση", ενώ εσείς υπήρξατε οι πολέμιοι. Και δεν θέλω να παρελθοντολογήσω γιατί εν όψει της ανατολής του 21ου αιώνα δεν χτίζετε με παρελθοντολογίες, αλλά με όραμα, έμπνευση, διάθεση, μεράκι και σκληρή δουλειά. 

Μιλήσατε για βελτίωση της ανταγωνιστικότητας των προϊόντων μας στις ξένες αγορές, λες και η αύξηση των εξαγωγών εξαρτάται μόνο από τη μείωση της αρχικής τιμής, της 

  


 

  

Σελίδα 413 

εμπορικής τιμής. Και προσποιείστε ότι αγνοείτε ότι οι εξαγωγές εξαρτώνται από μία πραγματικά εξαγωγική πολιτική, η οποία τα τελευταία χρόνια ήταν ανύπαρκτη. 

Παρουσιάσατε το τελευταίο διάστημα την υποτίμηση ως θείο δώρο, ότι θα τονώσει τις εξαγωγές, λες και οι εξαγωγές εξαρτώνται από την αλλαγή της ισοτιμίας της δραχμής με το ECU. Οι εξαγωγές οφείλονται σε μία σωστή εξαγωγική πολιτική, την οποία -δυστυχώς- δεν εφαρμόσατε αυτά τα χρόνια. 

Για την ταμπακιέρα δεν μας είπατε τίποτε. Εμείς σας μιλήσαμε για τα τρέχοντα προβλήματα που απαιτούν άμεσες λύσεις. Σας είπαμε για την Αγροτική Τράπεζα, σας φέραμε και το παράδειγμα που επικαλέστηκε ο κ.Σωτηρλής ότι στα δέκα εκατομμύρια (10.000.000) δραχμές θα διαγραφεί το 60% και είπατε ότι εφαρμόζεται. Λάθος. Πέστε μου σε ποια περιοχή και ποια Αγροτική Τράπεζα το εφαρμόζει αυτό. 

Μιλήσατε για εξώδικο διακανονισμό. Αυτό είναι άλλη περίπτωση, κύριε Υπουργέ. Αυτό αναφέρεται στους μεγάλους οφειλέτες. Πάρτε επιτέλους, κάποιες αποφάσεις ή αυτές που εξαγγέλετε εφαρμόστε τες. 

Από εκεί και πέρα, δεν είπατε τίποτε για την πρόωρη συνταξιοδότηση. Τι θα γίνει; Θα συνεχιστεί αυτό το απαράδεκτο φαινόμενο; Θα συνεχίζετε να μην καταβάλετε τις πρόωρες συνταξιοδοτήσεις; Ξέρετε πάρα πολύ καλά ότι αυτοί οι άνθρωποι εγκατέλειψαν την περιουσία τους και περιμένουν να ζήσουν απ' αυτήν την πενιχρή σύνταξη. Ορίστε επιτέλους, μία συγκεκριμένη ημερομηνία, πότε αυτοί οι αγρότες θα πληρώνονται. Και μην επικαλείστε αυτό που λέτε ότι, επειδή το Υπουργείο Οικονομικών έβαλε κάποιον υπόλογο, γι'αυτό υπάρχει αυτή η καθυστέρηση. Δέκα μήνες είναι αυτό το φαινόμενο. Μιλάτε για εκσυγχρονισμό. Πού είναι αυτός, επιτέλους, ο εκσυγχρονισμός αυτών των υπηρεσιών; 

Και κάτι άλλο. Τι θα γίνει, επιτέλους, με τους βαμβακοπαραγωγούς; Αυτή η μέση ηρτημένη παραγωγή που βάλατε κατά στρέμμα είναι πάρα πολύ χαμηλή και μένει το βαμβάκι στα χωράφια. Κινδυνεύει να υποβαθμιστεί η ποιότητα και να μείνει ακόμη στα χωράφια. 

Είναι απλά πράγματα, κύριε Υπουργέ, που ζητούν εδώ και τώρα λύση. Το καζάνι, κύριε Υπουργέ, βράζει. Προσέξτε το αυτό. Μιλάμε για εκρηκτικές καταστάσεις το φθινόπωρο. Θα είστε υπεύθυνος και υπόλογος για όλη αυτήν την κατάσταση. Ευχαριστώ. 

(Χειροκροτήματα) 

ΠΡΟΕΔΡΕΥΩΝ (Δημήτριος Β. Κωστόπουλος): Ο κ. Βεζδρεβάνης έχει το λόγο για τρία λεπτά. 

ΗΛΙΑΣ ΒΕΖΔΡΕΒΑΝΗΣ: Κύριοι συνάδελφοι, ο κύριος Υπουργός είπε ξανά τα ίδια που πάντα λέγει στις επερωτήσεις μας. Και εμείς, κύριε Υπουργέ, είμαστε υποχρεωμένοι να λέμε πάλι τα ίδια, αφού τα ίδια προβλήματα παραμένουν άλυτα. 

Κράτησα εδώ κάποια σημεία της ομιλίας σας και ήθελα με δύο λέξεις να τα σχολιάσω. 

Είπατε ότι οι συνεταιρισμοί ασκούν πολιτική και δεν επιτελούν το έργο τους. Εσείς τους διδάξατε να κάνουν αυτό που κάνουν και δεν κάνετε τίποτε για να τους αλλάξετε αυτήν τη νοοτροπία. 

Είπατε πως αν ο ΕΛΓΑ λειτουργούσε ως ασφαλιστική εταιρεία, θα χρησιμοποιούσε τους μισούς υπαλλήλους. Εσείς δεν διορίζετε το διοικητή; Γιατί δεν κάνετε αυτό που πρέπει να κάνετε, ώστε αυτοί οι διπλάσιοι υπάλληλοι, να μπορούν να κάνουν το μισό το οποίο θα έκαναν οι ιδιωτικές ασφαλίσεις; 

Αναφερθήκατε στις προτεραιότητες και είπατε "μας ενδιαφέρει κυρίως το προϊόν". Δεν διαφωνεί κανείς μαζί σας. Το προϊόν όμως πρέπει να γίνει ανταγωνιστικό. Τι κάνατε για να γίνει ανταγωνιστικό το αγροτικό προϊόν; 

Για μια ακόμα φορά, κύριε Υπουργε, απεκδύεσθε, όχι ως Υπουργός Γεωργίας, αλλά ως Κυβέρνηση, των υποχρεώσεών σας. Είπατε ότι ο οικείος νομάρχης κάθε νομαρχίας είναι ο Υπουργός της Γεωργίας, γιατί παρεχωρήθησαν τέτοιες αρμοδιότητες και πρέπει να τις ασκήσει. 

Δεν διαφωνούμε σ' αυτό. Δεν είσθε όμως ενιαία Κυβέρνηση; Τι δώσατε στις Νομαρχιακές Αυτοδιοικήσεις για να μπορούν να επιτελέσουν το έργο τους; 

Ρωτάμε τους νομάρχες της χώρας γιατί δεν πάνε μπροστά τα γεωργικά προγράμματα, γιατί δεν πάει μπροστά η γεωργία και μας λένε ότι δεν έχουν το ένα, δεν έχουν το άλλο. Ποιος θα τους τα δώσει, κύριε Υπουργέ; 

Είχα πει μια φορά από αυτήν τη θέση -και ίσως παραξηγήθηκα, γιατί δεν έχετε ανάγκη συνηγόρου- ότι αν κάποιοι μέσα στο ΠΑ.ΣΟ.Κ. θέλουν την πολιτική σας εξόντωση, δεν φταίμε εμείς. Εάν κάποιοι Υπουργοί δικοί σας, συνάδελφοί σας, δεν σας βοηθούν στο έργο σας, δεν φταίμε εμείς. 

Εμείς ζητάμε ευθύνες από τον καθ' ύλην αρμόδιο. Και καθ' ύλην αρμόδιος είσθε εσείς, κύριε Υπουργέ της Γεωργίας. Δεν θα ανατρέξουμε εμείς στο αν οι Νομαρχιακές Αυτοδιοικήσεις υπάγονται στον Υπουργό των Εσωτερικών και αν ο Υπουργός των Εσωτερικών δεν δίνει την ευχέρεια να προσληφθούν, παραδείγματος χάρη οι γεωπόνοι που χρειάζονται. Βρείτε τα, κύριε Υπουργέ. 'Εχετε κοινή ευθύνη. Σε μια κυβέρνηση ο κάθε Υπουργός δεν έχει αυτοτέλεια από την καθ' ύλην αρμοδιότητα. Μετέχει σε ένα συλλογικό όργανο που λέγεται κυβέρνηση και επομένως είναι συνυπεύθυνος. 

Γι' αυτό, κύριε Υπουργέ, ειλικρινά για μια ακόμη φορά, εγώ τουλάχιστον προσωπικά -πιστεύω ότι και άλλοι συνάδελφοι της Νέας Δημοκρατίας το ίδιο θα αισθάνονται- δεν είμαι ικανοποιημένος από τις απαντήσεις τις οποίες δώσατε στη σημερινή μας επερώτηση. Σας ευχαριστώ. 

ΠΡΟΕΔΡΕΥΩΝ (Δημήτριος Β. Κωστόπουλος): Ο κ. Μπασιάκος έχει το λόγο για δέκα λεπτά. 

ΕΥΑΓΓΕΛΟΣ ΜΠΑΣΙΑΚΟΣ: Κύριε Πρόεδρε, ο κοινοβουλευτικός έλεγχος δια των επερωτήσεων έχει και μία σημασία. Να δίνονται απαντήσεις στα ερωτήματα τα οποία τίθενται. 

Τίθενται καλόπιστα τα ζητήματα, αλλά δυστυχώς απαντήσεις δεν παίρνουμε. Είναι η πολλοστή φορά που ο κύριος Υπουργός αρκείται σε μία διάλεξη -πιστεύει ότι δεν γνωρίζουμε τα θέματα, τα γνωρίζει ο ίδιος σε θεωρητικό επίπεδο- αλλά δεν μας δίνει απαντήσεις στα κρίσιμα ερωτήματα, τα οποία θέτουμε με την επερώτησή μας. 

Σήμερα βέβαια δεν χρησιμοποίησε ύβρεις, αλλά αρκέστηκε σε θεωρητικές τοποθετήσεις. 

Εμείς επαναλαμβάνουμε ορισμένα κρίσιμα ζητήματα που του έθεσε πρώτος ο κ. Σημίτης. Τι θα γίνει με τον ΕΛΓΑ; Μας είπατε ότι είσθε ευχαριστημένος από τον ΕΛΓΑ. Θα του αυξήσετε τις εισφορές, δεν κάνετε τίποτα για να κτυπήσετε την εισφοροδιαφυγή που είναι το μείζον θέμα, θα επιβάλετε αύξηση μέσα σε πολύ μικρό χρονικό διάστημα, λιγότερο του έτους, από το 2%, κύριε Τζουμάκα, στο 5%. Εγώ αυτό το καταλαβαίνω ως πάρα πολύ μεγάλη αύξηση. Είναι αύξηση 150%. Εάν αυτό είναι η λύση του προβλήματος του ΕΛΓΑ εντάξει. Eπιβάλετε φόρους, επιβάλετε εισφορές. 

Το ίδιο κάνετε με τη φορολογία. Ο κ. Σημίτης είχε πει προεκλογικά ότι δεν θα μπει κανένας νέος φόρος, αλλά έχουν μπει εξήντα νέες φορολογίες. Εγώ δεν έχω δει σε κανένα πρόγραμμά σας να υπάρχει εξαγγελία ότι θα αυξήσετε κατά 150% τις εισφορές του ΕΛΓΑ. 

Και για τον ΟΓΑ υπάρχει μία υπέρογκη αύξηση, την οποία δεν μπορεί να αντέξει ο αγρότης. Εγώ σας προκάλεσα και σας παρακάλεσα. Πείτε μας, πόσοι αγρότες έχουν πληρώσει τις εισφορές που προβλέπονται από τη νομοθεσία σας; Αποφεύγετε να μας απαντήσετε. Δώστε μας μια απάντηση. Τι θα κάνετε με εκείνους που δεν πληρώνουν, που δεν αντέχουν να πληρώσουν αυτές τις αυξημένες εισφορές των ογδόντα πέντε χιλιάδων (85.000) δραχμών το λιγότερο; Στην περίπτωση μιας οικογένειας που έχει δύο μέλη ασφαλισμένα, το ποσό αυτό ξεπερνά τις εκατόν εβδομήντα χιλιάδες (170.000) δραχμές, που προσαυξάνεται με επιβαρύνσεις εκπρόθεσμης καταβολής και δημιουργεί μεγαλύτερο πρόβλημα. 

Δεν μας είπατε τίποτα για την εκπαίδευση των αγροτών. Εγώ σας ρώτησα, πόσοι αγρότες εκπαιδεύονται σήμερα με το νέο σας σύστημα και γιατί ο θεσμός αυτός είναι αποτελεσματικότερος από το θεσμό που είχε ισχύσει στο παρελθόν. Πώς θα τους εκπαιδεύσετε, πώς θα τους ενημερώσετε; Σας θέτουμε καίρια ερωτήματα. 

  

 

  

Σελίδα 414 

Σας θέσαμε με την επερώτηση το μείζον θέμα του μητρώου των αγροτών. Πάντοτε χρησιμοποιούσατε, ως επιχείρημα και ως πρόφαση να μην εφαρμόσετε το μέτρο μείωσης της τιμής των καυσίμων ή να μη λάβετε άλλα μέτρα συμβατά με την Ευρωπαϊκή 'Ενωση, που αναφέρονται στη στήριξη των κατά κύριο επάγγελμα αγροτών. 

Τι έχετε κάνει μέχρι τώρα; Αρκεστήκατε να εμφανίζεσθε, ότι συμφωνείτε με το μητρώο των αγροτών, το εξαγγείλατε, σας το παρέδωσε ο κ. Λόλιος, ο πρόεδρος της ΠΑΣΕΓΕΣ πριν από καιρό, όμως ακόμα και σήμερα το μητρώο των αγροτών είναι άχρηστο και τώρα δεν έχετε και προφάσεις για να αναβάλετε τη λήψη μέτρων. Και αντί να πάρετε μέτρα, λέτε το 30% να το κάνουμε 40% και τα οκτώ δισεκατομμύρια (8.000.000.000) να τα κάνουμε έντεκα (11.000.000.000). Αυτό μας λέτε. Δεν μας σχολιάσατε καθόλου αυτήν την επισήμανση. Εσείς μας είπατε, ότι είναι εκατόν είκοσι δισεκατομμύρια (120.000.000.000) το κόστος της κατάργησης του ειδικού φόρου κατανάλωσης, άρα το κόστος εφαρμογής τους, το 40% του ειδικού φόρου κατανάλωσης, ανέρχεται σε πενήντα δισεκατομμύρια (50.000.000.000) τουλάχιστον. Γιατί δεν έχετε εγγράψει στον προϋπολογισμό πενήντα δισεκατομμύρια (50.000.000.000); Τι θα κάνετε στο νέο προϋπολογισμό; Και επειδή είναι γνωστό ότι αυτήν την ώρα συζητούν οι Υπουργοί για τον προϋπολογισμό, δεν ξέρω αν υπάρχει κάποιος από τον τομέα της γεωργίας, που θα ενδιαφερθεί, που θα πιέσει άλλους Υπουργούς. Για να μην έλθετε και μας πείτε μετά, ότι ο κ. Χριστοδουλάκης -γιατί είναι γνωστό και αυτό το επιχείρημά σας-αρνείται, είναι σφιχτός, τι να κάνουμε; Αυτά μας λέτε. Εσείς είστε Κυβέρνηση, ενιαία είναι η Κυβέρνηση. Αν δεν τα διεκδικείτε από την ίδια την Κυβέρνησή σας, πώς θα τα επιτύχετε; 

Και βέβαια, δεν μας είπατε τίποτα -σας προκάλεσε και ο κ. Τσιτουρίδης εν συνεχεία- για το μείζον θέμα της ρυθμίσεως των χρεών των συνεταιριστικών οργανώσεων και των παραγωγών χελιών. Τι κάνατε μ' αυτό; Εξαντλείτε -σας το έχουμε τονίσει επανειλημμένως- όλες τις διαπραγματικές δυνατότητες που έχει η χώρα, για να περάσετε αντικοινοτικές και σκανδαλώδεις ρυθμίσεις και αποφεύγετε να θέσετε, όπως έχετε καθήκον και όπως έχετε και ευκαιρίες, σημαντικά θέματα που αντιμετωπίζουν οι αγρότες. 

Σας παρακάλεσα να μας πείτε για το βαμβάκι. Για το βαμβάκι, κύριε Υπουργέ, έχετε θέσει πέντε συγκεκριμένα θέματα. Πέρα από το ότι τώρα οι άνθρωποι δεν μπορούν να μαζέψουν, γιατί τους κάνετε τα ισοζύγια, πέρα από το ότι τους έχετε επιβάλλει γραφειοκρατικές διαδικασίες, προσφεύγετε και σε σκανδαλώδεις εξαγγελίες, όπως αυτές στη Βοιωτία που είπατε ότι θα αυξήσετε δέκα, δεκαπέντε κιλά και το παρουσίασε ο κ. Κατσιμπάρδης ως μεγάλη του επιτυχία και έχασε τις εκλογές, γιατί κατάλαβε ο κόσμος ότι τους εμπαίζει. Με παρέμβαση του κ. Κατσιμπάρδη -λέει- ο κ. Τζουμάκας, ο οποίος είναι ο φεουδάρχης στον τομέα της γεωργίας, αποφασίζει και διατάσσει δεκαπέντε κιλά παραπάνω στη Βοιωτία. Οι άλλες περιοχές τι θα κάνουν, κύριε Υπουργέ; Και γιατί δεν το κάνατε άλλες χρονιές που μπορούσατε, να αυξήσετε δηλαδή το μέσο όρο από τα διακόσια εβδομήνα ή τα διακόσια ογδόντα κιλά και να μη μένει αδιάθετη η ποσότητα των τετρακοσίων κιλών κατά στρέμμα, που πλέον δεν πληρώνονται με την επιδότηση, γιατί έτσι αποφάσισε ο προκάτοχός σας Υπουργός. Δεν κάνετε τίποτε απολύτως. 

Με τα πέντε αιτήματα τι κάνετε; Κανένα απ' αυτά δεν έχει ικανοποιηθεί. Και άλλη μία χρονιά πάει χαμένη. Το 2000 τελειώνει η ισχύς του Κανονισμού αυτού. Πότε θα πάρετε αυτά τα πέντε μέτρα, τα οποία μας διατυμπανίζετε εδώ, ότι είναι τα μέτρα για την επίλυση του προβλήματος των βαμβακοπαραγωγών; 

Σας έθεσε ο κ. Τσιτουρίδης ένα μείζον θέμα, για τα σιτηρά. Απούλητα τα σιτηρά, δεν καταβάλλεται το τίμημα από την πώληση του προϊόντος αυτού, 'Εχουν μειωθεί τα στρέμματα τα οποία μπορούν να επιδοτηθούν, τι κάνετε γι' αυτό; Σε λίγο καιρό όλοι θα θέλουν να βάλουν στάρι, σκληρό στάρι, γιατί είναι το μόνο το οποίο μπορεί να τους δώσει μία επιδότηση. Αλλά και αυτό το υποθηκεύσατε και συμφωνήσατε, με την υπογραφή σας, να μειωθεί η έκταση των σιτηρών, που πληρώνεται από την Ευρωπαϊκή 'Ενωση. 

Δεν σας είπαμε ποτέ, κύριε Υπουργέ, ότι θέλουμε να επανεθνικοποιηθεί η κοινή αγροτική πολιτική. Καταλάβετέ το επιτέλους, το λέμε ελληνικά. Το λέμε κατά τρόπο όσο γίνεται πιο απλό. Εμείς θέλουμε τα συμβατά με την Ευρωπαϊκή 'Ενωση εθνικά μέτρα να τα πάρετε, αυτά σας προτείνουμε και θέλουμε να πιέσετε στην Ευρωπαϊκή 'Ενωση για τη μη επανεθνικοποίηση της κοινής αγροτικής πολιτικής, που ζητείται επί των ημερών σας. Ουδέποτε τόλμησε κανείς επί ημερών της Νέας Δημοκρατίας να θέσει τέτοια θέματα. 'Οταν, όμως, εξαντλείτε τις δυνατότητές σας, παρακαλώντας τους Υπουργούς να σας λύσουν το θέμα των χελιών, δεν έχετε χρόνο και δυνατότητα να τους θέσετε αυτά τα πολύ σοβαρά θέματα. 

Σας είπαμε τα στοιχεία της EUROSTAT, όχι για να σας κάνουμε κριτική, γιατί το πρόβλημα είναι συνολικό της χώρας και δεν προσπαθούμε να αποκομίσουμε κομματικά οφέλη απ' αυτό. Σας λέμε ένα παραπάνω επιχείρημα, να θέσετε στα αρμόδια όργανα της Ευρωπαϊκής 'Ενωσης, το μείζον θέμα της μείωσης του ενεργού αγροτικού πληθυσμού, αλλά και της μείωσης του αγροτικού εισοδήματος, για να διεκδικήσετε επιτέλους κάτι. Και πρέπει να καταλάβετε ότι τα στοιχεία αυτά είναι συγκριτικά. 

Τι μας λέτε ότι δεν μπαίνουν οι ζημιές; Τα στοιχεία είναι συγκριτικά. Πώς μεταβάλλεται το αγροτικό εισόδημα μεταξύ των ετών μέχρι το 1993 και από το 1993 και μετά, όταν διαρκώς μειώνεται κατά 2,5% κατά μέσο όρο. Δεν απαντάτε σε αυτό. Προσπαθείτε με τεχνάσματα να δημιουργήσετε εντυπώσεις. Επιχείρημα σας δίνουμε με τα στοιχεία αυτά. 'Η λέτε καλά περνάνε οι αγρότες; Αυτά λέτε στις Βρυξέλλες, αυτά μαθαίνουν οι Βρυξέλλες και δεν υπάρχει κανένας λόγος να ικανοποιηθούν τα αιτήματά σας. Δεν έχετε στρατηγική, δεν έχετε συγκρότηση. 'Εχετε μία μόνιμη εθνική αντιπροσωπεία στις Βρυξέλλες, η οποία σας ενημερώνει μεν, αλλά ίσως δεν τα καταλαβαίνετε ή δεν τα αξιοποιείτε. Κάτι απ' όλα αυτά γίνεται. 

Ξέρετε, κύριε Υπουργέ, συζητούσα με συναδέλφους προηγουμένως. Οι αγρότες σας έχουν φτιάξει σκιάχτρο. Σας θεωρούν εφιάλτη, τα βλέπετε. Δεν έχει γίνει με άλλο Υπουργό της Κυβέρνησης αυτό. Αφήστε τη Β' Αθηνών και πηγαίνετε λίγο στην περιφέρεια να δείτε τι λέει ο κόσμος. Βοά. Μετά λέτε ότι γίνονται κινητοποιήσεις. Δεν έχετε λύσει το θέμα των δικών, το καλοκαίρι κοροϊδεύατε εδώ. Σας είπα και πάλι γι' αυτό σας καταψήφισε ο αγροτικός κόσμος, γι' αυτό σας καταψηφίζουν τα κόμματα της Αριστεράς στο δεύτερο γύρο. Μην προσπαθείτε να βρείτε συνωμοσίες που εσείς δημιουργήσατε στο παρελθόν. Δεν υπάρχουν τέτοια πράγματα. Αυθόρμητα ο κόσμος καταδικάζει την πολιτική σας. Είναι πολύ απλό. Ολιγωρείτε και στον αγροτικό τομέα. 

Μας είπατε για την Αγροτική Τράπεζα. Λέει η Αγροτική Τράπεζα είναι εμπορική. Χαίρω πολύ. Η Αγροτική Τράπεζα έχει επισφάλεια ανείσπρακτα ποσά ύψους ενός τρισεκατομμυρίου (1.000.000.000.000) δραχμών, καμία άλλη εμπορική τράπεζα, δεν έχει τέτοιο πρόβλημα, δεν εισπράττετε από "ημετέρους", δεν κάνετε τίποτα προς την κατεύθυνση αυτή. Δικός σας είναι ο διοικητής της Αγροτικής Τράπεζας. Να τον χαιρόσαστε. Εσείς τον έχετε ορίσει. Και βέβαια τα επιτόκια τα οποία λέτε, ψευδώς το λέτε και πάλι 15%, αυτό λέει η Ε.Ο.Κ. Στη Γερμανία πόσο είναι τα επιτόκια; 

ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας ): Τριπλάσια του πληθωρισμού. Είναι 4,8%. 

ΕΥΑΓΓΕΛΟΣ ΜΠΑΣΙΑΚΟΣ: Δεν είναι τριπλάσια του πληθωρισμού, κύριε Υπουργέ. Δεν λέει η Ε.Ο.Κ. να είναι τριπλάσια του πληθωρισμού. Η Ε.Ο.Κ. λέει να είναι λίγο παραπάνω από τον πληθωρισμό για να μπορεί να δουλέψει το διαχειριστικό κόστος της τράπεζας. Αυτό λέει. Πέστε μας πόσο είναι στη Γερμανία. Εγώ σας είπα πόσο είναι. 

ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας ): Ο πληθωρισμός στη Γερμανία είναι 1,5% και τα επιτόκια 4,8% και 5%. 



 

  

Σελίδα 415 

ΕΥΑΓΓΕΛΟΣ ΜΠΑΣΙΑΚΟΣ: Δεν είναι, κύριε Υπουργέ, 4,8% είναι 3%. 

ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας ): Λυπάμαι πάρα πολύ δεν γνωρίζετε τίποτα. Λέτε ένα σωρό ανακρίβειες, αλλά είμαι υποχρεωμένος να σας ακούω. Τι να κάνω; 

ΕΥΑΓΓΕΛΟΣ ΜΠΑΣΙΑΚΟΣ: Δεν είναι δυνατόν να είναι ανταγωνιστική η ελληνική γεωργία με τις συνθήκες αυτές, με 17% επιτόκιο. Σας είπε ο συνάδελφος κ. Καρασμάνης αυτήν τη στιγμή παρακρατούνται οι επιδοτήσεις. 'Εχετε δηλώσει επανειλημμένως στη Βουλή. Κάντε κάτι. Σας το καταγγέλλουμε. Παρακρατούνται οι επιδοτήσεις. Αυτό είναι παράνομο. Γιατί το ανέχεστε; Είπατε ότι θα στείλετε μία εγκύκλιο στην τράπεζα. 

Και βέβαια ο κ. Παπαντωνίου ανεγνώρισε -δεν είσαστε μπροστά, κύριε Υπουργέ- ότι δεν έχουν δοθεί κονδύλια για τη γεωργία. Τώρα εσείς πού βλέπετε έργα στον αγροτικό τομέα και πανηγυρίζετε; Πέστε μας ένα έργο μεγάλο που έγινε στη χώρα. Ο κ. Παπαντωνίου που δεν είναι Υπουργός Γεωργίας και μπορεί να έχετε αντικρουόμενα συμφέροντα λόγω τομέων δεσμεύεται ότι θα αυξήσει τα κονδύλια του τρίτου πακέτου Σαντέρ. Ξέρετε πού καταντήσαμε. Να θέλουμε σύμμαχό μας τον κ. Παπαντωνίου και όχι εσείς. Ο κ. Παπαντωνίου σας τα δίνει και εσείς δεν τα διεκδικείτε. 

Για το λάδι τι μας είπατε; Πήρε είπατε η Ελλάδα παραπάνω. Σας πληροφορώ ότι η Ελλάδα πήρε 7,5% παραπάνω μέση εγγυημένη ποσότητα, η Ισπανία 21,5% τριπλάσια αύξηση έχει η Ισπανία και η Πορτογαλία 17%. Και σας είπα ότι για τις νέες φυτεύσεις εξασφάλισαν στην Ισπανία τριάντα φορές περισσότερα στρέμματα από όσα η Ελλάδα. 

ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Ούτε ένα στρέμμα. 

ΕΥΑΓΓΕΛΟΣ ΜΠΑΣΙΑΚΟΣ: 'Ενα εκατομμύριο στρέμματα. Το λέτε και στα σημειώματά σας. Θα τα φέρουμε και στη Βουλή. 'Ενα εκατομμύριο στρέμματα έναντι τριάντα πέντε χιλιάδων στρεμμάτων στη χώρα μας. 

ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Ούτε ένα στρέμμα. 

ΕΥΑΓΓΕΛΟΣ ΜΠΑΣΙΑΚΟΣ: Εντάξει, κύριε Υπουργέ, θα το δούμε. Τα στοιχεία σας, επικαλούμαι. 

Για τους συνεταιρισμούς δεν μας είπατε τίποτε. Να μας πείτε κάτι για τις ομάδες παραγωγών, γιατί χάνονται επιδοτήσεις λόγω κακής λειτουργίας της ομάδος παραγωγών, που είναι απαραίτητη προϋπόθεση για να καταβάλλονται επιδοτήσεις, παραδείγματος χάριν στα οπωροκηπευτικά. 

Τι κάνετε με τους συνεταιρισμούς; Εξαγγείλατε τη συγχώνευσή τους. Εμείς είμαστε αντίθετοι με το μέτρο αυτό. Αλλά εσείς τους απειλείτε κιόλας τώρα που τέλειωσαν οι εκλογές και θα το ενεργοποιήσετε. Είμαι βέβαιος. Θα τους συγχωνεύσετε λέει γιατί μόνο έτσι θα λειτουργούν και θα βάλετε τους προβληματικούς με τους μη προβληματικούς συνεταιρισμούς και θα τα κάνετε έναν αχταρμά, χωρίς να ξεχωρίζετε ποιος είναι προβληματικός ποιος όχι και για ποιο λόγο, αφού εσείς νομιμοποιείτε τις παρανομίες σας στους συνεταιρισμούς εγκρίνοντας τη ρύθμιση χρεών τους με αυτόν το σκανδαλώδη τρόπο, που κάνατε και στο παρελθόν. 

Φοβάμαι, κύριε Υπουργέ, ότι ό,τι και εάν σας λέμε δεν πρόκειται εσείς να ανταποκριθείτε και να λάβετε υπόψη σας τις συγκεκριμένες προτάσεις, ακόμα και της Διακομματικής Επιτροπής της Βουλής. Και σε άλλη επερώτηση εγώ θα σας θέσω τι ζητάν οι συνάδελφοί σας του ΠΑΣΟΚ από σας, που τους αγνοείτε και τους γράφετε στα παλιά σας τα παπούτσια, να δούμε τι θα μας πείτε. Διότι με την πολιτική σας και τις ολιγωρίες σας ο αγροτικός τομέας οδηγείται σε αφανισμό. Ευχαριστώ. 

ΠΡΟΕΔΡΕΥΩΝ (Δημήτριος Β. Κωστόπουλος): Κύριοι συνάδελφοι, τη συνεδρίασή μας παρακολουθούν από τα δυτικά θεωρεία αφού προηγουμένως ξεναγήθηκαν στην έκθεση της αίθουσας "ΕΛΕΥΘΕΡΙΟΣ ΒΕΝΙΖΕΛΟΣ" τριάντα τρεις μαθητές και μαθήτριες με δύο συνοδούς-καθηγητές από το 7ο Λύκειο Λάρισας. 

(Χειροκροτήματα απ'όλες τις πτέρυγες) 

Ο Υπουργός κ. Τζουμάκας έχει το λόγο. 

ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Κύριε Πρόεδρε, όπως είχα πει και στην πρωτολογία μου, επειδή ο χρόνος ήταν περιορισμένος θα αναφερόμουν στο δεύτερο μέρος της ομιλίας μου σε θέματα για τα οποία δεν υπήρχε ο ανάλογος χρόνος. 

Θα συνεχίσω από εκείνο το σημείο της ομιλίας μου. 

Υπήρχε το ερώτημα στον έλεγχο που γίνεται σήμερα τι γίνεται με την εκπαίδευση στον αγροτικό τομέα και μάλιστα πόσοι αγρότες έχουν εκπαιδευθεί τα τελευταία δύο χρόνια. 

Στις Τεχνικές και Επαγγελματικές Σχολές που γίνεται εκπαίδευση και κατάρτιση, το 1996 είχαν φοιτήσει περίπου χίλιοι εκατόν πενήντα μαθητές, και το 1997 είχαν φοιτήσει χίλιοι τριάκοσιοι πενήντα μαθητές και το 1998 χίλιοι τετρακόσιοι πενήντα μαθητές. Γι' αυτόν το λόγο, δαπανήθηκαν περίπου δυόμισι δισεκατομμύρια (2.500.000.000) δραχμές στα σχολεία αυτά τα οποία είναι δεκατέσσερα και φέτος μάλιστα θα γίνει μία νέα σχολή στην Καρδίτσα. Αλλά σύμφωνα με τον νέο νόμο του Υπουργείου Παιδείας δεν θα λέγονται πλέον Τ.Ε.Σ. αλλά Τ.Ε.Ε. 

Στα υπόλοιπα εκπαιδευτικά προγράμματα που θα δαπανηθούν μέχρι το τέλος του 1999 από το πακέτο Ντελόρ δύο -δηλαδή στην πενταετία 1994-1999- επτάμισι δισεκατομμύρια (7.500.000.000). Φέτος πέρασαν από τέτοιες διαδικασίες εκπαίδευσης περίπου τριάντα χιλιάδες αγρότες και για το νέο έτος υπολογίζεται ότι θα αυξηθούν και θα φθάσουν στους πενήντα χιλιάδες αγρότες. 

Ασφαλώς θα λάβουμε υπόψη μας την παρατήρηση που έκανε ο κ. Ρόκκος, από το υπόλοιπο της Θεσσαλονίκης, ότι παρουσιάζονται φαινόμενα όπου μόνο ορισμένοι αγρότες παίρνουν μέρος σε αυτά τα σεμινάρια. Αυτό είναι απαράδεκτο γιατί δεν είναι αυτό το πνεύμα και οι υπηρεσίες πρέπει να λειτουργούν σωστά στην περιφέρεια. 

'Ενα άλλο θέμα, που δεν μου δόθηκε η ευκαιρία να απαντήσω στην πρώτη μου τοποθέτηση, αφορά το ζήτημα των έργων που γίνονται για την αποκατάσταση των ζημιών από τις πυρκαγιές. Ειπώθηκε και εδώ ότι δεν γίνεται τίποτα. Δεν πρέπει να λέγονται τέτοιες ανακρίβειες. Τελείωσαν τα έργα στον Υμηττό. Δεν είναι θέμα να τα πούμε εμείς εδώ μέσα. Προηγούνται τα ΜΜΕ που έδειξαν ότι τελείωσαν εκεί τα αντιδιαβρωτικά και αντιπλημμυρικά έργα. Τελειώνουν στον πρώτο τομέα της Πεντέλης μέσα σε μία εβδομάδα όλα τα έργα και συνεχίζουμε στο δεύτερο τομέα, γιατί χωρίστηκε σε δύο τομείς. 

Είναι σε εξέλιξη τα έργα στον Αυλώνα, είναι σε εξέλιξη όλα τα έργα τα αντιπλημμυρικά και αντιδιαβρωτικά, τόσο στην περιφέρεια της Πελοπονήσου με έδρα την Τρίπολη, όπου έγιναν οι μεγάλες ζημιές στον Ταϋγετο, όσο και στην περιφέρεια της δυτικής Ελλάδος.'Οχι γενικώς και αορίστως, ενεκρίθησαν όλες οι μελέτες, έχουν εγκατασταθεί συνεργεία, έχουν εγκατασταθεί συνεταιρισμοί δασεργατών που έχουν εγκαταστήσει και κατοικίες προκατασκευασμένες, για παράδειγμα στον Ταϋγετο, αλλά και σε άλλες περιοχές και εργάζονται εντατικά. Θα τελειώσουν δε όλα τα έργα, όπως έχουμε δεσμευθεί, μέχρι το τέλος του χρόνου και θα δαπανηθεί το ποσό περίπου των τριών δισεκατομμυρίων (3.000.000.000) δραχμών. Τα υπόλοιπα δε θα εκταμιευθούν το 1999 και το 2000 όπως προβλέψαμε για το πρόγραμμα, δηλαδή μέσα σε μια τριετία. 

Η αναδάσωση θα αρχίσει την 1η Νοεμβρίου σε όλη τη χώρα -γίνεται καμπάνια- με εθελοντές, με σχολεία και με όλες όσες δυνατότητες υπάρχουν για να πετύχουμε ένα καλύτερο αποτέλεσμα. Καλό θα είναι όμως όταν θα έρθει η ώρα και θα υπάρχει ειδική τοποθέτηση γι' αυτό, να μιλήσουμε. 

Υπάρχει ένα τρίτο θέμα σχετικά με το σιτάρι. Ειπώθηκε μία ανακρίβεια ότι δηλαδή με την υπογραφή μου μειώθηκαν τα δικαιώματα. Δεν υπέγραψα. Καταψήφισα αυτήν την απόφαση. Να μη λέμε τόσα πολλά ψέμματα εδώ πέρα. Δεν χρειάζεται. Η Ελλάδα έχασε τρία εκατομμύρια δικαιώματα διότι ουδέποτε τα ήσκησε. Είχε εννέα εκατομμύρια δικαιώματα και δεν τα καλλιεργούσε. Η χώρα μας απομονώθηκε διότι δεν μπορούμε 

  

 

  

Σελίδα 416 

να υποστηρίξουμε παρασιτικές δραστηριότητες στην Ευρωπαϊκή 'Ενωση, ούτε στα Συμβούλια. Οι άλλοι δεν τρώνε κουτόχορτο. 'Οταν είχαμε σαφή εικόνα μιας δεκαετίας όπου τρία εκατομμύρια δικαιώματα δεν τα ασκούσαμε, δεν μπορούσαμε να συνεχίσουμε να τα έχουμε και τα απωλέσαμε. Και τα απωλέσαμε διότι πίεσε η βιομηχανία των ζυμαρικών, ένα λόμπυ χωρών που είχαν την πλειοψηφία. Και δεν μπορεί μια χώρα που έχει πέντε ψήφους, που δεν ασκεί δικαίωμα που κάνει παρασιτικές δραστηριότητες, να έχει και το κέρδος. Χρειάζεται λίγη περισσότερη σοβαρότητα. 

Θα απαντήσω τώρα σε συγκεκριμένα θέματα. Ο συνάδελφος κ. Κανταρτζής του ΚΚΕ είπε ότι δεν εφαρμοζόνται τα μέτρα για τους νέους αγρότες διότι το σχέδιο εγκυκλίου απαιτεί να έχουν εκατόν σαράντα επτά στρέμματα βαμβάκι. Αυτό δεν αληθεύει. Ο νέος θεσμός που εμείς ψηφίσαμε εδώ στο Κοινοβούλιο -άλλο ψέμμα και αυτό που ειπώθηκε- λέγει ότι κάθε νεοεισερχόμενος αγρότης δεν χρειάζεται να έχει κανένα προαπαιτούμενο. Απαιτείται να έχει σαράντα ετών ηλικία και μέσα στη διετία από αυτό που θα εργασθεί να έχει το 50% από τον αγροτικό τομέα. Και βάλαμε -θυμάσθε όλοι- αυτόν το θεσμό για να αποκλείσουμε τη γραφειοκρατία τους υπαλλήλους που θα ήθελαν να κάνουν παιχνίδια και άλλες διαδικασίες. Δεν υπήρχε κανένα προαπαιτούμενο. Υπάρχει μόνο αυτός ο θεσμός. Ξέρω ότι μερικοί δεν κάνουν καλά τη δουλειά τους. Και από άλλη περιοχή πληροφορήθηκα ότι ζητούσαν προαπαιτούμενα για άλλο προϊόν. Πρέπει να σας πω δε -δεν είναι εδώ ο συνάδελφος από τη Θεσπρωτία- ότι είναι γεγονός αυτό. Οι διευθύνσεις Γεωργίας υπάγονται στη Νομαρχιακή Αυτοδιοίκηση. Δεν παίρνουν εντολές από εμάς. Σηκώθηκε διευθυντής Γεωργίας σε ένα νομό όταν έγιναν οι περιφερειακές συσκέψεις και είπε ότι εγώ για να εφαρμόσω τα προγράμματα θέλω μπόνους. Από τα πενήντα δισεκατομμύρια (50.000.000.000) που θα δοθούν για τους νέους αγρότες, πρότεινε να πάρουν μπόνους, αλλιώς δεν τα εφαρμόζουν διότι είναι ειδικό πρόγραμμα, λέγει, και θέλω να πληρωθώ. Αυτός ήταν και ειλικρινής με μια ορισμένη αφέλεια και το είπε, αλλά ήταν γενικό το ρεύμα στον κλάδο ότι εμείς δεν θα ενδιαφερθούμε και πολύ γι' αυτά τα μέτρα. Αυτό είναι θέμα της Κυβέρνησης όταν υπάρχει τέτοια λογική ευθύνης; 

ΙΩΑΝΝΗΣ ΤΖΩΑΝΝΟΣ: Και εσείς τι κάνετε; 

ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Για όλα όσα συμβαίνουν στη χώρα φταίμε εμείς ! Εν πάση περιπτώσει δεν είναι λογικές αυτές. 

Προχωρώ. Είπε ο συνάδελφος από το ΚΚΕ ότι μπαίνουν περιορισμοί και ποσοστώσεις. Μα, αλλιώς δεν θα υπήρχαν οι ενισχύσεις. Η πρόταση είναι σαφής. Υπάρχει ένα λόμπυ στην Ευρωπαϊκή 'Ενωση που το συναποτέλεσαν η Δανία, η Μεγάλη Βρετανία, η Ιταλία και η Σουηδία, που λένε να καταργηθούν οι ποσοστώσεις στο αγελαδινό γάλα. 

Καμία ποσόστωση. Παράγετε κύριοι, όσο θέλετε. Πού θα πάει η τιμή του γάλακτος; Πήγα και συζήτησα με το Δανό συνάδελφό μου στην Κοπεγχάγη, να τον πείσω να μην προχωρήσουμε σ' αυτήν την πολιτική. Του είπα ότι αυτό θα έχει συνέπειες, σε εμάς φθάνει εκατόν είκοσι (120) δραχμές το γάλα στον παραγωγό. Σε αυτούς μου είπε ότι φθάνει ενενήντα (90) δραχμές στον παραγωγό, παίρνουν φθηνότερα οι δικοί τους παραγωγοί, αλλά παράγουν περισσότερο. Του είπα αυτό είναι φυσικό διότι εσείς έχετε άλλου τύπου γεωργία, είσθε μια κτηνοτροφική χώρα, ενώ εμείς δεν έχουμε τη δυνατότητα να έχουμε τέτοια εκτεταμένη κτηνοτροφία. 

Εάν, λοιπόν, μπει μια λογική κατά τον κ. Κανταρτζή να καταργηθούν οι ποσοστώσεις και οι περιορισμοί, τότε δεν θα υπάρχουν ενισχύσεις. Λυπάμαι πάρα πολύ που επιμένετε σ' αυτήν τη λογική, δεν είναι σωστή. 

Υπάρχει το θέμα επίσης ότι ο κ. Γιαννόπουλος θα φέρει τη διάταξη που θα παραγράφει τα αδικήματα. Ασφαλώς και εγώ θα μεταφέρω αυτό το θέμα των αστικών αξιώσεων να το εξετάσει ο Υπουργός της Δικαιοσύνης και τα θέματα του χρόνου για να μην υπάρχουν περαιτέρω άλλα φαινόμενα. 

Ο συνάδελφος κ. Αποστόλου από το Συνασπισμό με ρώτησε τι κάνουμε για περαιτέρω θέματα. 'Οπως για παράδειγμα αναδιάρθρωση καλλιεργειών. Υποβάλαμε πρόγραμμα εβδομήντα επτά δισεκατομμυρίων (77.000.000.000) δραχμών που σας το έχω κοινοποιήσει για την αναδιάρθρωση των καλλιεργειών στα εσπεριδοειδή για να φύγουμε επιτέλους από το ότι παράγουμε το 75% της χώρας μας στα πορτοκάλια στα μέρλιν που δεν μπορεί να γίνει δεκτό από τις αγορές. Γι' αυτό και χάσαμε όλες τις αγορές της Κεντρικής και Ανατολικής Ευρώπης και για το ότι βέβαια η Ισπανία κατέβασε τις τιμές για να μπορέσει να καταλάβει αυτές τις αγορές γιατί ξέρουν οι άνθρωποι να κάνουν εμπόριο, δεν κοιτάζει καθένας για τον εαυτό του. Γι' αυτό πιστεύω, συνάδελφε κύριε Μπασιάκο, ότι πρέπει να συνενωθούν οι συνεταιρισμοί τουλάχιστον που έχουν καλές οικονομικές δυνατότητες και μπορούν να κάνουν εμπορία. Οι άλλοι θα πρέπει να κλείσουν γιατί είναι ανύπαρκτοι, γιατί απλώς δημιουργούν μια κάκιστη εικόνα. 

'Οταν συζήτησα με συναδέλφους μου για το θέμα της πολιτικής απόφασης της ρύθμισης για τα χρέη που η απόφαση αυτή θα παρθεί στο συμβούλιο του Νοεμβρίου και θα είναι θετική, για να μην ανησυχείτε τόσο πολύ και να μην κόπτεσθε τόσο πολύ, ξέρω άλλο πράγμα σας ενδιαφέρει, η δημαγωγία και η προπαγάνδα, μου είπαν: Δεν πληρώνουν οι συνεταιρισμένοι αγρότες όταν ένας συνεταιρισμός δεν πάει καλά; Σε όλες τις άλλες χώρες της Κοινότητας είναι σαφής ρήτρα αυτή. 'Οταν ένας συνεταιρισμός δεν πάει καλά, διότι μπήκε μέσα από κακή εμπορική πολιτική, από αδυναμίες, από καιρικές συνθήκες, οι ίδιοι οι αγρότες συμμετέχουν με τις δικές τους δαπάνες στα χρέη του συνεταιρισμού. Βεβαίως και εμείς έχουμε μια τέτοια διάταξη, αλλά λέτε από εδώ και πέρα θα την εφαρμόζετε. Δεν είναι δυνατόν να αναλαμβάνουν άλλοι τα χρέη. 'Ετσι, λοιπόν, δεν μπορούμε να έχουμε επτάμισι χιλιάδες πρωτοβάθμιες συνεταιριστικές οργανώσεις στην Ελλάδα, οι οποίες να μην μπορούν να έχουν τη δυνατότητα να κάνουν καμία εμπορική δραστηριότητα, καμία αναπτυξιακή δραστηριότητα. Δεν μπορούμε να έχουμε εκατόν δέκα δευτεροβάθμιες οργανώσεις εκ των οποίων για παράδειγμα οι οκτώ στα Χανιά. Δεν μπορούν να κάνουν καμιά εμπορική δραστηριότητα, καμιά επιχειρηματική δραστηριότητα σοβαρή. 

Μετά έχουμε πρόβλημα στο λάδι βεβαίως, γιατί στέλνουν το λάδι χύμα σε άλλη χώρα και δεν το τυποποιούν για να πιάσουν τις ξένες αγορές. Αυτά δεν είναι θέματα που μπορεί να τα επιβάλει η Κυβέρνηση. Η Κυβέρνηση στέλνει ένα μήνυμα. Είναι αγορά. Σήμερα οι συνεταιριστικές οργανώσεις θεωρούνται επιχειρηματικές οργανώσεις. Δεν αντιμετωπίζονται ως άλλου τύπου οργανώσεις. Δεν μπορούμε τίποτε άλλο από το να στέλνουμε ένα μήνυμα και να πιέζουμε κοινωνικά και πολιτικά. Και αυτό το καθήκον έχουμε. 

Ετέθη το θέμα της βιολογικής γεωργίας. Η βιολογική γεωργία θα αντιμετωπίσει το πρόβλημα της διάθεσης προϊόντων σε ένα 5%. Δεν αντιμετωπίζει το πρόβλημα της κατανάλωσης προϊόντων στην αγροτική παραγωγή. Δεν είναι, δηλαδή, το θέμα που θα μας λύσει το πρόβλημα. 

Στα καπνά έχουμε συστήσει επιτροπή για αναδιάρθρωση καλλιεργειών στις ποικιλίες οι οποίες είναι κακής ποιότητας ας το πούμε. Και εκεί υπάρχουν πιέσεις. Υπάρχουν αγρότες που θέλουν να συνεχίσουν να καλλιεργούν καπνά κακής ποιότητας διότι ακόμα λέει συνεχίζουν να τα αγοράζουν ανατολικά. Αλλά, και η ανατολική αγορά θα περιοριστεί και θα πάει και αυτή σε καπνά ποιότητας. Γι' αυτό επιμένουμε ότι πρέπει να γίνει και σ'αυτό αναδιάρθρωση και ήδη έχουμε βγάλει το πρόγραμμα της αναδιάρθρωσης. 

Ο κ. Ρόκος έθεσε επίσης το θέμα του κόστους στις εισροές. Δηλαδή στα λιπάσματα, στα φυτοφάρμακα. Ασφαλώς και είναι μεγάλα αυτά τα κόστη, γιατί έτσι λειτουργεί η αγορά. Δεν μπορούμε να έχουμε κρατικό εμπόριο. 'Ομως αυτά τα ίδια κόστη υπάρχουν και στις άλλες χώρες της Ευρωπαϊκής 'Ενωσης. Εκεί όμως έχουν μεγάλους συνεταιρισμούς. Για παράδειγμα πήγα στη Νότια Ιρλανδία και έξι χιλιάδες συνεταιρισμένοι αγρότες έχουν δώσει τρεισήμισι χιλιάδες θέσεις εργασίας στην Ιρλανδία, τρεισήμισι χιλιάδες θέσεις εργασίας μέσα στην Ευρωπαϊκή 'Ενωση και δυόμισι χιλιάδες θέσεις εργασίας στον υπόλοιπο κόσμο. Και έφτιαξαν και έναν 

 

 

  

Σελίδα 417 

οργανισμό τουρισμού για να κάνουν τουρισμό στη Νότια Ιρλανδία τα λόμπι αυτά, οι επιρροές τους, οι γνωριμίες τους, οι σχέσεις τους, οι εμπορικές και άλλες οικονομικές συναλλαγές και οι οικογένειες και οι φίλοι αυτών των ανθρώπων. 'Εχουν μια τεράστια τουριστική πολιτική. 

Γι' αυτό, λοιπόν, επιμένουμε. Και βέβαια, αυτός ο συνεταιρισμός αγοράζει πολύ φθηνά τα λιπάσματα, πολύ φθηνά τους σπόρους και πολύ φθηνά τις ζωοτροφές. Γιατί βγαίνει δυνατά στην αγορά και κάνει πολιτική σοβαρή. 

'Οταν, λοιπόν, ο κάθε μικρός συνεταιρισμός κάνει μικροαγορές, ασφαλώς και θα τα αγοράζει ακριβά. Αυτό είναι το τεράστιο θέμα μας. 

Ο κ. Καρασμάνης έθεσε ένα θέμα για την ηρτημένη παραγωγή του βαμβακιού στη Δυτική Μακεδονία. Το ίδιο θέμα τέθηκε και από τον κ. Κατσιμπάρδη προεκλογικά για τη Θήβα. Αφού ήταν γεγονός ότι υπήρχε μεγαλύτερη δυνατότητα για να υπάρχει ηρτημένη παραγωγή στην περιοχή, το έδωσε ο Οργανισμός Βάμβακος. Δεν το έκανε ο Υπουργός Γεωργίας. Εγώ πληροφορία έδωσα για το τι θα κάνει ο Οργανισμός Βάμβακος. Και σε άλλες περιοχές θα αλλάξει η ηρτημένη παραγωγή, με βάση το ότι υπάρχει αυξημένη παραγωγή και θα υπάρξουν ενστάσεις και θα γίνει η εκτίμηση το Νοέμβριο σύμφωνα με το νέο κανονισμό. Τι θα κάνουμε με το βαμβάκι λοιπόν; Σύμφωνα με δέσμευση του επιτρόπου για τα δύο στοιχεία, και περιφερειοποίηση όπως έγινε για το ρύζι και απ' ευθείας απόδοση των επιδοτήσεων μέσω των παραγωγών. Είναι δέσμευση του Συμβουλίου των Υπουργών και είναι κατεύθυνση του επιτρόπου και θα έλθει η πρόταση στο Συμβούλιο. 

'Ομως, εκείνο που θα υπάρξει ως μεγάλο θέμα για μας θα είναι η νέα αναθεώρηση της κοινής οργάνωσης του βαμβακιού. Ευτυχώς, που θα είναι έξω από την "Ατζέντα 2000" για να μην έχουμε πιέσεις, για να μπορέσουμε να αντιμετωπίσουμε το πρόβλημα. Γιατί πολλοί θέλουν να συσχετίσουν την απαίτησή μας για το γάλα. Και πολλές φορές αστειευόμενοι λένε "να διαλέξετε ανάμεσα στο βαμβάκι και στο γάλα". Και εμείς δεν κάνουμε καμία επιλογή. Θέλουμε και τα δύο προϊόντα. Και θα επιμείνουμε για την ποσόστωση, ξέροντας πόσα προβλήματα υπάρχουν. 

Για τις ομάδες των παραγωγών βεβαίως και θα πάρω θέση. Είναι ο νέος κανονισμός για τα οπωροκηπευτικά, που δίνει τη δυνατότητα να γίνουν ομάδες παραγωγών. Ποιοι τις υπονομεύουν; Οι συνεταιρισμοί. Δεν θέλουν τις ομάδες παραγωγών, γιατί οι ομάδες παραγωγών θα αποκτήσουν μια αυτονομία και θα γίνουν εμπορικές επιχειρήσεις. Εκεί έχουμε τεράστιο πρόβλημα. 'Ομως, σε αυτό δεν μπορεί να επιβάλουμε εμείς λύσεις. Εμείς θέλουμε να εφαρμόσουμε τον κανονισμό. 'Οταν οι παραγωγοί δεν θέλουν να κάνουν ομάδες παραγωγών, τι θα κάνουμε; Με κοινωνία έχουμε να κάνουμε και με παραγωγούς. Και πιέζουμε. Και το συμφέρον τους είναι αυτό. Θα το καταλάβουν αργότερα, όπως πολλά άλλα πράγματα που έγιναν στη χώρα. 

Σχετικά με το πετρέλαιο, εγώ μίλησα με τον κ. Δρυ και χθες το βράδυ και σήμερα το πρωί. Δέκα δισεκατομμύρια (10.000.000.000) δραχμές επιπλέον θα μπουν στον προϋπολογισμό γι' αυτήν τη μείωση. 'Οσον αφορά τις επιστροφές, όμως, πρέπει να υπάρχουν αποδείξεις ότι όλη αυτή η ποσότητα του πετρελαίου θα διατεθεί για τη γεωργία. 

Κύριε Πρόεδρε, θα ήθελα να καταλήξω ότι ασφαλώς υπάρχουν προβλήματα που πρέπει να αντιμετωπισθούν. Σημασία έχει ότι κάνουμε μία προσπάθεια για τον αγροτικό τομέα, γιατί είναι τομέας δύσκολος, έχει πάρα πολλές αντιξοότητες να αντιμετωπίσει και είναι πολύπλοκο το θέμα αυτό. Αφορά την αγορά, αφορά την Ευρωπαϊκή 'Ενωση, αφορά τις επενδύσεις, αφορά πολιτικές στο Υπουργείο Γεωργίας, αφορά πολιτικές στις περιφέρειες. Είναι ένα σύνθετο πρόβλημα, που πρώτα απ'όλα αφορά τον αγροτικό κόσμο που δίνει μάχες. Και αυτό που είπε ο κ. Μπασιάκος, να χρησιμοποιήσω ως επιχειρήματα τα στοιχεία της "Γιουροστάτ", το έχουμε κάνει κατ'επανάληψη. 'Οταν όμως, τους λέμε ότι μειώνεται ο αγροτικός πληθυσμός, μας λένε "αυτό θέλουμε". Γιατί έχουν αγροτικούς πληθυσμούς της τάξης του 4% και του 5%. Και εμείς λέμε ότι αυτό δεν το θέλουμε, γιατί δεν είναι σωστό μοντέλο. Και αποδεικνύεται καθημερινά ότι δεν είναι σωστό μοντέλο. Εμείς θέλουμε να μείνει ο κόσμος στην ύπαιθρο. 

Και γι' αυτό, ύστερα από πολλές πιέσεις και ύστερα -και αυτό οφείλω να το παραδεχθώ- από τη θέση του επιτρόπου κ. Φίσλερ, ο οποίος είναι από την Αυστρία, όπου εκεί υπάρχει πρόβλημα υπαίθρου και ο οποίος βοήθησε πάρα πολύ σε αυτήν τη νέα πολιτική για τον κανονισμό για την ανάπτυξη της υπαίθρου, αρχίζουν να καταλαβαίνουν ότι πρέπει να ξαναγυρίσουμε στην πολιτική υπαίθρου. 

Και θα δοθούν πολλά χρήματα για πολλές δράσεις όσον αφορά αυτόν τον κανονισμό. Γιατί αν δεν λυθεί το θέμα της υπαίθρου, δεν θα λυθεί ούτε το θέμα των πόλεων. Είναι μια σχέση συγκοινωνούντων δοχείων. Και γι'αυτό πολύ σωστή πολιτική κάνουν όλα τα κόμματα -και εμείς- που υποστηρίζουν την πολιτική της ανάπτυξης της υπαίθρου και της υποστήριξης του αγροτικού τομέα και των αγροτών, που δίνουν σημαντική μάχη και αγωνίζονται για τα προϊόντα τους και για την περιουσία τους και για το βιοτικό επίπεδο στην ύπαιθρο. 

Ευχαριστώ, κύριε Πρόεδρε. 

ΠΡΟΕΔΡΕΥΩΝ (Δημήτριος Β. Κωστόπουλος): Ο κ. Τσιτουρίδης έχει το λόγο για δέκα λεπτά. 

ΣΑΒΒΑΣ ΤΣΙΤΟΥΡΙΔΗΣ: 'Ενα λεπτό θα μιλήσω, κύριε Πρόεδρε. 

Τρεις παρατηρήσεις θα κάνω πριν την τελική μου παρατήρηση. 

Μας ανησυχεί πάρα πολύ διότι είσθε ικανοποιημένοι από τα έργα τα οποία έγιναν μετά τις καταστροφές των δασών, κύριε Τζουμάκα. Ξέρετε Οκτώβρη έχουμε, οι βροχές και οι πλημμύρες πλησιάζουν και να δούμε τι απαντήσεις θα δώσετε τότε. Εν πάση περιπτώσει αυτά θα τα πούμε την επόμενη φορά στη Βουλή. 

Εις ό,τι αφορά τα δημητριακά, είναι εντυπωσιακό πώς δεν κατανοείτε ότι από στοιχειώδη λάθη πολιτικής, δική σας ευθύνη είναι αυτή, απωλέσαμε ως χώρα σε πέντε χρόνια τρία εκατομμύρια στρέμματα, διότι πραγματικά δεν τα αξιοποιήσαμε όταν μάλιστα υπάρχουν δεκάδες χιλιάδες νέοι αγρότες σε όλη τη χώρα, οι οποίοι ζήταγαν να αξιοποιήσουν τέτοιου είδους δυνατότητες. 

Μία τρίτη παρατήρηση, να μην υπάρχουν αδιέξοδα στη Νομαρχιακή Αυτοδιοίκηση και στις σχέσεις τις οποίες έχετε με τους νομάρχες. Σας είπε και ο κ. Τζωάννος να μην έρχεσθε εδώ να κάνετε παρατηρήσεις σε μας εάν υπάρχουν αδιέξοδα. Κυβέρνηση είσθε φροντίστε να λύσετε αυτά τα αδιέξοδα. Εν πάση περιπτώσει ελπίζω μετά και τα αποτελέσματα των νέων εκλογών, με τους νέους νομάρχες να μπορείτε να συνεννοείσθε καλύτερα. 

Μία τελευταία παρατήρηση. Λέτε όταν σας ρωτούν "είναι δυνατόν να υπάρχουν συνεταιρισμένοι αγρότες που δεν πληρώνουν τα χρέη στους συνεταιρισμούς;". Μα, το ψάρι απ' το κεφάλι βρωμάει, κύριε Τζουμάκα. 'Οταν εσείς ο ίδιος διαγράφετε χρέη συνεταιριστικών οργανώσεων χωρίς κριτήρια, τι παράδειγμα δίδετε, τι υπόδειγμα είσθε για τους συνεταιρισμένους αγρότες; Τις δικές σας πρακτικές ακολουθούν και αυτοί. 

Για μια ακόμη φορά σήμερα, κύριε Τζουμάκα, αποδείξατε πέραν της θεωρίας την οποία κάνατε, ότι ως Κυβέρνηση έχετε πλήρη αδυναμία και στόχους να ξεκαθαρίσετε και μέτρα πολιτικής να λάβετε. 

Ξέρετε, κύριε Τζουμάκα, όσο είσθε εσείς Υπουργός Γεωργίας και όσο η Κυβέρνηση του κ. Σημίτη συνεχίζει αυτήν την πολιτική, εμείς κομματικά κέρδη θα έχουμε. 'Οσο βγαίνετε στην τηλεόραση και λέτε αυτά που λέτε, όλο και περισσότεροι νομάρχες και δήμαρχοι φίλα προσκείμενοι στη Νέα Δημοκρατία θα εκλέγονται. Αυτό όμως δεν μας κάνει ευτυχείς ξέρετε, διότι με τη δική σας παρουσία και με την απουσία πολιτικής τα προβλήματα της ελληνικής γεωργίας εντείνονται και επιτείνονται. Αφού δεν παίρνετε υπόψη τα επιμέρους μηνύματα, θα πάρετε το μεγάλο μήνυμα και τη μεγάλη έξοδο θα την έχετε στις προσεχείς βουλευτικές εκλογές. Ως τότε 

  

 

  

Σελίδα 418 

φροντίστε τουλάχιστον τα στοιχειώδη να τα πράξετε, αν και φοβούμεθα ότι και γι' αυτά έχετε δηλώσει εδώ και έχετε αποδείξει και στην πράξη ότι έχετε πλήρη αδυναμία λόγω της αναποτελεσματικότητας, την οποία έχετε ως Κυβέρνηση, λόγω της έλλειψης πολιτικής και λόγω του ήθους και του ύφους εξουσίας, το οποίο είναι πρωτόγνωρο κατά τα τελευταία χρόνια. Είναι πρωτόγνωρο να βγαίνουν Υπουργοί Γεωργίας, να βγαίνουν Υπουργοί Δικαιοσύνης, να βγαίνουν Πρωθυπουργοί και να λοιδωρούν αυτούς οι οποίοι κατά τον κ. Ρόκο -άλλη έκπληξη αυτή- δεν θα έπρεπε ποτέ να έλθουν από δω και να ψηφίζουν τη Νέα Δημοκρατία. Γιατί είναι πρωτόγνωρο; Εάν η Νέα Δημοκρατία δεν έβαζε τη χώρα στην ΕΟΚ και αν πέρναγαν οι δικές σας νηπιακές και απαράδεκτες λογικές περί ΕΟΚ των μονοπωλίων και τιμές Αθηνών, σήμερα δεν θα υπήρχαν ούτε αυτοί οι αγρότες που υπάρχουν. 

'Αρα, λοιπόν, ως σοσιαλιστικό κίνημα και ως πολιτικοί παρωχημένοι είσθε οι τελευταίοι, κύριε Τζουμάκα, που νομιμοποιείσθε να κρίνετε και να κάνετε διαλέξεις. Μια λύση υπάρχει: Να εγκαταλείψετε την Κυβέρνηση το ταχύτερον δυνατόν και όσο δεν το καταλαβαίνει ο Πρωθυπουργός, θα βλέπετε αποτελέσματα εκλογών τα οποία θα προσπαθείτε να αναλύετε με παρωχημένες λογικές περί ανίερων συμμαχιών. 

Αρκετά σας ανεχθήκαμε, αρκετά σας ανέχθηκε ο ελληνικός λαός, κύριε Τζουμάκα. 

ΠΡΟΕΔΡΕΥΩΝ (Δημήτριος Β. Κωστόπουλος): Ο Υπουργός Γεωργίας έχει το λόγο. 

ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Η παράταξη του κ. Τσιτουρίδη θα μείνει για πολλά χρόνια εκεί στην Αντιπολίτευση με τον τρόπο που μιλάει και γνωρίζει ο ελληνικός λαός. 

Ευχαριστώ. 

ΣΑΒΒΑΣ ΤΣΙΤΟΥΡΙΔΗΣ: 'Οσο περισσότερο εμφανίζεσθε, τόσο περισσότερο κέρδος θα έχουμε. 

ΠΡΟΕΔΡΕΥΩΝ (Δημήτριος Β. Κωστόπουλος): Κηρύσσεται περαιωμένη η συζήτηση επί της επερώτησης των συναδέλφων της Νέας Δημοκρατίας, σχετικά με την πολιτική της Κυβέρνησης στον τομέα της γεωργίας. 

Κύριοι συνάδελφοι, δέχεσθε στο σημείο αυτό να λύσουμε τη συνεδρίαση; 

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα. 

Με τη συναίνεση του Σώματος και ώρα 14.18' λύεται η συνεδρίαση για την προσεχή Πέμπτη 29 Οκτωβρίου 1998 και ώρα 18.00' με αντικείμενο εργασιών του Σώματος: α) κοινοβουλευτικό έλεγχο, συζήτηση επικαίρων ερωτήσεων και β) νομοθετική εργασία, σύμφωνα με την ημερήσια διάταξη που θα διανεμηθεί. 

Ο ΠΡΟΕΔΡΟΣ                                                                           ΟΙ ΓΡΑΜΜΑΤΕΙΣ

 