
ΠΙΝΑΚΑΣ ΠΕΡΙΕΧΟΜΕΝΩΝ
ΣΥΝΟΔΟΣ Γ΄
ΤΜΗΜΑ ΔΙΑΚΟΠΗΣ ΕΡΓΑΣΙΩΝ ΤΗΣ ΒΟΥΛΗΣ
ΘΕΡΟΥΣ 2003
ΣΥΝΕΔΡΙΑΣΗ ΛΔ΄
Παρασκευή 19 Σεπτεμβρίου 2003
ΘΕΜΑΤΑ
Α. ΚΟΙΝΟΒΟΥΛΕΥΤΙΚΟΣ ΕΛΕΓΧΟΣ
1. Κατάθεση αναφορών, σελ.
2. Απαντήσεις Υπουργών σε ερωτήσεις Βουλευτών, σελ.
3. Ανακοίνωση του δελτίου επικαίρων ερωτήσεων της Τρίτης 23 Σεπτεμβρίου 2003, σελ.
4. Συζήτηση επερώτησης Βουλευτών της Νέας Δημοκρατίας προς τον Υπουργό Ανάπτυξης σχετικά με την απουσία οργανωμένης διαφημιστικής υποστήριξης του τουριστικού προϊόντος, σελ.
Β. ΝΟΜΟΘΕΤΙΚΗ ΕΡΓΑΣΙΑ
Η Διαρκής Επιτροπή Εθνικής ?μυνας και Εξωτερικών Υποθέσεων καταθέτει την έκθεσή της στο σχέδιο νόμου του Υπουργείου Εξωτερικών: «Κύρωση των Συμφωνηθέντων Πρακτικών των διαπραγματεύσεων μεταξύ της Κυβέρνησης της Ομοσπονδιακής Δημοκρατίας της Γερμανίας και των Κυβερνήσεων του Βασιλείου της Δανίας, της Ελληνικής Δημοκρατίας, του Βασιλείου της Ισπανίας, της Δημοκρατίας της Ιταλίας, του Μεγάλου Δουκάτου του Λουξεμβούργου, του Βασιλείου της Νορβηγίας, της Δημοκρατίας της Πορτογαλίας και της Τουρκικής Δημοκρατίας, σχετικά με το καθεστώς των δυνάμεών τους κατά τη διάρκεια προσωρινής διαμονής τους στην Ομοσπονδιακή Δημοκρατία της Γερμανίας μετά των δύο Παραρτημάτων αυτών, καθώς και των ανταλλαγεισών διακοινώσεων μεταξύ του Ομοσπονδιακού Υπουργείου Εξωτερικών της Ομοσπονδιακής Δημοκρατίας της Γερμανίας και της Πρεσβείας της Ελλάδας στη Γερμανία της 29ης Απριλίου 1998, συνοδευομένων από την Ελληνική Δήλωση περί ασκήσεως ποινικής διακαιοδοσίας, καθώς και της Ρηματικής Διακοίνωσης του Γερμανικού Υπουργείου Εξωτερικών, όπου περιέχεται η Γερμανική Δήλωση περί ποινικής δικαιοδοσίας», σελ.
ΟΜΙΛΗΤΕΣ
Επί της επερώτησης:
ΒΑΡΒΙΤΣΙΩΤΗΣ Μ., σελ.
ΓΕΩΡΓΑΚΟΠΟΥΛΟΣ Δ., σελ.
ΔΕΙΚΤΑΚΗΣ Γ., σελ.
ΚΕΦΑΛΟΓΙΑΝΝΗΣ Ι., σελ.
ΛΙΑΣΚΟΣ Α., σελ.
ΠΑΠΑΝΙΚΟΛΑΣ Β., σελ.
ΠΑΠΠΑΣ Β., σελ.
ΠΑΥΛΟΠΟΥΛΟΣ Π., σελ.
ΤΑΣΟΥΛΑΣ Κ., σελ.

ΠΡΑΚΤΙΚΑ ΒΟΥΛΗΣ
Ι΄ ΠΕΡΙΟΔΟΣ (ΠΡΟΕΔΡΕΥΟΜΕΝΗΣ ΔΗΜΟΚΡΑΤΙΑΣ)
ΣΥΝΟΔΟΣ Γ΄
ΤΜΗΜΑ ΔΙΑΚΟΠΗΣ ΕΡΓΑΣΙΩΝ ΤΗΣ ΒΟΥΛΗΣ
ΘΕΡΟΥΣ 2003
ΣΥΝΕΔΡΙΑΣΗ ΛΔ΄
Παρασκευή 19 Σεπτεμβρίου 2003
Αθήνα, σήμερα στις 19 Σεπτεμβρίου 2003, ημέρα Παρασκευή και ώρα 10.48΄ συνήλθε στην Αίθουσα των συνεδριάσεων του Βουλευτηρίου το Τμήμα Διακοπής Εργασιών της Βουλής (Γ΄ σύνθεση) για να συνεδριάσει υπό την προεδρία του Προέδρου αυτής κ. ΑΠΟΣΤΟΛΟΥ ΚΑΚΛΑΜΑΝΗ.

ΠΡΟΕΔΡΟΣ (Απόστολος Κακλαμάνης): Κυρίες και κύριοι συνάδελφοι, αρχίζει η συνεδρίαση.
Παρακαλείται ο κύριος Γραμματέας να ανακοινώσει τις αναφορές προς το Τμήμα.
(Ανακοινώνονται προς το Τμήμα από τον κ. Βασίλειο Πάππα, Βουλευτή Χαλκιδικής, τα ακόλουθα:
Α. ΚΑΤΑΘΕΣΗ ΑΝΑΦΟΡΩΝ
1. Ο Βουλευτής Λάρισας κ. ΝΙΚΟΛΑΟΣ ΚΑΤΣΑΡΟΣ κατέθεσε αναφορά με την οποία ο Δήμος Λακερείας Λάρισας ζητεί να κατασκευασθεί παράλληλος χάνδακας και δρόμος με την αποστραγγιστική τάφρο της λίμνης Κάρλας. 
2. Ο Βουλευτής Λάρισας κ. ΝΙΚΟΛΑΟΣ ΚΑΤΣΑΡΟΣ κατέθεσε αναφορά με την οποία Συνταξιούχοι του πρώην Ταμείου Ασφαλίσεως Τοπογράφων και Μισθωτών Γραφικών Τεχνών, εργαζόμενοι στο εργοστάσιο πολτού και χάρτου ΘΕΣΣΑΛΙΚΗ, ζητούν την επίλυση συνταξιοδοτικού τους προβλήματος.
3. Ο Βουλευτής Λάρισας κ. ΝΙΚΟΛΑΟΣ ΚΑΤΣΑΡΟΣ κατέθεσε αναφορά με την οποία ο Νομάρχης Λάρισας ζητεί να καταβληθεί η επιχορήγηση για την κάλυψη των λειτουργικών δαπανών του Κέντρου Εξυπηρέτησης Πολιτών Λάρισας.
4. Ο Βουλευτής Λάρισας κ. ΝΙΚΟΛΑΟΣ ΚΑΤΣΑΡΟΣ κατέθεσε αναφορά με την οποία ο Νομάρχης Λάρισας ζητεί να αποκατασταθούν οι ζημιές που προκλήθηκαν από θεομηνία στις κατασκηνώσεις της Χριστιανικής Εστίας Λάρισας «Ο Απόστολος Παύλος».
5. Ο Βουλευτής Λάρισας κ. ΝΙΚΟΛΑΟΣ ΚΑΤΣΑΡΟΣ κατέθεσε αναφορά με την οποία ο Δήμος Σαρανταπόρου Λάρισας ζητεί την οικονομική ενίσχυση των αγροτών της περιοχής του, που οι καλλιέργειές τους καταστράφηκαν από δυσμενείς καιρικές συνθήκες.
6. Ο Βουλευτής Λάρισας κ. ΝΙΚΟΛΑΟΣ ΚΑΤΣΑΡΟΣ κατέθεσε αναφορά με την οποία ο Σύνδεσμος Θεσσαλικών Βιομηχανιών ζητεί την επίλυση των προβλημάτων των εξαγωγικών επιχειρήσεων από τη διαδικασία της επιστροφής του ΦΠΑ.
7. Ο Βουλευτής Αθηνών κ. ΦΩΤΗΣ ΚΟΥΒΕΛΗΣ κατέθεσε αναφορά με την οποία η Πανελλήνια Ένωση Προσωπικού Ι.Δ. Υπουργείου Δημόσιας Τάξης διαμαρτύρεται για την ανάκληση της Κ.Υ.Α. 2/28364/0022/3-7-2003-08-28 και ζητεί την επαναφορά της.
8. Ο Βουλευτής Δωδεκανήσου κ. ΑΡΙΣΤΟΤΕΛΗΣ ΠΑΥΛΙΔΗΣ κατέθεσε αναφορά με την οποία ο Αγροτικός Συνεταιρισμός Μαλώνας Ρόδου ζητεί την προστασία της γεωργικής ζώνης της περιοχής του από την ανεξέλεγκτη βοσκή αδέσποτων ζώων.
9. Ο Βουλευτής Δωδεκανήσου κ. ΑΡΙΣΤΟΤΕΛΗΣ ΠΑΥΛΙΔΗΣ κατέθεσε αναφορά με την οποία ο Ιατρικός Σύλλογος Ρόδου ζητεί την αύξηση του κόστους της ιατρικής επίσκεψης.
10. Ο Βουλευτής Δωδεκανήσου κ. ΑΡΙΣΤΟΤΕΛΗΣ ΠΑΥΛΙΔΗΣ κατέθεσε αναφορά με την οποία ο Σύνδεσμος Ιδιοκτητών ΤΑΞΙ Ρόδου ζητεί την αύξηση του κομίστρου των ΤΑΞΙ.
11. Ο Βουλευτής Πειραιά κ. ΕΜΜΑΝΟΥΗΛ ΜΠΕΝΤΕΝΙΩΤΗΣ κατέθεσε αναφορά με την οποία ο Πολιτιστικός Σύλλογος Γυναικών Πόρου «Η ΠΟΡΙΩΤΙΣΣΑ» ζητεί τη διάσωση του διατηρητέου μνημείου του Ρώσικου Σταθμού στον Πόρο.
12. Ο Βουλευτής Πειραιά κ. ΕΜΜΑΝΟΥΗΛ ΜΠΕΝΤΕΝΙΩΤΗΣ κατέθεσε αναφορά με την οποία ο Εξωραϊστικός Σύλλογος Καστέλλας Πειραιά, καταγγέλλει οικοδομικές παραβάσεις στην περιοχή της Καστέλλας.
13. Ο Βουλευτής Φθιώτιδας κ. ΔΗΜΗΤΡΙΟΣ ΑΛΑΜΠΑΝΟΣ κατέθεσε αναφορά με την οποία ο Δήμος Αταλάντης Φθιώτιδας ζητεί να ανακληθεί η απόφαση ίδρυσης μονίμου καταφυγίου άγριας ζωής στην περιοχή του.
14. Ο Βουλευτής Φθιώτιδας κ. ΔΗΜΗΤΡΙΟΣ ΑΛΑΜΠΑΝΟΣ κατέθεσε αναφορά με την οποία ο Δήμος Αταλάντης Φθιώτιδας ζητεί να χαρακτηρισθεί η περιοχή της Αταλάντης πρώτα ως τουριστική και δεύτερον ως περιοχή ιχθυοκαλλιεργειών.
15. Ο Βουλευτής Κοζάνης κ. ΝΙΚΟΛΑΟΣ ΤΣΙΑΡΤΣΙΩΝΗΣ κατέθεσε αναφορά με την οποία η Ένωση Ελλήνων Ερευνητών ζητεί την επαναφορά της ισότητας των βασικών μισθών μεταξύ μελών ΔΕΠ και ΑΕΙ και ερευνητών.
16. Ο Βουλευτής Ιωαννίνων κ. ΣΤΑΥΡΟΣ ΚΑΛΟΓΙΑΝΝΗΣ κατέθεσε αναφορά με την οποία η Πανελλήνια Ομοσπονδία Πολιτικού Προσωπικού και Κ.Φ. Υπ. Δημόσιας Τάξης ζητεί την άμεση καταβολή δεδουλευμένων αποδοχών στα μέλη της.
17. Ο Βουλευτής Ιωαννίνων κ. ΣΤΑΥΡΟΣ ΚΑΛΟΓΙΑΝΝΗΣ κατέθεσε αναφορά με την οποία Κάτοικοι του Δήμου Μαστοροχωρίων Νομού Ιωαννίνων ζητούν να μη χαρακτηρισθεί η περιοχή της Καστανέας παραδοσιακός οικισμός.
18. Ο Βουλευτής Λασιθίου κ. ΜΙΧΑΛΗΣ ΚΑΡΧΙΜΑΚΗΣ κατέθεσε αναφορά με την οποία ο Δήμος Ζαρού Ηρακλείου ζητεί τη χρηματοδότηση του έργου «Διεθνές Χωριό Κρητικής Νεολαίας».
19. Ο Βουλευτής Λασιθίου κ. ΜΙΧΑΛΗΣ ΚΑΡΧΙΜΑΚΗΣ κατέθεσε αναφορά με την οποία η Νομαρχιακή Αυτοδιοίκηση Λασιθίου ζητεί τη χρηματοδότηση του έργου «Διάφραγμα πηγών Μαλαύρας ? πέτασμα τσιμεντενέσεων».
20. Ο Βουλευτής Λασιθίου κ. ΜΙΧΑΛΗΣ ΚΑΡΧΙΜΑΚΗΣ κατέθεσε αναφορά με την οποία ο Αγροτικός Σύλλογος ΗΣΙΟΔΟΣ Λασιθίου διαμαρτύρεται για τη χορήγηση αδειών για ταξινόμηση αγροτικών αυτοκινήτων σε οικονομικούς μετανάστες.
21. Ο Βουλευτής Λασιθίου κ. ΜΙΧΑΛΗΣ ΚΑΡΧΙΜΑΚΗΣ κατέθεσε αναφορά με την οποία η Γενική Γραμματεία Πολιτικής Προστασίας του Υπουργείου Εσωτερικών ζητεί την οικονομική ενίσχυση της ενταγμένης στο Νομαρχιακό Συντονιστικό Όργανο Λασιθίου, Εθελοντικής Οργάνωσης «Ομάδα Διάσωσης Αγ. Νικολάου».
22. Ο Βουλευτής Λασιθίου κ. ΜΙΧΑΛΗΣ ΚΑΡΧΙΜΑΚΗΣ κατέθεσε αναφορά με την οποία ο Οργανισμός Ανάπτυξης Σητείας Α.Ε. ζητεί συμπληρωματική νομοθετική ρύθμιση των θεμάτων ασφάλισης κατηγορίας εργαζομένων στις δομές του προγράμματος: «Συνεχιζόμενη κατάρτιση και προώθηση της απασχόλησης».
23. Ο Βουλευτής Λασιθίου κ. ΜΙΧΑΛΗΣ ΚΑΡΧΙΜΑΚΗΣ κατέθεσε αναφορά με την οποία οι εργαζόμενοι του Πε.Σ.Υ.Π. Κρήτης ζητούν την επίλυση εργασιακού τους προβλήματος.
24. Οι Βουλευτές κύριοι ΠΑΝΑΓΙΩΤΗΣ ΚΟΣΙΩΝΗΣ και ΑΝΤΩΝΗΣ ΣΚΥΛΛΑΚΟΣ κατέθεσαν αναφορά με την οποία η Ένωση Υπαλλήλων Πυροσβεστικού Σώματος Νομού Μεσσηνίας ζητεί την άμεση αναγνώριση του επαγγέλματος του πυροσβέστη ως επικίνδυνου και ανθυγιεινού κ.λπ.
25. Οι Βουλευτές κύριοι ΑΝΤΩΝΗΣ ΣΚΥΛΛΑΚΟΣ και ΛΙΑΝΑ ΚΑΝΕΛΛΗ κατέθεσαν αναφορά με την οποία η Ένωση Πυροσβεστικών Υπαλλήλων Κρήτης διαμαρτύρεται για την καταστρατήγηση βασικών εργασιακών δικαιωμάτων των πυροσβεστών.
26. Οι Βουλευτές κύριοι ΑΝΤΩΝΗΣ ΣΚΥΛΛΑΚΟΣ και ΛΙΑΝΑ ΚΑΝΕΛΛΗ κατέθεσαν αναφορά με την οποία η Ένωση Αξιωματικών Πυροσβεστικού Σώματος διαμαρτύρεται για την καταστρατήγηση των εργασιακών δικαιωμάτων των αξιωματικών του Π.Σ.
27. Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας που αφορά στην επικινδυνότητα της οδού Κορίνθου στο Αίγιο.
28. Ο Βουλευτής Δωδεκανήσου κ. ΑΡΙΣΤΟΤΕΛΗΣ ΠΑΥΛΙΔΗΣ κατέθεσε αναφορά με την οποία η Πανελλήνια Ένωση Εκπαιδευτικών Αγωγής Υγείας ζητεί την καταβολή στα μέλη της οικονομικού επιδόματος.
29. Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας που αφορά στα προβλήματα σχολικής στέγης της περιοχής Αιγιαλείας.
30. Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας που αφορά στα προβλήματα στην 22α επαρχιακή οδό Δερβενάκι ? Μουμασιάς ? Δουμενίων, από κατολίσθηση.
31. Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας που αφορά στα οικονομικά προβλήματα λειτουργίας των παιδικών σταθμών του Αιγίου.
32. Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας που αφορά στη «συμπίεση» της τιμής της κορινθιακής σταφίδας εσοδείας 2003.
33. Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας που αφορά στο αίτημα του Επιμελητηρίου Αχαΐας για παράταση προθεσμίας ρύθμισης ασφαλιστικών εισφορών προς το Ο.Α.Ε.Ε.
34. Ο Βουλευτής Μεσσηνίας κ. ΕΛΕΥΘΕΡΙΟΣ ΠΑΠΑΝΙΚΟΛΑΟΥ κατέθεσε αναφορά με την οποία η Δημοτική Επιχείρηση Ανάπτυξης Δήμου Αρφαρών Μεσσηνίας ζητεί την άμεση χορήγηση πολυμορφικού αυτοκινήτου για τις ανάγκες του προγράμματος «Βοήθεια στο Σπίτι».
35. Ο Βουλευτής Μαγνησίας κ. ΑΛΕΞΑΝΔΡΟΣ ΒΟΥΛΓΑΡΗΣ κατέθεσε αναφορά με την οποία η Επιτροπή Πρωτοβουλίας για την επισκευή της Ι.Μ. Αγ. Λαυρεντίου Πηλίου ζητεί οικονομική ενίσχυση για την επισκευή της Ι.Μ. Αγ. Λαυρεντίου Πηλίου.
36. Ο Βουλευτής Μαγνησίας κ. ΑΛΕΞΑΝΔΡΟΣ ΒΟΥΛΓΑΡΗΣ κατέθεσε αναφορά με την οποία ο Σύλλογος Πολιτικών Υπαλλήλων Θεσσαλίας, Υπουργείου Δημόσιας Τάξης, ζητεί τη χορήγηση ειδικής αποζημίωσης για εργασία πέραν του πενθημέρου στο πολιτικό προσωπικό του Υπουργείου Δημόσιας Τάξης.
37. Βουλευτής Μαγνησίας κ. ΑΛΕΞΑΝΔΡΟΣ ΒΟΥΛΓΑΡΗΣ κατέθεσε αναφορά με την οποία οι κύριοι Νικόλαος Σακελαρίου, Ιωάννης Ακρίβος, Βασιλική Τσίκα και Μαρία Τσίντζα, υπάλληλοι του Οργανισμού Λιμένος Βόλου ζητούν την επίλυση υπηρεσιακού τους ζητήματος.
38. Ο Βουλευτής Εύβοιας κ. ΕΛΕΥΘΕΡΙΟΣ ΠΑΠΑΓΕΩΡΓΟΠΟΥΛΟΣ κατέθεσε αναφορά με την οποία ο Δήμος Κηρέως Εύβοιας ζητεί τη λήψη μέτρων για την αντιμετώπιση του προβλήματος της καταστροφής των βαμβακοκαλλιεργειών από το πράσινο σκουλήκι.
39. Ο Βουλευτής Εύβοιας κ. ΕΛΕΥΘΕΡΙΟΣ ΠΑΠΑΓΕΩΡΓΟΠΟΥΛΟΣ κατέθεσε αναφορά με την οποία ο Δήμος Μαρμαρίου Εύβοιας ζητεί την άμεση αποκατάσταση του επαρχιακού δρόμου Καλλιανών από τις κατολισθήσεις του χειμώνα.
40. Ο Βουλευτής Χανίων κ. ΙΩΣΗΦ ΒΑΛΥΡΑΚΗΣ κατέθεσε αναφορά με την οποία ο Δήμος Βάμου Χανίων ζητεί την αποζημίωση των πληγέντων από πυρκαγιά κατοίκων του Δήμου Καλαμιτσίου Αλεξάνδρου και την εκτέλεση έργων, για την αντιμετώπιση παρόμοιας κατάστασης.
41. Ο Βουλευτής Ιωαννίνων κ. ΚΩΝ/ΝΟΣ ΤΑΣΟΥΛΑΣ κατέθεσε αναφορά με την οποία οι κάτοικοι του Δ.Δ. Καστανέας του Δήμου Μαστοροχωρίου Ιωαννίνων διαμαρτύρονται για το μελετώμενο χαρακτηρισμό του Δ.Δ. Καστανέας ως παραδοσιακού.
Β. ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ
1. Στις με αριθμό 56/1-7-03, 112/1-7-03, 269/2-7-03 ερωτήσεις των Βουλευτών κ.κ. Ασημίνας Ξηροτύρη ? Αικατερινάρη, Μαρίας Κόλλια-Τσαρουχά και Φώτη Κουβέλη δόθηκε με το υπ? αριθμ. 111201/2924 31-7-03 έγγραφο από τον Υπουργό Περιβάλλοντος, Χωροταξίας και Δημοσίων Έργων η ακόλουθη απάντηση:
«Σε απάντηση των ερωτήσεων με αριθμό 1084 που κατατέθηκε στις 22/7/2003 από το Βουλευτή κ. Σταύρο Καλογιάννη καθώς και των ερωτήσεων 56/1.7.03, 112/1.7.03 και 269/2.7.03 που μας διαβιβάστηκαν με το α.π. 5/25/7/2003 έγγραφο του Υπουργείου Γεωργίας και κατατέθηκαν αντίστοιχα από τους Βουλευτές κ.κ. Ασημίνα Ξηροτύρη - Αικατερινάρη, Μαρία Κόλλια- Τσαρουχά και Φώτη Κουβέλη σας πληροφορούμε ότι:
Ως προς τα αναφερόμενα στο εισαγωγικό τμήμα της ερώτησης για το Πρωτόκολλο της Καρθαγένης σας γνωρίζουμε τα εξής:
Το Πρωτόκολλο της Καρθαγένης για την Βιοσφάλεια στην Σύμβαση για την Βιολογική Ποικιλότητα, υπογράφηκε στο Μόντρεαλ στις 25 Ιανουαρίου 2002. Το Πρωτόκολλο αποσκοπεί, σύμφωνα με την προσέγγιση της προφύλαξης, που περιλαμβάνεται στην Αρχή του ?ρθρου 15 της Διακήρυξης του Ρίο για το Περιβάλλον και την Ανάπτυξη, στην επίτευξη της επαρκούς προστασίας και ασφάλειας κατά την διασυνοριακή κίνηση, την διαμετακόμιση, τον χειρισμό και τη χρήση των εμβίων τροποποιημένων οργανισμών (Ε.Τ.Ο.) που παράγονται με βάση τις αρχές της σύγχρονης βιοτεχνολογίας και ενδέχεται να έχει δυσμενείς επεμβάσεις στη διατήρηση και την αειφόρο χρήση της βιολογικής ποικιλότητας, λαμβάνοντας υπ' όψη τους κινδύνους για την υγεία του ανθρώπου.
Σύμφωνα με τις διατάξεις του Πρωτοκόλλου, η έλλειψη επιστημονικής βεβαιότητας, λόγω ανεπάρκειας επιστημονικών πληροφοριών και γνώσεων σε ότι αφορά τον βαθμό των ενδεχομένων δυσμενών επιπτώσεων ΕΤΟ στη διατήρηση και αειφόρο χρήση της βιολογικής ποικιλότητας στο Μέρος Εισαγωγής (Χώρα εισαγωγής-Συμβαλλόμενο Μέρος του Πρωτοκόλλου), λαμβανομένων επίσης υπ' όψη των κινδύνων στην υγεία του ανθρώπου, δεν καθιστά κώλυμα για τη λήψη απόφασης, για το Μέρος αυτό, σχετικά με την εισαγωγή ΕΤΟ προκειμένου να αποφευχθούν ή ελαχιστοποιηθούν σε δυσμενείς επιπτώσεις (άρθρο 10, παρ 6 και άρθρο 11, παρ. 6).
Ως προς την επικύρωση του Πρωτοκόλλου, η Ελλάδα και άλλες Κοινοτικές Χώρες (Φιλανδία, Βέλγιο, Ηνωμένο Βασίλειο) θεώρησαν ότι η διαδικασία της κύρωσης, είναι σκόπιμο και λογικό να συσχετισθεί με την πρόοδο των διαπραγματεύσεων για τους δύο σχετικούς Κοινοτικούς Κανονισμούς:
1. τις διασυνοριακές κινήσεις των ΓΤΟ, και
2. ιχνηλασιμότητα και σήμανση των ΓΤΟ
Το Σχέδιο Κανονισμού για τις διασυνοριακές κινήσεις των ΓΤΟ, χάρις και στις επιτυχείς ενέργειες-της Ελληνικής Προεδρίας, βαίνει προς την τυπική του ολοκλήρωση.
Η διαδικασία της συνυπογραφής από τους συναρμόδιους Υπουργούς του Σχεδίου Νόμου για την Επικύρωση του Πρωτοκόλλου της Καρθαγένης. Με Κοινές Αποφάσεις που εκδίδονται από τον Υπουργό ΠΕ.ΧΩ.Δ.Ε. και κατά περίπτωση αρμοδίους Υπουργούς Οικονομίας, Εσωτερικών και Δημόσιας Διοίκησης, Ανάπτυξης, Γεωργίας, Μεταφορών και Επικοινωνιών καθώς και Υγείας-Πρόνοιας, ρυθμίζονται τα θέματα σχετικά με την εφαρμογή των διατάξεων του Νόμου της Κύρωσης του Πρωτοκόλλου, μεταξύ των οποίων μπορεί να περιλαμβάνονται η λήψη συμπληρωματικών μέτρων που αφορούν τη σύσταση και συγκρότηση διοικητικών οργάνων, τον καθορισμό των αναγκαίων διαδικασιών ή ενδεχομένως την θέσπιση διοικητικών κυρώσεων.
Είναι σαφές ότι μηχανισμός-εφαρμογής του Πρωτοκόλλου στο εθνικό επίπεδο, θα πρέπει να ταυτισθεί με τον μηχανισμό για την εφαρμογή των προαναφερθέντων Κανονισμών και των Οδηγιών για την βιοτεχνολογία, θεμάτων που βρίσκονται σε εξέλιξη.
Σε Κοινοτικό επίπεδο τα θέματα της σκόπιμης απελευθέρωσης Γ.Τ.Ο. στο περιβάλλον ρυθμίζονται από την Οδηγία 2001/18, η οποία έχει τεθεί σε ισχύ από τις 17-10-02. Σύμφωνα με αυτή οι ενδιαφερόμενες εταιρείες καταθέτουν φακέλους οι οποίοι περνούν από την προβλεπόμενη διαδικασία αξιολόγησης και αδειοδότησης.
Η Υπουργός
Β. ΠΑΠΑΝΔΡΕΟΥ»
2. Στην με αριθμό 82/1-7-03 ερώτηση των Βουλευτών κυρίων Ασημίνας Ξηροτύρη- Αικατερινάρη και Παναγιώτη Λαφαζάνη δόθηκε με το υπ? αριθμ. 15 25-7-03 έγγραφο από τον Υπουργό Γεωργίας η ακόλουθη απάντηση:
«Απαντώντας στην παραπάνω ερώτηση που κατέθεσαν οι Βουλευτές, κύριοι .A. Ξηροτύρη- Aικατερινάρη, Π. Λαφαζάvης σας πληροφορούμε τα εξής
Το σύνολο σχεδόν των Συμβάσεων/Μελετών προχωρούν κανονικά παρουσιάζοντας ποσοστό υλοποίησης από 70%-100% και αναμένεται η ολοκλήρωση τους εντός του καλοκαιριού.
Στο Νομό Αχαΐας έχει ήδη ολοκληρωθεί και παραδοθεί το Σύστημα Γεωγραφικών Πληροφοριών στον Ελαιοκομικό Τομέα στις υπηρεσίες του Υπουργείου Γεωργίας και γίνεται ποιοτικός έλεγχος των στοιχείων.
Επίσης στις δύο από τις τελευταίες συμβάσεις που υπογράφηκαν, αναμένεται να ολοκληρωθούν οι εργασίες εντός του Σεπτεμβρίου για τους νομούς Πιερίας- Βοιωτίας - Φθιώτιδας ,ενώ για τους Νομούς Λέσβου, Χίου, Σάμου, Κυκλάδων και Δωδεκανήσου έχουν γίνει όλες οι απαραίτητες ενέργειες ώστε να ολοκληρωθεί η κατάρτιση του Ελαιοκομικού Μητρώου μέσα στον Οκτώβριο του 2003.
Η σύνταξη του Ελαιοκομικού Μητρώου αναμένεται να ολοκληρωθεί εντός των προσεχών μηνών. Η εξέλιξη της πορείας των εργασιών κρίνεται ικανοποιητική καθώς βρίσκονται εντός του πλαισίου των χρονοδιαγραμμάτων που έχουν καθοριστεί.
Σε κάθε περίπτωση, το Μητρώο θα έχει ολοκληρωθεί έως τον Νοέμβριο του 2003, ημερομηνία έναρξης των σχετικών Κοινοτικών Αποφάσεων.
Ο Υπουργός
Γ. ΔΡΥΣ»
3. Στην με αριθμό 147/1-7-03 ερώτηση των Βουλευτών κυρίων ?γγελου Τζέκη και Γιώργου Χουρμουζιάδη δόθηκε με το υπ? αριθμ. 6002/25-7-03 έγγραφο από τον Υπουργό Εργασίας και Κοινωνικών Ασφαλίσεων η ακόλουθη απάντηση:
«Απαντώντας στην αριθμ. 147/2003 ερώτηση, που κατατέθηκε στη Βουλή από τους Βουλευτές κυρίους Α. Τζέκη. και Γ. Χουρμουζιάδη, για τα θιγόμενα σ' αυτή θέματα, σας πληροφορούμε τα εξής:
Η κα Καραντινίδου είχε υποβάλει αίτηση για παραχώρηση κατοικίας στις κληρώσεις που έγιναν στη Θεσσαλονίκη για οικισμούς το 1983 και το 1991, αλλά ο αριθμός της 232 δεν κληρώθηκε.
Η κα Καραντινίδου, όπως όλοι οι δικαιούχοι, όταν συμμετέχουν σε κλήρωση οικισμών, είχε λάβει έναν αριθμό, με τον οποίο θα συμμετείχε στην κλήρωση. Συγκεκριμένα, η κα Καραντινίδου είχε τον αριθμό 232 της Γ΄ Κατηγορίας, ο οποίος όμως δεν αναδείχτηκε από την κληρωτίδα.
Ο ισχυρισμός ότι, θα έπρεπε να της είχε παραχωρηθεί κατοικία εκτός κλήρωσης δεν ευσταθεί, διότι, κατά μεν την απογραφή του 1983 είχε ανήλικο προστατευόμενο τέκνο, αλλά ο σύζυγός της δεν ήταν καν συνταξιούχος, ενώ κατά την απογραφή του 1991 είχε δύο προστατευόμενα τέκνα, αλλά ο σύζυγός της δεν είχε μόνιμη σύνταξη αναπηρίας όπως ορίζει ο Νόμος και ο Κανονισμός.
Το 1991 η κα Καραντινίδου κατέλαβε αυθαίρετα διαμέρισμα του οικισμού «ΘΕΣΣΑΛΟΝΙΚΗ ΙΧ», στην Καλαμαριά, το οποίο παρέμενε προσωρινά κενό, διότι είχε κανονικά κληρωθεί σε δικαιούχο και επειδή εκείνος δεν συγκέντρωνε τις απαραίτητες προϋποθέσεις, ακολουθήθηκε η νόμιμη διαδικασία της κλήσης επιλαχόντων. Με νόμιμο Πρωτόκολλο Διοικητικής Αποβολής, το 1993 αποβλήθηκε από την κατοικία που είχε παράνομα καταλάβει, ώστε αυτή να παραδοθεί στο νόμιμο δικαιούχο της. Μετά την εκτέλεση της νόμιμης αποβολής της οικογένειας Καραντινίδου από δικαστικό επιμελητή, και λόγω αυξημένης ευαισθησίας απέναντί τους, οι Υπηρεσίες του ΟΕΚ τους επέτρεψαν να τοποθετήσουν για 15-20 ημέρες (όπως αναφέρεται και στην έκθεση του δικαστικού επιμελητή) την οικοσκευή τους σε άλλο διαμέρισμα του ίδιου οικισμού, που επίσης παρέμενε κενό μέχρι την ολοκλήρωση της διαδικασίας κλήσης επιλαχόντων και την οριστικοποίηση του νόμιμου δικαιούχου του.
Η κα Καραντινίδου όμως, παρόλο που έχει πολλές φορές, και εγγράφως κληθεί να απομακρύνει την οικοσκευή της από το διαμέρισμα αυτό, δεν το έχει πράξει μέχρι σήμερα, έχοντας ουσιαστικά καταλάβει το διαμέρισμα.
Όλες οι κατηγορίες εναντίον των Υπηρεσιών του ΟΕΚ στη Θεσσαλονίκη, τις οποίες επαναλαμβάνει σε κάθε ευκαιρία είναι τελείως αβάσιμες και για το λόγο αυτό και οι τέσσερις μηνύσεις, που κατά καιρούς έχει καταθέσει εναντίον τους έχουν τεθεί στο αρχείο από τις δικαστικές αρχές ως ανυπόστατες και ψευδείς.
Παρ' όλα αυτά, και παρά το γεγονός ότι η κα Καραντινίδου κατέλαβε δύο φορές παράνομα κατοικίες ιδιοκτησίας ΟΕΚ, ο Οργανισμός - όπως της έχει εξηγηθεί και στη διάρκεια πρόσφατης επίσκεψής της στα Κεντρικά Γραφεία του ΟΕΚ - εάν πληροί τις απαραίτητες από το Νόμο και τον Κανονισμό του προϋποθέσεις, θα της χορηγήσει στεγαστική συνδρομή.
Συγκεκριμένα, εφόσον πράγματι, όπως προφορικά διαβεβαιώνει τις αρμόδιες υπηρεσίες, ο σύζυγός της είναι συνταξιούχος λόγω αναπηρίας και η ίδια έχει επίσης αναπηρία άνω του 67%, μπορεί να ενταχθεί στο διαρκές πρόγραμμα για άτομα με ειδικές ανάγκες (πρόγραμμα άρθρου 31 παρ. 2 Κανονισμού ΟΕΚ) και να λάβει, είτε στεγαστικό δικαίωμα, για την αναζήτηση κατοικίας στην ελεύθερη αγορά, που θα αγοράσει και θα της παραχωρήσει ο ΟΕΚ, είτε άτοκο δάνειο για αγορά ή ανέγερση κατοικίας. Για να ισχύσει όμως αυτό, θα πρέπει να ακολουθήσει την προβλεπόμενη διαδικασία και να υποβάλει αίτηση στην Περιφερειακή Διεύθυνση του ΟΕΚ Θεσσαλονίκης, για το πρόγραμμα δικαιούχων του άρθρου 31 παρ. 2, και να καταθέσει τα απαιτούμενα επίσημα έγγραφα που να πιστοποιούν, τόσο την- ιδιότητα του συνταξιούχου λόγω αναπηρίας του συζύγου της, όσο και τη δική της αναπηρία.
Με το θέμα ασχολήθηκε και ο Συνήγορος του Πολίτη, σύμφωνα δε με τα αριθμ.12515.3/10-8-2000 και 12515.2.4/28-3-2001 έγγραφά του (επισυνάπτονται) , δεν διαπιστώθηκε παράβαση δικαιώματος ή προσβολή νόμιμων συμφερόντων και η υπόθεση τέθηκε οριστικά στο αρχείο.
Ο Υπουργός
ΔΗΜΗΤΡΙΟΣ ΡΕΠΠΑΣ»
Σημ.: Τα συνημμένα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).
4. Στην με αριθμό 298/15-7-03 ερώτηση των Βουλευτών κυρίων Σταύρου Παπαδόπουλου και Νίκου Κατσαρού δόθηκε με το υπ? αριθμ. 759/8-8-03 έγγραφο από τον Υπουργό Δικαιοσύνης η ακόλουθη απάντηση:
«Απαντώντας στην υπ' αριθ. 298/15-7-2003 αναφορά και στην υπ' αριθ. 1230/24-7-03 ερώτηση που κατέθεσαν στη Βουλή των Ελλήνων οι Βουλευτές κυρίων Στ. Παπαδόπουλος και Ν. Κατσαρός σας γνωρίζουμε τα εξής:
- Για την εξεύρεση κατάλληλου κτιρίου για την μεταστέγαση των Υπηρεσιών που στεγάζονται στο Σαρόγλειο Μέγαρο έχουν γίνει κατά το προηγούμενο χρονικό διάστημα αλλεπάλληλες προσπάθειες, οι οποίες συνεχίζονται για την οριστική λύση του θέματος.
Αποτέλεσμα αυτών των επίμονων και συνεχών προσπαθειών ήταν η εξεύρεση της λύσης της μεταστέγασης του Δικαστηρίου Ανηλίκων Αθηνών, του Ανωτάτου Ειδικού Δικαστηρίου και του Ταμείου Αρωγής Υπαλλήλων του Υπουργείου Δικαιοσύνης σε χώρους του Εφετείου Αθηνών. Ήδη η «ΘΕΜΙΣ ΚΑΤΑΣΕΥΑΣΤΙΚΗ» , σε συνεργασία με τους αρμόδιους των υπηρεσιών αυτών, συντάσσει μελέτη για την διαμόρφωση των χώρων εγκατάστασής τους στο χώρο αυτό.
Έτσι πλέον εκκρεμεί η στέγαση του Ειρηνοδικείου και του Πταισματοδικείου Αθηνών, για τη διευθέτηση της οποίας το Υπ. Δικαιοσύνης βρίσκεται στη διαδικασία αναζήτησης του κατάλληλου χώρου σε συνεργασία με την Κτηματική Υπηρεσία Αθηνών.
Πάντως πρέπει να σημειωθεί ότι κλιμάκιο του Κέντρου Υγιεινής και Ασφάλειας της Εργασίας (ΚΥΑΕ), του Υπουργείου Εργασίας, το οποίο είναι αρμόδιο για την προστασία των εργαζομένων, διενήργησε στις 4-7-2002 μετρήσεις συγκέντρωσης ινών αμιάντου στον αέρα του εργασιακού χώρου. Από τα αποτελέσματα των δειγματοληψιών, όπως αναφέρεται στο σχετικό έγγραφο των υπαλλήλων του ΚΥΑΕ, με ημερομηνία 19-8-2002, προκύπτει ότι οι μετρηθείσες συγκεντρώσεις είναι κάτω από τα όρια ανίχνευσης της μεθόδου.
Το Υπουργείο Δικαιοσύνης εργάζεται με σκοπό να ανακοινώσει το συντομότερο την καλύτερη δυνατή λύση για τη στέγαση των Υπηρεσιών του Ειρηνοδικείου και του Πταισματοδικείου Αθηνών.
Ο Υπουργός
ΦΙΛΙΠΠΟΣ ΠΕΤΣΑΛΝΙΚΟΣ»
5. Στην με αριθμό 507/8-7-03 ερώτηση του Βουλευτή κ. Ευριπίδη Στυλιανίδη δόθηκε με το υπ? αριθμ. ΤΚΕΦ2/14331 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση:
«Σε απάντηση της 507/8-7 -03 ερώτησης που κατέθεσε στη Βουλή ο Βουλευτής κ. Ευρυπίδης Στυλιανίδης σας πληροφορούμε ότι :
1. Αναφορικά με την χρηματοδότηση των ΚΕΠ σημειώνονται τα κάτωθι:
Τα Κ.Ε.Π. χρηματοδοτούνται από το επιχειρησιακό πρόγραμμα «Κοινωνία της Πληροφορίας», τους Κ.Α.Π. και τον ειδικό Αναπτυξιακό Πόρο.
Συγκεκριμένα:
- Από το επιχειρησιακό πρόγραμμα «Κοινωνία της Πληροφορίας» έχουν δεσμευτεί ποσά στο Μέτρο 2.2 και το Μέτρο 2.5 του προγράμματος ως εξής:
i) Στο Μέτρο 2.2. του προγράμματος «Κοινωνία της Πληροφορίας» έχουν γίνει πράξεις ένταξης:
- 5.020.211,52 ευρώ για τον εξοπλισμό (έπιπλα, ηλεκτρονικός εξοπλισμός κλπ) για 129 Κ.Ε.Π. Ο.Τ.Α. με πληθυσμό πάνω από 10.000 κατοίκους, οι οποίοι θα λάβουν χρηματοδότηση μέσω τεχνικών δελτίων απευθείας από το πρόγραμμα «Κοινωνία της Πληροφορίας» . Έχουν εκταμιευθεί, μέχρι και τον Ιούνιο του 2003, 3.355.410,45 ευρώ για 105 Κ.Ε.Π.
- 55.343.203,09 ευρώ για το πρόγραμμα «Αριάδνη», το οποίο περιλαμβάνει:
-32.219.840 ευρώ για τις αμοιβές του προσωπικού με σύμβαση μίσθωσης έργου (η δέσμευση αφορά 2.475 άτομα) και
-23.123.363,09 ευρώ για εξοπλισμό (έπιπλα, ηλεκτρονικός εξοπλισμός κλπ) για 742 Κ.Ε.Π. Ο.Τ.Α. με πληθυσμό κάτω από 10.000 κατοίκους.
ii) Στο Μέτρο 2.5. (Κατάρτιση) το οποίο αφορά την εκπαίδευση του προσωπικού έχει δεσμευτεί το ποσό των 2.022.356,46 ευρώ.
- Από τους Κ.ΑΠ. έχουν εκταμιευθεί 19.924.657,29 ευρώ για οικοδομικές εργασίες και 963.341 ευρώ για ενοίκια των Κ.Ε.Π. Ο.Τ.Α. α΄ βαθμού (Δήμοι - Κοινότητες)
- Από τον Ειδικό Αναπτυξιακό Πόρο προγραμματίστηκε κάθε Νομαρχία να λάβει το ποσό των 59.000 ευρώ για οικοδομικές εργασίες, γκισέ και ενοίκια.
Για την υλοποίηση του έργου της δημιουργίας των ΚΕΠ διενεργείται σειρά οριζόντιων δράσεων ενώ η εκταμίευση των ανωτέρω πόρων παραμένει μια δυναμική διαδικασία, η οποία απαιτεί την συνεργασία των Ο.Τ.Α. οι οποίοι συμμετέχουν στο πρόγραμμα, ως προς την επίτευξη των απαιτούμενων προδιαγραφών για κάθε σκέλος των διοικητικών και τεχνικών υποδομών ενός Κ.Ε.Π.
2. Αναφορικά με το δεύτερο ερώτημα επισημαίνουμε ότι η παρακολούθηση των Κ.Ε.Π αποτέλεσε μέριμνα τόσο των αρμοδίων υπηρεσιών του ΥΠ.ΕΣ.Δ.Δ.Α όσο και των Περιφερειών της χώρας, ήδη από την δημοσίευση των ιδρυτικών διατάξεων των Κ.Ε.Π με τον Νόμο 3013 τον Μάιο του 2002 , για μία σειρά θεμάτων που άπτονται τόσο της προετοιμασίας των υποδομών των Κέντρων όσο και της εύρυθμης λειτουργίας τους. Στο πεδίο αυτό εντάσσεται:
2.1. Το σύνολο των κατευθύνσεων που δόθηκαν από τις υπηρεσίες του ΥΠ.ΕΣ.Δ.Δ.Α, με σειρά εγκυκλίων, αναφορικά με τους άξονες για την προετοιμασία και την λειτουργία των Κ.Ε.Π, (θεσμική «ταυτότητα», υποδομές/χρηματοδοτήσεις, ανθρώπινο δυναμικό/εργασιακές σχέσεις, διοικητικά «προϊόντα», σχεδιασμός, υλοποίηση και χρήση λογισμικού, παράμετροι λειτουργίας κ.ο.κ. ), όπως και για τα επιμέρους σκέλη των αξόνων αυτών.
2.2. Η συνεχής παρακολούθηση της προετοιμασίας και λειτουργίας των Κ.Ε.Π. από τις αρμόδιες υπηρεσίες του ΥΠ.ΕΣ.Δ.Δ.Α και τους αντίστοιχους συνδέσμους του προγράμματος στις Περιφέρειες της χώρας, σε καθημερινό επίπεδο, τόσο για την συλλογή και επεξεργασία στοιχείων αναφορικά με την προετοιμασία και λειτουργία των ΚΕΠ όσο και για την άμεση αντιμετώπιση δυσλειτουργιών.
2.3. Με αποφάσεις τού. Υπουργού ΕΣ.Δ.Δ.Α. η παραπάνω δομή συμπληρώνεται και εξειδικεύεται σε Ομάδες Διοίκησης Έργου, σε επίπεδο τόσο ΥΠ.ΕΣ.Δ.Δ.Α. όσο και Περιφερειών. Έργο των ομάδων αυτών είναι η παρακολούθηση, υποστήριξη και αξιολόγηση του προγράμματος, για το σύνολο των παραμέτρων του, με στόχο τόσο την εύρυθμη λειτουργία των υπαρχόντων Κέντρων όσο και την δημιουργία νέων και την ένταξη στο πρόγραμμα νέων διοικητικών «προϊόντων». Οι Ο.Δ.Ε. των Περιφερειών παραμένουν σε συνεργασία με την Ο.Δ.Ε της Γενικής Γραμματείας Δημόσιας Διοίκησης του ΥΠ.ΕΣ.Δ.Δ.Α για την άμεση αντιμετώπιση των όποιων δυσλειτουργιών, ενώ η τελευταία διατηρεί και ρόλο συντονιστή του προγράμματος εν συνόλω και εισηγητή στην πολιτική ηγεσία του Υπουργείου προτάσεων για την βελτίωση του.
3 Η διασφάλιση της απρόσκοπτης λειτουργίας των Κ.Ε.Π. αποτελεί την άμεση προτεραιότητα της ανωτέρω δομής. Τα όσα αναφέρονται στα σημεία 3 και 4 του ερωτήματος βρίσκονται μεταξύ των εναλλακτικών επιλογών που εξετάζονται από το ΥΠΕΣΔΔΑ στα πλαίσια της προσπάθειας για την βέλτιστη εξέλιξη του προγράμματος ενώ παραμένουν υπό εξέταση, αναφορικά με το ζήτημα της στελέχωσης των Κ.Ε.Π., ρυθμίσεις σε νομοθετικό επίπεδο σε ήδη κοινοποιηθέν σχέδιο νόμου. Σημειώνεται, καταληκτικά και ειδικά για το σημείο 4 του ερωτήματος, ότι το μέρος των δαπανών ενός Κ.Ε.Π. που βαρύνει τον εκάστοτε φορέα (λειτουργικές δαπάνες) εκτιμάται ότι δεν υπερβαίνει το 5% του συνολικού κόστους. Τρόπος χρηματοδότησης αυτού του κόστους μελετάται από το ΥΠ.ΕΣ.Δ.Δ.Α, με μέριμνα του οποίου έχει καλυφθεί το σύνολο των δαπανών για την δημιουργία των υποδομών των Κ.Ε.Π, δαπανών που ανέρχονται στο 95% του συνολικού Kόστους λειτουργίας.
Ο Υφυπουργός
ΝΙΚΟΣ ΜΠΙΣΤΗΣ»
6. Στις με αριθμό 881/16-7-03 και 861/16-7-03 ερωτήσεις των Βουλευτών κυρίων Σωτήρη Χατζηγάκη και Ν. Λέγκα δόθηκε με το υπ΄ αριθμ. 145/7-8-03 έγγραφο από τον Υφυπουργό Γεωργίας η ακόλουθη απάντηση:
«Απαντώντας στις παραπάνω ερωτήσεις που κατέθεσαν οι Βουλευτές κύριοι Ν. Λέγκας, Σ. Xατζηγάκης, σας πληροφορούμε τα εξής:
Η μειωμένη παραγωγή των σιτηρών, εξ΄ αιτίας των δυσμενών καιρικών συνθηκών που επικράτησαν κατά τη φετινή καλλιεργητική περίοδο, έχει διαπιστωθεί όχι μόνο στο Δήμο Βασιλικής του Νομού Τρικάλων, αλλά και σε άλλους Νομούς της χώρας όπου καλλιεργούνται σιτηρά.
Οι ζημιές αυτές σύμφωνα με τον Κανονισμό Ασφάλισης Φυτικής Παραγωγής δεν καλύπτονται ασφαλιστικά από τον ΕΛ.ΓΑ. και δεν αποζημιώνονται.
Εφόσον όμως πληρούνται οι προϋποθέσεις που απαιτούν οι Κοινοτικοί Κανονισμοί, θα ενταχθούν σε νέο Πρόγραμμα χορήγησης οικονομικών ενισχύσεων, αρμοδιότητας ΠΣΕΑ, που θα υποβληθεί προς έγκριση στην Επιτροπή Ανταγωνισμού της Ε.Ε. τον προσεχή Οκτώβριο. Μετά την έγκριση του Προγράμματος θα καταβληθούν στους ενδιαφερόμενους παραγωγούς οι προβλεπόμενες οικονομικές ενισχύσεις.
Ο Υφυπουργός
Φ. ΧΑΤΖΗΜΙΧΑΛΗΣ»
7. Στην με αριθμό 884/16-7-03 ερώτηση του Βουλευτή κ. Γιώργου Καρασμάνη δόθηκε με το υπ΄ αριθμ. 6112/8-8-03 έγγραφο από τον Υπουργό Εργασίας και Κοινωνικών Ασφαλίσεων η ακόλουθη απάντηση:
«Aπαντώντας στην αριθμό 884/2003 ερώτηση, που κατατέθηκε στη Βουλή από το Βουλευτή κ. Γ. Καρασμάνη, για τα θιγόμενα σ΄ αυτή θέματα, σας πληροφορούμε τα εξής:
Στην Επιτροπή του άρθρου 9 του ν. 2643/98 Θεσσαλονίκης, κατά το χρονικό διάστημα ισχύος της προκήρυξής μας, έτους 2002, για προστατευόμενους του ν. 2643/98, υποβλήθηκαν τρεις χιλιάδες εκατόν ογδόντα μία (3.181) αιτήσεις.
Από αυτές και μετά τον έλεγχο των δικαιολογητικών που όφειλαν κατά τις κείμενες διατάξεις να καταθέτουν μαζί με την αίτηση, θεωρήθηκαν ως πλήρεις οι πεντακόσιες τριάντα εννέα (539) ενώ χαρακτηρίστηκαν ως ελλιπείς οι δύο χιλιάδες εξακόσιες σαράντα δύο (2.642).
Οι λόγοι για τους οποίους κρίθηκαν ως ελλιπείς, οι περισσότερες των αιτήσεων ήταν:
1. Μη υποβολή Υπευθύνων Δηλώσεων λοιπών προστατευομένων μελών ιδίας ή πατρικής οικογένειας με δεδομένο ότι, ένα μέλος μόνον προστατεύεται.
2. Μη κατάθεση βεβαίωσης για το ύψος της σύνταξης που τυχόν λαμβάνει ο προστατευόμενος από το Γενικό Λογιστήριο του Κράτους ή τον αρμόδιο ασφαλιστικό φορέα κατά περίπτωση ή Υπεύθυνης Δήλωσης του ν. 1599/86 ότι δεν λαμβάνει σύνταξη.
3. Μη προσκόμιση κάρτας ανεργίας ή κατάθεση κάρτας, που δεν ήταν σε ισχύ. 
4. Μη αναγραφή ισόβιας ανικανότητας για εργασία των αναπήρων, στις γνωματεύσεις των Α/θμιων Υγειονομικών Επιτροπών του ΙΚΑ, για την κατηγορία προστασίας των συγγενών ΑμεΑ.
5. Μη μοριοδότηση αιτούντων ως τέκνων πολύτεκνης οικογένειας, που δεν προέρχονται από τους ίδιους φυσικούς γονείς και δεν ανήκουν στην ίδια οικογένεια.
Σημειώνουμε ότι οι παραπάνω λόγοι αφορούν το μεγαλύτερο ποσοστό των ελλιπών αιτήσεων. Έχουν χαρακτηρισθεί ως ελλιπείς αιτήσεις και για άλλους λόγους κατά περίπτωση, επειδή σύμφωνα με τις Προκηρύξεις της Π.Δ.Μ. τόσο για το Δημόσιο όσο και για τον Ιδιωτικό και Ευρύτερο Δημόσιο Τομέα, δεν έχουν προσκομίσει κάποιο από τα προβλεπόμενα με την προκήρυξη δικαιολογητικά.
Επί πλέον σας ενημερώνουμε ότι, κατάρτιση του αρχικού πίνακα μοριοδότησης των προστατευμένων του ν. 2643/98 έγινε στις 09/07/2003 στα γραφεία της Περιφερειακής Δ/νσης Μακεδονίας (έδρα Θεσσαλονίκη) από την Επιτροπή του άρθρου 9 της Περ. Δ/νσης ΟΑΕΔ Μεκεδονίας.
Κατά τον πίνακα μοριοδότησης οι προστατευόμενοι έχουν δικαίωμα υποβολής αίτησης θεραπείας ενώπιον της Περ/κής Δ/νσης ΟΑΕΔ Μακεδονίας μέσα σε είκοσι (20) ημέρες από την ημερομηνία της τελευταίας δημοσίευσης στον τύπο. Μετά την εκδίκαση των αιτήσεων θεραπείας, θα επακολουθήσει η ανακοίνωση του οριστικού πίνακα μοριοδότησης και θα γίνουν οι τοποθετήσεις.
Διευκρινίζεται ότι, όσοι τελικά κριθούν από τις Επιτροπές δικαιούχοι για τοποθέτηση σε θέσεις προβλεπόμενες από το νόμο, θα πρέπει οπωσδήποτε να διαθέτουν τα απαιτούμενα τυπικά προσόντα για τις αντίστοιχες θέσεις, καθώς και να καταθέτουν τα προβλεπόμενα δικαιολογητικά. Υπενθυμίζεται ότι για τις προσλήψεις σε Δημόσιες Υπηρεσίες, Ν.Π.Δ.Δ. ή ΟΤΑ, εφαρμόζονται οι ρυθμίσεις του άρθρου 3 του ν. 2643/98 και ν. 2956/2001.
Σημειώνεται ότι θα υπάρξει το Σεπτέμβριο-Οκτώβριο του 2003 νέα προκήρυξη και ότι μελετάται και συζητείται με τους εκπροσώπους των κατηγοριών που προστατεύει ο νόμος, ο τρόπος για την απλούστευση των διαδικασιών.
Ο Υπουργός
ΔΗΜΗΤΡΙΟΣ ΡΕΠΠΑΣ»
8. Στην με αριθμό 891/17-7-03 ερώτηση της Βουλευτού κ. Ελισάβετ Παπαζώη δόθηκε με το υπ΄ αριθμ. Τ/7665/6-8-03 έγγραφο από τον Υφυπουργό Ανάπτυξης η ακόλουθη απάντηση:
«Σε απάντηση της ανωτέρω σχετικής ερώτησης που κατέθεσε στη Βουλή η ως άνω Βουλευτής και αφορά στη στελέχωση και λειτουργία της Δ/νσης Τουρισμού Σύρου και των Γραφείων Υποστήριξης Τουρισμού στις Κυκλάδες, σας γνωρίζουμε τα εξής:
1. Στη Δ/νση Τουρισμού Νοτίου Αιγαίου με έδρα τη Σύρο, απασχολούνται σήμερα 9 μόνιμοι υπάλληλοι, 3 εποχιακοί με δωδεκάμηνη σύμβαση και 1 σπουδαστής Τ.ΕΙ. που πραγματοποιεί την πρακτική του άσκηση. Ήδη από τις αρχές της άνοιξης, λειτουργεί ικανοποιητικά το Γραφείο Υποστήριξης Τουρισμού Θήρας και ήδη στελεχώθηκε με υπάλληλο το Γραφείο Υποστήριξης Τουρισμού στη Μήλο. 
2. Το μεγαλύτερο μέρος των αιτήσεων για την έκδοση ή ανανέωση ειδικών σημάτων λειτουργίας ενοικιαζομένων δωματίων έχει ικανοποιηθεί. Όσον αφορά στις υπεύθυνες δηλώσεις τιμών όλης της περιοχής- πλην της νήσου Μυκόνου που δεν έχουν αποσταλεί ακόμη από τον τοπικό Σύλλογο Ενοικιαζομένων Δωματίων-, έχουν επιστραφεί θεωρημένες στις επιχειρήσεις.
3. Με την υπ' αρ. Τ/114ΟΙ24.7.03 έγγραφη εντολή του Υφυπουργού Ανάπτυξης, εντατικοποιούνται οι έλεγχοι σε τουριστικές επιχειρήσεις και χώρους υποδοχής τουριστών, με τη σύσταση μικτών κλιμακίων από υπαλλήλους των Δ/νσεων Τουρισμού των Περιφερειών, του ΕΟΤ, της Γενικής Γραμματείας Τουρισμού και τη συνδρομή της Τουρ/κής Αστυνομίας. Σκοπός των ελέγχων είναι η αναβάθμιση των παρεχομένων τουρ/κών υπηρεσιών και η προάσπιση των συμφερόντων των επισκεπτών-τουριστών.
4. Η υπ' αρ. 566116/2000 Κοινή Υπουργική Απόφαση, έχει ήδη αναπροσαρμοστεί και αντικατασταθεί από την ΚΥΑ 27783/22.4.03(ΦΕΚ 499/Β/03), η οποία έχει επιφέρει σημαντικές αλλαγές σε διάφορες περιοχές της χώρας. Ειδικότερα όμως για τα συγκεκριμένα νησιά του Νομού Κυκλάδων, κρίθηκε ότι η τουριστική ανάπτυξή τους και το ξενοδοχειακό τους δυναμικό είναι τέτοια που συγκρινόμενα με άλλες περιοχές της Επικράτειας δεν αφήνουν περιθώρια ενίσχυσης των ξενοδοχειακών επενδύσεων με τα κίνητρα της Α' ομάδας, δηλαδή επιχορήγηση, επιδότηση επιτοκίου και επιδότηση χρηματοδοτικής μίσθωσης.
5. Η αρμοδιότητα για την στελέχωση και λειτουργία των Δ/νσεων Τουρισμού των Περιφερειών και των Γραφείων Υποστήριξης Τουρισμού, που έχουν συσταθεί με το Π.Δ. 313/2001 άρθρο 15, ανήκει στις οικείες Περιφέρειες. Εποπτεύον τις 13 Περιφέρειες Υπουργείο, είναι το ΥΠ.ΕΣ.Δ.Δ.Α. στο οποίο και διαβιβάζουμε την παρούσα ερώτηση.
Ο Υφυπουργός
ΔΗΜΗΤΡΙΟΣ ΓΕΩΡΓΑΚΟΠΟΥΛΟΣ»
9. Στην με αριθμό 902/17-7-03 ερώτηση των Βουλευτών κυρίων Ηλία Καλλιώρα, Θοδωρή Σκρέκα και Χρήστου Ζώη δόθηκε με το υπ΄ αριθμ. 50827/8-8-03 έγγραφο από τον Υπουργό Οικονομίας και Οικονομικών η ακόλουθη απάντηση:
«Σε απάντηση της ανωτέρω ερώτησης που κατέθεσαν στη Βουλή οι Βουλευτές κύριοι Η. Καλλιώρας, Θ. Σκρέκας και Χ. Ζώης σας πληροφορούμε ότι:
1. Η Επιτροπή Κεφαλαιαγοράς διαθέτει τις απαραίτητες γνώσεις, εμπειρία και υποδομή ώστε να διενεργεί αξιόπιστους ελέγχους επί θεμάτων που αφορούν χρηματιστηριακές συναλλαγές. Αυτό διασφαλίζεται και από τις αποφάσεις που έχει λάβει ως προς τα βιβλία και στοιχεία που οφείλουν να τηρούν οι εποπτευόμενες από αυτή εταιρίες.
2. Σύμφωνα με:
Την παράγραφο 2 άρθρο 38 του Ν.2238/1994 προβλέπεται απαλλαγή των φυσικών προσώπων από το φόρο εισοδήματος για τα κέρδη που προκύπτουν από την πώληση μετοχών εισηγμένων στο Χ.Α.
Την περίπτωση γ της παραγράφου 2 του άρθρου 19 του ιδίου νόμου για την κάλυψη τεκμηρίου λαμβάνονται υπόψη τα πραγματικά εισοδήματα τα οποία αποκτήθηκαν από τον ίδιο τον φορολογούμενο, τη σύζυγό του και τα πρόσωπα που τους βαρύνουν και τα οποία απαλλάσσονται από το φόρο ή φορολογούνται με ειδικό τρόπο σύμφωνα με τις ισχύουσες διατάξεις.
Όπως έχει γίνει αποδεκτό με την 1089583/2131/ΠΟΛ 1207/Α 0012/2-10-91 διάταξη τα χρηματικά αυτά ποσά εφόσον έχουν αποκτηθεί μετά την 1-1-1988 πρέπει να είναι μειωμένα με κάθε ποσό που έχει καταβληθεί για την απόκτησή του.
3. Ο προϊστάμενος της αρμόδιας ελεγκτικής αρχής στο πλαίσιο των διενεργούμενων ελέγχων κατά τις κείμενες διατάξεις για τη διαπίστωση της ακρίβειας των υποβαλλόμενων δηλώσεων, μπορεί να ζητεί τόσο από τον υπόχρεο, ο οποίος φέρει και το βάρος της απόδείξης των δηλωθέντων εισοδημάτων του όσο και από οποιαδήποτε τρίτο, οποιεσδήποτε πληροφορίες τις οποίες θεωρεί απαραίτητες για διευκόλυνση του έργου του. Το ίδιο ισχύει και για τον έλεγχο δηλώσεων με δηλωθέντα κέρδη από πώληση μετοχών ή με κάλυψη τεκμαρτών δαπανών με τέτοια κέρδη.
4. Το Σώμα Δίωξης Οικονομικού Εγκλήματος, κατά τη διενέργεια ελέγχων για τη διερεύνηση του πόθεν έσχες από χρηματιστηριακές συναλλαγές, δεν ελέγχει μόνο τα πινακίδια αγοράς και πώλησης ,αλλά και τις χρηματικές καρτέλες. Σε αρκετές δε περιπτώσεις, όπου απαιτείται, ελέγχει και τις κινήσεις των κωδικών από το Κεντρικό Αποθετήριο Αξιών.
Ο Υπουργός
Ν. ΧΡΙΣΤΟΔΟΥΛΑΚΗΣ»
10. Στην με αριθμό 903/17-7-03 ερώτηση του Βουλευτή κ. Ηλία Καλλιώρα δόθηκε με το υπ΄ αριθμ. 50828/213 έγγραφο από τον Υπουργό Οικονομίας και Οικονομικών η ακόλουθη απάντηση:
«Σε απάντηση της ανωτέρω ερώτησης που κατέθεσε στη Βουλή ο Βουλευτής κ. Ηλίας Καλλιώοας και αφορά στο Πρόγραμμα Αποκρατικοποιήσεων, σας γνωρίζουμε τα εξής:
1. Η εισηγητική Έκθεση του προϋπολογισμού 2003 αποτυπώνει στο σχετικό πίνακα το συνολικό τίμημα της πώλησης του 57,78% των μετοχών της ΕΤΒΑ στην τράπεζα Πειραιώς. Δεδομένου ότι το αντίτιμο της πώλησης εισπράχθηκε σε τρεις δόσεις, η καταβολή της τελευταίας δόσης αποτυπώνεται στα έσοδα του έτους 2003.
Σχετικά με το Καζίνο Πάρνηθας, η είσπραξη του τιμήματος της πώλησης του 49% των μετοχών της εταιρίας είχε προγραμματιστεί για την περίοδο μέχρι 30/9/2002. Δεδομένου όμως ότι καθυστέρησε η ψήφιση του σχετικού νόμου, η είσπραξη του τιμήματος πραγματοποιήθηκε το έτος 2003.
2. Τα έσοδα από αποκρατικοποιήσεις μέχρι και τον Ιούνιο 2003 αποτυπώνονται στον συνημμένο πίνακα.
Ο Υπουργός
Ν. ΧΡΙΣΤΟΔΟΥΛΑΚΗΣ»
Σημ.: Τα συνημμένα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).
11. Στην με αριθμό 908/17-7-03 ερώτηση του Βουλευτή κ. Νίκου Νικολόπουλου δόθηκε με το υπ΄ αριθμ. 50830/ΕΧΑ 205/7-8-03 έγγραφο από τον Υπουργό Οικονομίας και Οικονομικών η ακόλουθη απάντηση:
«Σε απάντηση της πιο πάνω ερώτησης σας γνωρίζουμε τα παρακάτω:
Η Επιτροπή Κεφαλαιαγοράς διενεργεί συνεχώς ελέγχους των χρηματιστηριακών συναλλαγών και στις περιπτώσεις που διαπιστώνει παραβάσεις της νομοθεσίας περί κεφαλαιαγοράς Επιβάλλει τις νόμιμες κυρώσεις, οι οποίες και δημοσιοποιούνται. Τα κριτήρια ως προς ποιες συναλλαγές θα ελεγχθούν κάθε φορά έχουν τεθεί από την Επιτροπή Κεφαλαιαγοράς με βάση την εμπειρία που έχει η ίδια συσσωρεύσει καθώς και με βάση τη διεθνή πρακτική.
Η Επιτροπή Κεφαλαιαγοράς δεν αντλεί, τηρεί, επεξεργάζεται ή ανακοινώνει στοιχεία συναλλαγών συγκεκριμένων προσώπων με μόνο κριτήριο κάποια ιδιότητά τους, όπως αυτή του Βουλευτή, κομματικού στελέχους, διοικητή οργανισμού, κλπ. Κάτι τέτοιο, πέρα του γεγονότος ότι εκφεύγει των αρμοδιοτήτων της Επιτροπής, θα αποτελούσε και σοβαρό ποινικό αδίκημα, με βάση τις διατάξεις του ν. 2472/1997 «προστασία του ατόμου από την επεξεργασία δεδομένων προσωπικού χαρακτήρα».
Ο Υπουργός
Ν. ΧΡΙΣΤΟΔΟΥΛΑΚΗΣ»
12. Στην με αριθμό 955/18-7-03 ερώτηση του Βουλευτή κ. Ιορδάνη Τζαμτζή δόθηκε με το υπ΄ αριθμ. 139/7-8-03 έγγραφο από τον Υφυπουργό Γεωργίας η ακόλουθη απάντηση:
«Απαντώντας στις παραπάνω ερωτήσεις που κατέθεσαν οι Βουλευτές κύριοι Μ. Χαλκίδης, Γ. Κωνσταντόπουλος, Ι. Τζαμτζής, σας πληροφορούμε τα εξής:
Για το πρόβλημα της ασθένειας της φυτόφθορας και συγκεκριμένα για την αντιμετώπισή της σε καπνοκαλλιέργειες, υπάρχουν μόνο μέτρα προληπτικού χαρακτήρα όπως χημικές επεμβάσεις, χρήση ποικιλιών ανθεκτικών στην ασθένεια αλλά και συνδυασμό των παραπάνω.
Σε περιπτώσεις όπου το ιστορικό της ασθένειας είναι γνωστό, υπάρχουν συγκεκριμένες οδηγίες για την αντιμετώπισή της. Οι οδηγίες αυτές περιλαμβάνονται στον Οδηγό Καλλιέργειας Καπνού, ο οποίος εκδόθηκε από τον Καπνικό Σταθμό Αγρινίου το 1994.
Με τα μέχρι τώρα δεδομένα, εκτός από την πρόληψη δεν υπάρχει άλλος αποτελεσματικός τρόπος αντιμετώπισης της φυτόφθορας.
Οι εντομολογικές, μυκητoλoγικές και άλλες προσβολές του καπνού δεν καλύπτονται ασφαλιστικά από τον ΕΛ.Γ.Α σύμφωνα με τον Κανονισμό Ασφάλισης Φυτικής Παραγωγής και δεν εντάσσονται στις οικονομικές ενισχύσεις της Π.Σ.Ε.Α.
Σύμφωνα με το άρθρο 11.2.1 (ΕΝΙΣΧΥΣΕΙΣ ΓΙΑ ΤΗΝ ΕΠΑΝΟΡΘΩΣΗ ΖΗΜΙΩΝ ΠΟΥ ΠΡΟΚΑΛΟΥΝΤΑΙ ΑΠΟ ΘΕΟΜΗΝΙΕΣ Η ΕΚΤΑΚΤΑ ΓΕΓΟΝΟΤΑ) των Κοινοτικών κατευθυντήριων γραμμών για τις Κρατικές ενισχύσεις στον τομέα της γεωργίας η επιτροπή δεν δέχεται ότι η εκδήλωση ζωικών ή φυτικών ασθενειών μπορεί να θεωρηθεί θεομηνία ή έκτακτο γεγονός.
Για το λόγο αυτό οι Ελληνικές αρχές είναι ιδιαίτερα προσεκτικές όταν υποβάλλουν παρόμοια αιτήματα θα πρέπει η εκδήλωση της ασθένειας να είναι αποτέλεσμα δυσμενών καιρικών συνθηκών, οι οποίες δεν επέτρεψαν τη λήψη των ενδεδειγμένων μέτρων εκ μέρους των παραγωγών.
Στην περίπτωση αυτή θα πρέπει η προσβολή να έχει μορφή επιδημίας η οποία δεν μπορεί να ελεγχθεί με τα συνήθη μέσα. Σε κάθε περίπτωση συστήνεται ειδική επιτροπή επιστημόνων η οποία τεκμηριώνει όλα τα προαναφερόμενα και στη συνέχεια υποβάλλεται το αίτημα από τις Ελληνικές Αρχές για έγκριση.
Ο Υφυπουργός
Ε. ΑΡΓΥΡΗΣ»
13. Στην με αριθμό 995/18-7-03 ερώτηση του Βουλευτή κ. Γιώργου Γαρουφαλιά δόθηκε με το υπ΄ αριθμ. Τ/7757/8-8-03 έγγραφο από τον Υφυπουργό Ανάπτυξης η ακόλουθη απάντηση:
«Σε απάντηση της παραπάνω ερώτησης, που κατατέθηκε στην Βουλή από τον ως άνω Βουλευτή, σας γνωρίζουμε ότι ουδέποτε αποφασίστηκε το κλείσιμο του Γραφείου του ΕΟΤ στην Αυστραλία το οποίο λειτουργεί βάσει του Π.Δ. 343/2001 και στην περίπτωση κατά την οποία θα ετίθετο τέτοιο θέμα, θα έπρεπε να εκδοθεί Προεδρικό Διάταγμα. Πρόκειται για προσωρινή διακοπή η οποία όμως ήδη έχει αποκατασταθεί και το Γραφείο επαναλειτουργεί.
Ο Υφυπουργός
ΔΗΜΗΤΡΙΟΣ ΓΕΩΡΓΑΚΟΠΟΥΛΟΣ»
14. Στην με αριθμό 1028/21-7-03 ερώτηση των Βουλευτών κυρίων Αλέξανδρου Βούλγαρη, Θεόδωρου Νάκου και Ζέτας Μακρή δόθηκε με το υπ΄ αριθμ. 59/7-8-03 έγγραφο από τον Υφυπουργό Γεωργίας η ακόλουθη απάντηση:
«Απαντώντας στα παραπάνω που κατέθεσαν οι Βουλευτές κύριοι Α. Βούλγαρης, Θ. Νάκος, Ζ. Μακρή, για τα θέματα της αρμοδιότητάς μας, σας πληροφορούμε τα εξής:
Για τις μη καλυπτόμενες από τον ΕΛ.ΓΑ. ζημιές που προκλήθηκαν στις καλλιέργειες του Δημοτικού Διαμερίσματος Καναλίων του Δήμου Κάρλας, από τον παγετό Δεκεμβρίου 2001 - Ιανουαρίου 2002, καταβλήθηκαν από τον ΕΛ. ΓΑ οικονομικές ενισχύσεις ύψους 688.492 ?. Ποσό το οποίο αφορά συμπληρωματικές ενισχύσεις θα χορηγηθεί σε δόσεις και εφόσον οι δικαιούχοι προβούν σε αποκατάσταση των ζημιών.
Για τις ενστάσεις που υποβλήθηκαν για τις παραπάνω ζημιές έχει ήδη ολοκληρωθεί η διενέργεια των επανεκτιμήσεων και σύντομα θα αναρτηθούν οι νέοι πίνακες δικαιούχων.
Οι προβλεπόμενες οικονομικές ενισχύσεις θα καταβληθούν στους δικαιούχους παραγωγούς το μήνα Σεπτέμβριο.
Στους παραγωγούς των οποίων τα κτήματα θα απαλλοτριωθούν θα χορηγηθεί από τον ΕΛΓΑ οικονομική ενίσχυση για απώλεια παραγωγής το Σεπτέμβριο.
Η επίλυση των προβλημάτων που προκύπτουν μετά την απαλλοτρίωση των κτημάτων, των κατοίκων Καναλίων, για την επαναδημιουργία της λίμνης Κάρλας υπάγονται στην αρμοδιότητα της Κτηματικής Υπηρεσίας του Υπ. Οικονομίας & Οικονομικών, προς το οποίο κοινοποιούμε το έγγραφό μας με αντίγραφα των ερωτήσεων και αναφοράς.
Ο Υφυπουργός
Φ. ΧΑΤΖΗΜΙΧΑΛΗΣ»
15. Στην με αριθμό 1075/22.7.03 ερώτηση των Βουλευτών κυρίων ?γγελου Τζέκη και Γιώργου Χουρμουζιάδη δόθηκε με το υπ? αριθμ. Γ.Π.73417/7.8.03 έγγραφο από τον Υφυπουργό Υγείας και Πρόνοιας η ακόλουθη απάντηση:
«Απαντώντας στη με αριθμ. 1075/22.7.03 ερώτηση που κατατέθηκε στη Βουλή από τους Βουλευτές κυρίους Α. Τζέκη και Γ. Χουρμουζιάδη, αναφορικά με υγειονομικά προβλήματα που είναι δυνατόν να δημιουργηθούν από την διάθεση λυμάτων Δ.Δ. Ποτίδαιας και Αγ. Μάμα του Δήμου Μουδανιών, σας πληροφορούμε τα εξής:
'Όπως μας ενημέρωσε η Νομ. Αυτ/ση Χαλκιδικής με σχετικό έγγραφό της, το έργο της μονάδας επεξεργασίας λυμάτων (βιολογικός καθαρισμός) του Δ.Δ. Ποτίδαιας έχει ολοκληρωθεί, είναι τριτοβάθμιας επεξεργασίας και δοκιμάσθηκε προ εβδομάδας. Για την έναρξη λειτουργίας του βιολογικού απαιτείται ακόμη η υλοποίηση των έργων διάθεσης των υγρών αποβλήτων που θα διατίθενται για άρδευση. Ο Δήμος Μουδανιών έχει προχωρήσει στη διαδικασία χωροθέτησης του αγωγού και της ανάλογης περιβαλλοντικής μελέτης.
Επίσης ο Δήμος Μουδανιών θα αναθέσει σύντομα μελέτη βιολογικού καθαρισμού για το Δ.Δ. Αγ. Μάμα.
Μέχρι σήμερα τα βοθρολύματα της περιοχής διατίθενται σε χώρους εναπόθεσης λυμάτων με άδεια της Υπηρεσίας Περιβάλλοντος της Ν. Α. Χαλκιδικής, το δε πρόβλημα που παρουσιάστηκε στο Δ.Δ. Ποτίδαιας αντιμετωπίσθηκε προσωρινά και θα λυθεί από το ερχόμενο έτος οριστικά με την λειτουργία του βιολογικού καθαρισμού.
Το ερχόμενο έτος εκτιμάται ότι θα λειτουργήσει και ο βιολογικός καθαρισμός των Δ.Δ. Διονυσίου, Φλογητών, Πλαγίων του Δήμου Μουδανιών, που θα ανακουφίσει την περιοχή σε ότι αφορά την διάθεση βοθρολυμάτων των άλλων Δ.Δ. του Δήμου, μέχρι να λυθεί οριστικά το πρόβλημα με την κατασκευή νέων βιολογικών καθαρισμών και την επέκταση του υπάρχοντος στα Ν. Μουδανιά.
Ο Υφυπουργός
Ε. ΝΑΣΙΩΚΑΣ»
16. Στην με αριθμό 1075/22.7.03 ερώτηση των Βουλευτών κυρίων ?γγελου Τζέκη και Γιώργου Χουρμουζιάδη δόθηκε με το υπ? αριθμ. 166939/31.7.03 έγγραφο από τον Υπουργό Περιβάλλοντος, Χωροταξίας και Δημοσίων Έργων η ακόλουθη απάντηση:
«Απαντώντας στην παραπάνω ερώτηση 1075 που κατατέθηκε στις 22-7-2003 από τους Βουλευτές κυρίους ?γγελο Τζέκη και Γιώργο Χουρμουζιάδη και σε ότι αφορά στις αρμοδιότητες του ΥΠΕΧΩΔΕ, σας γνωρίζουμε τα εξής
Το έργο «Βιολογικός Καθαρισμός Ποτίδαιας» χρηματοδοτήθηκε από το Επιχειρησιακό Πρόγραμμα ΠΕΡΙΒΑΛΛΟΝ ΕΠΠΕΡ 1994-1999 (Β΄ ΚΠΣ) με το ποσόν των 1.367.360.720 δρχ, και συνεχίστηκε η κατασκευή του από εθνικούς πόρους Το 2003 πρόκειται να χρηματοδοτηθεί με 852.994,43 ευρώ προκειμένου να ολοκληρωθεί.
Για την πλήρη ολοκλήρωση του έργου θα απαιτηθούν συμπληρωματικά έργα διάθεσης, τα οποία καλύπτει ο Δήμος Μουδανιών.
Όσον αφορά στη διάθεση των λυμάτων του Δ.Δ. του Αγίου Μάμα, πληροφορηθήκαμε από το Δήμο Μουδανιών ότι δεν υπάρχει εγκατάσταση επεξεργασίας λυμάτων και οτι η διάθεση γίνεται σε λεκάνες εναπόθεσης) βοθρολυμάτων. 
Η Υπουργός
Β. ΠΑΠΑΝΔΡΕΟΥ»
17. Στην με αριθμό 1084/22.7.03 ερώτηση του Βουλευτή κ. Σταύρου Καλογιάννη δόθηκε με το υπ? αριθμ.111201/2924/31.7.03 έγγραφο από τον Υπουργό Περιβάλλοντος, Χωροταξίας και Δημοσίων Έργων η ακόλουθη απάντηση:
«Σε απάντηση των ερωτήσεων με αριθμό 1084 που κατατέθηκε στις 22/7/2003 από τον Βουλευτή κ. Σταύρο Kαλoγιάvvn καθώς και των ερωτήσεων 56/1.7.03, 112/1.7.03 και 269/2.7.03 που μας διαβιβάστηκαν με το α.π 5/25/7/2003 έγγραφο του Υπουργείου Γεωργίας και κατατέθηκαν αντίστοιχα από τους Βουλευτές κυρίους Ασημίνα Ξηροτύρη - Αικατερινάρη, Μαρία Κόλλια- Τσαρουχά και Φώτη Κουβέλη σας πληροφορούμε ότι:
Ως προς τα αναφερόμενα στο εισαγωγικό τμήμα της ερώτησης για το Πρωτόκολλο της Kαρθαγένης σας γνωρίζουμε τα εξής:
Το Πρωτόκολλο της Καρθαγένης για την Βιοασφάλεια στην Σύμβαση για την Βιολογική Ποικιλότητα, υπογράφηκε στο Μόντρεαλ στις 25 Ιανουαρίου 2002. Το Πρωτόκολλο αποσκοπεί, σύμφωνα με την προσέγγιση της προφύλαξης, που περιλαμβάνεται στην Αρχή του ?ρθρου 15 της Διακήρυξης του Ρίο για το Περιβάλλον και την Ανάπτυξη, στην επίτευξη της επαρκούς προστασίας και ασφάλειας κατά την διασυνοριακή κίνηση, την διαμετακόμιση, τον χειρισμό και τη χρήση των εμβίων τροποποιημένων οργανισμών (Ε.Τ.Ο.) που παράγονται με βάση τις αρχές της σύγχρονης βιoτεχνoλογiας και ενδέχεται να έχει δυσμενείς επεμβάσεις στη διατήρηση και την αειφόρο χρήση της βιολογικής ποικιλότητας, λαμβάνοντας υπ' όψη τους κινδύνους για την υγεία του ανθρώπου.
Σύμφωνα με τις διατάξεις του Πρωτοκόλλου, η έλλειψη επιστημoνικής βεβαιότητος, λόγω ανεπάρκειας επιστημονικών πληροφοριών και γνώσεων σε ότι αφορά τον βαθμό των ενδεχομένων δυσμενών επιπτώσεων ΕΤΟ στη διατήρηση και αειφόρο χρήση της βιολογικής ποικιλότητας στο Μέρος Εισαγωγής (Χώρα εισαγωγής-Συμβαλλόμενο Μέρος του Πρωτοκόλλου), λαμβανομένων επίσης υπ' όψη των κινδύνων στην uγεία του ανθρώπου, δεν καθιστά κώλυμα για τη λήψη απόφασης, για το Μέρος αυτό, σχετικά με την εισαγωγή ΕΤΟ προκειμένου να αποφευχθούν ή ελαχιστοποιηθούν σε δυσμενείς επιπτώσεις (άρθρο 10, παρ 6 και άρθρο 11, παρ. 6) 
Ως προς την επικύρωση του Πρωτοκόλλου, η Ελλάδα και άλλες κοινοτικές χώρες (Φιλανδία, Βέλγιο, Ηνωμένο Bασiλειο) θεώρησαν ότι η διαδικασία της κύρωσης, είναι σκόπιμο και λογικό να συσχετισθεί με την πρόοδο των διαπραγματεύσεων για τους δύο σχετικούς Κοινοτικούς Κανονισμούς:
1. τις διασυνοριακές κινήσεις των ΓΤΟ, και 
2. ιχνηλασιμότητα και σήμανση των ΓΤΟ 
Το σχέδιο κανονισμού για τις διασυνοριακές κινήσεις των ΓΤΟ, χάρις και στις επιτυχείς ενέργειες της Ελληνικής Προεδρίας, βαίνει προς την τυπική του ολοκλήρωση.
Η διαδικασία της συνυπογραφής από τους συναρμόδιους Υπουργούς του Σχεδίου Νόμου για την Επικύρωση του Πρωτοκόλλου της Kαρθαγένης Με κοινές αποφάσεις που εκδίδονται από τον Υπουργό ΠΕ.ΧΩ.Δ.Ε. και κατά περίπτωση αρμοδίους Υπουργούς Οικονομίας, Εσωτερικών και Δημόσιας Διοίκησης, Aνάπτυξης, Γεωργίας, Μεταφορών και Επικοινωνιών καθώς και Υγείας-Πρόνοιας, ρυθμίζονται τα θέματα σχετικά με την εφαρμoγή των διατάξεων του Νόμου της Κύρωσης του Πρωτοκόλλου, μεταξύ των οποίων μπορεί να περιλαμβάνoνται η λήψη συμπληρωματικών μέτρων που αφορούν τη σύσταση και συγκρότηση διοικητικών οργάνων, τον καθορισμό των αναγκαίων διαδικασιών ή ενδεχoμένως την θέσπιση διοικητικών κυρώσεων.
Είναι σαφές ότι μηχανισμός εφαρμογής του Πρωτοκόλλου στο εθνικό επίπεδο, θα πρέπει να ταυτισθεί με τον μηχανισμό για την εφαρμογή των προαναφερθέvτωv Κανονισμών και των Οδηγιών για την βιοτεχνολογία, θεμάτων που βρίσκονται σε εξέλιξη.
Σε Κοινοτικό επίπεδο τα θέματα της σκόπιμης απελευθέρωσης ΓΤΟ στο περιβάλλον ρυθμίζονται από την Οδηγία 2001/18, η οποία έχει τεθεί σε ισχύ από τις 17-10-02. Σύμφωνα με αυτή οι ενδιαφερόμενες εταιρείες καταθέτουν φακέλους οι οποίοι περνούν από την προβλεπόμενη διαδικασία αξιολόγησης και αδειοδότησης.
Η Υπουργός
ΒΑΣΩ ΠΑΠΑΝΔΡΕΟΥ»
18. Στην με αριθμό 1092/22.7.03 ερώτηση του Βουλευτή κ. Σπύρου Ταλιαδούρου δόθηκε με το υπ? αριθμ. 111200/31.7.03 έγγραφο από τον Υφυπουργό Υγείας και Πρόνοιας η ακόλουθη απάντηση:
«Σε απάντηση της ερώτησης με αρ. 1092 που κατατέθηκε στις 22.7.03 από τον Βουλευτή κ. Σπύρο Ταλιαδούρο, σας γνωρίζουμε τα ακόλουθα:
1. Το ΥΠΕΧΩΔΕ, στο πλαίσιο λειτουργίας του Εθνικού Δικτύου παρακολούθησης της ποιότητας των επιφανειακών, νερών της χώρας, πραγματοποιεί συστηματικές δειγματοληψίες και αναλύσεις στους ποταμούς της Θεσσαλίας ως εξής:
Πηνειός: 12 σημεία δειγματοληψίας
Τιταρήσιος: 4 
Ενιπέας: 2 
Καλέτζης: 2 
Ληθαίος: 3 
Ασμάκι: 7
Ταμιευτήρας Κάρλας: 1
Στα ανωτέρω σημεία ελέγχεται ένας σημαντικός αριθμός φυσικοχημικών μικροβιολογικών και τοξικών παραμέτρων, σύμφωνα με τις απαιτήσεις της Κοινοτικής και Εθνικής Νομοθεσίας Aπό τα αποτελέσματα των αναλύσεων προκύπτει ότι η ποιότητα των νερών στον Πηνειό και γενικότερα στα ποτάμια της Θεσσαλίας, είναι ικανοποιητική και εν γένει, καλύπτει τις απαιτήσεις των χρήσεων που έχουν θεσμοθετηθεί.
Ανεπιθύμητα φαινόμενα παρουσιάζονται περιστασιακά και συνήθως οφείλονται στο σοβαρό πρόβλημα μειωμένης παροχής νερού, κατά τους θερινούς μήνες στους υδατικούς πόρους της Θεσσαλίας. 
2. Τα αστικά λύματα των τριών μεγαλύτερων πολεοδομικών συγκροτημάτων της Θεσσαλίας, της Λάρισας, των Τρικάλων και της Καρδίτσας υφίστανται επεξεργασία σε εγκαταστάσεις βιολογικού καθαρισμού δευτεροβάθμιας επεξεργασίας και διατίθενται επεξεργασμένα στον Πηνειό. Για τους λοιπούς οικισμούς, πληθυσμού από 2000 έως 15.000 κατοίκους, σύμφωνα με την Οδηγία 91/271/ΕΟΚ για τα Αστικά λύματα (ΚΥΑ 5673/400/97), ο χρονικός ορίζοντας για την κατασκευή και λειτουργία των έργων επεξεργασίας λυμάτων είναι η 31.12.2005.
3. Το ΥΠΕΧΩΔΕ στο πλαίσιο της σταδιακής εφαρμογής της Οδηγίας 2000/60/ΕΕ «για τη θέσπιση πλαισίου κοινοτικής δράσης στον τομέα της πολιτικής των υδάτων» αποφάσισε να συμμετάσχει στην δρομολογούμενη από τα Κράτη-Μέλη δράση εκπόνησης ολοκληρωμένων Πιλοτικών Μελετών σε διάφορες Λεκάνες Απορροής Ποταμών και επέλεξε τον ποταμό Πηνειό για την πραγματοποίηση της Μελέτης αυτής. Η περιοχή του Πηνειού είναι αντιπροσωπευτική των συνθηκών που επικρατούν στον Βαλκανικό Χώρο και στη Μεσόγειο συνδυάζοντας τις τρεις βασικές χρήσεις, αγροτική βιομηχανική και αστική.
Η Υπουργός
Β. ΠΑΠΑΝΔΡΕΟΥ»
19. Στην με αριθμό 1129/129 ερώτηση του Βουλευτή κ. Γεωργίου Καλού δόθηκε με το υπ? αριθμ. 78701/ΙΗ/5.8.03 έγγραφο από τον Υπουργό Εθνικής Παιδείας και Θρησκευμάτων η ακόλουθη απάντηση:
«Απαντώντας στην ερώτηση και ΑΚΕ με αριθμό 1129/129/23-7-03 οποία κατέθεσε ο Βουλευτής κ. Γεώργιος Καλός και αφορά στα διδακτικά βιβλία σας γνωρίζουμε τα ακόλουθα:
1) Ουδέποτε ο ΟΕΔΒ μέχρι σήμερα χρηματοδοτήθηκε από το ΕΠΕΑΕΚ ούτε διαχειρίστηκε ποτέ κοινοτικούς πόρους.
2) Ο τρόπος που εκδίδει ο ΟΕΔΒ τα διδακτικά βιβλία προβλέπεται από την υπάρχουσα Νομοθεσία (ΑΝ. 1129/46 και Ν. 1566/85). Όταν όμως διαβιβάστηκε στην αρμόδια υπηρεσία του ΥΠΕΠΘ η προειδοποιητική επιστολή της Μόνιμης Ελληνικής Αντιπροσωπείας στην Ε.Ε. (έγγραφο ΑΠ. 3082.15/142/Α/2213/4-4-03), του ΥΠΕΠΘ υπέβαλε στο αρμόδιο τμήμα του Νομικού Συμβουλίου του Κράτους σχετικό ερώτημα με το αρ. 48478/Δ4/19-5-03 έγγραφο του Γεν. Γραμματέα. Ο ΟΕΔΒ γνωστοποίησε την ενέργεια αυτή του ΥΠΕΠΘ στη Γ΄ Γεν. Δ/νση Ευρωπαϊκών Υποθέσεων, Τμήμα Ευρωπαϊκού Κοινοτικού Δικαίου, του Υπουργείου Εξωτερικών (έγγραφο του ΟΕΔΒ: αρ. 3879/29-5-03), δηλώνοντας ταυτόχρονα ότι θα συμμορφωθεί προς τη σχετική γνωμοδότηση που θα εκδοθεί.
3) Ο αριθμός των προς έκδοση βιβλίων για κάθε σχολικό έτος είναι πράγματι κατά προσέγγιση γνωστός, καθώς και ο χρόνος παράδοσής τους. Πλην όμως, στην περίπτωση προκήρυξης διεθνούς διαγωνισμού, σύμφωνα με την οδηγία της Ε.Ε., είναι αδύνατον να εκδοθούν και να αποσταλούν 1.190 τίτλοι βιβλίων (45.000.000 αντίτυπα) μέσα σ' ένα χρόνο, γιατί θα πρέπει μέσα στον ίδιο χρόνο, κι αφού εγκριθεί ο ετήσιος κρατικός προϋπολογισμός (μήνας Ιανουάριος), απ' τον οποίο και μόνο χρηματοδοτείται ο ΟΕΔΒ, να γίνουν από τον Ιανουάριο και μετά, παράλληλα οι εξής ενέργειες:
α) η έγκριση του προγράμματος προμηθειών από το Υπουργείο Εμπορίου (που απαιτεί περισσότερο από 3 μήνες).
β) η διενέργεια του διεθνούς διαγωνισμού (που απαιτεί εφ' όσον γίνει με σύντμηση των προθεσμιών, λόγω του κατεπείγοντος, 2-2,5 μήνες, χωρίς σύντμηση, που είναι και ο κανονικός τρόπος 4,5 μήνες).
γ) η έγκριση από το Ελεγκτικό Συνέδριο του σχεδίου με τον ανάδοχο ή τους αναδόχους, που θα προκύψουν από το διαγωνισμό, αφού το ποσό των χρημάτων που θα δαπανηθούν θα υπερβαίνει το 1,5 εκατομμύριο ευρώ (που απαιτεί 30-40 ημέρες).
δ) ο έλεγχος των στοιχείων του αναδόχου ή των αναδόχων από το Ραδιοτηλεοπτικό Συμβούλιο (που απαιτεί 8-10 ημέρες).
Οι προαναφερόμενες και μόνο χρονικές προθεσμίες αποκλείουν τη δυνατότητα έκδοσης και αποστολής των διδακτικών βιβλίων στα σχολεία του Εσωτερικού, της Κύπρου και του εξωτερικού (και στις 5 Ηπείρους) μέσα στο ίδιο έτος, αφού επιπλέον απαιτούνται 6 μήνες τουλάχιστον για την εκτύπωση και τη. βιβλιοδεσία τους και 3 μήνες για την υποστολή στους τόπους προορισμού τους.
Το πιθανό ενδεχόμενο της επανάληψης του διαγωνισμού (ασύμφορος ή άγονος) ή της υποβολής ενστάσεων από τους συμμετέχοντες και του ελέγχου τους, τότε προφανώς δεν πρόκειται όχι μόνο να αποσταλούν βιβλία, αλλά ούτε καν να εκδοθούν.
4) Το ύψος του προϋπολογισμού των απ? ευθείας αναθέσεων από το 1994 μέχρι το 2002 έρχεται (για 9 έτη) στο ποσό των 50.704.000 ευρώ, που σημαίνει ότι από πλευράς στενού κόστους κάθε αντίτυπο στοιχίζει περίπου 50-70 λεπτά.
Το κόστος αυτό είναι το χαμηλότερο δυνατό, όχι μόνο για τα ελληνικά, αλά και για τα διεθνή εκδοτικά δεδομένα.
Ο Υπουργός
ΠΕΤΡΟΣ Δ. ΕΥΘΥΜΙΟΥ»
20. Στην με αριθμό 1188/24.7.03 ερώτηση του Βουλευτή κ. Μιχάλη Καρχιμάκη δόθηκε με το υπ? αριθμ. Γ.Π.74152/7.8.03 έγγραφο από τον Υφυπουργό Υγείας και Πρόνοιας η ακόλουθη απάντηση:
«Απαντώντας στις με αρ. 1188/24-7-03 ερώτηση και 215/10-7-2003 αναφορά που κατατέθηκαν στη Βουλή από τον Βουλευτή κ. Μιχάλη Καρχιμάκη σχετικά με θέματα λειτουργίας του ΓΝ Ιεράπετρας, σας πληροφορούμε τα εξής:
Α) Το ΠεΣΥΠ Κρήτης έχει υπoβάλλει αίτημα επιχορήγησης του ΓΝ Ιεράπετρας Ύψους 706.000 ευρώ για προμήθεια ιατρικού και ξενοδοχειακού εξοπλισμού. Το αίτημα εξετάζεται στα πλαίσια των οικονομικών δυνατοτήτων του Υπουργείου μας.
Β) Με την αριθ. Y4β/ ΓΠ 57206/8-7-03 Υπουργική απόφαση εγκρίθηκε η επιχορήγηση του εν λόγω Νοσοκομείου με ποσό 325.000 ευρώ από τον τακτικό Προϋπολογισμό του Υπουργείου για την κάλυψη' της δαπάνης ανάθεσης της ετήσιας συντήρησης των ηλεκτρομηχανολογικών εγκαταστάσεων του Νοσοκομείου σε ιδιώτη ανάδοχο.
Ο Υφυπουργός
Ε. ΝΑΣΙΩΚΑΣ»
21. Στην με αριθμό 1208/24.7.03 ερώτηση του Βουλευτή κ. Ιωάννη Λαμπρόπουλου δόθηκε με το υπ? αριθμ. Τ/8109/7.8.03 έγγραφο από τον Υφυπουργό Ανάπτυξης η ακόλουθη απάντηση:
«Σε απάντηση της παραπάνω ερώτησης, που κατατέθηκε στην Βουλή από τον ως άνω Βουλευτή, σας γνωρίζουμε ότι:
Η δημιουργία της Π.Ο.Τ.Α Μεσσηνίας, (μια καινοτομία που προωθήθηκε στο χώρο των ιδιωτικών τουριστικών επενδύσεων) που θα είναι μια αυτόνομη ολοκληρωμένη τοπική αγορά υψηλού επιπέδου, θα καθιερώσει ολόκληρη την περιοχή της Δυτικής Πελoπovvήσου στις μεγάλες τουριστικές αγορές.
Μετά από καθυστερήσεις λόγω της ανάγκης συμπλήρωσης του θεσμικού πλαισίου και της εμπλοκής πληθώρας κεντρικών και αποκεντρωμένων φορέων στο στάδιο των αρχικών εγκρίσεων, η Π.Ο.Τ.Α έχει πλέον λάβει την έγκριση οριοθέτησης και για τα τρία τμήματα που την συναποτελούν και έχει προχωρήσει προς υπαγωγή στον αναπτυξιακό νόμο, με δυνατότητα ταχείας υλοποίησης.
Επομένως από πλευράς διοικητικών διαδικασιών και εξασφάλισης των πρoϋποθέσεων για την προώθηση των επενδύσεων η Διοίκηση έχει ολοκληρώσει.
Η πρωτοβουλία (με τη μορφή υποβολής επενδυτικών προτάσεων προς το Υπουργείο Οικονομίας και Οικονομικών) βρίσκεται εφεξής στους επενδυτές. Σημειώνεται σχετικά ότι ο μοναδικός μεγάλος επενδυτής στην Π.Ο.Τ.Α. Μεσσηνίας (ο κ. Κωνσταντακόπουλος) έχει ζητήσει από το Υ.ΠΕ.ΧΩ.Δ.Ε. προκειμένου να προχωρήσει στην επένδυση - επαναχάραξη της υφιστάμενης οδού Πύλου - Κυπαρισσίας.
Ο Υφυπουργός
ΔΗΜΗΤΡΙΟΣ ΓΕΩΡΓΑΚΟΠΟΥΛΟΣ»
22. Στην με αριθμό 1216/24.7.03 ερώτηση του Βουλευτή κ. Γεωργίου Παπαγεωργίου δόθηκε με το υπ? αριθμ. 53314/381/8.8.03 έγγραφο από τον Υπουργό Οικονομίας και Οικονομικών η ακόλουθη απάντηση:
«Σχετικά με την παραπάνω ερώτηση του Βουλευτή κ. Γ. Παπαγεωργίου, που αφορά εργασιακά θέματα σας γνωρίζουμε τα εξής:
1. Τα εισοδήματα των εργαζομένων αυξάνουν σταθερά στην χώρα μας, παρά την στασιμότητα που δείχνουν σε άλλες χώρες της Ευρωπαϊκής Ένωσης. Έτσι για τη διετία 2001-2002 η παραγωγικότητα της εργασίας και ο μέσος πραγματικός μισθός σημειώνουν σημαντική άνοδο 4,3 % και 3,0 % ετησίως αντίστοιχα (έναντι 0,3 % και 0,5 % του μέσου όρου της Ευρωζώνης).
2. Η ολοκλήρωση του προγράμματος ενάντια στη φτώχεια και τον αποκλεισμό, η σημαντική αύξηση των εισοδηματικών ενισχύσεων σε χαμηλοσυνταξιούχους, οι δράσεις κοινωνικής πρόνοιας, η κατάρτιση και απασχόληση των ατόμων με ειδικές ανάγκες αποτελούν μία συστηματική πολιτική φροντίδας, απαραίτητης και αναγκαίας για να έχουμε μία κοινωνία με συνοχή, αλληλεγγύη και προοπτική.
3. Σύμφωνα με την έρευνα του Εργατικού Δυναμικού της Ε.Σ.Υ.Ε., το α' τρίμηνο του 2003 χαρακτηρίστηκε από σημαντική μείωση του ποσοστού της ανεργίας σε σχέση με το αντίστοιχο τρίμηνο του 2002 και διαμορφώθηκε στο 9,9% από 10,9%. Συνολικά, από το 2002 η ανεργία έχει μειωθεί κατά 2,2 ποσοστιαίες μονάδες, που αντιστοιχεί σε 25% μείωση του μέσου ετήσιου αριθμού των ανέργων.
4. Στα λοιπά τιθέμενα θέματα θα απαντήσει, λόγω αρμοδιότητος, το συνερωτώμενο Υπουργείο Εργασίας και Κοινωνικών Ασφαλίσεων.
Ο Υπουργός
Ν. ΧΡΙΣΤΟΔΟΥΛΑΚΗΣ»
23. Στην με αριθμό 1251/24.7.03 ερώτηση του Βουλευτή κ. Γιώργου Γαρουφαλιά δόθηκε με το υπ? αριθμ. Δ2/Β 4777/7.8.03 έγγραφο από τον Υπουργό Ανάπτυξης η ακόλουθη απάντηση:
«Απαντώντας στην ανωτέρω ερώτηση που κατέθεσε στην Βουλή, ο Βουλευτής κ. Γ. Γαρουφαλιάς, σας γνωστοποιούμε τα εξής:
Ο νόμος 3054/2-10-2002 προβλέπει την δημιουργία Μηχανισμών Ελέγχου και Εποπτείας της αγοράς πετρελαιοειδών.
Σε εφαρμογή του άρθρου 18, του ως άνω νόμου, έχουν συσταθεί στο Υπουργείο Ανάπτυξης Κλιμάκια Ελέγχου Διακίνησης και Αποθήκευσης Καυσίμων (ΚΕΔΑΚ). Έργο των Κλιμακίων είναι η διενέργεια επιτοπίων ελέγχων σε εγκαταστάσεις και άλλα μέσα Διύλισης, αποθήκευσης, μεταφοράς, τελικής πώλησης και γενικότερα διακίνησης πετρελαιοειδών προϊόντων.
Οι έλεγχοι ξεκίνησαν σταδιακά, από το τέλος Ιανουαρίου τρέχοντος έτους, με τρία VΑΝ εξοπλισμένα με κινητές εργαστηριακές μονάδες και οι ελεγκτές διενήργησαν επιτοπίους ελέγχους σε 950 πρατήρια υγρών καυσίμων στην Αθήνα, Πειραιά και Θεσσαλονίκη στο διάστημα των 6 μηνών λειτουργίας τους.
Τα ΚΕΔΑΚ λειτούργησαν για ένα χρονικό διάστημα σε Αθήνα, Πειραιά, Θεσσαλονίκη ούτως ώστε να αποκτηθούν οι απαραίτητες εμπειρίες, λαμβανομένου υπόψη της επιστημονικής μορφής και της πολλαπλότητας του έργου, και στην συνέχεια να επεκταθούν οι έλεγχοι σε όλη την επικράτεια με την προμήθεια βέβαια ικανού αριθμού κινητών μονάδων.
Ήδη το Υπουργείο έχει προκηρύξει διαγωνισμό για την προμήθεια είκοσι ένα (21) κινητών εργαστηριακών μονάδων πλήρως εξοπλισμένων και έτοιμων για χρήση ο οποίος βρίσκεται σε εξέλιξη και πρόκειται να ολοκληρωθεί σε σύντομο χρονικό διάστημα.
Μετά την υλοποίηση της προμήθειας των κινητών μονάδων οι έλεγχοι θα επεκταθούν σε όλο το σύστημα διακίνησης καυσίμων της επικράτειας ούτως ώστε να παταχθεί το νοσηρό φαινόμενο της νοθείας και της παράνομης διακίνησης των υγρών καυσίμων.
Ο Υπουργός
Α. ΤΣΟΧΑΤΖΟΠΟΥΛΟΣ»
24. Στην με αριθμό 1270/24-7-03 ερώτηση της Βουλευτού κ. Μαρίας Δαμανάκη δόθηκε με το υπ? αριθμ. Δ6/Φ38/Β4776/7-8-03 έγγραφο από τον Υπουργό Ανάπτυξης η ακόλουθη απάντηση:
«Σε απάντηση της υπ? αριθ. 1270/24-7-03 ερώτησης στη Βουλή της Βουλευτού κ. Μαρίας Δαμανάκη, θέτουμε υπόψη σας τα ακόλουθα:
1. Είναι γνωστό ότι ο κτιριακός τομέας ευθύνεται παγκοσμίως για τα υψηλότερα ποσοστά κατανάλωσης ενέργειας που στην Ελλάδα ανέρχονται περίπου σε 40% και ότι οι δυνατότητες εξοικονόμησης ενέργειας στον τομέα αυτό είναι μεγάλες. Η σημασία που αποδίδει το Υπουργείο Ανάπτυξης σε αυτόν τον τομέα αντανακλάται και στο Επιχειρησιακό Πρόγραμμα Ανταγωνιστικότητας (ΕΠΑΝ) που περιλαμβάνει τη δράση 2.1.3, ευρισκόμενη ήδη σε πλήρη εξέλιξη, για επιδότηση ενεργειακών επενδύσεων εξοικονόμησης ενέργειας, συμπαραγωγής ηλεκτρισμού και θερμότητας/ψύξης, υποκατάστασης συμβατικών καυσίμων με φυσικό αέριο και ανανεώσιμων πηγών ενέργειας σε επιχειρήσεις του ιδιωτικού τομέα όσον αφορά τις παραγωγικές διαδικασίες και τα κτίριά τους. Επίσης το ΕΠΑΝ περιλαμβάνει τη δράση 2.1.4 για επιδότηση ενεργειακών επενδύσεων στον οικιακό και το δημόσιο τομέα, η υλοποίηση της οποίας αναμένεται να ξεκινήσει σύντομα και να καλύψει το υπόλοιπο φάσμα των κτιρίων του οικιακού και του δημόσιου τομέα.
2. Η Κοινή Υπουργική Απόφαση 21475/98 (ΦΕΚ 880/Β) προβλέπει τα ίδια θεσμικά μέτρα που περιλαμβάνει η πρόσφατα υιοθετηθείσα Κοινοτική Οδηγία 2002/91/ΕΚ για την εξοικονόμηση ενέργειας στα κτίρια μέσω θέσπισης ορίων ενεργειακής κατανάλωσης στα νέα και σε μεγάλα ανακατασκευαζόμενα υφιστάμενα κτίρια, ενεργειακών επιθεωρήσεων και ενεργειακών σημάνσεων, μέτρων στα δημόσια κτίρια και ελέγχων ενεργειακών εγκαταστάσεων κτιρίων. Στα πλαίσια της ανωτέρω Οδηγίας, που πρέπει να τεθεί σε εφαρμογή από τα κράτη-μέλη μέχρι τέλους του 2005, έχει συσταθεί ειδική Επιτροπή για την εξειδίκευση και εναρμόνιση σε ευρωπαϊκό επίπεδο ενός ευρωπαϊκού Κανονισμού κυρίως για τον υπολογισμό της ενεργειακής κατανάλωσης των κτιρίων, που σχετίζεται άμεσα με τη θέσπιση από κάθε κράτος-μέλος των ορίων ενεργειακής κατανάλωσης και της ενεργειακής σήμανσης των κτιρίων.
3. Για την έκδοση του Κανονισμού Ορθολογικής Χρήσης και Εξοικονόμησης Ενέργειας, σχέδιο του οποίου έχει ήδη καταρτιστεί στην Ελλάδα, πρέπει να προηγηθεί η ολοκλήρωση του ανωτέρω ευρωπαϊκού Κανονισμού για τον υπολογισμό της ενεργειακής κατανάλωσης των κτιρίων και άλλα εξειδικευμένα θέματα, ώστε να ενσωματώσει τα προβλεπόμενα από αυτόν προς ευθυγράμμιση με τα κοινοτικά standards.
Ο Υπουργός
Α. ΤΣΟΧΑΤΖΟΠΟΥΛΟΣ»
25. Στην με αριθμό 1314/25-7-03 ερώτηση της Βουλευτού κ. Ζέττας Μακρή δόθηκε με το υπ? αριθμ. 30650/30-7-03 έγγραφο από τον Υφυπουργό Περιβάλλοντος, Χωροταξίας και Δημοσίων Έργων η ακόλουθη απάντηση
«Σχετικά με την ερώτηση 1314 που κατατέθηκε στις 25/7/2003 από την Βουλευτή κ. Ζέττα Μακρή πoυ αναφέρεται στους όρους δόμησης της περιοχής «Αϊβαλιώτικα» σας γνωρίζουμε ότι η εν λόγω περιοχή εντάχθηκε στο σχέδιο πόλης Βόλου με τις διατάξεις του Ν.1337/83 οι οποίες είναι περιοριστικές ως προς την εκμετάλλευση των οικοπέδων. Η υπόψη περιοχή βρίσκεται εγγύς στο Αρχαιολογικό χώρο Δημητριάδος γεγονός που συνεκτιμήθηκε ειδικότερα κατά τον καθορισμό του επιτρεπόμενου ύψους δόμησης Εξ άλλου σύμφωνα με πάγια νομολογία του ΣτΕ η τροποποίηση όρων δόμησης προς το δυσμενέστερο για το περιβάλλον, όπως είναι η αύξηση του επιτρεπόμενου ύψους, δεν είναι δυνατή.
Η Υφυπουργός
ΡΟΔΟΥΛΑ ΖΗΣΗ»
26. Στην με αριθμό 1323/25-7-03 ερώτηση του Βουλευτή κ. Γιώργο Βλάχο δόθηκε με το υπ? αριθμ. 167039/29-7-03 έγγραφο από τον Υπουργό Περιβάλλοντος, Χωροταξίας και Δημοσίων Έργων η ακόλουθη απάντηση:
«Απαντώντας στην παραπάνω ερώτηση με αρ. πρωτ. 1323 που κατατέθηκε στις 25-72003 από τον Βουλευτή κ. Γ. Βλάχο, και σε ότι αφορά στις αρμοδιότητες του ΥΠΕΧΩΔΕ, σας γνωρίζουμε τα εξής:
Το έργο «Εγκατάσταση Επεξεργασίας Λυμάτων Μεγάρων» ήταν ενταγμένο στο ΕΠΠΕΡ 1994-1999 (Β ΚΠΣ). Για την υλοποίηση του έργου υπογράφηκε Προγραμματική Σύμβαση μεταξύ του ΥΠΕΧΩΔΕ και της Δημοτικής Επιχείρησης Ύδρευσης Αποχέτευσης Μεγάρων (ΔΕΥΑΜ), ύψους 950.000.000 δρχ., εκ των οποίων πληρώθηκαν 740.000.000 δρχ. από το ΠΔΕ, ΣΑΕ 075/2 και ποσό 143.713.814 δρχ αποτελούσε συνεισφορά της ΔΕΥΑΜ.
Ως επιλέξιμες δαπάνες δηλώθηκαν στο ΕΠΠΕΡ 1994-1999 (Β ΚΠΣ) 555.488.101 δρχ., οι οποίες αποτελούν ποσό της αρχικής σύμβασης, διότι τα υπόλοιπα εγκρίθηκαν με 4 Συγκριτικούς Πίνακες, ως πρόσθετες εργασίες και κρίθηκαν μη επιλέξιμες.
Η Μονάδα Τεχνικής Υποστήριξης Έργων στερεών και υγρών αποβλήτων του ΥΠΕΧΩΔΕ, διενήργησε έλεγχο στο έργο και ακολούθησε έγγραφο του Γ.Γ. ΥΠΕΧΩΔΕ προς τον Δήμο Μεγαρέων (Αρ. Πρωτ. 103698/25-2-03), επισημαίνοντας τις εργασίες που είναι απαραίτητο να γίνουν μέχρι 30/612003 ώστε το έργο να καταστεί λειτουργικό.
Το ΥΠΕΧΩΔΕ εξετάζει τη χρηματοδότηση του έργου από εθνικούς πόρους ώστε να καταστεί λειτουργικό.
Η Υπουργός
ΒΑΣΩ ΠΑΠΑΝΔΡΕΟΥ»
27. Στην με αριθμό 1334/28-7-03 ερώτηση του Βουλευτή κ. Παναγιώτη Αδρακτά δόθηκε με το υπ? αριθμ. 111400/3016 4-8-03 έγγραφο από τον Υφυπουργό Περιβάλλοντος Χωροταξίας και Δημοσίων Έργων η ακόλουθη απάντηση:
«Σε απάντηση της υπ' αριθ. 1334/28-7-03 ερώτησης του Βουλευτή κ. Παναγιώτη Αδρακτά και σε ό,τι αφορά στα θέματα του ΥΠΕΧΩΔΕ, σας γνωστοποιούμε τα εξής:
Η περιοχή «Δάσος Στροφυλιάς ? λ/θ Κοτυχίου» περιλαμβάνεται στους υγρότοπους διεθνούς ενδιαφέροντος, οι οποίοι προστατεύονται σύμφωνα με τη συνθήκη Ραμσάρ. Με την Κ.Υ.Α. 66289 (Φ.Ε.Κ. 506/Β΄/19-7-93), διετούς διάρκειας, η οποία παρατάθηκε για ένα ακόμη χρόνο με την Κ.Υ.Α. 68246/2499 (Φ.Ε.Κ. 303/Β΄/6-5-96), όπως προβλέπεται στο Ν.1650/86, θεσπίσθηκαν τα εξειδικευμένα για την περιοχή αναγκαία μέτρα περιβαλλοντικής προστασίας.
Έχει ολοκληρωθεί η μελέτη με τίτλο «Πρόγραμμα αντιμετώπισης περιβαλλοντικών προβλημάτων και σύστημα λειτουργίας προστατευόμενης περιοχής λ/θ Κοτυχίου - Δάσους Στροφυλιάς», στο πλαίσιο της οποίας εκπονήθηκε Ειδική Περιβαλλοντική Μελέτη (Ε.Π.Μ.) που αποτελεί, σύμφωνα με το N.1650/86, προϋπόθεση για την έκδοση του Π.Δ. καθορισμού δεσμεύσεων στις επιτρεπόμενες χρήσεις γης, όρους και περιορισμούς δόμησης, καθώς και το σύστημα διαχείρισης της περιοχής.
Η ΕΠΜ έχει εγκριθεί με την υπ? αριθμ. πρωτ. Οικ. 126187/2011/25-5-2003 Απόφαση Γεν. Δ/ντή Περιβάλλοντος κα έχει ολοκληρωθεί από την υπηρεσία η σύνταξη του σχεδίου Κοινής Υπουργικής Απόφασης για τα την περιοχή.
Με την υπ? αριθμ. 125565/995 ΚΥΑ (ΦΕΚ 364/Β΄/28-3-2003), καθορίσθηκε ο αριθμός των μελών του Διοικητικού Συμβουλίου του φορέα διαχείρισης των υγροτόπων Κοτυχίου ? Στροφυλιάς και ορίσθηκε ως έδρα του φορέα ο Δ.Λαρισσού. Στην προαναφερόμενη ΚΥΑ προβλέπεται ότι με απόφαση της ΤΕΔΚ Ηλεία ορίζεται ένας κοινός εκπρόσωπος των Δήμων Βουπρασίας και Λεχαινών. Με την απόφαση Υπουργού ΠΕΧΩΔΕ 126518/2574 (ΦΕΚ 907/Β΄/ 4-7-2003) συγκροτήθηκε το διοικητικό συμβούλιο του φορέα διαχείρισης.
Η Υφυπουργός
ΡΟΔΟΥΛΑ ΖΗΣΗ»
28. Στην με αριθμό 1344/28-7-03 ερώτηση της Βουλευτού κ. Μαρίας Κόλλια ? Τσαρουχά δόθηκε με το υπ? αριθμ. 53953 Α. Πλ/3997 7-8-03 έγγραφο από τον Υφυπουργό Οικονομίας και Οικονομικών η ακόλουθη απάντηση:
«Σε συνέχεια της ερώτησης 1344/28-07-03 της Βουλευτού κ. Μ. Κόλλια Τσαρουχά, σας γνωρίζουμε τα παρακάτω:
1. Οι διαδικασίες κλεισίματος των Επιχειρησιακών προγραμμάτων περιόδου 1994-1999 δεν έχουν ολοκληρωθεί ούτε σε επίπεδο χώρας ούτε στο ΠΕΠ Κεντρικής Μακεδονίας. Όλες οι αιτήσεις αποπληρωμής έχουν υποβληθεί στην Ευρωπαϊκή Επιτροπή και εξετάζονται. Ακόμη δεν έχουν πραγματοποιηθεί έλεγχοι έργων από πλευράς Ευρωπαϊκής Επιτροπής. Επίσης, δεν υφίστανται αξιολογητές του Β΄ ΚΠΣ που διαγράφουν έργα.
2. Για την υποβολή της Τελικής Έκθεσης και της αίτησης αποπληρωμής όλων των Επιχειρησιακών Προγραμμάτων περιόδου 1994-1999 συμπεριλαμβανομένου και αυτού της Κεντρικής Μακεδονίας πραγματοποιήθηκαν οι απαραίτητοι διαχειριστικοί έλεγχοι για τη διασφάλιση της μη υποβολής μη επιλέξιμων δαπανών. Κατά τη σύνταξη και υποβολή της τελικής έκθεσης και της αίτησης αποπληρωμής του ΠΕΠ Κεντρικής Μακεδονίας δε διαγράφηκε κανένα έργο.
Ο Υφυπουργός
ΧΡΗΣΤΟΣ ΠΑΧΤΑΣ»
29. Στις με αριθμό 1081/22-7-03 και 1358/28-7-03 ερωτήσεις των Βουλευτών κυρίων Φώτη Κουβέλη και Μαρίας Δαμανάκη δόθηκε με το υπ? αριθμ. 16180Β 31-7-03 έγγραφο από την Υπουργό Περιβάλλοντος Χωροταξίας και Δημοσίων Έργων η ακόλουθη απάντηση:
«Σε απάντηση της ερώτησης που κατατέθηκε στη Βουλή με αριθμό 1081 στις 22/7/2003 από το Βουλευτή κ. Φώτη Κουβέλη καθώς και της ερώτησης 1358 που κατατέθηκε στις 28/7/2003 από τη Βουλευτή κ. Μαρία Δαμανάκη και αφορά στη διαμόρφωση ανάπλαση πλατείας Εξαρχείων. σας πληροφορούμε τα εξής:
Ο σεβασμός προς την ανάδειξη της ιστορικότητας και της φυσιογνωμίας του χώρου καταδεικνύεται από το γεγονός ότι διατηρούνται στοιχεία διαμόρφωσης όπως π.χ. το κεντρικό άγαλμα, το σχήμα της πλατείας, η εξυπηρέτηση των υπαρχουσών λειτουργιών.
Η σχεδιαζόμενη μορφή της πλατείας εξασφαλίζει όλους τους χρήστες της τοπικής και υπερτοπικής κοινωνίας. Το πράσινο οργανώνεται έτσι ώστε να είναι πολύ περισσότερο από το υπάρχον, να συμβάλλει στη βελτίωση του μικροκλίματος της περιοχής, να εξασφαλίζει σκιά στους χρήστες της πλατείας, χωρίς να εμποδίζει την ελεύθερη διακίνησή τους.
Ο χώρος για συνάντηση και συνάθροιση ατόμων αυξάνεται και η πρόσβαση ηλικιωμένων, γονέων με παιδιά και ατόμων με ειδικές ανάγκες, εξασφαλίζεται με ράμπες.
Η μελέτη έχει τη σύμφωνη γνώμη του Δήμου Αθηναίων.
Η Υπουργός
ΒΑΣΩ ΠΑΠΑΝΔΡΕΟΥ»
30. Στην με αριθμό 1484/30-7-03 ερώτηση των Βουλευτών κυρίων Κυριάκου Σπυριούνη και Στυλιανού Παπαθεμελή δόθηκε με το υπ? αριθμ. 14051 7-8-03 έγγραφο από τον Υπουργό Ανάπτυξης η ακόλουθη απάντηση:
«Απαντώντας στην ανωτέρω ερώτηση, που κατέθεσαν στη Βουλή οι Βουλευτές κυρίων Κ. Σπυριούνης και Σ. Παπαθεμελής, σας γνωστοποιούμε τα εξής:
α. Με το άρθρο 18 του Ν. 3054/2002 (ΦΕΚ.230/A/2-10-2002) δημιουργήθηκαν οι μηχανισμοί του ελέγχου και της εποπτείας της αγοράς των πετρ/δών προϊόντων. Προς τούτο συστάθηκαν τα κλιμάκια Ελέγχου Διακίνησης και Αποθήκευσης Καυσίμων (ΚΕΔΑΚ) τα οποία άρχισαν συστηματικούς ελέγχους στο Λεκανοπέδιο της Αττικής (πιλοτική εφαρμογή) σε εγκ/σεις αποθήκευσης και διακίνησης υγρών καυσίμων.
Οι έλεγχοι αυτοί άρχισαν από το τέλος του Ιανουαρίου τρέχοντος έτους αφού πρώτα μέσα σε σύντομο χρονικό διάστημα και μετά από έρευνα της αγοράς, τα ΚΕΔΑΚ εφοδιάστηκαν με 3 ΒΑΝ πλήρως εξοπλισμένα με μηχανήματα ποιοτικής χημικής ανάλυσης των υγρών καυσίμων και έγινε σύσταση μητρώου ελεγκτών από υπαλλήλους, όπως ορίζει ο Νόμος, οι οποίοι εκπαιδεύτηκαν λεπτομερώς.
Μετά από περίοδο 2 μηνών από την έναρξη των ελέγχων ο ρυθμός τους άρχισε να αυξάνεται εντατικά, αφού πλέον υπήρχε η κατάλληλη εμπειρία και γνώση.
Ήδη τα ΚΕΔΑΚ μπορούν και ελέγχουν σήμερα 15 πρατήρια υγρών καυσίμων ημερησίως. Ο συνολικός αριθμός ελέγχων μέχρι σήμερα είναι 850 πρατήρια.
Παράλληλα τα ΚΕΔΑΚ μετέβησαν στη Θεσ/νίκη όπου πραγματοποίησαν εκτεταμένους ελέγχους σε αποθηκευτικούς χώρος πρατηρίων και κάλυψαν σε ποσοστό 40% του συνολικού αριθμού πρατηρίων της εκεί αγοράς σε χρονικό διάστημα 10 ημερών.
Σύνολο αριθμού ελεγxθέντων πρατηρίων του Ν. Θεσ/νίκης (συμπεριλαμβανομένου στον συνολικό αριθμό των 950).
Παράλληλα με απόφαση του Υπουργού Ανάπτυξης έγινε προκήρυξη για προμήθεια 21 ακόμη ΒΑΝ, ώστε να υπάρξει δυνατότητα ελέγχων σε όλη την επικράτεια μετά από μελετημένη γεωγραφική διασπορά τους. Με την αύξηση του αριθμού των ΒΑΝ θα δοθεί η δυνατότητα και ελέγχων σε εγκ/σεις εμπόρων υγρών καυσίμων, εταιρειών εμπορίας πετρ/δών, Διυλ/ρίων, Βυτιοφόρων, Βιομηχανικών εγκ/σεων κλπ.
β. Επίσης το Υπουργείο Ανάπτυξης με την απόφασή του με αριθμ. πρωτ. Δ2/Φ5/9477/3.6.2003 (ΦΕΚ.709/β/4.6.2003) περί καθορισμού κυρώσεων για παραβάσεις διατάξεων του Ν.3054/2002 που αφορούσαν νοθεία στα καύσιμα που εντόπισαν τα ΚΕΔΑΚ σε ελεγχθέντα πρατήρια, επέβαλλε με αποφάσεις του Υπουργού πρόστιμα κατά περίπτωση και κατηγορία και έδωσε και στην δημοσιότητα τα ονόματα και τις επωνυμίες των επιχειρήσεων που διαπιστώθηκαν οι ανωτέρω παραβάσεις.
γ. Ήδη στην αγορά έχουν φανεί τα πρώτα θετικά αποτελέσματα των ελέγχων των ΚΕΔΑΚ που τουλάχιστον για το Λεκανοπέδιο της Αττικής έχουν περιορίσει σε σημαντικό βαθμό τα εκφυλιστικά φαινόμενα της Νοθείας και Λαθρεμπορίας. Αυτό μπορεί να διαπιστωθεί εύκολα και από τα στοιχεία των καταναλώσεων των διαφόρων κατηγοριών πετρ/δών προϊόντων.
Ο Υπουργός
Α. ΤΣΟΧΑΤΖΟΠΟΥΛΟΣ»
Σημ.: Τα συνημμένα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).)
ΠΡΟΕΔΡΟΣ (Απόστολος Κακλαμάνης): Κυρίες και κύριοι συνάδελφοι, έχω την τιμή να σας ανακοινώσω το δελτίο επικαίρων ερωτήσεων της Τρίτης 23 Σεπτεμβρίου 2003.
ΕΠΙΚΑΙΡΕΣ ΕΡΩΤΗΣΕΙΣ (?ρθρα 29, παρ.1, 130 παρ.8 Καν. Βουλής)
1. Η με αριθμό 74/18.9.2003 επίκαιρη ερώτηση του Βουλευτή του Πανελλήνιου Σοσιαλιστικού Κινήματος κ. Φραγκλίνου Παπαδέλλη προς τον Υπουργό Εθνικής Παιδείας και Θρησκευμάτων, σχετικώς με τις προθέσεις του Υπουργείου να απαγορεύσει τη χρήση κινητών τηλεφώνων στα σχολεία κλπ.
2. Η με αριθμό 75/18.9.2003 επίκαιρη ερώτηση της Βουλευτού της Νέας Δημοκρατίας κ. Μαρίας Καρά προς τους Υπουργούς Εθνικής Παιδείας και Θρησκευμάτων, Εσωτερικών, Δημόσιας Διοίκησης και Αποκέντρωσης, σχετικώς με την επέκταση του θεσμού των σχολικών φυλάκων στα Δημοτικά Σχολεία.
3. Η με αριθμό 76/18.9.2003 επίκαιρη ερώτηση του Βουλευτή του Κομμουνιστικού Κόμματος Ελλάδας κ. Σπυρίδωνος Στριφτάρη προς τους Υπουργούς Εσωτερικών, Δημόσιας Διοίκησης και Αποκέντρωσης, Υγείας και Πρόνοιας, σχετικώς με τη λήψη των αναγκαίων μέτρων προστασίας από τη μόλυνση των πηγών της Κρύας, απ΄ όπου υδρεύεται η πόλη των Ιωαννίνων κλπ.
ΠΡΟΕΔΡΟΣ (Απόστολος Κακλαμάνης): Κυρίες και κύριοι συνάδελφοι, εισερχόμαστε στην ημερήσια διάταξη των 
ΕΠΕΡΩΤΗΣΕΩΝ
Θα συζητηθεί η υπ? αριθμόν 12/11/20.8.2003 επίκαιρη επερώτηση τριάντα Βουλευτών της Νέας Δημοκρατίας κυρίων Αναστασίου Λιάσκου, Βασιλείου Παππά, Αριστοτέλη Παυλίδη, Σπύρου Σπύρου, Παρθένας Φουντουκίδου, Ιορδάνη Τζαμτζή, Αλέξανδρου Κοντού, Σταύρου Παπαδόπουλου, Αθηναίου Φλωρίνη, Ανέστη Αγγελή, Μιλτιάδη Βαρβιτσιώτη, Γεωργίου Δεικτάκη, Σταύρου Καλογιάννη, Κωνσταντίνου Καραμπίνα, Γεωργίου Καρασμάνη, Κωνσταντίνου Κιλτίδη, Θεόφιλου Λεονταρίδη, Ευάγγελου Μπασιάκου, Αθανασίου Νάκου, Παναγιώτη Παναγιωτόπουλου, Ιωάννη Παπαθανασίου, Ευάγγελου Πολύζου, Θεόδωρου Σκρέκα, Κωνσταντίνου Τασούλα, Νικολάου Τσιαρτσιώνη, Κωνσταντίνου Τσιπλάκη, Ηλία Φωτιάδη, Νικολάου Γκελεστάθη, Βασιλείου Τσίπρα και Γεωργίου Σαλαγκούδη προς τον Υπουργό Ανάπτυξης, σχετικώς με την απουσία οργανωμένης διαφημιστικής υποστήριξης του τουριστικού προϊόντος.
Το λόγο έχει ο πρώτος επερωτών κ. Αναστάσιος Λιάσκος.
ΑΝΑΣΤΑΣΙΟΣ ΛΙΑΣΚΟΣ: Κύριοι συνάδελφοι, είναι γεγονός ότι ο τουρισμός μας βρίσκεται σε μία μακροχρόνια και παρατεταμένη κρίση. Αυτή την παρατεταμένη κρίση την βιώνουν οι τουριστικοί επιχειρηματίες της χώρας και βέβαια οφείλεται στην έλλειψη μέτρων, στρατηγικής και στόχων για τον κλάδο αυτό της οικονομίας μας, ο οποίος, αν μη τι άλλο, θεωρείται προμετωπίδα ανάπτυξης γι? αυτούς που αντιλαμβάνονται και βέβαια καλύπτει κατά μεγάλο ποσοστό το έλλειμμα του εμπορικού ισοζυγίου της χώρας. Είναι τεράστια η συνεισφορά του τουρισμού μας στο Ακαθάριστο Εθνικό Προϊόν, που με τις πολλαπλασιαστικές και συμπληρωματικές του δράσεις αποτελεί το 18% έως 20% του Ακαθάριστου Εθνικού Προϊόντος μας. 
Επίσης, είναι ένας κλάδος δυναμικός με τεράστια απασχολησιμότητα, κλάδος ο οποίος μπορεί να προσφέρει στην άρση των ενδοπεριφερειακών ανισοτήτων, κλάδος ο οποίος σήμερα, που η περιφέρεια πλήττεται από μίας μεγάλης έκτασης και διαρθρωτικής μορφής ανεργία, μπορεί να δώσει τη δυνατότητα να παραμείνει ο κόσμος στην περιφέρεια, να μπορέσει να απασχοληθεί εκεί, γιατί δυστυχώς, όπως γνωρίζουμε, δεν υπάρχουν άλλες ουσιαστικές δυνατότητες στην ελληνική περιφέρεια.
Παρ΄ όλα αυτά, όπως είπα και πριν, η ανυπαρξία τουριστικής πολιτικής και μέτρων ενίσχυσης του τουριστικού μας προϊόντος, η έλλειψη γενικών και ειδικών υποδομών, η μη ολοκληρωμένη -θα έλεγε κανείς- στόχευση μέσω ενός αναπτυξιακού νόμου, ο οποίος θα μπορούσε να δώσει κινητροδότηση και να προάγει το τουριστικό προϊόν, έχει οδηγήσει τον κλάδο σε ένα μαρασμό, που οι συνέπειές του είναι το φαινόμενο της έντονης εποχικότητας, το οποίο βιώνουμε σε πρωτοφανή μορφή πλέον.
Από κει και πέρα υπάρχει σημαντικό πρόβλημα στη μείωση των κρατήσεων, στην πίεση των τιμών γι? αυτές τις κρατήσεις, στην πτώση του εισοδήματος που φέτος είναι πολύ μεγαλύτερη. 
Οι συνέπειες αυτές καταδεικνύουν ότι ο ελληνικός τουρισμός χάνει έδαφος σημαντικό, αφού δεν μπορεί να κρατήσει τον παραδοσιακό τουρισμό που ερχόταν στη χώρα μας, αυτής της μέσης και χαμηλής εισοδηματικής τάξης, τον οποίο απορροφούν άλλοι προορισμοί πλέον ?αυτό είναι το συμπέρασμα- και επιπρόσθετα δεν μπορεί να αναβαθμιστεί ποιοτικά, για να μπορέσει να προσελκύσει ανάλογης ποιότητας τουρίστες, έτσι ώστε να περάσει πάνω από το σκληρό επίπεδο ανταγωνισμού που διαμορφώνεται στον περίγυρό μας. Αυτά είναι τα συμπεράσματα.
Η Κυβέρνηση θα έπρεπε να είχε ασχοληθεί με ένα μακροχρόνιο οραματικό σχεδιασμό, ο οποίος να είχε βάθος χρόνου, προκειμένου να δώσει ανάλογη δυνατότητα στο τουριστικό μας προϊόν, συνεκτιμώντας και τις παραμέτρους του ανταγωνισμού στον περίγυρό μας. 
Αντ? αυτού, δυστυχώς, οι τουριστικές κρατικές αρμοδιότητες έχουν πολυδιασπαστεί, ο ΕΟΤ έχει διαλυθεί και οι αρμοδιότητές του βρίσκονται στο χάος, διότι πραγματικά ?και πιστέψτε το και όσοι ασχολούνται το κατέχουν και κατ? επανάληψη τονίζεται στον Τύπο- δεν μπορούν μέχρι στιγμής οι περιφερειακές υπηρεσίες του ΕΟΤ να δράσουν αποτελεσματικά.
Και θα κάνω εδώ μία παρένθεση, να πω ότι είναι ολέθρια τα αποτελέσματα και στη διαδικασία της απορρόφησης των πόρων από τα προγράμματα του Υπουργείου Ανάπτυξης, που αφορούν τις ξενοδοχειακές μονάδες ή τα καταλύματα. Υπάρχουν αυτές οι αγκυλώσεις και η ανικανότητα των περιφερειακών υπηρεσιών, έτσι όπως βρίσκονται στελεχωμένες σήμερα, να μην μπορούν πραγματικά να δώσουν την αναπτυξιακή διάσταση που χρειάζονται οι καταλυματίες για να εκσυγχρονιστούν.
Από την άλλη μεριά αυτή η πολυδιάσπαση εν πολλοίς έχει λειτουργήσει, θα έλεγε κανείς, καταλυτικά αρνητικά για τον κλάδο. Είναι γεγονός ότι υπάρχουν συγκρούσεις, έχουν γραφτεί πολλά στον Τύπο. Κι επειδή εκτιμώ τον παριστάμενο Υπουργό και δεν θέλω να τον φέρνω σε δύσκολη θέση, είναι γεγονός ότι υπάρχει σοβαρότατο πρόβλημα σε ό,τι αφορά την αλληλοεπικάλυψη των αρμοδιοτήτων και τη διαφορετική έκφραση που βγαίνει προς τα έξω από πλευράς Κυβέρνησης, σε ό,τι αφορά το κομμάτι τουρισμός. ?λλα λέει ο ΕΟΤ άλλα λέει πολλές φορές η Γενική Γραμματεία Τουρισμού. Πολλές φορές ο Υπουργός Ανάπτυξης προσπαθεί να συνθέσει κι αυτός τις αντιθέσεις και λέει άλλα. Εν πάση περιπτώσει, υπάρχει ένα σημαντικό πρόβλημα που φέτος, αγαπητοί συνάδελφοι, έχει λάβει πλέον μορφή χιονοστιβάδας. 
Τι συνέβη φέτος: Φέτος ο τουρισμός μας έχει μία πρωτοφανή πτώση, τόσο στον αριθμό των αφίξεων, ας πούμε στον εισερχόμενο τουρισμό, αλλά ακόμα μεγαλύτερη πτώση στην εισοδηματική στάθμη. Υπολογίζεται ότι είναι 25%. Οι φορείς, βέβαια, λένε ότι η πτώση είναι 10% με 15%. Δεν έχει σημασία αυτό. Σημασία έχει ότι δεν έχουμε στατιστικά στοιχεία, γιατί εδώ και χρόνια τα στατιστικά μας στοιχεία στους πίνακες του Παγκόσμιου Οργανισμού Τουρισμού, κύριε Υπουργέ ?και το ξέρετε- απεικονίζονται με παύλες. Έχουμε τις δικές σας εκτιμήσεις, οι οποίες πολλές φορές δεν συμφωνούν με τις εκτιμήσεις του Υπουργού Ανάπτυξης. Είχατε κάνει μία εκτίμηση προσφάτως εσείς, ότι θα έχουμε μία απώλεια της τάξεως του 2,5% του εισερχόμενου τουρισμού, ο Υπουργός Ανάπτυξης είπε ότι θα είναι μία η άλλη, ίσως έχουμε και αύξηση.
( Στο σημείο αυτό την Προεδρική Έδρα καταλαμβάνει ο Α? Αντιπρόεδρος της Βουλής κ. ΚΩΝΣΤΑΝΤΙΝΟΣ ΓΕΙΤΟΝΑΣ) 
Εν πάση περιπτώσει, εδώ σοβαρά και υπεύθυνα δεν υπάρχουν τα στατιστικά στοιχεία, για να μπορέσουμε να μετρήσουμε. Κατά την εκτίμηση του δικού σας Υπουργείου, πέρυσι το 2002 είχαμε 5% μείωση των αφίξεων και σύμφωνα με τα στοιχεία της Τραπέζης της Ελλάδος είχαμε 10% πτώση της εισοδηματικής στάθμης.
Φέτος, και εσείς και εμείς γνωρίζουμε πολύ καλά ότι αυτή η πτώση είναι πολύ μεγαλύτερη. Είναι πολύ μεγαλύτερη ?εδώ ερχόμαστε στο ζητούμενο- εξαιτίας και μίας άλλης μεγάλης παραμέτρου, που είναι η απουσία διαφημιστικής υποστήριξης του τουριστικού μας προϊόντος.
Πρέπει να ξέρετε ότι η διαφημιστική υποστήριξη έχει φθάσει σε ένα επίπεδο να είναι πραγματικά τραγέλαφος. Έχει οδηγήσει τους φορείς να τοποθετούνται καθημερινά, υποδεικνύοντάς σας τα αυτονόητα και κανείς να μην ακούει. Έχει φθάσει να μη γίνεται στοχευμένα ?μοναδική χώρα εμείς από τις χώρες του περιγύρου μας- να μην έχει συγκεκριμένο προγραμματισμό, να γίνεται άναρχα, όποτε θέλει ο καθένας και σε όποια μέσα θέλει, τα οποία πολλές φορές είναι χαμηλής ακροαματικότητας. Ενώ όλοι οι άλλοι διαφημίζουν το τουριστικό τους προϊόν με ένα σοβαρό προγραμματισμό, εμείς εμφανιζόμαστε όποτε μας έρθει. 
Πρόπερσι δεν προσήλθαν οι διαφημιστικές εταιρείες, διότι δεν τους είχαμε πληρώσει τα δεδουλευμένα. Πέρυσι η διαφήμιση έγινε σε χαμηλής ακροαματικότητας μέσα. Φέτος, με πολύ μικρότερο κονδύλι, δεν ξεκίνησε παρά με ελάχιστες ενέργειες τον Ιούλιο. 
Θα έλεγα ότι αυτό είναι μία παγκόσμια πρωτοτυπία της Κυβέρνησής σας, να πραγματοποιεί την όποια διαφημιστική εκστρατεία, όταν όλοι οι άλλοι ανταγωνιστές έχουν τελειώσει τη δική τους και όταν όλοι οι υποψήφιοι πελάτες έχουν ήδη αποφασίσει πού θα πάνε. Πολλοί δε εξ αυτών είχαν ήδη αποχωρήσει από την πατρίδα μας όταν άρχισε να γίνεται η διαφήμιση.
Γιατί έγινε αυτό; Επειδή εμείς εναγωνίως ως Νέα Δημοκρατία, μαζί με τους φορείς, επισημαίναμε στην Κυβέρνηση ότι θα πρέπει από την αρχή του χρόνου, εξαιτίας και της πιθανότητας του πολέμου στο Ιράκ, να ξεκινήσει με ένταση τη διαφημιστική καμπάνια και με προμετωπίδα το σύνθημα «Ελλάδα, ασφαλής χώρα». 
Τι έκανε η Κυβέρνηση; Διά του ΕΟΤ με δύο αντιφατικές ανακοινώσεις έδειξε το πώς αντιλαμβάνεται την τουριστική πολιτική. Στις 28 Φεβρουαρίου του τρέχοντος έτους ο ΕΟΤ είπε ότι πρέπει να εντείνει τη διαφημιστική προσπάθεια και την επόμενη εβδομάδα, αρχές Μαρτίου, είπε ότι δε θα κάνει καμία διαφημιστική ενέργεια παρά μετά τον επικείμενο πόλεμο, διότι δεν θα έχει καμία απολύτως αξία αν γίνει τώρα. 
Την ίδια περίοδο όλοι οι ανταγωνιστές με πολύ καλές επιλογές είτε αυτές λέγονταν μέσα είτε λέγονταν δημόσιες σχέσεις είτε λέγονταν στοχευμένες διαφημιστικές επιλογές, επιχειρούσαν να καλύψουν το πιθανό χαμένο έδαφος εξαιτίας και της ενδεχομένης κρίσης στο Ιράκ.
Εμείς «αγοράζαμε αγρόν». Θα έλεγε κανείς ότι ξεκινήσαμε αυτή μας τη διαφημιστική μας καμπάνια, όταν πλέον δεν είχε νόημα. Και ξέρετε και κάτι; Τίθενται σημαντικά και μεγάλα ερωτήματα. Τι μπορεί να γίνει και πώς μπορεί να αναπτυχθεί ένα προϊόν, όταν η διαφήμισή μας γίνεται κατ? αυτό τον τρόπο; Δηλαδή, όταν γίνεται άναρχα, καθυστερημένα, όταν έχει πολύ χαμηλό προϋπολογισμό. Πέρυσι, το 2002, είχαμε 8,3 δισεκατομμύρια ευρώ και φέτος έχουμε 7,3 δισεκατομμύρια και μάλιστα ξεκινώντας να υλοποιούμε τη διαφημιστική μας καμπάνια στο κατακαλόκαιρο, στην καρδιά της τουριστικής περιόδου. 
Επιπρόσθετα τίθεται και ένα άλλο μείζον θέμα, εφόσον ο ίδιος ο Πρωθυπουργός κ. Σημίτης απεδείχθη αναξιόπιστος, αφού στη συνέλευση του ΣΕΤΕ τον Απρίλιο υποσχέθηκε επιπρόσθετο κονδύλι για τον τουρισμό ύψους 7 εκατομμυρίων ευρώ και ουδέποτε αυτή η ενέργεια -που υποτίθεται ότι ήταν στόχευση εξαιτίας του πολέμου στο Ιράκ- πραγματοποιήθηκε. Ή, εν πάση περιπτώσει, αν θα πραγματοποιηθεί, θα πραγματοποιηθεί κατόπιν εορτής.
Το καμπανάκι του κινδύνου χτυπάει συνεχόμενα για τον ελληνικό τουρισμό, κύριε Υπουργέ. Σύμφωνα με τα στοιχεία της Ευρωπαϊκής Επιτροπής η Ελλάδα εμφανίζει τη χαμηλότερη αυξητική τουριστική κίνηση ετησίως, για την περίοδο 1997-2001, όταν δεν είχαμε κρίσεις δηλαδή. Η Ελλάδα έχει μόνο 1% αυξητικό ρυθμό, όταν οι άλλες μεσογειακές χώρες, η Ισπανία έχει 7%, η Γαλλία, η Ιταλία και η Πορτογαλία έχουν 4%.
Το 2002 και 2003, κατά τη δική σας ομολογία, έχουμε μείωση. Το ερώτημα είναι πού πάμε; Μπορεί να συνεχιστεί αυτή η κατάσταση; Μπορεί με αυτό τον τρόπο να πορευθεί, να αναπτυχθεί το ελληνικό τουριστικό προϊόν; 
Το ζήτημα είναι το εξής: Τι κάνουμε; Πώς στοχεύουμε εμείς να προβάλουμε τον τόπο μας; Πώς στοχεύουμε να αναπτύξουμε το τουριστικό προϊόν, όταν η όποια διαφημιστική μας προσπάθεια πέφτει και χάνεται στο κενό;
Να πούμε και ένα άλλο μεγάλο θέμα εδώ. Η ανυπαρξία τουριστικής πολιτικής και διαφήμισης σε περιόδους κρίσης, είναι γεγονός ότι επιταχύνουν την πτώση του προϊόντος. Είναι ένα ερώτημα εδώ, κύριε Υπουργέ. Οι κρίσεις επηρεάζουν μόνο εμάς; Γιατί τελικά η Κυβέρνηση επικαλείται και ως άλλοθι την κρίση. Πέρυσι είχαμε το τρομοκρατικό χτύπημα στις ΗΠΑ, φέτος είχαμε τον πόλεμο στο Ιράκ. Ερωτάται η Κυβέρνηση: Μόνο εμείς έχουμε πρόβλημα από τις κρίσεις; Γιατί στις άλλες αντίστοιχες χώρες δεν υπάρχει πτώση; Γιατί, αν θέλετε, στην Κύπρο, για παράδειγμα, που είναι σε εμπόλεμη κατάσταση εδώ και τριάντα χρόνια, όχι μόνο δε φθίνει το τουριστικό προϊόν, αλλά έφθασαν να έχουν κάθε χρόνο μεγάλη αυξητική κίνηση, η οποία βέβαια έχει παγιώσει το τουριστικό προϊόν σε μία πάρα πολύ καλή κατάσταση; 
Το άλλο μεγάλο θέμα το οποίο φαίνεται ότι χάνουμε οριστικά είναι η συνέργια μεταξύ τουρισμού και Ολυμπιακών Αγώνων. Σας το έχουμε επισημάνει, κύριε Υπουργέ, κατ? επανάληψη. Σας λέγαμε ότι οι Ολυμπιακοί Αγώνες είναι η χρυσή ευκαιρία για να μπορέσουμε να τους εκμεταλλευτούμε τουριστικά και να εκτινάξουμε το προϊόν μας. Σας είπαμε κατ? επανάληψη ότι δε βάλατε ούτε μία ταμπέλα στα αεροδρόμια και στα κομβικά σημεία εισόδου της χώρας που να προϊδεάζει τον ξένο τουρίστα «Καλώς ήρθατε στην Ελλάδα, που γέννησε τους Αγώνες και που το 2004 θα επιστρέψουν σε αυτή». Δεν κάνετε τίποτα. Ένα πρόγραμμα μεταξύ ΕΟΤ και «ΑΘΗΝΑ 2004», όχι μόνο δεν υλοποιείται σε ό,τι αφορά το φυσικό πελάτη, το εξωτερικό, αλλά με επανειλημμένα σποτάκια, για εσωτερική κατανάλωση, διαφημίζετε τους Ολυμπιακούς Αγώνες, πού κύριε Υπουργέ; Στους Έλληνες; Οι ?Ελληνες γνωρίζουν ότι θα γίνουν Ολυμπιακοί Αγώνες του χρόνου. Έξω έπρεπε να έχει γίνει η συνέργια. Δυστυχώς δεν γίνεται καμία ενέργεια. Έτσι χάνεται οριστικά και αυτή η μεγάλη ευκαιρία που μόνο 40 έως 60 δισεκατομμύρια ώρες τηλεθέασης δεν θα μπορούσαμε να πληρώσουμε με τους όποιους προϋπολογισμούς. 
Κύριε Υπουργέ, κλείνοντας θέλω να πω ότι η Κυβέρνηση ?και το λέω με λύπη, γιατί εμείς ως κόμμα εξουσίας που αύριο θα είμαστε κυβέρνηση, θα θέλαμε να βρούμε ένα επίπεδο και μία υποδομή στον τουρισμό- δυστυχώς έχει αφήσει τον τουρισμό μας να πορεύεται με αυτόματο πιλότο. Σας έχω πει και άλλη φορά ότι η πολιτική της συνοψίζεται στη φράση «περιμένουμε το καλοκαίρι να έρθουν και οι τουρίστες». Αυτή είναι η πολιτική σας. Με αυτή την πολιτική δεν μπορούμε να αναπτύξουμε αυτό το δυναμικό προϊόν. 
Η Ελλάδα χρειάζεται να στηρίξει την αναπτυξιακή της προσπάθεια στον τουρισμό και αυτό δεν μπορεί να το κάνει η Κυβέρνησή σας. Είναι πλέον βέβαιο ότι είναι επιβεβλημένο να φύγετε για να μπορέσουμε επιτέλους να αναπτύξουμε γενικώς τον πρωτογενή τομέα, αλλά και να δώσουμε έμφαση στο τουριστικό μας προϊόν. 
Ευχαριστώ πάρα πολύ. 
(Χειροκροτήματα από την πτέρυγα της Νέας Δημοκρατίας)
ΠΡΟΕΔΡΕΥΩΝ (Κωνσταντίνος Γείτονας): Κύριοι συνάδελφοι, έχω την τιμή να ανακοινώσω ότι από το ΠΑΣΟΚ ορίζεται ως Κοινοβουλευτικός Εκπρόσωπος για τη συζήτηση της επερώτησης ο Βουλευτής Δωδεκανήσου κ. Βασίλειος Παπανικόλας.
Ο κ. Πάππας έχει το λόγο. 
ΒΑΣΙΛΕΙΟΣ ΠΑΠΠΑΣ: Κύριε Πρόεδρε, κύριοι συνάδελφοι, είναι γνωστό ότι τα τελευταία χρόνια η ανοδική τάση του τουρισμού στη χώρα μας σημειώνει μια σοβαρή κάμψη. Βεβαίως και υποστήκαμε τον επηρεασμό της αρνητικής διεθνούς συγκυρίας. Βεβαίως και η ελκυστικότητα του τουριστικού προϊόντος μας επλήγη από τον ανταγωνισμό γειτονικών χωρών που αναδύονται τουριστικά, όπως είναι η Τουρκία και η Βουλγαρία. Αυτό σημαίνει ότι η συμμετοχή μας ως ελληνικός τουρισμός στην παγκόσμια αγορά είναι μικρή έως μηδαμινή για τις ποικίλες δυνατότητες που διαθέτει η χώρα μας. Όλα αυτά τα χρόνια λείπει από τον τόπο μας μια ολοκληρωμένη οργανωμένη προβολή και συγχρόνως διαφήμιση του τουριστικού προϊόντος μας. Για να φανταστείτε μέχρι τώρα δεν υπάρχει τουριστικός σχεδιασμός για τους Ολυμπιακούς Αγώνες του 2004. Η απορροφητικότητα των κονδυλίων για τον τουρισμό στο πρόγραμμα ανταγωνιστικότητα του Υπουργείου Ανάπτυξης, παραμένει στο μηδέν. 
Γίνομαι πιο συγκεκριμένος και έρχομαι στο νομό μου, τη Χαλκιδική, που είναι ένας κατεξοχήν αντιπροσωπευτικός τουριστικός νομός της χώρας μας. ΄Ολοι οι εμπλεκόμενοι φορείς του τουρισμού στη Χαλκιδική, Ένωση Ξενοδόχων, Ένωση των Κάμπιγκ, Σύλλογοι Ενοικιαζομένων Δωματίων και Διαμερισμάτων, επαγγελματίες, κάτοικοι, γνωρίζουν καλά ότι για να αναπτυχθούν, ως τουριστικός προορισμός, απαιτούνται, πρώτον, αναβάθμιση των παρεχομένων υπηρεσιών και, δεύτερον, επαναπροσδιορισμός του τουριστικού προϊόντος που προσφέρεται. Όπως επίσης, η σπουδαιότητα και αναγκαιότητα εξασφάλισης των ικανών πόρων για την προβολή της περιοχής στο εξωτερικό.
Να υπογραμμιστεί ότι θέματα βασικής υποδομής, παρά τις όποιες αποσπασματικές βελτιωτικές παρεμβάσεις, παραμένουν πρόβλημα για την ανάπτυξη του τουρισμού, όπως αυτό συμβαίνει στους περισσότερους νομούς της χώρας μας. Σ? αυτό τον τομέα, δηλαδή του τουρισμού στο εξωτερικό είναι ιδιαίτερα εμφανής η ανεπάρκεια και η έλλειψη αποτελεσματικότητας των δημοσίων υπηρεσιών στο καυτό ζήτημα της προβολής, εξασφάλισης και διάθεσης κονδυλίων γι? αυτήν.
Σ΄ αυτή τη δύσκολη περίοδο οι εξαγγελίες από πλευράς πολιτείας και ΕΟΤ για τα ειδικά προγράμματα τουριστικής προβολής εξακολουθούν να παραμένουν ανεκπλήρωτες. Το περίφημο πρόγραμμα συγχρηματοδότησης της διαφήμισης με τους tours operators, που είχε εξαγγείλει ο Υπουργός Ανάπτυξης, παραμένει επίσης ανεκπλήρωτο. Το ετήσιο νομαρχιακό πρόγραμμα για προβολή της Χαλκιδικής για το έτος 2003 που υποβλήθηκε για έγκριση στον ΕΟΤ ήταν για φέτος ύψους 651.000 ευρώ. Και ενώ η χρονιά έφθασε στο τέλος της, ο ΕΟΤ επισήμως δεν έχει εγκρίνει ακόμη κανένα κονδύλιο, ενώ προφορικά μέχρι στιγμής έχει εκδηλώσει την πρόθεση να το χρηματοδοτήσει με μόλις 100.000 ευρώ, τη στιγμή που ήδη, όπως καταλαβαίνετε, το μεγαλύτερο τμήμα του έχει υλοποιηθεί από τη Νομαρχιακή Αυτοδιοίκηση σε συνεργασία με τους φορείς του νομού.
Υπενθυμίζω ακόμη ότι από το αντίστοιχο περσινό πρόγραμμα εγκρίθηκε κονδύλιο ύψους 132.000 ευρώ, από το συνολικό πρόγραμμα ύψους 645.000 ευρώ που είχε υποβληθεί. Σ? αυτές τις συνθήκες φορείς του νομού μας, όπως λόγου χάρη οι ξενοδόχοι μας πραγματοποιούν από τα πενιχρά μέσα που διαθέτουν μία δυναμική διαφημιστική καμπάνια στα Μέσα Μαζικής Ενημέρωσης της Ρωσίας, των χωρών της Ανατολικής Ευρώπης και των Βαλκανίων. Παράλληλα, σε συνεργασία με τη Νομαρχιακή Αυτοδιοίκηση και τους υπολοίπους φορείς του νομού, υλοποιήθηκε μια μεγάλη διαφημιστική καμπάνια στην εσωτερική αγορά και στα περιφερειακά Μέσα Μαζικής Ενημέρωσης της χώρας μας σε ειδικά έντυπα του κλάδου και στα κρατικά τηλεοπτικά κανάλια. 
Αξίζει να σημειωθεί ότι η Γενική Γραμματεία Περιφέρειας Κεντρικής Μακεδονίας δεν έχει ακόμη καταλήξει στο πρόγραμμα για την τουριστική προβολή των επτά νομών της περιφέρειας της κεντρικής Μακεδονίας, με αποτέλεσμα να κινδυνεύει να καθυστερήσει ανεπανόρθωτα τη διαφημιστική της καμπάνια. 
Όλοι θυμόμαστε το περίφημο πρόγραμμα προβολής ύψους 1,1 δισεκατομμυρίων δραχμών που υποσχόταν η περιφέρεια και το οποίο ποτέ δεν έλαβε σάρκα και οστά λόγω της αδυναμίας της να συγκροτήσει τον ειδικό φορέα διαχείρισης. 
Φέτος, στις αρχές Μαΐου, το περιφερειακό συμβούλιο ενέκρινε τελικά την εφαρμογή ολοκληρωμένου σχεδίου τουριστικής προβολής για την προγραμματική περίοδο 2000-2006 με προϋπολογισμό μόλις το 1/3 αυτού που υποσχόταν η περιφέρεια και το οποίο βέβαια δεν έχει περάσει ακόμη στη φάση της υλοποίησης.
Πιστεύουμε ότι όλοι καταλαβαίνετε πόσο ολοκληρωμένο μπορεί να είναι ένα πρόγραμμα αυτού του προϋπολογισμού για τους επτά νομούς της περιφέρειας και που εγκρίνεται στον τέταρτο χρόνο της προγραμματικής περιόδου ζωής του.
Επιπλέον η Κυβέρνηση είναι αξιοσημείωτη στο θέμα των πολιτικών ευθυνών της όσον αφορά την έλλειψη ουσιαστικών πρωτοβουλιών και ενεργειών από την ελληνική Προεδρία της Ευρωπαϊκής Ένωσης για επαναλειτουργία του διευρωπαϊκού οδικού άξονα 10, η οποία είναι μείζονος σημασίας για την τουριστική κίνηση της βόρειας Ελλάδας.
Ακόμη θα πρέπει να τονισθεί ότι η διαφημιστική καμπάνια του ΕΟΤ στο εξωτερικό θα πρέπει να εξειδικευθεί. Αντί, δηλαδή, για μία συνολική διαφημιστική καμπάνια για τη χώρα, η διαφήμιση πρέπει να σχεδιάζεται σε τοπικό επίπεδο, ώστε να προβάλλονται οι ιδιαιτερότητες της κάθε περιοχής, για να είναι η διαφήμιση πιο εύστοχη και αποτελεσματική.
Τέλος, μπορούμε και πρέπει να συνδέσουμε άμεσα τον τουρισμό με τον πολιτισμό στην ευρύτερη έννοια. Κλείνω με τα σπουδαία συγκριτικά πλεονεκτήματα της πατρίδας μας. Πρέπει να δώσουμε μία ευρύτερη διάσταση στον ελληνικό τουρισμό, να προβάλουμε και να διαφημίσουμε, να δώσουμε έμφαση στις εναλλακτικές και τις ειδικές μορφές τουρισμού.
Έχουμε τις ευκαιρίες, έχουμε τις δυνατότητες, έχουμε τα μέσα και το επιχειρηματικό πνεύμα για έναν τουρισμό δώδεκα μήνες το χρόνο.
Σας ευχαριστώ.
(Χειροκροτήματα από την πτέρυγα της Νέας Δημοκρατίας)
ΠΡΟΕΔΡΕΥΩΝ (Κωνσταντίνος Γείτονας): Ο κ. Βαρβιτσιώτης έχει το λόγο.
ΜΙΛΤΙΑΔΗΣ ΒΑΡΒΙΤΣΙΩΤΗΣ: Κύριε Πρόεδρε, νομίζω ότι ο κ. Λιάσκος με ανάγλυφο τρόπο και πολύ παραστατικά ξεδίπλωσε την αδυναμία της τουριστικής προβολής της χώρας μας, αλλά και της τουριστικής οικονομίας, που διανύει για ακόμα μία χρονιά κρίση. Ο ασχολούμενος με τον τουρισμό επιχειρηματίας ή εργαζόμενος για ακόμα μία χρονιά βλέπει το εισόδημά του να μειώνεται, να συρρικνώνεται. Για ακόμα μία χρονιά βλέπουμε το προσδοκώμενο όφελος από την τουριστική κίνηση της χώρας να μειώνεται ως σύνολο του ΑΕΠ.
Ένας από τους λόγους για τους οποίους συμβαίνει αυτό είναι η απουσία σωστής, οργανωμένης και πάνω απ? όλα αποτελεσματικής διαφήμισης. Χαρακτηριστικά θα σας πω το εξής για το πόσο λάθος διαχειριζόμαστε το στοίχημα των Ολυμπιακών Αγώνων. Πρέπει να είναι αυτή η τέταρτη επερώτηση που συζητάμε σ? αυτήν την περίοδο και εστιάζουμε πάντα στην προβολή της χώρας εν όψει των Ολυμπιακών Αγώνων. 
Προχθές ανακοινώθηκε το πρόγραμμα διαφήμισης εν όψει των Ολυμπιακών Αγώνων, που είναι μόλις 8 εκατομμυρίων ευρώ. Για όλο τον κόσμο ο ΕΟΤ σκοπεύει να ξοδέψει 8 εκατομμύρια ευρώ, όταν η «COSMOTE», μία κρατική εταιρεία, θα ξοδέψει για την προβολή της χορηγίας της στους Ολυμπιακούς Αγώνες -και μόνο μέσα στην Ελλάδα- 40 εκατομμύρια ευρώ. Φτάνουν αυτά τα 8 εκατομμύρια ευρώ για ένα τόσο μεγάλο στοίχημα; 
Μάλιστα, για να δικαιολογήσει τα αδικαιολόγητα, ο πρόεδρος του ΕΟΤ κ. Πατέλης προχθές σε μία συνέντευξη Τύπου δήλωσε ότι δεν χρειαζόμαστε προβολή, ότι φτάνουν και παραφτάνουν αυτά τα 8 εκατομμύρια ευρώ, γιατί ?λέει- έχει κάνει έρευνα ο ΕΟΤ και έχει διαπιστώσει ότι είμαστε πρώτος ή δεύτερος προτιμώμενος τουριστικός προορισμός παγκοσμίως.
Όμως, αμέσως ήλθε η διάψευση. Μακάρι να ήταν έτσι τα πράγματα και να μη χρειαζόμασταν καμία προβολή. Ο Παγκόσμιος Οργανισμός Τουρισμού εξέδωσε μία λίστα με τις πέντε πιο δημοφιλείς πόλεις-προορισμούς στον κόσμο. Αυτή η έκδοση γίνεται κάθε χρόνο. Ενώ παραδοσιακά σ? αυτή τη λίστα υπάρχουν και καταλαμβάνουν τις πρώτες θέσεις οι ολυμπιακές πόλεις, όπως ήταν στο παρελθόν η Βαρκελώνη, όπως είναι σήμερα το Σίδνεϊ και το Πεκίνο, που είναι η επόμενη ολυμπιακή πόλη. Kατά την περίοδο τουλάχιστον των Ολυμπιακών Αγώνων, από τους πρώτους προτεινόμενους προορισμούς είναι πάντα η πόλη που θα φιλοξενήσει τους Ολυμπιακούς Αγώνες.
Η Ελλάδα δεν καταλάμβανε ούτε μέσα στη δεκαπεντάδα μια θέση. Αυτή είναι η απουσία μας. Δεν έχουμε κάνει ελκυστικό αυτό που έχουμε, αυτό το οποίο χαιρόμαστε εμείς και το απολαμβάνουμε, αυτό το οποίο θεωρούμε ότι η φύση μας έχει προικίσει.
Και για να μη μιλήσω για την ανυπαρξία προβολής στο εξωτερικό, θα σας ξαναφέρω πάλι ένα θέμα, το οποίο πολλές φορές έχω επισημάνει, την απουσία προβολής των Ολυμπιακών Αγώνων στις πύλες της χώρας.
Το λιμάνι του Πειραιά διακινεί δωδεκάμισι εκατομμύρια επιβάτες και στο λιμάνι του Πειραιά έχουν ντυθεί δύο πολύ μεγάλα κτήρια, αρκετές δεκάδες στρέμματα αφίσα που δεν διαφημίζουν τους Ολυμπιακούς Αγώνες. Ξέρετε τι διαφημίζουν; Την ελληνική Προεδρία, λες και το πρόβλημά μας είναι να διαφημίζουμε την ελληνική Προεδρία, λες και η ελληνική Προεδρία θα έφερνε τουρισμό σ? αυτήν τη χώρα, λες και η ελληνική Προεδρία θα ήταν το σημαντικό στοιχείο που θα μετέβαλλε τη γνώμη των ξένων επισκεπτών. Όμως, επιλέξατε να χρησιμοποιήσετε προβάλλοντας ουσιαστικά στους ΄Ελληνες επιτεύγματα της ελληνικής Προεδρίας και δείχνοντας το ευρωπαϊκό σας προφίλ σαν Κυβέρνηση, το μεταλλαγμένο πασοκικό ευρωπαϊκό προφίλ που έχουμε διαπιστώσει τα τελευταία χρόνια και για το οποίο χαιρόμαστε. Όμως για τους Ολυμπιακούς Αγώνες τίποτα, που είναι το μεγαλύτερό μας στοίχημα.
Πέρασε βέβαια η ελληνική Προεδρία και τα στρέμματα αφίσας είναι ακόμα εκεί, ντυμένα. Μάλιστα υπάρχει η δικαιολογία ότι δεν μπορούμε να ντύσουμε και όλες τις πύλες της χώρας με αφίσες για τους Ολυμπιακούς Αγώνες ή να προβάλουμε τους Ολυμπιακούς Αγώνες γιατί είναι μεγάλο το κόστος. Το έχω ακούσει αυτό σαν δικαιολογία. Όταν ξοδεύουμε, λοιπόν, για την Προεδρία τόσα λεφτά, δεν μπορούμε να ξοδέψουμε για την προβολή ενός γεγονότος που ξεπερνά τα όρια της Ελλάδας, που ξεπερνά το μέγεθος αυτής της χώρας, που ξεπερνά,τέλος πάντων, τα πρόσκαιρα πολιτικά οφέλη; 
Ευχαριστώ, κύριε Πρόεδρε.
ΠΡΟΕΔΡΕΥΩΝ (Κωνσταντίνος Γείτονας): Ο κ. Δεικτάκης έχει το λόγο.
ΓΕΩΡΓΙΟΣ ΔΕΙΚΤΑΚΗΣ: Κύριε Πρόεδρε, κύριοι συνάδελφοι, ο ελληνικός τουριστικός τομέας είναι ο σημαντικότερος παράγοντας της ελληνικής οικονομίας αγγίζοντας το 20% του ΑΕΠ. Παράλληλα η εισαγωγή συναλλάγματος πλησιάζει τα 9 δισεκατομμύρια δολάρια και έχει χιλιάδες θέσεις απασχόλησης. Ο τουρισμός σήμερα στην Ελλάδα βρίσκεται στο χειρότερο σημείο της πορείας του, ακόμα και από την περίοδο των γεγονότων του Περσικού Κόλπου το 1991. 
Η συρρίκνωση φέτος προβλέπεται να φθάσει στο 15% με ανάλογη μείωση των εσόδων. Η αντίστοιχη μείωση παρουσιάζεται και στο προσωπικό των ξενοδοχείων, πολλά από τα οποία δεν άνοιξαν καθόλου ή άνοιξαν πάρα πολύ αργά.
Οι αιτίες αυτής της συρρίκνωσης είναι πολλές. Ο Πρόεδρος των ξενοδόχων του νομού δηλώνει: «Η πολιτεία έχει αφήσει, δυστυχώς, το καράβι του τουρισμού μόνο του χωρίς προορισμό, χωρίς σχεδιασμό και εμείς δεν μπορούμε να κάνουμε τίποτα για να το αλλάξουμε».
Στον τομέα των υποδομών πρέπει να γίνουν πολλά. Ένα ανεπαρκές αεροδρόμιο στο Ηράκλειο ταλαιπωρεί αφάνταστα τους ταξιδιώτες και κοστίζει περίπου, όπως και αυτό των Σπάτων, διπλάσια από αυτό της Ρώμης και δυόμισι φορές πάνω από αυτό της Βαρκελώνης. Αλλά και η ύπαρξη ενός μόνο αεροδρομίου σε μία περιοχή που φιλοξενεί χιλιάδες τουρίστες νομίζουμε ότι είναι ένα μεγάλο μειονέκτημα.
Υπάρχει στο Νομό Λασηθίου, στη Σητεία, ένα αεροδρόμιο το οποίο μπορώ να πω ότι λειτουργεί υποτυπωδώς. Θεωρούμε ότι είναι αναγκαίο να σταματήσει αυτή η ταλαιπωρία. Δύο ώρες κάνει να έρθει ο τουρίστας από τη Γερμανία στο Ηράκλειο και τρεις ώρες κάνει ο τουρίστας να πάει από το Ηράκλειο στην περιοχή της Σητείας. Θεωρώ ότι είναι αναγκαίο να αναβαθμιστεί τάχιστα αυτό το αεροδρόμιο, το οποίο δέχεται μόνο μικρά αεροπλάνα προκειμένου να αναπτυχθεί αυτή η περιοχή.
Επίσης και ένα άλλο αεροδρόμιο το οποίο μπορεί εύκολα να μετατραπεί σε πολιτικό και υπάρχει στην περιοχή της Μεσαράς, θεωρούμε ότι είναι και αυτό απαραίτητο για την ανάπτυξη του Νότου ο οποίος, δυστυχώς, έχει μείνει πίσω συγκριτικά με το Βορά. Το οδικό δίκτυο άθλιο. Συνεδριακά κέντρα ελάχιστα. Απουσιάζουν τα αθλητικά κέντρα. Ένα μοναδικό γκόλφ υπάρχει και μάλιστα λειτουργεί από φέτος στην περιοχή της Χερσονήσου. Και να λάβουμε υπόψη μας ότι η Μαγιόρκα που είναι η μισή σε έκταση από την Κρήτη και έχει δεκαοκτώ γκολφ, μπορούμε να καταλάβουμε το μειονέκτημα που έχει η Κρήτη σε αυτό τον τομέα. Μία Μαγιόρκα που, όπως προείπα, είναι η μισή σε έκταση από την Κρήτη και όμως συγκεντρώνει στο σύνολο τον τουρισμό που συγκεντρώνει η Ελλάδα, δηλαδή περίπου 13 εκατομμύρια τουρίστες το χρόνο. 
Η έλλειψη μαρίνων, η λειψυδρία, οι χωματερές που καπνίζουν, η έλλειψη ηλεκτρικής ενέργειας με τα συχνά μπλακ-άουτ στην Κρήτη, είναι μία από τις αιτίες που δυσφημίζουν τον τουρισμό στην Κρήτη. 
Και ερχόμαστε στην κύρια αιτία της συρρίκνωσης του τουρισμού που δεν είναι άλλη από την έλλειψη διαφήμισης, προβολής του τουριστικού προϊόντος στις διάφορες εκθέσεις. Τα μικρά κονδύλια της διαφήμισης και η άκαιρος επιλογή της έχουν καταστρεπτικά αποτελέσματα. Αλήθεια, έπρεπε να περιμένετε να τελειώσει ο πόλεμος στο Ιράκ για να ξεκινήσετε τη διαφήμιση; Δεν γνωρίζετε ότι η διαφημιστική καμπάνια διαρκεί για πολύ καιρό μετά και ό,τι μένει στη μνήμη αυτού που τη δέχεται; 
Αλλά θεωρείται νόμος ότι μετά το κλείσιμο της τουριστικής περιόδου πρέπει αμέσως να ξεκινά η τουριστική διαφήμιση της επόμενης περιόδου. 
Εδώ θα πρέπει να πω ότι η διαφημιστική μας καμπάνια δεν πρέπει να περιορίζεται στον ήλιο και στη θάλασσα και κατ? επέκταση στο τζατζίκι και το μουσακά. Γιατί τζατζίκι και μουσακά βρίσκουν μόνο στην Ελλάδα αλλά ήλιο και θάλασσα βρίσκουν παντού και ιδιαίτερα στην Ισπανία, στη Γαλλία και τώρα τελευταία στην Τουρκία που, δυστυχώς, είναι ο μεγαλύτερός μας ανταγωνιστής. 
Θα ήθελα, κύριε Υπουργέ, να τονίσω την απουσία διαφημιστικής καμπάνιας σε ό,τι αφορά την πολιτιστική μας κληρονομιά. Να τονίσω ακόμα την έλλειψη διαφημιστικής καμπάνιας σε ό,τι αφορά τον θεραπευτικό τουρισμό. Γιατί πραγματικά η Ελλάδα, η Κρήτη διαθέτει ένα άριστο κλίμα που μπορεί να αναπτυχθεί πάνω σ? αυτόν τον τομέα. Όσον αφορά το συνεδριακό τουρισμό, τον αθλητικό τουρισμό νομίζω ότι πρέπει στον τομέα αυτό να δώσουμε τη μεγάλη μας προτεραιότητα. 
Επειδή, όμως, δεν πρέπει να κάνουμε μόνο κριτική, θα ήθελα στη δευτερολογία μου να μπω στις προτάσεις. 
ΠΡΟΕΔΡΕΥΩΝ (Κωνσταντίνος Γείτονας): Ένα βέβαια γκολφ, κύριε συνάδελφε, αλλά καταπληκτικό. Ήμουνα στην περιοχή σας το καλοκαίρι, σταμάτησα και το είδα. Είναι άρτια η εγκατάσταση. Ανέβαινα και πήγα στο Οροπέδιο του Λασηθίου και πέρασα μπροστά. 
ΓΙΑΝΝΗΣ ΚΑΨΗΣ: Να φτιάξουμε πρώτα τα ξενοδοχεία. 
ΠΡΟΕΔΡΕΥΩΝ (Κωνσταντίνος Γείτονας): Καλώς, κύριε Καψή, δίκιο έχετε αλλά μην διακόπτετε. 
Το λόγο έχει ο κ. Τασούλας. 
ΚΩΝΣΤΑΝΤΙΝΟΣ ΤΑΣΟΥΛΑΣ: Κύριε Υπουργέ, είμαι βέβαιος πως, ασχέτως της επερωτήσεως, είσθε ενήμερος μιας πολύ ενδιαφέρουσας εκθέσεως που παρουσίασε χθες ο Σύνδεσμος Ελληνικών Τουριστικών Επιχειρήσεων υπό τον τίτλο «Τουρισμός και απασχόληση». Αυτή η έκθεση περιλαμβάνει, μεταξύ άλλων, ένα πολύ ενδιαφέρον και συνταρακτικό συμπέρασμα για το σύνολο του πολιτικού κόσμου και πολύ περισσότερο για την υπεύθυνη κυβέρνηση, το οποίο λέει πως με τις ανάλογες πολιτικές μέχρι το 2010, είναι δυνατόν ο τομέας του τουρισμού να απορροφήσει περισσότερους από εκατόν πενήντα χιλιάδες εργαζομένους αντιμετωπίζοντας έτσι το 1/3 της σημερινής ανεργίας. Και όσο και αν κανείς έχει να πει για τις μελέτες διάφορα πράγματα ή για την υπεραισιοδοξία των μελετών, δεν παύει να έχουμε μπροστά μας μια συναρπαστική πρόκληση σε σχέση με τη συνεισφορά του τουρισμού στην ανάπτυξη της πατρίδας μας. 
Εκλάβετε συνεπώς όλες τις σημερινές αιτιάσεις, όλες τις παραστάσεις που κάνουμε ως κόμμα της Αξιωματικής Αντιπολιτεύσεως ως μια συμβολή στο να γίνει πιο εκκωφαντική αυτή η έκκληση της λογικής, η οποία λέει ότι μια αναντίρρητη παράμετρος για την ανάπτυξη της χώρας μας είναι ο τομέας στον οποίο εσείς σήμερα προΐστασθε πολιτικά. Και δεν πηγάζει από μιζέρια ή από διάθεση μηδενισμού της όποιας προόδου έχει γίνει, μια αιτίαση η οποία ακούγεται και εδώ σήμερα, αλλά πηγάζει από τη διαπίστωση, στην οποία είμαι σίγουρος ότι θα συμφωνήσετε και εσείς, πως ασφαλώς γίνονται πρόοδοι, αλλά δεν συμβαδίζουν με τις εξελίξεις. Ασφαλώς δεν είμαστε, όπως στη δεκαετία του 1960 ή του 1970, αλλά αυτή η πρόοδος, δυστυχώς, δεν είναι συνοδοιπόρος των εξελίξεων. Αγκομαχάμε εν σχέσει με τις εξελίξεις, αγκομαχάμε εν σχέσει με τον ανταγωνισμό μας. Το να το επισημαίνει κανείς δεν συνιστά μηδενισμό ή αμφισβήτηση των προθέσεων και των προσπαθειών σας.
Σήμερα που εδώ σ? αυτήν την Αίθουσα μιλάμε για τον τουρισμό, μια πολύ πιο ευτυχισμένη ομάδα ανθρώπων από εμάς, αυστριακών τουριστών, βρίσκεται στη Βίτσα στο Ζαγόρι και σε λίγο θα περπατά στη χαράδρα του Βίκου. Και διαπιστώνουν αυτοί οι άνθρωποι, πέρα από την ομορφιά του Ζαγορίου, σ? ένα νομό, όπου ήσασταν πρόσφατα και ακούσατε τα προβλήματα από τον επιχειρηματικό κόσμο που ασχολείται με τον τουρισμό στα Γιάννενα, ότι αυτός ο τομέας του περιπατητικού τουρισμού, του θεματικού τουρισμού έχει πολλές προοπτικές αναπτύξεως, αρκεί να είμαστε σε θέση να το διαφημίσουμε, αλλά και να το υποστηρίξουμε με υποδομές οι οποίες δεν στοιχίζουν, κύριε Υπουργέ, ιλιγγιώδη ποσά. Οι σημάνσεις και οι διαβάσεις στο Ζαγόρι ή στο Μέτσοβο ή στα Τζουμέρκα ή στους άλλους ορεινούς όγκους δεν στοιχίζουν ιλιγγιώδη ποσά, αλλά δημιουργούν προοπτικές για μια σημαντική ανάπτυξη σε μια περιοχή, όπως είναι ο Νομός Ιωαννίνων.
Προσπαθείτε να αντιμετωπίσετε το έλλειμμα των υποδομών με παροχές που δεν επαρκούν για την κατασκευή δυο επαρκών τουριστικών μονάδων. Ξέρετε, κύριε Υπουργέ, πόσα διαθέτει το Πρόγραμμα Ανάπτυξης Αγροτικού Χώρου στον υποτομέα τουρισμός στην περιφέρεια Ηπείρου; Διαθέτει 400 εκατομμύρια δραχμές. Ξέρετε πόσο στοιχίζει η κατασκευή ενός επαρκούς καταλύματος λ.χ στο Ζαγόρι λόγω του παραδοσιακού χαρακτήρα; Διακόσια εκατομμύρια δραχμές. Συνεπώς η πολιτεία διαθέτει κονδύλια για την κατασκευή δύο καταλυμάτων δέκα δωματίων και το διαφημίζει και δημιουργεί προοπτικές και ψευδαισθήσεις σε μια τεράστια περιφέρεια. Με αυτόν τον τρόπο ο οποίος δεν είναι καθόλου γενναίος δεν αντιμετωπίζονται τα προβλήματα του τουρισμού και δεν αντιμετωπίζονται οι προκλήσεις που γεννά ο τουρισμός για την ανάπτυξη μιας χώρας.
Όλα αυτά τα γεγονότα και αυτά που σύντομα θα αναφέρω στη δευτερολογία μου κατατείνουν στο συμπέρασμα ότι η Κυβέρνηση σήμερα δεν έχει αντιμετωπίσει τον τουρισμό ως τον υπ? αριθμό ένα παράγοντα αναπτύξεως της χώρας και ιδιαίτερα των περιοχών που βρίσκονται σε δυσμένεια. Δεν έχετε φροντίσει ούτε καν να αντιμετωπίσετε μια περίεργη ψευδαίσθηση που δημιουργείται στους τουρίστες, ιδίως του εσωτερικού τουρισμού, και πλήττει τουριστικά περιοχές που έχουν μεγάλη ανάγκη. Έχετε ποτέ σκεφτεί ότι μια εκστρατεία του ΕΟΤ για την ενημέρωση των καιρικών συνθηκών, ειδικά το χειμώνα, θα διευκολύνει την αποτροπή ακυρώσεων σε κρατήσεις που προκαλούνται από τις υπερβολές των Μέσων Μαζικής Επικοινωνίας, τα οποία λένε ότι οι καιρικές συνθήκες αποκλείουν ολόκληρους νομούς; Ξέρετε πόσο άδικο και πόσο ζημιογόνο είναι αυτό για περιοχές, όπως τα Γιάννενα, όταν κανείς δεν λέει στον περιηγητή ότι μπορεί να πάει στη βόρεια Ελλάδα, μπορεί να πάει στα Γιάννενα, ότι δεν είναι αποκλεισμένοι οι νομοί; Εντούτοις υφιστάμεθα μεγάλη ζημιά από ένα πρόβλημα που με τόσο απλό τρόπο μπορεί να λυθεί και δεν λύνεται.
ΠΡΟΕΔΡΕΥΩΝ (Κωνσταντίνος Γείτονας): Ολοκληρώστε, κύριε συνάδελφε.
ΚΩΝΣΤΑΝΤΙΝΟΣ ΤΑΣΟΥΛΑΣ: Όλα αυτά, κύριε Πρόεδρε, σε συνδυασμό, επαναλαμβάνω, με την απίστευτη πρόκληση που αντιπροσωπεύει η τουριστική ανάπτυξη για την αντιμετώπιση όλων των δυσμενών παραμέτρων της υπανάπτυξής μας, συνιστούν το μεγάλο ερωτηματικό για τη συμπεριφορά της σημερινής Κυβερνήσεως απέναντι σε αυτόν τον τομέα και δίνουν και την αιτία που η Νέα Δημοκρατία σήμερα σας εγκαλεί γι? αυτές σας τις παραλείψεις.
ΠΡΟΕΔΡΕΥΩΝ (Κωνσταντίνος Γείτονας): Το λόγο έχει ο κύριος Υπουργός.
ΔΗΜΗΤΡΙΟΣ ΓΕΩΡΓΑΚΟΠΟΥΛΟΣ (Υφυπουργός Ανάπτυξης): Κύριοι συνάδελφοι, θα συμφωνήσω μαζί σας ότι ο τουρισμός είναι ένας σημαντικός ?ίσως ο σημαντικότερος- παράγοντας της ελληνικής οικονομίας. Θα διαφωνήσω, όμως, μαζί σας στο ότι στο διάστημα που κυβερνάει το ΠΑΣΟΚ, σε αυτό το διάστημα, δεν έχει γίνει τίποτα για τον τουρισμό. Γιατί εγώ θα σας αναφέρω μια σειρά μέτρων και πολιτικών, οι οποίες έχουν εφαρμοστεί -και εφαρμόζονται- ή έχουν σχεδιαστεί και είναι στο στάδιο της εφαρμογής, που πραγματικά θα δείτε ότι έχουν γίνει πάρα πολλά.
Ακούστηκε εδώ, παραδείγματος χάρη, ότι δεν υπάρχουν υποδομές για τον ελληνικό τουρισμό αγνοώντας ότι έχουν γίνει δεκάδες νέων αεροδρομίων στα νησιά, δεκάδες νέων λιμανιών στα ελληνικά νησιά, χιλιάδες χιλιόμετρα ασφαλτοστρώσεις δρόμων και μια σειρά άλλων μέτρων υποδομής, αεροδρόμια, «Ελευθέριος Βενιζέλος» κ.λπ.. Τα έχουμε πει αυτά.
Όταν λέμε, λοιπόν, ότι δεν υπάρχουν υποδομές ή ότι οι υποδομές είναι χειρότερες απ? ό,τι ήταν πριν, δεν απεικονίζουμε την αλήθεια για τον ελληνικό τουρισμό. Ο ελληνικός τουρισμός στο στάδιο των υποδομών βρίσκεται σε πολύ καλύτερη θέση απ? ό,τι ήταν πριν από δέκα χρόνια. Δεν μπορεί κανένας να το αμφισβητήσει αυτό.
Λέμε ακόμη μετά ότι υπάρχει έλλειψη μέτρων και πολιτικών. Το μοντέλο ανάπτυξης το οποίο είχαμε στη χώρα μας μέχρι πριν από λίγα χρόνια ήταν «ήλιος και θάλασσα». Αυτό το μοντέλο λέμε ότι έφτασε τα όριά του. Δεν μπορεί να πάει άλλο. Ή αν πάει άλλο, το μόνο το οποίο θα κάνει είναι στις περιοχές που αναπτύχθηκε αυτό το μοντέλο ανάπτυξης, δηλαδή στη νότια πλευρά της χώρας, ιδιαίτερα στη νότια νησιωτική περιοχή της χώρας, θα προξενήσει καταστροφή του ίδιου του προϊόντος. Δηλαδή θα προξενήσει καταστροφή του περιβάλλοντος που είναι το προϊόν το οποίο μπορούμε να πουλήσουμε. Δεν μπορεί να πάει άλλο αυτό το προϊόν. Και είδαμε στα τελευταία γεγονότα στη Ρόδο και στην Κέρκυρα πώς εξελίχθηκε ή πώς τείνει να εξελιχθεί αυτό το προϊόν.
Τι έχουμε κάνει για τη διαφοροποίηση αυτού του προϊόντος. Μία σειρά μέτρων, τα οποία δεν τα αγνοείτε, για τις εναλλακτικές μορφές τουρισμού. Αγροτοτουρισμός, ορεινός ορειβατικός χιονοδρομικός τουρισμός. Και θα σας πω συγκεκριμένα. 
Για το χιονοδρομικό τουρισμό: Δεν υπήρχαν προδιαγραφές ούτε για τα αναβατόρια στα χιονοδρομικά κέντρα ούτε γι? αυτά καθαυτά τα χιονοδρομικά κέντρα. Σήμερα υπάρχουν. Μπορεί να αναπτυχθεί ο χειμερινός τουρισμός γιατί υπάρχουν προδιαγραφές. Και η ύπαρξη προδιαγραφών δίνει τη δυνατότητα στον οποιονδήποτε επιχειρηματία να ενταχθεί στο ν.2601. 
Για τον ιαματικό θεραπευτικό τουρισμό που αναφερθήκατε. Λειτουργούσαμε με μία νομοθεσία του 1918. Ακούσατε καλά! Του 1918. Ε, δεν ήταν δυνατόν να μπορέσουμε να αναπτύξουμε αυτές τις μορφές του τουρισμού με νομοθεσία του 1918. Τις επόμενες εβδομάδες κατατίθεται στη Βουλή η αναμόρφωση της νομοθεσίας για τον ιαματικό τουρισμό στις σύγχρονες μορφές του, όπως αναπτύχθηκε σε όλες τις ευρωπαϊκές χώρες. Είναι στο στάδιο των υπογραφών.
ΙΩΑΝΝΗΣ ΚΕΦΑΛΟΓΙΑΝΝΗΣ: Ξέρετε ποιος έκανε αυτήν τη μελέτη;
ΔΗΜΗΤΡΙΟΣ ΓΕΩΡΓΑΚΟΠΟΥΛΟΣ (Υφυπουργός Ανάπτυξης): Για τον ιαματικό τουρισμό; Εγώ δεν βρήκα καμία μελέτη πάντως. Αν την κάνατε εσείς?
ΙΩΑΝΝΗΣ ΚΕΦΑΛΟΓΙΑΝΝΗΣ: Υπήρχε επιτροπή με τον καθηγητή Βαρόνο, η οποία λειτούργησε πολλά χρόνια και έχει χρήσιμα συμπεράσματα.
ΔΗΜΗΤΡΙΟΣ ΓΕΩΡΓΑΚΟΠΟΥΛΟΣ (Υφυπουργός Ανάπτυξης): Κύριε συνάδελφε, χαίρομαι που είχατε συλλάβει το θέμα. Εγώ όταν πήγα στο Υπουργείο σας είπα ότι δεν βρήκα τίποτα ούτε μου παρουσίασαν οι υπηρεσίες τη μελέτη. Και λυπάμαι αν είχε γίνει η μελέτη αυτή και δεν την παρουσίασαν.
ΙΩΑΝΝΗΣ ΚΕΦΑΛΟΓΙΑΝΝΗΣ: Φωνάξτε τις υπηρεσίες?
ΔΗΜΗΤΡΙΟΣ ΓΕΩΡΓΑΚΟΠΟΥΛΟΣ (Υφυπουργός Ανάπτυξης): Βεβαίως. Λυπάμαι ειλικρινά γιατί αναγκαστήκαμε να ζητήσουμε άλλη επιτροπή, η οποία εργάστηκε επί ενάμιση χρόνο για να μπορέσουμε να αναθεωρήσουμε την ιαματική νομοθεσία. 
Για τον περιπατητικό τουρισμό, στον οποίον αναφερθήκατε: Είμαστε εμείς εκείνοι οι οποίοι αναπτύσσουμε τα δασικά χωριά και κάναμε τα δασικά χωριά τουριστικά καταλύματα για να μπορούν να είναι επισκέψιμα. Γιατί πριν που δεν είχαν χαρακτηριστεί τουριστικά καταλύματα δεν μπορούσαν να είναι επισκέψιμα. Εμείς δώσαμε προδιαγραφές για τα δασικά χωριά, αναπτύσσουμε τα καταφύγια που ανήκουν στους ορειβατικούς συλλόγους -έχω εγκαινιάσει καταφύγιο στον Όλυμπο, τον επόμενο μήνα εγκαινιάζουμε καταφύγιο στο Πάπιγκο, έχει γίνει η ανάπτυξη του καταφυγίου στο Παναχαϊκό και μια σειρά άλλων καταφυγίων- έτσι ώστε πραγματικά τα καταφύγια στα ελληνικά βουνά να αποτελέσουν στοιχείο τουριστικής ανάπτυξης.
Έχουμε το πρόγραμμα για τον αγροτοτουρισμό. Έκανε προκήρυξη η «Αγροτοτουριστική» και είχαμε προσέλευση διακοσίων οκτώ μικροεπιχειρηματιών από την επαρχία, την Τοπική Αυτοδιοίκηση ή άλλους συλλόγους, οι οποίοι παρουσιάστηκαν με συγκεκριμένες προτάσεις. Έγινε η αξιολόγηση αυτών των προτάσεων και κρίθηκαν ως αξιόλογες περίπου ογδόντα επτά. Απ? αυτές τις προτάσεις οκτώ με δέκα αξιοποιεί η «Αγροτοτουριστική» σε συνεργασία με τους ενδιαφερόμενους και είμαστε αυτήν τη στιγμή σε συνεργασία με το Ελληνικό Κέντρο Προσέλκυσης Επενδύσεων για να προσελκύσουμε επενδύσεις προς τον αγροτοτουρισμό και προς τον οικοτουρισμό, έτσι ώστε και οι ογδόντα επτά ει δυνατόν αυτές προτάσεις να μπορέσουν να υλοποιηθούν.
Είπατε για το ΟΠΑΘ, κύριε συνάδελφε. Το ΟΠΑΘ είναι ένα πρόγραμμα το οποίο αναπτύσσεται από το Υπουργείο Γεωργίας και όχι από το Υπουργείο Τουρισμού. Έχει ως στόχο την ανάπτυξη των ορεινών όγκων. Υπάρχει όμως και το LEADER, το οποίο δεν είναι τετρακόσια εκατομμύρια. Το LEADER στα Γιάννενα είναι περίπου, αν θυμάμαι καλά, επτά με οκτώ δισεκατομμύρια δραχμές. Και μπορούν εκεί να υπαχθούν πολύ περισσότερες, ίσως και δέκα, επιχειρήσεις από τις δύο, τις οποίες εσείς αναφέρατε.
Μπορώ να σας αναφέρω και μία σειρά άλλων μέτρων για τον συνεδριακό τουρισμό. Αναπτύξαμε τα convention bureau, έτσι ώστε να υπάρχει η διαδικασία προσέλκυσης των διαφόρων διεθνών συνεδρίων, για τα οποία ενδιαφερόμεθα.
Μας κατηγορήσατε ότι μέχρι και η Κύπρος έχει πολύ περισσότερους τουρίστες και το χειμώνα κ.λπ.. Το κυπριακό τουριστικό προϊόν είναι παραπλήσιο προς το ελληνικό, δεν είναι το ίδιο. Μπορώ επομένως να σας πω πού οφείλεται αυτή η διαφορά. Οφείλεται στο ότι η Κύπρος δεν είναι στη Συνθήκη του Σένγκεν, μέχρι τώρα τουλάχιστον. Αυτό είχε ως αποτέλεσμα να μπορούν να επισκέπτονται την Κύπρο από τις ανατολικές χώρες και ιδιαίτερα από τη Ρωσία, η οποία είχε καταργήσει τη βίζα, ένας πολύ μεγάλος αριθμός Ρώσων τουριστών, τους οποίους εμείς λόγω Σένγκεν δεν μπορούμε να απορροφήσουμε. 
Αυτό είναι ένα πρόβλημα το οποίο συζητούμε με το Υπουργείο Εξωτερικών, έτσι ώστε να βελτιώσουμε τη διαδικασία έκδοσης βίζας για τους Ρώσους τουρίστες γιατί η ρωσική αγορά είναι μια πάρα πολύ μεγάλη αγορά. Υπάρχουν πολλοί πλούσιοι άνθρωποι, οι οποίοι θέλουν να κάνουν διακοπές εδώ. Και μάλιστα σας πληροφορώ ότι ο μέσος Ρώσος τουρίστας δαπανά στη χώρα μας τρεισήμισι φορές παραπάνω απ? ό,τι δαπανά ο μέσος Ευρωπαίος τουρίστας και ο μέσος Αμερικάνος δαπανά διπλάσια από ό,τι δαπανά ο μέσος Ευρωπαίος. Καταλαβαίνετε, λοιπόν, ότι είναι αυτός ο τουρισμός τον οποίον επιδιώκουμε, δηλαδή ο τουρισμός του υψηλού εισοδήματος και όχι της προσέλκυσης τουριστών του στιλ κλαμπ δεκαοκτώ με τριάντα.
Αυτά, λοιπόν, για να δείτε ότι δεν είναι ότι δεν υπάρχει μια πολιτική, όπως για το θρησκευτικό τουρισμό. Προβάλαμε τα Βήματα του Αποστόλου Παύλου, γίνονται επενδύσεις μέσα από το ΕΠΑΝ για την προβολή στα Βήματα του Αποστόλου Παύλου μια και είναι, θα έλεγα, ένα από τα καλύτερα θέματα που μπορούμε να προβάλουμε στα πλαίσια του θρησκευτικού τουρισμού.
Μετατρέπουμε πάρα πολλά μοναστήρια σε συνεργασία με τις μητροπόλεις ή τις τοπικές κοινωνίες στη Μαγνησία, στην Αχαΐα, στη Βοιωτία, στην Ζάκυνθο, που ήταν εγκαταλελειμμένα και θα γκρεμίζονταν, σε ξενώνες, για να τονώσουμε το θρησκευτικό και περιπατητικό τουρισμό.
Αναπτύσσουμε τα διεθνή μονοπάτια και στη διαδρομή τους φτιάχνουμε μια σειρά από ξενώνες. Έχουμε πάρει σχολεία που είναι έρημα, γιατί δεν υπάρχουν πλέον παιδιά στα χωριά μας, και τα μετατρέπουμε σε ξενώνες, για να μπορούν να εξυπηρετούνται αυτής της μορφής οι τουρίστες.
Μπορώ να σας λέω για ακόμη μία ώρα συγκεκριμένα μέτρα που έχουν παρθεί τα τελευταία δύο χρόνια, που εγώ τουλάχιστον είμαι στο Υπουργείο και έχω ένα μερίδιο της ευθύνης για την ανάπτυξη του τουρισμού στη χώρα μας.
Να έρθω, όμως, τώρα στην προβολή και στη διαφήμιση. Ακούγονται πάρα πολλά και πέφτετε και εσείς, όπως πέφταμε και εμείς, θύματα των ενδιαφερομένων, που έλεγαν ότι τάχα δεν γίνεται προβολή και διαφήμιση και γι? αυτό δεν πάει καλά ο τουρισμός μας. Δεν είναι πανάκεια η προβολή. Θα σας υπενθυμίσω ότι υπήρξαν χρονιές που δεν έγινε καθόλου διαφήμιση με τη μορφή που αναφέρετε και πήγαν πάρα πολύ καλά.
Όμως, δεν είναι αυτό. Προβολή και διαφήμιση του τουριστικού προϊόντος στην Ελλάδα είναι ο ικανοποιημένος επισκέπτης. Ας δούμε, λοιπόν, τι κάνουμε για να ικανοποιούμε και να ευχαριστούμε τον επισκέπτη μας και ως πολιτεία, γιατί και εκεί, όπως είπατε, έχουμε ευθύνες. Δεν είναι δυνατόν, για παράδειγμα, να μην ξέρει ο τουρίστας πότε θα φύγουν τα δρομολόγια των πλοίων για τα νησιά. Αυτό είναι ευθύνη της πολιτείας, αλλά από την άλλη μεριά είναι και ευθύνη των επιχειρηματιών, οι οποίοι μειώνοντας τις τιμές για να γίνουν ανταγωνιστικοί, προσπαθούν, υποβιβάζοντας την ποιότητα, να τα βγάλουν πέρα. Το αποτέλεσμα είναι η ποιότητα να κατεβαίνει πάρα πολύ χαμηλά και η δυσαρέσκεια των επισκεπτών να ανεβαίνει πάρα πολύ ψηλά. Αυτό αποτελεί δυσφήμιση και εκείνος που θα πήγαινε στην πατρίδα του και θα σου έστελνε πέντε πελάτες, σου κόβει πέντε πελάτες που θέλουν να έρθουν στην Ελλάδα.
Παρ΄όλα αυτά, μπορώ να σας αναφέρω ότι έγινε διαφήμιση και πέρυσι και φέτος. Τα ποσά τα οποία διαθέσαμε είναι πάνω από 30.000.000 ευρώ. Δεν είναι διαφήμιση μόνο η ομπρέλα, όπως συνηθίζεται να λέγεται, αυτή που μπαίνει στις τηλεοράσεις του εξωτερικού ή σε διάφορα μεγάλα έντυπα. Υπάρχει μια σειρά συνεργιών, μια σειρά προβολών της χώρας, εκτός από την κεντρική διαφήμιση, για την οποία αναφέρατε όλοι ότι ξεκίνησε τον Ιούλιο. 
Αυτό δεν είναι αληθές. Η κεντρική διαφήμιση ξεκίνησε στις 28 Απριλίου και θα σας πω με ειλικρίνεια γιατί ξεκίνησε τότε. Θα μπορούσαμε να έχουμε ξεκινήσει νωρίτερα, αλλά υπήρξε μια εμπλοκή των ενδιαφερομένων. Προσέφυγαν στο Συμβούλιο της Επικρατείας και καθυστέρησε η ανάθεση. Όταν ήρθε, όμως, το ξεμπλοκάρισμα αυτής της διαδικασίας, βρεθήκαμε στον πόλεμο του Ιράκ, αρχές Μαρτίου με αρχές Απριλίου. 
Κρίναμε τότε σκόπιμο να μη δώσουμε τη διαφήμιση και μέσω ακρωτηριασμένων σωμάτων μικρών παιδιών να παρουσιάζονται καλλίγραμμες κυρίες στα ελληνικά νησιά που κάνουν τα μπάνια τους. Θεωρήσαμε ότι θα ήταν ένα είδος προσβολής προς τους πελάτες μας. Αμέσως μετά τη λήξη του πολέμου καλέσαμε την εταιρεία και σε μιάμιση εβδομάδα ξεκίνησε η προβολή της κεντρικής καμπάνιας.
Εκτός, όμως, από αυτό, τα 7.000.000 ευρώ που είπατε ότι δεν δόθηκαν, δόθηκαν. Αυτά που εξήγγειλε ο Πρωθυπουργός δόθηκαν και πήγαν συγκεκριμένα στην τουριστική προβολή, που πραγματοποιήθηκε με έκτακτο πρόγραμμα προβολής της Ελλάδος με διαφημιστικά σποτ σε διεθνή μέσα από το τέλος Μαΐου και μετά, όπως είναι το «BBC WORLD», το «CNN», το «EURO-NEWS», το «BLUE BIRD TV», το «TV5», το «MEZZO».
Έγιναν, επίσης, στη Μεγάλη Βρετανία μέσω του «TRAVEL CHANNEL» κοινά προγράμματα δημοσίων σχέσεων με τους tour operators της Γερμανίας.
Αναφέρουμε ενδεικτικά τη διακόσμηση χιλίων διακοσίων βιτρινών των ταξιδιωτικών πρακτορείων που έγινε με τον tour operator Nέκερμαν. 
Δεν είναι, λοιπόν, ότι δεν κάνουμε συνέργιες. Γιατί κατηγορηθήκαμε εδώ πέρα ότι είχαμε εξαγγείλει ότι θα γίνονται συνέργιες με τους tour operators και δεν έγιναν. Ορίστε, σας λέω. Έγινε από την άλλη μεριά η προβολή της ελληνικής γαστρονομίας μέσα στα γερμανικά τρένα. Ο «Ελληνικός Μήνας» μέσα στα γερμανικά τρένα που είχε ως στόχο την προβολή της ελληνικής γαστρονομίας σε όλες τις υπερταχείες των γερμανικών τρένων στοίχισε 112 χιλιάδες ευρώ. 
Έγιναν διαφημιστικές καταχωρίσεις σε περιοδικά, στο «REPORT REISE», στο «BURO BULLETIN», στο «DIE WELT», στο «CONTACT», σε μια σειρά που μπορώ εδώ σας αναφέρω και σε εφημερίδες. Στην Αγγλία έγιναν διαφημιστικές καταχωρίσεις στην «INDEPENDENT», στη «GUARDIAN», στην «ΗOLIDAY», στο «GUIDE», στο «ΜEMBER», στο «HANDBOOK», που στοίχισαν και αυτά μερικές δεκάδες χιλιάδες ευρώ.
Έπειτα έγιναν διαφημιστικές καταχωρίσεις στα επαγγελματικά έντυπα. Έγιναν διαφημιστικές καταχωρίσεις στη Γαλλία στο «NOUVELLE OBSERVATEUR», στην «ΤRAVEL TRADE GAZETTE», στην Τσεχία, στον κυπριακό Τύπο, στη Ρωσία στον «ΟΔΥΣΣΕΑ». Έγινε αφιέρωμα στην Ελλάδα από το κανάλι «TRAVEL-CHAN» το οποίο εκπέμπει σε εβδομήντα χώρες. Έγιναν σαράντα επτά διαφορετικά ωριαία τουριστικά ντοκιμαντέρ παρουσιάζοντας την Ελλάδα. 
Δεν είναι μόνο η ομπρέλα. Στις Ηνωμένες Πολιτείες συμμετείχαμε ως βασικός χορηγός σε μια σημαντική τουριστική εκδήλωση στην Ανατολική Ακτή των Ηνωμένων Πολιτειών που έγινε από τη «LOS ANGELES TIMES ΤRAVEL SHOW» στην Καλιφόρνια. Διοργανώσαμε από την εφημερίδα αυτή από τις αρχές του Φεβρουαρίου του 2003 διαφημιστικές καταχωρίσεις στους οδηγούς με όλα τα ταξιδιωτικά τεύχη της εφημερίδας TIMES που συνέβησαν το φθινόπωρο και την άνοιξη. 
Βλέπουμε, λοιπόν, ότι υπάρχει μια συνολική πολιτική στην προβολή και στη διαφήμιση. Θα σας θυμίσω τη διαφήμιση την οποία κάναμε με το «Γάμο αλά Ελληνικά» και μια σειρά άλλα. Μοιράσαμε το DVD με τη διαφήμιση η οποία έγινε, ότι δέκα ζευγάρια τα οποία μετέχουν σε κάποιο διαγωνισμό θα φιλοξενηθούν από τον ΕΟΤ. Επίσης η Ελλάδα ήταν παρούσα σε ενενήντα τρεις τουριστικές εκθέσεις. Βραβεύσαμε δώδεκα μεγάλες προσωπικότητες που διαφημίζουν την Ελλάδα. Έγινε από την UNESCO με δική μας πρωτοβουλία η ανακήρυξη των «δρόμων της ελιάς» ως πολιτιστική διαδρομή. Είναι η δεύτερη μετά τους «δρόμους του μεταξιού». 
Έγινε βεβαίως η συνάντηση των Υπουργών Τουρισμού της Νοτιοανατολικής Ευρώπης, φιλοξενήθηκε ένας μεγάλος αριθμός δημοσιογράφων από διάφορα περιοδικά και εφημερίδες και αυτό είχε ως αποτέλεσμα να γραφούν περίπου πεντακόσια άρθρα για την τουριστική Ελλάδα. Από όλα αυτά, κύριοι συνάδελφοι, -για να μη συνεχίσω να μιλάω περιπτωσιολογικά- καταλαβαίνετε ότι όχι μόνο δεν υπήρξε έλλειψη προβολής και διαφήμισης, αλλά υπήρξε και συνεχίζει να υπάρχει. 
Θα σας πω τώρα κάτι άλλο. Είπατε ότι δεν υπάρχουν πόροι. Ασφαλώς θα αγνοείτε ότι οι πόροι για τη διαφήμιση -ιδιαίτερα για την τουριστική διαφήμιση- είναι εξασφαλισμένοι, είναι νομοθετημένοι και προέρχονται από τις εξής πηγές: Από το μέρισμα το οποίο παίρνει από τα καζίνο Πάρνηθας και Κέρκυρας, από τα δύο δημόσια καζίνο, το ελληνικό δημόσιο το 30% πηγαίνει στον τουρισμό. Από αυτό το 30%, το 79% πηγαίνει για την προβολή και τη διαφήμιση. Είναι περίπου 7 με 8 δισεκατομμύρια δραχμές το χρόνο, δηλαδή 25 εκατομμύρια ευρώ. Υπάρχουν πόροι και από το πρόγραμμα δημοσίων επενδύσεων που κυμαίνεται ανάλογα, πότε 5 πότε 10 πότε 15 εκατομμύρια ευρώ που φθάνουν στα 35 με 40 εκατομμύρια ευρώ.
Δεν μπορούμε -και το επαναλαμβάνω- να διαθέσουμε άλλα χρήματα για την προβολή ενός προϊόντος όπως είναι ο τουρισμός. Γιατί να μη διαθέσουμε και 5 δισεκατομμύρια δραχμές για την προβολή κάποιων άλλων προϊόντων; Για το λάδι, ας πούμε, για το ελληνικό μάρμαρο ή μια σειρά άλλα προϊόντα, τα οποία και αυτά είναι εξαγώγιμα; 
Θα πρέπει να υπάρξει η συμμετοχή και των ενδιαφερομένων, αν θέλουμε να αυξηθεί η δαπάνη για τον ελληνικό τουρισμό στο εξωτερικό. 
Αναφέρθηκε ότι δεν έχει γίνει τίποτα για τους Ολυμπιακούς Αγώνες. Σας πληροφορώ ότι έχει υπογραφεί από τις 6.6.2002 μνημόνιο συνεργασίας μεταξύ του ΕΟΤ και της Οργανωτικής Επιτροπής των Ολυμπιακών Αγώνων Αθήνα 2004 για την υλοποίηση σχεδίου δράσης για κοινό πρόγραμμα προβολής και μάρκετινγκ των αγώνων του 2004, στο πλαίσιο του οποίου συναποφασίζονται και επιλέγονται από κοινού οι δράσεις προβολής, κυρίως στο εξωτερικό και η συμμετοχή της οργανωτικής επιτροπής σε σημαντικές διεθνείς τουριστικές εκθέσεις ως συνεκθέτης με τον ΕΟΤ και στην οργάνωση διαφόρων εκδηλώσεων δημοσιότητας, την οποία σε συνεργασία με τον ΕΟΤ και τα γραφεία του ΕΟΤ μπορούμε να προβάλουμε τους Ολυμπιακούς Αγώνες. Από το μνημόνιο αυτό οφείλω να σας πω ότι προέκυψε συνεργασία με εκπροσώπους του τηλεοπτικού δικτύου της Αυστραλίας, το «SEVEN NET WORLD AUSTRALIA» για τη δωρεάν τηλεοπτική προβολή της Ελλάδας, καθώς και του αμερικανικού καναλιού «NBC», το οποίο έχει αναλάβει τις τέσσερις τελευταίες Ολυμπιάδες, για την προβολή της χώρας μας με τετρακόσιες ώρες δωρεάν διαφημιστικής προβολής, που αρχίζουν ένα χρόνο πριν από την έναρξη των Ολυμπιακών Αγώνων, με τουριστικά πλάνα από όλη την Ελλάδα, τα οποία θα συνεχίσουν να προβάλλονται και ανάμεσα στις απευθείας μεταδόσεις των Ολυμπιακών Αγώνων του 2004. 
Όπως βλέπετε, λοιπόν, και εκεί έχει γίνει μία σημαντικότατη προσπάθεια για την προβολή της χώρας μέσω των Ολυμπιακών Αγώνων. Η προβολή όμως των Ολυμπιακών Αγώνων θα αποδώσει στον ελληνικό τουρισμό, αν γίνει υπόθεση όλων η Ολυμπιάδα. Δεν είναι υπόθεση ούτε μόνο της πολιτείας ούτε μόνο των τουριστικών επιχειρηματιών. 
Πρέπει να κατανοήσουμε όλοι, και ο τελευταίος πολίτης σ΄ αυτήν τη χώρα, ότι οι δεκαέξι μέρες που είναι οι Ολυμπιακοί Αγώνες, πρέπει να γίνουν δεκαέξι χρόνια προβολής της τουριστικής Ελλάδας. 
Επανέρχομαι στις αναφορές που έκαναν κάποιοι συνάδελφοι ότι έφτασε η συρρίκνωση στο 15%. Αυτό δεν προκύπτει από πουθενά. Οι ίδιοι οι τουριστικοί πράκτορες, ο αντιπρόεδρος του Ξενοδοχειακού Επιμελητηρίου χθες που ήμασταν μαζί σε μια εκπομπή μίλησε για 2%. Να σας δώσω νεώτερα στοιχεία.
Τον Ιούλιο οι αφίξεις τσάρτερ, που είναι το 85% των αφίξεων τουριστών στην Ελλάδα, παρουσίασε μία μείωση της τάξεως του 0,5%. Ο Αύγουστος παρουσίασε μία αύξηση της τάξεως του 0,6%. Αν λάβουμε υπόψη ότι ο Ιούλιος, ο Αύγουστος και ο Σεπτέμβριος είναι το 53% του ελληνικού τουρισμού, καταλαβαίνετε ότι η μείωση που παρουσιάστηκε το Μάιο ανατρέπεται. Μένει να δούμε τι έγινε στο θέμα των διανυκτερεύσεων, καθώς και στα θέματα της είσπραξης του συγκεκριμένου συναλλάγματος, για τα οποία δεν μπορούμε ακόμα να έχουμε στοιχεία. Τα στοιχεία που σας λέω είναι πρόχειρα και τα έχουμε πάρει από τα στοιχεία της Πολιτικής Αεροπορίας, από τα κατά τόπους αεροδρόμια.
Όσον αφορά τις εναλλακτικές μορφές τουρισμού, για τα αθλητικά κέντρα, τα γκολφ και τις μαρίνες, σας πληροφορώ ότι αυτήν τη στιγμή βρίσκεται σε εξέλιξη ένα τεράστιο σχέδιο ανάπτυξης των ελληνικών μαρίνων. 
Υπάρχουν πολλές μαρίνες που έχουν ξεκινήσει και δεν έχουν προχωρήσει. Έχετε δίκιο όταν λέτε ότι έχουν μερικές ημιτελείς. Αυτήν τη στιγμή είμαστε σε συνεργασία με το Υπουργείο Οικονομίας, για να δούμε πώς μπορούν να χρηματοδοτηθούν οι σπουδαιότερες από αυτές. Επίσης πρώτη φορά έγινε μελέτη για την ανάπτυξη των ελληνικών μαρίνων, και μιλώ για την περίφημη μελέτη ΕΣΙΛΑ?
ΙΩΑΝΝΗΣ ΚΕΦΑΛΟΓΙΑΝΝΗΣ: Υπήρχαν και επί των ημερών των δικών μας τέτοια προγράμματα.
ΠΡΟΕΔΡΕΥΩΝ (Κωνσταντίνος Γείτονας): Παρακαλώ μη διακόπτετε.
ΔΗΜΗΤΡΙΟΣ ΓΕΩΡΓΑΚΟΠΟΥΛΟΣ (Υφυπουργός Ανάπτυξης): Δεν ξέρω τι κάνατε επί των ημερών σας. Η μελέτη αυτή παραδόθηκε στο Υπουργείο το 2000. Μπορεί να έγινε και νεότερη μελέτη ή να επικαιροποιήθηκε αυτή που λέτε εσείς. Δεν αντιδικώ μαζί σας, δεν είπα ότι δεν κάνατε τίποτα.
ΠΡΟΕΔΡΕΥΩΝ (Κωνσταντίνος Γείτονας): Το θέμα είναι ότι έγινε η μελέτη.
ΔΗΜΗΤΡΙΟΣ ΓΕΩΡΓΑΚΟΠΟΥΛΟΣ (Υφυπουργός Ανάπτυξης): Για το θέμα του γκολφ ξέρετε ποιο είναι το σπουδαιότερο πρόβλημα επειδή δεν αναπτύσσονται στην Ελλάδα; Δεν υπάρχουν μεγάλες μονοκόμματες εκτάσεις. Όπως ξέρετε καλά, οι μεγάλες μονοκόμματες εκτάσεις ανήκουν ή στο δημόσιο ή στην Εκκλησία ή σε κανένα δήμο. Δεν υπάρχουν περιουσίες των οκτακοσίων-χιλίων στρεμμάτων. 
ΠΡΟΚΟΠΗΣ ΠΑΥΛΟΠΟΥΛΟΣ: Αν δεν έχει Κτηματολόγιο τι να κάνεις;
ΔΗΜΗΤΡΙΟΣ ΓΕΩΡΓΑΚΟΠΟΥΛΟΣ (Υφυπουργός Ανάπτυξης): Και βεβαίως μετά είναι το θέμα του νερού, γιατί ένα γκολφ χρειάζεται τόσο νερό, όσο χρειάζεται το βαμβάκι. Παρ? όλα αυτά, εμείς είμαστε σε συνεργασία με τη γαλλική AFIP ως σύμβουλο για να μας βοηθήσει ?να μην ανακαλύψουμε εμείς τον τροχό- και να μας πει με ποιο τρόπο μπορούμε να οδηγήσουμε ορισμένους επιχειρηματίες προς την κατεύθυνση της ανάπτυξης των γηπέδων γκολφ. Εάν δεν συναινέσουν όλοι, δεν μπορεί να αναπτυχθούν γήπεδα γκολφ. Αυτά πρέπει να συνδυαστούν και με τουριστική κατοικία. Αυτό μας το λένε οι πάντες. Πρέπει να δοθεί η δυνατότητα δίπλα από τα γήπεδα γκολφ να αναπτυχθεί η τουριστική κατοικία με ιδιωτικές πολεοδομήσεις. Κάτι το οποίο δεν το έχουμε καταφέρει ακόμα ως πολιτεία. Τώρα κάνουμε μία προσπάθεια στα μεγάλα ξενοδοχειακά συγκροτήματα να δώσουμε τη δυνατότητα να αναπτύξουμε και το θεσμό της τουριστικής κατοικίας. Έχει ήδη ψηφιστεί αυτή η διάταξη, έχει περάσει και το προεδρικό διάταγμα και πιστεύουμε πως σύντομα προς αυτή την κατεύθυνση θα δραστηριοποιηθούν πολλοί επιχειρηματίες.
Αυτά, κύριοι συνάδελφοι, για να δείτε ότι δεν είναι άσπρο-μαύρο, υπάρχουν δυσκολίες αλλά η προσπάθεια που γίνεται είναι σημαντική. 
ΠΡΟΕΔΡΕΥΩΝ (Κωνσταντίνος Γείτονας): Ο κοινοβουλευτικός εκπρόσωπος της Νέας Δημοκρατίας κ. Παυλόπουλος έχει το λόγο.
ΠΡΟΚΟΠΗΣ ΠΑΥΛΟΠΟΥΛΟΣ: Κύριοι συνάδελφοι, το θέμα που συζητάμε είναι ένα αντιπροσωπευτικό δείγμα γραφής της έλλειψης γενικότερης πολιτικής της Κυβέρνησης Σημίτη σε ό,τι αφορά τον τουρισμό. Με την επίκαιρη επερώτηση που καταθέσαμε, θέσαμε το θέμα της έλλειψης διαφημιστικής καμπάνιας για το 2003, προκειμένου και βεβαίως ν? αναδείξουμε αυτό καθ? εαυτό το θέμα, αλλά και γιατί μας παρέχει την ευκαιρία να φέρουμε στο φως τα τεράστια κενά, ουσιαστικά την έλλειψη κυβερνητικής πολιτικής σε ό,τι αφορά τον τουρισμό.
Το θέμα της διαφημιστικής καμπάνιας είναι σημαντικό. Και δεν θα συμφωνήσω καθόλου, κύριε Υφυπουργέ ?και τώρα εξηγείται γιατί δεν έχουμε διαφημιστική καμπάνια- με αυτό που είπατε. Ότι δηλαδή κάποιες χρονιές είχαμε αύξηση του τουρισμού, ενώ δεν είχαμε διαφημιστική καμπάνια! Είχαμε μία αύξηση τυχαία ?αν την είχαμε φυσικά γιατί τέτοια στοιχεία δεν έχουμε- που αν είχαμε σωστή διαφημιστική καμπάνια, φανταστείτε πόσο θ? αυξανόταν ο τουρισμός. Σας αρκεί ότι τα προηγούμενα χρόνια είχαμε μία αυξητική τάση του 1% όταν οι άλλες χώρες παραδείγματος χάρη η Ισπανία 7%, η Γαλλία, η Πορτογαλία από 4%, γιατί ακριβώς είσαστε μία Κυβέρνηση μειωμένων προσδοκιών; 
Είναι λογική να λέτε «ε, είχαμε και μια μικρή αύξηση του τουρισμού και χωρίς διαφημιστική καμπάνια»; Και δεν σκέφτεστε τι θα μπορούσαμε να έχουμε αν υπήρχε πράγματι διαφημιστική καμπάνια; 
Ας δούμε τα θέματα που έχουν δημιουργηθεί με τη φετινή διαφημιστική καμπάνια. Φέτος ήταν μία πολύ δύσκολη χρονιά, που οφειλόταν στο ότι ούτως ή άλλως τα τελευταία τρία χρόνια έχουμε μία πτωτική τάση του τουρισμού στην Ελλάδα, και στο ότι ο πόλεμος του Ιράκ ήταν επί θύραις. Δεν το ξέραμε; Αν διάβαζε κανείς εφημερίδες, ήξερε ότι ο πόλεμος ερχόταν. Όπως επίσης ξέρει κανείς με τα σύγχρονα μέσα, ότι οι πόλεμοι δεν διαρκούν επ? άπειρον.
Η Κυβέρνηση, λοιπόν, γνώριζε ότι θα γίνει πόλεμος. Πριν απ? τον πόλεμο δεν έκανε απολύτως τίποτα. Κατά τη διάρκεια του πολέμου λέει, «μα τι μπορούσα να κάνω τότε, να διαφημίζω καλλίγραμμες κυρίες και να γίνεται πόλεμος;». Έτσι ξεκίνησε την καμπάνια της περί τον μήνα Ιούλιο. 
ΔΗΜΗΤΡΙΟΣ ΓΕΩΡΓΑΚΟΠΟΥΛΟΣ (Υφυπουργός Ανάπτυξης): Στις 28 Απριλίου.
ΠΡΟΚΟΠΗΣ ΠΑΥΛΟΠΟΥΛΟΣ: Ιούλιο την αρχίσατε. Και μην ονομάζετε διαφημιστική καμπάνια κάποιες καταχωρήσεις. Το ύψος δε της διαφήμισης ενώ ήταν 8,8 εκατομμύρια ευρώ για το 2002 ξαφνικά το 2003, που η Κυβέρνηση γνωρίζει ότι είναι δύσκολη χρονιά, πέφτει στα 7,3 εκατομμύρια ευρώ! Δηλαδή σε μια δύσκολη χρονιά, μειώνετε τον προϋπολογισμό της διαφήμισης, την κάνετε αποσπασματικά και την αρχίζετε περί τον Ιούλιο!
Και ποιος σας είπε, κύριε Υπουργέ, ότι εμείς μιλάμε για τουριστική καμπάνια κατά τη διάρκεια του πολέμου; Βέβαια, κατά τη διάρκεια του πολέμου δεν μπορεί να γίνει τουριστική καμπάνια, αλλά ο πόλεμος διαρκεί λίγο. Αμέσως μετά, τι κάνατε; Σας άκουσα κατάπληκτος να λέτε «μα, θα διαφημίζαμε εμείς καλλίγραμμες κυρίες;». Μα, μόνο έτσι γίνεται η διαφήμιση; Η Ελλάδα έχει τόσα άλλα στοιχεία πολιτισμού ν? αναδείξει. Και δεν νομίζω ότι η Ελλάδα με τον τουρισμό της αναδεικνύει αυτό το οποίο λέτε. Εκτός αν απ? όλα τα υπόλοιπα στοιχεία η Κυβέρνηση Σημίτη νομίζει ότι αυτό που μπορεί να κάνει εξαγωγή η Ελλάδα, είναι διαφημίσεις καλλίγραμμων κυριών. Αν αυτή είναι η λογική, εγώ όχι μόνο δεν συμφωνώ, αλλά το θεωρώ ιδιαίτερα υποτιμητικό για την ελληνική πραγματικότητα. 
ΔΗΜΗΤΡΙΟΣ ΓΕΩΡΓΑΚΟΠΟΥΛΟΣ (Υφυπουργός Ανάπτυξης): Μου επιτρέπετε μια διακοπή;
ΠΡΟΚΟΠΗΣ ΠΑΥΛΟΠΟΥΛΟΣ: Δεν έχω αντίρρηση, κύριε Υπουργέ.
ΔΗΜΗΤΡΙΟΣ ΓΕΩΡΓΑΚΟΠΟΥΛΟΣ (Υφυπουργός Ανάπτυξης): Αυτό που είπα, κύριε συνάδελφε, δεν σημαίνει ότι πρόκειται για τα μόνα σημεία που διαφημίζονται. Είπα «και καλλίγραμμες κυρίες» την ώρα που θα είχαμε ακρωτηριασμένα σώματα. Δεν είπα δηλαδή ότι δεν υπάρχουν άλλα στοιχεία προβολής. Πιάνεστε από μια λέξη και νομίζω ότι δεν αξίζει.
ΠΡΟΚΟΠΗΣ ΠΑΥΛΟΠΟΥΛΟΣ: Θα μπορούσατε να βγάλετε τις «καλλίγραμμες κυρίες».
Όλα αυτά αποδεικνύουν ένα πράγμα. Σίγουρα δεν έχετε πολιτική τουρισμού. Ότι υπάρχει όμως περίσσεμα πολιτικού τουρισμού στην Κυβέρνηση Σημίτη, αυτό είναι βέβαιο. Και κάνετε πολιτικό τουρισμό, όχι μόνο στο θέμα του τουρισμού αλλά γενικότερα. Διότι δεν μπορεί να διανοηθεί κανείς τέτοιου είδους λογική όσον αφορά τον τουρισμό. Λέτε, περίπου, ότι η διαφήμιση δεν είναι απαραίτητη, ότι γίνεται με συγκεκριμένο τρόπο και όχι με περισσότερες μεθόδους και ότι διαφήμιση σημαίνει κάποιες καταχωρήσεις ή βράβευση κάποιων προσωπικοτήτων. Απουσιάζει η επιθετική διαφήμιση από την πλευρά μας, διαφήμιση που σημαίνει τι μπορεί να προσφέρει η Ελλάδα, όχι μόνο από πλευράς ήλιου και θάλασσας.
Σωστά είπατε ότι δεν είναι μόνο ο ήλιος και η θάλασσα. Είναι και ένα σωρό άλλα πράγματα. Η Ελλάδα είναι μια εστία πολιτισμού και αυτό μπορούμε και πρέπει να το αναδείξουμε, ιδίως μάλιστα ενόψει των Ολυμπιακών Αγώνων. Αυτό δεν έγινε καθόλου και το αποτέλεσμα το ξέρετε, κύριε Υπουργέ. Τα τελευταία χρόνια έχουμε πτώση του τουρισμού. Η αυξητική τάση, ήταν 1% -το 2003 δεν υπάρχει ούτε καν τέτοια τάση- όταν άλλες χώρες είχαν αυξητική τάση 7% και άνω και πάντως 4% κατά μέσο όρο μέσα στην Ευρωπαϊκή Ένωση. 
(Στο σημείο αυτό την Προεδρική Έδρα καταλαμβάνει ο Β΄ Αντιπρόεδρος της Βουλής κ. ΠΑΝΑΓΙΩΤΗΣ ΣΓΟΥΡΙΔΗΣ) 
Και εσείς είσαστε ικανοποιημένοι γιατί δεν έπεσε φέτος ο τουρισμός. Πώς δεν έπεσε! Τα στοιχεία τα οποία έχω εγώ από τον ΣΕΤΕ ?διότι σ? επίπεδο συναλλάγματος δεν υπάρχουν στοιχεία- δείχνουν 4%-5% μείωση των διανυκτερεύσεων και 10%-15% πτώση του τζίρου. Αυτά είναι τα στοιχεία ως το τέλος Αυγούστου. ?λλες χώρες, παρά τον πόλεμο, έχουν αύξηση που ξεπερνά το 4%. Και σεις είστε ευχαριστημένοι γιατί η πτώση δεν είναι μεγαλύτερη. Αυτή είναι η λογική των μειωμένων προσδοκιών της Κυβέρνησης Σημίτη. Είναι δυνατόν, κύριε Υπουργέ, η Τουρκία η οποία ήταν ούτως ή άλλως μέσα στο μάτι του κυκλώνα να έχει καλύτερα τουριστικά αποτελέσματα από εμάς και όχι μόνο λόγω τιμών; 
ΔΗΜΗΤΡΙΟΣ ΓΕΩΡΓΑΚΟΠΟΥΛΟΣ (Υφυπουργός Ανάπτυξης): Φέτος; Κάνετε λάθος!
ΠΡΟΚΟΠΗΣ ΠΑΥΛΟΠΟΥΛΟΣ: Εγώ κάνω λάθος; Θα τα δείτε τα στοιχεία. Είναι εδώ. Έχει καλύτερα αποτελέσματα η Τουρκία από την Ελλάδα, η οποία ήταν ακριβώς στο μάτι του κυκλώνα. 
ΔΗΜΗΤΡΙΟΣ ΓΕΩΡΓΑΚΟΠΟΥΛΟΣ (Υφυπουργός Ανάπτυξης): Μην το λέτε αυτό!
ΠΡΟΚΟΠΗΣ ΠΑΥΛΟΠΟΥΛΟΣ: Πώς να μην το λέω, αφού είναι πραγματικότητα; 
Αυτή είναι η πολιτική σας, πολιτική του «αφού δεν πέσαμε περισσότερο, τόσο το καλύτερο». 
Δεν μπορεί όμως, κύριε Υπουργέ, να γίνει διαφορετικά με την τακτική την οποία ακολουθείτε. Και όχι τόσο εσείς. Δεν είναι το θέμα της προσωπικής εκτίμησης, ούτε και το γεγονός ότι, εν πάση περιπτώσει, είστε ένας άνθρωπος που περάσατε από αρκετά πόστα και δείξατε ευσυνειδησία. Τι βρήκατε, όμως, εκεί όταν αναλάβατε; Θα σας πω τι βρήκατε.
Πρώτα-πρώτα, δεν έχετε ως Κυβέρνηση θεσμικό πλαίσιο τουρισμού. Αν υπάρχει ένα θεσμικό πλαίσιο, είναι ό,τι αφήσατε ν? απομείνει από το μόνο θεσμικό πλαίσιο, το οποίο θεσπίστηκε επί κυβέρνησης Μητσοτάκη και επί Υπουργίας Γιάννη Κεφαλογιάννη. Μόνο αυτό έχει μείνει από τότε, ό,τι αφήσατε. Γιατί δεν φθάνει μόνο ότι δεν φτιάξατε τίποτα, αλλά στην κυριολεξία τον γκρεμίσατε, το διαλύσατε τον ΕΟΤ. Ο ΕΟΤ δεν υπάρχει αυτήν τη στιγμή. Είναι πραγματικά «ένα πουκάμισο αδειανό», να το πω έτσι με αυτήν την ποιητική έκφραση. Τίποτα δεν υπάρχει μέσα, έχει αποκεντρωθεί, υποτίθεται, πλήρως.
Έφθασε η Κυβέρνηση Σημίτη στην στρεβλή λογική -που πραγματικά εγώ δεν μπορούσα να το φανταστώ όταν το εξήγγειλε- τη χάραξη τελικά της πολιτικής να μπορούν να την κάνουν περιφερειακές υπηρεσίες ανά περιφέρεια, λες και το θέμα της γενικής τουριστικής πολιτικής είναι θέμα το οποίο μπορεί ν? αποκεντρωθεί σε αυτόν το βαθμό. Και δεν γνωρίζει η Κυβέρνηση ότι πρέπει να υπάρχει γενική στρατηγική και βεβαίως, περιφερειακή εκτέλεση; Γιατί δε νοείται, σε καμία περίπτωση, ο στρατηγικός σχεδιασμός της τουριστικής μας πολιτικής να γίνεται σε περιφερειακό επίπεδο. Ο ΕΟΤ τελεί υπό διάλυση. Και είναι εσκεμμένη η διάλυση αυτή. Υπηρετεί συγκεκριμένα πράγματα. Είναι λυπηρό αυτό το πράγμα! 
Πέραν τούτου, είναι γνωστός ο κομματικός νεποτισμός ο οποίος επικρατεί. Δεν γνωρίζετε, κύριε Υπουργέ, ότι στα περισσότερα γραφεία του εξωτερικού υπηρετούν υπάλληλοι που έχουν πάει με καθαρά κομματικά ή άλλα προσωπικά κριτήρια; Δεν γνωρίζετε παραδείγματος χάρη το γέλιο που πέφτει σε πάρα πολλές υπηρεσίες, στη Γαλλία ιδίως ή στις ΗΠΑ, πχ. στη Νέα Υόρκη, όπου δεν γνωρίζουν ούτε γαλλικά ούτε καν αγγλικά διάφορες κυρίες που υπηρετούν εκεί και δεν υπάρχει δυνατότητα συνεννόησης; Δεν έχουν έρθει καταγγελίες από ανθρώπους; Δεν σας έχουν φθάσει στ? αυτιά σας; 
Σας άκουσα να μιλάτε προηγουμένως και να λέτε ότι κάποιες υποδομές πάσχουν αυτήν τη στιγμή, δεδομένου ότι δεν έχουμε τα μέσα να τις κάνουμε. Παραδείγματος χάρη, στο θέμα του γκολφ μας είπατε ότι δεν υπάρχουν χώροι. Μας είπατε επίσης ότι στοιχίζει από πλευράς νερού όσο κοστίζει η καλλιέργεια του βαμβακιού.
Κύριε Υπουργέ, θα σας φέρω δυο παραδείγματα, για να καταλάβετε τι θα πει ανευθυνότητα κυβερνητική.
Γνωρίζετε ότι για να κάνεις τουρισμό πρέπει π.χ. να έχεις γήπεδα γκολφ. Ένας άλλος τρόπος θα ήταν ?το έχω πει πολλές φορές- το θέμα της Φόρμουλα 1. Υπάρχει μεγαλύτερος κράχτης τουρισμού από τη Φόρμουλα 1; Το ξέραμε όλοι. Έρχεται η κυβέρνηση της Νέας Δημοκρατίας και χωροθετεί την πίστα στον Ορχομενό. Έκτοτε περνούν τα χρόνια, έρχεται η Κυβέρνηση του ΠΑΣΟΚ, αφήνει να περάσει η πενταετία μέσα στην οποία ήδη έπρεπε να είναι έτοιμο το κομμάτι στο οποίο θα γίνονταν οι αγώνες και δεν έχει ούτε τη στοιχειώδη υπευθυνότητα να ανανεώσει την παραχώρηση για να μπορέσει να ξεκινήσει. Κάνουμε ερωτήσεις συνέχεια στη Βουλή και πρόσφατα ο κ. Δρυς και τα αρμόδια όργανα «το σκέφτονται». Σκέφτονται τι; Ότι η Τουρκία προχθές ξεκίνησε να φτιάχνει τη σχετική έκταση έξω από την Κωνσταντινούπολη και είναι γνωστό ότι σε τέσσερα χρόνια εκεί η Τουρκία θα κάνει τους πρώτους αγώνες φόρμουλα 1, με τεράστιες θετικές επιπτώσεις για την Τουρκία όσον αφορά τον τουρισμό της; 
Σας ρωτώ. κύριε Υπουργέ. 
Δεδομένα ήταν όλα. Το κομμάτι δεδομένο, η Νομαρχιακή Αυτοδιοίκηση σύμφωνη. Και εσείς δεν κάνετε τίποτα. Γιατί; Για ποιο λόγο αφήνετε να περάσουν τόσα χρόνια χωρίς να κάνετε τίποτα; Είναι ίδια η λογική σας: Αφήνετε να χρονίζουν τα έργα. Κάποια στιγμή ή δεν γίνονται ή γίνονται με τεράστια καθυστέρηση και τεράστιο κόστος και μας λέτε «δεν είσαστε και ευχαριστημένοι;».
Ρωτώ: είναι ή δεν είναι η Φόρμουλα 1 ένας κράχτης τουρισμού. Και ρωτώ απλά: γιατί από το 1993 ως σήμερα όχι μόνο δεν κάνετε τίποτα, αλλά κάνετε βήματα προς τα πίσω και αφήνετε την Τουρκία και την Κωνσταντινούπολη αυτήν τη στιγμή να παίρνει στη Βαλκανική περιοχή την πρώτη πίστα για Φόρμουλα 1. Ποιος ευθύνεται γι? αυτό όλα αυτά τα δέκα χρόνια; Μια ενέργεια χρειαζόταν: Πράξη Υπουργικού Συμβουλίου για ανανέωση της παραχώρησης. Ούτε αυτή δεν κάνατε, παρά την πίεση όλων, της ΕΛΠΑ ή οποιουδήποτε άλλου.
Έρχεστε και μου λέτε για τα γήπεδα του γκολφ. Μα για τα γήπεδα του γκολφ, λέτε, οι διάφοροι χώροι αμφισβητούνται, θέλει πολύ νερό. Κύριε Υπουργέ, αυτή είναι η αλήθεια.
Όλα αυτά όμως ξέρετε γιατί συμβαίνουν; Ξέρετε γιατί δεν μπορείτε να χωροθετήσετε περιοχές γκολφ; Για τον ίδιο λόγο που κάνατε ό,τι κάνατε με τα αυθαίρετα χτες. Διότι δεν έχουμε εθνικό χωροταξικό σχεδιασμό, εξαιτίας της δικής σας ανευθυνότητας ?όχι προσωπικής σας, της Κυβέρνησης Σημίτη- γιατί δεν έχουμε Κτηματολόγιο, γιατί δεν έχουμε Δασολόγιο. Και ερωτώ: Στα είκοσι χρόνια που κυβερνάτε, πού είναι ο Εθνικός Χωροταξικός Σχεδιασμός, που θα καθόριζε χρήσεις γης, για να ξέρουμε που θα πάει και πως; Γιατί χωρίς Εθνικό Χωροταξικό Σχεδιασμό, δεν μπορεί να υπάρξει χωροθέτηση τέτοιων μεγάλων έργων. Κηρύσσεται αντισυνταγματική ή παράνομη από το Συμβούλιο Επικρατείας και όλα σταματάνε. Αλλά αυτά προϋποθέτουν χωροταξικό σχεδιασμό. Όπως προϋποτίθεται χωροταξικός σχεδιασμός για τους Χώρους Υγειονομικής Ταφής, όπως απαιτείται για την επέκταση των σχεδίων πόλεων, που δεν μπορείτε να κάνετε. Γι? αυτό καταλήγετε στα χθεσινά ημίμετρα, σε αυτήν την ομηρία πολιτών προεκλογικά, ακριβώς επειδή θέλετε να διατηρήσετε αυτή την παρανομία ή δεν μπορείτε να την πατάξετε, επειδή δεν έχετε Εθνικό Χωροταξικό Σχεδιασμό.
Πού είναι το Κτηματολόγιο, το οποίο είναι απαραίτητο για να κάνετε κάτι τέτοιο; Λέγατε προηγουμένως ότι αυτά αμφισβητούνται, αυτά είναι του δημοσίου, αυτά είναι της Εκκλησίας. Βεβαίως! Αφού δεν υπάρχει Κτηματολόγιο!
Κύριε Υπουργέ, ποιος ευθύνεται για το Κτηματολόγιο; Ποιος είναι εκείνος, ο οποίος μέσα στη Βουλή είχε δηλώσει ότι θα ήταν έτοιμο από πέρσι; Και τώρα όχι μόνο δεν είναι έτοιμο, αλλά θα το ξαναρχίσουμε από την αρχή, αφού έχουμε χάσει τόσα χρήματα, πάνω από 20 δισεκατομμύρια, για τα οποία διεξάγεται δικαστική έρευνα τώρα.
Ποιος ευθύνεται για το θέμα του Κτηματολογίου και την αδυναμία να χωροθετήσουμε τέτοια σημαντικά έργα, που εσείς ομολογείτε ότι είναι τεράστιας εμβέλειας για την προβολή του τουρισμού; Ποιος ευθύνεται για το γεγονός ότι δεν έχουμε Δασολόγιο; Μη μου πείτε ότι ευθύνεται η Νέα Δημοκρατία! Το Κτηματολόγιο, σας βεβαιώ, εδώ είχε δεσμευτεί ο Υπουργός σας την εποχή εκείνη ότι θα ήταν έτοιμο από πέρσι! Και φυσικά όχι μόνο δεν έχει γίνει απολύτως τίποτα, αλλά ?σας ξαναλέω- ξεκινάμε από την αρχή, έχοντας χάσει τόσα χρήματα, κάτω από αδιαφανείς διαδικασίες, που είναι ντροπή για την πολιτική ζωή του Τόπου.
Υπό αυτές τις προϋποθέσεις, κύριοι συνάδελφοι, δεν μπορεί να υπάρξει τουριστική πολιτική στην Ελλάδα. Και δεν μπορεί να υπάρξει τουριστική πολιτική, γιατί δεν υπάρχει γενικότερη πολιτική της Κυβέρνησης σε άλλα θέματα, που αφορούν τις υποδομές, που αφορούν τη νοοτροπία που πρέπει να έχουμε για τον ίδιο μας τον Τόπο.
Αν δεν εκτιμήσεις τον τόπο σου, εάν δεν κήδεσαι του δημόσιου συμφέροντος και του λαού σου, εάν δεν σκέφτεσαι με μια προοπτική που ξεπερνάει τις κομματικές λογικές και τα κομματικά χρονικά όρια, εάν δεν σκέφτεσαι την Ελλάδα με όρους εικοσαετίας-τριακονταετίας, την Ελλάδα μπροστά, τότε που δεν θα είσαι εσύ, αν δεν σκέφτεσαι έτσι, από εκεί και πέρα δεν μπορείς να κάνεις τίποτα για τεράστιας σημασίας θέματα, όπως είναι ο τουρισμός, ο πολιτισμός και άλλα πράγματα.
Βλέπετε, όμως, εσείς ακολουθείτε αυτήν την πορεία, την οποία ξέρουμε πολύ καλά τόσα χρόνια: Τη λογική του «carpe diem», του «άδραξε την ημέρα». Βγάλαμε την ημέρα πολιτικά; Μια χαρά πάνε τα πράγματα. Μην κοιτάξουμε παραπέρα, ούτε καν σ? επίπεδο των διαδόχων σας Υπουργών. Γιατί καθένας από εσάς κάνει τη δική του «επανάσταση», που στην πραγματικότητα δεν είναι επανάσταση, καταστροφή είναι. Και απλώς ο επόμενος κάθεται στα μπάζα του προηγούμενου.
Εμείς έχουμε δεσμευτεί για το θέμα του τουρισμού, γιατί για μας αποτελεί τεράστια προτεραιότητα, που αφορά όχι μόνο την οικονομική ζωή του Τόπου, αλλά και το κύρος της Χώρας μας. Γιατί αυτό δεν έχουμε καταλάβει: Ο τουρισμός δεν είναι μόνο πλουτοπαραγωγική δραστηριότητα. Είναι και ζήτημα κύρους για τον Τόπο μας. Ο άνθρωπος που γνωρίζει την Ελλάδα υπό όρους αξιοπρέπειας, σέβεται την Ελλάδα. Και αυτήν την παράμετρο την έχει λησμονήσει η Κυβέρνηση Σημίτη.
Εμείς δεν τη λησμονούμε καθόλου. Γι? αυτό έχουμε δεσμευθεί για δύο πράγματα: Στο κυβερνητικό πρόγραμμά μας ?εάν ο Ελληνικός Λαός επιλέξει την Κυβέρνηση της Νέας Δημοκρατίας, δικό του ζήτημα είναι- εμείς έχουμε πλήρες πρόγραμμα για τον τουρισμό και προβλέπουμε Υπουργείο Τουρισμού, το οποίο πρέπει ν? αναλάβει αυτήν τη δραστηριότητα.
Εκεί απαιτείται Υπουργείο Τουρισμού και όχι άλλες δραστηριότητες που βλέπετε γενικότερα, που φτάσαμε στο σημείο, όχι μόνο Υπουργείο Τουρισμού να μην έχουμε σήμερα, αλλά να μην έχουμε ούτε καν Ελληνικό Οργανισμό Τουρισμού, παρά μόνο ένα ερείπιο που αφήσατε, ένα κέλυφος, το οποίο πραγματικά φθίνει κάτω από την κομματική γραφειοκρατία, την κομματική αναποτελεσματικότητα. 
Κύριε Υπουργέ, στο βάθος ?όσο οξύς και αν είναι ο λόγος που χρησιμοποιώ στην ομιλία μου σήμερα- ξέρετε ότι έχω δίκιο. Και ξέρετε ότι έχω δίκιο γιατί αυτό το βλέπει ο καθένας που ζει την Ελλάδα. Κάντε, στο μικρό χρονικό διάστημα που παραμένει ως τις εκλογές, έστω και τώρα μία προσπάθεια να περισώσουμε ό,τι μπορούμε. Είναι η μόνη υπηρεσία που μπορεί να προσφέρει η Κυβέρνηση σήμερα γιατί μακροπρόθεσμες προοπτικές σε ό,τι αφορά τον τουρισμό δεν είχε και δεν μπορεί να έχει. 
Ευχαριστώ.
(Χειροκροτήματα από την πτέρυγα της Νέας Δημοκρατίας)
ΠΡΟΕΔΡΕΥΩΝ (Παναγιώτης Σγουρίδης): Ο κ. Παπανικόλας, Κοινοβουλευτικός Εκπρόσωπος του ΠΑΣΟΚ έχει το λόγο για οκτώ λεπτά.
ΒΑΣΙΛΕΙΟΣ ΠΑΠΑΝΙΚΟΛΑΣ: Κύριε Πρόεδρε, και με τη συζητούμενη επερώτηση των συναδέλφων της Νέας Δημοκρατίας διαπιστώνουμε ότι συνεχίζεται η πάγια τακτική του κόμματος της Αξιωματικής Αντιπολίτευσης που λίγο, πολύ λέει ότι σ? αυτόν τον τόπο τίποτε δεν γίνεται σωστά, τίποτε δεν λειτουργεί, η Ελλάδα καταστρέφεται και οι Έλληνες δυστυχούν.
Ας δούμε όμως τι σημαίνει τουρισμός: 
Θα ήθελα, επειδή είμαι και νησιώτης Βουλευτής, να μιλήσω για το πιο ευαίσθητο κομμάτι της πατρίδας μας που είναι η νησιωτική Ελλάδα. 
Σύμφωνα με τα στοιχεία του Ινστιτούτου Τουριστικών και Ξενοδοχειακών Ερευνών, με βάση το δείκτη των διανυκτερεύσεων σε ξενοδοχειακά καταλύματα, οι νησιωτικοί προορισμοί συγκεντρώνουν το 74,5% του αλλοδαπού τουρισμού της χώρας και το 25,6% του ημεδαπού, ενώ συνολικά η συμμετοχή τους διαμορφώνεται σε 62,8%. Τι σημαίνει αυτό: Σημαίνει ότι ο τουρισμός αποδείχθηκε πως ήταν ο πιο αποτελεσματικός αναπτυξιακός μηχανισμός, για να ανακοπεί η φθίνουσα πορεία και δημογραφική εξέλιξη των μικρών ιδιαίτερα νησιών και να προωθηθεί ένα αναπτυξιακό πρότυπο, τα αποτελέσματα του οποίου ήταν εντυπωσιακά.
Για πρώτη φορά μεταξύ των ετών 1991 - 2000 σημειώθηκε αύξηση του πληθυσμού σε νησιωτικές περιοχές πάνω από τη μέση εθνική αύξηση 6,7%, όπως 18,2% στις Κυκλάδες, 16,6% στα Δωδεκάνησα, 11,5% στην Κρήτη, 10,7% στα Ιόνια νησιά και 2,5% στα νησιά του Βορείου Αιγαίου που στα προηγούμενα χρόνια παρουσίαζαν τη μεγαλύτερη συρρίκνωση.
Αυτό είχε σαν αποτέλεσμα να ανέβει το εισόδημα των κατοίκων σε σχέση με το μέσο δείκτη του ΑΕΠ σε περιφερειακό επίπεδο. Από τους δεκαέξι νομούς που έχουν δείκτη πάνω από το 100, οι δέκα ανήκουν σε νησιωτικές περιοχές. Οι δείκτες αυτοί εκφράζουν μία συνολική ανάπτυξη που ξεπερνά το μέσο εθνικό όρο. Και ακούγοντας τη συζήτηση που έγινε πριν, αναρωτιέται ο οποιοσδήποτε καλόπιστος ακροατής αν όλα αυτά τελικά έγιναν μόνα τους. Νομίζω ότι ένας συνάδελφος της Νέας Δημοκρατίας επικαλέστηκε τον αυτόματο πιλότο, ότι τα πάντα δια μαγείας έγιναν μόνα τους τελικά σ? αυτόν τον τόπο.
Ας δούμε τα πράγματα από την αρχή. Η συζητούμενη επερώτηση επικεντρώνεται στο σημείο της οργανωμένης από το κράτος τουριστικής διαφήμισης και προβολής, θεωρώντας αυτό λίγο, πολύ σαν το άλφα και το ωμέγα του τουρισμού, κάτι το οποίο βέβαια δεν αντιστοιχεί στην πραγματικότητα.
Δεν αντιστοιχεί, γιατί είναι γνωστό ότι κάθε φορά η πορεία της τουριστικής κίνησης παγκόσμια αποτελεί συνάρτηση του ρυθμού ανάκαμψης της διεθνούς οικονομίας ιδίως στις χώρες που αποτελούν τις συνήθεις πηγές εξερχόμενου τουρισμού, όπως είναι λ.χ. η Γερμανία, η Μεγάλη Βρετανία, οι Ηνωμένες Πολιτείες Αμερικής.
Το 2002 διαπιστώθηκε σε όλους τους διεθνείς τουριστικούς προορισμούς γενική μείωση της κίνησης τουριστών που προέρχονται από υπερπόντιες χώρες αλλά και ειδικότερα από τη Γερμανία προς τους μεσογειακούς προορισμούς, μεταξύ των οποίων και η χώρα μας.
Όταν, λοιπόν, έχεις ένα δεδομένο διεθνές περιβάλλον και παράγοντες όπως τα πλήγματα που έχει δεχθεί η ταξιδιωτική βιομηχανία κυρίως από τις τρομοκρατικές ενέργειες, το σύνδρομο SARS, το οποίο ακόμα βρίσκεται σε έξαρση, τη συνεχιζόμενη οικονομική ύφεση παγκόσμια, ένα νέο ισχυρό νόμισμα -το ευρώ- με όσα αυτό σημαίνει, τη μείωση της ανταγωνιστικότητας του τουριστικού σου προϊόντος που οφείλεται σε πολλές παραμέτρους και όχι φυσικά στο κράτος ή τουλάχιστον όχι αποκλειστικά στο κράτος, όταν, λοιπόν, έχεις όλα αυτά -και όχι μόνο- να επηρεάζουν την πορεία του τουριστικού σου προϊόντος, η τουριστική προβολή και διαφήμιση είναι μεν μια απάντηση, όχι όμως η καθοριστική και δεν είναι το «μαγικό ραβδάκι», όπως τουλάχιστον διατείνεστε, αγαπητοί συνάδελφοι της Νέας Δημοκρατίας, το οποίο θα λύσει ως δια μαγείας τα προβλήματα.
Όμως είχαμε ή δεν είχαμε φέτος διαφημιστική καμπάνια; Ο κύριος Υπουργός προηγουμένως αναφέρθη διεξοδικά. Θέλω απλώς να υπενθυμίσω κάποια από αυτά που είπε.
Ο συνολικός προϋπολογισμός για την προώθηση και προβολή της χώρας το 2003, δηλαδή διαφήμιση, συμμετοχή σε διεθνείς τουριστικές εκθέσεις, εκδόσεις, συμμετοχή ΕΟΤ σε νομαρχιακά προγράμματα, διαφήμιση σε διεθνή μέσα, δημόσιες σχέσεις, ανέρχεται συνολικά στο ποσό των τριάντα εκατομμυρίων ευρώ παρακαλώ. Να μας πουν πότε άλλοτε είχε δαπανηθεί τέτοιο ποσό για την τουριστική προβολή και διαφήμιση της χώρας!
Μας λένε ότι καθυστερήσαμε. Από την έναρξη του διαφημιστικού προγράμματος -σύμφωνα με τα στοιχεία που μας δίνει ο τομέας τουρισμού του Υπουργείου Ανάπτυξης- και μέχρι την 31η Ιουλίου έχει υλοποιηθεί περίπου το 83% του εγκεκριμένου κονδυλίου. Συνεπώς πού είναι η ολιγωρία, πού είναι η καθυστέρηση;
Με βάση, λοιπόν, τη σημερινή κατάσταση η πορεία του ελληνικού τουρισμού τα επόμενα χρόνια θα εξαρτηθεί κυρίως από την εξέλιξη της διεθνούς συγκυρίας. Γι? αυτό και εμείς πρέπει να αξιοποιήσουμε το σύνολο των παραγωγικών δυνατοτήτων μας στοχεύοντας κυρίως στην προσαρμογή του τουριστικού μας προϊόντος στις εξελίξεις της ζήτησης των τουριστικών υπηρεσιών, στη βελτίωση της ποιότητας των προσφερομένων μας υπηρεσιών, στην ανανέωση του τουριστικού μας προϊόντος, ώστε να το κάνουμε πιο ελκυστικό και ?τέλος- στην προβολή και διαφήμιση.
Σε αυτήν την προσπάθεια σίγουρα το κράτος έχει την κύρια ευθύνη, κύριε Πρόεδρε, και αυτό εμείς σαν ΠΑΣΟΚ και σαν Κυβέρνηση θα το πραγματοποιήσουμε και μέσα από τον αναπτυξιακό νόμο που θα ψηφίσουμε και μέσα από τη συνέχεια της τουριστικής μας πολιτικής.
Όμως σε αυτήν την προσπάθεια, αγαπητοί συνάδελφοι, το κράτος δεν μπορεί να είναι ο μόνος μέτοχος. Απαιτείται και η ενεργή συμμετοχή τόσο των επιχειρηματιών που δραστηριοποιούνται στο χώρο όσο και της Αυτοδιοίκησης.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Ένα λεπτό, κύριε Πρόεδρε. 
Όλοι πρέπει να συμμετέχουν ιδίως στο θέμα της προβολής και διαφήμισης. Σας φέρνω το εξής παράδειγμα: Εμείς στα Δωδεκάνησα -έστω και με ατελή ακόμα βήματα- προ πολλού έχουμε ξεκινήσει μια τέτοια συνολική προσπάθεια. Προβολή και διαφήμιση ?εκτός του Υπουργείου Ανάπτυξης- κάνει ο Νομαρχιακός Οργανισμός Τουρισμού με πενήντα εκατομμύρια φέτος, ο «PROTOUR», ένας οργανισμός, στον οποίο συμμετέχουν δήμοι της Ρόδου και οι ξενοδόχοι της Ρόδου με 300 εκατομμύρια φέτος και για πρώτη φορά η Περιφέρεια Νοτίου Αιγαίου με 500 εκατομμύρια δραχμές για την περίοδο 2003-2006.
Θα ήθελα, κλείνοντας, να τονίσω και τούτο. Είπε πριν ο Υπουργός ?και συμφωνώ απόλυτα- ότι ο ευχαριστημένος τουρίστας είναι η πιο αποτελεσματική και η πιο σίγουρη και η πλέον αδάπανη διαφήμιση. Και για να το επιτύχουμε αυτό, δεν αρκεί μόνο το κράτος. Πρέπει να το βιώσουν όλοι, όσοι εμπλέκονται στο τουριστικό κύκλωμα. Πρέπει να γίνουμε ένας τουριστικός προορισμός που, λόγου χάρη, δεν κλέβει τον τουρίστα στο κόμιστρο του ταξί, δεν του προσφέρει ποτά «μπόμπες» και δεν του πουλά το νερό για χρυσάφι. Αν το κατανοήσει αυτό η τουριστική μας αγορά σαφώς και θα είναι η καλύτερη διαφήμισή μας για το μέλλον.
Εν κατακλείδι, αγαπητοί συνάδελφοι της Νέας Δημοκρατίας, όπως δεν λύνονται τα προβλήματα της οικονομίας μόνο με την κατάργηση του ΣΔΟΕ, έτσι ούτε τα προβλήματα του τουρισμού λύνονται μόνο με την τουριστική προβολή και τη διαφήμιση. Χρειάζεται μία συνολική πολιτική παρέμβαση, την οποία εμείς σαν Κυβέρνηση έχουμε ασκήσει και θα συνεχίσουμε να ασκούμε.
(Χειροκροτήματα από την πτέρυγα του ΠΑΣΟΚ)
ΙΩΑΝΝΗΣ ΚΕΦΑΛΟΓΙΑΝΝΗΣ: Κύριε Πρόεδρε, το λόγο παρακαλώ.
ΠΡΟΕΔΡΕΥΩΝ (Παναγιώτης Σγουρίδης): Κύριε Κεφαλογιάννη, στο τέλος θα πάρετε το λόγο.
ΙΩΑΝΝΗΣ ΚΕΦΑΛΟΓΙΑΝΝΗΣ: Κύριε Πρόεδρε, αν μου επιτρέπετε, επειδή έχω μία πολύ σοβαρή οικογενειακή υποχρέωση και πρέπει να φύγω στις μία η ώρα κι αν μου επιτρέπουν οι κύριοι συνάδελφοι, θα ήθελα να πάρω τώρα το λόγο.
ΠΡΟΕΔΡΕΥΩΝ (Παναγιώτης Σγουρίδης): Συμφωνείτε, κύριοι συνάδελφοι, να πάρει το λόγο ο κ. Κεφαλογιάννης;
ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.
ΔΗΜΗΤΡΙΟΣ ΓΕΩΡΓΑΚΟΠΟΥΛΟΣ (Υφυπουργός Ανάπτυξης): Να μιλήσει, κύριε Πρόεδρε.
ΠΡΟΕΔΡΕΥΩΝ (Παναγιώτης Σγουρίδης): Καλώς.
Ορίστε, κύριε Κεφαλογιάννη, έχετε το λόγο για πέντε λεπτά.
ΙΩΑΝΝΗΣ ΚΕΦΑΛΟΓΙΑΝΝΗΣ: Ευχαριστώ πολύ, κύριε Πρόεδρε και κύριε Υπουργέ.
Κύριε Πρόεδρε, η πολιτική κρίνεται από το αποτέλεσμα κι εμείς οι πολιτικοί κρινόμαστε ακριβώς από τις πράξεις και από τα αποτελέσματα των πράξεών μας. Αν θα παρακολουθήσουμε την τουριστική εξέλιξη τα τελευταία χρόνια, θα διαπιστώσουμε ότι η κάθε χρονιά μπορούμε να πούμε πως είναι και η χειρότερη. Τα αποτελέσματα της φετινής τουριστικής χρονιάς, σύμφωνα με τα σημερινά δημοσιεύματα στον Τύπο, είναι 9% μικρότερα από την περσινή χρονιά. Όλοι γνωρίζουμε ότι η φετινή τουριστική περίοδος ήταν πάρα πολύ κακή. Και το γνωρίζουν κυρίως εκείνοι που ασχολούνται με τον τουρισμό.
Το ζήτημα, κύριε Υπουργέ, είναι ότι δεν πρέπει να διαφωνούμε γι? ένα τέτοιο θέμα και σ? αυτό το σημείο απορώ και με τον Εκπρόσωπο του κυβερνώντος κόμματος, που μίλησε προ ολίγου. Πρέπει επιτέλους να βρούμε κάποια σημεία συνεννόησης, διότι μόνο με την συνεννόηση και τη συνεργασία μπορούν να προκύψουν ωφέλιμα αποτελέσματα για τον ελληνικό λαό.
Δεν λέμε ότι δεν κάνατε τίποτα όλα αυτά τα χρόνια. Αλλά λέμε ότι ενώ υπήρχαν όλες οι προϋποθέσεις για να δημιουργηθούν πάρα πολλά σημαντικά έργα υποδομής στη χώρα μας και να έχει προχωρήσει πάρα πολύ η τουριστική βιομηχανία στην Ελλάδα, δεν έγιναν.
Είπε ο Υπουργός -πάρα πολύ σωστά- ότι ο τουρισμός είναι ο σημαντικότερος παράγοντας της οικονομίας μας. Παλαιότερα, από τη θέση τη δική σας, κύριε Υπουργέ, είχα υποστηρίξει ότι η Ελλάδα μπορεί να ζήσει μόνο από τον τουρισμό και ότι ο τουρισμός μπορεί να στηρίξει τον πρωτογενή τομέα, την αγροτική οικονομία δηλαδή, αλλά παράλληλα μπορεί να στηρίξει και πολλούς άλλους τομείς. Αυτό πρέπει κάποτε να το συνειδητοποιήσουμε όλοι και να συμφωνήσουμε, να το κάνουμε πράξη.
Από κει και μετά τι λείπει; Λείπει, κύριε Υπουργέ, μία μακροχρόνια τουριστική πολιτική. Μία πολιτική στον τουρισμό που θα έχει σχεδιαστεί και θα ακολουθείται πιστά, ανεξάρτητα από το ποιος βρίσκεται στην εξουσία. Και αυτό δεν έχει γίνει μέχρι σήμερα.
Θα σας πω ένα παράδειγμα. Το ξέρετε πολύ καλά ότι δεν έχουμε θεσμικό νόμο για τον τουρισμό. Όταν πήγα στο Υπουργείο Τουρισμού το πρώτο που έκανα ήταν, σε συνεργασία με όλους τους παράγοντες του τουριστικού τομέα και με όλα τα κόμματα, να συντάξω ένα νόμο, θεσμικό για τον ελληνικό τουρισμό.
Ήλθε στη Βουλή αυτός ο θεσμικός νόμος, στον οποίο δεν ενέταξα μέσα τα καζίνο, γιατί είπα ότι δεν χωρούν τα καζίνο σ? αυτόν το θεσμικό νόμο. Τα καζίνο είπα θα τα εντάξω σε έναν ξεχωριστό νόμο και οι άδειες των καζίνο δίδονται από μία διακομματική επιτροπή στη Βουλή. Ίσως αυτός ήταν και ένας λόγος που κάποια στιγμή παραιτήθηκα από το Υπουργείο.
Όμως, ο θεσμικός αυτός νόμος για τον τουρισμό δεν ψηφίστηκε ποτέ από τη Βουλή γιατί δεν ήλθε ποτέ στην ολομέλεια. Ως εκ τούτου, δεν έχουμε θεσμικές προϋποθέσεις για να χαράξουμε μία διαχρονική εθνική τουριστική πολιτική που να ακολουθείται από όλες τις κυβερνήσεις, από όλους τους Υπουργούς, η οποία θα έχει ως αντικειμενικό σκοπό πραγματικά την εκμετάλλευση της βαριάς και σημαντικής για την οικονομία μας τουριστικής βιομηχανίας.
Επίσης, κύριε Υπουργέ, ήταν λάθος η κατάργηση του Υπουργείου Τουρισμού. Λάθος ήταν επίσης και η κατάργηση του Ελληνικού Οργανισμού Τουρισμού.
Όσον αφορά στα έργα υποδομής, κύριε Υπουργέ, θα ήθελα να πω ότι βεβαίως και έγιναν κάποια έργα υποδομής, αλλά εμείς λέμε ότι με τα τρία Κοινοτικά Πλαίσια Στήριξης που ήρθαν στη χώρα μας -αυτός ο πακτωλός των κοινοτικών χρημάτων- είχαμε τη δυνατότητα να προχωρήσουμε πολύ περισσότερο. Το πρόγραμμα «ΣΕΣΙΛΑ» υπήρχε επί των ημερών των δικών μας. Τι ήταν αυτό το πρόγραμμα; Σε κάθε νησί και μία μαρίνα. Δεν έγινε, αλλά χαίρομαι που το συνεχίζετε τώρα. Όμως, αυτή ήταν η προοπτική, σε κάθε νησί να έχουμε μία μαρίνα και αυτό δεν έγινε παρά τις δυνατότητες που είχε η χώρα μας λόγω της Ε.Ε. και το πρόγραμμα «ΣΕΣΙΛΑ» ξεχάστηκε δέκα και πλέον χρόνια.
Θα σας φέρω ένα παράδειγμα. Στο Ρέθυμνο, όπου υπάρχει μία σημαντική τουριστική ανάπτυξη τα τελευταία χρόνια, είχα προγραμματίσει μία μαρίνα ως Υπουργός Τουρισμού. Είχε ενταχθεί στο Β΄ Κοινοτικό Πλαίσιο Στήριξης, είχε αρχίσει να εκτελείται η μαρίνα ?γιατί το Β΄ Κοινοτικό Πλαίσιο Στήριξης άρχιζε την 1-1-1994- και εν τω μεταξύ είχε πέσει η Κυβέρνηση της Νέας Δημοκρατίας, πήγαν τρία δισεκατομμύρια μαζεμένα για να συνεχιστεί αυτή η μαρίνα και το νομαρχιακό συμβούλιο είπε «δεν μας ενδιαφέρει αυτό το έργο».
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Έτσι, απεστέρησε από το Ρέθυμνο ένα πάρα πολύ σημαντικό έργο για την ποιοτική αναβάθμιση του τουρισμού.
Αυτό το λέω μήπως στο καινούργιο πρόγραμμα «ΣΕΣΙΛΑ» θα μπορούσατε, ίσως, να επανέλθετε σ? αυτό το θέμα της μαρίνας, γιατί υπάρχει πλήρης μελέτη και σας επαναλαμβάνω ότι είχαν αρχίσει οι χερσαίες εγκαταστάσεις εκτέλεσης του έργου.
Κύριε Υπουργέ, για τον ιαματικό τουρισμό θα ήθελα να σας πω ότι είχα κάνει μία επιτροπή, με επικεφαλής τον καθηγητή Φαρμακολογίας της Ιατρικής Σχολής, τον κ. Βαρώνο, στην οποία συμμετείχαν και άλλοι καθηγητές πανεπιστημίου και σημαντικοί επιστήμονες. Αυτοί έχουν κάνει ένα σημαντικότατο έργο για τις ιαματικές πηγές στην Ελλάδα.
Αυτό ζητήστε το από τις υπηρεσίες σας να το βρείτε, διότι εκεί θα βρείτε πάρα πολύ σημαντικά στοιχεία, επειδή ακριβώς γίνεται επιστημονική ανάλυση των ιαματικών δυνατοτήτων κάθε πηγής. Έτσι, μπορούμε να γνωρίζουμε, ανάλογα με την πάθηση του κάθε πολίτη ή του κάθε τουρίστα, πού θα μπορούσαμε να του συστήσουμε να απευθυνθεί.
Κύριε Υπουργέ, τελειώνω με δύο λέξεις κλείνοντας για το θέμα της τουριστικής προβολής, το οποίο είναι σημαντικό θέμα. Κύριε Υπουργέ, και την άλλη φορά σας έκανα αυτή την παρατήρηση και νομίζω ότι μου είπατε ότι έχει τροποποιηθεί. Όταν πήγα στο Υπουργείο Τουρισμού, υπήρχε μία πολιτική η οποία δεν απέδιδε, διότι την προβολή της χώρας μας την έκαναν τα τοπικά τουριστικά γραφεία σε διάφορες χώρες. Βεβαίως, γινόταν η τουριστική προβολή, αλλά έχει σημασία η ώρα προβολής του τουριστικού μας προϊόντος.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
ΠΡΟΕΔΡΕΥΩΝ (Παναγιώτης Σγουρίδης): Κύριε Κεφαλογιάννη, σας παρακαλώ να συντομεύετε.
ΙΩΑΝΝΗΣ ΚΕΦΑΛΟΓΙΑΝΝΗΣ: Τελειώνω, κύριε Πρόεδρε.
Έτσι, τροποποίησα αυτό το θέμα και μάλιστα στη δύσκολη περίοδο 1990-1991. Με διάθεση τότε επτά δισεκατομμυρίων δραχμών, κάναμε ένα διεθνή διαγωνισμό, στον οποίο συμμετείχαν όλες οι μεγάλες τουριστικές διαφημιστικές εταιρείες του κόσμου, όπως η «OLYMPIA», κλπ.
Έγινε μία εκπληκτική θα έλεγα τουριστική προβολή της χώρας τότε. Πρέπει να υπάρχει κεντρικός σχεδιασμός και πιστώσεις από την κεντρική κυβέρνηση για να υπάρξει πλήρης και αποτελεσματική τουριστική προβολή της χώρας.
ΠΡΟΕΔΡΕΥΩΝ (Παναγιώτης Σγουρίδης): Τελειώνετε σας παρακαλώ, κύριε Κεφαλογιάννη. 
ΙΩΑΝΝΗΣ ΚΕΦΑΛΟΓΙΑΝΝΗΣ: Μία λέξη μόνο, κύριε Πρόεδρε.
Πρέπει να υπάρχει μια διαχρονική πολιτική τουριστικής διαφήμισης, που να στηρίζεται επάνω σε αυτές τις αρχές που σας είπα.
Ευχαριστώ πολύ. 
ΠΡΟΕΔΡΕΥΩΝ (Παναγιώτης Σγουρίδης): Ο κ. Λιάσκος έχει το λόγο για να δευτερολογήσει. 
ΑΝΑΣΤΑΣΙΟΣ ΛΙΑΣΚΟΣ: Κύριε Υπουργέ, χαίρομαι που στο επίπεδο των διαπιστώσεων ?και σας το έχω ξαναπεί- η Κυβέρνησή σας πράγματι εντυπωσιάζει. Το ζήτημα είναι ότι δεν βλέπουμε αποτελέσματα. Διαπιστώνετε πολύ καλά αυτό που όλοι διαπιστώνουν αορίστως και αυτά που εμείς έχουμε διαπιστώσει από πολύ καιρό και σας επισημαίνουμε, αλλά δεν έχετε κάνει απολύτως τίποτα. 
Θέλετε να σας πω κάτι; Όταν λέτε ότι «το μοντέλο «ήλιος και θάλασσα» έφθασε στο τέλος του και ότι αναπτύσσουμε τις εναλλακτικές μορφές τουρισμού», θα πρέπει αυτά να φαίνονται. Ξέρετε από πού φαίνονται αυτά, κύριε Υπουργέ; Από το αν θα είχε αμβλυνθεί το φαινόμενο της έντονης εποχικότητας, από το αν θα είχαμε προσανατολισμό τουριστικής πελατείας προς τις εναλλακτικές μορφές. Ποιες εναλλακτικές μορφές; Σας τα είπα στην επερώτηση για τον αγροτουρισμό. Έχετε κάνει αγροτουρισμό στην Ελλάδα; Ή τώρα που φεύγετε, φτιάξατε μία αγροτουριστική επιχείρηση και έχουν υποβάλει εκεί προτάσεις διακόσια περίπου άτομα για να υλοποιηθούν κάποτε και αν υλοποιηθούν βέβαια; 
Εν πάση περιπτώσει, εδώ θα πρέπει να συζητάμε με βάση, όπως είπε και ο κ. Κεφαλογιάννης προηγουμένως, τα αποτελέσματα. Θέλετε να σας πω κάτι, επειδή πρέπει να μιλήσουμε για την ουσία της επερώτησής μας; Εμείς εδώ ήλθαμε και σας λέμε το εξής, ότι ο τουρισμός στενάζει. Σας καταθέτουμε όχι μόνο τις δικές μας απόψεις, γιατί εμείς μπορεί να είμαστε κακή αντιπολίτευση και όπως είπε ο Κοινοβουλευτικός σας Εκπρόσωπος, δεν βλέπουμε τίποτα θετικό. 
Καλά, εμείς δεν βλέπουμε τίποτα θετικό, οι φορείς δεν βλέπουν τίποτα θετικό και αυτοί; Εννοώ αυτούς που τους αφορά η πολιτική σας, που αν θέλετε εισπράττουν την πολιτική σας και καταρρέουν. Μαζί με αυτούς, καταρρέει και το σύνολο της οικονομίας της χώρας, γιατί οι αλυσιδωτές επιδράσεις είναι τεράστιες, όταν έχουμε σταδιακή και μόνιμη και συνεχόμενη πτώση του τουριστικού εισοδήματος. 
Μιλάτε για τη διαφήμιση; Ας μη μιλήσουμε εμείς. Ας μιλήσουν οι φορείς, ο ΗΑΤΤΑ παραδείγματος χάριν. Σε δελτίο τύπου της 8ης Ιουλίου 2003 αναφέρεται: «Φέτος ξεκίνησε η διαφημιστική μας καμπάνια στο εξωτερικό, τη στιγμή που το 50% των κρατήσεων για το 2003 έχει ήδη γίνει στις περισσότερες αγορές. Ενώ άλλες ανταγωνίστριες χώρες φρόντισαν να κάνουν αισθητή την παρουσία τους στις ξένες αγορές, εμείς παραμείναμε απαθείς με αποτέλεσμα να χάσουμε την κρίσιμη περίοδο, ειδικά για τη φετινή χρονιά την οποία έπρεπε να είχαμε αξιοποιήσει». 
Αρχίζει να σας χλευάζει κιόλας με τον τρόπο του, γιατί στη συνέχεια αναφέρει: «Μετά την καθυστερημένη έναρξη του προγράμματος προβολής και προώθησης του τουριστικού μας προϊόντος, βρισκόμαστε μπροστά σε μία διεθνή πρωτοτυπία: Να ξεκινά το Σεπτέμβρη η β΄ και κύρια ενότητα της διαφημιστικής μας καμπάνιας, η οποία κορυφώνεται τους μήνες Οκτώβριο και Νοέμβριο, στοχεύοντας σε ποια χρονιά; Αδυνατούμε να αντιληφθούμε τη σκοπιμότητα και τα αναμενόμενα οφέλη». 
Στη συνέχεια ρωτάει: «Επιδιώκουμε ετεροχρονισμένα να αυξήσουμε την κίνηση του 2003; Προσδοκούμε να προβάλουμε τον ανύπαρκτο για τη διεθνή αγορά χειμερινό μας τουρισμό; Υπάρχει σε εξέλιξη ολοκληρωμένο πρόγραμμα «Τουρισμού Παραχείμασης»; Θυμηθήκαμε μήπως τους Ολυμπιακούς Αγώνες του 2004 για τους οποίους δεν έχει γίνει καμία προβολή; Υπάρχουν τόσες πιστώσεις που δεν ξέρουμε τι να τις κάνουμε και τις δαπανούμε τυχαία;».
Αυτά τα ρωτούν οι φορείς, αλλά αφήστε τους φορείς. Ας πάμε στις υπηρεσίες του Υπουργείου σας. Σας διαβάζω το εξής: «Ελληνική Δημοκρατία, Ελληνικός Οργανισμός Τουρισμού, Διεύθυνση Βελγίου-Λουξεμβούργου. Μετά την οριστικοποίηση του media plan από τη Διεύθυνση ?Ερευνας και Διαφήμισης, για τις οποίες τόσες συσκέψεις έγιναν στη Διεύθυνση κλπ, είχαμε εκφράσει σοβαρές επιφυλάξεις που τελικά δεν ελήφθησαν υπόψη, ότι η έναρξη της καμπάνιας περί το τέλος Μαΐου θα είναι ιδιαίτερα καθυστερημένη. Καμία καταχώρηση σε κανένα μέσο δεν έχει προβλεφθεί για το Λουξεμβούργο και γι? αυτό δεχόμαστε παράπονα.» 
Πάει, λοιπόν, και ο Πρόεδρος της Νέας Δημοκρατίας εκεί και καλεί το διευθυντή που τα γράφει αυτά, προφανώς σε απολογία, ο κ. Πατέλης, ο Πρόεδρος του ΕΟΤ και του απαντά αυτός ότι «Ο κ. Καραμανλής, όπως κατάλαβα, δεν είχε αντιπολιτευτική διάθεση, δεν έκανε ερωτήσεις ή παρατηρήσεις. Απλώς η παρουσία του στο γραφείο του ΕΟΤ, τόνισε το ότι δίνει σημασία το κόμμα της Αντιπολίτευσης για το έργο που είναι να φέρει.» Και του λέει ότι «Η πραγματικότητα είναι ότι το υλικό είναι ξεπερασμένο, ανεπαρκές, γίνονται επανεκδόσεις κ.λπ.. Οι πληροφορίες έχουν ανάγκη αναθεώρησης, τα τηλέφωνα είναι λάθος, περιλαμβάνονται ξενοδοχεία που δεν υπάρχουν κ.λπ..»
Θυμάστε που ήλθε ο πρόεδρος και είπε ότι τα φυλλάδια είναι από το 1990 στον ΕΟΤ στο Λουξεμβούργο. «Τα φυλλάδια έχουν εξαντληθεί και επανατυπώνονται όπως ήταν». 
Και συνεχίζει: «Σας ανέφερα, κύριε Πρόεδρε, τα σχετικά με την επίσκεψη του Αρχηγού της Αξιωματικής Αντιπολίτευσης. Δεν αισθάνομαι την ανάγκη να απολογηθώ, διότι αποκαλύπτεται μία πραγματικότητα την οποία όλοι οι υπηρετούντες γνωρίζουν. Και για να είμαι παραστατικότερος και μέσα στο πνεύμα των ημερών, επιτρέψτε μου να σας πω ότι τα όπλα που χρησιμοποιούν στους σύγχρονους πολέμους δεν εκπυρσοκροτούν με «μαύρο μπαρούτι» από την Ανδρίτσαινα». Αυτά τα λέει ο διευθυντής του ΕΟΤ στον Πρόεδρο.
Πάμε παρακάτω σε άλλη Διεύθυνση, για να ακούσετε τα κατορθώματά σας, κύριε Υπουργέ. Αυτά θα τα καταθέσω στα Πρακτικά.
Ελληνικός Οργανισμός Τουρισμού, Παρίσι, Γαλλία: «Στο MEDIA PLAN όλη η διαφημιστική καμπάνια, πλην του επαγγελματικού τύπου, επικεντρώνεται στο δεύτερο εξάμηνο. Η επιλογή αυτή εκπλήσσει, αφού είναι γνωστό ότι το μέγιστο μέρος της τουριστικής κίνησης πραγματοποιείται μεταξύ Απριλίου και Σεπτεμβρίου, με αιχμή τον Ιούλιο και κυρίως τον Αύγουστο. Οι κρατήσεις πραγματοποιούνται κατά το μεγαλύτερο μέρος εγκαίρως, αρχής γενομένης από το Φεβρουάριο. Η φετινή χρονιά, λόγω του πολέμου, ήταν ιδιαίτερη και έλεγε ότι πρέπει να ξεκινήσουμε πριν τη διαφήμιση».
Και συνεχίζει: «Από την έρευνά μας στους κόμβους του INTERNET που δίνει η εταιρεία στο MEDIA PLAN δεν ανακαλύψαμε τις καταχωρήσεις, που υποτίθεται ότι έπρεπε να αρχίζουν στις 12 Μαΐου. Τα μέσα που έχουν επιλεγεί, μόνο εμπιστευτικά μπορούν να χαρακτηρισθούν» -κοροϊδεύουν οι υπάλληλοι, κύριε Υπουργέ, λένε ότι χαρακτηρίζονται εμπιστευτικά τα μέσα- «και είναι βραδείας αποτελεσματικότητας, χωρίς ορατό στόχο. Δύσκολα, λοιπόν, γίνεται αντιληπτή η στρατηγική της φετινής διαφήμισης, η οποία θα έπρεπε να είναι δυναμική και αποτελεσματική. Για τους παραπάνω λόγους πιστεύουμε ότι η καμπάνια είναι παντελώς αναποτελεσματική για τη γαλλική αγορά».
Πάμε παρακάτω. Διεύθυνση Τουρισμού Ολλανδίας. Σας λέω τι λένε οι δικές σας Διευθύνσεις, για να μη λέτε ότι τα λέμε εμείς.
«Λαμβάνοντας το πρόγραμμα που μας εστάλη από τη Διεύθυνση Διαφήμισης για τη διαφημιστική καμπάνια της χώρας μας το 2003, συμπεραίνουμε ότι υπάρχει ελάχιστη δυνατότητα επιρροής της αγοράς για τους κάτωθι λόγους. 
Η διάρκεια της διαφημιστικής καμπάνιας είναι εκτός κάθε πρακτικής στην αγορά δικαιοδοσίας μας για θερινές διακοπές. Η επιλογή των μέσων είναι ανεπαρκής. Κατόπιν των ανωτέρω η φετινή καμπάνια είναι παντελώς ανεπιτυχής».
Αυτά λέει και πολλά άλλα. Αυτά παρακαλώ να κατατεθούν στα Πρακτικά, για να ξέρετε, κύριε Υπουργέ, ότι δεν είναι η Νέα Δημοκρατία που σας εγκαλεί. Σας εγκαλεί ο τουριστικός κόσμος της χώρας, σας εγκαλούν οι ίδιες διαλυμένες υπηρεσίες του ΕΟΤ, που εσείς διαλύσατε, λέγοντας ότι η διαφήμισή σας είναι άκαιρη, είναι αναποτελεσματική, γίνεται καθυστερημένα, σε μη στοχευμένα μέσα, σε μέσα χαμηλής ακροαματικότητας και τηλεθέασης και κατά συνέπεια δεν έχει καμία αναποτελεσματικότητα.
(Στο σημείο αυτό ο Βουλευτής κ. Αναστάσιος Λιάσκος καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Από εκεί και πέρα, κύριε Υπουργέ, εμείς ως Νέα Δημοκρατία δεν επιθυμούμε να ισοπεδώσουμε την πολιτική σας. Επισημαίνουμε -και σας το ξαναλέμε- ότι επιτέλους πρέπει να κάνετε κάτι για τη μη κατάρρευση του τουριστικού μας προϊόντος.
Εσείς εδώ δεν θα πρέπει να έρχεστε και να απαντάτε, συγκρίνοντας τη σημερινή κατάσταση με το απώτατο παρελθόν. Ξέρετε με τι πρέπει να συγκρίνεστε, κύριε Υπουργέ; Με τις ανταγωνίστριες χώρες, τα μέτρα που παίρνουν, τη διαφήμιση και τη στοχευμένη προβολή που κάνουν, τη διεύρυνση αγορών που κάνουν. Δεν θα πρέπει να μας λέτε πώς ήταν η Ελλάδα πριν πενήντα και εκατό χρόνια. Επιτέλους πολιτική κάνουμε με γνώμονα το σήμερα. Και αν θέλετε, εμείς ως Νέα Δημοκρατία, θέλουμε να κάνουμε πολιτική με γνώμονα το αύριο και το μέλλον του ελληνικού λαού. 
Κατά συνέπεια η πολιτική σας είναι ξεπερασμένη και μόλις σας απέδειξα ότι τα όσα μας είπατε για τη διαφήμιση είναι πράγματι γράμμα κενό. Τίποτα άλλο.
(Χειροκροτήματα)
ΠΡΟΕΔΡΕΥΩΝ (Παναγιώτης Σγουρίδης): Κύριοι συνάδελφοι, έχω την τιμή να ανακοινώσω στο Τμήμα ότι η Διαρκής Επιτροπή Εθνικής ?μυνας και Εξωτερικών Υποθέσεων καταθέτει την έκθεσή της στο σχέδιο νόμου του Υπουργείου Εξωτερικών «Κύρωση των Συμφωνηθέντων Πρακτικών των διαπραγματεύσεων μεταξύ της Κυβέρνησης της Ομοσπονδιακής Δημοκρατίας της Γερμανίας και των Κυβερνήσεων του Βασιλείου της Δανίας, της Ελληνικής Δημοκρατίας, του Βασιλείου της Ισπανίας, της Δημοκρατίας της Ιταλίας, του Μεγάλου Δουκάτου του Λουξεμβούργου, του Βασιλείου της Νορβηγίας, της Δημοκρατίας της Πορτογαλίας και της Τουρκικής Δημοκρατίας σχετικά με το καθεστώς των δυνάμεών τους κατά τη διάρκεια προσωρινής διαμονής τους στην Ομοσπονδιακή Δημοκρατία της Γερμανίας μετά των δύο Παραρτημάτων αυτών, καθώς και των ανταλλαγεισών διακοινώσεων μεταξύ του Ομοσπονδιακού Υπουργείου Εξωτερικών της Ομοσπονδιακής Δημοκρατίας της Γερμανίας και της Πρεσβείας της Ελλάδας στη Γερμανία της 29ης Απριλίου 1998, συνοδευομένων από την Ελληνική Δήλωση περί ασκήσεως ποινικής δικαιοδοσίας, καθώς και της Ρηματικής Διακοίνωσης του Γερμανικού Υπουργείου Εξωτερικών όπου περιέχεται η Γερμανική Δήλωση περί ποινικής δικαιοδοσίας».
Ο κ. Πάππας έχει το λόγο.
ΒΑΣΙΛΕΙΟΣ ΠΑΠΠΑΣ: Κύριε Πρόεδρε, το έλλειμμα μιας συγκροτημένης τουριστικής πολιτικής για τη χώρα μας είναι η σκληρή πραγματικότητα. Πέρα από κάποιες αποσπασματικές δράσεις, επιτελικός σχεδιασμός για την προβολή και τη διαφήμιση του τουριστικού προϊόντος, δεν υφίσταται.
Η σημερινή Κυβέρνηση στα είκοσι χρόνια που βρίσκεται στην εξουσία υπήρξε απρόθυμη και συγχρόνως αδύναμη να προβάλει οργανωμένα το τουριστικό μας προϊόν. Δεν υλοποίησε τα απαραίτητα έργα και δεν εξασφάλισε τις αναγκαίες κοινωνικές υποδομές και συναφείς υπηρεσίες, όπως, ενδεικτικά αναφέρομαι στο νομό μου, τη Χαλκιδική, στο ημιτελές οδικό δίκτυο της χερσονήσου Κασσάνδρας, καθώς επίσης και στη Σιθωνία όπου ενόψει της Συνόδου Κορυφής οι παρεμβάσεις στο οδικό δίκτυο μόνο αστείες θα μπορούσαν να χαρακτηριστούν, στους μη ικανοποιητικούς ρυθμούς εκτέλεσης της νέας οδικής σύνδεσης Θεσσαλονίκης-Ουρανούπολης και ακόμη στο γνωστό παλιό πρόβλημα της υδροδότησης της Χαλκιδικής, καθώς και στην έλλειψη επαρκών έργων, όπως, μαρίνες, λιμάνια και άλλες τουριστικές υποδομές.
Δεν αξιοποίησε τους απαραίτητους πόρους από το Γ΄ Κοινοτικό Πλαίσιο Στήριξης. Δεν ασχολήθηκε με τις πολιτικές αξιοποίησης των συγκριτικών πλεονεκτημάτων που παρουσιάζει η χώρα μας. Δεν μπόρεσε να κατανοήσει ότι ο τουρισμός μπορεί να δώσει το μεγαλύτερο ποσοστό στους ρυθμούς της ανάπτυξης που θέλουμε για να πετύχουμε την οικονομική και κοινωνική σύγκλιση με τις υπόλοιπες χώρες της Ευρωπαϊκής Ένωσης.
Η Νέα Δημοκρατία με το πρόγραμμα που διαθέτει είναι εις θέση, με μία συστηματική και ολοκληρωμένη πολιτική γύρω από τη διαφήμιση και προβολή του τουριστικού μας προϊόντος, να δώσει νέα πνοή στον τουρισμό της περιφέρειας, να αναλάβει δράσεις και κυρίως να αξιοποιηθούν κατά τον καλύτερο τρόπο οι Ολυμπιακοί Αγώνες του 2004. Να αντιληφθεί επιτέλους η Κυβέρνηση ότι ο τουρισμός είναι μία διεθνοποιημένη βιομηχανία, σε διαρκώς εντεινόμενο ανταγωνισμό.
Δέσμευση της Νέας Δημοκρατίας για την επίτευξη των παραπάνω στόχων είναι, όπως προαναφέρθηκε, η ίδρυση Υπουργείου Τουρισμού, η ανασυγκρότηση του ΕΟΤ και ο εκσυγχρονισμός των γραφείων του τόσο στο εσωτερικό, όσο και στο εξωτερικό. Η ανάπτυξη του τουρισμού για τη Νέα Δημοκρατία είναι επιλογή πρώτης προτεραιότητας. Ευχαριστώ.
ΠΡΟΕΔΡΕΥΩΝ (Παναγιώτης Σγουρίδης): Ο κ. Βαρβιτσιώτης έχει το λόγο.
ΜΙΛΤΙΑΔΗΣ ΒΑΡΒΙΤΣΙΩΤΗΣ: Κύριε Πρόεδρε, άκουσα τον κύριο Υπουργό. Δεν θα αναφερθώ στα θέματα προβολής, νομίζω ότι ήταν καταλυτική η παρουσία του κ. Λιάσκου και τα στοιχεία μάλιστα που έφερε ο ίδιος, με τα οποία αποδεικνύεται ότι πραγματικά τα θέματα προβολής βρίσκονται στον αέρα.
Κύριε Υπουργέ, μόλις ξεκινήσατε την ομιλία σας είπατε ότι μηδενίζουμε όλες τις προσπάθειες που γίνονται για τις υποδομές, ενώ γίνονται δεκάδες λιμάνια σ? αυτήν τη χώρα.
Ο κ. Σημίτης το 1996, το ΠΑΣΟΚ στο πρόγραμμά του, έλεγε ότι θα φτιάξει είκοσι έξι μαρίνες σ? αυτόν τον τόπο. Διανύουμε το 2003 και τις είκοσι έξι μαρίνες που είχατε εξαγγείλει, είχατε προγραμματίσει, έχετε μισοολοκληρώσει μόλις τις δύο. Θα μου πείτε ότι δεν είχαμε τα λεφτά, δεν έφθανε ο χρόνος, οι προτεραιότητές μας κλπ. Η γειτονική μας Κροατία ?δεν σας λέω για την Τουρκία, γιατί έχουμε εξαντλήσει αυτό το θέμα- βγαίνοντας από ένα αιματηρό εμφύλιο πόλεμο μόλις το 1995, με μηδέν υποδομές θαλασσίου τουρισμού ?πρώην κομμουνιστικό καθεστώς ήταν, δεν υπήρχαν σκάφη αναψυχής- έφτιαξε μέσα σε επτά χρόνια, ογδόντα μαρίνες ικανές να φιλοξενήσουν πέντε χιλιάδες πεντακόσια σκάφη.
Όσο δηλαδή είναι το σύνολο του δυναμικού των μαρινών της χώρας. Δηλαδή είναι οι Κροάτες, χωρίς Ευρωπαϊκή Ένωση, χωρίς Κοινοτικά Πλαίσια Στήριξης, με καμία εμπειρία στην ελεύθερη οικονομία, χωρίς παράδοση στον τουρισμό, πιο ικανοί από μας; Αυτό θέλετε να παραδεχτούμε σ? αυτήν την Αίθουσα; Ε, δεν το δέχομαι εγώ, δεν μπορώ να δεχτώ ότι αυτές είναι οι δυνατότητές μας. Και να σας πω και άλλα δύο παραδείγματα; 
Ολοκληρώθηκε το λιμάνι στη Μύκονο ?το πρώτο τουριστικό νησί μέσα στις Κυκλάδες- πριν από τρία χρόνια. Ακόμη δεν έχει δημοπρατηθεί ο σχεδιασμός της μαρίνας που θα γίνει μέσα στο λιμάνι. Έχει μείνει το λιμάνι ανοιχτό με χώμα από πάνω και όσα σκάφη ελλιμενίζονται εκεί, δεν πληρώνουν πουθενά και βέβαια δεν δέχονται και καμία υπηρεσία.
Στη γειτονιά σας, στην Ηλεία, την οποία είχα τη χαρά να επισκεφθώ πριν από μερικές βδομάδες για δεύτερη φορά μέσα σ? αυτήν την κοινοβουλευτική θητεία, πήγα στο λιμάνι του Κατακόλου, όπου προβλέπεται να υπάρχει μαρίνα. Έχει μισοτελειώσει η μαρίνα, αλλά έχει ένα τεράστιο πρόβλημα. Δεν έχει δημοπρατηθεί ο μώλος που θα κόβει το κύμα από το να μπαίνει μέσα στη μαρίνα, με αποτέλεσμα να μην μπορεί να σταθεί ούτε βαρκούλα. Και όπως μου έλεγε και ο πρόεδρος του Λιμενικού Ταμείου, ακόμη το Λιμενικό Ταμείο Κατακόλου δεν έχει πάρει στη διαχείρισή του τη μαρίνα και βγήκε προχθές ο κύριος Πρωθυπουργός και είπε ότι οι δήμαρχοι αρνούνται να παραλάβουν έργα και μαρίνες. Ακόμη δεν έχει παραληφθεί, το ξέρετε καλύτερα από εμένα.
ΔΗΜΗΤΡΙΟΣ ΓΕΩΡΓΑΚΟΠΟΥΛΟΣ (Υφυπουργός Ανάπτυξης): Δεν σας ενημέρωσαν σωστά. 
ΜΙΛΤΙΑΔΗΣ ΒΑΡΒΙΤΣΙΩΤΗΣ: Τα ξέρετε καλύτερα από μένα, κύριε Υπουργέ.
ΠΡΟΕΔΡΕΥΩΝ (Παναγιώτης Σγουρίδης): Αυτά είναι του Υπουργείου Εμπορικής Ναυτιλίας.
ΜΙΛΤΙΑΔΗΣ ΒΑΡΒΙΤΣΙΩΤΗΣ: Όχι, αφορούν την τουριστική υποδομή της χώρας για την οποία ο κύριος Υπουργός μας είπε?
ΠΡΟΕΔΡΕΥΩΝ (Παναγιώτης Σγουρίδης): Για τα λιμάνια.
ΜΙΛΤΙΑΔΗΣ ΒΑΡΒΙΤΣΙΩΤΗΣ: Τα λιμάνια, κύριε Πρόεδρε, όπως και οι μαρίνες είναι τουριστική υποδομή της χώρας. 
ΠΡΟΕΔΡΕΥΩΝ (Παναγιώτης Σγουρίδης): Τα λιμάνια και τα πλοία. 
ΜΙΛΤΙΑΔΗΣ ΒΑΡΒΙΤΣΙΩΤΗΣ: Ο κύριος Υπουργός μας είπε ότι θα έπρεπε να είμαστε περήφανοι και ευχαριστημένοι.
ΠΡΟΕΔΡΕΥΩΝ (Παναγιώτης Σγουρίδης): Καλώς. 
Ο κ. Δεικτάκης έχει το λόγο.
ΓΕΩΡΓΙΟΣ ΔΕΙΚΤΑΚΗΣ: Κύριε Πρόεδρε και κύριοι συνάδελφοι, η Ελλάδα είναι ο πιο μακρινός τουριστικός προορισμός από όλες τις ανταγωνίστριες χώρες της Ευρωπαϊκής Ένωσης, δηλαδή την Ισπανία, τη Γαλλία, την Πορτογαλία και την Ιταλία. Γι? αυτό και η μετακίνηση κατά 75% με 80% γίνεται αποκλειστικά με το αεροπλάνο. Τα μεγάλα τουριστικά τραστ, αυτά που αναφέρατε πριν λίγο στην ομιλία σας ?νεκερμαν, τούι, τσάρμπορ- κατά την άποψή μου είναι οι μεγάλες πηγές του τουρισμού της Ελλάδας γιατί αυτά με την αποκλειστικότητα κατοχής των αεροπλάνων στραγγαλίζουν και εκβιάζουν τον Έλληνα ξενοδόχο επιχειρηματία. Στέλνουν στη χώρα μας χαμηλό ποιοτικό τουρισμό. Στέλνουν ουσιαστικά αλκοοτουρίστες στην Ελλάδα και αυτό έχει σαν αποτέλεσμα να δυσφημείται η Ελλάδα.
Είδαμε τα περιστατικά στο Φαληράκι της Ρόδου. Αυτά τα δικά μας, στο Ηράκλειο, στα Μάλια και στη Χερσόνησο με πληθώρα Εγγλέζων κατά βάση τουριστών μεθυσμένοι να δημιουργούν επεισόδια. Και εδώ θα ήθελα να επισημάνω κάτι. Θεωρώ εθνική προσβολή το να έλθει ο ?γγλος αστυνομικός να προστατεύσει τον ?γγλο μέσα στην Ελλάδα. Αλήθεια, εμείς στερούμαστε τέτοιας ασφάλειας από την πλευρά των δικών μας Αστυνομικών Δυνάμεων;
ΔΗΜΗΤΡΙΟΣ ΓΕΩΡΓΑΚΟΠΟΥΛΟΣ (Υφυπουργός Ανάπτυξης): Πού το είδατε;
ΓΕΩΡΓΙΟΣ ΔΕΙΚΤΑΚΗΣ: Βεβαίως έγινε. Προβλήθηκε στην τηλεόραση και είδαμε τουριστικούς ?
ΔΗΜΗΤΡΙΟΣ ΓΕΩΡΓΑΚΟΠΟΥΛΟΣ (Υφυπουργός Ανάπτυξης): Όχι γι? αυτόν το λόγο.
ΓΕΩΡΓΙΟΣ ΔΕΙΚΤΑΚΗΣ: Θα το θεωρήσω ξανά προσβολή, εάν έστω και από την πλευρά της Αγγλίας τοποθετηθεί έτσι, ώστε να προσβάλλει πραγματικά την εθνική μας συνείδηση. 
Οι αεροπορικές εταιρείες που υπάρχουν στην Τουρκία, δεκατρείς τον αριθμό, είναι αυτές που πραγματικά έχουν δώσει αυτήν τη μεγάλη ώθηση στον τουρισμό. Εμείς δεν μπορούμε αλήθεια ανάλογα να πράξουμε; Οι πληροφορίες μας είναι ότι του χρόνου κατά τη διάρκεια των Ολυμπιακών Αγώνων, θα μεταφέρουν οι τουριστικοί πράκτορες της Τουρκίας στην Ελλάδα Ευρωπαίους τουρίστες να παρακολουθούν για μία ημέρα τους Ολυμπιακούς Αγώνες και να τους επιστρέφουν πίσω με τις δικές τους αεροπορικές εταιρείες.
Κύριε Υπουργέ, αν και αυτό συμβεί, τότε πραγματικά θα είναι άλλη μία εθνική προσβολή.
Αλήθεια, το internet και ο ΕΟΤ δεν μπορούν να δώσουν ώθηση στον τουρισμό, ώστε να αποφεύγεται και ο μεσάζων, δηλαδή αυτές οι μεγάλες εταιρίες, αυτά τα μεγάλα τραστ; Δεν μπορούν τα γραφεία μας στο εξωτερικό ?γιατί ξέρω ότι υπάρχουν εκατόν πενήντα γραφεία, από τα οποία λειτουργούν μόνο τα είκοσι- να κλείσουν απευθείας τις θέσεις στο θέρετρο που θέλουν οι Ευρωπαίοι τουρίστες και μάλιστα με μείωση του 25%, αντί να το κερδίζουν τα πρακτορεία; 
Κύριε Υπουργέ, δεν μπορούμε αλήθεια εμείς να αναπτύξουμε τουρισμό για δώδεκα μήνες, μια και υπάρχουν οι ανάλογες κλιματολογικές συνθήκες και η ηλιοφάνεια είναι διά δώδεκα μήνες, ιδιαίτερα στην πατρίδα μου την Κρήτη και ιδιαίτερα στις νότιες περιοχές, όπου είναι μηδαμινή η ανάπτυξη του τουρισμού;
Έτσι, θα διαθέσουμε και τα αγροτικά μας προϊόντα. Δηλαδή, αντί να μεταφέρουμε τα αγροτικά μας προϊόντα για να διατίθενται στην Ευρώπη, θα μπορούσαν να έρχονται οι τουρίστες και εκεί επί τόπου να τα καταναλώνουν. Έτσι θα αυξήσουμε τις θέσεις εργασίας και θα μειώσουμε την ανεργία που είναι τόσο μεγάλη πληγή για την πατρίδα μας.
Κύριε Υπουργέ, πιστεύω ότι, αν δώσουμε ώθηση στο χειμερινό τουρισμό, όπως είπατε πολύ καλά, στον αγροτουρισμό, στο θεραπευτικό τουρισμό, στο θρησκευτικό τουρισμό, τότε η πατρίδα μας θα έχει όλες εκείνες τις δυνατότητες, για να αναπτυχθεί ο πραγματικός τουρισμός και κατ? επέκταση η οικονομία της Ελλάδος.
Σας ευχαριστώ πολύ.
ΠΡΟΕΔΡΕΥΩΝ (Παναγιώτης Σγουρίδης): Το λόγο έχει ο κ. Τασούλας.
ΚΩΝΣΤΑΝΤΙΝΟΣ ΤΑΣΟΥΛΑΣ: Κύριε Υπουργέ, είπατε πως δεν είναι δίκαιο να λέμε ότι δεν διατίθενται κονδύλια για τον τουρισμό. Αναφέρατε μάλιστα και θεσμοθετημένες πηγές χρηματοδοτήσεως του τουρισμού από τα καζίνο και από άλλους. 
Επίσης, είπατε ότι για την περιφέρεια Ηπείρου το Leader εγγίζει τα 10 δισεκατομμύρια δραχμές. 
Εγώ θα σας πω ότι δεν είναι έτσι. Υπάρχει πρόβλημα στη χρηματοδότηση των τουριστικών επενδύσεων και επιδιώξεων της χώρας. Στην περιφέρεια της Ηπείρου το Leader σήμερα για τον τουρισμό έχει ένα ποσό που δεν ξεπερνά το 1,5 δισεκατομμύριο δραχμές. 
Το ΟΠΑΑΧ, που σας είπα προηγουμένως και θεωρήσατε εσφαλμένα ότι αφορά στο Υπουργείο Γεωργίας, είναι το ΟΠΑΑΧ της περιφέρειας Ηπείρου, το οποίο έχει πρόβλεψη για τον τουρισμό 400 εκατομμύρια δραχμές, όσο στοιχίζει δηλαδή η κατασκευή δύο αξιοπρεπών καταλυμάτων δέκα κλινών στο Ζαγόρι. Και λέω για το Ζαγόρι, γιατί εκεί είναι γνωστό ότι υπάρχουν, λόγω του παραδοσιακού χαρακτήρα της περιοχής, ορισμένες αξιώσεις, οι οποίες ανεβάζουν το κόστος.
Θέλω να πω ότι δεν υπάρχει καθόλου η αντίληψη στην Κυβέρνηση ότι ο τουρισμός είναι ο παράγων εκείνος που ιδιαίτερα σε ορισμένες περιοχές, όπως είναι οι ορεινές περιοχές, οι περιοχές που υπολείπονται αναπτυξιακά, όπως είναι και ο Νομός Ιωαννίνων, θα βοηθήσει στην αντιμετώπιση της ανεργίας και στην έλευση τουριστών οι οποίοι θα δημιουργήσουν και άλλου είδους κατανάλωση. Δηλαδή, πέρα από την αντιμετώπιση της ανεργίας, θα υπάρξει και κατανάλωση στην εγχώρια αγορά. 
Κύριε Υπουργέ, πρέπει να σας πω ότι αυτό δεν αντιμετωπίζεται. Φέτος για παράδειγμα η Νομαρχιακή Αυτοδιοίκηση Ιωαννίνων προικοδοτείται από τον ΕΟΤ με το απίστευτο ποσό των 60.000 ευρώ, για να αντιμετωπίσει στο πλαίσιο μίας προγραμματικής συμβάσεως τις δαπάνες διαφημίσεως του Νομού Ιωαννίνων! 
Είναι εντυπωσιακό αυτό που είπατε ότι έχουμε το δρόμο του μεταξιού, το δρόμο της ελιάς. Αυτά είναι ικανές δραστηριότητες, αλλά φροντίστε, κύριε Υπουργέ, και για το δρόμο της ασφάλτου. Διότι αν δεν ενωθούν οι νομοί μεταξύ τους, οι περιοχές σε κάθε νομό, δεν θα μπορέσει ο τουρίστας να απολαύσει συνολικά ένα νομό.
Η περιοχή των Ιωαννίνων έχει μεγάλη ανάγκη από τέτοιου είδους οδική σύνδεση και από τέτοια, όχι τόσο εντυπωσιακά στο άκουσμα σχέδια, όπως είναι το να φτιάξουμε τους δρόμους. Παλεύει να αποσπάσει λίγα κονδύλια από το κεντρικό κράτος, για να πραγματοποιήσει τη σύνδεση των περιοχών των Ιωαννίνων, για να μπορεί δηλαδή ο τουρίστας από το Μέτσοβο να πάει στο Ζαγόρι ή στα Τζουμέρκα. Να μπορέσει, δηλαδή, να μοιραστεί η λεγόμενη, πίτα της τουριστικής ελεύσεως σ? όλο το νομό.
Κύριε Υπουργέ, μην υποτιμάτε ορισμένες άλλες παραμέτρους που, όπως σας είπα προηγουμένως, έχουν να κάνουν με την αποτροπή της τουριστικής κινήσεως στην εγχώρια αγορά.
Αντιμετωπίστε το θέμα των ιδιωτικών καναλιών, τα οποία με την πρώτη βροχή δημιουργούν πανικό και έχουμε ακυρώσεις. Φέτος είχαμε τηλεφωνήματα στο Μέτσοβο ?και είναι αστείο αυτό, αλλά δείχνει το πρόβλημα- για το εάν τον Αύγουστο η Κατάρα είναι ανοιχτή. Η Κατάρα είναι ανοιχτή και το Δεκέμβριο και τον Ιανουάριο και το Φεβρουάριο.
ΠΡΟΕΔΡΕΥΩΝ (Παναγιώτης Σγουρίδης): Είναι η κατάρα της Κατάρας.
ΚΩΝΣΤΑΝΤΙΝΟΣ ΤΑΣΟΥΛΑΣ: Η Κατάρα δεν έχει καμία σχέση με το όνομά της, όπως θέλει να υποδηλώσει ο κύριος Πρόεδρος, διότι τα κανάλια δημιουργούν προβλήματα. 
Όπως υπάρχει δελτίο καιρού για τους αγρότες, θα μπορούσε να υπάρχει ένα δελτίο καιρού για τους τουρίστες, που θα μπορούσε να γίνει με πρωτοβουλία του ΕΟΤ, ώστε να μην έχουμε τέτοιου είδους προβλήματα και να χάνουμε τζάμπα τουριστικές θέσεις λόγω της ανάγκης που έχουν κάποια μέσα να δημιουργούν θεαματικότητα με τις υπερβολές τους.
Συνεπώς τα πράγματα δεν είναι όπως τα λέτε. Δεν έχετε πείσει ότι αντιμετωπίζετε τον τουρισμό ως υπ? αριθμόν ένα παράγοντα ανάπτυξης της χώρας και είναι υπαρκτό το παράδειγμα του Νομού Ιωαννίνων, που έχει πάμπολλες δυνατότητες για τουριστική ανάπτυξη και οι οποίες έχουν ικανοποιηθεί χάρη στην ιδιωτική πρωτοβουλία. Το παράδειγμα αυτού του νομού είναι χαρακτηριστικό για την αδράνεια της Κυβέρνησης.
ΠΡΟΕΔΡΕΥΩΝ (Παναγιώτης Σγουρίδης): Ο κ. Γεωργακόπουλος έχει το λόγο.
ΔΗΜΗΤΡΙΟΣ ΓΕΩΡΓΑΚΟΠΟΥΛΟΣ (Υφυπουργός Ανάπτυξης): Κύριε Πρόεδρε, με αφορμή τις παρατηρήσεις του κ. Τασούλα, θέλω να πω πως δεν είμαι εδώ για να απαντήσω για τους δρόμους ή για τα λιμάνια. Αν θέλατε να έχετε απαντήσεις επί όλων των θεμάτων που άπτονται του τουρισμού, θα μπορούσε να σας απαντήσει και ο Υπουργός Υγείας και ο Υπουργός Ναυτιλίας και ο Υπουργός Δημοσίων Έργων και ο Υπουργός Μεταφορών και ο Υπουργός Χωροταξίας, ακόμα και ο Υπουργός Παιδείας.
Θέλω, λοιπόν, να πω ότι, αν έχετε υπόψη σας να επεκτείνετε την επερώτησή σας, θα πρέπει να γράφετε ακριβώς το τι επερωτάτε, ώστε να έρχονται οι συναρμόδιοι Υπουργοί και βεβαίως κι εμείς να έχουμε εκείνα τα στοιχεία με τα οποία θα μπορούμε να σας δίνουμε πιο πειστικές απαντήσεις.
Κύριε Κοινοβουλευτικέ Εκπρόσωπε, πιστεύω ότι με αδικήσατε όταν είπατε πως θεώρησα ότι η διαφήμιση δεν είναι απαραίτητη. Εγώ δεν ισχυρίστηκα κάτι τέτοιο. Είπα ότι δεν πρέπει να θεωρούμε ότι μόνο η διαφήμιση είναι εκείνη η οποία «ανεβάζει» τον ελληνικό τουρισμό. Δεν είναι πανάκεια. Αυτό είπα και το ξαναλέω για να μην υπάρξουν εντυπώσεις που θα μπορούσαν να γίνουν αντικείμενο εκμετάλλευσης. Φυσικά και χρειάζεται η διαφήμιση και η προβολή της χώρας μας, αλλά εκείνο που εμείς λέμε είναι ότι χρειάζεται και οι ίδιοι οι επιχειρηματίες να φροντίζουν για την προβολή αυτού του προϊόντος μέσα από τις προσφερόμενες υπηρεσίες. Αυτές οι υπηρεσίες είναι ο καλύτερος «σύμμαχος» για την ανάπτυξη του ελληνικού τουρισμού.
Αναφέρθηκαν πάρα πολλά για τον ΕΟΤ. Εγώ δεν θα ισχυριστώ ότι αυτήν τη στιγμή ο ΕΟΤ λειτουργεί άψογα. Όμως, ο ΕΟΤ, που εμείς «διαλύσαμε», όπως λέτε, ήταν στο ναδίρ της απόδοσής του. Γι? αυτό, η Κυβέρνηση αναγκάστηκε να διασπάσει το τουριστικό αντικείμενο στα Ελληνικά Τουριστικά Ακίνητα και είδατε πώς αξιοποιήθηκε η περιουσία του ΕΟΤ, όταν στο παρελθόν η περιουσία του ΕΟΤ όχι μόνο κέρδη δεν έφερνε, αλλά έφερνε ζημία. Σήμερα αποδίδει στο ελληνικό δημόσιο πάνω από 20 δισεκατομμύρια δραχμές. 
Εκεί που το καζίνο έδινε κέρδη στον ΕΟΤ της τάξεως των 5, 7 ή 8 δισεκατομμυρίων, το δημόσιο εισπράττει σήμερα 25 και 30 δισεκατομμύρια δραχμές συνολικά από την περιουσία του ΕΟΤ.
Βλέπετε, λοιπόν, ότι το να ξαναφτιάξουμε τον ΕΟΤ έτσι όπως ήταν, δεν είναι ό,τι καλύτερο. Θα σας έλεγα μάλιστα να μην το λέτε αυτό, γιατί δεν θα το κάνετε. Ο ΕΟΤ δεν μπορεί να ξαναγίνει όπως ήταν. Ήταν «αμαρτωλός» και γι? αυτό διασπάστηκε. 
Μετά από την εμπειρία των δύο-τριών τελευταίων ετών που ο ΕΟΤ λειτουργεί με τη νέα του μορφή, ίσως να επέμβουμε πάλι για να διορθώσουμε την κατάσταση, γιατί σας λέω κι εγώ ότι δεν είμαι καθόλου ικανοποιημένος από τη λειτουργία του ΕΟΤ όπως λειτουργεί σήμερα. Δεν αποδίδει εκείνα τα οποία αναμέναμε να αποδώσει.
Δεν γίνεται ο στρατηγικός σχεδιασμός στην περιφέρεια σε καμία περίπτωση. Στις περιφέρειες λειτουργούν οι τουριστικές διευθύνσεις οι οποίες έχουν την ευθύνη της εκτέλεσης της τουριστικής πολιτικής και της τουριστικής νομοθεσίας. Δεν διαμορφώνει στρατηγική η περιφέρεια όπως ακούστηκε εδώ να λέγεται. Και πράγματι αυτή η αποκέντρωση η οποία έγινε έλυσε πάρα πολλά προβλήματα. Υπήρχαν περιφέρειες που δεν είχαν τουριστικές υπηρεσίες ενώ χρειαζόντουσαν. Η δυτική Μακεδονία παραδείγματος χάρη δεν είχε καμία τουριστική υπηρεσία. Σήμερα όμως έχει. Στα δε μεγάλα νησιά, εκτός από τη διεύθυνση που υπάρχει στην περιφέρεια, δημιουργούνται τουριστικές διευθύνσεις στις νομαρχίες ως παραρτήματα της περιφέρειας για να μπορούν οι πολίτες να βρίσκουν πιο γρήγορα τη λύση των προβλημάτων τους.
Υπάρχει κάποιο πρόβλημα στο θέμα της στελέχωσης αυτών των περιφερειών που σε ορισμένες περιοχές δεν έχει γίνει η κατάλληλη στελέχωση έτσι ώστε να μπορούν να ανταποκριθούν πολύ γρήγορα στα όσα ζητάει εκεί ο κόσμος των επιχειρηματιών για τον τουρισμό.
Θα σταθώ σε ένα θέμα για τη φόρμουλα 1 που είπατε και συγκεκριμένα για την περιοχή του Ορχομενού. Πράγματι έχει γίνει αυτό, όπως επίσης είχε γίνει η χωροθέτηση του αυτοκινητοδρομίου στην Χαλανδρίτσα στην Πάτρα, στις Σέρρες κλπ. Έχουν γίνει πολλά αυτοκινητοδρόμια στην Ελλάδα, αλλά δεν λειτουργεί κανένα. Θέλω να σας πω τούτο. Ναι μεν είχαν γίνει όλες αυτές οι ενέργειες, αλλά δεν είχαν υπαχθεί στον αναπτυξιακό ν. 2601. Εξαιρούντο. Εμείς ήρθαμε με το ν. 3105 και βάλαμε αυτές?
ΠΡΟΚΟΠΗΣ ΠΑΥΛΟΠΟΥΛΟΣ: Όλα.
ΔΗΜΗΤΡΙΟΣ ΓΕΩΡΓΑΚΟΠΟΥΛΟΣ (Υφυπουργός Ανάπτυξης): Μα, εσείς που λέτε ότι το κάνατε το 1992 έπρεπε να είχατε προβλέψει ότι δεν μπορεί να αναπτυχθεί μια κατ? εξοχήν τουριστική? Εγώ αν θέλετε δεν θα πω ότι δεν αργήσαμε αν θέλετε. Όμως βρήκαμε αυτό το θέμα και ήρθαμε και σας λέμε ότι με το ν. 3105 ο οποίος ψηφίστηκε το Φεβρουάριο, προβλέπουμε ότι οι εγκαταστάσεις του αυτοκινητοδρομίου μπορούν να υπαχθούν στις ειδικές τουριστικές υποδομές και να έχουν μάλιστα και αυξημένη επιδότηση. Όχι μόνο το αυτοκινητοδρόμιο, αλλά όλο το συγκρότημα.
( Στο σημείο αυτό την Προεδρική Έδρα καταλαμβάνει η Δ΄ Αντιπρόεδρος της Βουλής κ. ΑΝΝΑ ΜΠΕΝΑΚΗ-ΨΑΡΟΥΔΑ) 
Μάλιστα αυτή την ώρα που μιλάμε είναι έτοιμο σχεδόν το προεδρικό διάταγμα που προβλέπει τις προδιαγραφές αυτών των αυτοκινητοδρομίων, όπως πρέπει να γίνονται σε συνεργασία με όλους αυτούς τους παράγοντες που έχουν ειδική γνώση, γιατί κανένας από τον ΕΟΤ δεν είχε γνώση να ετοιμάσει προδιαγραφές για το αυτοκινητοδρόμιο. ?ρα λοιπόν και αυτό το οποίο επισημάνατε με ιδιαίτερη υπομονή, σας λέγω ότι έχουμε φτάσει να το χειριζόμαστε. 
Ακόμη θέλω να σας πω τούτο. Φέτος ο ΕΟΤ, επειδή θεωρούμε ότι έχει εξαντληθεί το μοντέλο της τουριστικής ανάπτυξης με το «ήλιος-θάλασσα», προχωράει στη διαφημιστική του καμπάνια με θεματική προβολή. Δηλαδή θα προβάλει τον ορεινό τουρισμό, το χιονοδρομικό, το θαλάσσιο τουρισμό. Βεβαίως δεν θα παραλείψουμε το θερινό τουρισμό, αλλά δεν θα προβάλουμε μόνο αυτόν, όπως γινόταν μέχρι τώρα. Θα προβάλουμε εναλλακτικές μορφές τουρισμού έτσι ώστε να δώσουμε μια τάση επισκεπτών προς τη χώρα μας που να επεκτείνουν κατά κάποιο τρόπο την τουριστική περίοδο.
Να σας πω δε και για τα γκολφ. Εγώ δεν σας είπα ότι δεν πρέπει να γίνει γκολφ. Ίσα-ίσα θα σας πω ότι η επιμήκυνση της τουριστικής περιόδου στο γκολφ, σύμφωνα με τα όσα λένε οι τουριστικοί επιχειρηματίες απαιτεί ένα σύστημα με πληρότητα τουλάχιστον 70%. Χρειάζεται να υπάρχει ένα σύστημα γηπέδων γκολφ. Δεν φτάνει μόνο ένα γήπεδο. Και αυτό που έγινε στην Κρήτη, μπορεί να είναι άριστο και μεγάλο γήπεδο αλλά για να υπάρξει προορισμός τουριστών για γκολφ απαιτούνται τουλάχιστον τρία γήπεδα το ένα δίπλα στο άλλο. Οι golfers θέλουν να παίζουν σε διαφορετικό γήπεδο και όχι μόνο σ? ένα. Και όπως σας είπα, αυτό συνδυάζεται και με την τουριστική κατοικία, γιατί χωρίς τουριστική κατοικία πάλι δεν μπορούν να βγουν ως επιχειρήσεις τα γκολφ.
Μία επιχείρηση γκολφ θα μπαίνει μέσα αν δεν συνδυαστεί και με την τουριστική κατοικία. Και είπα ότι υπάρχουν εκτάσεις του δημοσίου, υπάρχουν εκτάσεις της Εκκλησίας, υπάρχουν εκτάσεις των δήμων και προς αυτή την κατεύθυνση έχουμε προσανατολιστεί και σύντομα θα ανακοινωθεί ότι σε έκταση της Εκκλησίας, μιας Μητροπόλεως, θα αναπτυχθεί μία μεγάλη τουριστική μονάδα στην οποία θα προβλέπεται και γκολφ. Όπως γίνεται προσπάθεια, σ? άλλες περιοχές που ο ΕΟΤ έχει τουριστικό κτήμα αλλά δίπλα υπάρχει δημοτικό κτήμα που μπορεί να γίνει γκολφ και σ? αυτές τις περιπτώσεις να γίνει ο συνδυασμός. Οι ιδιώτες από μόνοι τους δεν μπορούν να αναπτύξουν. Στην Τουρκία αν αναπτύχθηκαν τα δεκαοκτώ γήπεδα γκολφ τα οποία έχει, αναπτύχθηκαν γιατί έδινε δωρεάν τη γη η Τουρκία. Υπάρχει εδώ κανείς που θα δώσει δωρεάν χίλια στρέμματα για να αναπτυχθεί κάποιο γήπεδο γκολφ; Πείτε το και σε μένα εάν υπάρχει. Δεν υπάρχει κανένας ούτε Εκκλησία ούτε δημόσιο. Ή ποιος Υπουργός θα υπογράψει; 
ΓΕΩΡΓΙΟΣ ΔΕΙΚΤΑΚΗΣ: Υπάρχουν. 
ΔΗΜΗΤΡΙΟΣ ΓΕΩΡΓΑΚΟΠΟΥΛΟΣ (Υφυπουργός Ανάπτυξης): Να δώσουν δωρεάν γη χιλίων στρεμμάτων; Να μας τους φέρετε να μας τους υποδείξετε.
ΓΕΩΡΓΙΟΣ ΔΕΙΚΤΑΚΗΣ: Η Μονή Τοπλού. 
ΔΗΜΗΤΡΙΟΣ ΓΕΩΡΓΑΚΟΠΟΥΛΟΣ (Υφυπουργός Ανάπτυξης): Ξέρετε πολύ καλά τι έχει συμβεί με τη Μονή Τοπλού. Εκεί υπάρχει μία διαρκής δικαστική διένεξη η οποία είναι από το 1993 που ήμουν στο Υπουργείο Οικονομικών και το θυμάμαι και ακόμα δεν έχει τελειώσει. Και αν το δημόσιο θα πρέπει να διεκδικήσει τα περιουσιακά του στοιχεία, θα τα διεκδικήσει. Δεν θα σταματήσει επειδή πρέπει να γίνει ένα γήπεδο γκολφ. 
Είπατε για τις μαρίνες που έχουν αναπτυχθεί, στην Κροατία ογδόντα νέες μαρίνες με πεντέμισι χιλιάδες θέσεις. Στην Ελλάδα υπάρχουν θέσεις ελλιμενισμού σε μαρίνες δεκαέξι χιλιάδες. 
ΜΙΛΤΙΑΔΗΣ ΒΑΡΒΙΤΣΙΩΤΗΣ: Βάζετε μέσα και τα αλιευτικά καταφύγια. 
ΔΗΜΗΤΡΙΟΣ ΓΕΩΡΓΑΚΟΠΟΥΛΟΣ (Υφυπουργός Ανάπτυξης): Όχι, δεν βάζω τα αλιευτικά καταφύγια. Βάζω τα τουριστικά αγκυροβόλια. 
Ειπώθηκε ακόμα και για τη μαρίνα του Κατακώλου. Δεν σας πληροφόρησαν σωστά. Η μαρίνα αυτή είχε σχεδιαστεί σωστά και δεν θα χρειαζόταν να γίνει ο μώλος για να μην μπαίνει μέσα το κύμα όπως είπατε. Γιατί προβλεπόταν η ανάπτυξη του λιμανιού, ο μώλος του λιμανιού να ήταν κατά εκατόν πενήντα ? εκατόν ογδόντα μέτρα ανατολικά. Δεν έγινε ο μώλος αυτός του λιμανιού, με συνέπεια η μαρίνα να έχει αυτό το αποτέλεσμα. Αναγκαζόμαστε τώρα να κάνουμε καινούργια μελέτη, να την ξαναχρηματοδοτήσουμε για να προστατεύσουμε τα σκάφη τα οποία θα μπαίνουν στη μαρίνα. 
ΠΡΟΕΔΡΕΥΟΥΣΑ (?ννα Μπενάκη-Ψαρούδα): Κύριε Υπουργέ, παρακαλώ ολοκληρώστε. 
ΔΗΜΗΤΡΙΟΣ ΓΕΩΡΓΑΚΟΠΟΥΛΟΣ (Υφυπουργός Ανάπτυξης): Τελειώνω, κυρία Πρόεδρε. 
Θέλω, λοιπόν, να πω όσον αφορά τη διαφήμιση η οποία γίνεται σε διάφορους νομούς, είναι γεγονός ότι κάναμε φέτος μια προσπάθεια να ενισχύσουμε περισσότερο απ? αυτό το 1.200.000.000 το οποίο διαθέτει ο ΕΟΤ για την ενίσχυση των νομαρχιακών επιτροπών τουρισμού, να ενισχύσουμε περισσότερο τις περιοχές εκείνες οι οποίες δεν είναι ιδιαίτερα ανεπτυγμένες τουριστικά, γι? αυτό ψαλιδίσαμε τα κονδύλια τα οποία στέλναμε στις ιδιαίτερα ανεπτυγμένες περιοχές για να ενισχύσουμε τις λιγότερο ανεπτυγμένες τουριστικά περιοχές. Δυστυχώς, σας είπα, ότι αυτό το ποσό είναι όπως σας είπα 1,2 δισεκατομμύρια και τα προγράμματα τα οποία κάνουν οι νομαρχίες θα πρέπει να φροντίζουν να τα συγχρηματοδοτούν με τους ιδιώτες, όποιοι έχουν δικούς τους πόρους, για να μπορέσουν να βγουν πέρα τα προγράμματα. Και δεν έπεται το «προϋπολόγισα τόσο, δώσε μου δημόσιο τόσα», αλλά το δημόσιο έχει συγκεκριμένα ποσά τα οποία διαθέτει. Γιατί πολλοί νομάρχες προϋπολογίζουν ένα ποσό για την τουριστική προβολή και νομίζουν ότι είναι υποχρεωμένο το δημόσιο να τους το χρηματοδοτήσει. 
ΠΡΟΕΔΡΕΥΟΥΣΑ (?ννα Μπενάκη-Ψαρούδα): Ο κ. Παυλόπουλος έχει το λόγο. 
ΠΡΟΚΟΠΗΣ ΠΑΥΛΟΠΟΥΛΟΣ: Τέσσερις παρατηρήσεις, κύριε Υπουργέ. 
Παρατήρηση πρώτη. Δεν μας είπατε απολύτως τίποτε για τα πολύ σημαντικά στοιχεία τα οποία σας έδωσε ο κ. Λιάσκος σχετικά με τις απόψεις των υπηρεσιών του εξωτερικού, του Υπουργείου Τουρισμού και του ΕΟΤ. Εδώ έχουμε υπηρεσίες, οι οποίες ουσιαστικά όχι μόνο απορρίπτουν την πολιτική την οποία εσείς τους επιβάλλετε, αλλά ταυτοχρόνως μιλούν για την ανεπάρκειά τους. Και φθάσαμε στο σημείο να πηγαίνει ο Αρχηγός της Αξιωματικής Αντιπολίτευσης στις Βρυξέλλες, να πηγαίνει για λόγους εθνικούς στο σχετικό περίπτερο, να γίνεται μία ανακοίνωση βλέποντας τις ελλείψεις που υπήρχαν εκεί για κάποια πράγματα και αντί η Κυβέρνηση να πάει να συμπληρώσει την έλλειψη, καλεί σε απολογία τον προϊστάμενο! 
ΔΗΜΗΤΡΙΟΣ ΓΕΩΡΓΑΚΟΠΟΥΛΟΣ (Υφυπουργός Ανάπτυξης): Όχι, η Κυβέρνηση. 
ΠΡΟΚΟΠΗΣ ΠΑΥΛΟΠΟΥΛΟΣ: Μα, ο ΕΟΤ τι είναι; Φέουδο είναι; Είναι νομικό πρόσωπο δημοσίου δικαίου υπό την εποπτεία σας. Κύριε Υπουργέ, είναι επικίνδυνο φαινόμενο να μας λέτε ότι δεν ευθύνεται η Κυβέρνηση για τον ΕΟΤ. Δηλαδή, η Κυβέρνηση για τι ευθύνεται; Ευθύνεται ο κ. Σημίτης για τους Υπουργούς του και εκεί τελειώσαμε; Για τις υπηρεσίες που έχετε από κάτω δεν ευθύνεται κανένας; Εσείς όχι, ο κ. Τσοχατζόπουλος όμως ευθύνεται για το γεγονός ότι ο ΕΟΤ αυτήν τη στιγμή λειτουργεί, όπως λειτουργεί. Δεν μας είπατε λοιπόν τίποτα για όλες τις παρατηρήσεις που έχουμε κάνει.
Μετά μου είπατε ότι από τον Απρίλιο είχε αρχίσει η διαφημιστική καμπάνια. Εδώ αυτά τα γράμματα τα οποία εστάλησαν από τις περιφερειακές υπηρεσίες εξωτερικού προς την κεντρική υπηρεσία είναι μέσα με τέλος Μαΐου και διαμαρτύρονται για την περίοδο εκείνη. Σας λένε δηλαδή τότε ότι δεν έχει ξεκινήσει η καμπάνια. Είχα άδικο λοιπόν, όταν σας έλεγα ότι ουσιαστικά η καμπάνια άρχισε τον Ιούλιο που είχε λήξει η περίοδος; Αυτό προκύπτει από ντοκουμέντα. Και όμως δεν ακούσαμε τίποτα γι? αυτό.
?ρα, λοιπόν, είναι σαφές ότι οι ίδιες οι υπηρεσίες του ΕΟΤ καταμαρτυρούν την ανυπαρξία του ΕΟΤ. Και, βεβαίως, επειδή ο ΕΟΤ είναι νομικό πρόσωπο δημοσίου δικαίου και επειδή υπάγεται στην εποπτεία του Υπουργείου, στο μέτρο που λειτουργεί άσχημα έχει και την αντίστοιχη πολιτική ευθύνη το Υπουργείο και η πολιτική του ηγεσία. Έτσι λειτουργεί η κοινοβουλευτική δημοκρατία, αυτό επιβάλλεται, όταν έχουμε νομικά πρόσωπα δημοσίου δικαίου. Δεν είναι ανεξάρτητη αρχή ο ΕΟΤ. Είναι νομικό πρόσωπο δημοσίου δικαίου εποπτευόμενο από την Κυβέρνηση.
Δεύτερον, σας είπα ότι ο ΕΟΤ είναι διαλελυμένος και θα σας φέρω ένα χαρακτηριστικό παράδειγμα της διάλυσης που θεσμικά εσείς επιβάλλετε. Φθάσατε στο σημείο να περάσετε διάταξη, σύμφωνα με την οποία αν δεν μπορούν οι περιφερειακές μονάδες ν? ασκήσουν τις αρμοδιότητές τους, η μία είναι δυνατόν να τη μεταβιβάσει στην άλλη. Απίστευτη παγκόσμια αρνητική πρωτοτυπία! Όποιος ξέρει στοιχειωδώς διοικητική επιστήμη, ξέρει πως αυτά τα πράγματα είναι αστεία. Αυτήν τη στιγμή έχουμε ήδη και το πρώτο χαρακτηριστικό παράδειγμα. Ξέρετε ότι η περιοχή βορείου Αιγαίου αδυνατούσε να ασκήσει τις αρμοδιότητές της και μεταβίβασε τις σχετικές αρμοδιότητες στην περιοχή κεντρικής Μακεδονίας. Δηλαδή, ασκείτε πολιτική για την περιοχή της Σάμου από την κεντρική Μακεδονία σύμφωνα με τη νομοθεσία που καθιέρωσε το Υπουργείο σας! Αυτά είναι απίστευτα πράγματα.
Μετά μας λέτε ότι ο ΕΟΤ ήταν αμαρτωλή ιστορία. Πότε ήταν αμαρτωλή ιστορία, κύριε Υπουργέ; Γιατί εγώ δεν θυμάμαι επί των ημερών της Νέας Δημοκρατίας να ήταν αμαρτωλή. Τώρα ξέρω πως δεν υπάρχει περίπτωση που να γίνεται κάτι στα Ελληνικά Τουριστικά Ακίνητα και να μην μπαίνει εισαγγελέας μέσα. Μην αναγκασθώ ν? αναφέρω συγκεκριμένες περιπτώσεις, γιατί είναι εν εξελίξει η δικαστική έρευνα. Ποια αμαρτία υπήρχε; Τον καιρό που ο ΕΟΤ ήταν προμετωπίδα του τρόπου με τον οποίο οργανώνονταν στην Ελλάδα πράγματα που την έκαναν διεθνώς γνωστή; Όταν στην Ελλάδα παρήλαυνε τα καλοκαίρια πραγματικά η αφρόκρεμα σε ό,τι αφορά τον καλλιτεχνικό κόσμο και άλλα, τότε ήταν ύποπτος ο ΕΟΤ; Τότε ήταν πραγματικά αιχμή του δόρατος για την άσκηση μιας επιθετικής τουριστικής πολιτικής που αποτελούσε «κράχτη», για να έρχονται στην Ελλάδα σημαντικές προσωπικότητες και πολλούς τουρίστες. Τώρα είναι το πρόβλημα το μεγάλο. Τώρα αρχίζει η αδιαφάνεια. 
Τρίτον, αποδίδει, λέτε, η άσκηση πολιτικής από τα Ελληνικά Τουριστικά Ακίνητα. Πώς αποδίδει, κύριε Υπουργέ; Με το να τα παίρνετε και να τα πουλάτε; Κακοσυνηθίσατε. Γιατί δεν το κάνετε μόνο με τα Τουριστικά Ακίνητα, αλλά παίρνετε ό,τι μπορείτε και πουλάτε, από τον ΟΤΕ, τη ΔΕΗ κλπ., για να κλείσετε τρύπες. Επί των ημερών μας, αν τολμούσε να μιλήσει κανείς για ιδιωτικοποίηση, εσείς οι ίδιοι κατεβαίνατε στους δρόμους, ξηλώνατε πεζοδρόμια ?όχι εσείς προσωπικά αλλά διάφοροι σύντροφοί σας- για την παραμικρή ιδιωτικοποίηση. Τολμούσαμε εμείς να μιλήσουμε για τουριστικά ακίνητα την εποχή εκείνη και ιδιωτικοποίηση του χώρου του ΕΟΤ; Τίποτε δεν θα είχατε αφήσει όρθιο.
Τώρα δεν φθάνει που σας σπρώχνουμε για ιδιωτικοποίηση. Δεν κάνετε σοβαρή ιδιωτικοποίηση, γιατί στην πραγματικότητα μέσω ξεπουλήματος διαφόρων πραγμάτων εισπράττετε χρήματα. Και επειδή τα εισπράττετε, μας λέτε ότι έτσι αποδίδουν; Σας το έχει πει ο Καραμανλής. Βεβαίως μια οικογένεια, αν καθίσει και ξεπουλήσει την οικοσκευή, κάποια χρήματα θα βγάλει. Τι θα της μείνει δεν καταλαβαίνω. 
ΔΗΜΗΤΡΙΟΣ ΓΕΩΡΓΑΚΟΠΟΥΛΟΣ (Υφυπουργός Ανάπτυξης): Για την εκμετάλλευση?
ΠΡΟΚΟΠΗΣ ΠΑΥΛΟΠΟΥΛΟΣ: Πάντως, αυτήν τη στιγμή τα Ελληνικά Τουριστικά Ακίνητα άλλα κάνουν. Να μην αναφέρω συγκεκριμένα παραδείγματα.
Τέλος, όσον αφορά τις υποδομές σας ξαναλέω κάτι. Ο τουρισμός βεβαίως δεν είναι θέμα μόνο δικής σας ευθύνης, του Υπουργείου σας, αλλά γενικότερο. Όμως πρέπει να κάνουμε πάντως σοβαρή κουβέντα σ? επίπεδο κυβερνητικής πολιτικής. Και μας αναγκάζει η έλλειψη του τουρισμού σήμερα να το κάνουμε. Για να κάνεις μεγάλες τουριστικές υποδομές, χρειάζεται να έχεις ελεύθερο το πεδίο τουλάχιστον από πλευράς συνταγματικών εγγυήσεων.
Είμαστε μία χώρα που λειτουργεί ή πρέπει να λειτουργεί σύμφωνα με το κράτος δικαίου και την αρχή της νομιμότητας. Το Σύνταγμα έχει συγκεκριμένες προβλέψεις. Αυτές οι προβλέψεις λένε ότι πρέπει και τις υποδομές να κάνεις και το περιβάλλον να προστατεύσεις. Για να γίνει, όμως, αυτό χρειάζεται εθνικός χωροταξικός σχεδιασμός, χρειάζεται Κτηματολόγιο για να λυθεί το ιδιοκτησιακό και χρειάζεται Δασολόγιο. Γιατί δεν μπορεί να αμφισβητούνται περιοχές κι εσύ να πας να χτίσεις.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Θα χρειαστώ δύο λεπτά, κυρία Πρόεδρε.
Από αυτά τίποτα δεν υπάρχει. Είκοσι χρόνια κυβερνάτε και δεν γίνεται τίποτα. εθνικός χωροταξικός σχεδιασμός δεν υπάρχει. Το 1981, κύριε Υπουργέ, όταν σας παρέδωσε την κυβέρνηση η Νέα Δημοκρατία, ήδη υπήρχε το Εθνικό Συμβούλιο Χωροταξίας και Περιβάλλοντος που είχε ουσιαστικά τελειώσει τον εθνικό χωροταξικό σχεδιασμό. Ήρθατε και είπατε, «δεν μας αρέσει» -το 1981 αυτό- «εμείς θα φτιάξουμε τον δικό μας». Από το 1981 ως το 2003, τα είκοσι χρόνια που σας αναλογούν, δεν κάνατε ούτε μία κίνηση ούτε μία ενέργεια. Γι? αυτό ούτε ΧΥΤΑ μπορούν να γίνουν, αυτά που μας έφερε η κ. Παπανδρέου. Τα χωροθέτησε, αλλά ξέρετε το συνταγματικό πρόβλημα που υπάρχει. Ξέρετε πολύ καλά. Τα έλεγε και ο κ. Βενιζέλος χθες μέσα στο Υπουργικό Συμβούλιο και διέρρευσαν. Και σκοπίμως διέρρευσαν, για να μη φέρει καθένας τις ευθύνες. Και αυτά που λέτε για τα αυθαίρετα, λόγω της έλλειψης χωροταξικού σχεδιασμού και της αδυναμίας επέκτασης των σχεδίων πόλεων, όλα αυτά τα πράγματα που τα εξαγγέλλατε πάλι στον αέρα είναι. 
Το ίδιο συμβαίνει και με τις μεγάλες υποδομές. Πού να χωροθετήσετε γκολφ; Σε περιοχές που είναι αμφισβητούμενες και δασικώς και ιδιοκτησιακώς; Σε περιοχές παραδείγματος χάρη που μπορεί να μην επιτρέπεται, γιατί είναι ιδιαιτέρου φυσικού κάλλους και δεν μπορεί να γίνει οποιαδήποτε παρέμβαση; 
Για τη Φόρμουλα 1 υπάρχει μία σύγχυση. Μου λέτε «διάταγμα για αυτοκινητοδρόμια». Δεν είναι αυτοκινητοδρόμια. Και αν ανέφερα τη Φόρμουλα 1, είναι γιατί με πονάει ένα πράγμα που ξεκίνησε ήδη να το κάνει η Τουρκία. Η Τουρκία χωρίς καμία υποδομή, ούτε με την Ευρωπαϊκή Ένωση πίσω της. Και εμείς να το έχουμε από το 1992 και να μου λέτε ότι «τώρα φτιάχνουμε διάταγμα για τις προδιαγραφές των αυτοκινητοδρομίων». ?λλο τα αυτοκινητοδρόμια τα κοινά, τα οποία είναι για τους διάφορους αγώνες που γίνονται. Η Φόρμουλα 1 έχει κάτι πολύ ιδιαίτερο. Χωροθετήθηκε στη συγκεκριμένη περιοχή από το 1992. Και μου λέτε, έστω και έτσι, ότι είναι πρόοδος πως σε δέκα ολόκληρα χρόνια φτιάξατε ένα νόμο που δεν προλάβαμε εμείς γιατί χωροθετήθηκε το 1992 και σε έξι μήνες είχε πέσει η κυβέρνηση; Τότε η κυβέρνηση εκείνη, στα λίγα χρόνια που έμεινε, βρήκε το χώρο, έβγαλε την απόφαση του Υπουργικού Συμβουλίου, τη χωροθέτησε, έκανε την παραχώρηση. Και εσείς σε δέκα ολόκληρα χρόνια φτιάξατε ένα νόμο, είπατε ότι μπορεί να υπάγονται και το θεωρείτε πρόοδο. Δεν είναι έτσι, κύριε Υπουργέ.
Όλα αυτά τα πράγματα δείχνουν ότι έχετε πραγματικά μεγάλη ιδέα για τον εαυτό σας ως Κυβέρνηση, αλλά πολύ μικρές δυνατότητες. Και για να το πω σαφέστερα, οι δυνατότητές σας είναι αντιστρόφως ανάλογες ?προς τα κάτω βεβαίως- των φιλοδοξιών που θέλετε να εμφανίσετε προς τα έξω. Δεν είναι έτσι. Δεν μπορεί με αυτές τις φιλοδοξίες να τραβήξει ο Τόπος μπροστά σ? επίπεδο τουριστικής πολιτικής. Κι εγώ σας το λέω ξανά: Στο λίγο χρονικό διάστημα που θα είστε εκεί, σκεφτείτε ότι μπορούμε να κάνουμε πολύ περισσότερα -και αξίζει να κάνουμε πολύ περισσότερα- για τον τουρισμό από όσα σήμερα γίνονται, που είναι όχι απλώς το ελάχιστο από αυτό που μπορούμε να κάνουμε, αλλά πολύ λιγότερο και από αυτό που εγώ θα περίμενα και από την Κυβέρνηση Σημίτη να φιλοδοξεί να κάνει.
Ευχαριστώ πολύ.
(Χειροκροτήματα από την πτέρυγα της Νέας Δημοκρατίας)
ΠΡΟΕΔΡΕΥΟΥΣΑ (?ννα Μπενάκη-Ψαρούδα): Ο κύριος Υπουργός έχει το λόγο.
ΔΗΜΗΤΡΙΟΣ ΓΕΩΡΓΑΚΟΠΟΥΛΟΣ (Υφυπουργός Ανάπτυξης): Δύο κουβέντες μόνο.
Εγώ δεν είπα ότι έχουμε λύσει το πρόβλημα των αυτοκινητοδρομίων. Είπα απλώς ότι βρήκαμε την κατάσταση εκεί και την προχωρήσαμε παραπέρα. Τώρα εσείς μας κατηγορείτε ότι δεν το κάναμε νωρίτερα. Μπορεί να έχετε δίκιο ότι για τα αυτοκινητοδρόμια ίσως θα έπρεπε να το έχουμε κάνει νωρίτερα. Σας πληροφορώ ότι υπήρξαν και δυσκολίες στο να προχωρήσει αυτή η κατάσταση. Παρ? όλα αυτά ξεπεράσαμε τις δυσκολίες και σήμερα μπορεί να αναπτυχθεί ένα αυτοκινητοδρόμιο για Φόρμουλα 1 στην Ελλάδα, έτσι ώστε να μπει και η Ελλάδα στο κλαμπ των χωρών, οι οποίες φιλοξενούν το παγκόσμιο πρωτάθλημα Φόρμουλα 1, το οποίο πράγματι αποτελεί μεγάλη πηγή ανάπτυξης του τουρισμού.
Είπατε για τις υπηρεσίες του ΕΟΤ στη Γαλλία κλπ. Εγώ σας πληροφορώ από τις χώρες τις οποίες αναφέρατε ότι ήταν άσκοπη η καμπάνια, ότι φέτος, ιδιαίτερα από τη Γαλλία και από μία άλλη χώρα, απ΄ ό,τι θυμάμαι από τις τέσσερις χώρες που αναφέρατε, είχαμε μία αύξηση 5% στον τουρισμό μας. Αυτό σημαίνει ότι δεν πήγε χαμένη η καμπάνια, αν πιστεύουμε ότι η προβολή η οποία έγινε φέρνει και κάποια αποτελέσματα. Εκτός αν πιστεύουμε ότι δεν χρειάζεται προβολή και το αποτέλεσμα έρχεται μόνο του, όπως είπαμε. Ένα από τα δύο πρέπει να συμβαίνει.
ΑΝΑΣΤΑΣΙΟΣ ΛΙΑΣΚΟΣ: Τι λένε οι διευθύνσεις?
ΔΗΜΗΤΡΙΟΣ ΓΕΩΡΓΑΚΟΠΟΥΛΟΣ (Υφυπουργός Ανάπτυξης): Οι διευθύνσεις έχουν και ένα δικό τους τρόπο, με τον οποίο σκέπτονται και τα αντιμετωπίζουν. Σας είπα από την αρχή ότι υπήρξε μία δυσκολία, αλλιώς θα είχαμε βγει από το Φεβρουάριο στην προβολή. Υπήρξε η προσφυγή, η οποία έγινε στο Συμβούλιο της Επικρατείας.
Καθυστέρησε αυτό, ήρθε ο πόλεμος και ξεκίνησε η καμπάνια στις 28 Απριλίου. Αυτό ήταν και με κάθε ειλικρίνεια σας είπα ότι υπήρξε αυτό το εμπόδιο. 
Φέτος έχουμε ξεκινήσει, ο διαγωνισμός ήδη τελειώνει αυτές τις μέρες, έτσι ώστε να προχωρήσουμε με τη θεματική προβολή του τουρισμού μας, να προσπαθήσουμε να διευρύνουμε, να κατευθύνουμε, όπως είπα, τους τουρίστες προς την κατεύθυνση άλλων μορφών τουρισμού και όχι μόνο του θαλάσσιου θερινού τουρισμού.
Τώρα, τα υπόλοιπα νομίζω ότι τα είπαμε και δεν χρειάζεται να επανέλθω και να επαναλάβω τα ίδια πράγματα. Χρειάζεται πράγματι ο ελληνικός τουρισμός ιδιαίτερης προσοχής και προσπάθειας. Εμείς νομίζουμε ότι την κάνουμε αυτήν την προσπάθεια για τον ελληνικό τουρισμό, θα αποδώσουν τα μέτρα, τα οποία τον τελευταίο καιρό προσπαθούμε και προωθούμε να περάσουμε με την αλλαγή της νομοθεσίας, όπως σας είπα, με όλα αυτά που ανέφερα προηγουμένως, έτσι ώστε να φανεί το αποτέλεσμα σε σύντομο χρονικό διάστημα, τόσο σύντομο όσο θέλει ο Κοινοβουλευτικός Εκπρόσωπος της Νέας Δημοκρατίας ο κ. Προκόπης Παυλόπουλος.
ΠΡΟΕΔΡΕΥΟΥΣΑ (?ννα Μπενάκη-Ψαρούδα): Κυρίες και κύριοι συνάδελφοι, κηρύσσεται περαιωμένη η συζήτηση επί της υπ? αριθμόν 12/11/20-8-2003 επίκαιρης επερώτησης Βουλευτών της Νέας Δημοκρατίας προς τον Υπουργό Ανάπτυξης, σχετικώς με την απουσία οργανωμένης διαφημιστικής υποστήριξης του Τουριστικού προϊόντος. 
Κύριοι συνάδελφοι, δέχεστε στο σημείο αυτό να λύσουμε τη συνεδρίαση;
ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.
Με τη συναίνεση του Τμήματος και ώρα 13.30΄, λύεται η συνεδρίαση για την Τρίτη 23 Σεπτεμβρίου 2003 και ώρα 18.30΄, με αντικείμενο εργασιών του Τμήματος: α) κοινοβουλευτικό έλεγχο, συζήτηση επικαίρων ερωτήσεων και β) νομοθετική εργασία, σύμφωνα με την ημερήσια διάταξη, που θα διανεμηθεί.
Ο ΠΡΟΕΔΡΟΣ ΟΙ ΓΡΑΜΜΑΤΕΙΣ
Συνεδρίαση Θερ. Τμήματος 19-9-2003 σελ. 3



