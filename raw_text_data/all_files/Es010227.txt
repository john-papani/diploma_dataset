
ΣΥΝΕΔΡΙΑΣΗ ΡΚΓ' 
Τρίτη 27 Φεβρουαρίου 2001 
ΠΙΝΑΚΑΣ ΠΕΡΙΕΧΟΜΕΝΩΝ
ΘΕΜΑΤΑ
Α' ΕΙΔΙΚΑ ΘΕΜΑΤΑ
1. Επικύρωση Πρακτικών,

2. Aνακοινώνεται ότι ο Πρωθυπουργός υπέβαλε στον Πρόεδρο της Βουλής πρόταση για την επανασύσταση και επαναλειτουργία της διακομματικής επιτροπής για τη μελέτη του προβλήματος των ναρκωτικών,
3. Συζήτηση και λήψη απόφασης επί της προτάσεως του Προέδρου της Νέας Δημοκρατίας Κ. Καραμανλή και 82 Βουλευτών του Κόμματός του για σύσταση Εξεταστικής Επιτροπής με θέμα: "τη διερεύνηση των ευθυνών για την έκδοση παράνομων διοικητικών πράξεων απονομής της ελληνικής ιθαγένειας",
Β. ΚΟΙΝΟΒΟΥΛΕΥΤΙΚΟΣ ΕΛΕΓΧΟΣ
1. Κατάθεση αναφορών,
2. Απαντήσεις Υπουργών σε ερωτήσεις Βουλευτών,
3. Ανακοίνωση του δελτίου επικαίρων ερωτήσεων της Τετάρτης 28
Φεβρουαρίου 2001,
Γ. ΝΟΜΟΘΕΤΙΚΗ ΕΡΓΑΣΙΑ
1. Κατάθεση σχεδίου νόμου:
Οι Υπουργοί Εξωτερικών, Εθνικής Οικονομίας και Οικονομικών, Μακεδονίας-Θράκης και Ανάπτυξης, κατέθεσαν σχέδιο νόμου: "Κύρωση του Μνημονίου Ελληνο-Τσεχικής συνεργασίας για την οικονομική ανασυγκρότηση και ανάπτυξη της περιοχής της Νοτιοανατολικής Ευρώπης",
2. Κατάθεση πρότασης νόμου:
Ο Βουλευτής Θ. Κασσίμης κατέθεσε πρόταση νόμου: "Για την αντιμετώπιση της παράνομης κατοχής, χρήσης και εμπορίας πυροβόλων όπλων και συναφών μηχανισμών και αντικειμένων",
ΟΜΙΛΗΤΕΣ
Επί της προτάσεως για σύσταση εξεταστικής Επιτροπής:
ΑΚΡΙΒΑΚΗΣ Α.,
ΑΝΑΓΝΩΣΤΟΠΟΥΛΟΣ Θ.,
ΒΑΡΔΙΚΟΣ Π.,
ΓΕΡΑΝΙΔΗΣ Β.,
ΓΙΑΚΟΥΜΑΤΟΣ Γ.,
ΓΚΟΥΣΚΟΣ Δ.,
ΖΩΗΣ Χ.,
ΚΑΡΑΜΑΝΛΗΣ Κ.,
ΚΑΡΑΤΖΑΦΕΡΗΣ Γ.,
ΚΑΤΣΑΡΟΣ Ν.,
ΚΙΡΚΟΣ Γ.,
ΚΟΣΙΩΝΗΣ Π.,
ΚΟΥΒΕΛΗΣ Φ.,
ΚΩΝΣΤΑΝΤΟΠΟΥΛΟΣ Ν.,
ΛΕΟΝΤΑΡΙΔΗΣ Θ.,
ΛΟΒΕΡΔΟΣ Α.,
ΜΑΝΤΕΛΗΣ Α.,
ΜΗΤΣΟΤΑΚΗΣ Κ.,
ΝΑΣΙΩΚΑΣ Ε.,
ΝΙΩΤΗΣ Γ.,
ΠΑΝΑΓΙΩΤΟΠΟΥΛΟΣ Π.,
ΠΑΠΑΝΔΡΕΟΥ Β.,
ΠΑΥΛΟΠΟΥΛΟΣ Π.,
ΠΟΛΥΔΩΡΑΣ Β.,
ΣΤΥΛΙΑΝΙΔΗΣ Ε.,
ΤΖΑΜΤΖΗΣ Ι.,
ΤΣΙΟΛΑΣ Ε.,
ΤΣΙΠΛΑΚΗΣ Κ.,
ΤΣΟΥΚΑΤΟΣ Θ.,
ΦΟΥΝΤΟΥΚΙΔΟΥ Π.,
ΧΡΥΣΟΧΟΙΔΗΣ Μ.,

ΠΡΑΚΤΙΚΑ ΒΟΥΛΗΣ
Ζ' ΑΝΑΘΕΩΡΗΤΙΚΗ ΒΟΥΛΗ
Ι' ΠΕΡΙΟΔΟΣ (ΠΡΟΕΔΡΕΥΟΜΕΝΗΣ ΔΗΜΟΚΡΑΤΙΑΣ)
ΣΥΝΟΔΟΣ Α'
ΣΥΝΕΔΡΙΑΣΗ ΡΚΓ'
Τρίτη 27 Φεβρουαρίου 2001
------------
Αθήνα, σήμερα στις 27 Φεβρουαρίου 2001, ημέρα Τρίτη και ώρα 18.22' συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια για να συνεδριάσει υπό την προεδρία του Προέδρου αυτής κ.ΑΠΟΣΤΟΛΟΥ ΚΑΚΛΑΜΑΝΗ.
ΠΡΟΕΔΡΟΣ (Απόστολος Κακλαμάνης): Κυρίες και κύριοι συνάδελφοι,
αρχίζει η συνεδρίαση.
Παρακαλείται ο κύριος Γραμματέας να ανακοινώσει τις αναφορές προς το Σώμα.
Ανακοινώνονται προς το Σώμα από το Γραμματέα της Βουλής κ. Παναγιώτη Φασούλα, Βουλευτή Α' Πειραιώς, τα ακόλουθα:
(Το κείμενο των ανακοινώσεων υπάρχει στο τεύχος των Πρακτικών της
Βουλής).
ΠΡΟΕΔΡΟΣ (Απόστολος Κακλαμάνης): 'Εχω την τιμή να ανακοινώσω στο Σώμα το δελτίο των επίκαιρων ερωτήσεων της Τετάρτης 28 Φεβρουαρίου 2001.
Α. ΕΠΙΚΑΙΡΕΣ ΕΡΩΤΗΣΕΙΣ Πρώτου Κύκλου ('Αρθρο 130 παρ.2&3 Καν. Βουλής) 1. Η με αριθμό 656/21.2.2001 επίκαιρη ερώτηση του Βουλευτή του
Πανελλήνιου Σοσιαλιστικού Κινήματος κ. Αθανάσιου Ασκητή προς τον Υπουργό Εθνικής Παιδείας και Θρησκευμάτων, σχετικώς με την πλήρωση των κενών θέσεων δασκάλων, σε δημοτικά σχολεία της Δυτικής ΑΘήνας.
2. Η με αριθμό 653/21.2.2001 επίκαιρη ερώτηση του Βουλευτή της Νέας
Δημοκρατίας κ. Ελευθέριου Παπανικολάου προς τον Υπουργό Δημόσιας Τάξης, σχετικώς με την πρόσφατη απόδραση επικίνδυνου κακοποιού, κατά τη
μεταφορά του στο Γενικό Νοσοκομείο Αθηνών, το θάνατο των δύο αστυνομικών κλπ.
3. Η με αριθμό 649/21.2.2001 επίκαιρη ερώτηση του Βουλευτή του
Κομμουνιστικού Κόμματος Ελλάδας κ. Παναγιώτη Κοσιώνη προς τον Υπουργό Ανάπτυξης, σχετικώς με την επαναλειτουργία των Λουτρών Κυλλήνης κλπ.
4. Η με αριθμό 650/21.2.2001 επίκαιρη ερώτηση του Βουλευτή του
Συνασπισμού της Αριστεράς και της Προόδου κ. Γεωργίου Αμπατζόγλου προς τον Υπουργό Εθνικής 'Αμυνας, σχετικώς με την παράνομη και επικίνδυνη διακίνηση τοξικών αποβλήτων από την εταιρεία CINAR A.E.
Β. ΕΠΙΚΑΙΡΕΣ ΕΡΩΤΗΣΕΙΣ Δεύτερου Κύκλου ('Αρθρο 130 παρ.2&3
Καν. Βουλής)
1. Η με αριθμό 655/21.2.2001 επίκαιρη ερώτηση του Βουλευτή του
Πανελλήνιου Σοσιαλιστικού Κινήματος κ. Ευάγγελου Βλασσόπουλου προς τον Υπουργό Δημόσιας Τάξης, σχετικώς με την πρόσφατη απόδραση επικίνδυνου κακοποιού, κατά τη μεταφορά του στο Γενικό Νοσοκομείο Αθηνών, το θάνατο των δύο αστυνομικών κλπ.
2. Η με αριθμό 654/21.2.2001 επίκαιρη ερώτηση του Βουλευτή της Νέας
Δημοκρατίας κ. Ανέστη Αγγελή προς τον Υπουργό Ανάπτυξης, σχετικώς με τα μέτρα ενίσχυσης του κλάδου της γουνοποιίας.
Κυρίες και κύριοι συνάδελφοι, οι Υπουργοί Εξωτερικών, Εθνικής Οικονομίας και Οικονομικών, Μακεδονίας-Θράκης και Ανάπτυξης, κατέθεσαν σχέδιο νόμου:"Κύρωση του Μνημονίου Ελληνο-Τσεχικής συνεργασίας για την οικονομική ανασυγκρότηση και ανάπτυξη της περιοχής της Νοτιοανατολικής Ευρώπης".
Παραπέμπεται στην αρμόδια Διαρκή Επιτροπή.
ΠΡΟΕΔΡΟΣ (Απόστολος Κακλαμάνης): Κύριοι συνάδελφοι, εισερχόμαστε στην ΕΙΔΙΚΗ ΗΜΕΡΗΣΙΑ ΔΙΑΤΑΞΗ
Συζήτηση και λήψη απόφασης, σύμφωνα με τις διατάξεις του άρθρου 144
του Κανονισμού της Βουλής, επί της προτάσεως του Προέδρου της Κοινοβουλευτικής Ομάδας της Νέας Δημοκρατίας κ. Κώστα Καραμανλή και 82 Βουλευτών του Κόμματός του, για σύσταση Εξεταστικής Επιτροπής, με αντικείμενο "τη διερεύνηση των ευθυνών για την έκδοση παράνομων διοικητικών πράξεων απονομής της ελληνικής ιθαγένειας".
'Εχω την τιμή να θέσω υπόψη του Σώματος την ομόφωνη απόφαση της Διάσκεψης των Προέδρων για την οργάνωση της συζήτησης, όπως έχει γίνει και στο παρελθόν σε ανάλογες περιπτώσεις. Θα μιλήσουν τρεις Βουλευτές από τη Νέα Δημοκρατία, τρεις Βουλευτές από το Πανελλήνιο Σοσιαλιστικό Κίνημα και από ένας Βουλευτής από τα άλλα δύο Κόμματα, εκτός από τους Προέδρους των Κοινοβουλευτικών Ομάδων και τους Κοινοβουλευτικούς Εκπροσώπους. Μετά από αυτούς, όποιος άλλος συνάδελφος Βουλευτής θέλει να μιλήσει θα εγγραφεί με το ηλεκτρονικό σύστημα. Οι τέσσερις πρώτοι ομιλητές θα μιλήσουν από είκοσι λεπτά, οι επόμενοι δύο ομιλητές από δεκαπέντε λεπτά και οι επόμενοι δύο ομιλητές από δέκα λεπτά. Οι λοιποί συνάδελφοι θα μιλήσουν από πέντε λεπτά, όπως προβλέπει ο Κανονισμός. Θα λάβουν όλοι το λόγο εναλλάξ και δεν θα υπάρξουν δευτερολογίες.
Είμεθα σύμφωνοι με αυτά, κύριοι συνάδελφοι;
ΟΛΟΙ ΒΟΥΛΕΥΤΕΣ: Μάλιστα, μάλιστα.
ΠΡΟΕΔΡΟΣ (Απόστολος Κακλαμάνης): Η Νέα Δημοκρατία ορίζει ως ομιλητές τους κυρίους Θεόδωρο Αναγνωστόπουλο, Βύρωνα Πολύδωρα και Χρήστο Ζώη. Το ΠΑ.ΣΟ.Κ. ορίζει τους κυρίους Αναστάσιο Μαντέλη, Διονύσιο Γκούσκο και Βασίλειο Γερανίδη. Το Κομμουνιστικό Κόμμα Ελλάδας ορίζει ως ομιλητή τον Αντιπρόεδρο της Βουλής κ. Παναγιώτη Κοσιώνη και ο Συνασπισμός της Αριστεράς και της Προόδου ορίζει ως ομιλητή τον κ. Φώτη Κουβέλη.

Θα ήθελα να σας προτείνω να ορίσουμε κάποιο χρόνο για να κλείσουμε τη συζήτηση και να διεξαχθεί η ψηφοφορία. Ποιο χρόνο θεωρείτε επαρκή; Ερωτώ πρώτα την Αξιωματική Αντιπολίτευση, που επισπεύδει τη διαδικασία. 
ΠΡΟΚΟΠΗΣ ΠΑΥΛΟΠΟΥΛΟΣ: Κύριε Πρόεδρε, θα το δούμε από τη συζήτηση,
αλλά νομίζω ότι πρέπει να βάλουμε ως άκρο όριο τη 00.30'.
ΑΝΑΣΤΑΣΙΟΣ ΜΑΝΤΕΛΗΣ: Να βάλουμε τη δωδεκάτη, κύριε Πρόεδρε.
ΠΡΟΚΟΠΗΣ ΠΑΥΛΟΠΟΥΛΟΣ: Εάν υπάρχει πρόβλημα...
ΠΡΟΕΔΡΟΣ (Απόστολος Κακλαμάνης): Το αργότερο 00.30', δηλαδή σε εκείνο το σημείο, θα πούμε στον κ. Πολύδωρα "Βύρωνα, όσα είπες, τα είπες, τέλειωσε"! Θα στερηθούμε, βέβαια, σημαντικά πράγματα, αλλά τi να κάνουμε; Λέμε, λοιπόν, για 00.30'. Εάν τελειώσουμε νωρίτερα, τόσο το καλύτερο. 
Πριν μπούμε στη συζήτηση, κύριοι συνάδελφοι, θέλω να θέσω υπόψη σας
ότι ο Πρωθυπουργός υπέβαλε στον Πρόεδρο της Βουλής πρόταση για την επανασύσταση και επαναλειτουργία της διακομματικής επιτροπής για τη μελέτη του προβλήματος των ναρκωτικών. Στη Διάσκεψη των Προέδρων αποφασίσαμε να προτείνουμε να συσταθεί αυτή η διακομματική επιτροπή και να λειτουργήσει με την ανάλογη εφαρμογή των άρθρων 44 και 45 του Κανονισμού της Βουλής, με εξαίρεση το χρόνο υποβολής της εκθέσεώς της, που δεν θα πρέπει να ορισθεί, αλλά να υπάρχει διαρκής μελέτη του προβλήματος και η έκθεση θα υποβληθεί στο τέλος της περιόδου. Μέσα στο διάστημα αυτό μπορεί να υποβάλει προτάσεις στο Σώμα για ζητήματα, τα οποία θα κρίνει ότι μπορεί να απασχολήσουν το Σώμα και να γίνουν οι αναγκαίες παρεμβάσεις.
Για να υπάρχει λειτουργική ευελιξία η πρόταση είναι να απαρτίζεται η επιτροπή από δεκαπέντε Βουλευτές. 'Ετσι πιστεύουμε ότι θα είναι και πιο αποτελεσματική.
Συμφωνείτε με την πρόταση αυτή;
ΠΡΟΚΟΠΗΣ ΠΑΥΛΟΠΟΥΛΟΣ: Μάλιστα, κύριε Πρόεδρε.
ΑΝΑΣΤΑΣΙΟΣ ΜΑΝΤΕΛΗΣ: Συμφωνούμε, κύριε Πρόεδρε.
ΦΩΤΗΣ ΚΟΥΒΕΛΗΣ: Μάλιστα, κύριε Πρόεδρε.
ΠΡΟΕΔΡΟΣ (Απόστολος Κακλαμάνης): Το Σώμα συμφώνησε ομοφώνως.
Εισερχόμαστε τώρα στη συζήτηση της προτάσεως της Νέας Δημοκρατίας.
Ο πρώτος ομιλητής κ. Θεόδωρος Αναγνωστόπουλος έχει το λόγο.
ΘΕΟΔΩΡΟΣ ΑΝΑΓΝΩΣΤΟΠΟΥΛΟΣ: Κυρίες και κύριοι συνάδελφοι, εκτιμώ ότι η συζήτηση της σημερινής πρότασης της Αξιωματικής Αντιπολίτευσης για τη σύσταση εξεταστικής επιτροπής, έχει μια ιδιαίτερη πολιτική σημασία. Την έχει όχι ρητορικά, αλλά ουσιαστικά, διότι έχει άμεση σχέση με το είδος και την ποιότητα της δημοκρατίας μας. 'Εχουν γίνει και άλλες προτάσεις, οι οποίες αφορούσαν ένα συγκεκριμένο τομέα της κοινωνικής ή της οικονομικής μας ζωής. Εδώ όμως μιλάμε για κάτι άλλο και νομίζω ότι αυτό πρέπει επιτέλους να το διαλευκάνουμε και να το λύσουμε οριστικά. 
Γνωρίζετε και γνωρίζουμε όλοι ότι σε ένα μεγάλο τμήμα του πληθυσμού
πλανάται ένα ερώτημα, μια αμφιβολία γύρω από παράνομες ελληνοποιήσεις και το αποτέλεσμα των τελευταίων εθνικών εκλογών. Είναι υπαρκτό θέμα.
Θέλω να υπενθυμίσω στο Σώμα ότι αμέσως μετά τις τελευταίες εθνικές εκλογές, συζητήθηκαν δύο επερωτήσεις σχετικά με το συζητούμενο και απόψε ζήτημα. Είχα συνυπογράψει με άλλους συναδέλφους την πρώτη επερώτηση, η οποία συζητήθηκε στις 26 Μαϊου 2000.
Εκτιμήσαμε ότι η απάντηση που δόθηκε από την Υπουργό Εσωτερικών, Δημόσιας Διοίκησης και Αποκέντρωσης, την κ. Παπανδρέου, δεν ήταν
ικανοποιητική. Καταθέσαμε δεύτερη επερώτηση, η οποία συζητήθηκε στις 8 Δεκεμβρίου του 2000 με παρόντες τότε από την πλευρά της Κυβερνήσεως τον Υφυπουργό Εσωτερικών κ. Καϊσερλή και τον Υφυπουργό Εξωτερικών κ. Νιώτη. 
Οι απαντήσεις που πήραμε και τότε δεν περιείχαν καμία πειστική
εξήγηση. Εκτιμώ ότι ενώ είχαμε παραθέσει έναν όγκο στοιχείων και περιπτώσεων παρανόμως ελληνοποιηθέντων μη εχόντων καμία σχέση με την Ελλάδα, δεν πήραμε απαντήσεις και εξηγήσεις ως όφειλε να μας δώσει η Κυβέρνηση.
Θα σας αναφέρω ένα περιστατικό. Στην πρώτη συζήτηση στις 26 Μαϊου,
δηλαδή ενάμισι μήνα μετά τις εκλογές, στην παράθεση ενός μεγάλου αριθμού παρανόμων ελληνοποιήσεων, όταν γινόταν συζήτηση για την περίπτωση του Ρώσου Κότοβιτς, η κα Παπανδρέου παραδέχθηκε ότι ήταν παρανόμως εγγεγραμμένος στους εκλογικούς καταλόγους και ψήφισε. Τελικά, το πράγμα πέρασε έτσι και ελέχθη από την κυρία Υπουργό τότε -αν ανατρέξετε στα Πρακτικά θα το βρείτε- "Καλά για μία περίπτωση τώρα θα χαλάσουμε τον κόσμο;"
Οφείλω να πω προς το Σώμα πως δεν επιθυμούμε να δημιουργήσουμε εντάσεις και να φορτίσουμε το ήδη ταλαιπωρημένο πολιτικό κλίμα που υπάρχει στη χώρα μας. Εμείς δεν πιστεύουμε στη δομική αντιπολίτευση, όπως πίστευε ο σημερινός Πρωθυπουργός της χώρας που τώρα είναι σοβαρός και κρίνει συχνά την Αντιπολίτευση ως ανεύθυνη, γι'αυτό δεν μπαίνουμε σε ακραίες αμφισβητήσεις που θα βλάψουν διεθνώς και γενικότερα τη χώρα μας. 
'Ομως, έχουν συμβεί κάποια ακραία πράγματα. Είμαι υποχρεωμένος να σας
τονίσω ότι η συζητούμενη υπόθεση έχει περισσότερες πτυχές. Η μία είναι οι παράνομες ελληνοποιήσεις. Είναι θέμα που άπτεται και του Ποινικού Δικαίου, διότι έχουμε αγοροπωλησία της ελληνικής ιθαγένειας. Στη Μόσχα -θα το έχετε ακούσει ή θα το έχετε διαβάσει- πωλείται διαβατήριο με τιμή ανάλογη του ποινικού μητρώου του υποψηφίου 'Ελληνα, δηλαδή βαρύ ποινικό μητρώο, βαρύ το αντάλλαγμα.
'Ετσι, οι ανά την υφήλιο κακοποιοί χωρών προέλευσης της πρώην
Σοβιετικής 'Ενωσης κατέχουν ελληνικά διαβατήρια. Σας υπενθυμίζω ότι μόλις προ δύο εβδομάδων συνελήφθησαν στην Ισπανία διωκόμενοι από την ΙNTERPOL πολίτες της πρώην Σοβιετικής 'Ενωσης, οι οποίοι διέθεταν όλα τα ταξιδιωτικά έγγραφα τα ελληνικά. Γι' αυτό εκτιμώ ότι όλα αυτά τα μεμονωμένα περιστατικά, τα οποία σωρεύονται, πρέπει να προβληματίσουν την ελληνική Κυβέρνηση.
Θέλω να σας υπενθυμίσω -χαίρομαι που είναι παρών- ότι ο Υπουργός Δημοσίας Τάξεως στις 31 Οκτωβρίου του 2000 έκανε δήλωση στην εφημερίδα "ΤΟ ΒΗΜΑ" -μπράβο του- και είπε: "Εξακολουθεί να έχει πολλά παραρτήματα το κύκλωμα ελληνοποίησης αλλοδαπών της χώρας από χώρες της πρώην Σοβιετικής 'Ενωσης". Είναι κάτι το οποίο είναι πασίδηλο και δεν βλέπουμε μέχρι αυτήν τη στιγμή να έχει ληφθεί οποιοδήποτε μέτρο.
'Ομως, οφείλω να πω ότι ενοχλήθηκα ιδιαίτερα και ως 'Ελληνας πολίτης και ως Βουλευτής, όταν δέχθηκα στο γραφείο μου την επίσκεψη του παλιού εκδότη του κ. Γιαννίκου, ο οποίος δραστηριοποιείται επιχειρηματικά στη Ρωσία και ειδικότερα στη Μόσχα. Μάλιστα, οι δραστηριότητές του έχουν φτάσει μέχρι τη μεγάλη εφημερίδα "ΠΡΑΒΔΑ". Μου αφηγήθηκε απίστευτα πράγματα, όπως ότι το ελληνικό γραφείο στη Μόσχα, το λεγόμενο "παράρτημα", λειτουργούσε μέχρι πρότινος με τη γνώση, την ανοχή, αν όχι την έμπνευση και την κάλυψη, των ελληνικών διπλωματικών υπηρεσιών. Εκεί πωλούνται διαβατήρια, ιθαγένειες, υπηκοότητες και ό,τι άλλο θα μπορούσε να πουλήσει μια Ελλάδα, η οποία σήμερα θεάται αυτά ως απλός θεατής.
Μου είπε ότι ντρέπεται ως 'Ελληνας και έγινε έξω φρενών, διότι, όταν πήγε σε ένα εστιατόριο με 'Ελληνα διπλωματικό υπάλληλο, ο σερβιτόρος όταν έμαθε ότι είναι 'Ελληνες τους είπε: "Και εγώ πατριώτης είμαι". Τον ρώτησαν από πού είναι και απάντησε ότι έχει αγοράσει τα σχετικά έγγραφα. 
'Ηλθε λοιπόν στην Ελλάδα και προσπάθησε, όπως μου αφηγήθηκε, να δει
'Ελληνες αρμοδίους. Περιμένει να τον φωνάξει κάποιος 'Ελληνας εισαγγελέας. Μέχρι στιγμής τίποτα από αυτά δε συνέβη. Θέλω να θυμηθείτε, όταν ακόμη σ' αυτά τα θέματα υπήρχαν ευαισθησίες, τι έγινε γύρω από τις ελληνοποιήσεις κάποιων ποδοσφαιριστών ή και αθλητών άλλων αθλημάτων. Χάλασε ο κόσμος.
Τώρα, λοιπόν, είναι ορατό ότι υπάρχουν συγκεκριμένα περιστατικά σε εντυπωσιακό αριθμό. Η Κυβέρνηση όμως παραμένει ασυγκίνητη. Εκτιμούμε ότι αυτό είναι ιδιαίτερα σοβαρό. 'Ηδη μέχρι τώρα πέραν των επερωτήσεων που
έχουμε συζητήσει στη Βουλή, ελληνικές εφημερίδες όλων των τοποθετήσεων και συμπαθειών έχουν ασχοληθεί κατ' επανάληψη σε άρθρα τους και σε δημοσιεύματά τους για το συζητούμενο θέμα. Η "ΕΛΕΥΘΕΡΟΤΥΠΙΑ", η "ΑΠΟΓΕΥΜΑΤΙΝΗ", "ΤΑ ΝΕΑ", ο "ΕΛΕΥΘΕΡΟΣ ΤΥΠΟΣ", ο "ΑΔΕΣΜΕΥΤΟΣ ΤΥΠΟΣ" και ο περιοδικός Τύπος έχουν ασχοληθεί κατ' επανάληψη.
Στοιχεία ήδη αναφερθέντα και άλλα θα καταθέσω στο Σώμα. Το ίδιο θα κάνουν και οι συνάδελφοι που θα μιλήσουν. 'Εχουν ήδη κατατεθεί όμως στις συζητηθείσες επερωτήσεις. Θα επαναφέρω όμως μερικά ονόματα για τα οποία δεν υπήρξαν πειστικές εξηγήσεις. Τα λέω απλώς για να τα θυμηθούμε και αν επιθυμούν οι εκπρόσωποι της Κυβέρνησης ας μας απαντήσουν: Αλεξάντερ Σολόνικ, Σεργκέι Κότοβιτς, Βλαντιμήρ Ταταρένκο. Αυτοί είναι 'Ελληνες με ελληνικά διπλωματικά έγγραφα. Βέβαια είναι 'Ελληνες όσοι απ' αυτούς ζουν διότι μερικοί έχουν σκοτωθεί στις εκκαθαρίσεις λογαριασμών που γίνονται μεταξύ τους.
Θέλω ακόμα να διευκρινίσω από τώρα ότι αυτό που συζητάμε δεν έχει καμία σχέση με 'Ελληνες της αλλοδαπής από τον Πόντο ή από οποιοδήποτε άλλο μέρος του κόσμου. Αυτοί ασφαλώς δικαιούνται και υποχρέωση έχει η Ελλάδα να τους περιθάλψει, να τους αναγνωρίσει.
Πέρα από την επίδραση λοιπόν του θέματος που συζητάμε στην τελευταία εκλογική αναμέτρηση υπάρχει και το μείζον θέμα των παρανόμων ελληνοποιήσεων. Είναι πασίδηλο ότι πωλούνται διαβατήρια. Πιο κάτω θα σας πω και από πού αλλού προκύπτει. Σήμερα πωλείται Ελλάδα προς τρίτους και μάλιστα σε υπόπτους ανθρώπους με κακό και χυδαίο τρόπο. Οι καταγγελίες δεν συγκινούν την Κυβέρνηση. Ούτε οι συζητήσεις ούτε τα δημοσιεύματα. 
Μετά το θόρυβο που δημιουργήθηκε η Αξιωματική Αντιπολίτευση συνέστησε
μια επιτροπή ερεύνης του προβλήματος. Η Κυβέρνηση όρισε και αυτή ελεγκτές δημόσιας διοίκησης για να ερευνήσουν το θέμα. Εάν διαβάσετε τα πορίσματα των ελεγκτών, όπως αυτά κατετέθησαν στους αρμοδίους Υπουργούς, θα διαπιστώσετε ότι έχουν εντοπιστεί σωρείες παρανομιών με υπεύθυνους κρατικούς λειτουργούς. Δεν έχουμε πληροφορηθεί μέχρι στιγμής να έχει γίνει κάτι γύρω απ' αυτό το θέμα.
'Ετσι ο Πρόεδρος της Αξιωματικής Αντιπολίτευσης ο κ. Καραμανλής
συναντήθηκε με τους πολιτικούς αρχηγούς και τους ενημέρωσε για το πόρισμα που προέκυψε από την επιτροπή υπό τον κ. Σημαιοφορίδη που συνέστησε η Νέα Δημοκρατία, για να ερευνήσει το θέμα. Επίσης, ο συνάδελφος ο κ. Πολύδωρας επισκέφθηκε την Υπουργό Δημόσιας Διοίκησης και Εσωτερικών και τους Υπουργούς Δικαιοσύνης και Δημοσίας Τάξεως, τον πρόεδρο της ΕΝΑΕ και της ΚΕΔΚΕ. Ο κ. Ανδρεουλάκος επισκέφθηκε τον εισαγγελέα του Αρείου Πάγου. Σε όλους αυτούς επεδόθη το πόρισμα της επιτροπής.
Δηλαδή η Αξιωματική Αντιπολίτευση παίρνει πρωτοβουλίες πάνω σ' αυτό το θέμα, διότι είναι διάχυτο ότι κάτι σοβαρό υπάρχει. Εύχομαι και ελπίζω να μην έχει την έκταση που εμείς λέμε ή να μην έχει καμία έκταση. Γιατί όμως να μην το πιστοποιήσουμε αυτό;
(Στο σημείο αυτό την Προεδρική 'Εδρα καταλαμβάνει ο Α' Αντιπρόεδρος
της Βουλής κ. ΚΩΝΣΤΑΝΤΙΝΟΣ ΓΕΙΤΟΝΑΣ)
Προτείναμε -και προτείνεται και σήμερα- να συσταθεί μία διακομματική
εξεταστική επιτροπή, η οποία να διερευνήσει το θέμα. Βεβαίως την πλειοψηφία, όπως γνωρίζετε, σε αυτήν την επιτροπή την έχει το ΠΑ.ΣΟ.Κ. και ασφαλώς εκεί από τον έλεγχο που θα γίνει είμαστε βέβαιοι ότι η αντικειμενικότητα και το ενδιαφέρον των Βουλευτών για ένα τόσο ευαίσθητο θέμα θα αποκαλύψει τι συμβαίνει.
Προτείναμε, επίσης, να υπάρξουν εκκαθαρίσεις στους εκλογικούς
καταλόγους. Ακόμη να γίνει κατά νομό μία επιτροπή με συμμετοχή δικαστικού λειτουργού, ώστε να αναζητήσουν και να εντοπίσουν τυχόν παράνομες ελληνοποιήσεις.
'Ολα αυτά δυστυχώς προσκρούουν σε ώτα μη ακουόντων. Οι άλλοτε αφουγκραζόμενοι τα πάντα, τώρα έγιναν βαρήκοοι. 'Ετσι καταλήξαμε σε αυτήν την πρόταση που σήμερα συζητείται. Στο κάτω-κάτω δεν έχουμε και τίποτα άλλο να κάνουμε. Εκεί εξαντλούνται οι δυνατότητες και τα περιθώριά μας. 'Εχουμε, όμως, την αξίωση να υπάρξει μία ευαισθησία και από την πλευρά της Κυβέρνησης.
Κύριοι συνάδελφοι, επιθυμώ να σας πω και να σας υπενθυμίσω ότι σε
όλους τους χώρους της Βουλής οι Βουλευτές, όλοι μας, συζητούν μεταξύ τους για το τι πρέπει να γίνει για την αποκατάσταση των πολιτικών και του πολιτικού κλίματος. Και μάλιστα λέγεται απ' όλους μας, ότι οι ευθύνες της
παρούσας Βουλής είναι τεράστιες. Επιτέλους, δεν πρέπει κάτι να μας συγκινήσει; Δεν πρέπει κάτι να γίνει από την πλευρά αυτού του Σώματος, του Εθνικού Κοινοβουλίου; Επαναλαμβάνω, αυτό έχει μία άμεση σχέση με την ποιότητα και τη λειτουργία της δημοκρατίας.
Σωρεία λόγων, κυρίες και κύριοι συνάδελφοι, κυρίως δημοκρατικής, αλλά και γενικότερης ευαισθησίας επιβάλλουν συναίνεση του Σώματος για τη σύσταση αυτής της επιτροπής, που δεν έχει καμία σχέση με ποινικοποιήσεις ή ό,τι άλλο λέγεται σήμερα. Τονίζω και επαναλαμβάνω, είναι μία επιτροπή από Βουλευτές όλων των κομμάτων και όλων των χώρων, η οποία θα πρέπει εξετάζοντας να διευκρινίσει εάν υπάρχουν παράνομα άνθρωποι 'Ελληνες ώστε 
να ξέρουμε ποιοί είναι, πόσοι είναι, ποια είναι η σύνθεση του πληθυσμού. Δεν ξέρω αν διαβάσατε το βιβλίο του κ. Δρεττάκη. Ομιλεί για την αύξηση
των γεννήσεων, ιδίως για είκοσι χρόνια πριν από τις εκλογές και ενώ

έχουμε ένα αριθμό γεννήσεων α', βλέπεις ότι αυξάνεται το εκλογικό σώμα 7α' και διερωτάται κανείς. Τι μαγικές εικόνες είναι αυτές;
Αυτά, λοιπόν, όλα δεν είναι δυνατό να τα βλέπουμε και να μη μας αγγίζουν. Εκτιμώ, κύριοι συνάδελφοι, ότι πρέπει να το δείτε και να το δούμε όλοι, όχι μέσα από μία οπτική αντιπαλότητος, αλλά από μία οπτική αποκαταστάσεως μερικών απλών πραγμάτων που έχουν σχέση με το δημόσιο βίο της χώρας. Και τονίζω, μακάρι να αποδειχθεί ότι κάνουμε εμείς λάθος. Πάντως ό,τι προκύψει θα είναι ωφέλιμο για το πολιτικό μας σύστημα, διότι μέσα από μία τέτοια επιτροπή θα αποδειχθεί ότι η Βουλή λειτουργεί, ότι λειτουργεί αυτό το αντιπροσωπευτικό Σώμα. Και πρέπει να γίνει αντιληπτό ότι αυτή η Βουλή πρέπει να υποδηλώσει την ύπαρξή της και να διεκδικήσει δικαιώματα που της ανήκουν. Διότι, όπως είπα και πριν, εκτός από το περιστύλιο πρέπει να αποτυπωθεί η αγωνία όλων μας για το μέλλον του τόπου και σε αυτήν την Αίθουσα. Δεν αρκεί, κυρίες και κύριοι συνάδελφοι, να τα συζητούμε απέξω. Είναι γνωστές ακριτομύθιες, είναι γνωστά τα όσα ανταλλάσσονται, οι ανησυχίες, οι αμφιβολίες, το ενδιαφέρον ασφαλώς από μία καλή αφετηρία. Αλλά, επιτέλους μπαίνουμε μέσα στην Αίθουσα και είμαστε μεταμορφωμένοι. 'Εχουμε μία κομματική πειθαρχία, η οποία ισοπεδώνει τα πάντα και δεν αφήνει το σύστημα να προχωρήσει.
Με αυτή, λοιπόν, τη λογική νομιμοποιούμαι να πω προς όλους και προς όλες, χωρίς καμία διάθεση αντιπολιτευτική ή ο,τιδήποτε άλλο ότι πρέπει να το σκεφθείτε και να το σκεφθούμε ιδιαίτερα και πρώτη απ'όλους η Κυβέρνηση.
Εκτιμώ ότι πρέπει να αναλάβουμε ευθύνες και να ξεκαθαρίσουμε αμφιβολίες που ασφαλώς βλάπτουν την πορεία της χώρας και δυστυχώς δηλητηριάζουν και τη δημόσια ζωή. Η Βουλή έχει μετατραπεί -όπως τη ζείτε και οι νεότεροι συνάδελφοι και εμείς που είμαστε λίγο παλαιότεροι- σε ένα άβουλο θεατή και εκτελεστή εντολών διευθυντηρίων. Δεν υπαινίσσομαι τίποτα κακό, αλλά γνωρίζουμε ότι αποφασίζονται ρυθμίσεις νομοθετικές ή ο,τιδήποτε άλλο σε κάποια γραφεία και εισάγονται προς ψήφιση και οι Βουλευτές ψηφίζουν εν ονόματι της κομματικής πειθαρχίας έστω και αν διαφωνούν. Ε, κάποτε πρέπει να κάνουμε μία άλλη αρχή. Κάποτε πρέπει να συνεννοηθούμε ότι πρέπει να στηρίξουμε αυτό το σύστημα. Βουλή θέλουμε, τριακόσιους αντιπροσώπους θέλουμε μέσα στη Βουλή, αλλά να λειτουργούν ως αντιπρόσωποι και εν ονόματι του λαού, όχι εν ονόματι της όποιας εντολής έξωθεν και άλλοθεν. Αυτό έχει μεγάλη σημασία, κύριοι συνάδελφοι, και νομίζω ότι είναι η ώρα να το λάβουμε όλοι σοβαρά υπόψη.
Θέλω να πω ότι πρέπει να συμβάλλουμε προς το να υπάρξει από την πλευρά τη δική μας μία συμβολή σε μερικά πολύ απλά πράγματα και αυτά είναι η θωράκιση και η προστασία της δημοκρατίας που δημιουργήθηκε μετά τη Μεταπολίτευση στην Ελλάδα. Ο Βουλευτής, κυρίες και κύριοι συνάδελφοι, έχει και προσωπική ευθύνη και έχει χρέος να λειτουργεί, να ψηφίζει και να συμπεριφέρεται σε αυτήν την Αίθουσα, όπως εκτιμά ότι το λειτούργημα και το καθήκον του επιτάσσει. Δυστυχώς, αυτή η αρχή, η κατοχυρωμένη στο Σύνταγμα, αυτή η αρχή που τη γνωρίζουμε όλοι έχει παντελώς ξεχαστεί και νομίζω ότι με μία συγκατάθεση για τη σύσταση μιας παρόμοιας εξεταστικής επιτροπής δεν θα υπάρξει ηττημένη η κυβερνητική πτέρυγα και νικητής η πτέρυγα της Αντιπολίτευσης. Θα υπάρξει νικητής μία Βουλή, η οποία θα πει το εξής: Τι συμβαίνει; Τι λέτε; Λέτε ότι έχουμε παράνομες ελληνοποιήσεις,
ότι κάτι συμβαίνει; Το λένε οι ελεγκτές Δημόσιας Διοίκησης, το γράφουν οι εφημερίδες, το λέμε εμείς, φέραμε παραδείγματα, αναφέραμε ονόματα ... Ε, επιτέλους, όλο τον κουφό θα κάνουμε εδώ; Τότε ας μη μεμφόμεθα κανένα, γιατί ο κόσμος μας βλέπει και μας θεωρεί αναξιόπιστους.
Γι' αυτό σας υπενθύμισα προ ολίγου ότι περάσαμε και εποχές μεγάλων πολιτικών ευαισθησιών. Ελληνοποιείτο ένας μπασκετμπολίστας και χάλαγε ο κόσμος και τώρα με σωρεία, με εκατοντάδες, χιλιάδες περιστατικά -ας είναι όσα είναι- έτσι θα καθόμαστε και παρατηρούμε σαν μη συμβαίνει τίποτα; Μα, δεν οφείλουμε να προασπίσουμε το κύρος της Βουλής; Και απευθύνομαι στην κυβερνητική πλειοψηφία, γιατί εκεί θα ξεκαθαρίσει το θέμα και θα βγούμε να τονίσουμε, ότι ακούμε, τι σκέφτεται ο λαός. Δεν βρίσκω δηλαδή κάτι το επιλήψιμο.
Γι' αυτό διερωτώμαι, πώς είναι δυνατόν, συνέχεια, με βάση με
εσφαλμένη λογική των κομματικών πειθαρχιών να μην κάνουμε κινήσεις, παρεμβάσεις, να μην παίρνουμε κάποιες αποφάσεις, οι οποίες θα δικαιώνουν την παρουσία μας εδώ. Κύριοι συνάδελφοι του ΠΑ.ΣΟ.Κ., έχετε ευθύνη. Το διαβάσατε όλοι στις εφημερίδες, σας αναφέραμε στοιχεία, σας αναφέραμε περιστατικά και εν ονόματι της κομματικής πειθαρχίας λέτε μονίμως όχι. Εντάξει όχι, αλλά αύριο όταν ο κόσμος θα μας μέμφεται να μην έχουμε δικαιολογίες και να λέμε, ξέρετε δεν είναι έτσι. Κάποτε πρέπει να πάρουμε αποφάσεις και κάποτε πρέπει η Βουλή να σταθεί στο ύψος της.
Αποφεύγω να αναφέρω περισσότερα στοιχεία. Είναι γραμμένα στα Πρακτικά των δύο επερωτήσεων, υπάρχουν και πολλοί συνάδελφοι που θα μιλήσουν και θα τα επαναφέρουν στο Σώμα. Αλλά νομίζω ότι πρέπει να προβληματισθείτε όλοι, αν θέλετε να θωρακίσουμε την ποιότητα της δημοκρατίας μας και το μέλλον αυτού του τόπου!
Ευχαριστώ.
(Χειροκροτήματα από την πτέρυγα της Νέας Δημοκρατίας)
ΠΡΟΕΔΡΕΥΩΝ (Κωνσταντίνος Γείτονας): Κυρίες και κύριοι συνάδελφοι, ο
Βουλευτής κ. Θεόδωρος Κασσίμης κατέθεσε πρόταση νόμου: "Για την αντιμετώπιση της παράνομης κατοχής, χρήσης και εμπορίας πυροβόλων όπλων και συναφών μηχανισμών και αντικειμένων".
Παραπέμπεται στην αρμόδια Διαρκή Επιτροπή.
Το λόγο έχει ο κ. Μαντέλης.
ΑΝΑΣΤΑΣΙΟΣ ΜΑΝΤΕΛΗΣ: Κυρίες και κύριοι συνάδελφοι, ακούγοντας τον εισηγητή της Νέας Δημοκρατίας απεκόμισα την εντύπωση ότι μας παρακαλά να εξετάσουμε απλά πράγματα και να μάθουμε ποιοί επιτέλους ελληνοποιήθηκαν, δηλαδή ποιών η ιθαγένεια αναγνωρίστηκε ως ελληνική. Αυτό μας ζήτησε. Συστηματικά παρέλειψε να πει ότι η πρόταση της Νέας Δημοκρατίας είναι ότι το ΠΑ.ΣΟ.Κ. αναγνώρισε παράνομα τόσους ομογενείς, όσους χρειαζόταν για να αλλοιώσει, όπως λέει ρητά, το εκλογικό αποτέλεσμα της 9ης Απριλίου. Αυτό το παρέλειψε εντελώς να το πει.
Το πράττει δε η Νέα Δημοκρατία αυτό σήμερα, ένα χρόνο μετά τις
εθνικές εκλογές για τα μάτια του κόσμου. Γιατί; Διότι άφησε με επιμέλεια να διαρρεύσει όλο το χρονικό διάστημα που παρείχε το Σύνταγμα και ο νόμος για να ελέγξει θεσμοθετημένα και συνταγματικά το εκλογικό αποτέλεσμα. Και τούτο για να μην γελοιοποιηθεί επισήμως και με δικαστικές αποφάσεις. 
Υπάρχει ένα ερώτημα: Γιατί το κάνει αυτό η Νέα Δημοκρατία; Η απάντηση
είναι απλή και έχει δύο σκέλη.
Το πρώτο σκέλος: Για να δικαιολογηθεί, να εξευμενήσει, να μπορέσει να ανακουφίσει όλους εκείνους τους φανατικούς, τα πεινασμένα για εξουσία στελέχη της, τα οποία τα είχε υποκινήσει το βράδυ της 9ης Απριλίου 2000 να έχουν ξεσηκωθεί και να εξοργίζουν τον κόσμο με την παρουσία τους, αναζητώντας -θυμόσαστε εκείνη τη βραδιά- να αναλάβουν τα Υπουργεία... 
ΝΙΚΟΛΑΟΣ ΚΑΤΣΑΡΟΣ: Και εσείς χορτάσατε....
ΑΝΑΣΤΑΣΙΟΣ ΜΑΝΤΕΛΗΣ: ...στέλνοντας και αντιπροσώπους τους μάλιστα στον εκτελούντα καθήκοντα Υπουργό Εσωτερικών και να τον εκβιάζουν. Σ' αυτούς έπρεπε να δικαιολογηθεί για ποιο λόγο έχασε τις εκλογές και για να μπορέσει να διατηρηθεί η κομματική ηγεσία στη θέση της, γιατί όλοι γνωρίζουμε ότι αμφισβητείται. 'Οχι όμως μόνο εσωτερικά, αλλά έχει και τις εξωτερικές της απειλές. Και σήμερα χρειάζεται κάτι να πει για να μπορέσει να αμυνθεί απέναντι σ' αυτήν την εξωτερική απειλή, την επαναδραστηριοποίηση του κ. Σαμαρά, τον οποίο ενέπαιξε προεκλογικά ότι θα τον επανεντάξει στο κόμμα και τώρα τον κοροϊδεύει, την κινητοποίηση του κ. Αβραμόπουλου, τον οποίο απέπεμψε αλαζονικά τον Ιούνιο του 1999, όταν

ζήτησε να συζητήσει με το κόμμα και του υποσχέθηκε η ηγεσία της Νέας Δημοκρατίας ότι θα τον ξαναβάλει υποψήφιο στις δημοτικές εκλογές, καθώς και τον κ. Σουφλιά τον οποίο διέγραψε, αν και συνυποψήφιο στην κομματική ηγεσία, γιατί γνώριζε ότι ήταν ο μόνος σοβαρός πολιτικός, ο οποίος μπορούσε να αμφισβητήσει αυτήν την κομματική ηγεσία.
(Θόρυβος, διαμαρτυρίες από την πτέρυγα της Νέας Δημοκρατίας)
Για να δικαιολογηθεί.....
ΠΡΟΕΔΡΕΥΩΝ (Κωνσταντίνος Γείτονας): Σας παρακαλώ! Δεν αρχίζουμε
καλά.
ΝΙΚΟΛΑΟΣ ΚΑΤΣΑΡΟΣ: Μα, κύριε Πρόεδρε....
ΠΡΟΕΔΡΕΥΩΝ (Κωνσταντίνος Γείτονας): Σας παρακαλώ, κύριοι συνάδελφοι! Πού θα πάει αυτό; Ακούγεται ο εισηγητής σας και υπάρχει στην Αίθουσα ησυχία και προσοχή. Ανεβαίνει συνάδελφος άλλου κόμματος να μιλήσει και αρχίζετε αμέσως τις διακοπές. Δεν μπορεί να γίνεται αυτό.
ΕΛΕΥΘΕΡΙΟΣ ΠΑΠΑΝΙΚΟΛΑΟΥ: 'Ηταν ευπρεπέστατος.

ΝΙΚΟΛΑΟΣ ΚΑΤΣΑΡΟΣ: Δεν είναι έτσι, κύριε Πρόεδρε...
ΠΡΟΕΔΡΕΥΩΝ (Κωνσταντίνος Γείτονας): Δεν μπορεί να γίνει αυτό. Σας παρακαλώ! Να μη γράφεται καμία διακοπή στα Πρακτικά.
Συνεχίστε, κύριε Μαντέλη.

ΝΙΚΟΛΑΟΣ ΚΑΤΣΑΡΟΣ:....
ΑΠΟΣΤΟΛΟΣ ΑΝΔΡΕΟΥΛΑΚΟΣ:....
ΑΝΑΣΤΑΣΙΟΣ ΜΑΝΤΕΛΗΣ: Για να δικαιολογηθεί πως είναι δυνατόν με όλη αυτήν την ιστορία, να χάσει από το ΠΑΣΟΚ. Και την ενδιαφέρει -το δεύτερο σκέλος της πρότασης- η πρόκληση σάλου, χωρίς να ενδιαφέρεται εάν αυτό βοηθά τον 'Ελληνα πολίτη, αν βοηθά τους ομογενείς, για τους οποίους δήθεν δείχνει με την πρότασή της ότι θέλει να ψάξει να δει πως ήρθαν και τι κάνουν στην Ελλάδα. Κάνει το σάλο αυτό για να μπορέσει να συγκαλύψει τις δικές της αδυναμίες, διότι είναι εμφανείς αυτές οι αδυναμίες.
Κύριοι συνάδελφοι της Νέας Δημοκρατίας, μην ψάχνετε εκεί να δείτε

γιατί χάσατε τις εκλογές. Τις εκλογές τις χάσατε για τρεις συγκεκριμένους λόγους. 'Ελλειψη πολιτικής ταυτότητας, αμφισβήτηση της ίδιας της πολιτικής σας από τα δικά σας στελέχη και τρίτον αλλεπάλληλα σφάλματα στρατηγικής που έχετε κάνει.
ΕΛΕΥΘΕΡΙΟΣ ΠΑΠΑΝΙΚΟΛΑΟΥ:....
ΑΝΑΣΤΑΣΙΟΣ ΜΑΝΤΕΛΗΣ: 'Ολα αυτά αποδεικνύονται από την ίδια την
πρόταση την οποία έχετε καταθέσει. Η ίδια η πρότασή σας αποδεικνύει και την έλλειψη πολιτικής ευθύνης για όσα χωρίς πρόνοια προκαλέσατε στον ελληνικό λαό.
Κύριοι συνάδελφοι, το 1989, όταν κατέρρευσε η Σοβιετική 'Ενωση, η
πολιτική της Νέας Δημοκρατίας, όπως εκφραζόταν τότε, ήταν η λεηλασία με οποιονδήποτε τρόπο. Περιήρχετο η κυβέρνηση, διά του Υπουργού των Εξωτερικών της στις διάφορες χώρες και προέτρεπε τους ομογενείς να φύγουν και να έρθουν στην Ελλάδα.

ΝΙΚΟΛΑΟΣ ΚΑΤΣΑΡΟΣ:....
ΒΥΡΩΝ ΠΟΛΥΔΩΡΑΣ:....
ΠΡΟΕΔΡΕΥΩΝ (Κωνσταντίνος Γείτονας): Σας παρακαλώ! Θα ασκήσετε εσείς λογοκρισία στο συνάδελφο; Αυτή είναι η αντίληψή σας για την ελεύθερη κυκλοφορία απόψεων μέσα στην Αίθουσα;
ΝΙΚΟΛΑΟΣ ΚΑΤΣΑΡΟΣ:....
ΠΡΟΕΔΡΕΥΩΝ (Κωνσταντίνος Γείτονας): Σας παρακαλώ, κύριε Κατσαρέ! Να μη γράφεται καμία διακοπή.

Συνεχίστε, κύριε Μαντέλη.
ΑΝΑΣΤΑΣΙΟΣ ΜΑΝΤΕΛΗΣ: Κύριε Πρόεδρε, θα σας παρακαλέσω να κρατήσετε το χρόνο από τις διακοπές.
ΑΠΟΣΤΟΛΟΣ ΑΝΔΡΕΟΥΛΑΚΟΣ:....
ΑΝΑΣΤΑΣΙΟΣ ΜΑΝΤΕΛΗΣ: Κύριε Πρόεδρε, μόνο να μου κρατάτε τις διακοπές σας παρακαλώ.
ΝΙΚΟΛΑΟΣ ΚΑΤΣΑΡΟΣ:...
ΒΥΡΩΝ ΠΟΛΥΔΩΡΑΣ: ...
ΑΝΑΣΤΑΣΙΟΣ ΜΑΝΤΕΛΗΣ: Η Νέα Δημοκρατία, κύριοι συνάδελφοι, αντί να ενισχύσει ηθικά και κυρίως υλικά τους ομογενείς, ώστε να μείνουν σ' εκείνους τους τόπους να ισχυροποιηθεί η ελληνική μειονότητα, τους ζήταγε να φύγουν και να έρθουν στην Ελλάδα. Και να μη βρουν τίποτα εδώ στην Ελλάδα, καμία υποστήριξη.
Και αυτό το έκανε όχι για το εθνικό συμφέρον, αλλά για το προσωπικό
συμφέρον. Και είχαν στηριχθεί προσωπικές πολιτικές σ' αυτήν την
κατεύθυνση. Και όταν αυτές οι προσωπικές πολιτικές κατέρρευσαν, γνωρίζετε πολύ καλά, κύριοι συνάδελφοι της Νέας Δημοκρατίας που διαμαρτύρεσθε, ότι αυτές οι προσωπικές πολιτικές οδήγησαν στην κατάρρευση και της δικής σας κυβέρνησης. Εσείς ρίξατε την κυβέρνησή σας, επειδή δεν πέτυχαν αυτές οι προσωπικές πολιτικές της εξωτερικής σας πολιτικής.
Αυτή ήταν η πραγματικότητα. Και βέβαια το 1990 εξέδωσαν μία περίφημη υπουργική απόφαση -στην οποία επικαλούνταν αυτό που ισχύει στο εσωτερικό της χώρας -όταν θέλεις να πάρεις ένα πιστοποιητικό, αν η ταυτότητά σου δεν έχει όλα τα στοιχεία, να κάνεις μια υπεύθυνη δήλωση- με την οποία για να αναγνωρισθεί η ελληνική ιθαγένεια αρκούσε μόνο μια απλή υπεύθυνη δήλωση.
Αυτό, όπως αντιλαμβάνεσθε, άνοιξε τους ασκούς του Αιόλου. 'Ολοι οι ενδιαφερόμενοι, πρώτα απ'όλα αυτοί που είχαν δικαίωμα να αναγνωρισθεί η ιθαγένειά τους, επεδίωξαν να εκμεταλλευθούν αυτήν τη διάταξη, αλλά και πολλοί άλλοι ενδεχόμενα τους οποίους βρήκαμε στη συνέχεια, επεδίωξαν να επωφεληθούν της δικής σας μη συνετής, μη σώφρονος υπουργικής απόφασης. 
Και δεν έφθανε αυτό. Τον Απρίλιο του 1993, την αυθαίρετη αυτή
υπουργική απόφαση, που δεν στηριζόταν πουθενά, τη νομιμοποιήσατε και με νόμο. 'Ο,τι έλεγε αυτή η αυθαίρετη υπουργική απόφαση το θεσμοθετήσατε σε επίπεδο Κοινοβουλίου και ταυτόχρονα δώσατε και την αρμοδιότητα να αναγνωρίζεται η ελληνική ιθαγένεια, να δίδονται διαβατήρια ή να δίδονται εκλογικά βιβλιάρια από το διορισμένο νομάρχη σας. Αυτήν την πολιτική προσπαθήσαμε να αντιμετωπίσουμε στη συνέχεια.
Είναι αναμφίβολο ότι υπήρξαν παρεκτροπές. Είναι αναμφίβολο ότι υπήρξαν μεμονωμένες περιπτώσεις που εκμεταλλεύθηκαν τα κενά που 
δημιούργησε η πολιτική και η νομοθετική πρωτοβουλία της Νέας Δημοκρατίας. Σωρεία αλληλογραφίας, έγγραφα μεταξύ των αρμοδίων υπηρεσιών, μεταξύ των
Υπουργείων Εξωτερικών, Εσωτερικών και Δημόσιας Τάξης για το πώς να

αντιμετωπίσουμε την κατάσταση αυτή. Και βέβαια ήταν αλλεπάλληλες οι αποφάσεις ανακλήσεως ιθαγενειών, που είχαν δοθεί κατά το παρελθόν. Είναι όλες αυτές που αναφέρετε και διαφημίζετε, και οι οποίες έχουν ανακληθεί κατά τα έτη '96, '97, '98, '99.
Το 1998 η Κυβέρνηση δίδει εντολή στο Σώμα Επιθεωρητών Δημόσιας Διοίκησης να ψάξει όλες τις καταγγελίες που υπάρχουν. Οι επιθεωρητές πηγαίνουν σε όλες τις νομαρχίες που υπάρχουν καταγγελίες και ελέγχουν όλους τους φακέλους.
'Ολη αυτήν την αλληλογραφία και ιδιαίτερα το πόρισμα του Σώματος Επιθεωρητών Δημόσιας Διοίκησης, που κατατέθηκε στην κυβέρνηση τον Ιούνιο του 1998 και όχι μετεκλογικά ή μετά την πρόταση της Νέας Δημοκρατίας, όπως ισχυρίστηκε ο εισηγητής της, η Νέα Δημοκρατία το αντέγραψε τρία χρόνια αργότερα για να το εμφανίσει ως πόρισμα δικό της. Και το αντιγράφει λέξη προς λέξη, εκτός από τα συμπεράσματα.
Και ποια ήταν τα συμπεράσματα; Πρώτα απ' όλα το σύνολο των περιπτώσεων που ελέχθησαν και που αναγνωρίζει το πόρισμα της Νέας Δημοκρατίας ήταν τρεις χιλιάδες διακόσιες είκοσι δύο περιπτώσεις. Από αυτές διακόσιοι πενήντα οκτώ φάκελοι είχαν πλαστά δικαιολογητικά και τέσσερις φάκελοι είχαν πλαστές νομαρχιακές αποφάσεις. Το σύνολο είναι διακόσιες εξήντα δύο όλες αυτές εστάλησαν στον εισαγγελέα.
Οι υπόλοιπες περιπτώσεις ήταν περιπτώσεις που αποτελούσαν, όπως λέει το πόρισμα των Επιθεωρητών, παρατυπίες απλές οι οποίες οφειλόντουσαν όχι στο ότι δεν υπήρχε το δικαίωμα αναγνώρισης της ιθαγένειας αλλά στην αδυναμία συνεννόησης στην ελληνική γλώσσα, διαδικασίες που αναφέρονταν σε παράκαμψη αυστηρών τυπικών διαδικασιών και όχι ηθελημένες, αλλά επουσιώδεις παραλείψεις. Και γι' αυτό, το πόρισμα, εκτός απο εκείνους που έστειλε έκτοτε στον εισαγγελέα, καταλήγει ότι αυτό δεν αποτελεί κάποια εσκεμμένη ενέργεια των υπαλλήλων, που επέδειξαν την οφειλόμενη επιμέλεια, αλλά και ούτε ότι αυτοί οι υπάλληλοι το έκαναν για προσπορισμό παρανόμου οφέλους. Και γι' αυτό προτείνει το πόρισμα, το οποίο η ίδια η Νέα Δημοκρατία μας το φέρνει σήμερα κατ' αντιγραφήν του, ότι όλες αυτές οι παραλείψεις που αναφέρονται στα τυπικά στοιχεία είναι συγγνωστές, οριακές και μη πειθαρχικά κολάσιμες. Αυτό είναι.
'Ομως τώρα ας δούμε αυτά καθ'εαυτά τα νούμερα πώς είναι. Λέει η Νέα
Δημοκρατία ότι αλλοιώθηκε το εκλογικό αποτέλεσμα. Ακούσατε ότι οι περιπτώσεις που ελέγχθηκαν ήταν τρεις χιλιάδες διακόσιες είκοσι δύο,
διακόσιες εξήντα δύο έχουν προβλήματα παρανομίας και έχουν σταλεί στον εισαγγελέα και έχουν ανακληθεί οι ιθαγένειες, προ των εκλογών του 2000 βέβαια, οι υπόλοιπες είναι τυπικές, οριακές παρεκκλίσεις. 'Ομως, ας τα παραλείψουμε όλα αυτά.
Για να υπάρξει αλλοίωση του εκλογικού αποτελέσματος, κύριοι συνάδελφοι, θα πρέπει αυτοί των οποίων αναγνωρίστηκε η ιθαγένεια ως ελληνική να ήταν περισσότεροι από τη διαφορά του εκλογικού αποτελέσματος μεταξύ ΠΑ.ΣΟ.Κ. και Νέας Δημοκρατίας, το οποίο ως γνωστόν ανερχόταν στο νούμερο των εβδομήντα δύο χιλιάδων τετρακοσίων εκλογέων.
ΒΑΣΩ ΠΑΠΑΝΔΡΕΟΥ (Υπουργός Εσωτερικών, Δημόσιας Διοίκησης και
Αποκέντρωσης): Θα πρέπει όλοι να ψήφισαν ΠΑ.ΣΟ.Κ.
ΑΝΑΣΤΑΣΙΟΣ ΜΑΝΤΕΛΗΣ: Η διαφορά, λοιπόν, μεταξύ ΠΑ.ΣΟ.Κ. και Νέας
Δημοκρατίας είναι εβδομήντα δύο χιλιάδες τετρακόσιοι ψηφοφόροι. Το σύνολο των ομογενών που αναγνωρίστηκε η ιθαγένειά τους από το 1989 έως και το 1999 ανέρχεται σε εκατόν τρεις χιλιάδες πεντακόσιους εβδομήντα τρεις ομογενείς. Από αυτούς πρέπει να αφαιρέσουμε τους ομογενείς των οποίων αναγνώρισε την ιθαγένεια η Νέα Δημοκρατία από το 1989 έως το 1993: Σαράντα τρεις χιλιάδες οκτακόσιοι είκοσι έξι. Και τούτο γιατί θα ήταν αφελές να πούμε ότι η Νέα Δημοκρατία ελληνοποιούσε παράνομα ομογενείς, για να ψηφίσουν αυτοί μετά από δέκα χρόνια το ΠΑ.ΣΟ.Κ. Οι υπόλοιποι που μένουν είναι πενήντα εννέα χιλιάδες επτακόσιοι σαράντα επτά ομογενείς, αριθμός κατώτερος της διαφοράς μεταξύ ΠΑ.ΣΟ.Κ. και Νέας Δημοκρατίας. Αλλά, δεν είναι μόνον αυτό. Από αυτούς θα πρέπει προφανώς να λάβουμε υπόψη μας τους ομογενείς εκείνους οι οποίοι...
(Θόρυβος-διαμαρτυρίες από την πτέρυγα της Νέας Δημοκρατίας) ΠΡΟΕΔΡΕΥΩΝ (Κωνσταντίνος Γείτονας): Συνεχίστε, κύριε Μαντέλη.
Παρακαλώ, να μη γράφεται καμία διακοπή.
ΑΝΑΣΤΑΣΙΟΣ ΜΑΝΤΕΛΗΣ: Πολλή γύμνια και πολλή ευτέλεια επιχειρημάτων
από την πλευρά της Νέας Δημοκρατίας.
Από τους πενήντα εννέα χιλιάδες επτακόσιους σαράντα επτά ομογενείς,
κύριοι συνάδελφοι, προφανώς θα πρέπει να ελέγξουμε, κατά τη Νέα Δημοκρατία, αυτούς που αναγνωρίστηκε η ιθαγένειά τους και πήραν εκλογικό βιβλιάριο μετά τις εκλογές του 1996, δηλαδή μετά τις 31 Μαρτίου 1996 μέχρι 31 Μαρτίου 1999, γιατί μετά οι υπόλοιποι δεν πρόλαβαν να έχουν εκλογικό βιβλιάριο ως γνωστόν. Οι προηγούμενοι, από τις εκλογές του 1996 είχαν ψηφίσει κανονικά. Η Νέα Δημοκρατία δεν προσέβαλε ποτέ και δεν τόλμησε ποτέ να πεί ότι αυτοί δεν ήταν κανονικοί. Και το κυριότερο βέβαια θα ήταν πάλι αφελές να πούμε ότι αυτοί προ έξι ή επτά ή προ οκτώ χρόνων εκβιάστηκαν τότε για να ψηφίσουν, το ΠΑ.ΣΟ.Κ. όπως θέλει να λέει η Νέα Δημοκρατία, τον Απρίλιο του 2000.
Πόσοι είναι αυτοί που απομένουν και πήραν την ελληνική ιθαγένεια ή αναγνωρίστηκε η ιθαγένειά τους και πήραν εκλογικό βιβλιάριο από το 1996 μέχρι τις 31 Μαρτίου 1999; Μόλις είκοσι δύο χιλιάδες διακόσιοι πενήντα ομογενείς, αριθμός πολύ κατώτερος της διαφοράς. Αλλά και από αυτούς, κύριοι συνάδελφοι, θα πρέπει προφανώς να αφαιρέσουμε αυτούς των οποίων την ελληνική ιθαγένεια απέδωσαν ή αναγνώρισαν οι Νομάρχες που εκλέχθηκαν με τη σημαία και ανήκουν στη Νέα Δημοκρατία-των οποίων ο αριθμός ανέρχεται σε εννέα χιλιάδες επτακόσιους πενήντα ομογενείς. Μένουν δώδεκα χιλιάδες διακόσιοι πενήντα ομογενείς, κύριοι συνάδελφοι, για να ελέγξουμε, αριθμός πολύ κατώτερος της διαφοράς και από αυτούς θα πρέπει, κυρία Υπουργέ των Εσωτερικών, να ψάξουμε να βρούμε σε ποιους από αυτούς παράνομα αναγνωρίστηκε η ιδιότητα. Προφανώς υπάρχουν πάρα πολλοί -η πλειοψηφία- στους οποίους νομίμως αναγνωρίστηκε η ιδιότητα. Μένει να ελέγξουμε ποιοι από αυτούς εψήφισαν -γιατί δεν εψήφισαν όλοι- και ποιοι από αυτούς που εψήφισαν, εκβιάστηκαν από το ΠΑΣΟΚ για να ψηφίσουν. Αντιλαμβάνεσθε, λοιπόν, πόσο ευτελής είναι η πρόταση της Νέας Δημοκρατίας.
'Ομως, κύριοι συνάδελφοι, σας έλεγα ότι υπάρχει έλλειψη πολιτικής. Σε τι συνίσταται αυτή η έλλειψη πολιτικής; 'Οταν η Νέα Δημοκρατία απεφάσισε να βγάλει εκείνες τις αποφάσεις του 1990 και το νόμο του 1993 και να περιέρχεται τις χώρες της πρώην Σοβιετικής 'Ενωσης και να καλεί τους ομογενείς να έλθουν στην Ελλάδα, τους έφερνε εδώ και οι άνθρωποι δεν είχαν πού την κεφαλήν κλίναι. Δεν είχαν σπίτι να μείνουν, δεν είχαν δουλειά να εργασθούν. Ως ζητιάνοι περιήρχοντο τους δρόμους των μεγάλων πόλεων και τα χωριά της Ελλάδος. Εξευτελίζετο η προσωπικότητά τους. 
Πολλοί δε ήταν άξιοι και αξιοπρεπείς άνθρωποι. Καμία πολιτική δεν υπήρχε επί αυτών.
Ποια είναι η πολιτική του ΠΑΣΟΚ πάνω σ' αυτό; Εμείς φροντίσαμε αυτοί οι άνθρωποι που έρχονται στην Ελλάδα να έχουν στον ήλιο μοίρα και καθιερώσαμε μια σειρά πολιτικών. Πρώτα-πρώτα, δεν πιστεύουμε ότι πρέπει η ελληνική μειονότητα να εγκαταλείπει τους τόπους της και να έρχεται στην Ελλάδα. Πιστεύουμε ότι πρέπει να στηρίζεται ηθικά και υλικά εκεί. Να έχουμε ισχυρές μειονότητες σ' όλες τις χώρες και της Ευρώπης και της Κεντρικής και της Ανατολικής και της Δυτικής, σ' όλο τον κόσμο. Μας ενδιαφέρει, γιατί είμαστε δικτυακό έθνος.
Δεύτερον, φροντίσαμε να υπάρξει συγκεκριμένη στεγαστική πολιτική. Δωρεάν παροχή οικοπέδου, επιδοτούμενη ιδιοκατοίκηση, επιδότηση της κατασκευής ή τη βελτίωση της ιδιόκτητης κατοικίας, επιδότηση ενοικίασης κατοικίας, στέγαση μέσα από τον Οργανισμό Εργατικής Κατοικίας με λιγότερα κριτήρια απ' ό,τι χρειάζεται για να πάρει κάποιος δάνειο από την Εργατική Κατοικία, καθορισμός ζωνών εγκατάστασης με περισσότερα κίνητρα στην παραμεθόρια περιοχή και στα νησιά και λιγότερα στις μεγαλες πόλεις και πολεοδόμηση των εκτάσεων. Τις εκτάσεις και τα οικόπεδα που δίναμε φροντίζαμε να πολεοδομούνται για να μπορούν να κτίσουν. Και βέβαια, δώσαμε δωρεάν άδειες κατασκευής των οικοδομών τους.
(Θόρυβος-διαμαρτυρίες από την πτέρυγα της Νέας Δημοκρατίας)
ΑΠΟΣΤΟΛΟΣ ΑΝΔΡΕΟΥΛΑΚΟΣ: Τους εξαγοράζατε.
ΠΡΟΕΔΡΕΥΩΝ (Κωνσταντίνος Γείτονας): Κύριοι συνάδελφοι, σας παρακαλώ. ΑΝΑΣΤΑΣΙΟΣ ΜΑΝΤΕΛΗΣ: Αυτό λέτε εσείς εξαγορά. Αυτή είναι, κύριοι
συνάδελφοι η διαφορά μας.
Προχωρήσαμε στην αγροτική αποκατάσταση όσων ήταν αγρότες. Προχωρήσαμε σε ειδικές ρυθμίσεις για να μπορούν να απασχοληθούν στον δημόσιο τομέα. Γνωρίζετε πολύ καλά ότι υπάρχει ειδική πριμοδότηση 5% σε όλες τις προσλήψεις στο δημόσιο τομέα, ώστε να προσλαμβάνονται οι ομογενείς και μάλιστα χωρίς όριο ηλικίας.
ΠΑΡΘΕΝΑ ΦΟΥΝΤΟΥΚΙΔΟΥ: Δεν είναι για τους ομογενείς, για τους
αλλογενείς γίνεται λόγος, κύριε Πρόεδρε.
ΠΡΟΕΔΡΕΥΩΝ (Κωνσταντίνος Γείτονας): Κυρία συνάδελφε, σας παρακαλώ. Δεν είναι τακτική αυτή. Δεν τιμά ούτε εσάς ούτε το κόμμα σας αυτή η συμπεριφορά.
ΑΝΑΣΤΑΣΙΟΣ ΜΑΝΤΕΛΗΣ: Προχωρήσαμε, στην επαγγελματική κατάρτιση όσων ήλθαν από τις χώρες αυτές. Συστηματικά προγράμματα επιμόρφωσης για να μπορούν να πιάσουν δουλειές στα σύγχρονα αντικείμενα και τέλος φροντίσαμε για τον πολιτισμό και την ελληνική γλώσσα. Δημιουργήσαμε ειδικά μαθήματα και ειδικά σχολεία. Αυτοί οι ομογενείς οι οποίοι είχαν ξεχάσει την ελληνική γλώσσα μπορούν να ξαναμάθουν την ελληνική γλώσσα.
Θα μπορούσε να αναφέρει κανείς και πολλά άλλα παραδείγματα. Απ' όλα αυτά όμως που σας είπα προηγούμενα, αποδεικνύεται ότι δεν υπάρχει καμία ανάγκη σύστασης εξεταστικής επιτροπής. Αν χρειαζόταν να γίνει μια εξεταστική επιτροπή, θα έπρεπε να την κάνει η Νέα Δημοκρατία στο εσωτερικό της, για να αναζητήσει τα αίτια έλλειψης πολιτικής και αδυναμίας ανταπόκρισης στις προσδοκίες των πολιτών. Αλλά αυτό είναι εσωτερικό της θέμα και δεν ενδιαφέρει τον ελληνικό λαό.
Ευχαριστώ, κύριε Πρόεδρε.
(Χειροκροτήματα από την πτέρυγα του ΠΑΣΟΚ) (Θόρυβος-διαμαρτυρίες από την πτέρυγα της Νέας Δημοκρατίας)
ΠΡΟΕΔΡΕΥΩΝ (Κωνσταντίνος Γείτονας): Θα συνεχίσετε, κύριε Ανδρεουλάκο, να φωνασκείτε; Σας παρακαλώ.
Το λόγο έχει ο Ε' Αντιπρόεδρος της Βουλής κ. Παναγιώτης Κοσιώνης, εκ μέρους του Κομμουνιστικού Κόμματος Ελλάδος.
ΠΑΝΑΓΙΩΤΗΣ ΚΟΣΙΩΝΗΣ (Ε' Αντιπρόεδρος της Βουλής): Αγαπητοί συνάδελφοι, μια πρόταση για τη δημιουργία εξεταστικής επιτροπής είναι πάντοτε μια πάρα πολύ σοβαρή υπόθεση κοινοβουλευτικού ή πολιτικού ελέγχου και πρέπει να αντιμετωπίζεται και με ανάλογη σοβαρότητα. Θα προσπαθήσουμε να το κάνουμε κι εμείς από την πλευρά μας γιατί είναι ένα θέμα που δημιουργεί εντάσεις και από ό,τι φάνηκε ευθύς εξ αρχής χωρίς ένταση αυτό το πράγμα δεν μπορεί να συζητηθεί. Κατά τη γνώμη μας μπορεί, αλλά καλλιεργείται μια ένταση εδώ και καιρό γύρω από αυτό το θέμα.
Το πρώτο πράγμα το οποίο για μας έχει μια ιδιαίτερη σημασία είναι το πολιτικό κλίμα μέσα στο οποίο καλλιεργείται αυτό το πρόβλημα το οποίο είναι υπαρκτό σε μικρότερο ή σε μεγαλύτερο βαθμό. Και δεν λέμε για το
πολιτικό κλίμα αυτήν τη στιγμή, μιλάμε για ένα πολιτικό κλίμα το οποίο με υφέσεις και εξάρσεις υπάρχει από το 1989-1990 μέχρι και σήμερα, κάθε φορά που δημιουργείται ένα τέτοιο θέμα με τις "σκούπες" και με ορισμένα άλλα προβλήματα τα οποία εμφανίζονται κατά διαστήματα.
Ποιο κατά τη γνώμη μας έχει μια ιδιαίτερη σημασία. Αμέσως μετά την αλλαγή της πολιτικοοικονομικής και κοινωνικής δομής σε αυτά τα πρώην σοσιαλιστικά καθεστώτα, όσο και αν η έκφραση ενοχλεί κάποιους ή κάποιοι άλλοι με κροκοδείλια δάκρυα σήμερα παραδέχονται ότι δεν ήταν σωστό να αλλάξει αυτή η κατάσταση, δημιουργήθηκαν ορισμένες καινούριες συνθήκες, δηλαδή φτώχεια, ανεργία, αβεβαιότητα, η οποία έφτασε τα όρια της ανασφάλειας λόγω εσωτερικών συγκρούσεων, που αναπτύχθηκαν μέσα σε αυτά τα πλαίσια της πρώην Σοβιετικής 'Ενωσης, οι οποίες συγκρούσεις ενθαρρύνθηκαν και από τα έξω -δεν ήταν μόνο εσωτερικοί λόγοι- και από τις Ηνωμένες Πολιτείες και από την Ευρωπαϊκή 'Ενωση.
'Οταν δημιουργήθηκε αυτό το κλίμα μέσα σε αυτές τις χώρες άρχισε να δημιουργείται μια τάση φυγής, περισσότερο των ανθρώπων, οι οποίοι είχαν κάποια σχέση με τον Ελληνισμό, 'Ηταν άνθρωποι οι οποίοι κράταγαν από παλιά κάτι από την ελληνική ιθαγένεια. Μέσα σε αυτούς βέβαια υπήρχαν και πάρα πολλοί άλλοι, οι οποίοι δεν είχαν καμία σχέση με παλιννόστιση με την έννοια που προβάλλεται. Πέρασαν και εγκληματικά στοιχεία και μαφιόζοι και άλλοι. Αυτό, όμως, όταν δημιουργήθηκε υπήρχε μια τάση από της ελληνικής 
πλευράς η οποία ενθάρρυνε την παλιννόστιση με την καλή ή την κακή έννοια. Και το ξέρετε ότι εφαρμόστηκε πάρα πολύ σωστά.
Βέβαια επειδή λέχθηκε πιο μπροστά και δημιουργήθηκαν κάποιες

αντιδράσεις, εγώ οφείλω να πω ότι δεν επιζητώ καμία σύγκρουση, καμία οξύτητα, αλλά δεν ξέρω μερικές φορές η μνήμη είναι ένα πολύ δυσάρεστο πράγμα για μερικούς. Ξεχάσαμε δηλαδή τους χορούς, τα τσάμικα και την ενθάρρυνση στη νότιο Αλβανία, ελάτε κάτω στη γη της επαγγελίας; Και από την άλλη μεριά και από την πλευρά των κυβερνήσεων του ΠΑ.ΣΟ.Κ., με αυτή η τεχνητή διεύρυνση του Ελληνισμού που προέβλεπε ότι υπήρχε Ελληνισμός ακόμα και σε περιοχές που δεν υπήρχε κανένας 'Ελληνας, δημιουργήθηκε, λοιπόν, αυτή η τάση η οποία περιέβαλε και διάφορους άλλους.
Αυτό το οποίο λέγεται, δεν λέχθηκε σήμερα το έχω ακούσει σε άλλες τοποθετήσεις από την πλευρά συναδέλφων της Νέας Δημοκρατίας ότι κι εμείς την πάθαμε στην αρχή, αλλά ήταν οξύ το πρόβλημα και ήταν και πρωτόγνωρο, κατά την γνώμη μας δεν ευσταθεί. 'Ηταν οξύ και έπρεπε να παρθούν μέτρα. Πρωτόγνωρο δεν ήταν γιατί ο Ελληνισμός έχει αντιμετωπίσει τέτοια προβλήματα εδώ και εκατόν εξήντα χρόνια και πιο μπροστά. Υπήρχαν τρόποι να μην παίζει κανείς με τον πόνο αυτών των ανθρώπων και να βάζει και ορισμένα όρια για να γίνεται μια νόμιμη απόκτηση της ελληνικής ιθαγένειας.
Αυτό το στοιχείο του κλίματος, το οποίο είμαι σίγουρος ότι θα αναβιώσει πάλι, θα πάρει μια οξύτητα τώρα και θα έχει και κάποια αποτελέσματα, τα οποία είναι δυσάρεστα τις περισσότερες φορές, είναι το πρώτο κατά τη γνώμη μας στοιχείο. Το δεύτερο είναι το κείμενο της πρότασης της Νέας Δημοκρατίας και το λέω με απόλυτη ειλικρίνεια, κύριοι συνάδελφοι, ότι το διάβασα πολλές φορές για να βγάλω συμπέρασμα τι επιδιώκει. Αφήνει πολλά ενδεχόμενα. Κατά τη γνώμη μου υπάρχουν τρία τέσσερα. 'Ενα από αυτά είναι, ας πούμε, ότι θέλει η Νέα Δημοκρατία να γίνει μια καταγραφή των παρανομιών και να υπάρχει ένας κολασμός των υπευθύνων. Μια περίπτωση είναι αυτή.
Η δεύτερη περίπτωση είναι να θέλουμε να το διορθώσουμε αυτό το
πράγμα, να το κάνουμε καλύτερα, να μη γίνονται παράνομες ελληνοποιήσεις. Μια τρίτη περίπτωση -βέβαια δεν ακούστηκε και δεν το λέω πάλι έτσι

για να δημιουργήσω κάποιο πρόβλημα- είναι αυτή με το εκλογικό αποτέλεσμα. Απ' ό,τι έχω καταλάβει μέχρι τώρα η Νέα Δημοκρατία δεν βάζει θέμα
νόθευσης του εκλογικού αποτελέσματος. 'Ομως, το λέει μέσα στην
εισηγητική έκθεση.
Τέταρτη περίπτωση. Επαφίεται στη δημιουργία πάλι ενός πολιτικού κλίματος, το οποίο μέσα στη γενικότερη τάση της διαπλοκολογίας που υπάρχει, συντηρεί αυτό το κλίμα.
Ας πάρουμε την πρώτη περίπτωση. Αυτό που λέει στην παράγραφο 2 στο εδάφιο α' η εισηγητική έκθεση της Νέας Δημοκρατίας είναι πολύ σωστό. Κανένας δεν γνωρίζει πόσες είναι οι ελληνοποιήσεις. Κανένας δεν γνωρίζει

πόσες είναι παράνομες και κανένας δεν γνωρίζει πόσες έχουν αναγραφεί στους εκλογικούς καταλόγους. Στο β' και στο γ' όμως αρχίζει σιγά-σιγά και εξασθενίζει το πράγμα από πλευράς πολιτικής έκφρασης. Μιλά
παραδείγματος χάρη για συγχύσεις και διάχυση αρμοδιοτήτων. Το ερώτημα
σε αυτήν την περίπτωση είναι το εξής: Είναι θέμα παρανομιών ή είναι προβλήματα σύγχυσης και αν μπορούμε αυτά τα πράγματα να τα επιλύσουμε με κάποιον τρόπο.
Υπάρχει βέβαια και το πόρισμα των ελεγκτών Δημόσιας Διοίκησης. Αναφέρθηκε από το συνάδελφο, ο οποίος το παρουσίασε με τον δικό του τρόπο. Πάντως, πολλές φορές έχω ακούσει ότι αυτά τα θεσμικά όργανα, τα οποία λειτουργούν, έξω από τη Βουλή -τους έχουμε δώσει μια εγκυρότητα και φαίνεται ότι έχουν και μια φερεγγυότητα- έχουν βγάλει ορισμένα συμπεράσματα. Τα συμπεράσματα αυτά είναι ότι δεν έγιναν παρανομίες. 'Εγιναν παραλείψεις, έγιναν διάφοροι χαρακτηρισμοί, αλλά δεν έγιναν, εν πάση περιπτώσει, παρανομίες.
Εάν θέλουμε τώρα να καταλήξουμε κάπου, να δούμε που έχουν γίνει
παράνομα πράγματα υπάρχουν τρόποι. Οι ελεγκτές Δημόσιας Διοίκησης έχουν το δικαίωμα κατόπιν εντολής του Υπουργείου Εσωτερικών, Δημόσιας Διοίκησης και Αποκέντρωσης να κάνουν επανέλεγχο με κάθε λεπτομερεια σε κάθε περίπτωση και υπάρχει και ο ν. 2790/2000 που και αυτός με αυτές τις επιτροπές δίνει το δικαίωμα στην τελευταία παράγραφο 16 να γίνει επανέλεγχος όλων των περίπτωσεων. Μπορεί να τα κάνει αυτά τα πράγματα μια εξεταστική των πραγμάτων επιτροπή; Να καθήσει δηλαδή να εξετάσει τις δεκάδες χιλιάδες υποτιθέμενες παράνομες ή νόμιμες ελληνοποιήσεις; Δεν θα καταλήξει πουθενά, αυτό είναι πασίγνωστο. Υπάρχουν τρόποι λοιπόν άλλοι. 
Εάν θέλουμε να το διορθώσουμε για να μη γίνεται, υπάρχει αγαπητοί
συνάδελφοι, η Επιτροπή Θεσμών και Διαφάνειας. Να τη συγκαλέσουμε με απόφαση της Βουλής, με απόφαση της Διάσκεψης των Προέδρων και να το συζητήσουμε. Να πάμε με συγκεκριμένες προτάσεις, να γίνουν βελτιώσεις, για να σταματήσει αυτό το πράγμα, όπου παίζει με τον πόνο κάποιων ομογενών, που υπάρχουν στο εξωτερικό και αφήνει και περιθώρια να περνάνε και αυτοί που είπα πιο μπροστά που είναι μαφιόζοι, εγκληματίες και άνθρωποι που δεν έχουν καμία σχέση με την ομογένεια.
Υπάρχουν, λοιπόν, πάρα πολλοί τρόποι, που μπορούν να καταλαγιάσουν και το κλίμα που οδηγεί πολλές φορές σε άλλες εκτιμήσεις και από το Υπουργείο Δημοσίας Τάξεως, όπως έχει γίνει πολλές φορές με αυτές τις σκούπες, γιατί το κλίμα αυτό ανεβάζει τη θερμοκρασία και ξέρετε ότι μαζί με τα ξερά καίγονται και τα χλωρά. 'Οποιος έχει ασχοληθεί πολύ καλά με αυτά τα θέματα και έχει συζητήσει με αυτούς τους ανθρώπους, θα μπορούσε να ξέρει πόσοι έχουν καεί που στο κάτω κάτω της γραφής δεν είχαν άδικο. Είναι αυτό το κλίμα που δημιουργεί τη ξενοφοβία.
Το τρίτο ενδεχόμενο είναι αυτό που λέμε για το εκλογικό αποτέλεσμα. Να πω πάλι με ειλικρίνεια κάτι που εμένα με ξένισε. Στην πρώτη παράγραφο λέει για τις παράνομες ελληνοποιήσεις κλπ. Στο τέλος της πρώτης παραγράφου κολλάει και αυτό που λέει διασπάθιση δισεκατομμυρίων, προεκλογικοί διορισμοί μέσα από τον ΟΑΕΔ, μέσα από τα προγράμματα κλπ. Αυτό τώρα δεν μπορώ να καταλάβω γιατί καταγράφεται εκεί. Αυτό, αγαπητοί συνάδελφοι, είναι υπόθεση εκατόν εξήντα χρόνων τώρα.
Αυτό είναι παιχνίδι, το οποίο κάνουν όλες οι ελληνικές κυβερνήσεις λίγο πριν από τις εκλογές. Βέβαια εκείνο που δεν θέλουν να παραδεχθούν οι συνάδελφοι της Νέας Δημοκρατίας είναι ότι το ΠΑ.ΣΟ.Κ. έχει αποκτήσει ειδικό ταλέντο σε τέτοιες περιπτώσεις. 'Εγινε καλός μαθητής σ' αυτά τα θέματα προεκλογικού χαρακτήρα. Εξαγορά συνειδήσεων, εκβιασμοί, δημιουργία ψεύτικων ελπίδων είναι μέσα και αυτό. Και είναι τόσο συνηθισμένο αυτό το πράγμα που όταν αρχίζουν οι παροχολογίες και οι εξαγγελίες ο κοσμάκης ο απλός καταλαβαίνει πότε πάμε για εκλογές. Δεν χρειάζεται να γίνει προκήρυξη των εκλογών, το καταλαβαίνει πιο μπροστά. Αντιλαμβάνεται θετικά ή αρνητικά ότι πάμε για μια εκλογική αναμέτρηση.
Είναι σωστό ότι κανένας δεν γνωρίζει πόσοι έχουν ελληνοποιηθεί, είναι σωστό επίσης ότι κανένας δεν ξέρει -τουλάχιστον εμείς δεν το ξέρουμε-πόσοι έχουν γραφτεί στους εκλογικούς καταλόγους και πόσοι έχουν ψηφίσει. Αλλά κοιτάζοντας έτσι γενικά από τις πληροφορίες που έχουμε από τους αριθμούς φαίνονται ότι τα πράγματα είναι μισά-μισά. Πόσοι μπήκαν
τότε επί κυβερνήσεων Νέας Δημοκρατίας και πόσοι μπήκαν μετά επί κυβερνήσεων του ΠΑ.ΣΟ.Κ. Και το ερώτημα είναι, μα, ψήφισαν όλοι ΠΑ.ΣΟ.Κ.; Για να λέμε τώρα για το εκλογικό αποτέλεσμα, αν και είπα πιο μπροστά ότι δεν τοποθετεί τόσο έντονα από την πλευρά της Νέας Δημοκρατίας.
Το τελευταίο είναι το πολιτικό κλίμα που δημιουργείται το οποίο κατά τη γνώμη μας είναι πάρα πολύ άσχημο σε τέτοιες περιπτώσεις. Δημιουργεί αβεβαιότητα και σ' αυτούς που έχουν πάρει νόμιμα την ιθαγένεια. Γιατί σε μια επανάκριση ή επανέλεγχο δεν ξέρουν και αυτοί που θα βρεθούν. Και αν γυρίσετε λιγάκι τα χωριά θα δείτε ότι η αβεβαιότητα αυτή είναι πολύ έντονη. Και δεν είναι μόνο απ' αυτό, είναι ότι οι περισσότεροι απ' αυτούς δεν έχουν αποκατασταθεί, δεν έχουν βρει δουλειά, δεν έχουν σπίτια. 'Ακουσα από τον κ. Μαντέλη φοβερά πράγματα, μπορεί τώρα αυτά να τα έχουν κάνει οι κυβερνήσεις του ΠΑ.ΣΟ.Κ. και εγώ προσωπικά από το Νομό Αχαϊας να μη το έχω καταλάβει;
'Εγιναν πάρα πολλά και πολλά απ' αυτά που περιγράφονται μέσα στην εισηγητική έκθεση της Νέας Δημοκρατίας. Και έγιναν με έναν πολύ έντεχνο τρόπο, επιστημονικό τρόπο θα έλεγα. Δεν λέω για παρανομίες, λέω για όλο αυτό το πράγμα, την εκμετάλλευση, τις στάσεις ορισμένων ανθρώπων που νιώθουν αβεβαιότητα στις πρώην χώρες της Σοβιετικής 'Ενωσης για να έρθουν προς τα εδώ. Αλλά αγαπητοί συνάδελφοι δεν είναι νόστος εκείνος που σπρώχνει τους περισσότερους ανθρώπους να έρθουν εδώ. Είναι η κατάντια αυτών των χωρών σήμερα. Και κάποτε δεν υπήρχε αυτό το πράγμα, γιατί τουλάχιστον πέντε -έξι πράγματα τα είχαν με σιγουριά.
Θεωρούμε ότι η πρόταση αυτή της Νέας Δημοκρατίας, θα μπορούσε να βρει διέξοδο με άλλους τρόπους αν θέλουμε να αναδειχθούν οι ποινικές ευθύνες ή αν θέλουμε να κάνουμε διόρθωση. Αυτό το πράγμα μόνο η εξεταστική των πραγμάτων επιτροπή δεν μπορεί να το κάνει. Υπάρχουν νόμοι, υπάρχουν μηχανισμοί, υπάρχει η Επιτροπή Θεσμών και Διαφάνειας, μέσα από την οποία μπορούμε να κάνουμε προτάσεις τέτοιες, που να δημιουργηθεί ένας μηχανισμός να ελέγχει αυτήν την κατάσταση που έχει καταντήσει όχι καλή. Δεν θα αναφερθώ βέβαια τόσο για τις ελληνοποιήσεις αθλητών που έγιναν τότε και είναι πολύ σοβαρό το θέμα και μην αρχίζουμε να το χλευάζουμε. Χαμογελάκια δημιουργεί μόνον αυτό τώρα, που το θυμόμαστε. Δεν θα ψηφίσουμε την πρόταση της Νέας Δημοκρατίας. Ευχαριστώ.
ΠΡΟΕΔΡΕΥΩΝ (Κωνσταντίνος Γείτονας): Ο κ. Φώτης Κουβέλης εκ μέρους του Συνασπισμού της Αριστεράς και της Προόδου έχει το λόγο.
ΦΩΤΗΣ ΚΟΥΒΕΛΗΣ: Κυρίες και κύριοι συνάδελφοι, το θέμα των ομογενών
των παλιννοστησάντων ή εκείνων που θα επιστρέψουν και στο προσεχές ή στο απώτερο μέλλον στη χώρα μας δεν είναι εκλογικό και είναι προφανές αυτό. Είναι βαθύτατα κοινωνικό και πολιτικό με την έννοια ότι αυτοί οι συμπατριώτες μας, περιμένουν την κατάλληλη αντιμετώπιση, την κατάλληλη υποδοχή, έτσι ώστε ενεργά να ενταχθούν στην ελληνική πραγματικότητα. Και αυτό δεν έχει συμβεί μέχρι σήμερα ή ακριβέστερα δεν έχει συμβεί στον επιθυμητό βαθμό, αλλά και σε εκείνο που έχει υποχρέωση η ελληνική πολιτεία να ανταποκρίνεται. Και αυτό δεν είναι τίποτε άλλο παρά η ουσιαστική συσσωμάτωση των συμπατριωτών μας στην ελληνική οικονομική και κοινωνική πραγματικότητα.
Είναι γεγονός, κυρίες και κύριοι συναδελφοι, ότι οι

παλιννοστήσαντες υπήρξαν αντικείμενο πολιτικής και κομματικής εκμετάλλευσης. Είναι γεγονός ότι αφειδώς, πλουσιοπάροχα έλαβαν υποσχέσεις ότι θα λύσουν τα προβλήματά τους και είναι επίσης γεγονός ότι εξακολουθούν να βιώνουν μια δύσκολη ελληνική πραγματικότητα μετά από την εκούσια ή εκ των πραγμάτων επιλογή τους να επιστρέψουν στη χώρα στην οποία οι πρόγονοί τους έχουν γεννηθεί και από την οποία κατάγονται. 
'Οπως επίσης, κυρίες και κύριοι συναδέλφοι, είναι γεγονός ότι υπάρχει
ένα εμπόριο διαβατηρίων σε κάποιες υπηρεσίες του Υπουργείου Εξωτερικών στις ξένες χώρες ότι έναντι κάποιων εκατοντάδων χιλιάδων δραχμών δίδονται άλλοτε βίζες και άλλοτε διαβατήρια και έναντι πολύ μεγαλυτέρων ποσών χορηγούνται και πιστοποιητικά προκειμένου κάποιος να αποκτήσει την ελληνικη ιθαγένεια. Νομίζω ότι κανένας δε δικαιούται να μη βλέπει την πραγματικότητα, διότι όλοι μας έχουμε γίνει κοινωνοί αυτής της άσχημης πραγματικότητας, που υπάρχει σε μερικές ελληνικές υπηρεσίες που δραστηριοποιούνται στο εξωτερικό. 'Ομως αυτό είναι τελείως διαφορετικό
ζήτημα από εκείνο που αναζητεί σήμερα η πρόταση της Νέας Δημοκρατίας. Κύριοι συναδέλφοι της Νέας Δημοκρατίας, γνωρίζετε ότι ο Συνασπισμός
δεν εδίστασε και το έκανε από τη δική του θέση ευθύνης να ψηφίσει προτάσεις σας που αναφέρονταν είτε στη σύσταση προανακριτικών επιτροπών είτε στη σύσταση εξεταστικών επιτροπών. Αλλά υπήρχαν κάποια στοιχεία τα οποία προσέφεραν το αναγκαίο πλαίσιο, θα έλεγα το αναγκαίο έδαφος στο οποίο θα μπορούσε να εδραιωθεί η ανάγκη ότι πρέπει να προωθηθεί ένας υπέρτερος κοινοβουλευτικός έλεγχος έναντι του συνηθισμένου κοινοβουλευτικού ελέγχου που είναι η ερώτηση, η επίκαιρη ερώτηση, η επερώτηση ή ακόμη, κύριοι συνάδελφοι, η κατάθεση εγγράφων προκειμένου η Βουλή των Ελλήνων να ελέγξει περιστατικά σαν και αυτά που αναφέρεσθε και ελέγχετε με αυτά, με το συγκεκριμένο κείμενο τη Κυβέρνηση. Λυπάμαι -και δεχθείτε ότι η παρατήρησή μας είναι γνήσια, ειλικρινής- γιατί δεν παρέχει η πρόταση που κάνετε επαρκές πεδίο που να δικαιολογεί την ψήφο για τη σύσταση εξεταστικής των πραγμάτων επιτροπής.
Ο συνάδελφος κ. Ανδρεουλάκος, επιμελής συνάδελφος, πήρε το δρόμο και πήγε στον 'Αρειο Πάγο και κατέθεσε το πόρισμα όπως ακούσαμε από τον εισηγητή της Αξιωματικής Αντιπολίτευσης, για το συζητούμενο θέμα. Δεν υπήρξε κάποιο πόρισμα, εν συνεχεία, του πορίσματος της Νέας Δημοκρατίας από την αρμόδια εισαγγελική αρχή ή από άλλο δικαστικό όργανο, που να προτρέπει, με ό,τι αυτό περιέχει, τη Βουλή των Ελλήνων να προχωρήσει σε ένα επόμενο βήμα για να διακριβωθούν τα όσα αιτιάται η συγκεκριμένη πρόταση της Νέας Δημοκρατίας.
Λυπάμαι, κύριοι συνάδελφοι, αλλά όλα τα ζητήματα, τα οποία θέτει η πρότασή σας είναι θέματα τα οποία μπορούν να αναδειχθούν μέσα από τον κοινοβουλευτικό έλεγχο. Και βεβαίως δριμύτατα να ελεγχθεί η Κυβέρνηση για πράξεις και παραλείψεις, να ελεγχθεί για όλα εκείνα που συγκεκριμένα παρέλειψε και τα οποία ανεζήτησε ως στοιχεία μετά από καταγγελίες που έγιναν στο πλαίσιο του κοινοβουλευτικού ελέγχου, εδώ μέσα στην Ολομέλεια της Βουλής. 'Οτι υπάρχουν δημόσιοι υπάλληλοι, οι οποίοι δραστηριοποιούνται σε διάφορες υπηρεσίες και παρανομούν και είναι επίορκοι και συμμετέχουν, συνεργούν στην επιβεβαίωση -της ιθαγένειας για να χρησιμοποιήσω τον πρόσφορο όρο- της ελληνικής ιθαγένειας, κανείς δεν μπορεί να έχει αντίρρηση.
'Ολα αυτά όμως είναι ζητήματα, τα οποία έπρεπε και πρέπει να
οδηγηθούν στην ελληνικής δικαιοσύνη, να ελεγχθούν ως νοσηρά φαινόμενα μιας δυσλειτουργούσας Δημόσιας Διοίκησης και από κει και πέρα εμείς ως Βουλή των Ελλήνων, να διεκδικήσουμε εκείνο το οποίο συγκροτεί το πολιτικό αίτημα. Και το πολιτικό αίτημα που συγκροτείται με όλα αυτά τα οποία συζητάμε δεν είναι τίποτε άλλο παρά η ουσιαστική ενσωμάτωση των εκάστοτε παλιννοστούντων, η αυστηρή λειτουργία των υπηρεσιών, έτσι ώστε οι επιβεβαιώσεις της ελληνικής ιθαγένειας να γίνονται σύμφωνα με το νόμο και τίποτα πέραν αυτού.
Κύριοι συνάδελφοι, εγώ θα είμαι πάρα πολύ σύντομος όχι για κανέναν
άλλο λόγο, αλλά διότι δεν θέλω να είμαι κοινότυπος. Οι πράξεις, τις οποίες καταγγέλλει η Νέα Δημοκρατία ας βρουν το δρόμο τους αναφορικά με τον οφειλόμενο έλεγχο από την ελληνική δικαιοσύνη στα πλαίσια του κοινού, του συνηθισμένου δικαστικού ελέγχου.
Διαβάζω, αγαπητοί συνάδελφοι της Νέας Δημοκρατίας, ένα κομμάτι από το κείμενο της πρότασής σας: "Ουδείς σήμερα φαίνεται να γνωρίζει τον ακριβή αριθμό των παλιννοστησάντων καθώς και όσων απέκτησαν ως τώρα την ελληνική ιθαγένεια". Με όσες τεράστιες διαφωνίες έχω με την Κυβέρνηση του ΠΑΣΟΚ, με όλα εκείνα για τα οποία ο Συνασπισμός της Αριστεράς και της Προόδου ελέγχει την Κυβέρνηση του ΠΑ.ΣΟ.Κ., ερωτώ: Είναι δυνατόν όποια κυβέρνηση της ζητηθεί να καταθέσει τον αριθμό εκείνων που ήρθαν στην πατρίδα, των παλιννοστησάντων, να μην καταθέσει αυτόν τον αριθμό; Και θέλω να πιστεύω ότι η αρμόδια Υπουργός θα το πράξει. Νομίζω ότι και στο παρελθόν -απ'ότι φρεσκάρισα σήμερα τη μνήμη μου αναγιγνώσκοντας τα Πρακτικά της Βουλής- το έχει κάνει.
ΒΑΣΩ ΠΑΠΑΝΔΡΕΟΥ (Υπουργός Εσωτερικών, Δημόσιας Διοίκησης και
Αποκέντρωσης): 'Εχουν κατατεθεί, κύριε Κουβέλη.
ΠΑΡΘΕΝΑ ΦΟΥΝΤΟΥΚΙΔΟΥ: Κάθε φορά δίνουν διαφορετικά στοιχεία.
ΦΩΤΗΣ ΚΟΥΒΕΛΗΣ: Εγώ όταν θα ομιλείτε, κυρία Φουντουκίδου, σας
υπόσχομαι ότι δεν θα σας διακόψω ποτέ.
'Ελεγα, λοιπόν, ότι αυτά είναι στοιχεία, τα οποία μπορεί να αναδείξει
ο κοινοβουλευτικός έλεγχος, αυτός τον οποίον δικαιούται να ασκεί ο οποιοσδήποτε Βουλευτής είτε ανήκει στη Συμπολίτευση είτε στην Αντιπολίτευση.
Κυρίες και κύριοι συνάδελφοι, υπάρχει και το θέμα των εκλογικών καταλόγων. Θα έλεγα, κυρία Υπουργέ, καίτοι πρόκειται για παρεμπίπτον ζήτημα σε σχέση με αυτό που συζητάμε ότι όταν καταρτίζονται οι εκλογικοί κατάλογοι θα πρέπει να κατατίθενται στη Διαρκή Επιτροπή Δημόσιας Διοίκησης και Εσωτερικών της Βουλής για να υπάρχουν ως ένα στοιχείο βέβαιης γνώσης, αλλά και βεβαιότητας περαιτέρω ότι δεν μπορούν να μεταβληθούν.
Και βεβαίως θα έλεγα περαιτέρω, κύριοι συνάδελφοι, για να είμαστε
προμηθείς και όχι επιμηθείς, να αναλάβει την υποχρέωση το αρμόδιο Υπουργείο, με δεδομένη τη μεγάλη σημασία του ζητήματος, ανά έξι μήνες να ενημερώνει την αρμόδια επιτροπή για το πόσοι συμπολίτες μας έλαβαν την ελληνική ιθαγένεια, ακριβέστερα για πόσους επιβεβαιώθηκε η ελληνική τους ιθαγένεια. Μόνον έτσι μπορεί να γίνει αποτελεσματική η Βουλή για να μην αναλωνόμεθα σε διελκυστίνδες που αδικούν το ζητούμενο -όπου το ζητούμενο είναι η ευρυθμία του δημοκρατικού πολιτεύματος- και που πολλές φορές προσβάλλουν και όλους εκείνους που με μεγάλες ελπίδες επέστρεψαν στη γη των πατέρων τους και, ειλικρινά λυπάμαι, διαψεύστηκαν.
Μ' αυτές τις σκέψεις, κυρίες και κύριοι συνάδελφοι, δεν ψηφίζει την πρόταση της Νέας Δημοκρατίας ο Συνασπισμός της Αριστεράς και της Προόδου. 
(Χειροκροτήματα)
ΠΡΟΕΔΡΕΥΩΝ (Κωνσταντίνος Γείτονας): Ο κ. Βύρων Πολύδωρας εκ μέρους της Νέας Δημοκρατίας έχει το λόγο.
ΒΥΡΩΝ ΠΟΛΥΔΩΡΑΣ: Κυρίες και κύριοι συνάδελφοι, ο ρόλος μου είναι πάρα πολύ εύκολος απόψε. Δεν θα κάνω αξιολογικές κρίσεις ούτε εκτιμήσεις ούτε χαρακτηρισμούς. Θα κάνω προσδιορισμό των λόγων για τους οποίους ζητούμε τη σύσταση εξεταστικής των πραγμάτων επιτροπής. Και θέλω να ισχυρίζομαι ότι αυτή η πρόταση, η αίτησή μας προς το Σώμα, είναι αναγκαιότατη και βασιμότατη.
Εισαγωγικά θέλω να διαμαρτυρηθώ προς την Αριστερά, και το Κ.Κ.Ε. και το Συνασπισμό, διότι ενώ συνομολογούν την ευαισθησία τους για το πρόβλημα που λαμβάνει τον τίτλο "ευρυθμία του πολιτεύματος", εν τέλει δεν προσχωρούν στην υπερψήφιση της προτάσεως.
Πάλι εισαγωγικά θα πω προς το Κ.Κ.Ε. ότι η παράγραφος για την Εθνική Αντίσταση και την πληθώρα των αναγνωρίσεων των αγωνιστών Εθνικής Αντίστασης κατά την ύποπτη περίοδο, θα έπρεπε να σας πυροδοτήσει και να σας ευαισθητοποιήσει περισσότερο όχι γιατί εμείς αντιλέγουμε προς το θέμα της αναγνώρισης των αγωνιστών της Εθνικής Αντίστασης, αλλά διότι εσάς λεηλατεί το ΠΑ.ΣΟ.Κ. με αυτήν την εκδοχή, επειδή η κοινωνική πραγματικότητα δηλοί, δείχνει, ότι αυτοί οι αναγνωριζόμενοι, αυτοί οι συμπολίτες μας, συνήθως μεγάλης ηλικίας, ανήκουν ή προέρχονται από τις τάξεις σας.
Επομένως εσείς που κάνετε τους τακτικιστές και τους μαστόρους σε αυτήν την τέχνη, τώρα κουβαλάτε, ρίχνετε νερό στο μύλο του ΠΑ.ΣΟ.Κ. ουσιαστικά εγκαταλείποντας βασικές τοποθετήσεις σας που είναι κάτι πέρα από την ευρυθμία του πολιτεύματος και έχει να κάνει με το πώς καπηλεύεται την Εθνική Αντίσταση το ΠΑ.ΣΟ.Κ. και τη μετατρέπει καθαρά σε εκλογικό εργαλείο.
Και μόνο γι'αυτό το λόγο έπρεπε να συνταχθείτε μαζί μας. Ευρυθμία του πολιτεύματος και η υπόθεση της λεηλασίας των αγωνιστών της Εθνικής Αντίστασης. Και μόνο γι' αυτό.
ΠΑΝΑΓΙΩΤΗΣ ΚΟΣΙΩΝΗΣ (Ε' Αντιπρόεδρος της Βουλής): Αγωνιστές της Εθνικής Αντίστασης είναι όλοι αυτοί, κύριε Πολύδωρα; Μην τα λέτε αυτά τώρα. 'Ασπρισαν τα μαλλιά μας. Μην μας κάνετε το δάσκαλο.
ΒΥΡΩΝ ΠΟΛΥΔΩΡΑΣ: Ας βάλουμε τον πρόσθετο λόγο.
ΠΡΟΕΔΡΕΥΩΝ (Κωνσταντίνος Γείτονας): Σας παρακαλώ, κύριοι συνάδελφοι. ΒΥΡΩΝ ΠΟΛΥΔΩΡΑΣ: Με συγχωρείτε. Τον αντίλογό σας, κύριε εκπρόσωπε του
Κ.Κ.Ε., τον σέβομαι απολύτως -τώρα στη διακοπή- και τον χρησιμοποιώ... ΠΡΟΕΔΡΕΥΩΝ (Κωνσταντίνος Γείτονας): Κύριε Πολύδωρα, σας παρακαλώ
συνεχίστε την αγόρευσή σας.
ΒΥΡΩΝ ΠΟΛΥΔΩΡΑΣ: ...ως πρόσθετο λόγο γιατί έπρεπε να υπερψηφίσετε την πρόταση. 'Ετσι λέει η λογική.
'Οσον αφορά τον κ. Κουβέλη, δεν ξέρω εάν ο Συνασπισμός έλαβε όλο τον τόμο του πορίσματος Σημαιοφορίδη ή μόνο το κείμενο της προτάσεως για

σύσταση εξεταστικής των πραγμάτων επιτροπής. Διότι εάν ελάμβανε -νομίζω τον έχει λάβει, τον στείλαμε σε όλα τα κόμματα- τον τόμο του πορίσματος Σημαιοφορίδη, δεν θα έμενε έτσι απαθής. Και δεν είναι απλά ζήτημα
-που είναι σοβαρό και αυτό- ποιότητας ή ευρυθμίας του πολιτεύματος.
Εγώ αρχίζω τον αποδεικτικό μου λόγο ως εξής: Στη συνεδρίαση της περασμένης Πέμπτης Βουλευτής της κυβερνητικής πλειοψηφίας κατήγγειλε με αγανάκτηση εδώ μέσα: "Μέχρι και ανθρώπους νοίκιαζαν καθώς οι 'Ελληνες είχαν βαρεθεί κάθε μέρα να πηγαίνουν σε εκδηλώσεις". Ξέρετε, νοίκιαζαν δυστυχείς Ελληνοπόντιους από την πρώην Σοβιετική 'Ενωση, τους οποίους χρησιμοποίησαν ως άλλοθι στις παράνομες ελληνοποιήσεις και Αλβανούς. Αυτό ελέχθη εδώ μέσα από Βουλευτή του ΠΑ.ΣΟ.Κ.
Ο κ. Φλωρίδης την 1η Απριλίου 2000 -και δεν είναι πρωταπριλιάτικο
ψέμα, είναι ντοκουμένο- γράφει: "Αγαπητέ συμπατριώτη, πριν λίγες μέρες έλαβες γνώση..."
Τα λέω προφορικά διότι θα έπρεπε αυτά να τα είχατε διαβάσει και να ερχόσασταν να υπερψηφίσετε την πρόταση της Νέας Δημοκρατίας βέβαιοι για την αθωότητά σας. Ας υποθέσουμε ότι εγώ ήθελα την υπερψήφιση της προτάσεως της Νέας Δημοκρατίας για να οργανώσω την έγκλησή μου. Εσείς έπρεπε να υπερψηφίσετε την πρόταση, καθώς είσατε στέρεοι και βέβαιοι για την αθωότητά σας. Τώρα καταψηφίζοντας την πρόταση συνομολογείτε την απόλυτη ενοχή σας και για το αποτέλεσμα και για την προδικασία κατά τον ύποπτο χρόνο πριν τις εκλογές της 9ης Απριλίου.
Και συνεχίζει ο κ. Φλωρίδης: "'Ελαβες γνώση πριν από λίγες μέρες του νέου νόμου, που πρότεινε η Κυβέρνηση του ΠΑ.ΣΟ.Κ. για την αποκατάσταση των ομογενών από την πρώην Σοβιετική 'Ενωση και ψηφίστηκε στη Βουλή από όλα τα κόμματα εκτός από τη Νέα Δημοκρατία;".
Πρώτα-πρώτα αυτό είναι ανακριβές, για να είμαστε εξηγημένοι πως γίνεται και το αθέμιτο σε άλλη διάσταση. Εμείς το νόμο και τις σχετικές διατάξεις σας θυμίζω ότι τις υπερψηφίσαμε.
ΓΡΗΓΟΡΗΣ ΝΙΩΤΗΣ (Υφυπουργός Εξωτερικών): Ε, όχι δα!
ΒΥΡΩΝ ΠΟΛΥΔΩΡΑΣ: Βεβαίως. Επειδή το καταψηφίσαμε στην αρχή;

ΓΡΗΓΟΡΗΣ ΝΙΩΤΗΣ (Υφυπουργός Εξωτερικών): Στη Βουλή μιλάτε. ΠΡΟΕΔΡΕΥΩΝ (Κωνσταντίνος Γείτονας): Κύριε Υφυπουργέ, σας παρακαλώ να
μη διακόπτετε.
ΒΥΡΩΝ ΠΟΛΥΔΩΡΑΣ: Επειδή το καταψηφίσαμε επί της αρχής; Κοιτάξτε τα
Πρακτικά, κύριε Νιώτη.
ΓΡΗΓΟΡΗΣ ΝΙΩΤΗΣ (Υφυπουργός Εξωτερικών): Σας παρακαλώ.

ΒΥΡΩΝ ΠΟΛΥΔΩΡΑΣ: "Με το νόμο αυτό", λέει ο κ. Φλωρίδης,
"δρομολογούνται οριστικά τα παρακάτω μέτρα:
Πρώτον, γρήγορη και εύκολη απόκτηση της ελληνικής ιθαγένειας ή ειδικού δελτίου ταυτότητας.

Δεύτερον, δωρεάν οικόπεδο.
Τρίτον, επιδοτήσεις και δάνεια για κατοικία.
Τέταρτον, επαγγελματική κατάρτιση, αγροτική αποκατάσταση κλπ.
Τέλος, προσλήψεις στο δημόσιο".
Και καταλήγει: "ως υποψήφιος Βουλευτής του ΠΑΣΟΚ, σε καλώ να
στηρίξεις την προσπάθεια της Κυβέρνησης του ΠΑ.ΣΟ.Κ. και του Πρωθυπουργού μας Κώστα Σημίτη. Με εκτίμηση Γιώργος Φλωρίδης, Υφυπουργός Εσωτερικών, υποψήφιος Βουλευτής του Κιλκίς".
Θέλετε αυτό το ήθος να το αποδεχθούμε; Να μην εξετάσουμε τι συμβαίνει; Θέλετε αυτό το ήθος να εμπεδωθεί εδώ πέρα;
ΓΡΗΓΟΡΗΣ ΝΙΩΤΗΣ (Υφυπουργός Εξωτερικών): Για το νόμο έλεγε.
ΒΥΡΩΝ ΠΟΛΥΔΩΡΑΣ: Εδώ είναι η κατάσταση -γιατί δεν παρακάμπτεται έτσι της Εθνικής Αντίστασης- στο πόρισμα Σημαιοφορίδη. Και λέει η κατάσταση "Ενδεικτικά: Νομός Ημαθίας, το 1998, έγιναν 256 αναγνωρίσεις, το 1999, μηδέν, το 2000 πριν από τις εκλογές έγιναν 487. Σύνολο 783. 
Νομός Καρδίτσας, το 1998 έγιναν 6, το 1999 έγιναν 12 και το 2000
έγιναν 1173.
ΓΡΗΓΟΡΗΣ ΝΙΩΤΗΣ (Υφυπουργός Εξωτερικών): Το 2000;
ΠΡΟΕΔΡΕΥΩΝ (Κωνσταντίνος Γείτονας): Παρακαλώ, κύριε Υφυπουργέ, να
ζητάτε το λόγο εάν θέλετε να κάνετε παρέμβαση.
ΒΥΡΩΝ ΠΟΛΥΔΩΡΑΣ: Στην Καρδίτσα το 2000 έγιναν χίλιες εκατόν εβδομήντα τρεις αναγνωρίσεις.
(Θόρυβος στην Αίθουσα)
Είναι στο πόρισμα που σας έδωσα.
ΒΑΣΩ ΠΑΠΑΝΔΡΕΟΥ (Υπουργός Εσωτερικών, Δημόσιας Διοίκησης και
Αποκέντρωσης): Μπορώ να σας πω κάτι, κύριε Πολύδωρα;
ΠΡΟΕΔΡΕΥΩΝ (Κωνσταντίνος Γείτονας): Επιτρέπετε διακοπή, κύριε
Πολύδωρα;
ΒΥΡΩΝ ΠΟΛΥΔΩΡΑΣ: Ναι, κύριε Πρόεδρε.
ΠΡΟΕΔΡΕΥΩΝ (Κωνσταντίνος Γείτονας): Ορίστε, κυρία Υπουργέ, έχετε το
λόγο.
ΒΑΣΩ ΠΑΠΑΝΔΡΕΟΥ (Υπουργός Εσωτερικών, Δημόσιας Διοίκησης και Αποκέντρωσης): Απλώς, θέλω να ενημερώσω -θα το γνωρίζετε βέβαια- ότι στις εκλογές του 2000 ψήφισαν μόνο όσοι ήταν στους εκλογικούς καταλόγους μέχρι το Μάρτιο του 1999.
ΒΥΡΩΝ ΠΟΛΥΔΩΡΑΣ: Ευχαριστώ πολύ.
Απάντηση. Δεν ενδιαφέρει το ποιοι ψήφισαν, γιατί δεν εγείρουμε ένσταση στο τέλος-τέλος και για το αποτέλεσμα. Και δεν εγείρουμε για το αποτέλεσμα τη μεγάλη ένσταση γιατί δεν ξέρουμε τον τελικό αριθμό. Και φταίει το κράτος, φταίει η Κυβέρνηση που δεν ξέρουμε τον αριθμό. Μας έχει δώσει και περιλαμβάνεται στο πόρισμα Σημαιοφορίδη, τρεις αριθμούς και για τους εκλογικούς καταλόγους και για τους ελληνοποιηθέντες. Αλλά το κλίμα που διαμορφώνεται, εδώ είναι ο μέγας δωρητής, ευεργέτης, προστάτης των αγωνιστών της Εθνικής Αντίστασης "το πράττω τώρα και ας μην ψηφίσετε". 
ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Μα, δεν είναι ντροπή πενήντα πέντε χρόνια
μετά τον πόλεμο να αναγνωρίζουμε αγωνιστές της Εθνικής Αντίστασης;

ΒΥΡΩΝ ΠΟΛΥΔΩΡΑΣ: Εγώ υπογραμμίζω κυρίως, κύριε Πρόεδρε, το προ των εκλογών παλαιό εργαλείο...
ΠΡΟΕΔΡΕΥΩΝ (Κωνσταντίνος Γείτονας): Σας παρακαλώ, κύριε Πολύδωρα, εάν ανοίγετε έτσι διάλογο ....
(Θόρυβος στην Αίθουσα)
ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Ντροπή είναι αυτό το πράγμα.

ΠΡΟΕΔΡΕΥΩΝ (Κωνσταντίνος Γείτονας): Τι παράδειγμα δίνετε κ. Μητσοτάκη...
ΒΥΡΩΝ ΠΟΛΥΔΩΡΑΣ: Με συγχωρείτε. Ο κ. Μελιγκόνης, Τμηματάρχης της
Διεύθυνσης Εσωτερικών, άλλος Τμηματάρχης Διευθυντής στην Ημαθία αυτοκτόνησε μόλις άρχισε o έλεγχος για τις ελληνοποιήσεις από τους ελεγκτές.
Τόσο δραματικό είναι το περιβάλλον για το οποίο μιλούμε και έρχεσθε να κάνετε επίδειξη ψυχραιμίας ότι όλα είναι καλά και ότι όλα είναι ωραία; 
Λέει ο Μελιγκόνης: "Ενόψει των πληροφοριών που έχει το Υπουργείο
Εσωτερικών ότι υπάρχουν κυκλώματα που εφοδιάζουν με πλαστά διαβατήρια άτομα προερχόμενα απο την τέως Σοβιετική 'Ενωση και μάλιστα αλλογενείς αλλοδαπούς που φέρουν ποντιακά ονόματα, εφιστούμε όμως ιδιαιτέρως την προσοχή των υπαλλήλων σας, που ασχολούνται με θέματα ιθαγένειας να μην προβαίνουν σε εξέταση αιτημάτων ιθαγένειας στα άτομα που δεν έχουν "ισχυρή" άδεια παραμονής". Αυτά είναι το 1994.
Από το 1994 μέχρι το 1999-2000 υπάρχει χαλάρωση. Υπάρχει έγγραφο στο φάκελο, στο πόρισμα Σημαιοφορίδη, τηλεγράφημα του Ιωάννη Γεωργακόπουλου αντιστράτηγου προϊσταμένου του κλάδου για τις παλιννοστήσεις "μην εξετάζετε τίποτα". Υπάρχει άλλο έγγραφο που λέει: "επειδή συμβαίνει τα άτομα που προέρχονται από την τέως Σοβιετική 'Ενωση, αλλογενείς αλλοδαποί να εφοδιάζονται με πλαστά διαβατήρια από οργανωμένα κυκλώματα, παρακαλούμε να μας δώσετε οδηγίες τι να κάνουμε". Και έρχεται η οδηγία 
από τον κ. Φλωρίδη: "μην κάνετε τίποτα, επισπεύσατε τις ελληνοποιήσεις". Είναι εδώ αυτά.
Είστε ψύχραιμοι; Δεν έγινε τίποτα. Υπάρχουν ανακλήσεις δε στη
γραμμή.
"Από την Γκρήμου Ειρήνη να ανακληθεί η διαπιστωτική απόφαση περί

καθορισμού της ελληνικής ιθαγένειας διότι η άδεια παραμονής της είναι πλαστή και η θεώρηση παλιννόστησης είναι πλαστή. Ο Γκαμαρλίκ Αλέξανδρος να ανακληθεί διότι η άδεια παραμονής είναι πλαστή. Ο Μουσχί Εμβαλικό να διαγραφεί από τα μητρώα αρρένων και να ανακληθεί η άδεια, διότι προκύπτει ότι το διαβατήριό του από τη Μόσχα ανήκει σε σειρά κλεμμένων ή υπεξαιρεθέντων διαβατηρίων της πρώην Σοβιετικής 'Ενωσης".
ΙΩΑΝΝΗΣ ΑΝΘΟΠΟΥΛΟΣ: 'Αρα γίνεται έλεγχος.
ΒΥΡΩΝ ΠΟΛΥΔΩΡΑΣ: Εδώ είναι όλες οι ανακλήσεις για πλαστότητα, για παράνομη έκδοση, για διπλά διαβατήρια κ.ο.κ. Αδιάφορη θα μείνει αυτή η Βουλή προ αυτού του αποδεικτικού υλικού;
Στο πόρισμα Σημαιοφορίδη της Νέας Δημοκρατίας, όπως λέει ο ίδιος ο
Σημαιοφορίδης, "ουδέν αμάρτυρον αείδεται". 'Ολα είναι εμμάρτυρα με
έγγραφα. Συνεχίζεται όλος αυτός ο όγκος των ανακλήσεων για να καταλήξουμε στη σύνοψη, που γίνεται από τον ημερήσιο Τύπο όλο αυτόν τον καιρό. 
ΙΩΑΝΝΗΣ ΑΝΘΟΠΟΥΛΟΣ: Περισσότερες ανακλήσεις από εγγραφές.
ΒΥΡΩΝ ΠΟΛΥΔΩΡΑΣ: Για τα δρομολόγια των αεροπλάνων από Κύπρο προς Αθήνα την ημέρα των εκλογών -ο κόσμος το έχει τούμπανο και εμείς κρυφό καμάρι-για το ότι ήρθαν από την Τυφλίδα, από τη Γεωργία από το Κίεβο με επικίνδυνες πτήσεις, με ακατάλληλα αεροπλάνα εκλογείς, οι οποίοι έφυγαν την επόμενη ημέρα.
Να λάβετε δε υπόψη σας και κάτι άλλο αθέμιτο ότι όλος αυτός ο
αριθμός, εκτός από το ότι αδικούσε εκλογικά τη Νέα Δημοκρατία, που ήταν η διεκδικήτρια δύναμη, είχε και αθέμιτο ανταγωνισμό μεταξύ των υποψηφίων του ΠΑ.ΣΟ.Κ. διότι άλλη έλεγε Koλχίδα ή Εύξεινος-Κύπρος. "Να εκφράσουμε την ευγνωμοσύνη μας προς αυτούς, αυτούς και αυτούς τους Βουλευτές οι οποίοι βοήθησαν στην υπόθεση".
Αυτήν την ποιότητα δημοκρατίας θέλετε; Να κάνουμε το ιερό θέμα της
εκλογικής διαδικασίας παιχνίδι χαρτοκλεπτών;
Εγώ θέλω να υπερψηφιστεί η πρόταση, έτσι ώστε να αποδειχθεί το
δίκαιόν σας. Αυτός είναι ο σταθερός συλλογισμός, γι' αυτό απευθυνόμαστε στη Βουλή. Τι άλλο να κάνουμε; 'Εχετε στέρεη τη θέση της αθωότητάς σας. Μάλιστα, κάποιοι μπορεί να ισχυριστούν ότι εμείς θα χάσουμε από αυτόν τον έλεγχο με διαδικασίες και συλλογισμούς σαν αυτούς που είπε ο κ. Μαντέλης ότι το κάνουμε "για τα μάτια του κόσμου".
Προασπίζουμε τη δημοκρατία και την ποιότητα της δημοκρατίας, κυρίες και κύριοι συνάδελφοι. Αυτό κάνουμε. Είναι το ελάχιστο να μη μείνουμε απαθείς. Μάλιστα -αξιοποιώ μια φράση του κ. Κουβέλη- το πήγε ο
κ. Ανδρεουλάκος εκ μέρους της Νέας Δημοκρατίας στον Εισαγγελέα του Αρείου Πάγου και είπε απλουστευτικά ο Φώτης ο Κουβέλης "πού είναι η συνέχεια"; Συντελείται και το ξέρετε. Συντελείται προ της υποβολής του πορίσματος. Αυτή είναι η σειρά των νομικών γεγονότων. Αυτήν τη στιγμή υπάρχουν δύο ή τρεις διατεταγμένες, έστω και αν δεν προχωρούν, λόγω του καθεστωτικού σχήματος, προανακριτικές διαδικασίες, προανακρίσεις, προκαταρκτικές εξετάσεις για θέματα όχι συναφή που είναι στο φάκελο.
Τώρα που μιλάμε συντελούνται δύο, τρεις προκαταρκτικές ...
ΠΡΟΕΔΡΕΥΩΝ (Κωνσταντίνος Γείτονας): Παρακαλώ, ολοκληρώστε. 'Εχετε
υπερβεί το χρόνο.
ΒΥΡΩΝ ΠΟΛΥΔΩΡΑΣ: 'Εκκληση κάνω, κυρίες και κύριοι συνάδελφοι, για δύο πράγματα: Ισότιμα να σταθούμε ανάχωμα και φραγμός σε όλες εκείνες τις δυνάμεις, που θέλουν αλλοίωση των κανόνων του δημοκρατικού παιγνιδιού. Ευρυθμία, ποιότητα δημοκρατίας και τίμιους κανόνες του παιγνιδιού.
Σας καλούμε επισήμως να συντάξουμε πλήρεις εκλογικούς καταλόγους
τουλάχιστον. Αλλιώς είσαστε υπεύθυνοι για την όποια εξέλιξη πάνω στο ρυθμό, στην αρρυθμία δηλαδή της δημοκρατίας στον τόπο μας.
Σας ευχαριστώ.
(Χειροκροτήματα από την πτέρυγα της Νέας Δημοκρατίας) ΠΡΟΕΔΡΕΥΩΝ (Κωνσταντίνος Γείτονας): Ο κ. Γκούσκος έχει το λόγο εκ
μέρους του ΠΑ.ΣΟ.Κ.
ΔΙΟΝΥΣΙΟΣ ΓΚΟΥΣΚΟΣ: Κυρίες και κύριοι συνάδελφοι, σε αυτού του είδους 
τις συζητήσεις δεν ωφελεί η ένταση ούτε πολύ περισσότερο το οργίλο ύφος. Η πρότασή σας, με όλη την υπευθυνότητα της δικής μου βέβαια προσωπικής εκτιμήσεως και απόψεως, είναι ουσιαστικά, ηθικά και πολιτικά απαράδεκτη. 
Ουσιαστικά απαράδεκτη είναι, διότι δεν υπάρχει αντικείμενο στο

κείμενο το οποίο μας έχετε διανείμει και έχετε καταθέσει στη Βουλή. Γνωρίζετε πολύ καλά ότι το άρθρο 144 του Κανονισμού της Βουλής αξιώνει από εκείνους που καταθέτουν την πρόταση, να καθορίζουν το αντικείμενο, το οποίο θα εξετάσει η εξεταστική επιτροπή.
Δείτε, λοιπόν, στο κείμενό σας και προσέξτε τι ακριβώς επικαλείσθε ως αντικείμενο. Παρακαλώ προσέξτε πώς συνδέεται το αόριστο αυτό αντικείμενο, το οποίο περιγράφετε στο δικό σας κείμενο, με τους χαρακτηρισμούς "σύγχυση" και "άγνοια", πώς συνδέεται με την ευθύνη των πολιτικών προσώπων. Διότι εξεταστική επιτροπή συγκροτείται εφόσον υπάρχει ψήγμα ευθύνης του πολιτικού προσώπου.
Και δεν υπάρχει αντικείμενο περαιτέρω, κυρίες και κύριοι συνάδελφοι, 
διότι το γνωρίζετε και το γράφει και ο ειδικός ερευνητής σας, ο κ. Σημαιοφορίδης. Και το γνωρίζετε διότι σας έχουν απαντηθεί επανειλημμένως ερωτήσεις σας επί του ιδίου θέματος από την αρμόδια Υπουργό και σας έχουν κατατεθεί και τα στοιχεία, για να αποκαταστήσουμε την ακρίβεια σε αυτή

την Αίθουσα. Γνωρίζετε ότι η αρμοδιότητα από το 1990 και επέκεινα, της επιβεβαίωσης των ελληνοποιήσεων, της ιθαγένειας, ανήκει στον οικείο νομάρχη και μετά το 2000, μετά τον πρόσφατο νόμο, στον περιφερειάρχη. 
Θα έπρεπε, λοιπόν, στην πρότασή σας, προκειμένου να έχει τη

στοιχειώδη σοβαρότητα, να αναφέρετε τις στοιχειώδεις ενδείξεις που θα μας οδηγήσουν όλους, διότι μη θαρρείτε ότι υπάρχει πτέρυγα λιγότερο και περισσότερο υπεύθυνη σε αυτήν την Αίθουσα. Είμαστε εξίσου όλοι υπεύθυνοι και είμαστε εξίσου ευαίσθητοι. Εκεί που υπάρχει αντικείμενο να το δείχνουμε. Διότι όταν υπάρχει μόνο διάθεση μικροπολιτικής, ευκαιριακής και αγοραίας εκμετάλλευσης διαφόρων ζητημάτων που εμείς δημιουργούμε, τότε πώς θα το δείξουμε;
Και ξεκινάτε το αίτημά σας για τη σύσταση εξεταστικής επιτροπής ότι
σε όλους είναι γνωστό, κοντολογίς είναι παγκοίνως γνωστό. Τι είναι παγκοίνως γνωστό; Είναι παγκοίνως γνωστό ότι πράγματι υπάρχουν τέτοιες αθρόες, παράνομες ελληνοποιήσεις, οι οποίες επηρρέασαν κατά το δικό σας κείμενο, το εκλογικό αποτέλεσμα; Κάντε μέσα στην πρότασή σας τη σύνδεση να πειστούμε ότι υπάρχει ένδειξη για να συμφωνήσουμε μαζί σας.

ΔΗΜΗΤΡΙΟΣ ΣΙΟΥΦΑΣ: Δεν το διαβάσατε καλά, κύριε συνάδελφε.
ΔΙΟΝΥΣΙΟΣ ΓΚΟΥΣΚΟΣ: Το μελέτησα και μελέτησα και όλα τα στοιχεία, όπως τα μελέτησε και ο ειδικός ερευνητής σας ο κ. Σημαιοφορίδης. Εάν προσέξετε το δικό του πόρισμα είναι απολύτως συγκεχυμένο και αόριστο, μη καταλογίζοντας την παραμικρή ευθύνη σε 
πολιτικό πρόσωπο, αλλά εμμένοντας απλώς στο χαρακτηρισμό του δικού σας εγγράφου περί αγνοίας και συγχύσεως. Η άγνοια, όμως, και η σύγχυση δεν είναι επιχείρημα προκειμένου να συσταθεί εξεταστική επιτροπή. 
ΔΗΜΗΤΡΙΟΣ ΣΙΟΥΦΑΣ: Θα σας δώσει την απάντηση η κυρία Υπουργός, η
οποία ανακάλεσε πεντακόσιες ελληνοποιήσεις...

ΠΡΟΕΔΡΕΥΩΝ (Κωνσταντίνος Γείτονας): Κύριε Σιούφα, μη δίνετε κι εσείς μήνυμα διακοπών. Σας παρακαλώ, δεν θα μπορέσουμε έτσι να ολοκληρώσουμε τη συζήτηση.
ΔΙΟΝΥΣΙΟΣ ΓΚΟΥΣΚΟΣ: Επειδή πρέπει να απαντήσουμε στην ουσία, παρά το γεγονός ότι δεν υπάρχει ουσία, αλλά για ότι υπονοείτε, για να δούμε ποιος έχει την πολιτική βούληση και ποιος ακριβώς ασκεί υπεύθυνη πολιτική και ενδεχομένως υπεύθυνη ή μη αντιπολίτευση, εκτιμήστε τι ακριβώς
προσέγγιση στο νομοθετικό πλαίσιο έκανε η Κυβέρνηση του ΠΑ.ΣΟ.Κ. Ο νόμος του 2000 τροποποίησε επί το αυστηρότερο ή το ελαστικότερο το νόμο 2130/93; Τι ακριβώς πρακτική διοικητική προσέγγιση έκανε η Κυβέρνηση του ΠΑ.ΣΟ.Κ; Διέταξε τον έλεγχο που έπρεπε; Τι έκανε το αποτέλεσμα του ελέγχου; Υπάρχει αυτήν τη στιγμή εν εξελίξει σειρά ΕΔΕ; Η ίδια έστειλε ή όχι τα πορίσματα των ελεγκτών της Δημόσιας Διοίκησης στους αρμόδιους εισαγγελείς;
Είπε προηγουμένως ο συνάδελφος που κατέβηκε από το Βήμα ότι υπάρχουν εν εξελίξει προκαταρκτικές επιτροπές. Δύο μέτρα και δύο σταθμά, όταν οι εισαγγελικές αρχές έχουν πράγματι επιληφθεί με πρωτοβουλία αυτής της Κυβερνήσεως με την έρευνα των ποινικών παρανομιών και όχι των παραλείψεων ή των αβλεψιών της αβελτηρίας της κρατικής μηχανής;
Αλήθεια, παράλληλα η Βουλή θα αποφασίσει να κάνει και εξεταστική
επιτροπή για να ελέγξει ...
ΑΠΟΣΤΟΛΟΣ ΑΝΔΡΕΟΥΛΑΚΟΣ: Το έχει ξανακάνει. Είσθε νέος.
ΠΡΟΕΔΡΕΥΩΝ (Κωνσταντίνος Γείτονας): Να μη γράφεται καμία διακοπή στα Πρακτικά.
ΔΙΟΝΥΣΙΟΣ ΓΚΟΥΣΚΟΣ: Δεν μπορείτε με τους αφορισμούς και τους μηδενισμούς αυτούς να καταργήσετε τον Κανονισμό της Βουλής. Συγκροτεί εξεταστική επιτροπή η Βουλή, εφόσον προκύψει έστω μία ένδειξη για ευθύνη πολιτικού προσώπου, αλλιώς δεν υπάρχει αντικείμενο στην πρόταση. 
Γνωρίζετε, λοιπόν, διότι σας το έχει διατυπώσει και σας έχει
ενημερώσει ο κ. Σημαιοφορίδης ότι σύμφωνα με το πόρισμα του Σώματος Ελεγκτών Δημόσιας Διοίκησης έχουν ευρεθεί περίπου τρεις χιλιάδες περιπτώσεις όπου υπάρχουν ατασθαλίες, παρατυπίες και σε ορισμένες απ' αυτές παρανομίες.
ΔΗΜΗΤΡΙΟΣ ΣΙΟΥΦΑΣ: ...
ΔΙΟΝΥΣΙΟΣ ΓΚΟΥΣΚΟΣ: Πρώτο ερώτημα: Δηλαδή τις παρανομίες που ερευνά αυτήν τη στιγμή η εισαγγελία με τις προκαταρκτικές επιτροπές, θα τις ξαναερευνήσουμε εμείς σε επίπεδο ενδεχομένως κατωτέρων υπαλλήλων των νομαρχιών; Πώς συνδέεται η ευθύνη των νομαρχών, οι οποίοι κατά το πόρισμα του Σώματος Ελεγκτών δεν συνδέονται με τις πράξεις και τις παραλείψεις
των υπαλλήλων τους, διότι δεν αποδίδεται ευθύνη στους νομάρχες. Πώς συνδέεται η ευθύνη του Υπουργού με την ευθύνη ενδεχομένως του υπηρεσιακού παράγοντα της οποιασδήποτε Νομαρχιακής Αυτοδιοίκησης;
Δεν θέλω, κυρίες και κύριοι συνάδελφοι, να μπω σε συγκεκριμένη επιχειρηματολογία. Για ψάξτε καλύτερα το πόρισμα του κ. Σημαιοφορίδη και το πόρισμα του Σώματος των Ελεγκτών. Δείτε ποιες είναι οι Νομαρχιακές Αυτοδιοικήσεις που έχουν το μείζον πρόβλημα αυτήν την περίοδο. Για δείτε από ποιους ελέγχονται αυτές οι Νομαρχιακές Αυτοδιοικήσεις. Δεν ισχυρίζομαι ότι υπήρξε παρέμβαση σε φιλικούς προς εσάς, προς εμάς, προς τον οποιοδήποτε νομάρχη. Δεν το ισχυρίζομαι αυτό, αλλά, αν θέλετε δείτε καλύτερα, εμβαθύνετε και μελετήστε τα στοιχεία αυτής της υπόθεσης. Τι είδους πολιτική ασκούν οι νομάρχες εκείνων των Νομαρχιακών Αυτοδιοικήσεων που έχουν το μείζον πρόβλημα την περίοδο '90-'93 και '94 έως '99; Δείτε τους αριθμούς, δείτε την κατάσταση, η οποία δεν μπορεί να αμφισβητηθεί του συνόλου των λεγομένων ελληνοποιήσεων από το '90 μέχρι το '99. Είναι περίπου εκατόν τρεις χιλιάδες. Ξέρετε πόσοι έχουν βεβαιωθεί ως προς την ιθαγένειά τους στην περίοδο τη δική σας;
ΑΠΟΣΤΟΛΟΣ ΑΝΔΡΕΟΥΛΑΚΟΣ: ...
ΔΙΟΝΥΣΙΟΣ ΓΚΟΥΣΚΟΣ: Εξ αυτών κατά τι περισσότερες από σαράντα τέσσερις χιλιάδες. Οι υπόλοιπες πλην του '99 -θα εξηγήσω γιατί- είναι περίπου σαράντα έξι χιλιάδες και είναι επί ΠΑ.ΣΟ.Κ, δηλαδή στα πέντε χρόνια έχουμε περίπου ίδιο αριθμό με την περίοδο '90-93.
'Οσον αφορά για το ποιες είναι παράνομες προσέξτε το πόρισμα του Σώματος των Ελεγκτών. Θα δείτε ότι ο έλεγχος είναι διαχρονικός και οι εντοπισθείσες ως παράνομες αφορούν όλη την εννιαετία. Είπα δε ότι αφαιρώ τον αριθμό των έντεκα χιλιάδων ελληνοποιήσεων του 1999 διότι αυτοί δεν ψήφισαν. Θα δείτε ότι στα έτη 1997 και 1998 οι ελληνοποιήσεις είναι έξι χιλιάδες τετρακόσιες ογδόντα πέντε το 1998 και τέσσερις χιλιάδες οκτακόσια εβδομήντα οκτώ το 1997. Το 1993 έχουμε είκοσι χιλιάδες εξακόσιες είκοσι οκτώ ελληνοποιήσεις. Το 1992 έχουμε έντεκα χιλιάδες τριακόσιες είκοσι επτά. Το 1991 έχουμε δέκα χιλιάδες εκατό.
Δεν θέλω να πω ότι δεν έγινε καλή χρήση αυτής της κρατικής εξουσίας από τα αρμόδια όργανα ούτε στη μία ούτε στην άλλη περίοδο. 'Ομως το Σώμα των Ελεγκτών ερεύνησε και βρήκε παρατυπίες και ατασθαλίες διαχρονικά. 
Είπα προηγουμένως ότι άσκησε υπεύθυνη πολιτική η Κυβέρνηση του ΠΑΣΟΚ
τροποποιώντας το νόμο 2130/93 το έτος 2000 επί τω αυστηρότερω. Ο νόμος του 1993 όπως και η κοινή υπουργική απόφαση του 1990, δηλαδή, τα δικά σας νομοθετήματα είχαν απλοποιήσει κατά πολύ τη διαδικασία. Αυτή η κοινή υπουργική απόφαση έφερε στη διαδικασία μία απλή δήλωση του νόμου 1599 για όλα τα ελλείποντα στοιχεία. 'Ομως, η απλή δήλωση του ν. 1599 αν δείτε από τα οικεία έγγραφα είναι ένα από τα μείζονα θέματα που δημιούργησε το πρόβλημα των παρανόμων ελληνοποιήσεων.
Θα μου πείτε, δεν έπρεπε να γίνει αυτό το 1990-1993; 'Επρεπε να γίνει διότι έπρεπε να απλοποιηθεί η διαδικασία αφού το 1990 έχουμε ένα τεράστιο κύμα από την πρώην Σοβιετική 'Ενωση. 'Ηταν πρόσφατη η κατάρρευσή της και γι' αυτό έπρεπε να δοθεί λύση στο διογκωμένο πρόβλημα των συμπατριωτών μας οι οποίοι έπρεπε να φύγουν από τη Σοβιετική 'Ενωση. Δεν ψέγω το γεγονός ότι σ' εκείνη την περίοδο απλοποιήθηκε η διαδικασία.
'Ομως, αποτέλεσμα αυτής της απλοποίησης και των συνοπτικών διαδικασιών που θεσπίστηκαν με την κοινή υπουργική απόφαση του 1990 και με το ν. 2130 του 1993 ήταν να μην μπορέσει η κρατική μηχανή είτε από άγνοια, είτε από αβελτηρία είτε από αμέλεια, είτε από ύποπτη άσκηση εξουσίας είτε εδώ είτε στα αρμόδια προξενεία να κάνει καλά τη δουλειά της.
Και δεν είναι μόνο ότι οι διαδικασίες δεν κατοχύρωναν την ουσία και
το ζητούμενο, δηλαδή, να γίνονται βεβαιώσεις ελληνοποιήσεων εκεί που πράγματι έπρεπε να γίνουν. Γνωρίζετε ότι επί των ημερών σας οι Πρόξενοι των υπόπτων περιοχών, σας είχαν στείλει απανωτά έγγραφα, ότι οι υπηρεσίες μας στο εξωτερικό είχαν δεχθεί εκβιασμούς, ξυλοδαρμούς και ένα σωρό άλλες πιέσεις και βέβαια λειτουργούσαν κυκλώματα τα οποία και σήμερα ενδεχομένως εξακολουθούν να λειτουργούν.
Το ζητούμενο για να μπορούμε να θέτουμε σοβαρά σ' αυτήν την Αίθουσα
το θέμα είναι αν αυτά τα κυκλώματα, αντιμετωπίσθηκαν αβελτηρία ή αμέλεια ή κακή άσκηση κρατικής εξουσίας που να συνδέεται με τον οικείο νομάρχη. 
Δεν συνδέεται όμως το θέμα με τον οικείο νομάρχη σύμφωνα με όλα τα στοιχεία διότι κατ' ουδενός νομάρχη ανεξαρτήτως πολιτικής προέλευσης και επηρεασμού δεν υπαινίσσεται το πόρισμα την παραμικρή ευθύνη. Πώς συνδέεται ο Υπουργός ή οι Υπουργοί των τριών Υπουργείων με τον κακό υπάλληλο ή με τον αμελή υπάλληλο, του Προξενείου ή της κρατικής μηχανής της Νομαρχιακής Αυτοδιοίκησης;
Εάν, κύριοι συνάδελφοι, δεν καταγράφεται αυτό στην πρότασή σας τότε η πρόταση δεν παρακινείται από σύγχυση και άγνοια που ισχυρίζεστε εξαιτίας των οποίων ζητάτε σύσταση εξεταστικής επιτροπής. Γνωρίζετε από το πόρισμα Σημαιοφορίδη ότι δεν υπάρχει το παραμικρό σημάδι πολιτικής ευθύνης των αρμοδίων Υπουργών. Πάρα ταύτα ζητάτε τη σύσταση της εξεταστικής επιτροπής. Γιατί, κύριοι συνάδελφοι; Διότι ξεκινάτε από μία αυθαίρετη, από μία αστήρικτη, από μία μικροπολιτική προσέγγιση, ότι δήθεν έγιναν λαθροχειρίες κατά τις εκλογές.
Αλλά αυτό είναι κάτι πάρα πολύ βαρύ και αν δεν έχετε τα στοιχεία αυτά, δεν μπορείτε να το λέτε. Και δεν μπορείτε να το λέτε, διότι μην 
περιμένετε ότι κάποιος θα έρθει να απονείμει στον πολιτικό κόσμο κύρος. Εμείς εδώ θα το κατακτήσουμε και αυτή η πρότασή σας, κυρίες και κύριοι

συνάδελφοι, για τη σύσταση εξεταστικής επιτροπής αν μη τι άλλο, πέραν της προχειρότητας και πέραν των πολιτικών μικροσκοπιμοτήτων, θα έλεγα απλά και ξεκάθαρα ότι διαπνέεται από την έλλειψη σεβασμού του πολιτικού σας αντιπάλου. Και αν αυτή η έλλειψη σεβασμού του πολιτικού αντιπάλου
υπάρχει και αν ανταποδίδεται, που δεν θα πρέπει, τότε πώς θα μας σεβαστούν οι άλλοι, οι αποδέκτες της οποιασδήποτε πολιτικής μας σ'αυτή την Αίθουσα;
Καταλήγοντας, λοιπόν, λέω και στα ασφυκτικά αυτά περιθώρια του χρόνου, ότι δείτε από το νόμο και εν τοις πράγμασι ποια είναι η αρμοδιότητα των αρμοδίων Υπουργών, αν επιλαμβάνονται και αν εγγίζουν
τη διαδικασία. Δείτε ποιοι είναι οι νομάρχες που κατά καιρούς, διαχρονικά έχουν το πρόβλημα στις περιφέρειές τους, χωρίς να υπαινίσσομαι ότι έχουν προσωπική ευθύνη και κανείς δεν το λέει...
ΠΡΟΚΟΠΗΣ ΠΑΥΛΟΠΟΥΛΟΣ: Τολμήστε λοιπόν να δεχθείτε την πρότασή μας... ΔΙΟΝΥΣΙΟΣ ΓΚΟΥΣΚΟΣ: 'Οχι, κύριε συνάδελφε. Δεν κάνουμε επιτροπή, για
να πούμε ότι υπάρχουν πολιτικές ευθύνες Υπουργών που ερευνώνται και να γίνεται ένα σήριαλ υπαινιγμών τον επόμενο χρόνο, όταν ξέρουμε ότι δεν υπάρχουν αυτές οι ευθύνες. Αυτό θα το ερευνήσει η κοινή δικαιοσύνη, όπως επίσης και οι ΕΔΕ που είναι εν εξελίξει. Αν θέλετε, υπομονέψτε να τελειώσει η εισαγγελική διαδικασία και μετά τοποθετηθείτε, εδώ θα είμαστε. Αλλά και μόνο το γεγονός ότι λειτουργούν κυκλώματα και ότι υπάρχουν αυτές οι παρανομίες στο περιθώριο, θα έπρεπε να προφυλάξει τη Βουλή από αυτήν την πρόταση, την οποία καλούμαστε να ψηφίσουμε σήμερα. 
Ευχαριστώ πολύ.
(Χειροκροτήματα από την πτέρυγα του ΠΑΣΟΚ)
ΠΡΟΕΔΡΕΥΩΝ (Κωνσταντίνος Γείτονας): Ο Πρόεδρος της Νέας Δημοκρατίας και Αρχηγός της Αξιωματικής Αντιπολίτευσης κ. Κώστας Καραμανλής έχει το λόγο.
ΚΩΝΣΤΑΝΤΙΝΟΣ ΚΑΡΑΜΑΝΛΗΣ (Πρόεδρος της Νέας Δημοκρατίας): Κυρίες και
κύριοι συνάδελφοι, είναι και βασικό και αυτονόητο χρέος όλων των πολιτικών δυνάμεων η προστασία του δημόσιου συμφέροντος, η υπηρέτηση του πολίτη, η αναβάθμιση του πολίτη. Είναι υποχρέωση, και το τονίζω αυτό, δεν είναι απλό δικαίωμά μας να αντιτασσόμαστε στη διολίσθηση της εξουσίας προς εξωθεσμικά κέντρα, να στεκόμαστε αντίθετοι σε καθεστωτικές πρακτικές, να εναντιωνόμαστε σε μεθοδεύσεις, που χωρίζουν τους πολίτες. Να διασφαλίζουμε όρους και προϋποθέσεις ισότητας στην πολιτική διαδικασία. Να εγγυώμαστε την ελεύθερη έκφραση και τη γνήσια αποτύπωση της λαϊκής ετυμηγορίας.

Δυστυχώς, η Κυβέρνηση αυτή επέλεξε πρακτικές εντελώς αντίθετες. Ταυτίστηκε με τη διαπλοκή, προκειμένου να εξασφαλίσει τα μέσα και το
χρήμα στον πόλεμο εναντίον όλων των άλλων πολιτικών δυνάμεων. 
Χρησιμοποίησε υπηρεσίες και μηχανισμούς του κράτους, για να διεκπεραιώσει

κομματικές αποστολές. Διέθεσε τεράστια ποσά από οργανισμούς και τράπεζες του Δημοσίου, με πιο χαρακτηριστική την περίπτωση της Αγροτικής, για να διαφημίσει προεκλογικές υποσχέσεις της. Μοίρασε δισεκατομμύρια από το χρήμα των φορολογούμενων σε υπαρκτούς και ανύπαρκτους συλλόγους, σε μια επιχείρηση καθαρά πελατειακής δωροδοκίας.
Προεκλογικά κατήγγειλα ως την πιο κραυγαλέα την περίπτωση του 
Ο.Π.Α.Π., αλλά η Κυβέρνηση απάντησε τότε με διαψεύσεις και ύβρεις. Μετεκλογικά ήρθε ο ίδιος ο πρώην Υπουργός Πολιτισμού, για να αποκαλύψει

τη μαύρη τρύπα, που άνοιξαν. Την 1η Ιανουαρίου ως τις 7 Απριλίου του 2000 το Υπουργείο Πολιτισμού και ο Ο.Π.Α.Π. μοίρασαν πενήντα πέντε δισεκατομμύρια δραχμές. Το σκάνδαλο επιβεβαιώθηκε δημόσια από τον τότε πιο αρμόδιο Υπουργό. Και τι έγινε; Ο Πρωθυπουργός και πάλι επέβαλε το νόμο της σιωπής, το νόμο της καθεστωτικής αντίληψης, το νόμο της συγκάλυψης. Και, βέβαια, δεν ήταν μόνο αυτό. Ακόμα και τώρα, παρά τις αλλεπάλληλες ερωτήσεις και επερωτήσεις, που έχουμε καταθέσει, κανένας δεν ξέρει πόσες μαύρες τρύπες άνοιξαν, για να επηρεάσουν το εκλογικό αποτέλεσμα.
Το ερώτημα που θέτουμε είναι και απλό και σαφές: δέχονται οι
συνάδελφοι της Συμπολίτευσης ότι μπορεί να καταστρατηγούνται οι νόμοι, μπορούν να αδειάζουν τα δημόσια ταμεία για τη θεμελίωση πελατειακών σχέσεων; Συμβιβάζονται όλα αυτά με τη νομιμότητα και τη δημοκρατία;

Πέρα από τη διασπάθιση δημόσιου χρήματος, είναι κοινό μυστικό ότι το
κυβερνών κόμμα διέθεσε πακτωλό δισεκατομμυρίων στις τελευταίες εκλογές. 'Εβαλε μυστικά δεκάδες πτήσεις, παραβιάζοντας τη συμφωνία της

διακομματικής επιτροπής. Χρησιμοποίησε, όπως αποδείχθηκε και με το τραγικό ναυάγιο του "ΣΑΜΙΝΑ", σαπιοκάραβα της διαπλοκής, για να μεταφέρει τους δικούς του ετεροδημότες και να δημιουργήσει άνισες συνθήκες σε βάρος όλων των άλλων.
Τα ερωτήματα είναι πολλά. Πόσες παρανομίες χρειάστηκαν, για να εξασφαλίσει την εύνοια οργανωμένων συμφερόντων; Πού βρήκε τα τεράστια ποσά για τις μυστικές πτήσεις; Ποιος και γιατί τα έδωσε; Μπορεί η λαϊκή ετυμηγορία να εξαρτάται από τα μέσα και το χρήμα, που εξασφαλίζει ένα κόμμα διαχειριζόμενο την εξουσία; Ποιος δε γνωρίζει σήμερα τις πρακτικές, που ακολούθησε η Κυβέρνηση στην περίπτωση του Χρηματιστηρίου; Ταύτισε ένα θεσμό της ελεύθερης αγοράς με το πρόσωπο του Πρωθυπουργού και κατέληξε σε παράνομες παρεμβάσεις, επιστρατεύοντας τράπεζες, ταμεία, εταιρείες του Δημοσίου, για να αντλήσει κομματικά οφέλη. 'Εβλαψε σκόπιμα τα συμφέροντα του Δημοσίου και οδήγησε σε οικονομική καταστροφή ενάμισι εκατομμύριο περίπου επενδυτές, για να επηρεάσει το εκλογικό αποτέλεσμα.
Ερωτά, λοιπόν, κανείς: μπορεί μία κυβέρνηση να χρησιμοποιεί το δημόσιο χρήμα, για να εκβιάζει την ψήφο του πολίτη; Είναι και αυτό στο πλαίσιο των δημοκρατικών της αντιλήψεων;
Τεράστιο πολιτικό, κοινωνικό, αλλά και ηθικό ζήτημα αποτελεί ο διαχωρισμός των Ελλήνων σε "δικούς μας ευνοούμενους" και "δικούς σας κυνηγημένους".
Η Κυβέρνηση αυτή, αφού έφερε την ανεργία σε πρωτόγνωρα ύψη, επιδόθηκε προεκλογικά σε εμπόριο ελπίδας. 'Ανοιξε παράθυρο παράνομων προσλήψεων με τους εποχικούς, τα μόρια, που μοίραζαν όπως ήθελαν και τα προγράμματα κατάρτισης του Ο.Α.Ε.Δ..
Ερωτούμε: αυτή είναι η ισότητα δικαιωμάτων και ευκαιριών για τους πολίτες; Είναι ηθικά και δημοκρατικά ανεκτές οι διακρίσεις και οι διαχωρισμοί σε βάρος Ελλήνων πολιτών; Τι έχουν να πουν οι επικεφαλής αυτών των μεθοδεύσεων στις εκατοντάδες χιλιάδες νέους που παραμερίστηκαν, επειδή δεν είχαν την κάρτα του κυβερνητικού κόμματος; 'Εως πότε θα υπάρχουν παιδιά διαφορετικών θεών σ' αυτόν τον τόπο;
Κυρίες και κύριοι συνάδελφοι, είπαμε από την πρώτη στιγμή ότι η

Κυβέρνηση υποχρεούται να δώσει απαντήσεις για όλα αυτά τα ζητήματα. Ζητήσαμε συγκεκριμένες εξηγήσεις και τεκμηριωμένες για κάθε περίπτωση. Σταθήκαμε προπαντός στην ανάγκη να μπει οριστικό τέλος σε καθεστωτικές
πρακτικές και μεθοδεύσεις. Και αυτό είναι χρέος της ίδιας της Κυβέρνησης, είναι υποχρέωση ολόκληρου του Κοινοβουλίου και είναι ευθύνη κάθε δημοκρατικής πολιτικής δύναμης.
Η Κυβέρνηση προτίμησε να σταθεί απέναντι, να συνταχθεί με τις δυνάμεις, που επιχειρούν να ποδηγετήσουν την πολιτική ζωή, να εντείνει ακόμα περισσότερο την κομματικοποίηση του κράτους και την κρατικοποίηση του κόμματος, να κρύψει την τεράστια διασπάθιση δημόσιου χρήματος, να συντηρήσει τις σκιές και την αδιαφάνεια στο δημόσιο βίο μας, να εναντιωθεί στη θεσμική θωράκιση της πολιτείας.
Η Κυβέρνηση προτίμησε να επικαλεσθεί τα νομότυπα, για να καλύψει τα
παράνομα και αντιδημοκρατικά. Δεν έδωσε τα στοιχεία που ζητήσαμε. 
Απέρριψε τις προτάσεις της Αντιπολίτευσης για διαφάνεια στη λειτουργία του κράτους και του δημόσιου βίου. Επέβαλε σιωπή σε όποια στελέχη της αποπειράθηκαν να μιλήσουν.
Πέρα απ' όλα αυτά, θέσαμε από την πρώτη στιγμή τα τεράστιας σημασίας ζητήματα των εκλογικών καταλόγων και των παράνομων ελληνοποιήσεων. Κυρίες και κύριοι συνάδελφοι, η Νέα Δημοκρατία ως υπεύθυνη πολιτική δύναμη, προτάσσοντας την ανάγκη ενότητας του λαού, την ανάγκη αποφυγής πολιτικής οξύτητας, ζήτησε μέσω του κοινοβουλευτικού ελέγχου την πλήρη εκκαθάριση αυτών των υποθέσεων. Ζητήσαμε τη συνεργασία όλων για την προώθηση των μέτρων που είναι αναγκαία, ώστε να μην υπάρξουν ποτέ πια οποιεσδήποτε 
παρανομίες και σκιές στην έκφραση και την αποτύπωση της λαϊκής βούλησης. Δυστυχώς, η στάση της Κυβέρνησης υπήρξε αρνητική.
Προχωρήσαμε στη συγκρότηση επιτροπών για τη διερεύνηση των σκοτεινών
αυτών υποθέσεων. Συναντήσαμε απροσπέλαστα εμπόδια. Παρ'όλα αυτά, τα στοιχεία που συγκεντρώθηκαν είναι συγκλονιστικά. Το πόρισμα της Επιτροπής Σημαιοφορίδη για τους εκλογικούς καταλόγους, για τις παράνομες ελληνοποιήσεις, αποκαλύπτει εικόνες ντροπής, επισημαίνει καταστάσεις που είναι αδιανόητες για ευνομούμενες πολιτείες, που δεν χωρούν σε
δημοκρατικά πολιτεύματα και, σε τελική ανάλυση, υποχρεώνει την Κυβέρνηση να αναγνωρίσει την ανάγκη ολοκληρωμένης και πλήρους έρευνας.
Καταθέτω το πόρισμα, για να συμπεριληφθεί στα Πρακτικά της Βουλής και
θέλω από την αρχή να πω δύο πράγματα.
(Στο σημείο αυτό ο Πρόεδρος της Νέας Δημοκρατίας κ. Κωνσταντίνος Καραμανλής, καταθέτει για τα Πρακτικά το προαναφερθέν πόρισμα, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Πρώτον, ότι το πόρισμα αυτό στηρίζεται εξ ολοκλήρου σε κρατικά έγγραφα, σε επίσημα δημόσια έγγραφα. Δεν είναι εκτιμήσεις των μελών της Επιτροπής, κυρίες και κύριοι συνάδελφοι, είναι ομολογίες του κράτους. 
(Χειροκροτήματα από την πτέρυγα της Νέας Δημοκρατίας)
Και δεύτερον, ότι σε καμιά περίπτωση δεν πρόκειται να σταματήσουμε

την έρευνα. Τίποτα απ' ό,τι έγινε σε βάρος του δημόσιου συμφέροντος, σε βάρος του πολίτη και της Δημοκρατίας, δεν λησμονείται. Τίποτα δεν εγκαταλείπεται, τίποτα δεν παραγράφεται.
Οι εκλογικοί κατάλογοι δεν ανταποκρίνονται στην πραγματικότητα και
κανένας δεν ξέρει τι ακριβώς συμβαίνει. Οι αόριστες, οι γενικόλογες κυβερνητικές απαντήσεις στα κραυγαλέα ερωτήματα που εγείρονται δεν δίδουν επαρκή εξήγηση. Τα όσα διαπιστώνονται, κυρίες και κύριοι συνάδελφοι, ξεφεύγουν από τα όρια της λογικής. Είναι ευτράπελα, είναι αδιανόητα, δυστυχώς όμως είναι ντροπή.
Ζητήσαμε από την Κυβέρνηση να προχωρήσουμε στη συγκρότηση Ανεξάρτητης Επιτροπής με τη συμμετοχή των εκπροσώπων όλων των πολιτικών δυνάμεων για την εκκαθάριση των εκλογικών καταλόγων. Προσποιείσθε, κύριοι της Κυβέρνησης, ότι δεν ακούτε. Γιατί; Φοβάσθε ότι θα βρεθούν σημεία και τέρατα; Θέλετε να συνεχίσετε τα ίδια; Γιατί δεν έγινε καμιά εκκαθάριση καταλόγων από το 1981; Τι θέλετε να σκέπτεται με όλα αυτά ο πολίτης; 
Σύμφωνα με τα στοιχεία της Εθνικής Στατιστικής Υπηρεσίας, ο
πραγματικός πληθυσμός της χώρας είναι δέκα εκατομμύρια πεντακόσιες χιλιάδες πρόσωπα. Σύμφωνα με τα αποτελέσματα που εκδόθηκαν από το Υπουργείο Εσωτερικών και τη "ΔΕΛΤΑ ΠΛΗΡΟΦΟΡΙΚΗ", την επομένη των εκλογών, οι εγγεγραμμένοι στους εκλογικούς καταλόγους ήταν εννέα εκατομμύρια τριακόσιες εβδομήντα τρεις χιλιάδες τετρακόσιοι τριάντα εννιά (9.373.439). Σύμφωνα με τα αποτελέσματα της Ανωτάτης Εφορευτικής Επιτροπής Εκλογών, οι εγγεγραμμένοι ήταν εννέα εκατομμύρια διακόσιες εβδομήντα εφτά χιλιάδες διακόσιοι εβδομήντα εφτά (9.277.277). Σύμφωνα με απάντηση του Υπουργείου Εσωτερικών στις 18 του Μάη σε ερώτηση Βουλευτών της Νέας Δημοκρατίας, η δύναμη του εκλογικού σώματος που συμμετείχε στις εκλογές ήταν οκτώ εκατομμύρια εννιακόσιες εβδομήντα έξι χιλιάδες εκατόν τριάντα πέντε (8.976.135). Τέσσερις αριθμοί, που ο ένας επισημαίνει την ανακρίβεια του άλλου! Τρεις αριθμοί για το ίδιο πράγμα, τη δύναμη του εκλογικού σώματος, που κανένας δεν συμπίπτει με τον άλλο!
Τι προκύπτει απ' όλα αυτά; Πρώτον, όταν ο πληθυσμός της χώρας είναι
περίπου δέκα εκατομμύρια πεντακόσιες χιλιάδες, δεν μπορεί οι εγγεγράμμενοι να είναι εννέα εκατομμύρια τριακόσιες εβδομήντα τρεις
χιλιάδες, όπως λέει το Υπουργείο Εσωτερικών ούτε εννέα εκατομμύρια διακόσιες εβδομήντα εφτά χιλιάδες, όπως λέει η Ανώτατη Εφορευτική Επιτροπή. Και αυτό, γιατί ο πληθυσμός ο κάτω των δεκαοκτώ ετών σίγουρα υπερβαίνει τα δύο εκατομμύρια. Η υπερτροφία στον αριθμό των εκλογέων είναι πασιφανής. Αποκαλύπτει πολύ απλά ότι στους εκλογικούς καταλόγους υπάρχουν διπλοεγγραφές. Υπάρχουν και παράνομες εγγραφές. Και σας ρωτώ: ποιος εγγυάται ότι δεν υπάρχουν διπλοψηφίες;
Δεύτερον, μας δίνετε τρεις αριθμούς για το εκλογικό σώμα. Και οι τρεις αριθμοί είναι διαφορετικοί! 'Αλλο αριθμό δίνει το Υπουργείο Εσωτερικών την επομένη των εκλογών, άλλο η Ανώτατη Εφορευτική Επιτροπή και άλλο το Υπουργείο Εσωτερικών στην απάντησή του σε σχετική ερώτηση των Βουλευτών της Νέας Δημοκρατίας.
Απάντηση, στην οποία να εξηγείται πώς προκύπτουν αυτές οι διαφορές, δεν υπάρχει. Μιλάτε γενικά και αόριστα. Μα, ακριβώς αυτά τα γενικά και τα αόριστα είναι εκείνα που σας εκθέτουν. Αυτά γεννούν τις υπόνοιες και αυτά ζητούμε να διερευνηθούν.
Τρίτον, το Υπουργείο Εσωτερικών και η "ΔΕΛΤΑ ΠΛΗΡΟΦΟΡΙΚΗ" την επομένη των εκλογών, μάς δίνουν ενενήντα έξι χιλιάδες εκατόν εξήντα δύο ψηφοφόρους (96.162) περισσότερους απ' ό,τι η Εφορευτική Επιτροπή. Και αυτό είναι τραγελαφικό. Πού στηρίζεται η Εφορευτική; Πώς την επομένη των εκλογών έχουμε ενενήντα έξι χιλιάδες εγγεγραμμένους εκλογείς περισσότερους απ' αυτούς, που δίνει λίγο αργότερα η Εφορευτική; 'Εγιναν λάθη; Και πόσα είναι αυτά τα λάθη; Ποια είναι αυτά τα λάθη; 'Εγιναν ενενήντα έξι χιλιάδες λάθη;
Τέταρτον, η Εφορευτική Επιτροπή μάς δίνει τριακόσιες μία χιλιάδες
εκατόν σαράντα δύο (301.142) εκλογείς παραπάνω απ' ό,τι δίνει το Υπουργείο Εσωτερικών στην τελική απάντησή του. Το Υπουργείο Εσωτερικών και η "ΔΕΛΤΑ" μάς δίνουν τριακόσιες ενενήντα επτά χιλιάδες τριακόσιους τέσσερις (397.304) παραπάνω. Μας λέτε ότι η διαφορά αυτή οφείλεται στους ειδικούς καταλόγους.
'Ομως, στην ίδια απάντηση του Υπουργείου Εσωτερικών αναφέρεται ότι οι υπάλληλοι του άρθρου 27, δηλαδή αυτοί που αποτελούν τον κύριο όγκο των ειδικών καταλόγων, είναι εκατόν δέκα τρεις χιλιάδες εξακόσιοι εξήντα εννιά (113.669). Δηλαδή μας περισσεύουν περίπου εκατόν ογδόντα επτά χιλιάδες (187.000) εκλογείς, αν βασιστούμε στην Εφορευτική Επιτροπή. Μας περισσεύουν ακόμα περισσότεροι, γύρω στους διακόσιους ογδόντα τρεις χιλιάδες (283.000), αν βασιστούμε στα αποτελέσματα που δώσατε την επομένη των εκλογών. Ποιοι είναι αυτοί; Είναι ναυτικοί; Είναι φυλακισμένοι; Είναι δικαστικοί αντιπρόσωποι; Πάλι δεν φτάνουν.
'Ομως, κυρίες και κύριοι συνάδελφοι, υπάρχουν τουλάχιστον διακόσιες χιλιάδες εγγραφές στους ειδικούς καταλόγους, που δεν δικαιολογούνται από την κείμενη νομοθεσία. Τα παραδείγματα που επικαλείται η αρμόδια Υπουργός, για να εξηγήσει ορισμένες διπλοεγγραφές σε ορισμένες κοινότητες, καταφανώς δεν επαρκούν, δεν καλύπτουν το σύνολο των περιπτώσεων.
(Στο σημείο αυτό την Προεδρική 'Εδρα καταλαμβάνει ο Πρόεδρος της
Βουλής κ. ΑΠΟΣΤΟΛΟΣ ΚΑΚΛΑΜΑΝΗΣ)
Ο κυβερνητικός ισχυρισμός ότι το αποτέλεσμα δεν εξαρτάται από τους
εγγεγραμμένους, αλλά από τους ψηφίσαντες δεν είναι παρά μόνο μια σοφιστεία, που καταλήγει σε ομολογία μιας νόθας κατάστασης. Γιατί βεβαίως το αποτέλεσμα εξαρτάται απ' αυτούς που ψηφίζουν. Αλλά αυτοί που ψηφίζουν -και ακριβέστερα το ποιοι ακριβώς ψηφίζουν- εξαρτάται από το ποιοι είναι εγγεγραμμένοι.
Τα στοιχεία που δίνονται από την Κυβέρνηση αλληλοαναιρούνται. Θα το
αποδώσετε και αυτό στην παραλυσία του κράτους; Θα πείτε ότι καμία υπηρεσία δεν μπορεί να κάνει σωστά τη δουλειά της;
Τεράστια ζητήματα με σοβαρότατες και εθνικές και κοινωνικές και πολιτικές διαστάσεις εντοπίζονται στο φαύλο κύκλο των ελληνοποιήσεων.

Και μη σπεύσετε σήμερα να επαναλάβετε τους προπαγανδιστικούς
ισχυρισμούς ότι δήθεν δημιουργούμε εμείς προσκόμματα στον επαναπατρισμό των Ποντίων αδελφών μας. Γιατί, πολύ απλά, εμείς ήμασταν εκείνοι που πρώτοι, ανυπόκριτα και τίμια, νοιαστήκαμε για την αποκατάσταση των ανθρώπων αυτών.
(Χειροκροτήματα από την πτέρυγα της Νέας Δημοκρατίας)
Δεύτερον, γιατί εσείς δεν κάνατε τίποτε άλλο, παρά να μεταβάλετε σε εμπόριο την παλιννόστησή τους. Εμπόριο στα χέρια μαφιόζικων κυκλωμάτων,

αλλά και εμπόριο ψηφοθηρίας, για την οποία κάθε υπεύθυνος πρέπει να ντρέπεται.
Τρίτον, γιατί το θέμα που θέτουμε είναι ξεκάθαρο. Μιλούμε για τις
παράνομες ελληνοποιήσεις. Μιλούμε για τις ελληνοποιήσεις Ρώσων, Ουκρανών, Τσετσένων και όλων των άλλων, που δεν έχουν καμία σχέση με οτιδήποτε ελληνικό. Μιλούμε για τις ελληνοποιήσεις εγκληματικών στοιχείων από βρόμικα κυκλώματα έναντι υψηλού τιμήματος.
Τα στοιχεία που συγκεντρώσαμε, παρά τα εμπόδια που ορθώνει το κατεστημένο της διαφθοράς και της ασυδοσίας, είναι συγκλονιστικά. Ενδεικτικά μόνο θα σας υπενθυμίσω ότι τον Ιούνιο του 1996 έγγραφο του Υπουργείου Εξωτερικών αναφέρεται σε σύσκεψη για το θέμα της πλαστογράφησης θεωρήσεων και διαβατηρίων, κατά την οποία διαπιστώνεται, όπως ακριβώς το λέει, ότι το πρόβλημα "έχει λάβει ανεξέλεγκτες διαστάσεις".
Υπουργείο Εσωτερικών, Σεπτέμβριος του '96: αναφέρει ότι "Αλλογενείς αλλοδαποί εφοδιάζονται με πλαστά διαβατήρια από οργανωμένα κυκλώματα". 
Υπουργείο Εξωτερικών, Δεκέμβριος του '96: "Σας αναφέρουμε ότι είναι
ενδεχόμενο να βρισκόμαστε μπροστά σε οργανωμένη σπείρα, που εμπορεύεται την ελληνική ιθαγένεια και ως εκ τούτου να έχει καταχωριστεί στο ειδικό Ληξιαρχείο μεγάλος αριθμός τέτοιων πλαστών αποφάσεων".
Πρεσβεία Τιφλίδος, Αύγουστος 1997: "Κάτοχος διαβατηρίου Γεωργίας μάς 
εγνώρισε ότι, αφού κατέβαλε στη Θεσσαλονίκη επτακόσια δολάρια, επέτυχε... να λάβει θεώρηση παλιννόστησης από προξενικό γραφείο Μόσχας χωρίς συνέντευξη... και να λάβει σφραγίδα εισόδου από τον Προμαχώνα χωρίς να εισέλθει στο Βουλγαρικό έδαφος".
Υπουργείο Εσωτερικών, εξαιρετικώς επείγον, Απρίλιος 1999: "Για όλες

τις ανωτέρω περιπτώσεις δεν θα γίνεται έλεγχος των στοιχείων των διαβατηρίων και της θεώρησης προξενείου μέσω του Υπουργείου Εσωτερικών". 
Υπουργείο Εσωτερικών, εξαιρετικώς επείγον, Νοέμβριος 1999, υπογράφει
ο κ. Φλωρίδης: "Κατ'εξαίρεση και για λόγους χρηστής διοίκησης μπορούν να γίνονται δεκτά τα δικαιολογητικά που φέρουν απλή θεώρηση".
Υπουργείο Δημόσιας Τάξης, Φεβρουάριος 2000: "'Οπως είναι γνωστό, το τελευταίο διάστημα παρατηρείται μια κλιμακωτή αύξηση του φαινομένου των παράνομων ελληνοποιήσεων... το οποίο τείνει να λάβει διαστάσεις εθνικού προβλήματος".
'Εγγραφο του Υπουργείου Εξωτερικών, Απρίλιος 2000: "'Ενας στους τέσσερις ενδιαφερόμενους προσκόμιζε πλαστά πιστοποιητικά".

Επισημαίνουμε ακόμα τα συγκλονιστικά στοιχεία στην έκθεση των
Επιθεωρητών Δημόσιας Διοίκησης τον Ιούνιο του 1998, που τότε κρατήθηκε μυστική και, ακόμα χειρότερα, το γεγονός ότι όχι μόνο δεν υπήρξε συνέχιση και επέκταση των ελέγχων σε ολόκληρη τη χώρα, αλλά ούτε καν οι δειγματοληπτικοί έλεγχοι επαναλήφθηκαν από τότε.
Η αλήθεια είναι ότι μόνο από το πόρισμα των Επιθεωρητών-Ελεγκτών
Δημόσιας Διοίκησης προκύπτουν τρεις χιλιάδες διακόσιες είκοσι δύο περιπτώσεις παράνομων φακέλων. Και αυτό δεν είναι τίποτε άλλο παρά μόνο το αποτέλεσμα ενός δειγματοληπτικού ελέγχου, που δεν ξεπερνά το 10% των ελληνοποιήσεων. Αυτή είναι η αλήθεια, κυρίες και κύριοι συνάδελφοι, μέσα από τις επίσημες ομολογίες των κρατικών εγγράφων.
Ιδιαίτερα εκπληκτικά, αλλά και ενοχοποιητικά για το σαθρό κατεστημένο, είναι όσα επισημαίνονται για το ρόλο της ηγεσίας της Αστυνομίας.
Στο αστυνομικό τμήμα του Προμαχώνα συρρέουν άτομα, για να κάνουν σφράγιση εισόδου για τρίτους, παρ'όλον ότι ο νόμος απαιτεί προσωπική συνέντευξη των ενδιαφερομένων. Η κατάσταση αναφέρεται αρμοδίως. Και τι γίνεται; Ο τότε Κλαδάρχης και σημερινός Αρχηγός της ΕΛ.ΑΣ. με έγγραφό του της 6ης Απριλίου δίνει εντολή να μην απαιτείται αυτοπρόσωπη παρουσία. Δίνει, δηλαδή, σάλπισμα υπηρέτησης της παρανομίας. Ενεργούσε μόνος του ή κατ'εντολή της Κυβέρνησης; Και αν ενεργούσε μόνος ή αν οι διαταγές του δεν εναρμονίζονταν με την κυβερνητική βούληση, πώς προάγεται στην
αρχηγία και ριζώνει εκεί; Τα όσα συνέβησαν στη συνέχεια -και ιδίως στη διάρκεια της προεκλογικής περιόδου- είναι ανεξίτηλο στίγμα για την Κυβέρνηση.
Το περιοδικό που εκδίδεται από το Εθνικό 'Ιδρυμα για τους παλιννοστούντες προπαγανδίζει ανοιχτά υπέρ της Κυβέρνησης, μοιράζοντας υποσχέσεις για δάνεια, για σπίτια, για αυτοκίνητα. Μετεκλογικά γίνεται παρέλαση στην οδό Μπουμπουλίνας στα γραφεία του Ιδρύματος από έναν κόσμο,
που περιφέρει, κυρίως στα ρώσικα, ένα και μόνο αίτημα: "Σας ψηφίσαμε, δώστε μας τώρα τα λεφτά που μας είπατε". Ο αρμόδιος Υφυπουργός Εσωτερικών, στη διάρκεια της προεκλογικής περιόδου, αυτοδιαφημίζεται και προπαγανδίζει υπέρ της κυβέρνησης με φυλλάδια στα ρώσικα. Και αυτό τυχαίο είναι;
Ανάλογα φαινόμενα διαδραματίζονται και στην Κύπρο με τις εκεί παράνομες ελληνοποιήσεις. Δημιουργείται ένα πλήθος ψηφοφόρων, μυστικά απ'όλα τα άλλα κόμματα, και εγείρονται τεράστια ζητήματα σε ό,τι αφορά τη νομιμότητα των διαδικασιών. Πώς δίνονταν ιθαγένειες χωρίς την παρουσία των ενδιαφερομένων, αλλά με καταστάσεις, που κουβαλούσαν στην Αθήνα κομματικά στελέχη; Ποιοι απ'όσους ελληνοποιήθηκαν είναι πράγματι ομογενείς;
Και έπειτα, αυτά τα περί εθνικών λόγων να τα αφήστε στην άκρη. Γιατί, αν υπήρχαν και αν σεβόσασταν τέτοιους εθνικούς λόγους, θα έπρεπε να τους αναφέρετε υπεύθυνα στα κόμματα και όχι να τους περιφέρετε στις τηλεοράσεις.
Επικαλείται τώρα η Κυβέρνηση την έρευνα, που διεξάγεται από τη Δικαιοσύνη σαν δικό της τάχα άλλοθι. Η έρευνα όμως αυτή προκλήθηκε από καταγγελίες της Νέας Δημοκρατίας και ολόκληρου του Τύπου. Και η έρευνα αυτή δεν επαρκεί.
Λέει τώρα η Κυβέρνηση ότι γίνονται και Ε.Δ.Ε.. Γιατί δεν γίνονταν
τόσο καιρό και για ποιους γίνονται τώρα; Ποιο συμπέρασμα βγαίνει για τον Αρχηγό της Αστυνομίας; Τι βρήκατε για τα προξενεία, στα οποία έχουν σκοτωθεί άνθρωποι; Ποιο είναι το αποτέλεσμα; 'Οτι δεν φταίει κανείς από τη Διοίκηση, ότι η Κυβέρνηση δεν έχει ευθύνες, ότι όλα έγιναν εξ αιτίας της διάλυσης του κράτους; Πόσο διαλυμένο είναι επιτέλους αυτό το κράτος και γιατί άραγε προτιμάτε να παρουσιάζετε μια τέτοια εικόνα διάλυσης; Και, τελικά, αν είναι αλήθεια αυτό που λέτε, για όνομα του Θεού, ποιος φταίει γι' αυτήν τη διάλυση;
(Χειροκροτήματα από την πτέρυγα της Νέας Δημοκρατίας)
Κυρίες και κύριοι συνάδελφοι, είναι γεγονός ότι γίνονται τώρα και ορισμένες ανακλήσεις παράνομων ελληνοποιήσεων. Και μπορεί βέβαια να δίνουν μια επίφαση αποκατάστασης νομιμότητας. 'Ομως με την αποκατάσταση της εκλογικής τάξης τι γίνεται; Ποιος θα ερευνήσει πόσοι ψήφισαν; Ποιος θα δώσει στοιχεία; Το παράδειγμα του Ουκρανού κακοποιού, του Κότοβιτς, που ψήφισε, ενώ τον καταζητούσε η ΙΝΤΕΡΠΟΛ, δεν λέει τίποτα; Πόσο δημοκράτης τελικά μπορεί να αισθάνεται ένας Πρωθυπουργός με ψήφους αλλοδαπών μαφιόζων; Μεμονωμένο, λέει η Κυβέρνηση. Πόσα τέτοια μεμονωμένα υπάρχουν; Πρέπει να γίνουν φόνοι, για να το μάθουμε αυτό; Είναι μεμονωμένες και οι τρεις χιλιάδες πλαστογραφίες, που επισημαίνουν οι Επιθεωρητές της Δημόσιας Διοίκησης; Είναι μεμονωμένα και τα φαινόμενα, που παίρνουν ανεξέλεγκτες διαστάσεις, όπως επισημαίνουν τα έγγραφα του Υπουργείου Εξωτερικών και του Υπουργείου Δημόσιας Τάξης λίγες μέρες ή εβδομάδες πριν τις εκλογές;
Οι προφάσεις, κυρίες και κύριοι συνάδελφοι, αποκαλύπτουν αμαρτίες. Η Κυβέρνηση υποχρεούται να αναλάβει αποτελεσματικές πρωτοβουλίες και το Κοινοβούλιο δεν δικαιούται να παριστάνει τον παρατηρητή. Απαιτήσαμε και απαιτούμε γενικό και πλήρη επανέλεγχο των ελληνοποιήσεων. Επιμένουμε ότι επιβάλλεται ανάκληση όλων των παράνομων ελληνοποιήσεων και άμεση διαγραφή των παράνομα ελληνοποιηθέντων από τα δημοτολόγια και τους εκλογικούς καταλόγους.
Το πρόβλημα, κυρίες και κύριοι συνάδελφοι, είναι σοβαρό. Είναι κρίσιμο, είναι πολυδιάστατο και είναι πρόβλημα εθνικό, γιατί αφορά τη σύνθεση του πληθυσμού. Είναι πρόβλημα κοινωνικό, γιατί αφορά την έξαρση της εγκληματικότητας. Είναι πρόβλημα Δημοκρατίας, γιατί αφορά τη γνήσια έκφραση της ετυμηγορίας του ελληνικού λαού. Τελικά, είναι και πρόβλημα διεθνούς κύρους της χώρας.
Διαπιστώνεται ήδη, πέρα από κάθε αμφιβολία -το λέει το επίσημο κράτος με τα έγγραφά του- ότι αναπτύχθηκαν και έδρασαν μαφιόζικα κυκλώματα, που πουλούσαν σε παραμάγαζα την ελληνική ιθαγένεια. Αποδεικνύεται ότι υπήρξε σύμπραξη καίριας σημασίας κρατικών υπηρεσιών. Προκύπτει αβίαστα ότι κυβερνητικοί και κρατικοί αξιωματούχοι γνώριζαν τη δράση παράνομων κυκλωμάτων και αδρανούσαν. Και, ακόμη χειρότερα, ότι εξέδιδαν εντολές, που υπηρετούσαν τελικά τη μαφία και όχι τους πραγματικούς ομογενείς. 
Κυρίες και κύριοι συνάδελφοι, η έκταση της παρανομίας ήταν τέτοια,
που προϋπέθετε κυβερνητική ανοχή και σύμπραξη. Τα επίσημα στοιχεία δεν
επιτρέπουν ούτε αμφιβολία ούτε άλλη αδράνεια.
Η πρόταση της Νέας Δημοκρατίας για σύσταση Εξεταστικής Επιτροπής,
αποσκοπεί σ' ένα πλήρες και οριστικό ξεκαθάρισμα. Υπάρχουν τεράστιες ευθύνες και πρέπει να εντοπισθούν. Να καταλογιστούν εκεί όπου ανήκουν και να μπει φραγμός σε όλες αυτές τις πρακτικές, που κατάντησαν τη χώρα ξέφραγο αμπέλι.
Αν ο Πρωθυπουργός και η κυβερνητική Πλειοψηφία επιμένουν στη
συγκάλυψη, αναλαμβάνουν το βάρος για κάθε περίπτωση. Αν σταθούν εναντίον της έρευνας και αποδείξουν πολιτική ταύτιση με εγκλήματα κατά συρροή και κατ' εξακολούθηση, αν επιδιώξουν συντήρηση της ίδιας κατάστασης και προστασία των επίορκων λειτουργών και των μαφιόζικων κυκλωμάτων, θα μας βρουν κάθετα αντίθετους. Θεωρούμε αδιανόητο να διεκδικήσει η Κυβέρνηση τον τίτλο του προστάτη "πασών των μαφιών". Αν το πράξει, θα είναι δική της και η ευθύνη, δικές της και οι συνέπειες.
(Χειροκροτήματα από την πτέρυγα της Νέας Δημοκρατίας)
Και θέλω να είμαι απόλυτα σαφής. Σε μια τέτοια περίπτωση εμείς δεν θα μείνουμε μέχρι εδώ. Η Νέα Δημοκρατία θα χρησιμοποιήσει όλα τα μέσα, που παρέχει η έννομη τάξη και ο κοινοβουλευτισμός για την αναζήτηση ευθυνών, την αποκατάσταση της νομιμότητας, τη θωράκιση της Πολιτείας. Τις επόμενες 
ημέρες θα ενημερώσω για όλα αυτά τα ζητήματα τον Πρόεδρο της Δημοκρατίας. Κάθε στοιχείο, που εντοπίζουμε, θα φθάνει στην Εισαγγελία.
Εάν η κυβερνητική Πλειοψηφία αποφασίσει να απενεργοποιήσει τον ελεγκτικό ρόλο του Κοινοβουλίου, πρέπει να ξέρει ότι θα ενεργοποιηθεί η δημοκρατική κοινωνία. Ιθαγένειες -μαϊμού, δεν αναγνωρίζουμε. Εμπόριο της πιο τιμητικής ιθαγένειας δεν ανεχόμαστε. Εκλογές μ'αυτούς τους εκλογικούς καταλόγους, δεν θα σας επιτρέψουμε να ξανακάνετε.
( Χειροκροτήματα από την πτέρυγα της Νέας Δημοκρατίας )
Ζητούμε να προχωρήσουμε μαζί στη συγκρότηση Εξεταστικής Επιτροπής,
για να βρούμε όλες και όλοι μαζί την αλήθεια. Να αποκαταστήσουμε τη νομιμότητα, να θωρακίσουμε τη Δημοκρατία. Αν αρνηθείτε, δηλώνετε ενοχή

και εμμονή σε μια νόθα κατάσταση πραγμάτων. Αν αντιταχθείτε, εμείς θα επιστρατεύσουμε όλα τα μέσα, που παρέχει το κοινοβουλευτικό πολίτευμα για την προστασία και τη νομιμότητα της Δημοκρατίας. Συνέχιση της καθεστωτικής συντήρησης δεν πρόκειται να επιτρέψουμε και δεν πρόκειται να ανεχθούμε. Καμία δημοκρατική δύναμη δεν μπορεί να αδρανεί μπροστά σε τέτοιες προκλήσεις. Ο Πρωθυπουργός έχει την ευθύνη, εκείνος τώρα έχει και το λόγο.
( Ζωηρά και παρατεταμένα χειροκροτήματα από την πτέρυγα της Νέας
Δημοκρατίας )
ΠΡΟΕΔΡΟΣ (Απόστολος Κακλαμάνης): Η Υπουργός Εσωτερικών, Δημόσιας
Διοίκησης και Αποκέντρωσης κ. Παπανδρέου έχει το λόγο.
ΒΑΣΩ ΠΑΠΑΝΔΡΕΟΥ (Υπουργός Εσωτερικών, Δημόσιας Διοίκησης και Αποκέντρωσης): Κυρίες και κύριοι συνάδελφοι, μου είναι πραγματικά ιδιαίτερα δύσκολο να αξιολογήσω πολιτικά, χωρίς να παρασυρθώ σε χαρακτηρισμούς, την πρωτοβουλία της Νέας Δημοκρατίας και του
κ. Κωνσταντίνου Καραμανλή να υποβάλουν τη σημερινή πρόταση για τη σύσταση εξεταστικής επιτροπής. Και αυτό, γιατί τα ζητήματα στα οποία αναφέρθηκε σήμερα η Νέα Δημοκρατία και ο κ. Καραμανλής έχουν ήδη συζητηθεί, έχω απαντήσει επανειλημμένως σε ερωτήσεις των κυρίων Παυλόπουλου, Μεϊμαράκη, Νικολόπουλου, αλλά και σε συζητήσεις επίκαιρων ερωτήσεων στη Βουλή.
Ο κ. Καραμανλής ήλθε σήμερα και στην αρχή της ομιλίας του είπε ότι το αποτέλεσμα των εκλογών είναι αυτό που είναι, διότι οι πολίτες αυτής της χώρας δεν είναι συνειδητοί πολίτες, δεν έχουν γνώση, δεν έχουν κρίση, δεν έχουν μνήμη, είναι ανώριμοι πολίτες που δεν γνωρίζουν τι ψηφίζουν, που εξαγοράζονται ...
( Θόρυβος στην Αίθουσα )

Κύριε Καραμανλή, η ελληνική κοινωνία του 2000...
ΠΡΟΕΔΡΟΣ (Απόστολος Κακλαμάνης): Με συγχωρείτε, κυρία Υπουργέ.
Θα διακόψω τη συνεδρίαση, εάν δεν θα σέβεσθε αυτόν που είναι στο Βήμα. Να είμεθα εξηγημένοι.
ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Πρέπει να σέβεται και ο ομιλητής. ΠΡΟΕΔΡΟΣ (Απόστολος Κακλαμάνης): Κύριε Πρόεδρε, έχετε και εσείς
ευθύνη, διότι είστε παλαιός Κοινοβουλευτικός και πρέπει να δίνετε το παράδειγμα.
ΚΩΝΣΤΑΝΤΙΝΟΣ ΜΗΤΣΟΤΑΚΗΣ: 'Εχω και εγώ. Ακριβώς γι'αυτό τα λέω.

ΠΡΟΕΔΡΟΣ (Απόστολος Κακλαμάνης): Εάν εσείς μιλάτε έτσι, τι να πει η
συνάδελφος που είναι λίγους μήνες εδώ μέσα.
ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Πού τα βρήκε αυτά και τα λέει; Δεν μπορεί να πλαστογραφεί τα λόγια του προέδρου της Ν.Δ.
ΠΡΟΕΔΡΟΣ (Απόστολος Κακλαμάνης): Εάν εσείς δίνετε αυτό το παράδειγμα, να μην μπορεί ελεύθερα από το Βήμα να μιλήσει κανείς, τι να πω εγώ τότε; Εν πάση περιπτώσει, εγώ θα διακόψω τη συνεδρίαση εάν δεν θα σέβεσθε αυτόν που ομιλεί.
ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Να διακόψετε εκατό φορές!

ΠΡΟΕΔΡΟΣ (Απόστολος Κακλαμάνης): Ορίστε κυρία Υπουργέ.
( Θόρυβος- διαμαρτυρίες από την πτέρυγα της Νέας Δημοκρατίας ) Κύριε Πρόεδρε, σας παρακαλώ, να συστήσετε στους Βουλευτές σας να
σέβονται τον ομιλούντα, όπως σεβάστηκε ολόκληρο το Σώμα εσάς. Δεν μπορεί να γίνει αλλιώς, κύριε Πρόεδρε.

ΚΩΝΣΤΑΝΤΙΝΟΣ ΚΑΡΑΜΑΝΛΗΣ (Πρόεδρος της Νέας Δημοκρατίας): Να σεβαστούν τον ομιλούντα, αλλά και η ομιλούσα να μη λέει πράγματα που ...
( Χειροκροτήματα από την πτέρυγα της Νέας Δημοκρατίας )
ΠΡΟΕΔΡΟΣ (Απόστολος Κακλαμάνης): Παρακαλώ!
Εσείς, κύριε Πρόεδρε, θα απαντήσετε. Δεν είναι δυνατόν να διακόπτεται με κραυγές όποιος ομιλεί από το Βήμα. Δεν είναι Κοινοβούλιο αυτό. 
Συνεχίστε σας παρακαλώ, κυρία Υπουργέ.
ΒΑΣΩ ΠΑΠΑΝΔΡΕΟΥ (Υπουργός Εσωτερικών, Δημόσιας Διοίκησης και Αποκέντρωσης): Κύριε Καραμανλή, η ελληνική κοινωνία του 2000 δεν είναι η κοινωνία του 1950, ούτε του 1963.
( Θόρυβος - διαμαρτυρίες από την πτέρυγα της Νέας Δημοκρατίας )
Οι 'Ελληνες δεν εξαγοράζονται και δεν νοικιάζουν τις συνειδήσεις τους όπως είπατε. Δεν φταίει ο ελληνικός λαός γιατί η Νέα Δημοκρατία είναι στην Αντιπολίτευση. Μου θυμίζετε έτσι κάποιον αρχηγό γραφικού κόμματος που μετά από κάθε εκλογική αναμέτρηση βρίζει τον ελληνικό λαό, γιατί δεν πήγε καλά στις εκλογές.
'Ελεος, κύριε Καραμανλή! Αποδεχθείτε το αποτέλεσμα των εκλογών,
κάνετε ανάλυση της κατάστασης της στρατηγικής σας, της πολιτικής σας και εκεί πιθανόν να βρείτε τα αίτια. Ειλικρινά δεν καταλαβαίνω ποιος είναι ο λόγος που η Νέα Δημοκρατία πηγαινοέρχεται σε ένα θέμα, αυτό των αποτελεσμάτων των εκλογών και της διαπίστωσης της ελληνικής ιθαγένειας των ομογενών Ποντίων.
Και θα ήθελα εδώ, κύριε Καραμανλή, να σας πω ότι ο όρος "ελληνοποιήσεις" που χρησιμοποιεί η Νέα Δημοκρατία στο πόρισμά της και εσείς στην ομιλία σας, είναι απαράδεκτος. Υποδηλώνει ότι κανείς Πόντιος ομογενής δεν είναι 'Ελληνας και ότι η όλη διαδικασία που εφαρμόζεται είναι φαινομενική. Αδικεί τους ομογενείς και αδικεί και όλους μας. 
(Θόρυβος από την πτέρυγα της Νέας Δημοκρατίας)
ΒΥΡΩΝ ΠΟΛΥΔΩΡΑΣ: Δεν μιλάμε γι' αυτούς. Δεν μιλάμε για τους Ποντίους. ΠΡΟΕΔΡΟΣ (Απόστολος Κακλαμάνης): Κυρία Υπουργέ, παρακαλώ συνεχίσετε
για όσους σας ακούν και σέβονται τι σημαίνει ομιλητής σε αυτόν το χώρο. Λυπάμαι, κύριοι συνάδελφοι. Συνεχίστε εσείς να θορυβείτε!
ΒΑΣΩ ΠΑΠΑΝΔΡΕΟΥ (Υπουργός Εσωτερικών, Δημόσιας Διοίκησης και
Αποκέντρωσης): Πρόκειται για διαπίστωση της ιθαγένειας, όχι ελληνοποίηση. Η ελληνοποίηση αφορά τους μη ομογενείς.
(Θόρυβος στην Αίθουσα)
ΠΡΟΕΔΡΟΣ (Απόστολος Κακλαμάνης): Συνεχίσετε εν χορώ να θορυβείτε! ΒΑΣΩ ΠΑΠΑΝΔΡΕΟΥ (Υπουργός Εσωτερικών, Δημόσιας Διοίκησης και
Αποκέντρωσης): Πρόκειται για διοικητική διαπιστωτική πράξη, με την οποία η διοίκηση διαπιστώνει εάν κάποιος είναι 'Ελληνας πολίτης, επειδή ο ίδιος ή οι ανιόντες του διατήρησαν την ιθαγένειά τους, σύμφωνα με τη Συνθήκη της Λωζάνης ή τη Συνθήκη της 'Αγκυρας. Είναι άλλο η πολιτογράφηση, δεν αφορά τους 'Ελληνες ομογενείς.
ΑΠΟΣΤΟΛΟΣ ΑΝΔΡΕΟΥΛΑΚΟΣ: Για τους γκάνγκστερς μιλάμε τώρα;
ΠΡΟΕΔΡΟΣ (Απόστολος Κακλαμάνης): Μα, είναι δυνατόν έτσι να συνεχιστεί η συνεδρίαση;
(Θόρυβος στην Αίθουσα)
Αυτά που είπε ο Αρχηγός σας τα πιστεύετε; Ξεχάσατε και αλλάξατε γνώμη; Ακούστε τον αντίλογο, όποιος και αν είναι αυτός. Αυτό σημαίνει Κοινοβούλιο.
ΒΑΣΩ ΠΑΠΑΝΔΡΕΟΥ (Υπουργός Εσωτερικών, Δημόσιας Διοίκησης και Αποκέντρωσης): Αναφερθήκατε στη διαφορά των τριακοσίων ένα χιλιάδων εκατόν σαράντα δύο εκλογέων στις Βουλευτικές Εκλογές της 9ης Απριλίου. 

'Εχω απαντήσει γραπτά και προφορικά επανειλημμένως. Οι εκπρόσωποί σας, ο κ. Τσουκαλάς, καθηγητής Θεσσαλονίκης και ο κ. Μπεχράκης ήρθαν πριν τις εκλογές και είχαμε μία ευρύτατη συζήτηση με τους υπηρεσιακούς παράγοντες. Πείσθηκαν, τους αναλύσαμε και μετά τις εκλογές, τους έχουμε αναλύσει επανειλημμένως πού οφείλονται αυτές οι διαφορές. Η "ΔΕΛΤΑ ΠΛΗΡΟΦΟΡΙΚΗ" έχει δώσει απάντηση το 1990 στον τότε Υπουργό Εσωτερικών κ. Κούβελα για
το πού οφείλονται οι διαφορές. Το 2000 η "ΔΕΛΤΑ ΠΛΗΡΟΦΟΡΙΚΗ" -γιατί από το 1981 έχει την ευθύνη για τα αποτελέσματα των εκλογών- την ίδια ακριβώς απάντηση, με αλλαγή ημερομηνίας, ξαναέστειλε. Γνωρίζετε ότι σε όλες τις εκλογικές αναμετρήσεις υπάρχει διαφορά μετξύ των εγγεγραμμένων στα πρωτοδικεία και του εκλογικού σώματος του ΥΠΕΣΔΔΑ. Το 1989 ήταν πεντακόσιες τριάντα δύο χιλιάδες, στις εκλογές του '90 ήταν τετρακόσιες τρεις χιλιάδες, το 1993 ήταν τριακόσιες ενενήντα εννέα χιλιάδες, το 1996 ήταν τετρακόσιες δεκαέξι χιλιάδες, το 1999 ήταν τετρακόσιες τριάντα δύο χιλιάδες και το 2000 ήταν τριακόσιες μία χιλιάδες. Και σας έχουμε εξηγήσει επανειλημμένως που οφείλονται αυτές οι διαφορές. Πρώτον, στους ειδικούς εκλογικούς καταλόγους. Και σας έχουμε πει ότι στους ειδικούς εκλογικούς καταλόγους, σύμφωνα με τη νομοθεσία, (άρθρο 27 της εκλογικής νομοθεσίας), περιλαμβάνονται οι δικαστικοί, οι δημόσιοι γενικά πολιτικοί υπάλληλοι, το προσωπικό της Ελληνικής Αστυνομίας, του Πυροσβεστικού Σώματος, οι στρατιωτικοί που υπηρετούν με οποιαδήποτε ιδιότητα στις 'Ενοπλες Δυνάμεις ή στο Λιμενικό Σώμα, οι τακτικοί και αναπληρωματικοί δικαστικοί αντιπρόσωποι, οι φυλακισμένοι, οι ναυτικοί και ένα πλήθος άλλων κατηγοριών. Οι εκατόν δώδεκα χιλιάδες που είπατε είναι μόνο οι δημόσιοι υπάλληλοι. 'Ολες οι άλλες κατηγορίες κάνουν το νούμερο, στο οποίο αναφερθήκατε.
Επίσης σας έχουμε πει ότι σε περίπτωση που το δημοτικό διαμέρισμα ή κοινότητα, αν και αποτελείται από τρεις ή σαράντα τρεις συνοικισμούς -όπως υπάρχουν δήμοι με σαράντα τρεις συνοικισμούς- έχει ενιαίους εκλογικούς καταλόγους, που δεν μπορούν να διασπαστούν κατά συνοικισμό και έτσι εμφανίζεται το φαινόμενο να χρησιμοποιείται σε κάθε επιμέρους συνοικισμό, όπου ιδρύεται και εκλογικό τμήμα για εξυπηρέτηση των πολιτών, αυτούσιος ο εκλογικός κατάλογος.
Αυτά σας είναι γνωστά γιατί τα έχουμε πει επανειλημμένως και γραπτά και προφορικά στη Βουλή. Κι έτσι το να μπω σε λεπτομέρειες δεν νομίζω ότι έχει καμία σημασία γιατί αν δεν θέλει κανείς να καταλάβει ορισμένα πράγματα, δεν τα καταλαβαίνει.
'Ερχομαι τώρα στο δεύτερο θέμα της διαπίστωσης ιθαγένειας: Κατ' αρχήν θα ήθελα να πω ότι δεν υπάρχει πόρισμα Σημαιοφορίδη. Υπάρχει πόρισμα του Σώματος Επιθεωρητών-Ελεγκτών Δημόσιας Διοίκησης, το οποίο αντέγραψε η Επιτροπή της Νέας Δημοκρατίας. Το πόρισμα αυτό προκλήθηκε μετά από
εντολή της Κυβέρνησης. Για ποια απροσπέλαστα εμπόδια μιλάτε; Σας ήταν τόσο δύσκολο να βγάλετε μία φωτοτυπία από το πόρισμα που δημοσιεύθηκε το 1999; 'Ηταν δημόσιο, δημοσιοποιήθηκε το 1999. Δεν καταλαβαίνω γιατί μιλάτε για απροσπέλαστα εμπόδια.
Και μάλιστα αμέσως μετά τις εκλογές ο εκπρόσωπός σας τότε, ο κ. Σπηλιωτόπουλος, μιλώντας σε τηλεοπτικό σταθμό και αναφερόμενος σε γραφόμενα από μερίδα του Τύπου που πρόσκειται στη Νέα Δημοκρατία, ότι έγινε νοθεία των εκλογών μέσω παράνομων ελληνοποιήσεων, δήλωσε: "Δεν τίθεται τέτοιο θέμα. Εγώ δεν έχω τέτοια στοιχεία που να μπορούν να τεκμηριώσουν κάτι". Ανάμεσα στη δήλωση αυτή και στη σημερινή πρόταση τι μεσολάβησε; Το πόρισμα Σημαιοφορίδη, το οποίο ήταν ο έλεγχος από το 1998; 
Κυρίες και κύριοι συνάδελφοι, τα γεγονότα και τα αποδεικτικά στοιχεία
έχουν ως εξής: Συνολικά τη δεκαετία 1989-1999 εισήλθαν στην Ελλάδα από τις χώρες της πρώην Σοβιετικής 'Ενωσης είτε με θεώρηση παλιννόστησης είτε με τουριστική βίζα εκατόν σαράντα έξι χιλιάδες εκατόν δύο άτομα. Απ' αυτούς ποσοστό περίπου 54%, εβδομήντα οκτώ χιλιάδες πεντακόσια τριάντα άτομα, εισήλθαν την περίοδο 1990-1993.
Διαπίστωση ιθαγένειας καθ' όλη τη διάρκεια της δεκαετίας έχει γίνει σε εκατόν τρεις χιλιάδες πεντακόσιους εβδομήντα τρεις ομογενείς. Απ' αυτούς ποσοστό 43%, δηλαδή σαράντα τρεις χιλιάδες επτακόσιοι πενήντα τέσσερις διαπιστώθηκαν κατά τα έτη 1990-1993. Μέχρι το τέλος του 1999 έχουν γίνει τετρακόσιες είκοσι οκτώ ανακλήσεις παράνομων διαπιστώσεων. Οι
διαπιστώσεις έγιναν καθ' όλη τη χρονική περίοδο. Δεν περιλαμβάνονται εδώ οι ανακλήσεις που γίνονται και συνεχίζουν. 'Εχω εδώ έναν φάκελο από τη Νομαρχία Θεσσαλονίκης "Ανάκληση διαπιστώσεων του 1993", οκτώ τον αριθμό. 
Το 1999 διαπιστώθηκε η ιθαγένεια σε έντεκα χιλιάδες εκατόν ογδόντα
έξι ομογενείς Ποντίους. Απ' αυτούς δικαίωμα να ψηφίσουν στις εκλογές του 2000 είχαν όσων διαπιστώθηκε η ιθαγένεια μέχρι 30 Μαρτίου 1999. Και ήταν ενήλικες, δηλαδή ας πούμε αναλογικά περίπου δύο χιλιάδες. Είναι υπερβολικός ο αριθμός. Ας πούμε δύο χιλιάδες άτομα. Ο αριθμός των διαπιστώσεων ελληνικής ιθαγένειας το έτος 1999 είναι μικρότερος του έτους 1993. Το 1993 διαπιστώθηκε η ιθαγένεια σε είκοσι χιλιάδες εξακόσιους είκοσι τρεις ομογενείς και το 1992 σε έντεκα χιλιάδες τριακόσιους είκοσι επτά.
Είναι φανερό ότι η μεγάλη μάζα και εισόδου και διαπιστώσεων έγινε επί Νέας Δημοκρατίας. Οι αιτίες που προκάλεσαν τη μαζική παλιννόστηση των Ελλήνων από τις χώρες της Σοβιετικής 'Ενωσης είναι γνωστές. Στις αιτίες αυτές ήρθε την περίοδο 1990-1993, πέρα από τις εξελίξεις στις χώρες εκεί, να προστεθεί και μία άλλη παράμετρος: Η κοντόθωρη, απρογραμμάτιστη και χωρίς στόχους εξωτερική πολιτική της Νέας Δημοκρατίας, η οποία με τους αρμόδιους Υπουργούς της, προπαγάνδιζε την παλιννόστηση στους ομογενείς υποσχόμενη τον παράδεισο στην Ελλάδα.
Aποτέλεσμα αυτής της ερασιτεχνικής -για να χρησιμοποιήσω μία επιεική έκφραση- πολιτικής, ήταν να κατακλυστούν στην κυριολεξία οι πύλες εισόδου στη χώρα και τα προξενικά γραφεία στις χώρες της τέως Σοβιετικής 'Ενωσης, από ομογενείς που επιθυμούσαν τον επαναπατρισμό χωρίς αξιόπιστους μηχανισμούς υποδοχής τους, χωρίς μεσοπρόθεσμο και μακροπρόθεσμο σχεδιασμό, χωρίς ορθολογική και αξιόπιστη διαδικασία διαπίστωσης της ιθαγένειάς τους.
Μπορούμε να διακρίνουμε δύο χρονικές περιόδους κατά τη διάρκεια των οποίων είτε άλλαξε η διαδικασία διαπίστωσης της ιθαγένειας, είτε άλλαξε το θεσμικό πλαίσιο που την διείπε.
Η περίοδος 1990-1993: Το 1990 αποφασίστηκε να αλλάξει η μέχρι τότε διαδικασία. Ειδικά για τους επαναπατριζόμενους Πόντιους ομογενείς ορίστηκε με κοινή υπουργική απόφαση της Οικουμενικής τότε Κυβέρνησης, ότι μπορούσαν να γραφτούν στα μητρώα αρρένων και στα δηματολόγια με βάση τα στοιχεία του διαβατηρίου τους και με τη συνυποβολή υπεύθυνης δήλωσης του ν.1599 για όσα στοιχεία δεν αποδεικνύονταν από το διαβατήριο και δεν υπήρχαν σχετικά πιστοποιητικά. Δηλαδή μόνο με την υπεύθυνη δήλωση και το διαβατήριο κάποιος μπορούσε να διαπιστωθεί ως 'Ελληνας πολίτης.
Στις 25 Μαϊου 1990 ο κ. Κλείτος, Υφυπουργός Εσωτερικών, εξέδωσε την
εγκύκλιο εφαρμογής της υπουργικής αποφάσεως. Καθιερώθηκε, χωρίς ωστόσο να έχει θεσμοθετηθεί, η διαδικασία θεώρησης της παλιννόστησης. Σύμφωνα με αυτή, πάνω στα διαβατήρια των παλιννοστούντων ετίθετο από τα αρμόδια προξενικά γραφεία και προξενεία στις χώρες της τέως Σοβιετικής 'Ενωσης, θεώρηση με την ένδειξη "παλιννόστηση", αφού προηγουμένως οι αρμόδιες προξενικές αρχές είχαν διαπιστώσει ότι οι αιτούντες ήταν 'Ελληνες ομογενείς.
Πολλοί από τους ομογενείς ή τους ισχυριζόμενους ότι ήταν ομογενείς, δεν ακολούθησαν αυτήν τη διαδικασία όπως προεκτέθηκε -η οποία, όμως, δεν ήταν και θεσμοθετημένη- και εισήλθαν στο ελληνικό έδαφος με τουριστική θεώρηση. Και σας είπα ότι λίγο λιγότεροι από τους μισούς εκείνη την περίοδο ήλθαν με τουριστική θεώρηση.
Εν τω μεταξύ στις νομαρχίες που είχε μεταβιβασθεί η αρμοδιότητα -και την αρμοδιότητα στις νομαρχίες τη μεταβιβάσατε εσείς- δεν προβλεπόταν διασταύρωση των στοιχείων, που προσκόμιζαν οι ενδιαφερόμενοι, με τα στοιχεία του Υπουργείου Εξωτερικών ή του Υπουργείου Δημόσιας Τάξης και το Υπουργείο Εσωτερικών δεν είχε κάνει ούτε έναν έλεγχο προκειμένου να διαπιστώσει τον τρόπο εφαρμογής της όλης διαδικασίας από τις νομαρχιακές υπηρεσίες. Σαν αποτέλεσμα είχαμε μία πρακτική εφαρμογής η οποία δεν ήταν ομοιόμορφη. Και βέβαια, έλεγχος δεν γινόταν, παραβιάσεις δεν εντοπίστηκαν.
Είναι χαρακτηριστικό ότι όσες παράνομες διαπιστώσεις ιθαγένειας της
περιόδου 1990-1993 διαπιστώθηκαν, αυτό έγινε αργότερα, μετά το 1995, σαν αποτέλεσμα των διασταυρούμενων ελέγχων που καθιερώσαμε εμείς. Και σας θυμίζω ότι το 53% του συνόλου της δεκαετίας εισήλθε την περίοδο εκείνη και για το 43% δόθηκε η διαπίστωση την περίοδο εκείνη.
Κύριοι συνάδελφοι, όταν δυνητικά απευθύνεσαι σε μισό περίπου
εκατομμύριο ομογενείς πολίτες και τους λέτε ότι είστε καλοδεχούμενοι στη χώρα καταγωγής σας μόνο με το διαβατήριο και με μία υπεύθυνη δήλωση, ουσιαστικά έχεις εφαρμόσει διαδικασία αθρόας πολιτογράφησης, διαδικασία η οποία εφαρμόζεται μόνο σε περιπτώσεις εδαφικών μεταβολών μιας χώρας.
Η διαδικασία αυτή προκάλεσε τα ακόλουθα φαινόμενα: Την είσοδο στην
Ελλάδα και την προσπάθεια να αποκτήσουν ελληνική ιθαγένεια άτομα αλλοεθνή. Μεγάλος αριθμός Ελλήνων ομογενών, οι οποίοι είχαν εκποιήσει τα υπάρχοντά τους και είχαν μπει στη χώρα είτε με θεώρηση παλιννόστησης, είτε με τουριστική βίζα, χωρίς να έχουν μαζί τους τα πιστοποιητικά που τους ζητούσαν, είτε επικυρωμένα είτε όχι, έπεφταν θύματα διαφόρων κυκλωμάτων που δρούσαν είτε έξω από τα προξενικά γραφεία είτε από τις νομαρχίες και τα οποία φρόντιζαν να τους προμηθεύουν με εκείνα τα πιστοποιητικά που δεν είχαν και δεν μπορούσαν να έχουν, αλλά και που δεν ήταν και υποχρεωμένοι, σύμφωνα με τη δική σας διαδικασία και την υπουργική απόφαση, να έχουν.
Αυτές τις στρεβλώσεις και τα απαράδεκτα φαινόμενα η Κυβέρνηση της
Νέας Δημοκρατίας τα ανέχτηκε επί μια τριετία και το 1993 με νόμο, όχι μόνο δεν αντιμετωπίζει αυτά τα φαινόμενα, αλλά επεκτείνει τη διαδικασία αυτή και στους κατόχους σοβιετικού μόνο διαβατηρίου -μέχρι τώρα ίσχυε μόνο στους κατόχους ελληνικού διαβατηρίου- για τους οποίους όρισε ότι γίνονται δεκτοί για τη διαπίστωση της ελληνικής ιθαγένειας υπό τις ίδιες προϋποθέσεις που γίνονται δεκτοί και οι κάτοχοι ελληνικών διαβατηρίων. Αυτή ήταν η κατάσταση που σας περιέγραψα στο θέμα διαπίστωσης της 
ιθαγένειας των Ποντίων ομογενών. Και αναλαμβάνει η Κυβέρνηση του ΠΑ.ΣΟ.Κ. στο τέλος του 1993. Και το 1994, το Υπουργείο Εσωτερικών, προκειμένου να διενεργεί τη διασταύρωση των στοιχείων που ετηρούντο και από το Υπουργείο Δημόσιας Τάξης, επέβαλε ως πρόσθετο δικαιολογητικό για τη διαπίστωση της ιθαγένειας και την προσκόμιση ισχυρής άδειας παραμονής στην Ελλάδα, ακόμα και από τους κατόχους ελληνικού προξενικού διαβατηρίου.
Το 1996 επιβλήθηκε στις Νομαρχιακές Αυτοδιοικήσεις πριν την έκδοση
της αποφάσεως διαπίστωσης της ιθαγένειας η διασταύρωση και ο έλεγχος των στοιχείων με τα στοιχεία που διαβιβάζονταν στο ΥΠΕΣΣΔΑ από το Υπουργείο Εξωτερικών. 'Ετσι έγινε δυνατή η διαπίστωση περιπτώσεων πλαστογραφήσεων, θεωρήσεων παλιννόστησης σε ορισμένα διαβατήρια ή πλαστών αδειών
παραμονής.
Το 1997 επειδή παρουσιάστηκαν κρούσματα πλαστογραφημένων νομαρχιακών
αποφάσεων ιθαγένειας δόθηκε εντολή, η εγγραφή στα μητρώα αρρένων και τα δημοτολόγια από τους δήμους και τις κοινότητες να γίνεται με απ'ευθείας αποστολή των σχετικών αποφάσεων ιθαγένειας από τις Νομαρχιακές Αυτοδιοικήσεις στους δήμους. Οι αλλαγές αυτές στη διαδικασία έδωσαν στη διοίκηση τη δυνατότητα να επισημάνει τις περιπτώσεις εκείνες όπου άτομα αλλοεθνή προσπαθούσαν με πλαστά πιστοποιητικά να διαπιστωθούν ως
'Ελληνες. Παράλληλα εντάθηκαν οι έλεγχοι στους χώρους των υπηρεσιών που εμπλέκονταν στις διαδικασίες είτε χορήγησης είτε θεώρησης παλιννόστησης είτε διαπίστωσης ιθαγένειας. 'Οπου διαπιστώθηκε παράνομη πράξη, η σχετική διαδικασία ανακλήθηκε. 'Οπου προέκυψαν ενδείξεις για υπαιτιότητα υπηρεσιακών παραγόντων διατάχθηκε ένορκη διοικητική εξέταση και παραπομπή στα πειθαρχικά συμβούλια. 'Οσοι φάκελοι δημιουργούσαν υπόνοιες για διάπραξη ποινικών αδικημάτων διαβιβάστηκαν στον εισαγγελέα.
Το 1998 δόθηκε εντολή στο Σώμα Ελεγκτών Δημόσιας Διοίκησης να διενεργήσει ελέγχους στις αρμόδιες υπηρεσίες σε μια σειρά από νομαρχίες, όπως είναι στις Σέρρες, Ημαθία, Αθήνα, ανατολική Αττική, δυτική Αττική, Πειραιά και στη Διεύθυνση Αστικής και Δημοτικής Κατάστασης του Υπουργείου Εσωτερικών, Δημόσιας Διοίκησης και Αποκέντρωσης. Ο έλεγχος που διενεργήθηκε σε δείγμα από το σύνολο oδήγησε στα συμπεράσματα τα οποία γράφονται στο πόρισμα. Διαπιστώθηκαν δηλαδή ελλείψεις.
Σε περιορισμένο αριθμό φακέλων διαπιστώθηκαν πλαστά δικαιολογητικά σε
τέσσερις περιπτώσεις και μετά από τον έλεγχο του Σώματος Ελεγκτών

Δημόσιας Διοίκησης, είτε διατάχθηκε Ε.Δ.Ε. είτε διαβιβάστηκαν τα πορίσματα στη δικαιοσύνη και έχει διαταχθεί προκαταρκτική εξέταση. Οι παράνομες διαπιστώσεις ιθαγένειας ανακλήθηκαν. Δεν θα σας αναφέρω τι
βρέθηκε σε όλες αυτές τις περιπτώσεις, γιατί είναι γραμμένα. Η έκθεση πεπραγμένων του Σώματος Ελεγκτών Δημόσιας Διοίκησης για το 1998 αποτελεί και τη βάση πάνω στην οποία στηρίζεται το "πόρισμα" της Νέας Δημοκρατίας. 'Ολα τα στοιχεία της πρότασης που συζητάμε έχουν αντληθεί από αυτό το πόρισμα. Επί καιρό μας λέγατε ότι θα κάνετε ελέγχους, ότι έχετε βρει στοιχεία και τελικά μας φέρνετε το πόρισμα, το οποίο διατάξαμε εμείς από
το 1998 και το οποίο ήταν δημόσιο έγγραφο από το 1999.
'Οπως προκύπτει από τα πορίσματα του Σώματος, οι παρατυπίες που διατυπώθηκαν κατά τον έλεγχό του στους φακέλους που ελέγχθηκαν και που αφορούν όλη τη δεκαετία 1990-1999 οφείλονται κυρίως στην ατελέσφορη και αντιφατική διαδικασία που θεσμοθετήθηκε από το 1990 μέχρι το 1993 για τη διαπίστωση της ελληνικής ιθαγένειας.
Η ύπαρξη μεταφράσεων πιστοποιητικών από ιδιώτες μεταφραστές χαρακτηρίζεται από τον έλεγχο του σώματος ως παράτυπη διαδικασία, ενώ αντίθετα, σύμφωνα με τις υπουργικές αποφάσεις η διαδικασία αυτή θεωρείται αποδεκτή.
Η μη ύπαρξη πρωτοτύπων δικαιολογητικών καθώς και η ύπαρξη

ανεπικύρωτων φωτοαντιγράφων, φαινόμενο που εντοπίστηκε στο 70% του δείγματος καταγράφεται επίσης ως παρατυπία. Η κοινή υπουργική απόφαση όμως, αλλά και ο νόμος του '93 τα επιτρέπουν αυτά και μάλιστα δεν ζητούν δικαιολογητικά, αλλά μπορούν όλα τα δικαιολογητικά να αντικατασταθούν με μια υπεύθυνη δήλωση.
Το πόρισμα του σώματος καταλήγει στη διαπίστωση -και διαβάζω ακριβώς- ότι: "Οι υπάλληλοι για την καλώς εννοούμενη εξυπηρέτηση των παλιννοστούτων ομογενών -ξεριζωμένοι από την πατρίδα τους, πίεση αφόρητη, ουρές ατελείωτες, αδυναμία συνεννόησης στην ελληνική γλώσσα, μεγάλη έλλειψη προσωπικού- ανέλαβαν κάποιες πρωτοβουλίες, παρακάμπτοντας τις αυστηρές τυπικές διαδικασίες και δίνοντας σημασία στην ουσία και όχι στους τύπους. 'Ετσι εμφανίζονται εκ παραδρομής και όχι ηθελημένα κάποιες επουσιώδεις παραλείψεις που δεν αποτελούν κριτήριο για τον καθορισμό της ιθαγένειας των ομογενών".
Η Νέα Δημοκρατία στην παραπάνω έκθεση δεν είδε αυτό που το Σώμα
Επιθεωρητών Ελεγκτών Δημόσιας Διοίκησης αναφέρει, αν και τα μόνα στοιχεία που χρησιμοποιεί είναι από αυτό το πόρισμα του Σώματος.
(Στο σημείο αυτό την Προεδρική 'Εδρα καταλαμβάνει ο Β' Αντιπρόεδρος
της Βουλής κ. ΠΑΝΑΓΙΩΤΗΣ ΣΓΟΥΡΙΔΗΣ)
Εκείνο που είδε η Νέα Δημοκρατία σε όλη αυτήν τη διαδικασία, είναι η δήθεν προσπάθεια της Κυβέρνησης του ΠΑΣΟΚ να νοθεύσουν τους εκλογικούς καταλόγους και συνακόλουθα το εκλογικό αποτέλεσμα.
Πρέπει να είναι κανείς ηθελημένα τυφλός για να μη βλέπει ότι σε όλη αυτήν τη διαδικασία τα κύρια θύματα είναι οι Πόντιοι ομογενείς που ήρθαν στην Ελλάδα και όχι βέβαια η Νέα Δημοκρατία που δεν μπορώ να καταλάβω με ποιο σκεπτικό κατατάσσει όλους τους 'Ελληνες Πόντιους που ψήφισαν στην Ελλάδα ότι ανήκουν σε ένα κόμμα. Αυτό νομίζω ότι είναι απαράδεκτο. Είναι ελεύθεροι και αυτοί οι άνθρωποι να έχουν τις πολιτικές τους πεποιθήσεις.
Κυρίες και κύριοι συνάδελφοι, σε μια μαζική διοικητική διαδικασία διαπιστώσεως της ιθαγένειας πάνω από εκατό χιλιάδων ατόμων, ακόμα και αν αυτή η διαδικασία διαρκεί επί μια δεκαετία, είναι φυσικό να υπάρχουν περιπτώσεις παραβάσεων και περιπτώσεις παράνομων πράξεων. Τα φαινόμενα αυτά είναι λίγα και μόλις εντοπίζονται, η διοίκηση παίρνει όλα τα προβλεπόμενα μέτρα.
Θέλω εδώ να πω στον κ. Καραμανλή, όταν αναφέρεται σε κάποιες εγκυκλίους, να αναφέρεται στο σύνολό τους και όχι να απομονώνει μια φράση. Εδώ είναι η εγκύκλιος που αναφέρθηκε του τότε Γενικού Γραμματέα του Υπουργείου Εσωτερικών του κ. Κρητικού που λέει: "Είναι ευνόητο ότι για όλες τις ανωτέρω περιπτώσεις δεν θα γίνεται έλεγχος των στοιχείων των διαβατηρίων και της θεώρησης παλιννόστησης μέσω του ΥΠΕΣΔΔΑ". Πράγματι, το 1997 -και το λέει όλη η εγκύκλιος- φτιάξαμε δύο κλιμάκια του Υπουργείου Εξωτερικών, ένα στη Θεσσαλονίκη και ένα στην Αθήνα, προκειμένου να χορηγούν θεώρηση παλιννόστησης σε όσους Πόντιους ήταν εδώ με τουριστική βίζα. Και επομένως, το Υπουργείο Εσωτερικών έκανε τον έλεγχο όταν τα στοιχεία αυτά τα ζητούσε από τα προξενεία εκεί. Εδώ τα κλιμάκια αυτά τα έστελναν κατευθείαν στις Νομαρχιακές Αυτοδιοικήσεις. 
'Οσον αφορά την εγκύκλιο Φλωρίδη, πρόκειται για επικύρωση που δεν
μπορούσε να γίνει, γιατί οι ομογενείς αδυνατούσαν να επιστρέψουν στις
χώρες. Εξάλλου, σύμφωνα με το νόμο ο οποίος ίσχυε, μόνο μια υπεύθυνη δήλωση αρκούσε. Και πρόκειται γι' αυτούς που ήταν εδώ με τουριστική βίζα και δεν μπορούσαν να ξαναγυρίσουν στις χώρες τους για να έχουν επικυρωμένα αντίγραφα.
Κυρίες και κύριοι συνάδελφοι, είναι φανερό ότι όχι μόνο δεν κουκουλώσαμε, αλλά αντίθετα πήραμε όλα τα μέτρα που ήταν απαραίτητα για να κάνουμε τις διαδικασίες πιο αυστηρές και να ελέγξουμε περιπτώσεις οι οποίες δεν ήταν σωστές. Και όπου με τους ελέγχους εντοπίσαμε παράνομες πράξεις, προχωρήσαμε στις προβλεπόμενες ενέργειες. Και πράγματι, όπως είπα, όταν γίνεται μια μαζική διαδικασία διαπίστωσης της ιθαγένειας, τέτοιες παραβιάσεις είναι πιθανές, όχι μόνο στην Ελλάδα, αλλά σε όλες τις χώρες όπου έχουν διοικητικές υπηρεσίες πολύ πιο αξιόπιστες από τις δικές μας. Δεν δέχομαι, όμως, τα φαινόμενα αυτά να γενικεύονται με τέτοιο απαράδεκτο τρόπο, ώστε να δημιουργείται η εντύπωση ότι αμφισβητείται η ελληνική ιθαγένεια όλων των ποντίων ομογενών που επαναπατρίστηκαν στη χώρα μας.
Αν η Νέα Δημοκρατία ζητεί άλλοθι, γιατί επί τόσα χρόνια είναι στην
Αντιπολίτευση, ας ψάξει να το βρει κάπου αλλού, όχι να πληρώσουν οι πόντιοι ομογενείς για την εκλογική ήττα της Νέας Δημοκρατίας. Αυτοί αρκετά πλήρωσαν και εκεί που ήταν και εδώ που ήρθαν.
Η συντριπτική πλειοψηφία -και το τονίζω- των διαπιστώσεων ελληνικής ιθαγένειας αφορά πράγματι 'Ελληνες ομογενείς, ανεξαρτήτως αν σε πολλούς απ' αυτούς τα δικαιολογητικά ή τα πιστοποιητικά είναι μεταφρασμένα από ιδιώτη μεταφραστή ή αν δεν είναι τα πρωτότυπα ή αν είναι κυρωμένα. Οι άνθρωποι αυτοί είναι 'Ελληνες πολίτες.
ΒΥΡΩΝ ΠΟΛΥΔΩΡΑΣ: Για τη μειοψηφία μιλάμε.
ΒΑΣΩ ΠΑΠΑΝΔΡΕΟΥ (Υπουργός Εσωτερικών, Δημόσιας Διοίκησης και Αποκέντρωσης): Δεν μπορούμε να τους στείλουμε πίσω στη Γεωργία ή στο Αζερμπαϊντζάν να μας φέρουν κυρωμένα πρωτότυπα. Τι μπορούμε και τι πρέπει να κάνουμε;
Καθιερώσαμε διαδικασίες και διατάξαμε για ελέγχους. Τα πορίσματα των ελέγχων δεν τα κρύψαμε από κανέναν, αντίθετα τα παραπέμψαμε στη δικαιοσύνη, εκεί όπου υπήρχαν ενδείξεις για ποινικές πράξεις.
Με το ν. 2790/2000 το ζήτημα της διαπίστωσης της ελληνικής ιθαγένειας τέθηκε εξ' ολοκλήρου σε νέες βάσεις. Η διαδικασία που προβλέπεται πλέον προσομοιάζει με εκείνη της πολιτογράφησης και η αρμοδιότητα από τους νομάρχες μεταφέρθηκε στους γενικούς γραμματείς της περιφέρειας. Η πρώτη εφαρμογή του νόμου έχει καταδείξει κάποιες αδυναμίες στη διαδικασία. Σύμφωνα με το νόμο αυτό στις επιτροπές που διαπιστώνουν την ελληνική ιθαγένεια, γίνονται δεκτά τα αλλοδαπά δημόσια έγγραφα που παίρνουν την πρωτότυπη θεώρηση της ελληνικής προξενικής αρχής της χώρας προέλευσης του εγγράφου ή της επισημείωσης της Χάγης.
Οι ομογενείς που έχουν έρθει στην Ελλάδα ελάχιστοι έχουν τέτοια θεωρημένα πιστοποιητικά και δεν έχουν τη δυνατότητα να μεταβούν στις χώρες της τέως Σοβιετικής 'Ενωσης για να τα θεωρήσουν για πάρα πολλούς λόγους, είτε οικονομικούς είτε επειδή είναι κάτοχοι παλαιών σοβιετικών διαβατηρίων και ως εκ τούτου δεν τους επιτρέπεται η είσοδος στις χώρες αυτές. Ειδικά για τη Γεωργία και το Αζερμπαϊντζάν δεν έχει καθοριστεί μηχανισμός επικύρωσης, δεδομένου ότι οι χώρες αυτές δεν έχουν υπογράψει τη Σύμβαση της Χάγης.
Ως εκ τούτου και για να μην εμφανιστούν και κατά την εφαρμογή του
νέου νόμου φαινόμενα περιγραφής του νόμου με την εμφάνιση πλαστών επικυρώσεων, συζήτησα με τους συναδέλφους στην Επιτροπή Δημόσιας Διοίκησης και τους πρότεινα ότι θα πρέπει να προχωρήσουμε σε κάποια τροποποίηση του νόμου, ώστε να μπορεί η διαπίστωση της ελληνικής ιθαγένειας να γίνεται με ασφαλή τρόπο αλλά και οι ομογενείς να μην ταλαιπωρηθούν για μια ακόμη φορά.
Και ενώ βλέπετε και αναγνωρίζετε ότι υπάρχει πρόβλημα, δεν συναινείτε στο να προχωρήσουμε στην τροποποίηση. Αλλά εγώ στο νομοσχέδιο για τη μετανάστευση θα φέρω τροπολογία και η ελληνική Βουλή πιστεύω ότι θα την ψηφίσει. Αρκετά έχουν ταλαιπωρηθεί οι άνθρωποι και δεν μπορούμε να τους σπρώξουμε εμείς συνειδητά σε κυκλώματα.
Θα ήθελα να αναφερθώ στον τρόπο υλοποίησης των διατάξεων του νόμου που ψηφίστηκε. 'Εχουν συγκροτηθεί επτά επιτροπές στις έδρες ανατολικής Αττικής, ανατολικής Μακεδονίας και Θράκης, κεντρικής Μακεδονίας, οι οποίες εξετάζουν τις αιτήσεις των ομογενών. Οι επιτροπές αυτές είναι

πενταμελείς και σε αυτές συμμετέχει εκπρόσωπος των ομογενών. 'Εχουν συγκροτηθεί τριμελείς επιτροπές στα προξενεία για τη
διερεύνηση της ελληνικής καταγωγής των ενδιαφερομένων.

'Εχει καθοριστεί το περιεχόμενο του ειδικού δελτίου ταυτότητας. 'Εχουν δοθεί με δύο εγκυκλίους οδηγίες στις περιφέρειες, στις
Νομαρχιακές Αυτοδιοικήσεις και στις προξενικές αρχές για την εφαρμογή των διατάξεων αυτών.
Εκδόθηκε η απαιτούμενη απόφαση για την επιδότηση των επιτοκίων των
δανείων που θα χορηγηθούν από τις τράπεζες στους ομογενείς για την απόκτηση κατοικίας.
Εκδόθηκε η υπουργική απόφαση που καθορίζει τους όρους, τις προϋποθέσεις και τα κριτήρια χορήγησης των δανείων.
Συγκροτήθηκε ειδική επιτροπή στο Υπουργείο Εσωτερικών, Δημόσιας Διοίκησης και Αποκέντρωσης για το συντονισμό και την εποπτεία των δράσεων για την κοινωνική ένταξη των παλιννοστούντων.
Κυρίες και κύριοι συνάδελφοι, ανέφερα προηγουμένως τα αριθμητικά
στοιχεία. Σας έξεθεσα τη διαδικασία που ακολουθήθηκε από τη Νέα Δημοκρατία και το ΠΑ.ΣΟ.Κ κατά την τελευταία δεκαετία. Το πολιτικό ερώτημα, λοιπόν, παραμένει: Γιατί η σημερινή πρόταση της Νέας Δημοκρατίας;
Εγώ προσωπικά ως αρμόδια Υπουργός θα ήμουν ευτυχής εάν το περιεχόμενο της σημερινής πρότασης αφορούσε στα οικονομικά και κοινωνικά μέτρα που παίρνει η Κυβέρνηση για την ομαλότερη ένταξη των Ποντίων ομογενών στην ελληνική κοινωνία. Θα μπορούσαμε να κάνουμε μία ουσιαστική συζήτηση από την οποία να προκύψουν αποτελέσματα και οφέλη για τους παλινοστούντες. 
Αντί για μια τέτοια πρόταση η Νέα Δημοκρατία επέλεξε, σε αντίθεση με
τα στοιχεία που έχει στα χέρια της και τη κοινή λογική, να υποβάλει μία πρόταση που δεν την τιμά. Δεν είναι τυχαίο ότι οι Βουλευτές της Νέας Δημοκρατίας χαρακτηρίζουν το πόρισμα Σημαιοφορίδη "άνθρακες ο θησαυρός". 
Αναρωτήθηκε άραγε η Νέα Δημοκρατία και ο Αρχηγός της τι μήνυμα δίνουν
σήμερα στους εκατό χιλιάδες 'Ελληνες Ποντίους, των οποίων έχει διαπιστωθεί η ελληνική ιθαγένεια και οι οποίοι προσπαθούν να ορθοποδήσουν και να ριζώσουν με δυσκολίες που όλοι μας ξέρουμε στη χώρα μας. Τους λέει ότι είναι ξένοι και δεν είναι 'Ελληνες. Μπήκατε στη χώρα με πλαστά χαρτιά, μας ξεγελάσατε.
(Θόρυβος στην Αίθουσα)
Αναρωτήθηκε η Νέα Δημοκρατία τι μήνυμα δίνει στην ελληνική κοινωνία, η οποία την τελευταία δεκαετία καλείται να υποδεχθεί και να στηρίξει τους ομοεθνείς μας που επαναπατρίζονται, αλλά και να συμβιώσει με οικονομικούς μετανάστες των βαλκανικών χωρών;
ΒΥΡΩΝ ΠΟΛΥΔΩΡΑΣ: Εσείς τους εμπορεύεστε, ασυστόλως δε.
ΒΑΣΩ ΠΑΠΑΝΔΡΕΟΥ (Υπουργός Εσωτερικών, Δημόσιας Διοίκησης και Αποκέντρωσης): Το μήνυμά σας είναι: Φοβηθείτε τους. Είναι ξένοι, είναι παράνομοι, είναι άλλοι. Η πρόταση της Νέας Δημοκρατίας προσπαθεί να ξεχωρίσει τους 'Ελληνες σε καθαρούς και μη, σε γνήσιους και μη γνήσιους. 
(Θόρυβος στην Αίθουσα)
ΠΡΟΕΔΡΕΥΩΝ (Παναγιώτης Σγουρίδης): Σας παρακαλώ, κύριοι συνάδελφοι.
ΒΑΣΩ ΠΑΠΑΝΔΡΕΟΥ (Υπουργός Εσωτερικών, Δημόσιας Διοίκησης και Αποκέντρωσης): Η σημερινή πολιτική στάση της προσπαθεί να διχάσει και να φοβίσει, να τους κάνει να νιώσουν ξένοι στην πατρίδα τους, αυτοί που τόσα χρόνια έζησαν ξένοι σε ξένες χώρες. Προσπαθεί να ενθαρρύνει τα ξενοφοβικά σύνδρομα μιας μικρής μειοψηφίας του ελληνικού λαού για να συσπειρώσει τον ακροδεξιό πολιτικό χώρο.
Κυρίες και κύριοι συνάδελφοι, η Νέα Δημοκρατία προσπαθεί να απομονώσει και να περιθωριοποιήσει τους Πόντιους ομογενείς και δεν καταλαβαίνει ότι με τέτοιες πρωτοβουλίες μπαίνει σιγά-σιγά αλλά σταθερά η ίδια στο περιθώριο της πολιτικής ζωής.
(Χειροκροτήματα από την πτέρυγα του ΠΑ.ΣΟ.Κ.)
ΠΡΟΕΔΡΕΥΩΝ (Παναγιώτης Σγουρίδης): Ο Πρόεδρος του Συνασπισμού της Αριστεράς και της Προόδου κ. Κωνσταντόπουλος έχει το λόγο για είκοσι λεπτά.
ΝΙΚΟΛΑΟΣ ΚΩΝΣΤΑΝΤΟΠΟΥΛΟΣ (Πρόεδρος του Συνασπισμού της Αριστεράς και της Προόδου): Κυρίες και κύριοι συνάδελφοι, ο κοινοβουλευτικός μας εκπρόσωπος κ. Κουβέλης προσδιόρισε με σαφήνεια και διαύγεια τη θέση του Συνασπισμού και ανέπτυξε τα ουσιαστικά επιχειρήματα, που συνοδεύουν και τεκμηριώνουν αυτή μας τη στάση.
Θεωρώ ότι διέπραξε λάθος ο αγαπητός συνάδελφος εκ των ομιλητών της Νέας Δημοκρατίας, όταν εξαπέλυσε επικρίσεις και μομφές κατά της θέσεως αυτής του Συνασπισμού. Αυτό το ατόπημα μου δίνει την ευκαιρία να επισημάνω ότι κινδυνεύουμε, πια, συνθήκες δικομματικής πόλωσης, να μην μπορούμε να κάνουμε δημοκρατικό διάλογο, να καταργηθεί κάθε δυνατότητα δημοκρατικού διαλόγου. Αυτόν τον κίνδυνο τον αντιμετωπίζουν πιο πιεστικά τα κόμματα, τα οποία βρίσκονται έξω από τα κομματικά έμπεδα και διεκδικούν μία ισότιμη πολιτική λειτουργία.
Εάν ο Συνασπισμός συμφωνεί με κυβερνητικές θέσεις ή απόψεις διατρέχει τον κίνδυνο να κατηγορείται και να λοιδορείται ότι συμπλέει με την Κυβέρνηση. Εάν ο Συνασπισμός συμφωνεί με θέσεις ή πρωτοβουλίες της Νέας Δημοκρατίας, διατρέχει τον κίνδυνο να κατηγορηθεί και να λοιδορηθεί ότι συμπράττει σε αντικυβερνητικό μέτωπο. Αυτή είναι η λογική του δικομματισμού. Το καθένα από τα δύο κόμματα δεν ανέχεται να ακούει, παρά μονάχα τη φωνή του.
Μια τέτοια πρακτική, όμως, αποτελεί στρέβλωση σε μία περίοδο και μια κοινωνία, οι οποίες χαρακτηρίζονται από πλουραλισμό, από σύνθετα προβλήματα, από ανάγκη εξαντλητικής αναζήτησης απαντήσεων σε καινούργιες συνθήκες.
Εμείς, λοιπόν, οφείλουμε να ξεκαθαρίσουμε με σαφήνεια και με

παρρησία την άποψή μας: Θα λέμε τις θέσεις μας επί της ουσίας, επί του περιεχομένου της πολιτικής, που κάθε φορά αξιολογούμε και κρίνουμε.
Θα παίρνουμε και την ευθύνη και το κόστος της πολιτικής μας θέσης,
αδιαφορώντας για το ποιοι δυσαρεστούνται κάθε φορά, γιατί σε μας δεν έχει πέραση ούτε έδαφος η λογική των πελατειακών σχέσεων, που γίνονται με τη διανομή των υπαρχόντων του κράτους.
Επί της ουσίας, η πρόταση για σύσταση εξεταστικής επιτροπής πού αποσκοπεί; Αυτό είναι το αφετηριακό ερώτημα. Εάν αποσκοπεί στην έμμεση αμφισβήτηση του εκλογικού αποτελέσματος, τότε είναι επικίνδυνη επιλογή και επιζήμια τακτική. Θέλω να επισημάνω ευθέως τη συλλογιστική μου. 'Ενα τέτοιο επιχείρημα διαρκούς αμφισβήτησης εκλογικών αποτελεσμάτων, ως επιχείρημα διαρκούς πολιτικής αντιπαράθεσης, στα πλαίσια μιας δικομματικής πόλωσης, θα συσσωρεύει κλίμα αμφισβήτησης και αστάθειας.
Σ' αυτές τις εκλογές διαμορφώθηκαν συνθήκες ακραίας πόλωσης. Οριακή ήταν η αναμέτρηση. Οριακές θα είναι και οι αναμετρήσεις στη συνέχεια, με τον ισχύοντα εκλογικό νόμο και με τους διαμορφωμένους συσχετισμούς. Αυτές οι οριακές αναμετρήσεις, με διαρκή αμφισβήτηση του εκλογικού αποτελέσματος, υπάρχει κίνδυνος να οδηγήσουν σε αδιέξοδα του τύπου των τελευταίων Αμερικανικών εκλογών. 'Ομως το πολιτικό μας σύστημα δεν έχει τη δυνατότητα να απορροφήσει τέτοιες εντάσεις, δεν έχει την επάρκεια και την κουλτούρα να διαχειριστεί τέτοιες εξελίξεις.
Γι' αυτό, αν η αίτηση για σύσταση εξεταστικής επιτροπής σημαίνει έμμεση αμφισβήτηση του εκλογικού αποτελέσματος, τότε μπαίνουμε σε μια επικίνδυνη διαδικασία η οποία μπορεί να αναπαράγει και να ανακυκλώνει στοιχεία αστάθειας, έντασης και κρίσης. Αν η αίτηση για σύσταση εξεταστικής επιτροπής αποσκοπεί στην αποκάλυψη της διάβρωσης και της διαφθοράς τομέων του κρατικού μηχανισμού, είναι επίσης επιζήμιο και επικίνδυνο να χρεώσουμε αυτήν την υπαρκτή διάβρωση και διαφθορά σε κυβερνητική υπόθαλψη, σε πολιτική συνέργεια, δηλαδή, να την χρεώσουμε σε πολιτική και κυβερνητική καθοδήγηση και να αναζητάμε, πίσω από κάθε κύκλωμα υποκοσμικό, διεφθαρμένο και ιδιοτελές, και από έναν πολιτικό ή κυβερνητικό παράγοντα ως "νονό".
Και το λέω αυτό διότι, έτσι, δημιουργούμε προς τα έξω την εντύπωση ότι πίσω από τη διάβρωση και τη διαφθορά υπάρχει, ως ηθικός αυτουργός ή ως εγκληματίας συνεργός, ο πολιτικός, ο κυβερνητικός παράγοντας. Η επιβάρυνση του πολιτικού κλίματος θα οδηγεί, ταυτόχρονα με αυτή τη συλλογιστική, στην επικυριαρχία των υποκοσμικών κυκλωμάτων, έτσι ώστε η πολιτική ζωή του τόπου να κινδυνεύει να γίνει όμηρος αυτών των κυκλωμάτων που λυμαίνονται σήμερα και τη διοίκηση και το κράτος, έχοντας ουσιαστικά μετατρέψει το έγκλημα σε επάγγελμα εύκολης κερδοσκοπίας, το οργανωμένο σύνθετο έγκλημα σε επενδυτική οικονομική δραστηριότητα.
Η αντιμετώπιση των κυκλωμάτων της διαφθοράς και της διάβρωσης είναι υπόθεση διαρκούς ελέγχου, θωράκισης του δημοσίου βίου και εξασφάλισης των αναγκαίων προϋποθέσεων ώστε να μην πηγαινοέρχονται αυτά τα κυκλώματα
ανενόχλητα στο πεδίο του δημόσιου βίου και εντός των θεσμών του κράτους. Δικαστικοί έλεγχοι, διοικητικοί έλεγχοι, κοινοβουλευτικοί έλεγχοι. Ο κοινοβουλευτικός έλεγχος γι' αυτά τα θέματα και έγινε και θα γίνεται διαρκώς.
ΚΩΝΣΤΑΝΤΙΝΟΣ ΜΗΤΣΟΤΑΚΗΣ: 'Ελεγχος είναι και η επιτροπή.
ΝΙΚΟΛΑΟΣ ΚΩΝΣΤΑΝΤΟΠΟΥΛΟΣ (Πρόεδρος του Συνασπισμού της Αριστεράς και της Προόδου): Κύριε Πρόεδρε, εγώ επεσήμανα αυτές τις δύο πολύ σοβαρές για μένα πλευρές. Εάν μέσα απ' αυτήν τη διαδικασία επιδιώκεται η αμφισβήτηση του εκλογικού αποτελέσματος, και εσείς είσθε πιο έμπειρος απ' όλους, ξέρετε πού θα οδηγήσει αυτή η διαδικασία, όσο θα πλησιάζουμε προς τις εκλογές. Και αν επιδιώκεται μέσα από αυτήν τη διαδικασία κοινοβουλευτικού ελέγχου, η χρέωση των υπαρκτών προβλημάτων διαφθοράς και διάβρωσης, σε επίνευση πολιτικών και κυβερνητικών παραγόντων, τότε μόνοι μας αναγορεύουμε, πίσω από τα κυκλώματα, τους πολιτικούς και κυβερνητικούς παράγοντες ως "νονούς". Είναι πάρα πολύ επικίνδυνο.
ΒΥΡΩΝ ΠΟΛΥΔΩΡΑΣ: Υπάρχει και η βαρεία αμέλεια και ο ενδεχόμενος
δόλος.
ΝΙΚΟΛΑΟΣ ΚΩΝΣΤΑΝΤΟΠΟΥΛΟΣ (Πρόεδρος του Συνασπισμού της Αριστεράς και της Προόδου): Είναι πολύ επικίνδυνο με αυτήν την αναλογία να κάνουμε ακροβασίες πάνω σε νομικούς και δικαστικούς όρους. Εμείς αυτήν την άποψη λέμε και αυτήν καταθέτουμε για προβληματισμό.
Πρέπει να γίνουν οι έλεγχοι. Και από την πλευρά της Κυβέρνησης δεν πρέπει να εφησυχάζουν με την επιχειρηματολογία ότι όλα έγιναν καλά και ότι δεν υπάρχει πρόβλημα. Υπάρχει πρόβλημα και διάβρωσης και διαφθοράς, που πρέπει να αντιμετωπιστεί, γιατί γύρω απ' αυτές τις υποθέσεις πολλοί πλουτίζουν και πάρα πολλοί εξυπηρετούνται.
Η τρίτη επιζήμια συνέπεια, που πιστεύω ότι θα έχει επικίνδυνες παρενέργειες, είναι αυτό που βγαίνει από τη μέχρι τώρα συζήτηση. Πριν ακόμα εφαρμόσουμε μια ολοκληρωμένη πολιτική, για εκείνους που θέλουν να παλιννοστήσουν και να βεβαιώσουν την ελληνικότητά τους, τους καθιστούμε διακύβευμα δικομματικού ανταγωνισμού. Πριν ακόμη εφαρμόσουμε μέτρα ένταξης και στήριξης, τους βάζουμε στο στόχο, για το ποιος θα πάρει περισσότερους ψήφους απ' αυτούς. Και αυτό είναι πολύ επικίνδυνο, γιατί επιβεβαιώνει ότι η μοναδική δυναμική αυτοσυντήρησης του συγκεκριμένου πολιτικού συστήματος, είναι η δημιουργία πελατειακών σχέσεων.
Πελατειακές σχέσεις δημιουργεί το κυβερνητικό σύστημα και το εκλογικό σύστημα και απ' αυτές τρέφονται. Η νέα απογραφή που θα γίνει και η αναγκαία εκκαθάριση των εκλογικών καταλόγων, είναι στην ευθύνη της Κυβέρνησης. Η Κυβέρνηση οφείλει να εξασφαλίσει αξιόπιστες διαδικασίες, ώστε να μην υπάρχει κανένα περιθώριο αμφισβητήσεων.
Η οριακή πόλωση των προηγούμενων εκλογών και οι συνθήκες που επικρατούν, δέκα μήνες, μετά τις εκλογές, κάνουν κάθε μέρα πιο άγρια τη δικομματική αντιπαράθεση. Αυτό το πολιτικό σύστημα, αυτό το εκλογικό σύστημα, φθάνοντας στα όριά του, εξαντλεί τις ανοχές του και δεν μπορεί παρά να αναπαράγει και να ανακυκλώνει αποσταθεροποίηση, κρίση και αμφισβήτηση. Αυτό πρέπει να μας προβληματίσει όλους.
Εμείς είπαμε ότι μόνο ένας οργανωμένος, δημοκρατικά αποδεκτός και κοινωνικά νομιμοποιημένος τρόπος υπάρχει, για να αντιμετωπιστούν αυτές οι οριακές καταστάσεις: Οι διαρθρωτικές αλλαγές και στο σύστημα του κράτους, με περιφερειακή αποκέντρωση, και στο μοντέλο διακυβέρνησης, όχι με 
μονοκομματικές πλειοψηφίες, και στο εκλογικό σύστημα, με απλή αναλογική. Αλλιώς, θα υπάρχει μια διαρκής αντιπαράθεση, για το ποιος αξιοποιεί, για λογαριασμό του, τις ευχέρειες που του δίνει αυτό το σύστημα.
Αντιδικούν τα δύο μεγάλα κόμματα, γύρω από τις ευχέρειες που δίνει το σύστημα στην εκάστοτε κυβέρνηση, γιατί ξέρουν τις τεχνικές, οι οποίες εξυπηρετούν τη διαμόρφωση αυτοδύναμων πλειοψηφιών. Αμοιβαία καχυποψία

ανάμεσα στα δύο κόμματα, ακριβώς γιατί υπάρχει η κοινή γνώση, ότι μπορεί
να αξιοποιήσει κάποιος, κάποιες ευχέρειες, σε αυτό το υπάρχον μοντέλο. Εμείς λέμε ότι, αν θέλουμε με οργανωμένο δημοκρατικό τρόπο να πάμε σε δημοκρατικές εξελίξεις, που δεν θα υπονομεύουν τη σταθερότητα και δεν θα αναπαράγουν την ένταση, μπορούμε να πάμε μόνο με διαρθρωτικές αλλαγές και στο εκλογικό σύστημα και στο κυβερνητικό μοντέλο και στο μοντέλο
οργάνωσης και λειτουργίας του κράτους.
Επιτρέψτε μου να τελειώσω με μία παρατήρηση, κάνοντας αυτές τις

γενικότερες παρατηρήσεις, πέραν των όσων, με υπευθυνότητα, ακρίβεια, 
σαφήνεια και ουσία, ανέφερε ο Κοινοβουλευτικός μας Εκπρόσωπος, ο κ. Κουβέλης. Εμάς μας ανησυχεί, πάρα πολύ, ότι δέκα μήνες μετά τις εκλογές,

στην πολιτική πραγματικότητα του τόπου, υφέρπει μία διαρκώς εντεινόμενη όξυνση, γύρω από την αμφισβήτηση του εκλογικού αποτελέσματος, ενώ, ταυτόχρονα, προωθείται μία εμφανής πίεση από εξωθεσμικούς μηχανισμούς, για την αποσύνθεση αυτού του πολιτικού συστήματος, για την αποσύνθεση αυτών των συγκεκριμένων δομών της πολιτικής μας ζωής. Η έρπουσα αμφισβήτηση των οριακών πολώσεων και των οριακών εκλογικών αποτελεσμάτων, με την παράλληλη εξωθεσμική πίεση, σε βάρος ενός αδρανούς και ανήμπορου να διεκδικήσει την αξιοπιστία του πολιτικού συστήματος, είναι μήτρα έντασης, αποσταθεροποίησης και κρίσης. Μην πάμε, λοιπόν, προς τις δεκαετίες του 21ου αιώνα, βάζοντας από την πίσω πόρτα την πολιτική αστάθεια και την πολιτική κρίση.
Μ' αυτές τις ευρύτερες σκέψεις, πέραν των όσων τεκμηριωμένα ανέφερε ο Κοινοβουλευτικός μας Εκπρόσωπος, εμείς λέμε όχι σ' αυτήν την πρόταση. 
ΠΡΟΕΔΡΕΥΩΝ (Παναγιώτης Σγουρίδης): Ο κ. Χρυσοχοϊδης ζήτησε... 
ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Κύριε Πρόεδρε, κατά τον Κανονισμό μιλάει ένας
υπέρ και ένας κατά. Ο κύριος Υπουργός είναι ο τρίτος ο οποίος μιλάει
κατά. Υπ' αυτές τις συνθήκες, παρακαλώ διαγράψτε με εμένα. Εγώ δεν εννοώ να μετάσχω σε τέτοια συζήτηση.
ΠΡΟΕΔΡΕΥΩΝ (Παναγιώτης Σγουρίδης): Υπάρχει λόγος, αντίλογος, κύριε
Πρόεδρε.
ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Το Προεδρείο δεν τηρεί τον Κανονισμό.
ΠΡΟΕΔΡΕΥΩΝ (Παναγιώτης Σγουρίδης): Κάνετε λάθος, κύριε Πρόεδρε, γιατί το Προεδρείο εναλλάσσει το λόγο, με ένα λέγοντα και έναν αντιλέγοντα. 
ΚΩΝΣΤΑΝΤΙΝΟΣ ΜΗΤΣΟΤΑΚΗΣ:Αντιλέγουν τρεις στη σειρά. Ο κ.
Κωνσταντόπουλος ψηφίζει εναντίον, η κυρία Υπουργός εναντίον και ο παριστάμενος επί του Βήματος Υπουργός θα μιλήσει εναντίον. Κατά συνέπεια παραβιάζετε κατάδηλα τον Κανονισμό.
ΠΡΟΕΔΡΕΥΩΝ (Παναγιώτης Σγουρίδης): Κύριε Πρόεδρε, πρέπει να ξέρετε

ότι το Προεδρείο δεν μπορεί να μαντέψει ποιος είναι αυτός ο οποίος είναι κατά της πρότασης.
ΚΩΝΣΤΑΝΤΙΝΟΣ ΜΗΤΣΟΤΑΚΗΣ:Το Προεδρείο είχε δεδηλωμένη τη θέση του Συνασπισμού και δεν επρόκειτο ο Αρχηγός του Συνασπισμού να πάει εναντίον. 
ΠΡΟΕΔΡΕΥΩΝ (Παναγιώτης Σγουρίδης): Ορίστε, κύριε Χρυσοχοϊδη, έχετε το
λόγο.
ΜΙΧΑΗΛ ΧΡΥΣΟΧΟΙΔΗΣ (Υπουργός Δημόσιας Τάξης): Κύριε Πρόεδρε, κυρίες
και κύριοι συνάδελφοι, αναρωτιέμαι και εγώ ποιος είναι ο στόχος της αποψινής συζήτησης και τι ζητάει η Νέα Δημοκρατία να πετύχει με την

αποψινή κοινοβουλευτική διαδικασία για τη σύσταση εξεταστικής επιτροπής. Ζητάει να διερευνηθούν ευθύνες πολιτικών προσώπων για τις παράνομες
πολιτογραφήσεις; Ποιων πολιτικών προσώπων; Ποιων Υπουργών; Των παρόντων Υπουργών; Μα, δεν αναφέρεται το πόρισμα στη θητεία μας. Στους προκατόχους μας; Εννοεί η Νέα Δημοκρατία και τους συναδέλφους που υπηρέτησαν ως συναρμόδιοι Υπουργοί εκείνα τα χρόνια της Κυβέρνησης του κ. Μητσοτάκη; Μήπως ζητάει η Νέα Δημοκρατία να καταλογιστούν ευθύνες σε υπηρεσιακούς παράγοντες οι οποίοι αναμείχθηκαν κατά τον ένα ή τον άλλο τρόπο σε παράνομες πολιτογραφήσεις; Μα, γι' αυτό το ζήτημα, όπως είπατε και εσείς οι ίδιοι, διεξάγεται έρευνα από πολλές εισαγγελίες σε όλη τη χώρα προκειμένου να αποδοθούν αυτές οι ευθύνες. Υπάρχει αμφισβήτηση του εκλογικού αποτελέσματος; Ευθέως όχι, εμμέσως πλην σαφώς εξάγεται συμπέρασμα ότι αμφισβητείται το εκλογικό αποτέλεσμα της 9ης Απριλίου του 2000.
Αλλά θα έλεγα, κύριοι συνάδελφοι, ότι είναι τουλάχιστον οπισθοδρόμηση μετά από είκοσι έξι χρόνια λειτουργίας της ελληνικής δημοκρατίας να τίθεται ζήτημα αλλοίωσης του εκλογικού αποτελέσματος, όταν είναι πια γνωστό και κοινά αποδεκτό ότι μετά το 1974 όλες οι εκλογές διεξήχθησαν με άψογο τρόπο, με διαφάνεια και χωρίς καμία παρέμβαση.
Μετά την κατάρρευση της Σοβιετικής 'Ενωσης, η ελληνική πολιτεία υιοθέτησε την παλιννόστηση στη χώρα μας και τη δημοτολογική τακτοποίηση των ομογενών Ποντίων και κατ' αρχήν, όπως πολύ σωστά ακούστηκε από τον εισηγητή μας τον κ. Μαντέλη, με μια κοινή υπουργική απόφαση των Υπουργών Προεδρίας, Εσωτερικών και 'Αμυνας το 1990 και στη συνέχεια με το νόμο 2130/93 υπό την πίεση τότε των αναγκών που υπήρχαν.
Γίνεται λόγος στο πόρισμα για σύγχυση και μη έλεγχο της κατάστασης
εξαιτίας της διάχυσης αρμοδιοτήτων για τη χορήγηση ιθαγένειας στους νομάρχες. Ωστόσο πρέπει να επισημάνουμε ότι αυτή η διαδικασία θεσμοθετήθηκε από την ίδια τη Νέα Δημοκρατία.
Παρόλα αυτά, από πλευράς του Υπουργείου Δημόσιας Τάξης και κατά το μέρος που εμπλέκεται στη διαδικασία δημοτολογικής τακτοποίησης των ομογενών καταβλήθηκε προσπάθεια και λήφθηκαν όλα τα αναγκαία μέτρα για τη διασφάλιση της γνησιότητας των υποβαλλομένων δικαιολογητικών.
Κύριοι συνάδελφοι, επειδή αναφέρθηκε από τη Νέα Δημοκρατία ότι εδώ γίνεται χρήση δημοσίων εγγράφων και μόνο δημοσίων εγγράφων, το ερώτημα είναι, κατά ποιο τρόπο γίνεται η χρήση των εγγράφων και κατά ποιο τρόπο για μια ακόμη φορά επιτίθεσθε, κύριοι συνάδελφοι της Νέας Δημοκρατίας, κατά του Αρχηγού της Αστυνομίας. Ειλικρινώς αναρωτιέμαι, γιατί αυτό το μένος εναντίον ενός αξιωματικού ο οποίος υπηρετεί ευόρκως την πατρίδα του και εκτελεί πιστά τα καθήκοντά του με βάση το Σύνταγμα και τους νόμους αυτής της χώρας. Πέρυσι τέτοια εποχή, κύριοι συνάδελφοι, ο Αρχηγός της Αστυνομίας ήταν υπόδικος για σας. Σας είπα τότε, περιμένετε να αποφασίσει η δικαιοσύνη. Απηλλάγη πανηγυρικά σε όλες τις υποθέσεις. Τώρα προσπαθούμε να τον αναμείξουμε πάλι...
ΠΡΟΚΟΠΗΣ ΠΑΥΛΟΠΟΥΛΟΣ: Δεν δείξατε την ίδια ανοχή για τους κοινούς
αστυνομικούς, κατά των οποίων είχε ασκηθεί ποινική δίωξη.
ΜΙΧΑΗΛ ΧΡΥΣΟΧΟΙΔΗΣ (Υπουργός Δημόσιας Τάξης): ... στις ελληνοποιήσεις.
ΑΡΙΣΤΟΤΕΛΗΣ ΠΑΥΛΙΔΗΣ: Αποστρατεύεται τώρα;
ΜΙΧΑΗΛ ΧΡΥΣΟΧΟΙΔΗΣ (Υπουργός Δημόσιας Τάξης): Επαναλαμβάνω, τώρα
προσπαθούμε να τον μπλέξουμε στις ελληνοποιήσεις. Γιατί, κύριοι συνάδελφοι; Ειλικρινά γιατί αυτό το μένος σε έναν άνθρωπο που είναι έντιμος και εκτελεί πιστά τα καθήκοντά του;
Ακούστε, λοιπόν, περί τίνος πρόκειται και τι αφορά το έγγραφο που θα καταθέσω στα Πρακτικά της Βουλής. Μέχρι το 1997 οι ομογενείς έφθαναν από το εξωτερικό με βίζα παλιννόστησης. 'Επαιρναν σφραγίδα εισόδου στα σύνορα πάνω στο διαβατήριό τους, έπαιρναν άδεια παραμονής και πήγαιναν στον τόπο που θα έμεναν. Στη συνέχεια απευθύνονταν στις νομαρχίες για να πάρουν την ιθαγένεια, να πολιτογραφηθούν και να γραφούν στα δημοτολόγια. Από το Σεπτέμβριο του 1997 αποφασίζει η Κυβέρνηση, όπως είπε και προηγουμένως η κ. Παπανδρέου, και ιδρύει δύο κέντρα χορήγησης, θεώρησης παλιννόστησης, ένα στη Θεσσαλονίκη στο Υπουργείο Μακεδονίας-Θράκης και ένα στην Αττική με την ευθύνη του Υπουργείου Εξωτερικών.
'Αρα, έπρεπε να δοθούν άδειες παλιννόστησης σε ομογενείς Ποντίους οι οποίοι βρίσκονταν στην Ελλάδα κυρίως με τουριστικές βίζες και έπρεπε αυτοί οι άνθρωποι να ξαναγυρίσουν πίσω, να απευθυνθούν στα αρμόδια προξενεία, να υποβληθούν σε δαπάνες πολύ μεγάλες για να πάρουν την άδεια παλιννόστησης. 'Εγινε, λοιπόν, αυτή η εξυπηρέτηση από την Κυβέρνηση. Στη συνέχεια, για να μη στέλνουν οι αστυνομικοί μας αυτούς τους ανθρώπους στα σύνορα, για να μη γίνεται μια κοροϊδία, δηλαδή από την Αττική να πηγαίνουν στον Προμαχώνα, ο τότε κλαδάρχης και σημερινός Αρχηγός εξέδωσε ένα έγγραφο προς τις υπηρεσίες του Προμαχώνα, της Αττικής και της Θεσσαλονίκης, όπου λέει τα εξής: "Θέμα: Παλιννοστήσεις ομογενών από χώρες της τέως Σοβιετικής 'Ενωσης.
Με την ανωτέρω σχετική σας γνωρίζουμε ότι η πρεσβεία μας στην Κύπρο, καθώς και οι υπηρεσίες του Υπουργείου Εξωτερικών και πολιτικών υποθέσεων του Υπουργείου Μακεδονίας-Θράκης, χορηγούν θεωρήσεις παλιννόστησης σε ομογενείς Ποντίους από την τέως Ε.Σ.Σ.Δ.
Κατόπιν αυτού παρακαλούμε για τους ομογενείς που εφοδιάζονται με θεωρήσεις παλιννόστησης καθ'οιονδήποτε τρόπο κατά το χρόνο που οι ενδιαφερόμενοι βρίσκονται ήδη στο ελληνικό έδαφος..." -πράγμα το οποίο ανέφερα προηγουμένως- "...να προβαίνετε στην καταγραφή αυτών και υποβολή του αιτήματος μετά των δικαιολογητικών στην υπηρεσία μας, σύμφωνα με τα ισχύοντα, αιτιολογώντας τη λήψη της θεώρησης παλιννόστησης, χωρίς να προτρέπετε αυτούς για μετάβαση στους συνοριακούς ελέγχους για λήψη σφραγίδας εισόδου." Αυτό το αδίκημα διέπραξε ο τότε κλαδάρχης και σημερινός Αρχηγός!
Για όνομα του Θεού πια. Για όνομα του Θεού σταματήστε τις επιθέσεις, επαναλαμβάνω, εναντίον ενός έντιμου αξιωματικού. Τι θέλετε; Οσφυοκάμπτες, γλείφτες, κομματικοποιημένους αξιωματικούς; Ε, αυτός δεν είναι τέτοιος. 
(Στο σημείο αυτό ο Υπουργός Δημόσιας Τάξης κ. Μιχαήλ Χρυσοχοϊδης
καταθέτει για τα Πρακτικά το προαναφερθέν έγγραφο, το οποίο έχει ως εξής: "ΣΗΜΑ
ΑΠΟ: Υ.Δ.Τ./ΔΙΚΑ/ΓΡΑΦΕΙΟ Α/ΙV/α
ΠΡΟΣ: 1. Α.Δ. ΧΩΡΑΣ
2. ΔΑΑ/ΥΠΟΔ/ΝΣΗ ΑΛΛΟΔΑΠΩΝ ΑΘΗΝΩΝ
3. ΔΑΘ/ΥΠΟΔ/ΝΣΗ ΑΛΛΟΔΑΠΩΝ ΘΕΣ/ΝΙΚΗΣ
4. ΤΜΗΜΑΤΑ ΑΛΛΟΔΑΠΩΝ
ΑΘΗΝΩΝ, ΑΜΑΡΟΥΣΙΟΥ, ΓΛΥΦΑΔΑΣ, ΕΛΕΥΣΙΝΑΣ, ΛΑΥΡΙΟΥ
ΚΑΙ ΠΕΙΡΑΙΑ
ΚΟΙΝ: 1. Γ.Α.Δ. ΑΤΤΙΚΗΣ
2. Γ.Α.Δ. ΘΕΣ/ΝΙΚΗΣ
3. Α.Τ. ΠΡΟΜΑΧΩΝΑ
ΑΡΙΘ. ΠΡΩΤ.: 5301/2-226421
2-4-1998
Θ Ε Μ Α : ΠαλινΝοστήσεις ομογενών από χώρες της τ. ΕΣΣΔ
Σ Χ Ε Τ.: 5301/2-413167 από 19-2-98 Δ/γή μας.
Με την ανωτέρω σχετική, σας γνωρίζουμε ότι η Πρεσβεία μας στην Κύπρο, καθώς και οι Υπηρεσίες του ΥΠ.ΕΞ./ΥΑΠΟ και Πολιτικών Υποθέσεων Υπουργείου Μακεδονίας-Θράκης χορηγούν θεωρήσεις παλιννόστησης σε ομογενείς Ποντίους από τ.ΕΣΣΔ.
Κατόπιν αυτού, παρακαλούμε, για τους ομογενείς που εφοδιάζονται με
θεωρήσεις παλιννόστησης καθ'οιονδήποτε τρόπο κατά το χρόνο που οι ενδιαφερόμενοι βρίσκονται ήδη στο ελληνικό έδαφος, να προβαίνετε στην καταγραφή αυτών και υποβολή του αιτήματος μετά των δικαιολογητικών στην Υπηρεσία μας σύμφωνα με τα ισχύοντα, αιτιολογώντας τη λήψη της θεώρησης παλιννόστησης, χωρίς να προτρέπετε αυτούς για μετάβαση στους συνοριακούς ελέγχους για λήψη σφραγίδας εισόδου.
Οι ΓΑΔ Αττικής και ΓΑΔ Θεσ/νίκης που κοινοποιείται η παρούσα, παρακαλούνται να ενημερώσουν και λοιπές υφιστάμενες Υπηρεσίες που ασχολούνται με θέματα αλλοδαπών.
Ο ΣΥΝΤΑΚΤΗΣ, Ο ΠΡ. ΓΡΑΦΕΙΟΥ, Ο ΠΡ. ΤΜΗΜΑΤΑΡΧΗΣ, Ο ΥΠΟΔ/ΝΤΗΣ, Ο
Δ/ΝΤΗΣ, Ο ΠΡ. ΚΛΑΔΟΥ").
ΜΙΧΑΗΛ ΧΡΥΣΟΧΟΙΔΗΣ (Υπουργός Δημόσιας Τάξης): Διαπιστώθηκαν, λοιπόν, πράγματι περιπτώσεις κατά τις οποίες είτε ομογενείς είτε αλλογενείς κάνοντας χρήση πλαστών εγγράφων πετύχαιναν τη χορήγηση αδειών παραμονής και την εν συνεχεία δημοτολογική τακτοποίησή τους, αποφασίστηκε σε σύσκεψη των συναρμοδίων φορέων οι προξενικές αρχές να αποστέλουν από 6-9-1994 στην αρμόδια διεύθυνση του Υπουργείου Δημόσιας Τάξης καταστάσεις στις οποίες καταχωρούνταν οι χορηγούμενες θεωρήσεις, προκειμένου να είναι δυνατή η αντιπαραβολή αυτών με τις αναγραφόμενες στα διαβατήρια των ενδιαφερομένων που υπέβαλαν αίτημα για άδεια παραμονής.
Η διαδικασία αυτή περιόρισε τις παράνομες πολιτογραφήσεις, χωρίς όμως να εξαλειφθούν, επειδή παρατηρήθηκε το φαινόμενο η μεν θεώρηση παλιννόστησης να χορηγείται στο αιτούμενο αυτή άτομο και άλλο άτομο να επιχειρεί να εισέλθει στη χώρα, αφου φρόντιζαν να αλλάξουν τη φωτογραφία. 
'Εγινε λοιπόν ακόμη μια προσπάθεια στη συνέχεια και προκειμένου να
περιοριστεί στο ελάχιστο αυτό το φαινόμενο και με την προοπτική να εξαλειφθεί, αποφασίστηκε σε νέα σύσκεψη στις 14.6.1996, συγχρόνως με τις καταστάσεις, με τις βίζες, να αποστέλλονται τόσο στο Υπουργείο Δημόσιας Τάξης όσο και στο Υπουργείο Εσωτερικών και οι αιτήσεις των ομογενών με τη φωτογραφία τους, ούτως ώστε να υπάρχει ταυτοποίηση, όπως επίσης και η αυτοκόλλητη θεώρηση Σένγκεν πλέον, γιατί η Ελλάδα είχε μπει στο σύστημα Σένγκεν. Αυτή η διαδικασία ξεκίνησε από τον Ιούνιο του 1996 και αποδείχθηκε ιδιαίτερα αποτελεσματική.
Οι εμπλεκόμενες υπηρεσίες προχώρησαν στη μηχανογράφηση πλέον όλου του συστήματος, έτσι ώστε να καθίσταται ανά πάσα στιγμή δυνατή η αντιπαραβολή.
Επιπλέον, σχετικά με τα αναφερόμενα στο πόρισμα, επισημαίνω ότι όπου υπάρχουν καταγγελίες για πλαστογραφημένες θεωρήσεις, για κλαπέντα διαβατήρια, γνωστοποιούνται αμέσως στους ελέγχους διαβατηρίων ούτως ώστε να υπάρχει αποτροπή εισόδου στη χώρα μας όσων επιχειρούν να προβούν σε τέτοιες πράξεις.
Εξάλλου ό,τι έχει σχέση με εικονικούς γάμους, που μνημονεύονται σε κάποιο σημείο του πορίσματος, σε όσες περιπτώσεις δεν υφίσταται η έγγαμη συμβίωση, εφαρμόζονται τα νόμιμα. Δηλαδή ανάκληση-αφαίρεση της χορήγησης
άδειας παραμονής και υποχρέωση του αλλοδαπού σε αναχώρηση από τη χώρα μας.
Το Υπουργείο Δημόσιας Τάξης σε κάθε περίπτωση που διαπιστώνει ότι κάποιοι ομογενείς ή αλλογενείς έχουν αποκτήσει την ελληνική ιθαγένεια παρανόμως, έχουν λάβει ελληνικά διαβατήρια από τις Νομαρχιακές Αυτοδιοικήσεις στη χώρα μας, έχουν κάνει χρήση πλαστών εγγράφων, προβαίνει σε όλες τις απαραίτητες ενέργειες, ενημερώνοντας ταυτόχρονα όλες τις συναρμόδιες υπηρεσίες και αποστέλλει τις σχετικές δικογραφίες στις εισαγγελίες.
Επίσης -ο κ. Καραμανλής το ανέφερε προηγουμένως- το Υπουργείο
Δημόσιας Τάξης έχει ζητήσει κατά καιρούς από τα συναρμόδια Υπουργεία, να διαβιβάζουν τις όποιες ανακλητικές αποφάσεις -όπως ανέφερε προηγουμένως η κ. Παπανδρέου- σε ηλεκτρονική μορφή, ούτως ώστε να υπάρχει επίσης αντιπαραβολή των στοιχείων.
Αγαπητοί συνάδελφοι, τα τελευταία χρόνια έχουν ληφθεί μια σειρά από μέτρα καθαρά επιχειρησιακού και αστυνομικού χαρακτήρα, προκειμένου να αποφευχθούν όλα αυτά τα φαινόμενα, όπως επίσης και η αθρόα μετανάστευση η οποία παρατηρήθηκε τα πρώτα χρόνια της δεκαετίας του '90 στη χώρα μας. 
Εγώ νομίζω ότι έπρεπε πράγματι να γίνει μια άλλη συζήτηση εδώ μέσα
σήμερα, η συζήτηση που έχει να κάνει με την αποκατάσταση των Ποντίων στη χώρα μας και νομίζω ότι έχουν γίνει δύο σημαντικότατα λάθη.
Το πρώτο λάθος είναι η ίδρυση του εθνικού ιδρύματος υποδοχής και αποκατάστασης παλιννοστούντων. Εκεί χάθηκαν πάρα πολλά χρήματα. Είτε χάθηκαν με την έννοια της κακής διαχείρισης είτε χάθηκαν γιατί δεν μπορέσαμε να τα αξιοποιήσουμε από αυτό το ίδρυμα.
Το δεύτερο λάθος είναι ο τρόπος με τον οποίο έγινε η εγκατάσταση των Ποντίων στη Θράκη. Πέρα από τις καλές προθέσεις που είχαμε, πέρα από τη συναισθηματική φόρτιση που υπήρξε εκείνη την εποχή, είναι γεγονός ότι ο στόχος μας δεν επετεύχθη. Και όσοι μιλούν σήμερα για βιομηχανία παράνομων ελληνοποιήσεων νομίζω ότι κατευθύνουν την πολιτική συζήτηση σε λάθος κατεύθυνση.
Οι πρόσφυγες Πόντιοι και τα προβλήματα της κοινωνικής ένταξης στην ελληνική πραγματικότητα που εμφανίζουν θα έπρεπε να ήταν τουλάχιστον το αντικείμενο μιας δημόσιας συζήτησης μεταξύ των κομμάτων μέσα στη Βουλή. 
Τα προβλήματα των Ποντίων, κύριοι συνάδελφοι, δεν έχουν καμία σχέση
είτε με αβελτηρίες της διοίκησης είτε με το έλλειμμα οργάνωσης που υπήρξε στη διοίκηση κάποια στιγμή, είτε ακόμα, αν θέλετε, με τις περιπτώσεις εκείνων των κρατικών αξιωματούχων που για προσωπικό τους όφελος δεν σεβάστηκαν τη θέση τους και δεν έπραξαν το καθήκον τους. Γι' αυτούς ήδη κινείται η εισαγγελική διαδικασία.
Το πρόβλημα των παράνομων ελληνοποιήσεων είναι, κατά τη γνώμη μου,
ένα μικρό μέρος του ζητήματος των ομογενών προσφύγων από την τέως Σοβιετική 'Ενωση. Για άλλη μια φορά, κύριοι συνάδελφοι, νομίζω ότι χάνουμε το δάσος και βλέπουμε μόνο το δέντρο.
Αντί να ζητήσουμε μια σοβαρή συντεταγμένη, συγκροτημένη συζήτηση,

όπως επιχειρεί να κάνει αυτήν τη στιγμή η αρμόδια επιτροπή της Βουλής, που είναι συστημένη ad hoc γι'αυτόν το σκοπό, αντί λοιπόν να κάνουμε μια οργανωμένη συζήτηση για την αποτελεσματικότητα των πολιτικών που εφαρμόζουμε ως χώρα αυτήν τη στιγμή για την αποκατάσταση των Ποντίων ή αν θέλετε να επανεξετάσουμε την εθνική μας πολιτική απέναντι στο θέμα των Ποντίων, που προέρχονται από τη Σοβιετική 'Ενωση, ενθαρρύνουμε με λαϊκισμούς το στιγματισμό αυτών των ανθρώπων και τον κοινωνικό αποκλεισμό τους. 'Εχουν τεράστια προβλήματα, όπως ξέρετε όσοι από εσάς έχετε προσέγγιση και επαφή με αυτούς τους ανθρώπους.
Επιτέλους, ας σκύψουμε όλοι οι πολιτικοί στα προβλήματα των ομογενών
που αποφάσισαν να φύγουν από τις εστίες τους, που γεννήθηκαν και
μεγάλωσαν εκεί και είτε έφυγαν με τη θέλησή τους είτε έφυγαν βίαια για να εγκατασταθούν εδώ, στη μητέρα πατρίδα, στη μητροπολιτική Ελλάδα, αρχίζοντας μια καινούρια ζωή. Επιτέλους, ας αναλάβουμε όλοι τις ευθύνες μας.
Ευχαριστώ, κύριε Πρόεδρε.
(Χειροκροτήματα από την πτέρυγα του ΠΑ.ΣΟ.Κ.)
ΠΡΟΕΔΡΕΥΩΝ (Παναγιώτης Σγουρίδης): Ο κ. Παυλόπουλος έχει το λόγο. ΠΡΟΚΟΠΗΣ ΠΑΥΛΟΠΟΥΛΟΣ: Κύριε Πρόεδρε, και η Υπουργός αλλά και οι
εισηγητές από την πλευρά του ΠΑ.ΣΟ.Κ. τεκμηρίωσαν ακόμη περισσότερο την αίτηση για τη σύσταση εξεταστικής επιτροπής που έχει υποβάλει η Νέα

Δημοκρατία. Θα μείνω δε κάπως περισσότερο στην παρέμβαση της, απούσας αυτήν τη στιγμή, Υπουργού Εσωτερικών, Δημόσιας Διοίκησης και Αποκέντρωσης, γιατί οφείλω να πω ότι δεν ήταν παρέμβαση ούτε εισήγηση. 'Ηταν ένα διπλό παραλήρημα, παραλήρημα παραπληροφόρησης και παραλήρημα πολιτικής καπηλείας.
Πρώτα-πρώτα, παραλήρημα παραπληροφόρησης. Δεν σκέφθηκε η κ. 
Παπανδρέου ότι η συζήτηση αυτή δεν γίνεται ούτε προεκλογικά ούτε μέσα στο πολιτικό της γραφείο, αλλά γίνεται μέσα στη Βουλή των Ελλήνων; Δεν διάβασε την αίτηση της Νέας Δημοκρατίας για να δει τι ζητάμε; Δεν κατάλαβε ότι όχι μόνο η αίτηση αυτή δεν στρέφεται εναντίον όλων εκείνων των Ελλήνων που έφυγαν από τις χώρες που ζούσαν, για να έρθουν στην πατρίδα και τους οποίους πρέπει να αγκαλιάσει η πατρίδα, αλλά στρέφεται κυρίως εναντίον εκείνων που εκμεταλλεύονται αυτούς τους ανθρώπους;
Δεν σκέφθηκε η κ. Παπανδρέου την πρότασή μας, που σκοπό έχει να
προστατεύσει όλους εκείνους οι οποίοι έχουν έρθει στην Ελλάδα και πρέπει να πάρουν όχι μόνο την ιθαγένεια, αλλά πρέπει να ενταχθούν και στο καθεστώς εκείνο που θα τους επιτρέψει να ζήσουν στον Τόπο μας; Αυτό δεν το σκέφθηκε; Είναι δυνατόν ποτέ Υπουργός Εσωτερικών να μπαίνει σ'αυτήν τη Βουλή και να λέει ότι αυτή η πρόταση στρέφεται εναντίον εκείνων των συνανθρώπων μας, τους οποίους ακριβώς σκοπεύει να προστατεύσει;
Και το δεύτερο, ένα παραλήρημα καπηλείας. Το δε παραλήρημα καπηλείας είναι γιατί εσκεμμένα η Κυβέρνηση θέλει να κρατήσει υπό καθεστώς διπλής ομηρίας, για να μη φανεί η αλήθεια, για να μη φανεί η πραγματικότητα, όλους αυτούς τους ανθρώπους, οι οποίοι ζητούν τούτη τη στιγμή την ελληνική ιθαγένεια. Να τους κρατήσει και υπό το καθεστώς της ομηρίας του να νομίζουν ότι από την Κυβέρνηση εξαρτάται η πολιτογράφησή τους.
'Ακουσα με κατάπληξη τον Υπουργό Δημόσιας Τάξης να μιλάει για
προτάσεις αποκατάστασής τους. Ποιες προτάσεις αποκατάστασής τους; Ποια αποκατάστασή τους; Καλά, κανείς δεν πήγε στα μέρη εκείνα, στα οποία μένουν; Κανένας δεν πήγε να δει ότι φεύγουν ακόμα και από την Ελλάδα για να ζήσουν σε άλλες χώρες, για να μπορέσουν να εργασθούν;
Αυτή είναι η πολιτική του ΠΑ.ΣΟ.Κ.; Αυτή είναι η πολιτική της Κυβέρνησης Σημίτη απέναντι σ'αυτούς τους ανθρώπους; Δηλαδή, να τους κρατάτε υπό ομηρία, για να τους δώσουμε την ιθαγένεια, από εκεί και πέρα να τους κρατάτε υπό ομηρία σε ό,τι αφορά την αποκατάστασή τους, να τους πουλάμε πολιτική πατρωνεία για το ότι είσαστε οι μόνοι οι οποίοι κήδονται του κύρους τους και των συμφερόντων τους;
Περιττό δε να σας πω ότι πρέπει να καταγγείλω και κάτι άλλο, κυρίες και κύριοι συνάδελφοι, ιδίως της Πλειοψηφίας. Την ώρα που μίλαγε εδώ ο
κ. Καραμανλής πήγε μέσα στους κοινοβουλευτικούς συντάκτες -τώρα πώς παρεισέφρησε, αντιλαμβάνεστε όλοι- ένας από τους προέδρους κάποιων σωματείων -εμφανίστηκε τουλάχιστον ως πρόεδρος σωματείου, ενός ποντιακού, υποτίθεται, σωματείου- και είπε ούτε λίγο ούτε πολύ ότι από αυτά που λέει η Νέα Δημοκρατία δεν συμβαίνει τίποτα. Πώς και με ποιο δικαίωμα ένας απλός πολίτης μπαίνει μέσα στους κοινοβουλευτικούς συντάκτες και ασκεί την κριτική, την ώρα που γίνεται η ειδική αυτή συνεδρίαση της Βουλής για τα θέματα τα οποία η Αξιωματική Αντιπολίτευση συζητάει εδώ;
ΑΝΑΣΤΑΣΙΟΣ ΜΑΝΤΕΛΗΣ: Ο λόγος στη Βουλή είναι δημόσιος.
ΠΡΟΚΟΠΗΣ ΠΑΥΛΟΠΟΥΛΟΣ: Κύριε Μαντέλη, χαίρομαι με αυτό που λέτε. Είναι τέτοια η δημοσιότητα φαίνεται μέσα στη Βουλή, που ο οιοσδήποτε, μη Βουλευτής και μη δημοσιογράφος μπορεί να πηγαίνει στους κοινοβουλευτικούς συντάκτες και να ασκεί κριτική στον Αρχηγό της Αξιωματικής Αντιπολίτευσης την ώρα που μιλάει. Με αυτά που μου λέτε, κύριε Μαντέλη, μου δίνετε το δικαίωμα μεθαύριο που θα μιλάει εδώ ο κ. Σημίτης να έχει την ίδια ελευθερία ένας οιοσδήποτε, ο οποίος αντιπολιτεύεται το ΠΑΣΟΚ, να μπει να κάνει την κριτική στους κοινοβουλευτικούς συντάκτες. Φαίνεται ότι μάλλον δεν καταλαβαίνετε τίποτα από Βουλή.
Εν πάση περιπτώσει, υπάρχει και κάτι άλλο το οποίο θέλω να τονίσω. 'Ακουσα τον κ. Γκούσκο με κατάπληξη. Είπε: "Είναι θέμα για εξεταστική επιτροπή"; Το άρθρο 144 του Κανονισμού της Βουλής, το οποίο μιλάει για τις εξεταστικές επιτροπές, ορίζει ότι οι εξεταστικές επιτροπές δημιουργούνται για την έρευνα θεμάτων δημοσίου συμφέροντος. Δεν είναι θέμα δημοσίου συμφέροντος αυτό για το οποίο μιλάμε, κυρίες και κύριοι
συνάδελφοι, αυτή την ώρα; Οι συνθήκες δημοκρατίας υπό τις οποίες διεξήχθησαν οι εκλογές της 9ης Απριλίου δεν προβληματίζουν κανέναν; Πρώτα-πρώτα η ίδια η Υπουργός αλλά και οι άλλοι Υπουργοί ομολόγησαν ότι υπάρχει ένα πολύ μεγάλο ζήτημα. Απλώς μας είπαν: "Αφήστε μας να το λύσουμε μόνοι μας". Το ζήτημα είναι τεράστιο και για ό,τι συνέβη και για να μην ξανασυμβεί στο μέλλον και έχει δύο διαστάσεις. Γιατί υποβαθμίστηκε δραματικά η δημοκρατία στις εκλογές της 9ης Απριλίου υπό διπλή έννοια. 
Αρχίζω από εκείνη που έχει λιγότερη απαξία, όχι από πλευράς
ποσότητας, ποιοτικά το λέω. 'Ηταν τα οικονομικά ανταλλάγματα και ο εκμαυλισμός συνειδήσεων που συνέβη και είναι αποδεδειγμένος. Γιατί είναι δικά σας τα στοιχεία που μας δώσατε.
Και το δεύτερο αφορά τις παράνομες πολιτογραφήσεις που έγιναν χρησιμοποιώντας τις διαδικασίες που έχουν προβλεφθεί, και μάλιστα και από την κυβέρνηση της Νέας Δημοκρατίας, για να μπορέσουν ιδίως οι αδελφοί μας Πόντιοι να πάρουν την ιθαγένεια και να μείνουν στην Ελλάδα. Αυτές τις διαδικασίες τις χρησιμοποίησαν οι συγκεκριμένοι λειτουργοί, από τους οποίους ορισμένοι τουλάχιστον βρίσκονται στη δικαιοσύνη, για να μπουν μέσα μέλη του οργανωμένου εγκλήματος που μάλιστα διευκολύνθηκαν για να ψηφίσουν.
Σε ό,τι αφορά το πρώτο, το οποίο συνηθίζουμε να το ξεχνάμε, αλλά
είναι τεράστιο. Με βάση τα επίσημα στοιχεία που μας έδωσε το Υπουργείο Πολιτισμού και Οικονομικών πενήντα πέντε και άνω δισεκατομμύρια ξοδεύτηκαν από τον ΟΠΑΠ και τα κρατικά λαχεία για επιχορηγήσεις μεταξύ 1/1/2000 και 7/4/2000, στο τρίμηνο προ των εκλογών. 'Οταν τα αντίστοιχα ποσά που χορηγούνται κατά μέσο όρο υπό κανονικές συνθήκες είναι δύο με δυόμισι δισεκατομμύρια. Τα δύο με δύομισι δισεκατομμύρια, που χορηγούνται υπό κανονικές συνθήκες, έγιναν πάνω από πενήντα πέντε δισεκατομμύρια. Αυτό δεν σας λέει τίποτα; Δεν σας συγκινεί το γεγονός ότι δύο αποφάσεις του Ελεγκτικού Συνεδρίου, πρόσφατες, βγήκαν και είπαν ότι η επιχορήγηση του ΕΛΓΑ σε ροδακινοπαραγωγούς Πιερίας και Ημαθίας στις 26 Μαρτίου ήταν παράνομη προεκλογική χορήγηση; 'Ενα δισεκατομμύριο οκτακόσια εκατομμύρια σε δέκα χιλιάδες οικογένειες ισορρόπως. Και έρχεται το Ελεγκτικό Συνέδριο 
με δύο αποφάσεις και λέει: "'Ηταν παράνομες επιδοτήσεις, προεκλογικές". Και η απάντηση του Υπουργού Γεωργίας σε συγκεκριμένες επερωτήσεις που του έγιναν από τη Νέα Δημοκρατία: "Θα κοιτάξουμε -λέει- να αλλάξει γνώμη το Ελεγκτικό Συνέδριο". Αυτό είναι το επίπεδο δημοκρατίας που επαγγέλλεσθε; Αυτά δεν σας απασχολούν; Πενήντα πέντε δισεκατομμύρια και ένα δισεκατομμύριο οκτακόσια εκατομμύρια από το Υπουργείο Γεωργίας, αυτά δεν σας λένε τίποτα; Αυτά πρέπει να τα αφήσουμε έτσι; Να μη σκέφτεται κανείς, λοιπόν;
Δεύτερον, είπε η Υπουργός: "Δικά μας στοιχεία -λέει- πήρατε". Πρώτα πρώτα, δεν πήραμε μόνο δικά της στοιχεία. Αν δει το πόρισμα Σημαιοφορίδη, θα καταλάβει ότι υπάρχει μια τεκμηρίωση βάσει δημόσιων στοιχείων,

δημόσιων εγγράφων. Ρώτησε μάλιστα ο κύριος Υπουργός Δημόσιας Τάξης προηγουμένως αν αναφερόταν και στον κ. Γεωργακόπουλο και τι έχει, δήθεν, η Νέα Δημοκρατία με τον κ. Γεωργακόπουλο, τον Αρχηγό της Ελληνικής Αστυνομίας; Εμείς, κύριε Υπουργέ, δεν έχουμε τίποτε με τον κ. Γεωργακόπουλο. Σας λέω όμως ένα πράγμα, αυτό που μας απασχολεί πολύ, είναι αυτή η περίεργη ευαισθησία σας. 'Οταν είναι συνυπεύθυνος με τον πρώην Αρχηγό για τα δραματικά γεγονότα της οδού Νιόβης, ο ένας πήγε σπίτι του και είναι και υπόδικος και ο άλλος έγινε Αρχηγός της Ελληνικής Αστυνομίας. Θα το είχατε κάνει με άλλον, αν δεν ήταν προσκείμενος σε σας; 
Δεύτερον, αυτήν την ευαισθησία που δείξατε και είπατε "υπόδικος μεν,
αφήστε να δούμε τι θα γίνει", τη δείξατε σε άλλους αστυνομικούς; Μόλις 
ασκείται ποινική δίωξη κατά αστυνομικού, τον θέτετε σε διαθεσιμότητα. Γιατί αυτό το κάνετε για τους απλούς αστυνομικούς και τους αξιωματικούς
και δεν το κάνατε και για τον Αρχηγό της Ελληνικής Αστυνομίας; Εμάς

ρωτάτε τι έχουμε με τον κ. Γεωργακόπουλο ή εσείς πρέπει να διερωτάσθε γιατί αυτή η περίεργη ευαισθησία απέναντι σε έναν άνθρωπο, που όπως και να το κάνουμε, έχει ένα βεβαρημένο παρελθόν, αν κρίνουμε από τη μεταχείριση που επιφυλάξατε στον πρώην Αρχηγό της Ελληνικής Αστυνομίας; Γιατί δύο μέτρα και δύο σταθμά; Και οι δύο δεν ήταν στην οδό Νιόβης; Και
οι δύο δεν πήραν την ευθύνη;
Αλλά δεν μένω εκεί. Προηγουμένως για το θέμα των "ελληνοποιήσεων",
όπως τις λέει η κυρία Υπουργός -εμείς τις λέμε στην περίπτωση της αίτησής μας "παράνομες πολιτογραφήσεις"- σας είπαμε το εξής. Ομολογήσατε μόνο ότι σε πέντε νομούς έγιναν πάνω από δυόμισι χιλιάδες παρανομίες, τις οποίες κοιτάτε. Μόνο σε πέντε νομούς. Στους υπόλοιπους τι έγινε; Το ξέρετε; Δεν το ξέρετε. 'Ηταν ενδεικτική η απαρίθμηση, την οποία έκανε το Σώμα Ελεγκτών Δημόσιας Διοίκησης. Και σας ρωτούμε: 'Οταν έχουμε φαινόμενα Σολόνικ, Παβαρένκωφ, Μπαζάροβιτς και όλα αυτά τα οποία ξέρετε, όλα αυτά τα οποία αυτήν την ώρα είναι τεκμηριωμένα, δεν υπάρχει στοιχειώδης ευαισθησία από την πλευρά της Κυβέρνησης να δει ποιοι ήταν οι λειτουργοί εκείνοι, οι οποίοι συνέβαλαν στο να χορηγηθούν παρανόμως αυτές οι ιθαγένειες; Και πώς μπορούμε να το κόψουμε αυτό το πράγμα για το μέλλον; 
Μας είπατε "μα, οι νομάρχες το έκαναν και ορισμένοι είναι δικοί σας". 
Δεν σκέφθεστε ότι εμείς δεν φοβόμαστε να δούμε το φως της αλήθειας; Κάντε
την επιτροπή, εσείς έχετε την πλειοψηφία, να δούμε ποιος φταίει. Αυτό

ζητάμε. Να δούμε πόσες περιπτώσεις υπήρξαν, και τι είδους επιρροή υπήρξε στο εκλογικό αποτέλεσμα. Ξέρετε εσείς ποια ήταν η επιρροή; Εμείς δεν το γνωρίζουμε. θέλουμε να το μάθουμε και κυρίως θέλουμε να κόψουμε αυτήν την πρακτική για το μέλλον. Δεν μπορεί να πάμε σε άλλες εκλογές με αυτούς τους εκλογικούς καταλόγους. Δεν μπορεί να πάμε σε άλλες εκλογές με μέλη του οργανωμένου εγκλήματος να έχουν την ελληνική ιθαγένεια. Αυτό δεν γίνεται. Και την επιτροπή να μη φτιάξετε, επειδή έχετε την πλειοψηφία και μπορείτε να το επιβάλετε, δεν πρόκειται να σταματήσουμε. Η εισαγγελική έρευνα, που διεξάγεται μέχρι τώρα πάει με πολύ βραδείς ρυθμούς. Το ξέρετε. Και πάει με βραδείς ρυθμούς, γιατί γνωρίζετε τι συμβαίνει. Κάθε φορά που ο εισαγγελέας πιάνει έναν από αυτούς, για τους οποίους υπάρχει καταγγελία, ως διά μαγείας αυτοί εξαφανίζονται στο εξωτερικό. Με αυτόν το ρυθμό θα πάμε; Εσείς δηλαδή περιμένετε να μείνει ικανοποιημένη η Βουλή των Ελλήνων από το ότι υπάρχει μία εισαγγελική έρευνα, που δικαιολογημένα, από την πλευρά της τουλάχιστον, πηγαίνει με αυτούς τους ρυθμούς; Πρέπει να το ανεχθούμε αυτό το καθεστώς; Και μπορείτε πραγματικά να εκμεταλλεύεσθε τους αδελφούς μας Ποντίους και να λέτε ότι με τον τρόπο αυτόν, αν φέρουμε στην επιφάνεια τις παρανομίες δημόσιων λειτουργών, για να δούμε και ποιοι καλύπτονται πίσω τους, αυτό θα είναι εναντίον τους; Και δεν σκέφτεσθε ότι τους εκμεταλλεύεσθε; Δεν σκέφτεσθε ότι ακριβώς τις διαδικασίες που φτιάξαμε γι' αυτούς και που ψηφίσαμε γι' αυτούς, αυτές τις χρησιμοποιείτε με τη συγκάλυψη, την οποία παρέχετε...
(Στο σημείο αυτό κτυπάει το κουδούνι λήξεως του χρόνου ομιλίας του
κυρίου Βουλευτή)
ΠΡΟΕΔΡΕΥΩΝ (Παναγιώτης Σγουρίδης): Κύριε Παυλόπουλε, τελειώστε σας
παρακαλώ.
ΠΡΟΚΟΠΗΣ ΠΑΥΛΟΠΟΥΛΟΣ: Τελειώνω, κύριε Πρόεδρε.
Αυτήν τη συγκάλυψη παρέχετε, για να χρησιμοποιούνται από ανθρώπους
που δεν έχουν καμμία σχέση με Ελλάδα; Το λέω και το διευκρινίζω ότι είμαστε υπέρ του να αποκατασταθούν αμέσως και όχι μόνο από πλευράς ιθαγένειας και από πλευράς επαγγελματικής και οικονομικής όλοι οι αδελφοί μας Πόντιοι, που ζουν και θέλουν να ζήσουν στην Ελλάδα. Ποτέ δεν θα επιτρέψουμε να χρησιμοποιηθεί όμως το ποντιακό στοιχείο ως άλλοθι, ως κερκόπορτα, ως δίοδος μέσα από την οποία θα περάσουν μέλη του οργανωμένου εγκλήματος, για να ζήσουν στην Ελλάδα. Αυτή είναι η εκμετάλλευση που τους παρέχετε εσείς δυστυχώς, αυτό είναι πράγμα το οποίο...

ΠΡΟΕΔΡΕΥΩΝ (Παναγιώτης Σγουρίδης): Κύριε Παυλόπουλε, καλώς.
ΠΡΟΚΟΠΗΣ ΠΑΥΛΟΠΟΥΛΟΣ: Είσθε υπόλογοι και απέναντί τους και απέναντι
στον Ελληνικό Λαό. Το τονίζω όμως ότι εμείς δεν θα σταματήσουμε εδώ. 'Εχουμε τα μέσα για να επιβάλουμε, ώστε να πάμε στις επόμενες εκλογές με ένα καθεστώς δημοκρατίας που ταιριάζει στην προοπτική του Τόπου μας. 
Ευχαριστώ πολύ, κύριε Πρόεδρε.
(Χειροκροτήματα από την πτέρυγα της Νέας Δημοκρατίας) ΠΡΟΕΔΡΕΥΩΝ (Παναγιώτης Σγουρίδης): Ο κ. Νιώτης έχει το λόγο. ΓΡΗΓΟΡΗΣ ΝΙΩΤΗΣ (Υφυπουργός Εξωτερικών): Κυρίες και κύριοι
συνάδελφοι, φαίνεται ότι για μία ακόμα φορά η Νέα Δημοκρατία κατάφερε να 
μείνει μόνη της σε αυτήν την Αίθουσα και αυτό ασφαλώς είναι μία προσωπική πολιτική ευθύνη των στελεχών της και του Αρχηγού της.
'Ομως σε ό,τι αφορά τη διαδικασία των παλιννοστούντων ομογενών και τον τρόπο με τον οποίο τα κόμματα της ελληνικής Βουλής αντιλαμβάνονται την υπόθεσή τους, πρέπει να πω ότι δεν είναι η πρώτη φορά που απομονώνεται σε αυτήν την Αίθουσα, στο ελληνικό Κοινοβούλιο η Νέα Δημοκρατία. Είναι η δεύτερη φορά μετά τον Ιανουάριο του 2000, όταν η Βουλή των Ελλήνων ψήφισε τον 2790, το νέο νόμο που εισηγήθηκε η Κυβέρνηση Σημίτη και τον οποίο είχαν υποστηρίξει κατά τη διάρκεια της προετοιμασίας αυτού του νόμου το σύνολο των κομμάτων και των πτερύγων της Βουλής, συμπεριλαμβανομένης και της Νέας Δημοκρατίας.
'Ομως, κατά τη συζήτηση στην Ολομέλεια ήταν ο Αρχηγός της Νέας Δημοκρατίας που πήρε πίσω το "ναι", είπε το μεγάλο "όχι" και άνοιξε πλέον μία πάρα πολύ επικίνδυνη διαδικασία, η οποία οδήγησε και στη σημερινή απόφαση της Νέας Δημοκρατίας για να αμφισβητήσει τις εκλογές, μία διαδικασία -και μία πορεία, η οποία έχει ένα και μόνο τέλος: τη δική της πολιτική απομόνωση από το σύνολο των κομμάτων, αλλά και την απομόνωσή της από τον ελληνικό λαό και ιδιαίτερα από την αντίληψη και τη συνείδηση των ομογενών μας.
Οφείλω, στο χρόνο που έχω, να προτάξω ορισμένες σύντομες απαντήσεις, για τα όσα σχολίασε σε θέματα αρμοδιότητάς μου ο Αρχηγός της Νέας Δημοκρατίας.
Μίλησε για πόρισμα Σημαιοφορίδη, το οποίο στηρίζεται μόνο σε έγγραφα και χειροκροτήθηκε από συναδέλφους. Η απάντηση η δική μας είναι, ναι. Τα έγγραφα που καταθέτει η Νέα Δημοκρατία είναι έγγραφα επίσημα του ελληνικού κράτους, κυρίως του Υπουργείου Εξωτερικών, του Υπουργείου Δημοσίας Τάξεως και του Υπουργείου Εσωτερικών, ακριβώς, δηλαδή, τα έγγραφα μέσω των οποίων η Κυβέρνηση έδωσε τη μάχη για να προσδιορίσει τις όποιες ιθαγένειες είχαν αποδοθεί κατά τρόπο μη σύννομο. Αυτή τη μάχη, τη δώσαμε με όλα τα στελέχη των διπλωματικών υπηρεσιών στο εξωτερικό, με ελάχιστες περιπτώσεις όπου εμφανίζονται πιθανότητες είτε αμέλειας είτε υπαιτιότητας, αλλά και αυτές μέσω διοικητικών εξετάσεων έχουν παραπεμφθεί προς το πειθαρχικό συμβούλιο, άλλες δε προς την ελληνική δικαιοσύνη, ενώ ένα μεγάλο τμήμα του ογκώδους φακέλου, που κατέθεσε η Νέα Δημοκρατία, καταλαμβάνει το πόρισμα της Επιθεώρησης των Ειδικών Ελεγκτών Δημόσιας Διοίκησης, πόρισμα το οποίο συνετάγη μετά από έρευνα που διέταξε το Υπουργείο Εσωτερικών της Κυβερνήσεως Σημίτη. Δηλαδή τι εμφανίζει ενώπιόν μας η Νέα Δημοκρατία και ο κ. Καραμανλής ομιλώντας για επίσημα ντοκουμέντα: Εκείνες τις περιπτώσεις -τετρακόσιες είκοσι τον αριθμό, όπως είπε η Υπουργός Εσωτερικών κ. Βάσω Παπανδρέου- οι οποίες αφαιρέθησαν με βάση τη συνδυασμένη ενέργεια των υπηρεσιών του ελληνικού κράτους και της πολιτικής ηγεσίας των συναρμοδίων Υπουργείων.
Μίλησε για μυστικές πτήσεις ο κ. Καραμανλής. Δεν υπάρχουν μυστικές πτήσεις. Υπάρχουν καθαρές και φανερές πτήσεις και αφορούν μόνο πολίτες ομογενείς από τη Δυτική Ευρώπη και την Κύπρο. Για να μην ανησυχούμε δε, από την Κύπρο δεν ξεπερνούν τους χίλιους και είναι όλοι 'Ελληνες ομογενείς. Και λυπάμαι που το λέω, γιατί ενώ στο πόρισμά της η Νέα Δημοκρατία απέφυγε να επαναλάβει τα θέματα που αφορούσαν τους εν Κύπρω ομογενείς μας, ο Αρχηγός της Νέας Δημοκρατίας υπέπεσε στο ολίσθημα, λέγοντας μάλιστα ότι δεν υπάρχει εθνικό ζήτημα για τους εν Κύπρω ομογενείς, να ανοίξει ζήτημα έστω και περιληπτικώς και πάλι, χωρίς να μπορεί να κατανοήσει η Αίθουσα ακριβώς τι εννοεί. Διότι, αν εννοεί ότι οι οκτώμισι χιλιάδες ομογενείς στην Κύπρο βρέθηκαν εκεί με διαταγή του ΠΑ.ΣΟ.Κ., το θέμα είναι ασφαλώς όχι άξιο απαντήσεων.
Θέλω δε να πιστεύω ότι ο Αρχηγός της Αξιωματικής Αντιπολίτευσης κάτι άλλο θα εννοεί. Δεν έχουμε καταλάβει τι εννοεί. Αν τον ενοχλεί ο τρόπος με τον οποίο έγινε η απόδοση ιθαγενείας για χίλιους οκτακόσιους περίπου διαβιούντες εκείνη την περίοδο υπό ανοχήν εις την Κύπρο, το ερώτημα είναι τι ακριβώς ήθελε να γίνει η Νέα Δημοκρατία; Να αφεθεί εκ μέρους της ελληνικής πολιτείας να ολοκληρωθεί η απέλαση αυτών των ομογενών; Για να χαίρονται ποιοι; Αυτοί που έχουν καταλάβει το βόρειο τμήμα της Κύπρου με εκατό χιλιάδες εποίκους; Αυτή είναι πολιτική που μπορούμε εύκολα να τη χαρακτηρίζουμε ότι δεν μας ενδιαφέρει, δεν υπάρχει εθνικό ζήτημα; Τι θέλετε να κάνει τώρα ο Υφυπουργός Εξωτερικών;
Θέλετε να καταθέσω αυτό το άκρως απόρρητο έγγραφο, το οποίο θα το
δώσω φυσικά στον κ. Καραμανλή, διότι το δικαιούται, αλλά το οποίο όφειλε να γνωρίζει η Νέα Δημοκρατία. Διότι από κανέναν δεν αποσιωπήθηκαν όσα μεταξύ των δύο κυβερνήσεων αποφασίσθηκαν τις περιόδους 1996, 1997 και έγιναν καθόλα νόμιμα. Υπάρχει κάποιος λόγος να τα σχολιάζουμε; Εάν υπάρχει κάτι μεταξύ των οκτώμισι χιλιάδων ομογενών της Κύπρου, υπάρχουν και πέντε, δέκα, δεκαπέντε, είκοσι, οι οποίοι ξέφυγαν από τις αρχές, ας τους βρουν. Ας έλθει η Νέα Δημοκρατία. Το λέει ο νόμος του 2790/2000 ότι μπορεί να διαταχθεί επανέλεγχος για οποιαδήποτε υπόθεση.
Η διαδικασία λοιπόν είναι σαφής και τονίζω και πάλι ότι όποιος συνάδελφος θέλει μπορεί να έλθει στο Υπουργείο Εξωτερικών να ενημερωθεί από αυτά, τα απόρρητα έγγραφα, για τις συνθήκες μέσω των οποίων ελληνοποιήθησαν αυτοί οι 'Ελληνες ομογενείς. Εξ' αυτών ήλθαν εξακόσιοι ή επτακόσιοι και ψήφισαν. Θορυβήθηκε η Νέα Δημοκρατία.
ΠΡΟΚΟΠΗΣ ΠΑΥΛΟΠΟΥΛΟΣ: 'Οχι εξακόσιοι - επτακόσιοι, πάνω από πέντε
χιλιάδες.
ΓΡΗΓΟΡΗΣ ΝΙΩΤΗΣ (Υφυπουργός Εξωτερικών): Σας παρακαλώ, κύριε συνάδελφε. Εγώ αν δεν γνωρίζω δεν λέω ποτέ ενώπιον της Εθνικής Αντιπροσωπείας. Σας λέμε ότι αυτοί οι οποίοι μετακινήθησαν μπορεί να ήταν πέντε χιλιάδες από την Κύπρο αλλά δεν είναι ομογενείς όλοι. Είναι και Ελλαδίτες που ζουν στην Κύπρο και είναι είκοσι χιλιάδες. Πέστε μας εσείς, η Νέα Δημοκρατία, πόσους φέρατε από την Κύπρο.
ΠΡΟΚΟΠΗΣ ΠΑΥΛΟΠΟΥΛΟΣ: Ούτε έναν.
ΓΡΗΓΟΡΗΣ ΝΙΩΤΗΣ (Υφυπουργός Εξωτερικών): Σας παρακαλώ πολύ. 'Αρα εάν δεν φέρατε από τους είκοσι χιλιάδες Ελλαδίτες, δεν φέρατε ούτε έναν τότε να μην αιτιάσθε, γιατί χάσατε τις εκλογές.
(Θόρυβος από την πτέρυγα της Νέας Δημοκρατίας)
Δεν αφορά αυτό την Αίθουσα, η διαδικασία του τρόπου οργάνωσης των
εκλογών των κομμάτων.
Εμπόριο είπε ο κ. Καραμανλής ότι έγινε. Ποιο είναι το εμπόριο; Το εμπόριο είναι ο ν. 2790/2000 που ψήφισαν όλες οι πτέρυγες της Βουλής πλην της Νέας Δημοκρατίας;
Εμπόριο είναι να διαφημίζει ή να ανακοινώνει καλύτερα ο Υφυπουργός Εσωτερικών ο κ. Φλωρίδης τότε ότι, να τι λέει ο νόμος, ενημερωθείτε και γιατί όχι με βάση αυτήν την πολιτική πρωτοβουλία να ζητήσει να ψηφιστεί η παράταξή του; Δεν είναι μέσα στους κανόνες του δημοκρατικού παιχνιδιού; Μπορούσε να απευθυνθεί στους ομογενείς παλιννοστούντες η Νέα Δημοκρατία, η οποία απέρριψε διά μιας το νόμο με τον οποίον απεκαθίσταντο οι 'Ελληνες ομογενείς με δάνεια, με δωρεάν διανομή οικοπέδων, με μέριμνα για άλλα θέματα όπως είναι η παιδεία, όπως είναι η κοινωνική ασφάλιση, όπως είναι η υγειονομική περίθαλψη και όπως είναι βεβαίως και η επί μέρους δυνατότητα που άνοιξε να προσλαμβάνονται οι 'Ελληνες ομογενείς στον ευρύτερο δημόσιο τομέα. Αυτό είναι υποσχεσιολογία;
Σας ενημέρωσε και η κυρία Υπουργός Εσωτερικών ότι ήδη έχουν εγκριθεί πέντε χιλιάδες δάνεια, υπογράφονται εντός των επομένων ημερών είκοσι χιλιάδες ακόμα δάνεια κατ'επιταγήν του νόμου, της υλοποίησης της εντολής της Βουλής των Ελλήνων, όχι ως προεκλογική παροχολογία. Και μη μου πείτε ότι εμείς φέραμε και ψηφίσαμε το νόμο που προετοιμάζαμε με τα δικά σας στελέχη ένα χρόνο με ομοφωνία των στελεχών της Νέας Δημοκρατίας, γιατί υποπτευθήκαμε ότι μετά τον Ιανουάριο θα επακολουθούσαν οι πρόωρες εκλογές. Αυτά είναι απίθανα να τα εννοεί κανείς και είναι εκπληκτικό να τα ακούμε και μάλιστα από τον Αρχηγό της Νέας Δημοκρατίας ο οποίος λέει μάλιστα ότι συνωθούνται οι ομογενείς στο Σύνταγμα για να ζητούν τις παροχές. Μα οι ομογενείς έχουν λάβει στη Θράκη δύο χιλιάδες οικόπεδα. 
(Θόρυβος από την πτέρυγα της Νέας Δημοκρατίας)
'Εχουν λάβει κύριοι -και τα καταθέτω υπευθύνως- χίλια δάνεια ήδη
ύψους από δεκατρία έως και δεκατέσσερα εκατομμύρια η κάθε οικογένεια. Με αυτόν τον τρόπο λύνεται η αυτοστέγαση και η Κυβέρνηση Σημίτη είναι υπερήφανη, γιατί μετά τον Ελευθέριο Βενιζέλο είναι η επόμενη Κυβέρνηση που έφερε και ψήφισε νόμο για αποκατάσταση προσφύγων. Και τολμάτε να μιλάτε εσείς που φύγατε από την Αίθουσα και καταγγείλατε αυτόν το Ν0όμο, τώρα ομιλείτε περί υποσχέσεων και μιας διαδικασίας που μειώνει και εμπαίζει και εκμεταλλεύεται τον ομογενή, την εθνική πολιτική που εσείς αρνηθήκατε να ψηφίσετε, τη χαρακτηρίζετε με αυτόν τον τρόπο. Ας χαρακτηρίσει λοιπόν ο ελληνικός λαός και ας αντιληφθείτε τον ολισθηρό δρόμο που ακολούθησε η παράταξή σας όχι με γνώμη των συναδέλφων μας στην

Ειδική Μόνιμη Επιτροπή Απόδημου Ελληνισμού, στη Διακομματική, γιατί εκεί ήταν ομόφωνοι οι συνάδελφοι. Κάποιοι τους άδειασαν. Kαι πείσανε ότι λόγω της προεκλογικής περιόδου έπρεπε να καταψηφιστεί ο νόμος. Ιδού τα αποτελέσματα. Απομονωθήκατε και σε αυτήν την υπόθεση. Διότι φυσικά δεν ήλθατε εδώ για να δούμε με ποιες διαδικασίες θα βρούμε και άλλους πενήντα, εκατό οι οποίοι έχουν παρει κατά τρόπο ανορθόδοξο την ελληνική ιθαγένεια. Μπορεί να υπάρχουν και αυτοί. Εάν έχει γίνει να τους βρούμε. 'Ηλθατε να μας πείτε ότι είναι πλαστό το αποτέλεσμα των εκλογών.
Η εξαπάτηση είναι εκ μέρους σας που τολμήσατε να πάτε μετά τις
εκλογές και να ζητήσετε συγγνώμη. Ζητήσατε συγγνώμη από τους ομογενείς αλλά οι ομογενείς είναι εκείνοι που έχουν τιμωρηθεί από την πολιτική της Νέας Δημοκρατίας. Είναι αυτοί που περιμένουν τριάντα πέντε χιλιάδες υπό 
ανοχήν στη Θεσσαλονίκη και το υπόλοιπο Αττικής και τη βόρειο Ελλάδα. Αυτούς που το ΠΑ.ΣΟ.Κ. με δημοκρατική συναίσθηση και διαφάνεια απέκλεισε

από τις εκλογές με ρητή διάταξη του νόμου του 2000, αυτούς που δεν δώσαμε μαζικώς ιθαγένειες, γιατί αν θέλαμε αξιοποιώντας το όλο αυτό σύστημα των μειωμένων διαδικασιών που είχε περάσει ο νόμος του 1993 επί κυβερνήσεων Μητσοτάκη, θα μπορούσαμε να είχαμε αποδώσει το 1998 και 1999 τις ιθαγένειες των τριάντα πέντε χιλιάδων, υπό ανοχήν, ομογενών που ζουν επί δέκα χρόνια στην Ελλάδα και θα τους είχαμε δώσει και εκλογικό βιβλιάριο να μας ψηφίσουν. Δεν το έκανε αυτό το ΠΑ.ΣΟ.Κ., δεν το έκανε η Κυβέρνηση Σημίτη, γιατί ξέρει να σέβεται τον πόνο των ομογενών και δεν τους χρησιμοποιεί ως φηφοφόρους. 'Εχετε λάθος και θέλετε να ακούσετε και πάλι τα νούμερα. Το ΠΑ.ΣΟ.Κ. δεν στράτευσε τους ομογενείς. Δεν τους έφερε από τη Σοβιετική 'Ενωση για να εκμεταλλευτεί τον πόνο τους και να ψηφίσουν. Το 1994 είχα την τιμή επί κυβερνήσεως Ανδρέα Παπανδρέου να αλλάξουμε την πολιτική που ακολουθούσε έως τότε, η Νέα Δημοκρατία, της μαζικής παλιννόστησης. Για τα αποτελέσματα ειπώθηκαν τα στοιχεία και τα καταθέτω και εγώ επισήμως, διότι δεν μπορούν ανευθύνως να ακούγονται όλα αυτά που ακούγονται.
Κύριοι συνάδελφοι, αυτός είναι ο πίνακας της αλήθειας. Και αυτόν τον πίνακα της αλήθειας τον καταθέτω όπως τον ανακοίνωσε η κυρία Παπανδρέου, ότι δηλαδή την περίοδο των τρεισήμισι χρόνων Νέας Δημοκρατίας ήρθαν στην Ελλάδα με παλιννόστηση εξήντα χιλιάδες ομογένεις παρακαλώ. Αυτή είναι η προσωπική μου άποψη. Είναι εξήντα χιλιάδες ομογενείς στην περίοδο Μητσοτάκη, διότι και οι δεκαπέντε χιλιάδες που χρεώνει αυτός ο πίνακας, το 1994, είναι ότι το 1994 δόθηκαν οι ιθαγένειες από τις νομαρχίες. 
'Ηρθαν το 1993 με θεώρηση παλιννόστησης επί ημερών κυβερνήσεως Μητσοτάκη. Εμείς δεν κατηγορούμε τον κ. Μητσοτάκη.
Στο σημείο αυτό ο Υφυπουργός Εξωτερικών κ. Γρηγόρης Νιώτης καταθέτει για τα Πρακτικά τον προαναφερθέντα πίνακα, ο οποίος έχει ως εξής:
(Ο σχετικός πίνακας υπάρχει στο τεύχος των Πρακτικών της Βουλής). ΓΡΗΓΟΡΗΣ ΝΙΩΤΗΣ (Υφυπουργός Εξωτερικών): Τον στηρίξαμε παρ' ότι και
την περίοδό του έχουν βρεθεί ομοίως αρκετές περιπτώσεις που δεν ήταν σύννομες, ήταν παράτυπες. Ποτέ δεν είπαμε όμως ότι ο κ. Μητσοτάκης, η κυβέρνησή του οργάνωσαν ένα παρακύκλωμα για να φέρει ψηφοφόρους εδώ. Εξήντα χιλιάδες έφερε εδώ η κυβέρνηση Μητσοτάκη. 'Ηταν έκτακτες συνθήκες. Με το νόμο τον οποίον έφερε το 1993, τoν 2130/92 επί Οικουμενικής Κυβερνήσεως, νόμο, τον οποίον εμείς αυστηροποιήσαμε. Και ο κ. Καραμανλής να μην καταθέτει έγγραφα ότι πήρε διαστάσεις φαινομένου η πλαστογραφία. Το 1996 το ίδιο έγγραφο καταθέτει ο κ. Καραμανλής -και θα το βρω το έγγραφο να το καταθέσω και εδώ- σε διυπουργική συνάντηση των συναρμοδίων Υπουργείων Εσωτερικών, Εξωτερικών και Δημοσίας Τάξεως, απεφασίσθη κάθε παλιννόστηση που γίνονταν δεν θα εστέλλετο μόνο το όνομα του ομογενούς αλλά και η αίτηση, ο φάκελος στην κρατική ασφάλεια και η φωτογραφία του. Αυτά έγιναν επί κυβερνήσεως Σημίτη το 1996 και αυτά ετηρήθησαν μέχρι και σήμερα. Θα μου πείτε: "μα, δεν εξοντώσατε πλήρως τους παρανόμους". Μάλιστα, τους περιορίσαμε όμως. Τους περιορίσαμε σε σημείο που να μην μπορείτε να δημιουργήσετε εντυπώσεις με την -δεν θέλω να την χαρακτηρίσω-αίτηση περί εξεταστικής επιτροπής; Ποιας εξεταστικής επιτροπής; Τα έγγραφά μας φέρατε εδώ. Τα έγγραφα των ελέγχων των κυβερνήσεων.
ΑΙΚΑΤΕΡΙΝΗ ΠΑΠΑΚΩΣΤΑ-ΣΙΔΗΡΟΠΟΥΛΟΥ: Δικά σας είναι τα έγγραφα;

ΓΡΗΓΟΡΗΣ ΝΙΩΤΗΣ (Υφυπουργός Εξωτερικών): Τα έγγραφά μας εννοώ, εννοώ τα έγγραφα που η Κυβέρνηση με τα στελέχη, εμείς είμεθα η υπεύθυνη Κυβέρνηση ...
ΑΙΚΑΤΕΡΙΝΗ ΠΑΠΑΚΩΣΤΑ-ΣΙΔΗΡΟΠΟΥΛΟΥ: 'Οπου θέλετε είστε υπεύθυνοι και
όπου θέλετε είστε ανεύθυνοι!
ΓΡΗΓΟΡΗΣ ΝΙΩΤΗΣ (Υφυπουργός Εξωτερικών): ... και είπαμε ότι με τα έγγραφα του κράτους ήρθαν στο φως οι έρευνες αυτές. Και αφαιρέθησαν ιθαγένειες. Και είπαμε ότι με το νόμο του 2000 που εσείς δεν ψηφίσατε τι έκανε, κύριοι η Κυβέρνηση Σημίτη; Αυστηροποίησε τις διατάξεις. Αυστηροποίησε την απόδοση της ιθαγένειας. Αποτέλεσμα: Το 2000 καμία παλιννόστηση, καμία ιθαγένεια. Το 2001 ούτε μία παλιννόστηση ούτε μία ιθαγένεια. 'Ενας λόγος, η τακτική αυτή της Νέας Δημοκρατίας έχει δημιουργήσει προβλήματα στην εφαρμογή του νόμου μέσω των προξενικών αρχών. Δεν τολμούν οι υπάλληλοι να πιάσουν ένα φάκελο ομογενούς. 'Εχουν συρρεύσει κατά χιλιάδες και αναζητούν την ιθαγένειά τους. Διότι η Νέα Δημοκρατία είναι έτοιμη με το ρόπαλο. Τους έχει βαφτίσει όλους κατά περιόδους "τσετσένους", "μαφιόζους" κλπ. και τώρα έρχεται με χαμηλούς τόνους και λέει "ξέρετε εμείς δεν λέμε για τους ...
ΑΙΚΑΤΕΡΙΝΗ ΠΑΠΑΚΩΣΤΑ-ΣΙΔΗΡΟΠΟΥΛΟΥ Μας προκαλεί.
ΠΡΟΕΔΡΕΥΩΝ (Παναγιώτης Σγουρίδης): Κυρία συνάδελφε, δεν έχουμε
τηλεόραση εδώ. Σας παρακαλώ.
ΑΙΚΑΤΕΡΙΝΗ ΠΑΠΑΚΩΣΤΑ-ΣΙΔΗΡΟΠΟΥΛΟΥ: Υποτιμά τη νοημοσύνη μας και το
επίπεδο της Βουλής ο ομιλητής.
ΠΡΟΕΔΡΕΥΩΝ (Παναγιώτης Σγουρίδης): Σας παρακαλώ. Δεν είμαστε σε τηλεοπτικό παράθυρο. Σας παρακαλώ πολύ! Να μη γράφεται καμία διακοπή στα Πρακτικά απ' αυτές τις οποίες κάνει η κ. Παπακώστα. Δεν είμαστε σε τηλεοπτικό παράθυρο! Σας παρακαλώ πολύ!
ΑΙΚΑΤΕΡΙΝΗ ΠΑΠΑΚΩΣΤΑ-ΣΙΔΗΡΟΠΟΥΛΟΥ:...
ΠΡΟΕΔΡΕΥΩΝ (Παναγιώτης Σγουρίδης): Σας παρακαλώ!
ΓΡΗΓΟΡΗΣ ΝΙΩΤΗΣ (Υφυπουργός Εξωτερικών): Κύριε Πρόεδρε, δεν πειράζει.
'Εχω συνηθίσει, γιατί εκ δεξιών η κυρία συνάδελφος ομιλούσα... ΠΡΟΕΔΡΕΥΩΝ (Παναγιώτης Σγουρίδης): Σας παρακαλώ κι εσάς, κύριε
Υπουργέ, συνεχίστε.
ΓΡΗΓΟΡΗΣ ΝΙΩΤΗΣ (Υφυπουργός Εξωτερικών): Θα ήθελα λοιπόν,
επ' αυτού να
καταθέσω και τον επόμενο πίνακα, όπου φαίνεται ακριβώς ότι οι παλιννοστήσεις της περιόδου της Νέας Δημοκρατίας με το συνυπολογισμό του 1994 που έκανα είναι πενήντα εννέα χιλιάδες, ενώ της περιόδου του ΠΑΣΟΚ για επτά χρόνια είναι σαράντα τέσσερις χιλιάδες εκατόν πενήντα υπό την 
έννοια ότι είναι ορθός ο πίνακας που έδωσε το Υπουργείο Εσωτερικών. Αυτός όμως ο πίνακας αφορά τις χορηγηθείσες ιθαγένειες εντός εκάστου έτους. Για το πότε πήρε ομογενής τη θεώρηση παλιννόστησης, σας λέω υπεύθυνα ότι όσοι ήρθαν και πήραν ιθαγένεια το 1994 πήραν παλιννόστηση ενώ ήρθαν στην Ελλάδα το 1993. 'Αρα είναι πενήντα εννέα χιλιάδες τριακόσιες πενήντα μία έναντι σαράντα τέσσερις χιλιάδες εκατόν πενήντα.
Και τι λέει ο πίνακας αυτός; 'Οτι μειώσαμε το 1993 από είκοσι
χιλιάδες τις παλιννοστήσεις στις πέντε χιλιάδες ετησίως. Και η αύξηση που εμφανίζεται το 1999 είναι πλασματική διότι οι παλιννοστήσεις είναι πάλι τέσσερις χιλιάδες πεντακόσιες, αλλά συμπεριλαμβανονται οι αποδόσεις ιθαγενειών σε πέντε χιλιάδες υπό ανοχή 'Ελληνες ομογενείς που ζούσαν κι εξακολουθούν να ζουν στην Ελλάδα επί μία δεκαετία.
'Εχουν έρθει εδώ με τουριστική βίζα και δεν τους έχουμε δώσει,
κύριοι συνάδελφοι, το αυτονόητο, το δικαίωμα δηλαδή να δουλεύουν επίσημα στην ίδια τους την πατρίδα. Αυτό είναι το δικαίωμα που έχουν τετρακόσιες χιλιάδες αλλοδαποί. Για τον ιδιο λόγο συνωθούνται σήμερα δέκα χιλιάδες στη Μαριούπολη και ζητούν απεγνωσμένα να πάρουν Ειδικό Δελτίο Ταυτότητας Ομογενών. Κι εσείς αντί να στέρξετε να συνεργαστείτε με την κ. Παπανδρέου που σας προτείνει να λυθούν τα θέματα αυτά των εγγράφων που δεν μπορούν να πάρουν οι ομογενείς μας λόγω της διάλυσης που επικρατεί στο δημόσιο σύστημα αυτών των κρατών παραμένετε αγέρωχοι και λέτε: "Εμάς δεν μας ενδιαφέρουν οι ομογενείς. Δεν είμεθα εναντίον των ομογενών". Πώς δεν είστε; Τριάντα πέντε χιλιάδες δεν μπορούν να πάρουν ιθαγένεια. Και δεν την έχουν πάρει. Πώς δεν σας ενδιαφέρει; Τριακόσιες χιλιάδες περιμένουν στην τέως Σοβιετική 'Ενωση. Τι είναι όλοι αυτοί εκεί; Ελάτε να δούμε και άλλα στοιχεία απογραφών.
Δίνω λοιπόν και τον πίνακα των ημερών σας και επειδή, κύριοι
συνάδελφοι, ορισμένοι είχαν πει και σε ορισμένες εφημερίδες είχα διαβάσει ότι τάχα εγώ αξιοποίησα τη μεγάλη σχέση ήθους που με συνδέει με την ομογένεια της τέως Σοβιετικής 'Ενωσης και ότι τους έφερα και τους έγραψα στον Πειραιά, καταθέτω τον πίνακα του Υπουργείου Εσωτερικών όπου φαίνεται ότι όλες οι πολιτογραφήσεις από το 1990 μέχρι το 2000 στον Πειραιά είναι δέκα χιλιάδες εκ των οποίων οι έξι χιλιάδες επί Νέας Δημοκρατίας. Επί ημερών ΠΑΣΟΚ δε διαβάζω: εννενήντα έξι χιλιάδες τετρακόσιοι είκοσι οκτώ, το 1997 εκατόν εξήντα δύο, το 1998 πεντακόσιοι εβδομήντα πέντε, το 1999 τετρακόσιοι εννενήντα δύο. Και αυτοί του 1999 δεν ψηφίζουν, γιατί και μετά το Μάρτιο όπως είπαμε δεν έχουν δικαίωμα να ψηφίζουν.
Στο σημείο αυτό ο Υφυπουργός Εξωτερικών κ. Γρηγόρης Νιώτης καταθέτει για τα Πρακτικά τον προαναφερθέντα πίνακα, ο οποίος έχει ως εξής:)
(Ο σχετικός πίνακας υπάρχει στο τεύχος των Πρακτικών της Βουλής). ΓΡΗΓΟΡΗΣ ΝΙΩΤΗΣ (Υφυπουργός Εξωτερικών): Δεν έχω καμία ανάγκη να φέρω
ψηφοφόρους από την ομογένεια, διότι με τιμούν με τριάντα χιλιάδες ψήφους σε όλες τις εκλογές οι γηγενείς πολίτες της Β' Πειραιώς. Είναι όμως απαράδεκτα αυτά που λέγονται, όπως είναι απαράδεκτα και αυτά περί Κυπρίων. Είναι πραγματικά εθνικό ολίσθημα να αναφέρετε εδώ ότι θα ελέγξει 
η Νέα Δημοκρατία το θέμα των ομογενών. Ας το κάνει καθ' οιονδήποτε τρόπο. Δεν μπορεί όμως κανείς να αμφισβητεί ότι είναι εθνική υπόθεση η παραμονή των ομογενών στην Κύπρο. Είναι εθνική υπόθεση και όχι να τους τρομοκρατούμε και να δημιουργούμε εμπόδια για την τυχόν αύξηση του

αριθμού τους. Διότι κάποιοι άλλοι στο βορρά χαίρονται, αυτοί που πραγματικά κάνουν παραβάσεις, αυτοί που παραβιάζουν την ανεξαρτησία της Κύπρου, αυτοί που δημιουργούν προβλήματα, αν θέλετε, στη συνοχή της Νήσου και στην αλλαγή βεβαίως των δεικτών εθνικότητας των δύο κοινοτήτων. 
Κύριοι συνάδελφοι, ασφαλώς είχα πολύ περισσότερα να πω. Δεν μπόρεσα
να σκύψω ούτε στα χαρτιά μου, διότι το εικοσάλεπτο είναι πολύ λίγο για τον ομιλούντα ο οποίος έχει ασχοληθεί επισταμένως και επί σειρά ετών με τα ζητήματα αυτά.
(Στο σημείο αυτό κτυπάει το κουδούνι λήξεως του χρόνου ομιλίας του
κυρίου Υφυπουργού)
Νομίζω, όμως, ότι μπόρεσα να σας δώσω μερικά στοιχεία και μερικές σαφείς απαντήσεις για τα θέματα τα οποία ετέθησαν, θέματα τα οποία είμαι βέβαιος ότι κατά βάθος και οι συνάδελφοι της Νέας Δημοκρατίας αντιλαμβάνονται. Αντιλαμβάνονται τον ολισθηρό δρόμο στον οποίο έχουν μπει. Και τους παρακαλώ να επανέλθουμε στο πλαίσιο του διαλόγου. 'Εχουμε τεράστιο πρόβλημα στην Ελλάδα και στην τέως Σοβιετική 'Ενωση με τους ομογενείς. Ελάτε να συνεννοηθούμε κάτω από όρους και πάλι διαφάνειας και αλήθειας, πώς θα μπορέσουν οι τριάντα πέντε χιλιάδες 'Ελληνες που παραμένουν παράνομοι και άνεργοι εδώ να πάρουν αυτό που δικαιούνται, ήδη οι τετρακόσιες χιλιάδες αλλοδαποί που έχουν πράσινη κάρτα.
Ελάτε να δούμε τι θα κάνουμε με τους ομογενείς μας στην τέως Σοβιετική 'Ενωση, με αυτούς που τα αρχεία της τέως Σοβιετικής 'Ενωσης ανέβαζε στον αριθμό των πεντακοσίων πενήντα χιλιάδων.
ΠΡΟΕΔΡΕΥΩΝ (Παναγιώτης Σγουρίδης): Καλώς, κύριε Υπουργέ.
ΓΡΗΓΟΡΗΣ ΝΙΩΤΗΣ (Υφυπουργός Εξωτερικών): Και σας παρακαλώ πολύ αυτό
να επανέλθει στην αίθουσα της Ειδικής Μόνιμης Επιτροπής Απόδημου Ελληνισμού και σε όποια άλλη αίθουσα. Από εκεί και πέρα, οι έλεγχοι να γίνονται και οι παράνομοι, όποιοι και αν είναι, να τιμωρηθούν.
Και ο νόμος, επαναλαμβάνω, του 2000 που είχα την τιμή να εισηγηθώ από κοινού με το Υπουργείο Εσωτερικών και το Υπουργείο Δημόσιας Τάξης, αφήνει ανοικτό το ενδεχόμενο να ελέγξουμε οποιαδήποτε περίπτωση από το 1990 μέχρι και σήμερα.

Ευχαριστώ.
(Χειροκροτήματα από την πτέρυγα του ΠΑ.ΣΟ.Κ.) ΠΡΟΕΔΡΕΥΩΝ (Παναγιώτης Σγουρίδης): Ο κ. Ζώης έχει το λόγο. 
ΧΡΗΣΤΟΣ ΖΩΗΣ: Κυρίες και κύριοι συνάδελφοι, η σημερινή συζήτηση δεν
είναι παρά μια συνέχεια.
'Οταν έχεις στη διάθεσή σου επίσημα έγγραφα κρατικών αρχών, έγγραφα για τα οποία δεν μπορεί να υπάρξει καμία αμφισβήτηση, όταν από τα έγγραφα αυτά προκύπτουν διαπιστώσεις σε ερωτηματικά και επισημάνσεις τραγικές για την ίδια την ποιοτική σύνθεση του πληθυσμού της χώρας, καθώς και για τη λειτουργία της διοικητικής μηχανής, όταν διαπιστώνεις ότι αντί της ουσιαστικής αντίδρασης υπάρχει μόνο μια υποτονική αντίδραση, όταν στην
υπεύθυνη στάση της Αντιπολίτευσης, η οποία καταλήγει σε ένα συγκροτημένο και αξιόπιστο πόρισμα, η Κυβέρνηση απαντά με περιφρόνηση, τότε δεν έχεις τίποτε άλλο σε μια κοινοβουλευτική δημοκρατία παρά να προστρέξεις στους Βουλευτές.
Κυρίες και κύριοι Βουλευτές, ας μην αναζητούμε αλλού το κύρος και την αξιοπιστία μας. Στα χέρια μας βρίσκεται η δύναμη να συστήσουμε εξεταστική επιτροπή που θα διερευνήσει επιτέλους τις ευθύνες στην υπόθεση των παράνομων ελληνοποιήσεων.
Ποιος αλήθεια φοβάται τη σύστασή της; Ποιος πανικοβάλλεται την ώρα που διεξάγεται η συζήτηση αυτή; Ποιοι τρέμουν την έρευνα και την αλήθεια; Μόνο οι ένοχοι. Και στους ενόχους αυτούς εμείς οι Βουλευτές έχουμε μοναδική ευκαιρία να στείλουμε ένα ηχηρό μήνυμα. Δεν υπάρχει περίπτωση να υπάρξει κανένα άσυλο πίσω από κομματικές ταμπέλες.
Και η Κυβέρνηση, όμως, έχει μια ευκαιρία να δείξει ότι διαθέτει ευαισθησίες δημοκρατικές, αλλά και το φιλότιμο του αθώου που όταν οι υπόνοιες γίνονται φορτίο που τον πλακώνουν, φωνάζει πιο δυνατά υπέρ των διαδικασιών που θα αποδείξουν την αθωότητά του. Τι θέλει η Νέα Δημοκρατία; Σύσταση εξεταστικής επιτροπής μια φορά; Εμείς ως Κυβέρνηση
τη θέλουμε εκατό φορές.
Αυτό περιμέναμε να ακούσουμε, αυτό περιμένουμε να ακούσουμε έστω και την υστάτη στιγμή.
Και θέλω με αφορμή τη μέχρι σήμερα στάση της Κυβέρνησης σε αυτό το
θέμα να κάνω ένα σχόλιο. Είναι απαράδεκτο να υποβαθμίζεται η πρωτοβουλία της Αξιωματικής Αντιπολίτευσης επειδή -λέει- πρόκειται στην ουσία για αναπαραγωγή όσων έχουν δημοσιευθεί κατά καιρούς σε αντιπολιτευόμενες εφημερίδες. Αφήνω το γεγονός ότι αυτό δεν είναι αλήθεια, διότι όπως σας είπα και όπως φάνηκε και από τη μέχρι τώρα συζήτηση, όλο το πόρισμα προκύπτει από παραπομπές σε κρατικά έγγραφα.
Και αν ήταν, όμως, ακόμη έτσι, δηλαδή εάν δεν κάναμε τίποτε άλλο παρά να αναπαράγουμε δημοσιεύματα συμπολιτευόμενων με εμάς, αντιπολιτευόμενων προς εσάς, όπως λέτε, εφημερίδων, δεν είναι φασισμός να απορρίπτεις χωρίς επιφυλάξεις τα λεχθέντα ή τα γραφόμενα μόνο και μόνο επειδή προέρχονται από Μέσα Μαζικής Ενημέρωσης που δεν είναι του γούστου σου; Δεν είναι αλαζονεία αντί απαντήσεως οφειλόμενης να χαμογελά κανείς περιφρονητικά; 
Κυρίες και κύριοι, είναι τυχαίο που τώρα τελευταία όποιος Ρώσος
συλλαμβάνεται στην Ευρώπη κατέχει ελληνικό διαβατήριο; Γιατί άραγε επιλέγουν την ελληνική ιθαγένεια; Είναι απωθημένο τους; Αγαπούν την πατρίδα μας; Μήπως τελικώς απλώς γνωρίζουν ότι είναι πανεύκολο να γίνεις 'Ελληνας και συνεπώς πολίτης της Ευρωπαϊκής 'Ενωσης, αρκεί να διαθέτεις ένα σεβαστό ποσό και να πληρώνεις αδρά;
Mήπως γνωρίζουν πόσο διάτρητες είναι οι διαδικασίες χορήγησης
ιθαγένειας;
'Ολα αυτά, προκειμένου να αντιμετωπιστούν, κυρίες και κύριοι
Βουλευτές, χρειάζεται να ληφθούν μέτρα. Οι διαπιστώσεις, όπως φαίνεται και από το πόρισμα Σημαιοφορίδη, έχουν περισσέψει. Τα μέτρα είναι αυτά που λείπουν. Για την ακρίβεια διαπιστώνει κανείς ότι όσο επισημαίνεται και φουσκώνει το πρόβλημα τόσο χαλαρώνει η διαδικασία ελέγχου για τη χορήγηση ιθαγένειας. Και αναρωτιέται κανείς: 'Ολα αυτά τα έγγραφα που απευθύνονται στην πολιτική ηγεσία των Υπουργείων Εξωτερικών, Εσωτερικών και Δημόσιας Τάξεως τι κατάφεραν περισσότερο από αυτό που θα βλέπαμε και αν δεν είχαν συνταχθεί και προωθηθεί προς τους παραλήπτες τους;
Στην πραγματικότητα, κατάφεραν κάτι. Να καταδείξουν τη δυσανάλογη αντιμετώπιση του φαινομένου και την αναντιστοιχία επισημάνσεων και ληφθέντων μέτρων. 'Οσο περισσότερες ήταν οι προειδοποιήσεις και λιγότερες οι αντιδράσεις τόσο περισσότερες και μεγάλες είναι οι πολιτικές ευθύνες. 
Κυρίες και κύριοι Βουλευτές, πώς φτάσαμε στο σημείο να ψηφίζουν
καταζητούμενοι από τις διωκτικές αρχές της χώρας μας στις εθνικές εκλογές; Πρόκειται μόνο περί θράσους; Πώς δεν θα επαναληφθούν τέτοια απίστευτα γεγονότα στο μέλλον; Πώς η δημοκρατία μας θα ανακτήσει τη χαμένη της ποιότητα; Πρέπει να τα διερευνήσει όλα αυτά μια εξεταστική επιτροπή.
Το γεγονός ότι το πόρισμα Σημαιοφορίδη βρίσκεται ήδη στα χέρια της δικαιοσύνης δεν μπορεί και δεν πρέπει να μας εφησυχάζει. Η ελληνική Βουλή έχει και αποστολή και ευθύνη. Οφείλουμε να διερευνήσουμε την ύπαρξη ευθυνών σε κάθε επίπεδο, όπου κι αν αυτές ανήκουν, όσο ψηλά κι αν πάνε. Οφείλουμε να προχωρήσουμε ταυτόχρονα στη σύσταση διακομματικής επιτροπής
που θα έχει ως στόχο της την εκκαθάριση των εκλογικών καταλόγων.
Εάν σας ρωτήσουν, κύριοι Βουλευτές, ποιος είναι ο ακριβής αριθμός των εγγεγραμμένων εκλογέων, δεν πρέπει να σπεύσετε να δώσετε μια απάντηση, γιατί δεν υπάρχει μόνο μια απάντηση. 'Αλλο είναι το εκλογικό σώμα που θα σας υποδείξει το Υπουργείο Εσωτερικών σε ερώτηση, που ίσως καταθέσετε και είναι η απάντηση που και εμείς λάβαμε όταν του κάναμε την ίδια ερώτηση, άλλο το εκλογικό σώμα που δίνει η "ΔΕΛΤΑ-Πληροφορική" και άλλο το εκλογικό σώμα που δείχνουν τα αποτελέσματα της ανωτάτης εφορευτικής επιτροπής.
Η προσπάθεια να εξηγηθεί αυτή η διαφορά με τους ειδικούς εκλογικούς
καταλόγους είναι άκαρπη, γιατί και πάλι παραμένουν ερωτηματικά για ένα μεγάλο αριθμό εκλογέων, περίπου διακόσιες χιλιάδες. Είναι αδύνατο όλοι αυτοί να είναι ναυτικοί, φυλακισμένοι, ιερωμένοι και δικαστικοί αντιπρόσωποι. 'Οπως επίσης είναι αδύνατον να εξηγήσει κανείς γιατί οι διαφορές μεταξύ "Δέλτα-Πληροφορικής" και Ανωτάτης Εφορευτικής Επιτροπής εντοπίζονται και πάλι στον αριθμό των εκλογέων που είναι εννενήντα
έξι χιλιάδες εκατόν εξήντα δύο ενώ σε όλα τα άλλα στοιχεία οι διαφορές είναι απειροελάχιστες. Λέτε να συνεννοήθηκαν τόσοι πολλοί δικαστικοί αντιπρόσωποι στα τηλεγραφήματά τους προς τις νομαρχίες, για να κάνουν το ίδιο λάθος σε ό,τι αφορά τον αριθμό των εγγεγραμμένων εκλογέων; Αυτό και μόνο δεν σας προκαλεί απορίες; Δεν όφειλε το Υπουργείο Εσωτερικών να εξηγήσει πειστικά από πού προκύπτουν αυτές οι διαφορές; Δεν πρέπει να υπάρξει οριστική εκκαθάριση αυτού του θολού τοπίου; Μπορούμε να συνεχίσουμε και να πάμε έτσι και στις επόμενες εθνικές εκλογές;
Το άλλο μεγάλο θέμα: Τι είναι οι ελληνοποιήσεις; Τι συμβαίνει εδώ;
Εάν κάποιος έχει θεώρηση παλιννόστησης, με βάση τα στοιχεία του διαβατηρίου εγγράφεται στα μητρώα αρρένων και στα δημοτολόγια και διαπιστώνεται η ελληνική του ιθαγένεια. Για όσα δεν αποδεικνύονται από το διαβατήριο, αρκεί η υπεύθυνη δήλωση. Τόσο απλά και τόσο εύκολα χωρίς περαιτέρω βάσανο, όποιος κατάφερνε μέχρι τώρα να έλθει ως ομογενής από τέως χώρες της Σοβιετικής 'Ενωσης στην πατρίδα μας δεν αντιμετώπιζε κανένα άλλο πρόβλημα.
ΑΝΑΣΤΑΣΙΟΣ ΜΑΝΤΕΛΗΣ: Πώς το έκανε αυτό;
ΧΡΗΣΤΟΣ ΖΩΗΣ: Το παραδέχτηκε ο κ. Φλωρίδης με αφορμή την υπόθεση Μπαζάρεβιτς. "Δεν μπορούσα" λέει "να μην του χορηγήσω την ελληνική ιθαγένεια, διότι είχε όλα τα συνοδευτικά έγγραφα που προϋποθέτει ο νόμος από την Πρεσβεία της Μόσχας". Μπράβο. Και ας ήταν ο Μπαζάρεβιτς γνωστός παίκτης της Εθνικής Ομάδας Μπάσκετ της Ρωσίας, ας επρόκειτο για ένα γνωστό αστέρι.
Φανταστείτε τι συμβαίνει με όσους δεν είναι τόσο εκτεθειμένοι, δεν είναι τόσο γνωστοί και έρχονταν με περισσότερες προφυλάξεις στην πατρίδα 
μας. Ουδείς ανησυχούσε, αφού πληρούνταν οι τυπικές προϋποθέσεις, λοιπόν. Κατάντησε υπόθεση ρουτίνας η απονομή της ελληνικής ιθαγένειας και ας βοούσε ο ρωσικός Τύπος από καταχωρήσεις ειδικευμένων επιτηδείων, που υπόσχονταν ελληνοποιήσεις εξπρές.
Εκτός ελέγχου παραδέχεται το Υπουργείο Εξωτερικών σε έγγραφό του στις
4-7-1994 ότι ήταν το θέμα των παλιννοστήσεων. Από διάφορες προξενικές αρχές αναφέρονταν επεισόδια που αποδεικνύουν ότι τα κυκλώματα εμπορίας θεώρησης παλιννοστήσεων ανθούσαν. Ποιος, λοιπόν, μπορεί να ισχυριστεί ότι όλα αυτά που καταγγέλλονταν ήταν οι εξαιρέσεις στον κανόνα μιας διαδικασίας που ήταν υποδειγματική; Μόνο όποιος εθελοτυφλεί.
Θέλετε και άλλα; Το Σώμα Επιθεωρητών Ελεγκτών Δημόσιας Διοίκησης -πολλά ακούστηκαν- σε δειγματοληπτικό έλεγχο σε πέντε μόνο νομαρχίες βρίσκει τρεις χιλιάδες διακόσιους είκοσι δύο φακέλους ελλιπείς με πλαστά δικαιολογητικά και πολλές άλλες σοβαρές παραλείψεις. Κάντε τις αναγωγές στο σύνολο των νομαρχιών, στο σύνολο των φακέλων υποθέσεων και βγάλτε τα συμπεράσματά σας.
Ακόμη και όταν κάποιοι ανακαλύπτονταν -προσέξτε- και απελαύνονταν
έβρισκαν τον τρόπο με νέα διαβατήρια και θεώρηση παλιννόστησης να ξανάρθουν στην Ελλάδα για να ξαναδιεκδικήσουν αυτή τη φορά πιο

οργανωμένα, με καλύτερη προετοιμασία την ελληνική ιθαγένεια. Τις σχετικές διαπιστώσεις δεν τις κάνουμε εμείς, τις κάνει ο τότε Γενικός Γραμματέας του Υπουργείου Εσωτερικών σε έγγραφό του στις 30-5-1994. Στην ίδια γενική γραμματεία υπάρχει και άλλη διαπίστωση το 1996 ότι συνεχίζουν να υπάρχουν οργανωμένα κυκλώματα. Και ενώ όλα αυτά πλέον είναι ρουτίνα,
είναι ο κανόνας, ενώ περιμένεις ότι η πολιτική ηγεσία θα ξυπνήσει και θα σφίξει τα λουριά, συμβαίνει το ακριβώς αντίθετο, χαλάρωση, καθώς η κεντρική οδηγία που προκύπτει από έγγραφο στις 28 Απριλίου 1999 του Υπουργείου Εσωτερικών είναι η εξής: "Στις περιπτώσεις αφίξεων με απλή τουριστική θεώρηση έως τις 31-5-1997 δεν θα γινόταν έλεγχος των στοιχείων των διαβατηρίων και της θεώρησης προξενείου μέσω του Υπουργείου Εξωτερικών, αλλά θα τους υποδέχονταν κλιμάκια που θα τους χορηγούσαν εδώ στην Ελλάδα θεώρηση παλιννόστησης. Και όλα αυτά ενώ τον Οκτώβριο του 1997 η Πρεσβεία μας στην Τυφλίδα επισημαίνει ότι το πρόβλημα δεν εντοπίζεται πλέον μόνο στα πλαστά πιστοποιητικά και δικαιολογητικά, αλλά και στα γνήσια, καθώς οι κομιστές δεν είναι και δικαιούχοι. Τυχαίνει απλώς να είναι αλλοδαποί που έχουν και πληρώνουν και μπορούν να έχουν πρόσβαση στα ληξιαρχεία, προκειμένου να καταγράφονται ψευδή γεγονότα.
Η ίδια η πρεσβεία μας αποκαλύπτει στις 14-5-1998 πόσο εύκολα
μετατρέπεται η τουριστική θεώρηση σε θεώρηση παλιννόστησης. Στις 3-2-2000 είναι πλέον αργά. Είναι τόσες πια οι παράνομες ελληνοποιήσεις, ώστε σε έγγραφό του το Υπουργείο Δημόσιας Τάξης προς το Υπουργείο Εσωτερικών επισημαίνει ότι το φαινόμενο τείνει να λάβει διαστάσεις εθνικού προβλήματος. Προσέξτε, δεν τα λέει η Νέα Δημοκρατία, δεν κραυγάζει καμία αντιπολιτευόμενη εφημερίδα, δεν πρόκειται για κορόνες. Πρόκειται για αλληλογραφία δύο Υπουργείων. Και το ερώτημα που προκύπτει είναι το εξής: 'Επρεπε να φθάσουμε δύο μήνες πριν τις εθνικές εκλογές για να συνειδητοποιηθεί το πρόβλημα; Το Υπουργείο Εσωτερικών πώς αντιμετώπισε αυτή την προειδοποίηση; Οδηγηθήκαμε σε εκλογές με αυτήν την πληγή ανοικτή. Και όχι μόνο δεν φαίνεται να ίδρωνε τότε κανενός το αυτί, αλλά μέσω πανάκριβων εκδόσεων, όπως η Νέα Κολχίδα, το ΠΑ.ΣΟ.Κ. προεκλογικά προχωρούσε σε υποσχέσεις για άμεση τακτοποίηση όλων των προβλημάτων των παλιννοστούντων. Και τι δεν τους υπόσχονταν. Και όλα αυτά σε άπταιστο ρωσική.
(Στο σημείο αυτό την Προεδρική 'Εδρα καταλαμβάνει ο Γ' Αντιπρόεδρος
της Βουλής κ. ΚΩΝΣΤΑΝΤΙΝΟΣ ΒΡΕΤΤΟΣ)
Αντί, λοιπόν, η Κυβέρνηση να ξεσηκωθεί για να αντιμετωπίσει το νοσηρό αυτό φαινόμενο, σκέφθηκε πώς μπορεί να ωφεληθεί εκλογικά, αντιδρώντας μάλλον χλιαρά στα όσα πολλαπλώς και πανταχόθεν διαπιστώνονταν.
Γνωρίζετε, κύριοι συνάδελφοι, ότι από έγγραφα ανακλητικά της
ιθαγένειας προκύπτει ότι τα αφορώντα την ανάκληση ονόματα βρίσκονται ακόμα και σήμερα στους εκλογικούς καταλόγους; Και αυτό προκύπτει μόνο από δειγματοληπτικούς ελέγχους, από έναν επιλεκτικό έλεγχο.
Κυρίες και κύριοι Βουλευτές, όλες αυτές οι διαπιστώσεις που αφθονούν δεν προξένησαν τις ανάλογες αντιδράσεις δυστυχώς και αυτό είναι που γεννά τα δικά μας ερωτηματικά. Κανείς δεν μπορεί να ισχυριστεί ότι δεν έλαβε χώρα αυτό το όργιο παρανομιών και ελληνοποιήσεων που μέσα από κρατικά έγγραφα προκύπτει.
'Ετσι δύο εκδοχές έχει να επιλέξει κανείς. 'Η η Κυβέρνηση αδυνατούσε και αδυνατεί να αντιδράσει και συνεπώς είναι ανίκανη να καθοδηγεί και να ορίζει τις τύχες της χώρας ή η Κυβέρνηση είναι ένοχη για όλα όσα πληροφορηθήκατε. 'Ο,τι και από τα δύο και αν συμβαίνει, ένα είναι σίγουρο, ότι οφείλουμε όλοι οι Βουλευτές να αντιδράσουμε και να διερευνήσουμε σε βάθος αυτήν την υπόθεση. Σε διαφορετική περίπτωση αναλαμβάνουμε ακέραια βαρύτατες ευθύνες. Ευχαριστώ.
(Χειροκροτήματα από την πτέρυγα της Νέας Δημοκρατίας) ΠΡΟΕΔΡΕΥΩΝ (Κωνσταντίνος Βρεττός): Ο κ. Αλέξανδρος Ακριβάκης,
Κοινοβουλευτικός Εκπρόσωπος του ΠΑ.ΣΟ.Κ., έχει το λόγο.
ΑΛΕΞΑΝΔΡΟΣ ΑΚΡΙΒΑΚΗΣ: Κύριε Πρόεδρε, κύριοι συνάδελφοι, η σχετικά μικρή διαφορά των δύο μεγάλων κομμάτων στις εκλογές της 9ης Απριλίου, αλλά και ο τρόπος που διαμορφώθηκε το τελικό αποτέλεσμα τις βραδινές ώρες της Κυριακής των εκλογών, είναι βέβαιο και ανθρώπινο ότι έδρασε πολλαπλασιαστικά στην απογοήτευση των οπαδών της Νέας Δημοκρατίας για την τρίτη συνεχόμενη ήττα. Το ίδιο θα συνέβαινε και με εμάς αν ήταν αλλιώς τα αποτελέσματα.
'Επρεπε, λοιπόν, να βρεθούν μέσα και τακτική, ώστε αυτή η μεγάλη απογοήτευση να πάψει να υπάρχει στους οπαδούς της Νέας Δημοκρατίας. Τις τρεις πρώτες ημέρες μετά τις εκλογές έγινε προσπάθεια να περάσει η αντίληψη στους οπαδούς της Νέας Δημοκρατίας ότι η Νέα Δημοκρατία νίκησε λόγω του ότι αύξησε το ποσοστό της εκλογικής της δυνάμεως. 'Ομως,
σύντομα, πολύ γρήγορα και μάλιστα μετά από αντίδραση στελεχών της Νέας Δημοκρατίας, διεφάνη ότι αυτή η τακτική ήταν απρόσφορη και ολίγον πειστική και μετά τριήμερον εγκατελείφθη. Μετά πενθήμερον από τις εκλογές για πρώτη φορά κύκλοι προσκείμενοι στη Νέα Δημοκρατία και μερίδα του φιλικού της Τύπου ανεκάλυψε την ιδέα της νοθείας λόγω των παρανόμων ελληνοποιήσεων. Το θέμα αυτό συντηρήθηκε στον Τύπο περίπου ένα μήνα. 
Οφείλω να παραδεχθώ ότι η ηγεσία της Νέας Δημοκρατίας αντιμετώπισε το
θέμα αυτό με μεγάλο σκεπτικισμό. Επέλεξε τη σιωπή επί του θέματος. Ούτε υιοθέτησε τα περί νοθείας αλλά και ούτε διέψευσε με διαφόρους τρόπους που μπορούσε, τα σχετικά δημοσιεύματα του φιλικού της Τύπου, προφανώς διότι δεν ήθελε να έρθει σε σύγκρουση μ' αυτήν τη μερίδα του φιλικού της Τύπου. 
Αυτή λοιπόν η ισορροπιστική τακτική της ηγεσίας της Νέας Δημοκρατίας
υπαγόρευσε δύο κινήσεις: Πρώτον, την κατέθεση επερώτησης στις 8 Μαίου με λίαν προσεκτική διατύπωση που αφορούσε απλώς και μόνο τις ελληνοποιήσεις τριών πράγματι κακοποιών. Τίποτα άλλο. Δεύτερον, αυτή η ισορροπιστική τακτική επέβαλε τη συγκρότηση από στελέχη της προκειμένου να ερευνηθεί το θέμα των δήθεν παρανόμων ελληνοποιήσεων.
Με αυτές τις δύο κινήσεις η ηγεσία της Νέας Δημοκρατίας αφ' ενός
ικανοποίησε εν μέρει τη μία πλευρά, αυτήν που συντηρούσε το θέμα, αφ'ετέρου όμως παρεπέμπετο αυτό το θέμα στο απώτερο μέλλον όταν, είναι φυσικό, θα ήταν εκτός επικαιρότητας και εκτός ενδιαφέροντος.
Ενταγμένο σ' αυτήν την τακτική της ηγεσίας της Νέας Δημοκρατίας είναι και με το ημερομηνία 17.1.2001 πόρισμα της επιτροπής Σημαιοφορίδη. 'Οσοι εξ ημών διάβασαν αυτό το πόρισμα θα διαπίστωσαν μετ' εκπλήξεων ότι ουδαμώς τα αναφερόμενα γεγονότα συνδέονται με το εκλογικό αποτέλεσμα της 9ης Απριλίου. Θα παρακαλέσω όλους τους συναδέλφους να μη διαβάσουν όλο το πόρισμα, αλλά να διαβάσουν τις σελίδες 14 και 15, όπου αναφέρονται τα έξι συμπεράσματα τα τελικά από την επιτροπή Σημαιοφορίδη. Ουδεμία νύξη γίνεται περί τυχόν σχέσεως αυτού του θέματος, των δήθεν παρανόμων ελληνοποιήσεων με το εκλογικό αποτέλεσμα της 9ης Απριλίου.
Πιστεύω ότι τελικώς η κατάθεση της πρότασης βασισμένης αποκλειστικά και μόνο στο πόρισμα Σημαιοφορίδη ήταν η τελευταία πράξη του σεναρίου και ταυτόχρονα η εξάντληση της υποχρέωσης της ηγεσίας της Νέας Δημοκρατίας στους κύκλους που επιθυμούσαν και επεδίωκαν εξ υπαρχής την αμφισβήτηση του εκλογικού αποτελέσματος. Για παράδειγμα και ο κ. Καρατζαφέρης, που είναι παρών, θυμάμαι ότι αυτό ζητούσε.
'Ετσι φθάσαμε στη σημερινή συζήτηση, μια συζήτηση που μετά από αυτήν την τακτική της Νέας Δημοκρατίας, θα μου επιτρέψετε να πω ότι είναι τελείως αποφορτισμένη -το βλέπετε- και άνευ ιδιαιτέρου ενδιαφέροντος, γι'αυτό και είμαστε τόσοι λίγοι αυτήν την ώρα σε αυτήν την Αίθουσα. Αυτά έγιναν λόγω της τακτικής που ακολούθησε η Νέα Δημοκρατία για να αποφορτίσει το θέμα. Κάποιες προσπάθειες των αγορητών της Νέας Δημοκρατίας, αλλά και του ιδίου του Αρχηγού της Νέας Δημοκρατίας του κ. Καραμανλή, να "σηκώσουν" το θέμα, νομίζω ότι δεν πέτυχαν. Και δεν πέτυχαν και γιατί δεν το ήθελαν, αλλά και λόγω των στοιχείων που επικαλείται το πόρισμα Σημαιοφορίδη και όχι λόγω των δικών μας θέσεων.
Κύριοι συνάδελφοι, ακούσατε επανειλημμένως να αναφέρεται η κοινή
υπουργική απόφαση του 1990, όπως και ο ν. 2130/93, που ήταν το νομοθετικό πλαίσιο με το οποίο έγινε η διαπίστωση της ιθαγένειας σε ομογενείς ποντιακής καταγωγής.
Θα μου επιτρέψετε -έχει ιδιαίτερη σημασία- να σας διαβάσω το άρθρο 6 του ν. 2130. Προσέξτε, το αγαπητοί συνάδελφοι. "Επιτρέπεται η εγγραφή παλιννοστούντων Ελλήνων ποντιακής καταγωγής στα μητρώα αρρένων, δημοτολόγια και ληξιαρχικά βιβλία βάσει των στοιχείων των διαβατηρίων τους κατά παρέκκλιση από κάθε γενική ή ειδική διάταξη που προβλέπει την υποβολή ορισμένων δικαιολογητικών, όταν οι ανωτέρω αδυνατούν να προσκομίσουν τα δικαιολογητικά αυτά. Στοιχεία και γεγονότα που δεν αποδεικνύονται από το διαβατήριο, μπορεί να αποδεικνύονται ενώπιον των αρμοδίων αρχών με υπεύθυνη δήλωση του άρθρου 8 του ν. 1599/86". Εξάλλου η αρμοδιότητα για την έκδοση της διαπιστωτικής πράξης εκχωρείται στους νομάρχες και το ελληνικό δημόσιο, η κεντρική εξουσία, απεκδίεται όχι μόνο καθήκοντος αλλά και δικαιώματος παρέμβασης σ'αυτήν τη διαδικασία.
Ακούστε το άρθρο 18α: "Παλιννοστούντες ομογενείς για τους οποίους διαπιστώνεται ότι έχουν την ελληνική ιθαγένεια, γίνονται δημότες στο δήμο ή στην κοινότητα που προτίθενται να εγκατασταθούν. Η διαπίστωση της ελληνικής τους ιθαγένειας γίνεται με απόφαση του αρμόδιου νομάρχη, που εκδίδεται ύστερα από αίτηση του ενδιαφερομένου, στην οποία αναφέρονται τα περιστατικά και επισυνάπτονται τα δικαιολογητικά που τη στηρίζουν. Με την αυτή απόφαση παραγγέλλεται η εγγραφή τους στο οικείο δημοτολόγιο".
Οι ρυθμίσεις αυτές κατά την αυστηρώς προσωπική μου άποψη -το τονίζω
αυτό- υπήρξαν ατυχείς.
ΝΙΚΟΛΑΟΣ ΚΑΤΣΑΡΟΣ: Πείτε το για να μη σας καταλογίσουν ευθύνες.
ΑΛΕΞΑΝΔΡΟΣ ΑΚΡΙΒΑΚΗΣ: 'Ο,τι λέω, το εννοώ.
Πρέπει να ληφθεί κάθε μέριμνα για την υποδοχή των παλιννοστούντων ομογενών. Κατά την άποψή μου έπρεπε χωρίς καμία διαδικασία, μόνο με την προφορική δήλωση, να τους δοθεί άδεια παραμονής, να τους δοθεί άδεια εργασίας, να τους χορηγηθούν καταλύματα, όπως έγινε. Ακόμα θα έλεγα ότι καλώς τους εδόθησαν και τα αυτοκίνητα με τις πινακίδες ΑΜΟ, που τις θυμάστε όλοι, ανεξάρτητα αν από επιτήδειους έγινε αντικείμενο αυτό το θέμα της όποιας εκμετάλλευσης και πολλά άλλα ακόμα.
ΒΥΡΩΝ ΠΟΛΥΔΩΡΑΣ: Σωστό. Συμφωνούμε.
ΑΛΕΞΑΝΔΡΟΣ ΑΚΡΙΒΑΚΗΣ: 'Ομως οι ρυθμίσεις για την απόκτηση της
ελληνικής ιθαγένειας έπρεπε να είναι πιο αυστηρές. Αυτή είναι η προσωπική μου άποψη. Να μείνουν, να τους υποδεχθούμε, να τους δώσουμε περίθαλψη, τα πάντα, αλλά οι ρυθμίσεις και οι προϋποθέσεις για τη διαπίστωση της ελληνικής ιθαγένειας έπρεπε να ήταν πιο αυστηρές.
Με αυτές τις ρυθμίσεις που έγιναν το 1990 και το 1993 ήταν σχεδόν
βέβαιο ότι θα είχαμε παράνομες και παράτυπες ελληνοποιήσεις. 'Ηταν βέβαιο ότι θα βρισκόντουσαν επιτήδειοι οι οποίοι θα εκμεταλλευόντουσαν την αδυναμία αυτών των ανθρώπων και το σαθρό νομοθετικό πλαίσιο που διείπε τη διαπίστωση της ελληνικής ιθαγένειας. Ασφαλώς αυτό το νομοθετικό καθεστώς, το χαλαρό, όπως αναφέρει ο κ. Σημαιοφορίδης, ήταν η αιτία που και κάποιοι κακοποιοί πήραν την ελληνική ιθαγένεια.
Στη συζήτηση της επερώτησης ο κ. Αναγνωστόπουλος είχε πει ότι η
Ελλάδα έγινε παράδεισος κακοποιών. Εγώ είχα πει ότι με τέτοιο νομοθετικό καθεστώς είναι ευτύχημα που μόνον τρεις διεθνείς κακοποιοί ήρθαν στην Ελλάδα. Μπορούσε να γίνει το καταφύγιο όλων των καταζητουμένων η χώρα μας, διότι δεν υπάρχει άλλη χώρα που να δίνει την ιθαγένεια -όχι απλή άδεια παραμονής ή εργασίας- με ένα πλαστό ή με ένα κλεμμένο διαβατήριο και με μία υπεύθυνη δήλωση.
Θα πω και κάτι άλλο τώρα μιλώντας για το πόρισμα Σημαιοφορίδη. Αυτές τις απόψεις που εξέφρασα τώρα τις εκφράζει η επιτροπή Σημαιοφορίδη στο πόρισμά της. Λέει στη σελίδα 3 αφού αναφέρει το ιστορικό της κοινής υπουργικής απόφασης και του ν.2130, ότι με αυτήν τη χαλάρωση και με τη διάχυση αρμοδιοτήτων -εννοεί τους νομάρχες- αρχίζει στην ουσία η βιομηχανία των ελληνοποιήσεων κατά χιλιάδες με μεγάλη ευχέρεια. Εξάλλου, στο υπό στοιχείο 3 η έκθεση Σημαιοφορίδη λέει ότι η όλη σύγχυση υπήρξε συνέπεια της διάχυσης αρμοδιοτήτων για τη χορήγηση της ελληνικής ιθαγένειας αρχικά στους νομάρχες και τώρα στους περιφερειάρχες το 2000 έτσι ώστε να παρατηρούνται τα πλείστα όσα παράνομα και δυσάρεστα κατά τις παλιννοστήσεις που και την πολιτεία αφήνουν εκτεθειμένη αλλά και τον ανθρώπινο πόνο καθιστούν αντικείμενο εμπορίας και εκμετάλλευσης σε ευρύτατη κλίμακα.
Το ερώτημα είναι ποιος ευθύνεται γι'αυτήν τη χαλάρωση που αναφέρει ο κ. Σημαιοφορίδης. Θα επαναλάβω το ερώτημα του κ. Καραμανλή: Ποιος ευθύνεται για τη διάλυση στο συγκεκριμένο θέμα; Εμείς του ΠΑ.ΣΟ.Κ. ψηφίσαμε αυτό το νομοθετικό πλαίσιο ή το ψήφισε η Κυβέρνηση της Νέας Δημοκρατίας; Είναι εξαιρετικά παράδοξο να ακούγονται εκφράσεις όπως διάλυση, ξέφραγο αμπέλι, από αυτούς που αποκλειστικά έχουν την ευθύνη για η δημιουργία αυτής της κατάστασης με αυτό το νομοθετικό πλαίσιο.
Τόσο στην πρόταση για τη σύσταση εξεταστικής επιτροπής όσο και στο πόρισμα Σημαιοφορίδη δεν γίνεται χρονικός διαχωρισμός των διαπιστώσεων ελληνικής ιθαγένειας ομογενών ποντιακής καταγωγής. Κανένας χρονικός διαχωρισμός δεν ζητείται από την πρόταση που κατέθεσε η Νέα Δημοκρατία για σύσταση εξεταστικής επιτροπής που θα ερευνήσει μετά το 1993 ή μετά το 1994.
Επίσης και το πόρισμα Σημαιοφορίδη, είναι σαφές αυτό, ερεύνησε όλες τις
ελληνοποιήσεις από το 1990 μέχρι το 1999.
Αξίζει να κάνω μία σύγκριση των δύο περιόδων, της περιόδου '91-'93, όταν κυβερνούσε η Νέα Δημοκρατία και του '96-'98. Και λέω '98, διότι το '99 ως γνωστόν, σύμφωνα με το νόμο, δεν μπορώ να το συμπεριλάβω σχετικά με το εκλογικό αποτέλεσμα, διότι όπως είναι γνωστό μέχρι 31 Μαρτίου '99 έχουν δικαίωμα ψήφου αυτοί που είναι εγγεγραμμένοι στους λεξικογραφημένους καταλόγους.
Να δούμε, λοιπόν, την τριετία '91-'93: Απέκτησαν την ελληνική ιθαγένεια σαράντα δύο χιλιάδες εξήντα ένα άτομα. Την τριετία '96-'98 απέκτησαν την ελληνική ιθαγένεια είκοσι δύο χιλιάδες διακόσια δέκα επτά άτομα, περίπου ο μισός αριθμός. Μετά απ' όλα αυτά γεννάται το ερώτημα, το οποίο το θεωρώ πελώριο: Κατά ποίου στρέφεται προεχόντως η συζητουμένη πρόταση της Νέας Δημοκρατίας; Ποίων ζητείται να ερευνηθούν οι πολιτικές ευθύνες; Είναι εγκαλούμενοι μόνο οι Υπουργοί Δημόσιας Διοίκησης, Δημόσιας Τάξης και Εξωτερικών της σημερινής Κυβέρνησης ή είναι και οι αντίστοιχοι Υπουργοί της Κυβέρνησης '90-'93;
ΔΗΜΗΤΡΙΟΣ ΣΙΟΥΦΑΣ: Υπάρχουν ευθύνες για όλους.
ΑΛΕΞΑΝΔΡΟΣ ΑΚΡΙΒΑΚΗΣ: Να το πείτε όμως δημοσίως. Γι' αυτό το είπα,
για να πείτε δημοσίως ότι στρέφεσθε κατά όλων.
ΔΗΜΗΤΡΙΟΣ ΣΙΟΥΦΑΣ: Μην το κουβεντιάζετε.
ΑΛΕΞΑΝΔΡΟΣ ΑΚΡΙΒΑΚΗΣ: Σας παρακαλώ, κύριε Σιούφα. Απαντήσατε. Φτάνει. Το νομοθετικό πλαίσιο που κατά το πόρισμα Σημαιοφορίδη ήταν η αιτία
των παρανόμων ελληνοποιήσεων, το θέσπισε η Κυβέρνηση της Νέας Δημοκρατίας.
ΠΡΟΚΟΠΗΣ ΠΑΥΛΟΠΟΥΛΟΣ: Η εφαρμογή.
ΑΛΕΞΑΝΔΡΟΣ ΑΚΡΙΒΑΚΗΣ: Τις περισσότερες ελληνοποιήσεις τις έκανε η
κυβέρνηση της Νέας Δημοκρατίας.
ΠΡΟΚΟΠΗΣ ΠΑΥΛΟΠΟΥΛΟΣ: Σωστές όμως.
ΑΛΕΞΑΝΔΡΟΣ ΑΚΡΙΒΑΚΗΣ: Υποστηρίζω, λοιπόν, ευπρόσωπα ότι η πρόταση για τη σύσταση εξεταστικής επιτροπής κυρίως και προεχόντως στρέφεται κατά της τότε κυβέρνησης της Νέας Δημοκρατίας.
ΠΡΟΚΟΠΗΣ ΠΑΥΛΟΠΟΥΛΟΣ: Κάντε την.
ΑΛΕΞΑΝΔΡΟΣ ΑΚΡΙΒΑΚΗΣ: Η έλλειψη χρονικού διαχωρισμού των ελληνοποιήσεων, αλλά και η διατύπωση στο τυπικό της πρότασης, είναι σαφές ότι συνηγορούν υπέρ των απόψεών μου.
Δεν μας αφορούν τα εσωτερικά της Νέας Δημοκρατίας, γι' αυτό και δεν θα κάνω κανένα άλλο σχόλιο. Απλώς θα πω ότι είναι εξαιρετικά πρωτότυπο ένα κόμμα να ζητά εξεταστική επιτροπή για τη διερεύνηση ευθυνών κυρίως από κυβέρνηση που προήρχετο αμιγώς από το ίδιο κόμμα.
Κύριοι συνάδελφοι, Νομαρχία Ανατολικής Αττικής και τα λέω τηλεγραφικά. Αναφέρομαι στη Νομαρχία Ανατολικής Αττικής για τους εξής τρεις λόγους: Πρώτον, είναι μία από τις επτά Νομαρχιακές Αυτοδιοικήσεις, την οποία ήλεγξε το Σώμα Ελεγκτών Επιθεωρητών Δημόσιας Διοίκησης και περιλαμβάνονται τα αποτελέσματα στο πόρισμα Σημαιοφορίδη.
Δεύτερον, είναι η τέταρτη κατά σειρά σε αριθμό ελληνοποιήσεων μετά τη Θεσσαλονίκη, τον Πειραιά και την Αθήνα.
Τρίτον, γιατί η νομαρχία αυτή από το 1990 μέχρι και σήμερα διοικείται από νομάρχη προσκείμενο στη Νέα Δημοκρατία. Την περίοδο '90-'93 ασφαλώς ήταν, δεν ξέρω ποιος, νομάρχης της Νέας Δημοκρατίας και από το '94 και μετά είναι ο εκλεκτός και εντιμότατος πρώην συνάδελφός μας, ο κ. Φράγκος. 
Στη νομαρχία αυτή έγινε σχετικά μεγάλος αριθμός διαπιστωτικών
πράξεων.
ΠΡΟΚΟΠΗΣ ΠΑΥΛΟΠΟΥΛΟΣ: Ποιος τις έβγαλε όμως;
ΑΛΕΞΑΝΔΡΟΣ ΑΚΡΙΒΑΚΗΣ: Θα με ακούσετε, κύριε Παυλόπουλε. Εγώ δεν σας
διακόπτω ποτέ.
ΠΡΟΕΔΡΕΥΩΝ (Κωνσταντίνος Βρεττός): Σας παρακαλώ, κύριε Παυλόπουλε, μη διακόπτετε.
ΑΛΕΞΑΝΔΡΟΣ ΑΚΡΙΒΑΚΗΣ: Συνολικά οκτώ χιλιάδες εξακόσιες τριάντα,
αν σκεφθείτε ότι στη Νομαρχία Αθηνών έγιναν οκτώ χιλιάδες εννιακόσιες έντεκα και στη Δυτική Αττική, που ο νομάρχης ο αιρετός και τις δύο τετραετίες είναι προσκείμενος στο ΠΑΣΟΚ, έγιναν τέσσερις χιλιάδες εννιακόσιες εξήντα. Από τις διαπιστωτικές αυτές πράξεις, που εξέδωσε η Νομαρχία Ανατολικής Αττικής, όπως λέει το πόρισμα Σημαιοφορίδη, ευρέθησαν πάρα πολλές παράτυπες και παράνομες.
Και ερωτώ: Τι πρέπει να δεχθούμε τώρα; 'Οτι οι τότε νομάρχες της Νέας Δημοκρατίας -είναι ορισμένοι- και ο αιρετός νομάρχης κ. Φράγκος έκαναν
παράνομες ελληνοποιήσεις, για να βοηθήσουν τη Νέα Δημοκρατία εκλογικά ή όλοι αυτοί συνέπραξαν με το ΠΑΣΟΚ, για να καταφέρουν το καίριο πλήγμα στις εκλογές της 9ης Απριλίου 1999;
ΠΡΟΚΟΠΗΣ ΠΑΥΛΟΠΟΥΛΟΣ: Τα πιστοποιητικά ποιος τα εξέδωσε;
ΠΡΟΕΔΡΕΥΩΝ (Κωνσταντίνος Βρεττός): Μη διακόπτετε, κύριε Παυλόπουλε.
ΠΡΟΚΟΠΗΣ ΠΑΥΛΟΠΟΥΛΟΣ: Στο Προξενείο στη Μόσχα ποιος ήταν;
ΑΛΕΞΑΝΔΡΟΣ ΑΚΡΙΒΑΚΗΣ: Μέσα στο νομοθετικό πλαίσιο που σας περιέγραψα έτσι αναλυτικά αρχικά και κάτω από την πίεση των γεγονότων, ασφαλώς έγιναν κάποιες παράτυπες και παράνομες ελληνοποιήσεις, που όμως ήταν αδύνατον, όπως σας προανέφερα, να ελεγχθούν από την κεντρική διοίκηση. Οι παράνομες διαπιστωτικές πράξεις, που απεδείχθησαν τότε παράνομες, ανεκλήθησαν. Ανεκλήθησαν τετρακόσιες είκοσι οκτώ διαπιστωτικές πράξεις προ των εκλογών. Ασφαλώς δεν μπορεί να είναι κανείς ιδιαιτέρως υπερήφανος από την κατάσταση που υπήρχε σ' αυτό το θέμα. 'Ομως υπάρχει τεράστια απόσταση από το να υπάρχει αυτή η κατάσταση, μέχρι να χρεώσουμε στην οποιαδήποτε κυβέρνηση εσκεμμένη προσπάθεια ελληνοποιήσεων για την αλλοίωση του εκλογικού αποτελέσματος.
Κύριοι συνάδελφοι, ο απόηχος των εκλογών της 9ης Απριλίου τελειώνει
σήμερα. Δώσατε και την τελευταία μάχη για την τιμή των όπλων.
ΠΡΟΚΟΠΗΣ ΠΑΥΛΟΠΟΥΛΟΣ: Τώρα αρχίζουμε.
ΑΛΕΞΑΝΔΡΟΣ ΑΚΡΙΒΑΚΗΣ: Θα αρχίζετε πολλές τετραετίες.
ΠΡΟΚΟΠΗΣ ΠΑΥΛΟΠΟΥΛΟΣ: Τέτοια αλαζονεία πάντως!
ΠΡΟΕΔΡΕΥΩΝ (Κωνσταντίνος Βρεττός): Κύριε Παυλόπουλε, διακόπτετε
συνεχώς.
ΑΛΕΞΑΝΔΡΟΣ ΑΚΡΙΒΑΚΗΣ: Πιστεύω, κύριε Παυλόπουλε και κύριοι συνάδελφοι 
της Νέας Δημοκρατίας, ότι υποτιμήσατε τη νοημοσύνη του ελληνικού λαού. Και θα πω ότι προσβάλατε βάναυσα τη νοημοσύνη των οπαδών σας προβάλλοντας
ως άλλοθι για την ήττα σας τις ελληνοποιήσεις.
ΠΡΟΚΟΠΗΣ ΠΑΥΛΟΠΟΥΛΟΣ: Το 43% του ελληνικού λαού είναι μειωμένης
αντίληψης;
ΑΛΕΞΑΝΔΡΟΣ ΑΚΡΙΒΑΚΗΣ: Πολύ φοβάμαι ότι αν συνεχίσετε την ίδια

τακτική, ζητώντας συνέχεια εξεταστικές επιτροπές, προανακριτικές επιτροπές, θα χρειαστεί από τώρα να σκέφτεσθε το άλλοθι για την τέταρτη ήττα τη συνεχή.
(Χειροκροτήματα από την πτέρυγα του ΠΑΣΟΚ)
ΠΡΟΕΔΡΕΥΩΝ (Κωνσταντίνος Βρεττός): Μία θερμή παράκληση. Τουλάχιστον
μεταξύ Κοινοβουλευτικών Εκπροσώπων να μη γίνονται τέτοιου είδους διακοπές. Υποτίθεται ότι είσθε εν δυνάμει συνάδελφοι.
Ο κ. Ευρυπίδης Στυλιανίδης θα πάρει τώρα το λόγο και μετά θα
συνεχίσει ο κ. Γερανίδης.
Ορίστε, κύριε Στυλιανίδη, έχετε το λόγο για πέντε λεπτά και μη
θυμώσετε επειδή θα δώσω δέκα λεπτά στον κ. Γερανίδη, διότι τα δικαιούται, είναι ειδικός ομιλητής.
ΕΥΡΙΠΙΔΗΣ ΣΤΥΛΙΑΝΙΔΗΣ: Κύριε Πρόεδρε, με περισσή δόση λαϊκισμού η Κυβέρνηση προσπάθησε να δημιουργήσει απόψε σύγχυση ανάμεσα σε τρεις κατηγορίες: Ανάμεσα στους 'Ελληνες Ποντίους, ανάμεσα στους νομίμως ελληνοποιηθέντες και στους παρανόμως ελληνοποιηθέντες. Αυτό με αναγκάζει να διευκρινίσω ποιοι είναι οι 'Ελληνες Πόντιοι, μια που η Κυβέρνηση δεν το κατανοεί. Είναι αυτοί που άντεξαν τους διωγμούς επί χρόνια και παρά το ότι ζούσαν σε ολοκληρωτικά καθεστώτα διατήρησαν την ελληνική τους φλόγα άσβεστη. Αυτοί που η κυβέρνηση της Νέας Δημοκρατίας τους άνοιξε την πόρτα να έρθουν στη μητέρα πατρίδα, δημιουργώντας, αν θέλετε, τις προϋποθέσεις για μια στεγαστική και μια εργασιακή πολιτική, πολιτική την οποία στη συνέχεια κατήργησε η Κυβέρνηση αυτή και ονόμασε την κατάργηση αυτοστέγαση. Είναι αυτοί, τους οποίους η κ. Παπανδρέου παραμονές των εκλογών τους μοίραζε χαρτάκια με νούμερα, που υποτίθεται ότι αντιστοιχούσαν σε ανύπαρκτα οικόπεδα, τα οποία ακόμα δεν έχουν χαραχθεί, γιατί δεν έχει ρυμοτομηθεί το σχέδιο πόλεως και δεν έχει επεκταθεί τουλάχιστον στη Θράκη. Είναι αυτοί που αν έρθετε μια βόλτα να περπατήσουμε εκεί που ζουν, θα διαπιστώσετε σε τι κοινωνικά αδιέξοδα αυτή η Κυβέρνηση τους έχει οδηγήσει.
Είναι αυτοί που στιβάζονταν στα αεροπλάνα του κ. Ασλανίδη από την
Κύπρο και με ένα σάντουιτς και ένα διαβατήριο και ένα εκλογικό βιβλιάριο το οποίο μοιράζονταν μέσα από μεγάλες κούτες, τους αγόραζε η Κυβέρνηση την πολιτική τους συνείδηση και τους καθιστούσε μέλος του εκλογικού σώματος. Αυτοί είναι οι πραγματικοί 'Ελληνες Πόντιοι, τους οποίους
αδικείτε με τη συμπεριφορά σας. Οι νομίμως ελληνοποιηθέντες είναι αυτοί που παρακολούθησαν τη νομοθεσία για να πάρουν ελληνική ιθαγένεια. Οι παρανόμως ελληνοποιηθέντες όμως είναι η μεγαλύτερη απόδειξη διάλυσης του κράτους, εισαγωγής του οργανωμένου εγκλήματος και αλλοίωσης του εκλογικού σώματος, με αποτέλεσμα να θιγεί η ποιότητα της δημοκρατίας!
Είναι ο κ. Ταταρένκοφ τον οποίο αυτή η Kυβέρνηση δέχθηκε, με τον
οποίο συνομίλησε, του οποίου έδωσε την ελληνική ιθαγένεια και ήταν έτοιμη να τον εντάξει και στον αναπτυξιακό νόμο της Θράκης, να του δώσει και επιδότηση για την επιχείρηση που έκανε εκεί επάνω. Είναι στη φυλακή ο κ.Ταταρένκοφ. Είναι ο κ. Σολόνικ και όλοι οι υπόλοιποι που αναφέρθηκαν.
Η έκθεση των Ελεγκτών Δημόσιας Διοίκησης αναφέρεται στις παράνομες
ελληνοποιήσεις. 'Οχι στις πιστοποιήσεις ελληνικής ιθαγένειας που έγιναν από το '90 έως το '93, αλλά στις παράνομες ελληνοποιήσεις που έγιναν από το '94 έως το 2000.
Τα μαθηματικά του κ. Μαντέλη καταρρέουν, διότι ο έλεγχος ο οποίος έγινε από τους Ελεγκτές Δημόσιας Διοίκησης ήταν δειγματοληπτικός. Και όταν ο δειγματοληπτικός έλεγχος που έγινε σε επτά νομούς βγάζει τρεις χιλιάδες διακόσιες περιπτώσεις, καταλαβαίνετε τι θα γινόταν αν γινόταν πραγματικός συνολικός έλεγχος. Και οι νομαρχίες τις οποίες δίνετε στη Νέα Δημοκρατία ήταν ως εξής: Νομάρχης Θεσσαλονίκης ήταν τότε ο κ. Παπαδόπουλος, Ημαθίας ο κ. Βλαζάκης, Αττικής ο κ. Παπαπέτρου, Πειραιά ο κ. Φωτίου και Αθηνών ο κ. Ευσταθιάδης. Ρωτάω: Τι έγινε, τα ξεχάσαμε αυτά; Γιατί δεν τιμωρήθηκε κανείς; Γιατί οι μαζικές ανακλήσεις γίνονται μετά τις εκλογές και δεν ένιωσε την ευαισθησία η Κυβέρνηση να προχωρήσει πριν σε εκκαθάριση των εκλογικών καταλόγων; Ποιος ήταν ο ρόλος του κ. Ασλανίδη και με ποια εξουσία έκανε μαζικές ελληνοποιήσεις κατ'εξουσιοδότηση ή με την ανοχή της επίσημης Κυβέρνησης;
Γιατί δεν ξανάγινε, κυρία Παπανδρέου, έλεγχος από τους Ελεγκτές
Δημόσιας Διοίκησης το '99 και το 2000 να δούμε αν συνεχίζεται το φαινόμενο; Μήπως ξεχάσατε τη δήλωση του κ. Λαλιώτη στις εξήμισι το απόγευμα, όταν τα exit polls έδιναν τη Νέα Δημοκρατία να προηγείται που είπαν να μη βιάζεται η Δεξιά να πανηγυρίσει, διότι ακόμα δεν μετρήθηκαν οι ψήφοι των παλιννοστούντων; Τα ξεχάσαμε αυτά; Τι ήξερε ο κ. Λαλιώτης που δεν ξέραμε εμείς;
Αποτελεί ομολογία ενοχής της Κυβέρνησης το γεγονός ότι με υπουργική απόφαση σήμερα ορίζει τριμελείς επιτροπές στα τρία επικίνδυνα γενικά προξενεία, εκεί δηλαδή που εντοπίστηκαν οι ελληνοποιήσεις, για να ελέγξουν -λέει- αν οι αιτούντες έχουν πραγματικά ελληνική καταγωγή. Αυτό τι σημαίνει; Σημαίνει ότι κάτι δεν λειτουργούσε καλά μέχρι τώρα και τώρα πάει να το διορθώσει. 'Αρα, παραδέχεται την ενοχή.
Εδώ, πρέπει να παραδεχθεί ή το δόλο η Κυβέρνηση -που δεν θέλω να το πιστεύω ότι υπήρχε- ή την ευθύνη της για τη διάλυση του κράτους και τις συνέπειες αυτής της διάλυσης στην ποιότητα της δημοκρατίας μας.
( Χειροκροτήματα από την πτέρυγα της Νέας Δημοκρατίας )
ΠΡΟΕΔΡΕΥΩΝ (Κωνσταντίνος Βρεττός): Ο κ. Γερανίδης έχει το λόγο. ΒΑΣΙΛΕΙΟΣ ΓΕΡΑΝΙΔΗΣ: Κύριε Πρόεδρε, αγαπητές και αγαπητοί συνάδελφοι,
σήμερα ζήσαμε ένα σύνολο αντιφάσεων. Από τον Αρχηγό της Νέας Δημοκρατίας μέχρι και τον τελευταίο ομιλούντα, όλοι μπήκαν σε μια διαδικασία αλλεπάλληλων αντιφάσεων. Ξεκινώντας από τον τελευταίο ομιλούντα συνάδελφο, ο οποίος ήθελε να εξάρει το ρόλο ιστορικά των ομογενών, θα συμφωνούσα μαζί του, αλλά τελικά προσγειώθηκε ως προς την προσγείωση στην ευτέλεια του σάντουιτς. Αυτοί είναι. Ο προπάππος μου έφυγε από τη Σαμψούντα, ο παππούς μου γεννήθηκε στη νότια Ρωσία, διατηρώντας από γενιά σε γενιά άσβεστη την ελληνικότητά τους, για να προσγειωθούν στη θεωρία του σάντουιτς.
Ζούμε μια τρέλα αντιφάσεων.
ΒΥΡΩΝ ΠΟΛΥΔΩΡΑΣ: Δεν μιλήσαμε για σας ποτέ. Σε καμία φάση δεν
είπαμε...
ΠΡΟΕΔΡΕΥΩΝ (Κωνσταντίνος Βρεττός): Κύριε Πολύδωρα, σας παρακαλώ!
ΒΥΡΩΝ ΠΟΛΥΔΩΡΑΣ: Μιλάμε για τους κακόφημους ...
ΒΑΣΙΛΕΙΟΣ ΓΕΡΑΝΙΔΗΣ: Είμαστε μπροστά σε έναν τραγέλαφο και καταγράφεται και το πολιτικό αδιέξοδο της Νέας Δημοκρατίας.

ΒΥΡΩΝ ΠΟΛΥΔΩΡΑΣ: Μόνο αυτό είναι το νόημα.
ΠΡΟΕΔΡΕΥΩΝ (Κωνσταντίνος Βρεττός): Σας παρακαλώ, κύριε Πολύδωρα! ΒΑΣΙΛΕΙΟΣ ΓΕΡΑΝΙΔΗΣ: Επιχειρεί να βρει σε λάθος δρόμο απάντηση για
την ετυμηγορία του ελληνικού λαού.

ΒΥΡΩΝ ΠΟΛΥΔΩΡΑΣ: Αλαζόνες, καθεστωτικοί ...
ΒΑΣΙΛΕΙΟΣ ΓΕΡΑΝΙΔΗΣ: Αντί να την αναζητήσει στο εσωκομματικό της
πεδίο, την αναζητεί αλλού σε αλλότρια κατασκευάζοντα.
Θα μπω σε ορισμένες πολιτικές παρατηρήσεις, διότι το θέμα έχει εξαντληθεί. Και αδικείται και η παρούσα Βουλή και η παρούσα σύνθεσή της και όλοι οι συνάδελφοι εάν η ενασχόληση της Βουλής γίνεται σε αυτή την κατεύθυνση.
Αν υποθέσουμε ότι όλα αυτά είναι αληθή από τη μεριά της, τότε κυρίως, αγαπητοί συνάδελφοι της Νέας Δημοκρατίας, αφορούν εσάς και τη δική σας πολιτική περίοδο διακυβέρνησης της χώρας και ομολογήστε το. Επί της ουσίας το ομολογείτε.
Αν σε μία κυβέρνηση η οποία έδειξε την ευαισθησία της και σκλήρυνε
τις διαδικασίες, αν σε μία κυβέρνηση απέναντι στα θέματα διαφάνειας έδειξε την ευαισθησία της και προκάλεσε αλλεπάλληλες συσκέψεις, τα έγγραφα των οποίων επικαλείστε, αν σε μία κυβέρνηση σεβόμενη τον εαυτό της, την αλήθεια και την αντικειμενικότητα και σκλήρυνε τις διαδικασίες αλλά και στη συνέχεια αυστηρούς ελέγχους για να μπορείτε να τους επικαλείστε, τι έχετε να πείτε για τη δική σας περίοδο; Πού ήταν η ευαισθησία σας; Και πολλοί σημερινοί συνάδελφοί σας ήταν και τότε μαζί μας Βουλευτές. Πού ήταν η ευαισθησία τους όταν και τότε υπήρχε μαφία και τότε υπήρχαν όλες αυτές οι καταγγελίες και όλη αυτή η περιρρέουσα ατμόσφαιρα; Να ελέγξετε την πολιτική σας, έστω αυτήν την αναγκαία, τη χαλαρή πολιτική εκείνης της περιόδου.
'Αρα, λοιπόν, γιατί αυτή η συζήτηση; Γιατί σε αυτήν την ποιότητα;
Γιατί σε αυτό το ύφος; Σε αυτό πρέπει να απαντήσετε. Αν ευαισθητοποιηθήκατε με καθυστέρηση μίας δεκαετίας τι συντρέχει; 'Αρα δεν είστε ειλικρινείς στα επιχειρήματά σας. 'Αρα κάτι άλλο θέλετε να κρύψετε. 
Σε κάθε περίπτωση εδώ είμαστε μπροστά σε έναν τραγέλαφο. Εκτός και αν

υποθέσω ότι η απάντηση προφανώς βρίσκεται στο δικό σας πολιτικό αδιέξοδο. Αντί λοιπόν να οργανώσετε μία πολιτική και θα σας έλεγα ότι η δική μας πολιτική μπορεί να είναι μία πιο πλούσια πολιτική από τη δική σας, σε
σχέση με την αποκατάσταση των ομογενών μας, όμως έχει κενά. Να, λοιπόν, ιδού πεδίο δόξης λαμπρό να αντιπολιτευτείτε. Να επηρεάσετε και αυτούς θετικότερα προς τα εσάς. Δεν έχετε όμως πολιτική, δεν σας απασχολούν οι ομογενείς επί της ουσίας. Εξάλλου το δείξατε στην περίοδό σας, το δείχνετε και σήμερα.
Ποιες είναι οι επιπτώσεις μιας πολύμηνης συρόμενης διαδικασίας, έμμεσης και άμεσης αμφισβήτησης του εκλογικού αποτελέσματος με στήριξη της επιχειρηματολογίας στην απόδοση ιθαγένειας; Τι προσφέρατε στην ελληνική κοινωνία και ιδιαίτερα σε αυτό το κρίσιμο κομμάτι του ελληνισμού που από γενιά σε γενιά κρατούσε τη φλόγα της πατρίδας, κρατούσε την ελληνικότητά του, που άντεξε στους διωγμούς και του Σταλινικού συστήματος για να έρθει σήμερα εδώ και να το εξομειώνουν οι σύγχρονοι "νεοέλληνες πατριώτες" με Ρώσο, με Τσετσένο, με μαφιόζους;
Αυτή η συζήτηση, λοιπόν, προσφέρει εθνικά κάκιστα σε αυτήν την
κρίσιμη υπόθεση της Ελλάδας, γιατί αυτό το κομμάτι είναι κρίσιμο για την Ελλάδα και εδώ και στη Μαύρη Θάλασσα. Γιατί οκτώ εννέα μήνες είναι περίπου όλοι ύποπτοι, είναι περίπου όλοι ενοχοποιημένοι, μέσα από γενικεύσεις, μέσα από αποσπασματικές προσεγγίσεις παρεισφρήσεων, μέσα από τη χαλαρότητα που εσείς εγκαθιδρύσατε. Εμείς βελτιώσαμε τις διαδικασίες απόδοσης ιθαγένειας.
'Εχει κορυφωθεί, δεν το βλέπετε, με τη συνδρομή των μέσων ενημέρωσης και των εφημερίδων μια διαδικασία πρωτόγνωρη για τα ελληνικά ήθη; Ο ελληνικός λαός ποτέ δεν ήταν ρατσιστής. Κι όμως με αυτήν τη μη σώφρονα πολιτική σας έχετε σπείρει στον ελληνικό λαό ζιζάνια, στους ίδιους ανασφάλεια. Περίπου όλοι είναι ύποπτοι τώρα, γιατί βρέθηκαν τετρακόσιοι είκοσι οκτώ ή άλλοι τόσοι από έναν ακόμη επαναλαμβανόμενο έλεγχο. 'Αρα και οι εκατόν τρεις χιλιάδες, που τους έχει αποδοθεί η ιθαγένεια, είναι περίπου ένοχοι.
Είναι η ώρα, λοιπόν, να κλείσει αυτός ο κύκλος. Είναι ώρα η ελληνική Βουλή, τα κόμματα, όλοι να αρθούμε στο ύψος των περιστάσεων, να δούμε τα κενά της πολιτικής μας απέναντι σ' αυτό το κρίσιμο κομμάτι του ελληνισμού.
Εμείς, στην επιτροπή, ήδη έχουμε ανοίξει έναν κύκλο συζητήσεων, αρνούμενοι αυτό το πολιτικό μοντέλο, που έχετε βάλει επί εννιά μήνες ως σκιά στην ελληνική πολιτική πραγματικότητα. Γιατί υπήρξε από τη μεριά της
Κυβέρνησης πολιτική αντιστροφής για το χώρο, αλλαγή πολιτικής.
Θεωρούμε κι εμείς, οι Βουλευτές του ΠΑ.ΣΟ.Κ., ότι αυτή δεν είναι μία ολοκληρωμένη πολιτική και χρειάζεται περαιτέρω εμβάθυνση. Γιατί η πολιτική πρέπει να είναι μία. Πρέπει να κατατείνει στην παραμονή και στην άνθιση του ελληνισμού της περιοχής της Μαύρης Θάλασσας.
'Αρα, λοιπόν, με τα αποσπασματικά μέτρα πολιτικής που υπήρξαν για πρώτη φορά, πρέπει αυτά να ολοκληρωθούν. Να, λοιπόν, ένα πεδίο στο οποίο πρέπει να κριθούν οι ιδέες και οι απόψεις. Εγκαταλείψτε τη διαδικασία της παραπολιτικής. Αναφέρεσθε με ευκολία σε πέντε ονόματα, τα ανακοινώνετε, ενοχοποιείτε τους εκατόν τρεις χιλιάδες άμεσα ή έμμεσα χωρίς να το αντιλαμβάνεσθε.
'Αρα, λοιπόν, αν κρίθηκε κάτι στις 9 Απριλίου και στις άλλες
εκλογικές αναμετρήσεις, είναι η έλλειψη πολιτικής στρατηγικής από μέρους σας. Εκεί να αναζητήσετε την αιτία και μην ψάχνετε να αποπροσανατολίσετε την κοινή γνώμη.
'Ηρθε και ο Αρχηγός σας και ξαναέπλεξε τη διαπλοκολογία με τη μαφιοζολογία, για να καλύψει το μεγάλο κενό της πολιτικής σας. 'Αρα, λοιπόν, πρέπει την πολιτική σας να την οργανώσετε διαφορετικά.
'Ηδη με τα στελέχη σας στην επιτροπή, που σ' αυτήν την επιτροπή
έχουμε εγκαθιδρύσει ένα μοντέλο επικοινωνίας και συνεννόησης και έχει καταγραφεί και στο παρελθόν και καταγράφεται και καθημερινά, πρέπει να μπούμε στον αγώνα των ιδεών, της ολοκλήρωσης της πολιτικής για την άνθιση του ελληνισμού εκεί.
Και βέβαια οι 'Ελληνες έχουν το δικό τους δικαίωμα. Εμείς θα
δημιουργήσουμε πλατφόρμα πολιτικής για να παραμείνουν. Είναι ελεύθεροι να επιλέξουν την παραμονή τους εδώ ή την παραμονή τους εκεί και να εργάζονται περιοδικά ή σταθερά εδώ. Είναι πολιτικές με τις οποίες έχουμε δώσει κι αυτές τις δυνατότητες μ' αυτόν το νέο νόμο.
Υπάρχει μία άλλη επίπτωση αυτής της πολιτικής σας, διότι επί της ουσίας κανένας κρατικός λειτουργός εύκολα τώρα πλέον σε ένα τέτοιο αβέβαιο περιβάλλον δεν προσεγγίζει, δεν λειτουργεί ελεύθερα και δυσκολεύεται έμμεσα ή άμεσα, εκτός αν αυτός είναι ο στόχος σας, δηλαδή να μην επιλυθεί το πρόβλημα, των τριάντα πέντε χιλιάδων Ελλήνων, που επί μία δεκαετία εκκρεμεί, το θέμα της απόκτησης ιθαγένειας.
Κύριε Πρόεδρε, κι εγώ από τη μεριά μου κάνω έκκληση να είναι αυτή μία από τις κακές τελευταίες στιγμές της Εθνικής Αντιπροσωπείας, γι' αυτό το μεγάλο θέμα. 'Ολοι αν αρθούμε στο ύψος των περιστάσεων, όλα τα κόμματα και όλοι οι συνάδελφοι, έχουμε πολλά να προσφέρουμε γι' αυτό το κομμάτι,-και το λέω με πόνο ψυχής- το κρίσιμο κομμάτι για τον ελληνισμό. Ας είναι αυτή η τελευταία κακή στιγμή, η κακή συζήτηση, γι' αυτό το κομμάτι. Ευχαριστώ.
(Χειροκροτήματα από την πτέρυγα του ΠΑΣΟΚ)
ΠΡΟΕΔΡΕΥΩΝ (Κωνσταντίνος Βρεττός): Ο κ. Ιορδάνης Τζαμτζής έχει το
λόγο.
Ορίστε, κύριε Τζαμτζή.
ΙΟΡΔΑΝΗΣ ΤΖΑΜΤΖΗΣ: Κύριε Πρόεδρε, πρέπει κάποιος να έχει πολύ μεγάλο πολιτικό θράσος για να πει κάποια πράγματα μέσα σε αυτήν την Αίθουσα, πράγματα τα οποία πραγματικά όλοι μας απορούμε το πώς λέγονται. Και το λέω αυτό, διότι ειπώθηκε κατά κόρον ότι τίποτε δεν έχει κάνει η Νέα Δημοκρατία, ειπώθηκε ότι το ΠΑ.ΣΟ.Κ. έκανε τόσα πολλά για τους Ποντίους και προσπαθεί το ΠΑ.ΣΟ.Κ. να ρίξει ευθύνες στη Νέα Δημοκρατία ότι η Νέα Δημοκρατία εμπλέκει τους Ποντίους.
Κυρίες και κύριοι συνάδελφοι του ΠΑΣΟΚ, η Νέα Δημοκρατία ήταν αυτή η οποία ξεκίνησε τις διαδικασίες για την αναγνώριση της γενοκτονίας του ελληνισμού του Πόντου. Εσείς ήσασταν αυτοί οι οποίοι αποσύρατε ουσιαστικά το προεδρικό διάταγμα, το οποίο μιλά για τη γενοκτονία του μικρασιατικού ελληνισμού.
Μιλάτε για ενδιαφέρον για τους Ποντίους εσείς, που πραγματικά κάνατε εμπόριο με την ελπίδα και με τον πόνο των Ποντίων, όταν ήρθαν από τη Ρωσία. 'Οταν οι άνθρωποι αυτοί έψαχναν εναγωνίως μία δουλειά για να μπορέσουν να ταϊσουν την οικογένειά τους, όταν οι άνθρωποι αυτοί έρχονταν και ζητούσαν ένα οικόπεδο για να στήσουν το σπίτι τους, εσείς ήσασταν αυτοί που παίξατε πραγματικά με τον πόνο τους και με την ελπίδα τους για ένα καλύτερο αύριο. Εσείς ήσασταν αυτοί που τάζατε στους Ποντίους οικόπεδα, που τάζατε δουλειές, που τάζατε δάνεια για να κτίσουν σπίτια ή οτιδήποτε άλλο.
Στο Δήμο της Σκύδρας στην Πέλλα -κάτι που γνωρίζω πάρα πολύ καλά- το 1998 υπήρχε έτοιμο σχέδιο πόλεως με εκατό οικόπεδα να δοθούν στις οικογένειες των Ποντίων που βρίσκονταν στη Σκύδρα. Δεν πέρασε όμως από τη Νομαρχιακή Αυτοδιοίκηση με εντολή άνωθεν, δεν προχώρησε η διαδικασία. Και τα οικόπεδα αυτά, κύριοι συνάδελφοι, τα τάζατε προεκλογικά το 2000. Το 2000 προεκλογικά έγιναν συναντήσεις επί συναντήσεων, συνεστιάσεις επί συνεστιάσεων, πέρασαν οι υποψήφιοι του ΠΑ.ΣΟ.Κ. στο νομό και υποσχέθηκαν: Θα σας δώσουμε οικόπεδα, θα πάρετε δάνεια, θα πάρετε, όσοι δεν έχετε, υπηκοότητα, όλα θα τα κάνουμε. 'Ολα αυτά τα κάνατε προσπαθώντας να αποσπάσετε την ψήφο τους. Αν κάποιος από αυτούς προσπαθούσε να ξεφύγει, τότε καταφεύγατε στις απειλές και στην απομόνωσή του.
Εν όψει εκλογών, μέσω των προγραμμάτων stage...
(Θόρυβος από την πτέρυγα του ΠΑ.ΣΟ.Κ., κωδωνοκρουσίες) ΠΡΟΕΔΡΕΥΩΝ (Κωνσταντίνος Βρεττός): Μη μιλάτε σας παρακαλώ, ακούγεστε. ΙΟΡΔΑΝΗΣ ΤΖΑΜΤΖΗΣ: Είτε μιλάτε είτε δεν μιλάτε θα τα ακούτε, κύριοι
συνάδελφοι.
ΠΡΟΕΔΡΕΥΩΝ (Κωνσταντίνος Βρεττός): Εσείς μην κάνετε επίθεση.
ΙΟΡΔΑΝΗΣ ΤΖΑΜΤΖΗΣ: Κύριε Πρόεδρε δεν καταλαβαίνω το σχόλιό σας.
ΠΡΟΕΔΡΕΥΩΝ (Κωνσταντίνος Βρεττός): Δεν καταλαβαίνετε γι' αυτό ακριβώς σας λέω μην κάνετε επίθεση. Εγώ διακόπτω και επαναφέρω στην τάξη για να σας δώσω τη δυνατότητα να μιλήσετε.
ΙΟΡΔΑΝΗΣ ΤΖΑΜΤΖΗΣ: Τι επίθεση κάνω; Δεν κατάλαβα, πού την είδατε την επίθεση;
ΠΡΟΕΔΡΕΥΩΝ (Κωνσταντίνος Βρεττός): Εντάξει, συνεχίστε.
ΙΟΡΔΑΝΗΣ ΤΖΑΜΤΖΗΣ: Εν όψει των εκλογών τα προγράμματα stage ήταν εκείνο το μέσον όπου βάζατε στη δουλειά κόσμο για να πάρετε ψήφους. Βάζαμε κόσμο, για να μπορέσουμε να τους υφαρπάξουμε την ψήφο τους. Εσείς ήσασταν, κύριοι συνάδελφοι, που εξευτελίσατε τους Ποντίους μοιράζοντάς τους διατακτικές για τυρί, δέκα χιλιάδων (10.000) δραχμών διατακτικές για αγορά τυριού. Οι διατακτικές αυτές έχουν ημερομηνία 5.4.2000. Υπογράφουν ο Πρόεδρος του Καταναλωτή κ. Χουρμουζιάδης και ο Γενικός Γραμματέας Παλιννοστούντων Ομογενών κ. Καμενίδης. Αυτές οι διατακτικές, τις οποίες θα καταθέσω και στα Πρακτικά της Βουλής, ήταν αυτές που κυκλοφορούσαν. Και ως εκ θαύματος, αυτός ο συνεταιρισμός μόλις φθάσαμε στις εκλογές -επειδή το έψαξα λίγο το θέμα-σταμάτησε αμέσως τη λειτουργία του. Αν πάρετε το τηλέφωνο, θα βγει οδοντιατρείο, κύριοι συνάδελφοι. 'Οσο και εάν γελάτε, αυτά κάνατε για να μπορέσετε να αρπάξετε την ψήφο των Ποντίων. Και φυσικά κάποιοι άλλοι συνάδελφοί σας, όπως ο κ. Φλωρίδης έταζε λαγούς με πετραχείλια. Μέχρι και αγροτική αποκατάσταση, προσλήψεις στο δημόσιο και πάει λέγοντας. 'Ολα αυτά τα κάνατε για να μπορέσετε να αποσπάσετε την ψήφο τους.
Σε ερώτηση την οποία είχα κάνει μαζί με αίτηση κατάθεσης εγγράφων, το Υπουργείο απάντησε ότι δεν μπορεί να καταθέσει τα έγγραφα γιατί είναι πολλά.
Με απλές κουβέντες, κυρίες και κύριοι συνάδελφοι, το δεδομένο είναι ότι νόθευση του εκλογικού αποτελέσματος από όλες αυτές τις διαδικασίες υπήρξε. Το θέμα είναι το μέγεθος ποιο ήταν. Και βεβαίως εάν θέλετε πραγματικά να δούμε ποιο ήταν το μέγεθος αυτής της νόθευσης, τότε θα πρέπει να πείτε "ναι" στη σύσταση εξεταστικής επιτροπής.
(Χειροκροτήματα από την πτέρυγα της Νέας Δημοκρατίας)
(Στο σημείο αυτό ο Βουλευτής κ. Τζαμτζής καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής) 
ΠΡΟΕΔΡΕΥΩΝ (Κωνσταντίνος Βρεττός): Ο κ. Ανδρέας Λοβέρδος έχει το
λόγο.
ΑΝΔΡΕΑΣ ΛΟΒΕΡΔΟΣ: Κύριε Πρόεδρε, για όποιον είχε παρακολουθήσει τις δύο επερωτήσεις, που η Νέα Δημοκρατία είχε καταθέσει το Μάιο και τον Δεκέμβριο ή για όποιον είχε διαβάσει τα Πρακτικά και είχε δει εκεί τα στοιχεία, τα οποία τα αρμόδια Υπουργεία είχαν καταθέσει, θα ηχούσε παράδοξο πως η Νέα Δημοκρατία κλιμακώνει την προσπάθειά της, κλιμακώνει τον έλεγχό της και καταθέτει την πρόταση για τη σύσταση της εξεταστικής επιτροπής του άρθρου 144 του Κανονισμού της Βουλής.
Θα πρέπει κανείς να αναζητήσει σε εξωκοινοβουλευτικούς λόγους τα αίτια, τα οποία οδήγησαν την Αξιωματική Αντιπολίτευση, λίγες εβδομάδες μετά τις προτάσεις μομφής, μία δύο εβδομάδες μετά την πρόταση για την σύσταση επιτροπής για τη διατύπωση κατηγορίας κατά δύο Υπουργών, να
έρχεται να αλληθωρίζει κοιτώντας την ηγεσία του Υπουργείου Εσωτερικών και υπονοώντας όσα υπονοεί στην πρώτη παράγραφο της πρότασής της, όταν μιλάει για αλλοίωση και νόθευση του εκλογικού αποτελέσματος.
Η Νέα Δημοκρατία, κύριε Πρόεδρε, χωρίς να σέβεται όχι τα μαθηματικά, αλλά την αριθμητική, που έχει να κάνει με την καταγραφή της αναγνώρισης ιθαγένειας -διότι περί αυτού πρόκειται ούτε περί πολιτογράφησης πρόκειται ούτε περί κάποιας άλλης διαδικασίας- από τα έτη 1990 έως και 1999, τι θελει να πει; Θέλει να πει ότι η εφαρμογή της νομοθεσίας, που θεσπίστηκε το 1990-1993 -και αναφέρομαι στην σχετική κοινή υπουργική απόφαση του 1990 και στο ν. 2130/93- έγινε με τρόπο κομματικώς επιλεκτικό από την Κυβέρνηση του ΠΑΣΟΚ, και μαζί με τα κυκλώματα που
η Νέα Δημοκρατία υπαινίσσεται, των παράνομων διαβατηρίων ή τις ελληνοποιήσεις τύπου Μπαζάρεβιτς, κατά τη γνώμη της, συγκροτήθηκε απόπειρα νόθευσης του εκλογικού αποτελέσματος.
Και εδώ αναρωτιέται όποιος ξέρει λίγα νομικά, και στα έδρανα της Νέας Δημοκρατίας υπάρχουν πάρα πολλοί έγκριτοι νομικοί. 'Ολα αυτά, κύριοι Βουλευτές, έχουν να κάνουν με την αμφισβήτηση της νομιμότητας του αποτελέσματος. Γι' αυτό όμως μόνο ένα όργανο υπάρχει: Το Ανώτατο Ειδικό Δικαστήριο. Εκεί, κύριε Πρόεδρε, έχουν καταθέσει οι της Νέας Δημοκρατίας για δέκα περίπου περιφέρειες της χώρας δέκα ενστάσεις, που έχουν να κάνουν με το κύρος του εκλογικού αποτελέσματος. Πήραν δέκα αρνητικές εισηγήσεις και δεν πήγαν οι δικηγόροι τους να αμυνθούν για να υποστηρίξουν τις αιτιάσεις τους -εκεί όπου το συγκεκριμένο επιχείρημα έχει αξία και όχι η πολιτικολογία- και τα όσα υποστηρίζουν για τη νόθευση των αποτελεσμάτων. Και δεν στέκει το επιχείρημα ότι δεν διέθεταν στοιχεία τότε, διότι όλοι τους η επιχειρηματολογία στηρίζεται στις τρεις χιλιάδες διακόσιες είκοσι δύο περιπτώσεις -προβληματικών ως προς τη νομιμότητά τους, όχι όμως κατ' ανάγκη πλαστογραφημένων- αιτήσεων, που είχαν να κάνουν με ιθαγένεια παλινοστούντων - η οποία τελικώς αναγνωρίστηκε.

Ποιες τρεις χιλιάδες διακόσιες είκοσι δύο περιπτώσεις; Αυτές που το Σώμα Ελεγκτών Επιθεωρητών της Δημόσιας Διοίκησης, με εντολή του τότε Υπουργού κ. Παπαδόπουλου είχε εντοπίσει -με την έρευνα που είχε διεξάγει- και το σχετικό πόρισμα που κατέθεσε στην Υπουργό κυρία Παπανδρέου το 1999. Τα στοιχεία υπήρχαν λοιπόν πολύ προ των εκλογών και κανείς δεν καταλαβαίνει γιατί δεν στηρίχτηκαν σ' αυτά, για να υποστηρίξουν στο Ανώτατο Ειδικό Δικαστήριο την ακύρωση των εκλογών σε συγκεκριμένες περιφέρειες της χώρας, όπως ξεκίνησαν να κάνουν και ανέκρουσαν πρόμναν, όταν επ' αυτών των θεμάτων και ως προς τη δυνατότητα αν υπήρξε κάποια παρατυπία να 
νοθεί το αποτέλεσμα, το ανώτατο ειδικό δικαστήριο φάνηκε πως θα έπαιρνε αρνητικές αποφάσεις.
Είναι φανερό, ότι τα αίτια αυτής της πρακτικής της Νέας Δημοκρατίας
βρίσκονται έξω από την Αίθουσα. Θα έλεγε κανείς ότι μπορεί κανείς να τα καταλάβει εν όψει συνεδρίων ή ενόψη νέων σχηματισμών που θέλουν οι της Νέας Δημοκρατίας να τους καταστήσουν από αίρεση δική τους, αίρεση συνολικώς του πολιτικού συστήματος.
'Ομως, εμείς αυτήν την απόπειρα δεν πρόκειται να την παρακολουθήσουμε. Αθώα κελεύσματα του στυλ, ας κάνουμε μια έρευνα, να δούμε τι θα πει δεν μπορούμε να τα αποδεχθούμε. Το άρθρο 144 παράγραφος 1 του Κανονισμού της Βουλής, κύριε Πρόεδρε, επιβάλλει τη σύσταση εξεταστικής επιτροπής, όταν υπάρχει ειδικό και δημοσίου ενδιαφέροντος θέμα. Εδώ όμως υπάρχει μια γενικολογία και ειδικού μονοκομματικού συμφέροντος θέμα. Συνεπώς πανηγυρικά θα απορρίψουμε την πρόταση της
Νέας Δημοκρατίας.
(Χειροκροτήματα από την πτέρυγα του ΠΑΣΟΚ)
ΠΡΟΕΔΡΕΥΩΝ (Κωνσταντίνος Βρεττός): Ο κ. Λεονταρίδης έχει το λόγο. ΘΕΟΦΙΛΟΣ ΛΕΟΝΤΑΡΙΔΗΣ: Κύριε Πρόεδρε, με έντεχνο και επιστημονικό
τρόπο η Κυβέρνηση μεθόδευσε τη νόθευση των εκλογικών καταλόγων. 'Ενα νέφος αμφισβήτησης ακόμη σκεπάζει την ελληνική κοινωνία και πολλά ερωτηματικά για την ποιότητα της δημοκρατίας μας, τη στιγμή που παράνομες διαδικασίας αλλοιώνουν τη σύνθεση του εκλογικού σώματος.
Από το σύνολο των στοιχείων που περιέρχονται στο πόρισμα και
βασίζονται όλα σε επίσημα έγγραφα κρατικών αρχών προκύπτει ανεξέλεγκτη δημιουργία ειδικών εκλογικών καταλόγων, με αποτέλεσμα να εμφανίζονται όχι μόνο διπλοεγγραφές και διπλοψηφίες, αλλά και παράνομες εγγραφές.

Απαιτούνται, αγαπητοί κυρίες και κύριοι συνάδελφοι, επαρκείς
εξηγήσεις για τους λόγους εγγραφής στους ειδικούς καταλόγους τουλάχιστον διακοσίων χιλιάδων εκλογέων, η οποία δεν δικαιολογείται από την ισχύουσα νομοθεσία.
Θα σας καταθέσω στα Πρακτικά της Βουλής στοιχεία που μια μικρή έρευνα
που έκανα σε ένα δήμο του Νομού Σερρών και συγκεκριμένα στο εκλογικό
τμήμα 30 των γυναικών του δημοτικού διαμερίσματος Δάφνης, που οι παρακάτω αναγραφόμενες γυναίκες ενώ στο βιβλίο πρωτοκόλλου ψηφοφορίας φαίνεται να έχουν ψηφίσει, στους εκλογικούς καταλόγους του ανωτέρω τμήματος δεν είναι καθόλου εγγεγραμμένες.
Για τις ελληνοποιήσεις κανείς σήμερα δεν γνωρίζει τον ακριβή αριθμό των παλιννοστησάντων και των ελληνοποιηθέντων. Δεν δίστασαν οι υπηρεσίες να ελληνοποιήσουν άτομα πάσης εθνικότητος, που προφανώς καμία σχέση με ελληνική καταγωγή δεν είχαν.
Με συνοπτικές διαδικασίες και με κυβερνητική ανοχή και κάλυψη χορηγήθηκε σε χιλιάδες άτομα που εισήλθαν στη χώρα η ελληνική ιθαγένεια. Επίσημα έγγραφα του Υπουργείου Εξωτερικών, πρεσβειών και προξενικών αρχών μιλούν για κυκλώματα αγοραπωλησίας, νόθευσης πιστοποιητικών για
βιομηχανία έκδοσης διαβατηρίων και για μεγάλες μαφίες που εκβιάζουν και απειλούν υπαλλήλους.
Από δειγματοληπτικό έλεγχο σχετικών φακέλων προκύπτει ότι ούτε
στοιχειωδώς δεν καλύπτονται οι απαιτούμενες προϋποθέσεις για τις περισσότερες αν όχι για όλες τις ελληνοποιήσεις. Σήμερα, όμως, είναι πλέον βέβαιο ότι αυτές οι διαδικασίες ούτε στοιχειωδώς τηρήθηκαν, με αποτελέσματα να ελληνοποιηθούν άρον άρον δεκάδες χιλιάδες άτομα με μοναδικό στόχο να αποκτήσουν εκλογικό δικαίωμα για να τους οικειοποιηθεί το ΠΑ.ΣΟ.Κ. με κάθε τρόπο, θεμιτό ή αθέμιτο, με παροχές, υποσχέσεις ή διάφορες έλλες μορφές εξάρτησης. Μια προσεκτική ανάγνωση των εγγράφων που εμπεριέχονται στο πόρισμα πείθει απόλυτα ότι η πολιτεία ήξερε και όφειλε να ξέρει και για το πλήθος των πλαστών στοιχείων και για τις
αγοραπωλησίες και για τις πλαστογραφίες και για τα διπλά διαβατήρια και για όλες τις άλλες μεθοδεύσεις για παράνομες κινήσεις και ενέργειες. 'Ομως στην ουσία απέναντι όλων αυτών εθελοτυφλεί και κωφεύει. Τα ντοκουμέντα του φακέλου στοιχειοθετούν τη βεβαιότητα ότι πολύ μεγάλος αριθμός ελληνοποιήσεων στηρίχθηκε σε ψευδή ή πλαστά ή ελλειπή δικαιολογητικά. Τόσος, λοιπόν, ευτελισμός υπάρχει στην ουσία της

ελληνικής ιθαγένειας; Η απόκτηση όμως της ελληνικής ιθαγένειας δεν είναι απλά μια ανώδυνη αναγνωριστική πράξη, αλλά έχει αναπόφευκτα πολλά συνακόλουθα σύγχυση της ελληνικής κοινωνίας, διαβατήριο, ταυτότητα, εκλογικό δικαίωμα και άλλα, αυτά τα αντιπαρερχόμαστε τόσο εύκολα χωρίς καμιά συνέπεια;
Κυρίες και κύριοι συνάδελφοι, δεν πρέπει να μείνουμε όλοι εμείς
απαθείς σ'αυτά τα νοσηρά φαινόμενα, που δηλητηριάζουν τη δημοκρατία μας. Είναι υποχρέωση ολόκληρου του Κοινοβουλίου να πάρει αποτελεσματικές πρωτοβουλίες. Η χώρα μας δεν πρέπει να είναι ξέφραγο αμπέλι, αλλά να ληφθούν όλα τα κατάλληλα μέτρα, ώστε και τα φαινόμενα αυτά να μην επαναληφθούν στο μέλλον και τα αποτελέσματα των παρανομιών, που έχουν γίνει μέχρι σήμερα να εξαλειφθούν.
ΠΡΟΕΔΡΕΥΩΝ (Κωνσταντίνος Βρεττός): Ο κ.Τσουκάτος έχει το λόγο.
ΘΕΟΔΩΡΟΣ ΤΣΟΥΚΑΤΟΣ: Κήριε Πρόεδρε, κύριοι συνάδελφοι, στη σημερινή συζήτηση φάνηκε η Νέα Δημοκρατία με δύο τακτικές. Ακούγοντας τον πρώτο εισηγητή, τον κ. Θεόδωρο Αναγνωστόπουλο, έναν έμπειρο κοινοβουλευτικό γλυκύτατο, πίστευε κανείς ότι άκουγε για κάποιο αστυνομικό δελτίο με δύο-τρεις παράνομους που ο κ. Χρυσοχοϊδης θα έστελνε κάποιον να τους συλλάβει και να τελειώσει το ζήτημα.
'Ηρθε όμως ο κ. Καραμανλής, ο Αρχηγός της Νέας Δημοκρατίας,
πραγματικά για να εκφράσει και τη σκληρή γραμμή του κόμματός του και να δώσει το περίγραμμα αυτής της πρότασης. Είναι η αμφισβήτηση του εκλογικού αποτελέσματος. Πλήρης αμφισβήτηση του εκλογικού αποτελέσματος, κραυγές, απαράδεκτους χαρακτηρισμούς, για τη Βουλή και για τη νόμιμη Κυβέρνηση αυτής της χώρας.
"Προστάτες πασών των μαφιών", είπε ο κ. Καραμανλής. 'Ελεος, κύριε Καραμανλή. Δεν σας τιμούν αυτές οι εκφράσεις να ακούγονται μέσα στο Κοινοβούλιο. Θα μπορούσαμε και εμείς να διακόψουμε τον κ. Καραμανλή, να τον αποδοκιμάσουμε με φωνές, να δημιουργήσουμε πρόβλημα. Αλλά εμείς τιμούμε το Κοινοβούλιο, το θεωρούμε χώρο διαλόγου και επιχειρημάτων, ενώ
εσείς δεν έχετε επιχειρήματα, γι'αυτό καταφεύγετε σε τέτοιες εκφράσεις. Με έκπληξη παρακολουθεί και ο λαός και εμείς εδώ, την τακτική της
Νέας Δημοκρατίας, τις κραυγές για δήθεν παρανομίες, διαφθορά, για το νόθο αποτέλεσμα στις εκλογές του Απριλίου. Και όλα αυτά θυμίζουν στο λαό "φωνάζει ο κλέφτης για να φοβηθεί ο νοικοκύρης". Και συγκεκριμένα τι εννοώ:
Στις εκλογές του Απριλίου του 2000, με βάση το ν. 2429/96, άρθρο 11, το ανώτατο ύψος των εκλογικών δαπανών του κάθε κόμματος είναι τέσσερα δισεκατομμύρια τριακόσια ογδόντα εκατομμύρια (4.380.000.000) δραχμές. Και αυτό βγαίνει το 40% της συνολικής τελευταίας επιχορήγησης που είναι δέκα δισεκατομμύρια εννιακόσια πενήντα εκατομμύρια (10.950.000.000) δραχμές. Πόσα χάλασε το ΠΑ.ΣΟ.Κ, κύριοι, σ'αυτές τις εκλογές; Γιατί ο

κ. Καραμανλής είπε ότι το ΠΑ.ΣΟ.Κ. χάλασε δισεκατομμύρια, τρύπες και ούτω καθ'εξής.
Θα το καταθέσω στα Πρακτικά της Βουλής με βάση και τον έλεγχο των
ορκωτών λογιστών, τη δημοσίευση δηλαδή σε όλο τον Τύπο. Χάλασε
τέσσερα δισεκατομμύρια τριακόσια εξήντα οκτώ εκατομμύρια (4.368.000.000). Πόσα χάλασε η Νέα Δημοκρατία; Με έγγραφο της Νέας Δημοκρατίας που έχει δημοσιευθεί σε όλες τις εφημερίδες, το έχουν ελέγξει οι ορκωτοί λογιστές, χάλασε πέντε δισεκατομμύρια διακόσια εξήντα πέντε εκατομμύρια (5.265.000.000) που μαζί με τα διακόσια εκατομμύρια (200.000.000)
δραχμές, που υπάρχει αστεράκι από τους ορκωτούς λογιστές, γίνονται

πέντε δισεκατομμύρια τετρακόσια εξήντα πέντε εκατομμύρια (5.465.000.000) δραχμές. Και η Νέα Δημοκρατία παρ' όλο που κραυγάζει καταγγέλλει για παρανομίες, παραβίασε το νόμο κατά ένα δισεκατομμύριο. Φανταστείτε ποιες είναι οι μαύρες τρύπες. Η μοναδική μαύρη τρύπα, που υπάρχει σε σχέση με το αποτέλεσμα των εκλογών του Απριλίου είναι η μαύρη τρύπα με τα οικονομικά της Νέας Δημοκρατίας.
Φανταστείτε αν ένας πολίτης παραβίαζε το νόμο κατά ένα δισεκατομμύριο! Εδώ πέντε χιλιάδες χρωστάει και τον οδηγούμε στα δικαστήρια. Είναι δυνατόν το κόμμα της Αξιωματικής Αντιπολίτευσης να κινείται έξω από τα όρια του νόμου και να παραβιάζει την εκλογική νομοθεσία; Και να έρχεται εδώ να καταγγέλλει και να ζητάει εξεταστικές επιτροπές;
Eίναι δυνατόν ο ελληνικός λαός να εμπιστευθεί τις τύχες σε αυτό το κόμμα, που πραγματικά δεν μπορεί ούτε να βάλει τάξη στα οικονομικά του; 
Κύριοι της Νέας Δημοκρατίας, οι 'Ελληνες πολίτες ζητούν εξηγήσεις
γι'αυτά τα πράγματα. Ζητούν να απολογηθείτε γι'αυτά τα συγκεκριμένα που, με βάση τα έγγραφά σας,υπάρχουν. Και γι'αυτό τονίζω ότι φωνάζει ο κλέφτης. Και αυτό είναι πλέον η παροιμία που πρέπει να ακουστεί στην Αίθουσα: "Φωνάζει ο κλέφτης για να φοβηθεί ο νοικοκύρης".
ΔΗΜΗΤΡΙΟΣ ΣΙΟΥΦΑΣ: Για μας μιλάτε;
ΘΕΟΔΩΡΟΣ ΤΣΟΥΚΑΤΟΣ: Οι 'Ελληνες πολίτες στις εκλογές του Απριλίου ψήφισαν. Και ψήφισαν το ΠΑ.ΣΟ.Κ. για κυβέρνηση. Και το ψήφισαν βάσει της θέσης του, το πρόγραμμά του, το όραμά του και το συγκεκριμένο έργο. Η Νέα Δημοκρατία ακόμα βρίσκεται ή στο ισοδύναμο αποτέλεσμα ή φαντάζεται ότι θα γυρίσουμε πίσω για να ξανακερδίσει αυτές τις εκλογές μεταξύ 7mm - 9 mm πριν ανακοινωθούν τα αποτελέσματα. Αυτά δεν γίνονται και πιστεύω ότι πρέπει να προχωρήσουμε προς τα μπροστά. Ευχαριστώ.
(Χειροκροτήματα από την πτέρυγα του ΠΑ.ΣΟ.Κ.)
(Στο σημείο αυτό ο Βουλευτής κ. Θ. Τσουκάτος καταθέτει για τα
Πρακτικά τα προναφερθέντα έγγραφα τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
ΔΗΜΗΤΡΙΟΣ ΣΙΟΥΦΑΣ: Κύριε Πρόεδρε, επειδή προϊστασθε της επιτροπής για τα οικονομικά των κομμάτων πρέπει να δώσετε μία απάντηση.
ΠΡΟΕΔΡΕΥΩΝ (Κωνσταντίνος Βρεττός): Βεβαίως θα δώσω μία απάντηση.
(Θόρυβος στην Αίθουσα)
ΔΗΜΗΤΡΙΟΣ ΣΙΟΥΦΑΣ: Διότι, κύριε Τσουκάτο, αν επιθυμείτε να δώσετε εξετάσεις αφοσίωσης στον Υπουργό και στην ηγετική ομάδα, για να σας ξαναπάρουν πίσω.
ΠΡΟΕΔΡΕΥΩΝ (Κωνσταντίνος Βρεττός): Καθίστε κάτω, κύριε Σιούφα και
εσείς κύριε Τσουκάτο!
ΔΗΜΗΤΡΙΟΣ ΣΙΟΥΦΑΣ:.. να δώσετε την απάντηση που οφείλετε, κύριε
Πρόεδρε.
ΠΡΟΕΔΡΕΥΩΝ (Κωνσταντίνος Βρεττός): Αυτά τα οποία έδωσε ο κ.
Τσουκάτος, προφανώς είναι οι δημοσιεύσεις που έκαναν τα κόμματα. Δεν είναι αποτελέσματα ορκωτών λογιστών, είναι δημοσιεύσεις των κομμάτων. Συνεπώς είχε δικαίωμα να το κάνει αυτό.
ΔΗΜΗΤΡΙΟΣ ΣΙΟΥΦΑΣ: Να απαντήσετε ότι δεν έχει δοθεί ακόμη από την
επιτροπή σας ο έλεγχος και το πόρισμα ελέγχου.
Βιάζεστε, κύριε Τσουκάτο.
(Θόρυβος στην Αίθουσα)
ΘΕΟΔΩΡΟΣ ΤΣΟΥΚΑΤΟΣ: Τα διακόσια εκατομμύρια (20.000.000) με αστεράκι...
ΠΡΟΕΔΡΕΥΩΝ (Κωνσταντίνος Βρεττός): Σας παρακαλώ! Δεν υπάρχει αστεράκι από ορκωτούς λογιστές αφού δεν έχει δημοσιευθεί το πόρισμα της αρμόδιας επιτροπής. Δημοσιεύματα υπάρχουν και έχετε δικαίωμα να τα εμφανίζετε. 
ΔΗΜΗΤΡΙΟΣ ΣΙΟΥΦΑΣ: Είσαστε μέσα στην ελληνική Βουλή και όχι στη
Χαριλάου Τρικούπη, κύριε Τσουκάτο. Να είστε περισσότερο σεμνός.
ΘΕΟΔΩΡΟΣ ΤΣΟΥΚΑΤΟΣ: Η Νέα Δημοκρατία δημοσίευσε τα έξοδα!
ΠΡΟΕΔΡΕΥΩΝ (Κωνσταντίνος Βρεττός): Σας παρακαλώ!
ΔΗΜΗΤΡΙΟΣ ΣΙΟΥΦΑΣ: Την απάντηση σας την έδωσε ο Προεδρεύων.
ΘΕΟΔΩΡΟΣ ΤΣΟΥΚΑΤΟΣ: Το διαψεύδετε;
ΠΡΟΕΔΡΕΥΩΝ (Κωνσταντίνος Βρεττός): Καθίστε κάτω και οι δύο. ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Μαζευτείτε λιγάκι, κύριε Τσουκάτο,
μαζευτείτε!.
Και λίγη σεμνότης δεν βλάπτει, κύριε Πρόεδρε, για τους νέους
Βουλευτές.
ΠΡΟΕΔΡΕΥΩΝ (Κωνσταντίνος Βρεττός): Το πόρισμα για τα οικονομικά των
κομμάτων δεν έχει ακόμα εκδοθεί.
Ο επόμενος ομιλητής είναι ο κ. Τσιπλάκης.
Ορίστε, κύριε συνάδελφε, έχετε το λόγο.
(Στο σημείο αυτό την Προεδρική 'Εδρα καταλαμβάνει η Δ' Αντιπρόεδρος
της Βουλής κ. ΑΝΝΑ ΜΠΕΝΑΚΗ-ΨΑΡΟΥΔΑ)
ΚΩΝΣΤΑΝΤΙΝΟΣ ΤΣΙΠΛΑΚΗΣ: Κυρίες και κύριοι συνάδελφοι, συνεχίζοντας θα σας έλεγα ότι οι εξετάσεις νομιμοφροσύνης του κ. Τσουκάτου είναι ανεπιτυχείς. Και κυρίως, διότι όχι μόνο ο ίδιος -και πιστέψτε, μετά λόγου γνώσεως το επικαλούμαι- φαίνεται ότι δεν γνωρίζει πως ο αυτοέλεγχος στον πολιτικό λόγο είναι αυτός ο οποίος προσδίδει βασιμότητα και εγκυρότητα. Και εκείνο για το οποίο διαχρονικά αγωνίζεται η Νέα Δημοκρατία είναι να υπάρχει πολιτικός λόγος με επιχειρηματολογία, αυθεντικός, συγκεκριμένος μέσα στα όρια της νομικής και ηθικής τάξης. Και αυτές είναι αρχές που διαχρονικά η Νέα Δημοκρατία τις επικαλείται και στην πράξη αποδεικνύει ότι τις τηρεί. Και για άλλη μια φορά με το συγκεκριμένο ζήτημα που συζητάμε, σας λέμε ότι ερχόμαστε εμπεριστατωμένα, αιτιολογημένα, συγκεκριμένα, συγκροτημένα με συνέπεια, με αυτοσυγκράτηση, με ήθος, με συγκεκριμένο ύφος που τιμά τη Νέα Δημοκρατία διαχρονικά, ερχόμαστε και σας λέμε ότι πρέπει να συσταθεί εξεταστική επιτροπή.
Εξεταστική επιτροπή επί τη βάσει συγκεκριμένων επικαλούμενων εγγράφων του δημοσίου και επισήμων στοιχείων, τα οποία ...
ΠΡΟΕΔΡΕΥΟΥΣΑ ('Αννα Μπενάκη-Ψαρούδα): Προς το Προεδρείο ν' απευθύνεστε, κύριε Τσιπλάκη.
ΚΩΝΣΤΑΝΤΙΝΟΣ ΤΣΙΠΛΑΚΗΣ: Μάλιστα, κυρία Πρόεδρε.
Θα σας έλεγα, λοιπόν, τη διαχρονικής αξίας ρήση ότι μπορεί λίγους
να γελάτε για πολύ, πολλούς για λίγο, όχι όμως και τους περισσοτέρους σε μια δημοκρατία για πάντα. Και να είστε βέβαιοι ότι η εκάστοτε υπάρχουσα πλειοψηφία μπορεί ν' αποτυπώνει την άποψη του λαού σε μια συγκεκριμένη χρονική στιγμή, δεν είναι όμως αυθεντικό διαχρονικά κριτήριο για να το επικαλείστε και να καλύπτετε με εγκυρότητα τις κατά καιρούς πράξεις σας. 
Είμαι πολύ συγκεκριμένος: Η Νέα Δημοκρατία πιστεύει και το απέδειξε
και το βράδυ των εκλογών ότι ένα από τα μελανότερα μεταπολιτευτικά πολιτικά ζητήματα ήταν το ζήτημα των συγκεκριμένων εκλογών, που έγιναν υπό συγκεκριμένες προϋποθέσεις. Κι έρχεται αυτήν τη στιγμή και σας λέει συγκεκριμένα με βάση αυτά τα στοιχεία ότι πρέπει να κάνουμε έλεγχο. Και αν θέλετε, η συγκεκριμένη άποψη -η οποία πρέπει να είναι και μέσα στη νομική τάξη- από μέρους σας εκφραζομένη θα πρέπει να είναι ότι δεν έχουμε να φοβηθούμε τίποτα. Από κοινού θ' αντιμετωπίσουμε αυτά τα συγκεκριμένα ζητήματα και θα καταλήξουμε κάπου. Και αν υπάρχουν παρανομίες, παρατυπίες κλπ. στα πλαίσια μάλιστα και του νόμου 2623 που κάνουμε ανασύνταξη εκλογικών καταλόγων, τότε θα συμπράξουμε για να υπάρξει και διαγραφή όλων εκείνων των ελληνοποιηθέντων με ελλιπή στοιχεία για να μπορέσει να
υπάρξει κάποτε ομαλή δημοκρατική ζωή υπό την έννοια ότι κοινά μπορούμε όλοι να συμφωνήσουμε.
Και σας λέω πιο συγκεκριμένα: Αυτή η υπουργική απόφαση, η 27455, αν
δεν κάνω λάθος, δεν έχει προσέξει κανείς ότι είναι απόφαση επί Οικουμενικής Κυβέρνησης. Και ήλθε μετά από τρία χρόνια η Νέα Δημοκρατία με συγκεκριμένο νόμο, τον 2130 του 1993, και λίγο-πολύ αποτύπωσε αυτά που 
κοινά τα πολιτικά κόμματα είχαν εκφράσει σ' αυτήν την υπουργική απόφαση. Και τι απεδείχθη από κει και πέρα; Γιατί εμείς δεν επικαλούμεθα ότι εσείς έχετε το στρατηγικό σχεδιασμό να γίνουν όλα αυτά, τα οποία γίνονται. Επικαλούμεθα απλά ότι σε μια διαμορφωθείσα κατάσταση εσείς συντείνατε ακόμη περισσότερο. Και σας λέω κάτι πολύ απλό: Από το 1994 δεχθήκατε ότι το πρόβλημα των παράνομων ελληνοποιήσεων έχει φτάσει στα άκρα. Από το

1994 μέχρι τις εκλογές του 2000 δεν έχετε προβεί σε καμία συγκεκριμένη πράξη.
Και θα σας έλεγα και κάτι άλλο: Αυτά τα επικληθέντα, από πλευράς κ. Ακριβάκη, περί υπεύθυνων δηλώσεων που κατά παρέκκλιση μπορούν να γίνουν δεκτές, δεν υποδηλώνουν ότι αυτός ο οποίος κρίνει, διαπιστώνει, αναγνωρίζει, αν θέλετε ασκεί οιονεί δικαιοδοτική κρίση, απαρέγκλιτα, δέσμια πρέπει ν' αποδεχθεί ως βάσιμο το περιεχόμενο των συγκεκριμένων 
δηλώσεων. 'Ισα-ίσα συνεκτιμωμένων πολλών στοιχείων θα καταλήξουμε σ' ένα συγκεκριμένο αποτέλεσμα. Διαπιστώσαμε, λοιπόν, στη διαδρομή του χρόνου αυτήν την καταχρηστική, τη χαλαρή εφαρμογή του συγκεκριμένου νομικού πλαισίου, που επαναλαμβάνω ότι σε μεγαλείο αποτυπώθηκε μετά το 1993. 'Ηταν γνωστό σε σας και προκύπτει από επίσημες δηλώσεις.
Και για να τελειώνω λέω ότι το πρόβλημα είναι υπαρκτό, διότι
προκύπτει από επίσημες, συγκεκριμένες δηλώσεις δικές σας, των αρμοδίων Υπουργείων και προεκλογικές και μετεκλογικές. Και αναρωτηθείτε, γιατί αυτό είναι το βασικό, το κομβικό σημείο: Γιατί βγήκε το Νοέμβριο του 1999 αυτή η έκτακτη εξαιρετικώς επείγουσα απόφαση του κυρίου Υπουργού για κατ' εξαίρεση αποδοχή συγκεκριμένων στοιχείων; Και ύστερα γιατί κυκλοφόρησαν αυτά τα πολύγλωσσα προεκλογικά κείμενα;
Γνωρίζατε, λοιπόν, όχι μόνο τη συγκεκριμένη κατάσταση, αλλά συντείνατε στο να διευρυνθεί αυτή η κατάσταση. Φθάσατε λίγο-πολύ μέχρι το σημείο να λέτε ότι όσοι τυχόν ψηφίσουν τη Νέα Δημοκρατία θα έχουν αφαίρεση όλων αυτών των συγκεκριμένων πλεονεκτημάτων που ήδη μέχρι τότε ενδεχομένως είχατε δώσει, αλλά και υποσχόσασταν να δώσετε στο μέλλον. 
Θέλω να σας πω συγκεκριμένα -γιατί είμαι και από ακριτικό νομό- ότι
πρέπει επιτέλους να ευαισθητοποιηθείτε. Είναι πολύ σοβαρό ζήτημα, εθνικής σημασίας, εθνικής αξίας. Και σας το λέω με πόνο ψυχής.
(Στο σημείο αυτό κτυπάει το κουδούνι λήξεως του χρόνου ομιλίας του
κυρίου Βουλευτή)
Τελειώνω, κυρία Πρόεδρε.
Είμαι από τον ακριτικό Νομό Σερρών. Από επίσημα στοιχεία προκύπτει ότι στη βόρειο Ελλάδα το 70% των παρανόμως ελληνοποιηθέντων κατοικεί στη βόρειο Ελλάδα. Αντιληφθείτε τι μπορεί να σημαίνει αυτό.
Γι' αυτό, λοιπόν, ζητούμε ως πράξη ύστατης ευαισθησίας και, αν θέλετε, συμβολής στην ομαλή δημοκρατική ζωή ν' αποδεχθείτε αυτήν τη σύσταση εξεταστικής επιτροπής, διότι αυτός ο οποίος θεωρεί ότι είναι νομότυπος, ότι δεν έχει κανένα πρόβλημα, ότι ενδεχομένως άσκησε τον εποπτικό ρόλο που έπρεπε ν' ασκήσει έναντι δημοσίων λειτουργών μπορεί, όταν αυτά αποτελέσουν αντικείμενο εξετάσεως, να είναι ήσυχος διότι θ' αποδειχθούν.
Ευχαριστώ πολύ.
(Χειροκροτήματα από την πτέρυγα της Νέας Δημοκρατίας) ΠΡΟΕΔΡΕΥΟΥΣΑ ('Αννα Μπενάκη-Ψαρούδα): Ο κ. Κουρουμπλής έχει το λόγο.
Απών.
Ο κ. Βαρδίκος έχει το λόγο.
ΠΥΘΑΓΟΡΑΣ ΒΑΡΔΙΚΟΣ: Δεν ενοχλούμαι και δεν θλίβομαι απόψε που σαν
ΠΑ.ΣΟ.Κ. κατηγορούμαι για νοθεία. Ενοχλούμαι και θλίβομαι που σαν 'Ελληνας βλέπω συμπατριώτες μου να παρουσιάζονται σε τέτοια επίπεδα ευτελισμού και αθλιότητας, ώστε να δέχονται να ανταλάξουν την ψήφο τους με ένα σάντουιτς.
Προφανώς η Νέα Δημοκρατία δεν αναφέρεται στις τριάντα, σαράντα, άντε εκατό, περιπτώσεις παράνομων ή κακοποιών που κατάφεραν, εξαπατώντας ή δωροδοκώντας, να πάρουν ελληνική ιθαγένεια. 'Αλλωστε, αυτές οι υποθέσεις, μέχρι στιγμής τετρακόσιες πενήντα, έχουν ανακληθεί και οι υπεύθυνοι έχουν
σταλεί στον εισαγγελέα.
Αναφέρομαι στις περίπου εκατό χιλιάδες των συμπατριωτών μας που πήραν την ελληνική ιθαγένεια τα δώδεκα τελευταία χρόνια και πιο πολύ σε συγκεκριμένους τριάντα πέντε χιλιάδες από αυτούς. Είναι αυτοί οι οποίοι βιώνουν, αυτοί οι οποίοι εκπροσωπούν το σύγχρονο ελληνικό προσφυγικό πρόβλημα με το οποίο έχει ασχοληθεί και η Νέα Δημοκρατία, η οποία μάλιστα ασχολήθηκε με έναν τρόπο που βρίσκεται πιο κοντά προς παράνομες ελληνοποιήσεις.
Διότι είναι γνωστό πως το ΠΑ.ΣΟ.Κ. το 1995 στην Τσετσενία τους
περίπου δυόμισι χιλιάδες συμπατριώτες μας που κινδύνευαν δεν τους έφερε στην Ελλάδα, αλλά τους πήγε σε ασφαλή περιοχή πιο νότια, κοντά στη Σταυρούπολη, στο Γκρετσίσκαγε, το ελληνικό χωριό. Ενώ η Νέα Δημοκρατία, σε παρόμοιες περιπτώσεις, τους έφερε -σωστά αν θέλετε και αυτή- άρον άρον στην Ελλάδα, όπως το 1992 από τον Ναγκόρνο και το 1993 από την Απχαζία. Και τους έφερε χωρίς να τηρηθούν οι τυπικές διαδικασίες και τους έκανε 'Ελληνες επίσης χωρίς να τηρηθούν οι τυπικές διαδικασίες, άρα παράνομα. 
Ποια είναι η ουσία της πρότασης της Νέας Δημοκρατίας που ορισμένες
φορές, όσες στριμώχθηκε απόψε σε αυτήν την Αίθουσα, την απαρνήθηκε;
'Οτι τριάντα πέντε χιλιάδες -αυτό το νούμερο είναι σημαδιακό-ελληνοποιημένοι παράνομα, ψήφισαν ΠΑ.ΣΟ.Κ. και έβγαλαν το ΠΑ.ΣΟ.Κ. κυβέρνηση, ενώ αν ψήφιζαν τη Νέα Δημοκρατία θα έβγαινε η Νέα Δημοκρατία κυβέρνηση. Αυτό μας λέει απόψε. Τώρα, πως ξέρει ότι αυτοί οι τριάντα πέντε χιλιάδες των ψηφοφόρων ψήφισαν όλοι ΠΑ.ΣΟ.Κ. ή πως ξέρει ότι αυτοί οι τριάντα πέντε χιλιάδες των ψηφοφόρων θα ψήφιζαν όλοι Νέα Δημοκρατία, αυτό δεν μας το είπε. Εάν, όμως, μας το πει κάποτε, θα αποτελεί ιδιαίτερο ενδιαφέρον για τις πιθανότητες. Και αναφέρομαι στις πιθανότητες στατιστική σαν κλάδο των μαθηματικών.
Λυπάμαι που νέος Βουλευτής, δέκα μήνες τώρα, σε αυτήν την Αίθουσα,
δεν έχω ακούσει τίποτα να γίνεται για τους ανθρώπους αυτούς, τους συμπατριώτες μας, καμιά συζήτηση, καμιά απόφαση που θα μπορούσε να δώσει λύση στα πραγματικά τους προβλήματα. Γιατί οι συμπατριώτες μας αυτοί έχουν πολλά και σοβαρά προβλήματα. Και πιστεύω ειλικρινά πως απόψε έχουμε χάσει τον καιρό μας συζητώντας μία πρόταση που, επιτρέψτε μου να πω, στερείται σοβαρότητας.
(Χειροκροτήματα από την πτέρυγα του ΠΑ.ΣΟ.Κ.)
ΠΡΟΕΔΡΕΥΟΥΣΑ ('Αννα Μπενάκη-Ψαρούδα): Η κα Φουντουκίδου έχει το λόγο. ΠΑΡΘΕΝΑ ΦΟΥΝΤΟΥΚΙΔΟΥ: Κυρίες και κύριοι συνάδελφοι, πιστεύω και
υποστηρίζω ότι κόμματα και Βουλευτές είναι τείχος αδιαπέραστο, ανυποχώρητοι και ασυμβίβαστοι όταν καλούνται να προστατεύσουν τη λειτουργία της δημοκρατίας, την εθνική ασφάλεια, την ελληνική κοινωνία.
Η έννοια της κομματικής πειθαρχίας, κυρίες και κύριοι συνάδελφοι, και της κομματικής αλληλεγγύης, ασφαλώς και δεν έχουν θέση σε τέτοια μεγάλα πράγματα. Και σήμερα καλούμαστε να το αποδείξουμε. Μόνο που φοβάμαι ότι η άποψή μου αυτή τίθεται σε ψηφοφορία.
Η σημερινή συζήτηση ανέδειξε τις κακοδαιμονίες και τα κενά της
Δημόσιας Διοίκησης. Ανέδειξε όμως και παραδείγματα δημοσίων υπαλλήλων που μέσα από το ίδιο σύστημα όρθωσαν φωνή, ακόμα αντιτάχθηκαν στους ανωτέρους και βγήκαν στο φως της δημοσιότητας οι παρανομίες. Τα παραδείγματα αυτά οφείλουμε να τα εξάρουμε. Οφείλουμε να δώσουμε μια απάντηση στα ερωτήματα που δημιουργούνται, κυρίες και κύριοι συνάδελφοι, στο τεράστιο γιατί, όταν στο φόρτο των καταγγελιών από πρεσβείες, προξενεία, ειδικό ληξιαρχείο, υπαλλήλων των Υπουργείων Εσωτερικών και Δημόσιας Τάξης, που από το 1994 συμπληρώνουν τόμους ολόκληρους, προστίθενται και πληθώρα δημοσιευμάτων του Τύπου με περιπτώσεις παράνομων ελληνοποιήσεων που βγάζουν μάτι; 'Οταν πολίτες ευαισθητοποιούνται και ανησυχούν, όταν προκαλούνται παρεμβάσεις των εισαγγελέων, η επίσημη πολιτεία όχι απλώς αδιαφορεί, αλλά και όσες φορές παρενέβη, το έκανε για ελαστικότερες ρυθμίσεις.

Συστήνουν το 1997 μεταβατικά κλιμάκια στην Ελλάδα και στη Κύπρο. Καταργούν το 1999 τις ταυτότητες και τις άδειες παραμονής, καθώς και τον
έλεγχο των στοιχείων από το ΥΠΕΣΔΔΑ. Καταγγέλουμε το έγγραφο που απέστειλε το Υπουργείο Εσωτερικών και καταργεί τη σφραγίδα της Χάγης το 1999, την οποία αντικαθιστά με απλή θεώρηση. Οι λόγοι που επικαλείται ο κ. Φλωρίδης είναι αστείοι: Χρηστή διοίκηση και εμπιστοσύνη του πολίτη στο κράτος.
Ο ίδιος ο Υπουργός εμπλέκεται στην υπόθεση Μπαζάρεβιτς. Με είκοσι
χιλιάδες δολάρια χωρίς να υποβάλει αίτηση, χωρίς να εμφανιστεί, με μια σειρά παράνομων πράξεων και παραλείψεων, τελικώς παίρνει το ελληνικό διαβατήριο. Ο δε φάκελός του εθεωρήθη πλήρης και όχι ελλιπής με εντολή του κυρίου Υπουργού, όπως συνάγεται από έγγραφο του Υπουργείου Εσωτερικών.
Θα μπορούσαμε παρ' όλα αυτά να ξεπεράσουμε, κύριοι συνάδελφοι, το γεγονός ότι παράνομα δόθηκε η ελληνική ιθαγένεια στους εγκατεστημένους ομογενείς ή μη στην Κύπρο, που ξεπερνούν τους δεκαπέντε χιλιάδες. Το γεγονός ότι μεταφέρθηκαν με μισθωμένα από το ΠΑΣΟΚ αεροπλάνα στις εκλογές για να ψηφίσουν, το γεγονός ότι τους επισκέφθηκαν στελέχη της Κυβέρνησης και του ΕΥΑΠΟΕ, απειλώντας ότι η Νέα Δημοκρατία θα τους διώξει. Δεν μπορούμε όμως να ξεπεράσουμε το γεγονός ότι επιστρατεύτηκαν δύο κατ'εξοχήν εμπλεκόμενα στο σύστημα ανώτερα διπλωματικά στελέχη, ο κ. Ροδουσάκης πρέσβης και ο κ. Καλαβρέζος πρόξενος στην πρεσβεία της Μόσχας, στην αμαρτωλή εποχή και με την ΕΔΕ σε εξέλιξη, αποσπώνται και οι δύο στην Κύπρο όπου διεκπεραιώνουν τις ελληνοποιήσεις. Ο κ. Καλαβρέζος απεσπάσθη για λίγο καιρό στο Υπουργείο Μακεδονίας-Θράκης όπου έγιναν την περίοδο αυτή μαζικές αναγνωρίσεις ιθαγενειών.
Σήμερα ποια είναι η εξέλιξή τους; Ο μεν πρώτος στη διεύθυνση ελληνοτουρκικών του ΥΠΕΞ, ο δε δεύτερος στη Μόνιμη Αντιπροσωπεία του ΟΗΕ στη Νέα Υόρκη, ως αναγνώριση άραγε υπηρεσιών; Εύλογα ο καθένας μας θα αναρωτιέται. Και όσο ξετυλίγεται το κουβάρι φθάνουμε στις εκλογές, εκλογές που για πρώτη φορά μετά από δεκαετίες αμφισβητήθηκαν από τον ίδιο το λαό. Ζωντανές εικόνες και μαρτυρίες στις κάμερες. Ερωτήματα που άπτονται της νόθευσης της βούλησής του. Αποδείξεις που και αν δεν είναι αρκετές, λόγω αντικειμενικών δυσκολιών στις έρευνες, να ανατρέψουν το εκλογικό αποτέλεσμα, ρίχνουν, κυρίες και κύριοι συνάδελφοι, σκιά στο δημοκρατικό μας πολίτευμα και στο δημόσιο βίο της χώρας.
Ο λαός απαιτεί σαφείς απαντήσεις και βλέπετε ότι τα αντανακλαστικά
του λειτουργούν με υγιείς αντιδράσεις. Μην τα εξουδετερώσει η ατολμία και η κακώς εννοούμενη κομματική πειθαρχία.
Οι καταγγελίες για πρώην πράκτορες της KGB και συμμορίες μαφιόζων,
που εξυπηρετήθηκαν από το σύστημα και την ανοχή των υπευθυνων, ανησυχεί τους 'Ελληνες πολίτες που έγιναν μάρτυρες πρωτοφανούς αγριότητας εγκλημάτων και υφίστανται τις συνέπειες του οργανωμένου εγκλήματος. Και αυτό σημαίνει ότι πρέπει να αναζητηθούν οι ευθύνες.
Πέντε χιλιάδες πλαστά διαβατήρια αναφέρθηκαν από την πρεσβεία της Μόσχας, χίλια από το κύκλωμα Ευσταθιάδη στα 'Ανω Λιόσια. Η κατάσταση των πλαστών θεωρήσεων είναι πλέον εκτός ελέγχου, διατυπώνεται σε έγγραφο του ΥΠΕΞ το 1994. 'Αγνωστο πόσα εξέδωσε το κύκλωμα Αφων Χαραλαμπίδη, που συνελήφθη στη Θεσσαλονίκη.
ΠΡΟΕΔΡΕΥΟΥΣΑ ('Αννα Μπενάκη Ψαρούδα): Κυριά Φουντουκίδου, πρέπει να
ολοκληρώσετε.
ΠΑΡΘΕΝΑ ΦΟΥΝΤΟΥΚΙΔΟΥ: Ακόμη και σήμερα σε ρώσικες εφημερίδες
υπόσχονται ιθαγένεια, διαβατήριο και μάλιστα επικαλούνται συνεργασία με το Υπουργείο Εξωτερικών και παραδίδουν και εκλογικό βιβλιάριο.
'Εχουμε χρέος να ακούσουμε τη φωνή του λαού και είναι μια: Φως,
αλήθεια. Απουσίες που θα καταγραφούν θα είναι σε όσους θα φοβούνται. Γι' αυτό σας ζητώ να ψηφίσετε την πρότασή μας για σύσταση εξεταστικής επιτροπής.
Η καταξίωση της πολιτικής, κυρίες και κύριοι συνάδελφοι, είναι στο
δικό μας χέρι.
(Χειροκροτήματα από την πτέρυγα της Νέας Δημοκρατίας) ΠΡΟΕΔΡΕΥΟΥΣΑ ('Αννα Μπενάκη-Ψαρούδα): Ο κ. Κίρκος έχει το λόγο. ΓΕΩΡΓΙΟΣ ΚΙΡΚΟΣ: Κυρία Πρόεδρε, παρακολούθησα από την αρχή τη
σημερινή συζήτηση. Θα ξεκινήσω από την ομιλία του κ. Αναγνωστόπουλου που με σεμνότητα, σοβαρότητα επί της πρότασης που έχει υπογράψει και ο ίδιος μίλησε για κάποιες ελληνοποιήσεις σε μια πορεία για την απονομή της ελληνικής ιθαγένειας στους 'Ελληνες Ποντίους από τις πρώην Σοβιετικές Δημοκρατίες. Τονίζω, μίλησε για κάποιες ελληνοποιήσεις. Δεν νομίζω ότι υπάρχει κανείς σ' αυτήν την Αίθουσα που να μη πιστεύει ότι δεν έγιναν κάποιες ελληνοποιήσεις και οι οποίες βρίσκονται άλλες μεν στην πορεία για τη δικαιοσύνη και άλλες στη δικαιοσύνη.
Πιστεύω ότι τα συναρμόδια Υπουργεία θα ερευνούν το θέμα όσο εξελίσσεται, εφόσον υπάρξουν και άλλες παράνομες ελληνοποιήσεις, δηλαδή όπου αποδόθηκε η ιθαγένεια σε μη ελληνικής καταγωγής, να ερευνηθεί και να

αφαιρεθεί. Διότι ο νόμος που ψηφίσαμε το 2000 δίνει τη δυνατότητα της επανεξέτασης.
Από κει και πέρα πολλοί αγορητές της Νέας Δημοκρατίας προεξάρχοντος
του Προέδρου της Νέας Δημοκρατίας, μίλησαν για περισσότερες ελληνοποιήσεις και ελάχιστες για απονομή της ελληνικής ιθαγένειας. Είναι δύο εντελώς διαφορετικές γραμμές σε σχέση με τη συγκεκριμένη πρόταση, η οποία βέβαια είναι γενική, αφηρημένη και αόριστη. Πάντως η πρόταση βάζει ένα θέμα ότι αυτές οι ελληνοποιήσεις αποσκοπούσαν στον επηρεασμό του εκλογικού σώματος και την τελική αλλοίωση του εκλογικού αποτελέσματος. Και το λέει αυτό η Νέα Δημοκρατία μετά από δέκα μήνες. Θέλω βέβαια να δικαιολογήσω αυτούς τους δέκα μήνες γι' αυτό που αναφέρθηκε κατά κόρον, για το πόρισμα του συμπαθούς κ. Σημαιοφορίδη, που δεν είναι τίποτα άλλο παρά το μεγαλύτερο τμήμα του πορίσματος των ελεγκτικών αρχών του ελληνικού δημοσίου και μια συρραφή εγγράφων από τα συναρμόδια Υπουργεία Δημόσιας Τάξης, Δημόσιας Διοίκησης και Εξωτερικών. Μόνο αυτό δικαιολογείται μετά από δέκα μήνες.
Αν πραγματικά, όπως είπε και η κ. Φουντουκίδου προηγουμένως, είναι αίτημα του λαού για την ποιότητα της δημοκρατίας ότι κάτι εδώ συνέβη, ότι κάτι αλλοιώθηκε, θα έπρεπε στην αρχή η Νέα Δημοκρατία να φέρει την 
πρότασή της. Αλλά μετά από παλινωδίες τη φέρνει, δυστυχώς, με καθυστέρηση δέκα μηνών.
Επομένως αυτή η πρόταση που είπα και στην αρχή ως γενική, αφηρημένη, αόριστη και με αντιφατικά στοιχεία έχει ένα στόχο και ο στόχος είναι πολύ συγκεκριμένος κατά τη γνώμη μου. Θέλει να δημιουργήσει προβλήματα στην ελληνική διοίκηση, να μην προχωρήσει στην απόδοση ελληνικής ιθαγένειας. Δεν είναι εδώ ο Υφυπουργός Εξωτερικών που το ανέφερε πολλές φορές, αλλά και η Υπουργός Δημόσιας Διοίκησης για να το ακούσουν. Εγώ, κύριε Υπουργέ, θέλω να ελέγξω την Κυβέρνηση. Γιατί αναφέρει εδώ ότι τριάντα πέντε χιλιάδες ομογενείς δεν έχουν την πράσινη κάρτα, όπως οι οικονομικοί μετανάστες; Η Κυβέρνηση περιμένει από τη Νέα Δημοκρατία να τακτοποιήσει το θέμα και να το προχωρήσει; Πρέπει να το προχωρήσει αυτό η Κυβέρνηση. Η Κυβέρνηση κυβερνάει.
Η Νέα Δημοκρατία λογικά βάζει ζητήματα, βάζει προσκόμματα, όπως αυτό που ακούστηκε εδώ μέσα και θα ήθελα μια απάντηση, αν είναι δυνατόν. Νομίζω ότι το είπε ο Αρχηγός της: "Προστάτες της μαφίας". Ποιους εννοεί; Πραγματικά, θα ήθελα μία πειστική απάντηση. Πιστεύω ότι η δημοκρατία είναι στεριωμένη στην Ελλάδα, έχει ποιότητα η δημοκρατία στην Ελλάδα, αλλά δεν μπορεί να ακούγεται εδώ από υπεύθυνα χείλη ότι υπάρχουν προστάτες της ρώσικης μαφίας, της γεωργιανής μαφίας ή οποιασδήποτε άλλης μαφίας.
Ευχαριστώ πολύ, κύριε Πρόεδρε.
(Χειροκροτήματα από την πτέρυγα του ΠΑ.ΣΟ.Κ.)
ΠΡΟΕΔΡΕΥΟΥΣΑ ('Αννα Μπενάκη-Ψαρούδα): Ο κ. Κατσαρός έχει το λόγο.
ΝΙΚΟΛΑΟΣ ΚΑΤΣΑΡΟΣ: Κυρία Πρόεδρε, είναι σαφής ο στόχος της προτάσεως της Νέας Δημοκρατίας. Δεν αμφισβητεί ούτε την ελληνικότητα των αδελφών μας ποντιακής καταγωγής και πολύ περισσότερο ούτε τα δικαιώματά τους. Αντίθετα, αποβλέπει στην προστασία των δικαιωμάτων τους από πάρα πολλούς που απέκτησαν την ελληνική ιθαγένεια, χωρίς να έχουν καμία σχέση με τους 'Ελληνες ποντιακής καταγωγής, με αποτέλεσμα να διογκωθεί ο αριθμός και η Κυβέρνηση να βρίσκεται σε αδιέξοδο και πράγματα τα οποία υποσχέθηκε μέχρι τώρα, λόγω του μεγάλου αριθμού, να μην μπορεί να τα πραγματοποιήσει.
Η πρόταση της Νέας Δημοκρατίας είναι σαφής και συγκεκριμένη. Νομίζω
ότι πάσχουν από πλήρη σκοταδισμό όσοι δεν θέλουν να δουν αυτήν την αλήθεια, η οποία βγαίνει απ' όλες τις γραμμές της πρότασης της Νέας Δημοκρατίας. Αν υπεβάλονταν στον κόπο να την αναγνώσουν προσεκτικά, θα έβλεπαν ότι δεν θίγεται κανένας απολύτως 'Ελληνας ποντιακής καταγωγής, αλλά αναφέρεται στις παράνομες ελληνοποιήσεις. Στην παράνομη ελληνοποίηση καταφεύγει εκείνος ο οποίος δεν ήταν 'Ελληνας ποντιακής καταγωγής και βεβαίως, δεν είχε κανένα στοιχείο για να αποδείξει αυτήν την ιδιότητά του.
Αυτούς, λοιπόν, έχει σαν στόχο η πρόταση της Νέας Δημοκρατίας και το συμπέρασμα το οποίο βγαίνει είναι ότι σε τελευταία ανάλυση εκείνοι οι οποίοι βοηθούνται από την πρόταση είναι οι πραγματικοί 'Ελληνες ποντιακής καταγωγής.
'Εχω όμως ένα ερώτημα, το οποίο απευθύνω προς τον παριστάμενο
Υπουργό Δημοσίας Τάξεως, που εκπροσωπεί και ολόκληρη την Κυβέρνηση. Κύριε
Υπουργέ, υπάρχει μία διαφορά μεταξύ των εγγεγραμμένων στους εκλογικούς καταλόγους, όπως τους δέχεται η Ανώτατη Εφορευτική Επιτροπή και όπως τους δέχεται η "Δέλτα-Πληροφορική". Είναι μία διαφορά ενενήντα έξι
χιλιάδες άνθρωποι. Χρημάτισα δικαστικός αντιπρόσωπος πολλές φορές. Παρακολούθησα την τελευταία εικοσαετία από πολύ κοντά τις εκλογές και ξέρω πως και η "Δέλτα-Πληροφορική" και η Ανωτάτη Εφορευτική Επιτροπή παίρνουν τα στοιχεία από τους ίδιους εκλογικούς καταλόγους. Το Υπουργείο Εσωτερικών μεταβιβάζει στη "ΔΕΛΤΑ-Πληροφορική" αλλά παραδίδει και στην Ανώτατη Εφορευτική Επιτροπή τα αποτελέσματα σύμφωνα με τα τηλεγραφήματα των δικαστικών αντιπροσώπων.
Το ερώτημα, λοιπόν, είναι πάρα πολύ απλό: Γιατί παρουσιάζεται αυτή η διαφορά; Βεβαίως σε κάποια απάντηση σε μια ερώτηση συναδέλφων υποστήριξε ο αρμόδιος Υπουργός ότι τα επίσημα είναι τα αποτελέσματα της Ανωτάτης Εφορευτικής Επιτροπής. Ευχαριστώ πάρα πολύ για την πληροφόρηση, αλλά απάντηση δεν υπάρχει στο ερώτημα. 'Οταν εκείνοι είναι εκατό χιλιάδες σταυροί περίπου, από εκεί μπορούν να βγουν πάρα πολλά συμπεράσματα. Εν πάση περιπτώσει, είναι μια πάρα πολύ μεγάλη ανωμαλία αυτή η διαφορά, αφού ξεκινούν από την ίδια πηγή, στην οποία δεν δόθηκε καμία απάντηση.
Μια δεύτερη απορία την οποία έχω, είναι η εξής: Οι ελεγκτές της
Δημόσιας Διοίκησης ήλεγξαν πέντε νομούς. Οι υπόλοιποι πενήντα ένα τι γίνονται, κύριε Υπουργέ; Αν στους πέντε αυτούς νομούς, στο 10% δηλαδή, στο οποίο έγινε δειγματοληπτικός έλεγχος είναι περίπου τρεις χιλιάδες, πόσες πρέπει να είναι οι παράνομες ελληνοποιήσεις σε όλη την επικράτεια; Αυτό δεν σας εμβάλλει σε κάποια υποψία ότι κάτι πρέπει να συμβαίνει ή ότι εν πάση περιπτώσει απέναντι στην ελληνική κοινή γνώμη, απέναντι στα κόμματα της Αντιπολίτευσης, απέναντι σ' όλο τον πολιτικό κόσμο, δεν είστε εντάξει σ'αυτό το σημείο, ή μήπως σας βολεύει να παραμείνει η κατάσταση ως έχει μέχρι τώρα;
Επειδή κατεβλήθη πολύ μεγάλη προσπάθεια απ'όλους τους συναδέλφους του ΠΑ.ΣΟ.Κ να κάνουν μερικές συγκρίσεις μεταξύ των ελληνοποιήσεων στη διάρκεια της διακυβέρνησης της χώρας από τη Νέα Δημοκρατία και στη διάρκεια της διακυβέρνησης της χώρας από το ΠΑ.ΣΟ.Κ, κύριε Υπουργέ, τα πράγματα είναι πάρα πολύ απλά. Μην ακούτε εμάς, αλλά οι ελεγκτές Δημόσιας Διοίκησης είναι διορισμένοι από εσάς τους ίδιους.
Ξέρετε τι λένε εκείνοι στο πόρισμά τους; "Σε γενικές γραμμές η εικόνα των φακέλων μέχρι το 1994 εμφανίζεται σχετικά καλή. Προκύπτει ότι γινόταν έλεγχος τόσο για την πληρότητα των δικαιολογητικών και τη συνδρομή των νομίμων προϋποθέσεων όσο και για τον καθορισμό της νομικής βάσης εγγραφής. Αντίθετα μετά το 1994 που οριοθετείται με την ίδρυση της Νομαρχιακής Αυτοδιοίκησης, είχαμε προχειρότητα ελέγχου, άλλαξε ο τρόπος χειρισμού του αντικειμένου, είχαμε κομφούζιο στην έκδοση των διαπιστωτικών πράξεων". Αυτό το καθεστώς δεν βελτιώθηκε και μετά το 1996. 
Στη συνέχεια οι ελεγκτές Δημόσιας Διοίκησης παραθέτουν γεγονότα τα
οποία αναφέρονται στην περίοδο μετά το 1994.
(Στο σημείο αυτό κτυπάει το κουδούνι λήξεως του χρόνου ομιλίας του
κυρίου Βουλευτή)
ΠΡΟΕΔΡΕΥΟΥΣΑ ('Αννα Μπενάκη-Ψαρούδα): Τελειώνετε, κύριε Κατσαρέ.
ΝΙΚΟΛΑΟΣ ΚΑΤΣΑΡΟΣ: Τελειώνω, κυρία Πρόεδρε.
Γιατί, λοιπόν, κάνετε συγκρίσεις; Διαβάζοντας θα μπορούσατε να
βγάλετε μόνοι σας τα συμπεράσματα.
Θέλω εδώ να προσθέσω ότι οι πρώτοι 'Ελληνες ποντιακής καταγωγής, που ήλθαν στην Ελλάδα, είναι εκείνοι οι οποίοι αγαπούσαν την Ελλάδα και βεβαίως προσέτρεξαν σε εκείνη όταν αντιμετώπισαν δυσκολίες. Μετά ακολούθησαν όλοι εκείνοι, οι οποίοι εκμεταλλεύθηκαν την αβεβαιότητα και τη σύγχυση που υπήρχε για να δημιουργηθεί όλη αυτή η ιστορία στην οποία αναφερόμαστε.
( Χειροκροτήματα από την πτέρυγα της Νέας Δημοκρατίας ) ΓΕΡΑΣΙΜΟΣ ΓΙΑΚΟΥΜΑΤΟΣ: Κυρία Πρόεδρε, θα μιλήσουμε όλοι, γι' αυτό
κανονίστε το χρόνο.
ΠΡΟΕΔΡΕΥΟΥΣΑ ('Αννα Μπενάκη-Ψαρούδα): Το λόγο έχει ο κ. Νασιώκας. ΕΚΤΟΡΑΣ ΝΑΣΙΩΚΑΣ: Κυρία Πρόεδρε, κυρίες και κύριοι συνάδελφοι,
παρακολουθούμε σήμερα μια συζήτηση, σύμφωνα με την πρόταση της Νέας Δημοκρατίας για τη σύσταση εξεταστικής επιτροπής, η οποία έχει και στοιχεία παραλόγου, γιατί σε άλλες τοποθετήσεις και στο γραπτό κείμενο, υπάρχει σαφής υπαινιγμός ότι έγιναν παράνομες ελληνοποιήσεις τόσες 
πολλές, ούτως ώστε αλλοίωσαν το αποτέλεσμα της 9ης Απριλίου του 2000. 

'Αλλες τοποθετήσεις αυτό απλώς το αναφέρουν και πολλές σοβαρές τοποθετήσεις επιμελώς το αποκρύπτουν. Μιλάω για την πλευρά της Νέας Δημοκρατίας.
Η πρόταση για τη σύσταση εξεταστικής επιτροπής, για να δημιουργήσει
ένα τέτοιο πολιτικό πλαίσιο αμφισβήτησης του αποτελέσματος, είναι και αστήρικτη και δεν μπορεί να αποτελέσει άλλοθι για την ήττα της Νέας Δημοκρατίας στις εκλογές του περασμένου Απριλίου.
Στις 9 Απριλίου ο ελληνικός λαός εκφράστηκε ελεύθερα και
δημοκρατικά. Το φρόνημά του τα κατέγραψε εκείνο το βράδυ και έδωσε τη νίκη στο ΠΑ.ΣΟ.Κ. Βεβαίως έδωσε πολύ μεγάλη δύναμη και στη Νέα Δημοκρατία. Καμία εκκρεμότητα δεν υπάρχει μετά από εκείνο το βράδυ ή μάλλον υπάρχει μία. Είναι να αποδεχθεί ο Αρχηγός της Νέας Δημοκρατίας το αποτέλεσμα. Να πάρει στο τηλέφωνο τον Πρωθυπουργό και να τον συγχαρεί ακόμη και τώρα. Να του ευχηθεί δύναμη για μία πολύ μεγάλη προσπάθεια, αλλά και να υποσχεθεί τη συστράτευση της Νέας Δημοκρατίας στην προσπάθεια, της χώρας να περάσουμε τα δύσκολα στα πρώτα χρόνια μέσα στην Ο.Ν.Ε., ώστε να μπορέσουμε να φτιάξουμε την άλλη Ελλάδα, να την εκσυγχρονίσουμε και να αντιμετωπίσουμε αυτόν τον τρικυμισμένο κόσμο της παγκοσμιοποίησης.
Αυτή η εκκρεμότητα υπάρχει και όσο η Νέα Δημοκρατία δεν την αποδέχεται όσο θα αρνείται να στηρίξει την κυβερνητική πολιτική, δεν θα είναι σύγχρονο κόμμα για να της εμπιστευθεί ο ελληνικός λαός τη διακυβέρνηση της χώρας. Το ότι εψήφισε ο λαός στις εκλογές της 9ης Απριλίου το ΠΑ.ΣΟ.Κ., σημαίνει ότι το ΠΑ.ΣΟ.Κ. ήταν καλύτερο. Και επειδή το εψήφισε για τρίτη συνεχή φορά σημαίνει ότι ήταν πολύ καλύτερο. Αν ήταν ίδια τα δύο κόμματα, θα ψήφιζε τη Νέα Δημοκρατία ο ελληνικός λαός.

Ας έρθω σε αυτό που επικαλείται στην πρότασή της η Νέα Δημοκρατία. Δηλαδή στις παράνομες ελληνοποιήσεις. Με αυτό το γενικό τίτλο βάζει όλες
τις ελληνοποιήσεις, οι οποίες δεν είναι ελληνοποιήσεις, αλλά είναι
διαπιστωτικές πράξεις ιθαγενείας παλιννοστούντων ...
ΒΥΡΩΝ ΠΟΛΥΔΩΡΑΣ: Και οι παράνομες;
ΕΚΤΟΡΑΣ ΝΑΣΙΩΚΑΣ: Θα πούμε και για τις παράνομες. Παλιννοστούντων

λοιπόν, Ελλήνων Ποντίων από την πρώην Σοβιετική 'Ενωση. Και βεβαίως εδώ θα μπορούσαμε να μιλήσουμε πάρα πολύ ώρα για το πώς συμπεριφερθήκαμε από την αρχή σε αυτούς τους πατριώτες, πόσο μπορέσαμε και τους στηρίξαμε, ποιές αδυναμίες είχε το ίδρυμα υποδοχής. Εγώ ήμουν σε μία θέση από την οποία το έζησα, δηλαδή από τη θέση του Νομάρχη μετά το 1993. Θα περιγράψω και τους χώρους εγκατάστασης όπως τους βρήκαμε. Συνεχίσαμε και εμείς τον ίδιον προγραμματισμό της προηγούμενης κυβέρνησης.
ΝΙΚΟΛΑΟΣ ΚΑΤΣΑΡΟΣ: Στην Ημαθία;
ΕΚΤΟΡΑΣ ΝΑΣΙΩΚΑΣ: Βεβαίως ήμουν στην Ημαθία. Το τέλος του 1993 που
έγινα εγώ Νομάρχης στην Ημαθία βρήκαμε πάρα πολλές διαπιστωτικές πράξεις 
που είχαν γίνει μέχρι τότε. Αν θέλετε τα στοιχεία, μπορώ να σας τα δώσω. Αυτές οι πράξεις είχαν γίνει από προηγούμενους νομάρχες, οι οποίοι

εφάρμοζαν το νόμο. Αυτό το νόμο συνέχισα να εφαρμόζω και εγώ. Ο νόμος αυτός που είχε ψηφιστεί από τη Νέα Δημοκρατία και έλεγε ότι μόνο με το διαβατήριο, ελληνικό ή ρώσικο και με μία υπεύθυνη δήλωση υπάρχει υποχρέωση να βγει η διαπιστωτική πράξη.
Αυτό εγώ παρ' όλο που είχα υποχρέωση να το δεχθώ, δεν το δέχθηκα. 'Εκανα δύο ενέργειες: Πρώτον, μία τριμελή επιτροπή του Συλλόγου των

Ελληνοποντίων, οι οποίοι ήδη είχαν διαπιστωτική πράξη και προσυπέγραφαν εκεί. Δεύτερον, οτιδήποτε άλλο μπορούσε να αμφισβητηθεί ή γιατί δεν ήξερε ελληνικά ή γιατί κανένα όνομα δεν ήταν ελληνικό ή γιατί δεν είχαμε μαρτυρία, παρεπεμπόταν στο Υπουργείο Εξωτερικών, Δημοσίας Τάξεως και Εσωτερικών για περαιτέρω πληροφορίες.
Αυτή, λοιπόν, η κατάσταση ήταν πιεστική και συνεχίστηκε και μετά από ένα χρόνο που ήμουν εγώ Νομάρχης. 'Ηταν δύσκολη η κατάσταση, γιατί
ξέραμε από πού έρχονταν αυτοί οι πατριώτες, ξέραμε πώς λειτουργούσαν εκεί οι υπηρεσίες, ξέραμε τα προξενεία. Βεβαίως υπήρχε πρόβλημα για να αποδώσουμε το δίκιο στους πατριώτες μας που έρχονταν εδώ. Εγώ δεν ήλεγξα τις προηγούμενες ελληνοποιήσεις και δεν μπορούσα να το κάνω. 'Ηλεγξα αυτούς για τους οποίους έπρεπε να κάνω διαπιστωτική πράξη όσο ήμουν νομάρχης. Είπα όμως προς όλες τις υπηρεσίες ότι αυτός ο νόμος με αυτήν τη χαλαρή νομιμοποίηση δεν μπορεί να συνεχίσει να εφαρμόζεται, διότι είναι άλλο πράγμα να δώσουμε δουλειά, κατοικία και κάρτα σε όσους ερχόντουσαν
και άλλο ιθαγένεια. Ζητούσα δε να αλλάξει αυτό το νομικό πλαίσιο. Πράγματι αυτό το νομικο πλαίσιο άλλαξε, κυρία Πρόεδρε, δύο χρόνια
μετά έγιναν όλα αυστηρότερα. 'Ομως, όπως ξέρουμε, είναι σίγουρο ότι κάποιες ελληνοποιήσεις παρανόμων έγιναν και είναι τιμή σε αυτήν την Κυβέρνηση που κατάφερε να κινήσει όλους τους ελεγκτικούς μηχανισμούς, να ανακαλέσει ιθαγένειες, να παραπέμψει στον εισαγγελέα, να κάνει πορίσματα γιατί έτσι περιφρουρείται η δημοκρατία, έτσι περιφρουρούνται τα δίκαια και έτσι περιφρουρείται και η αλήθεια την οποία έχουμε υποχρέωση εδώ να στηρίξουμε.
(Χειροκροτήματα από την πτέρυγα του ΠΑ.ΣΟ.Κ.)
ΠΡΟΕΔΡΕΟΥΣΑ ('Αννα Μπενάκη-Ψαρούδα): Κύριοι συνάδελφοι, υπάρχουν
έξι-επτά εγγεγραμμένοι να μιλήσουν.
ΓΕΡΑΣΙΜΟΣ ΓΙΑΚΟΥΜΑΤΟΣ: Να μιλήσουμε όλοι.
ΠΡΟΕΔΡΕΟΥΣΑ ('Αννα Μπενάκη-Ψαρούδα): Σας παρακαλώ, κύριε Γιακουμάτο. Κάνω έκκληση σε όσους είναι εγγεγραμμένοι να περιορίσουν λίγο το
χρόνο τους, ώστε να εξαντλήσουμε τον κατάλογο και να μη μείνει κανένας δυσαρεστημένος.
Το λόγο έχει ο κ. Παναγιωτόπουλος.
Να σας δώσω τέσσερα λεπτά, κύριε Παναγιωτόπουλε.
ΠΑΝΑΓΙΩΤΗΣ ΠΑΝΑΓΙΩΤΟΠΟΥΛΟΣ: Πέντε λεπτά, κυρία Πρόεδρε.
Κυρία Πρόεδρε, κυρίες και κύριοι συνάδελφοι, το θέμα που συζητούμε απόψε στη Βουλή των Ελλήνων θίγει ένα μεγάλο κεφάλαιο πολύ ευαίσθητο, το κεφάλαιο της πολιτικής που ακολούθησε η παρούσα Κυβέρνηση, αλλά και οι κυβερνήσεις του ΠΑ.ΣΟ.Κ. που προηγήθηκαν απέναντι στον εκτός συνόρων ομογενειακό ελληνισμό. Λυπούμαι που το λέω, τα πράγματα θα ήθελα να είναι διαφορετικά, αλλά η πολιτική αυτή κρινόμενη από τα αποτελέσματά της απέτυχε.
Δύο χαρακτηριστικά παραδείγματα: Ο τρόπος με τον οποίο οι κυβερνήσεις του ΠΑΣΟΚ -και μιλάω για τις κυβερνήσεις κυρίως από το 1995 και μετάαντιμετώπισαν το βορειοηπειρωτικό ελληνισμό, δηλαδή τους μειονοτικούς 'Ελληνες που ζουν μέσα στα όρια του σημερινού αλβανικού κράτους. Είναι χαρακτηριστική η κατάσταση στην οποία έχει περιέλθει σήμερα ο βορειοηπειρωτικός ελληνισμός. 'Εχουμε ερήμωση περιοχών που κατοικούνται εδώ και πολλές χιλιάδες χρόνια από το ελληνικό στοιχείο. Αυτήν τη στιγμή βρίσκεται σε εξέλιξη απογραφή του αλβανικού κράτους στη διάρκεια της οποίας ανέχεται η ελληνική Κυβέρνηση να καταγράφονται τα πάντα και να μη καταγράφεται η εθνικότητα, να μη καταγράφεται το θρήσκευμα, να μη καταγράφεται δηλαδή η ταυτότητα, η εθνική ταυτότητα και τα πολιτισμικά και θρησκευτικά χαρακτηριστικά της μειονότητας.
'Ενα άλλο χαρακτηριστικό παράδειγμα αποτυχίας είναι ο τρόπος με τον
οποίο η σημερινή Κυβέρνηση συμπεριφέρθηκε στους παλιννοστήσαντες
Ποντίους που τους κάλεσε να εγκατασταθούν στη Θράκη. Το περασμένο Σαββατοκύριακο ήμουν εκεί. Εγώ θα πω ότι έγιναν μεμονωμένες προσπάθειες ακόμα και από περιφερειάρχες που τοποθέτησε το ΠΑΣΟΚ στην περιοχή. Μπορεί ο συνάδελφος κ. Τσιόκας να έχει προκαλέσει άλλα προβλήματα στην περιοχή που θα λυθούν στη δικαιοσύνη, αλλά εγώ θα πω ότι έκανε προσπάθειες να λύσει προβλήματα -θα το δεχθώ δημόσια εδώ- αλλά η συνολική πολιτική της Κυβέρνησης, απέναντι στο ποντιακό στοιχείο που παλιννόστησε, που επαναπατρίστηκε και υπήρχε το πρόγραμμα να εγκατασταθεί σε μία τόσο ευαίσθητη περιοχή, δυστυχώς, κυρία Πρόεδρε, ήταν αποτυχής.
Τώρα και οι συνάδελφοι του ΠΑΣΟΚ παρεδέχθησαν, ακόμα και οι πιο δύσπιστοι, ότι εδώ έχουμε αξιόποινες πράξεις, έχουμε παράνομες πράξεις. Υπάρχουν χιλιάδες δικογραφίες εδώ στην περιοχή του Λεκανοπεδίου, υπάρχουν εκκρεμείς υποθέσεις, που εμπεριέχουν αξιόποινες πράξεις, προφανώς με αποχρώσες ενδείξεις σε πολλές περιοχές της βορείου Ελλάδος. Το ερώτημα είναι, αυτές οι παράνομες πράξεις, οι παράνομες ελληνοποιήσεις είχαν ως κίνητρό τους το χρηματισμό, μικρομεσαίων στελεχών της διοίκησης και της Αστυνομίας ή υπήρξε σε ορισμένες περιπτώσεις ο ιθύνων νους με την έννοια της πολιτικής ευθύνης που κοίταξε να μεθοδεύσει και να προωθήσει καταστάσεις που εξυπηρέτησαν εκλογικά το σημερινό κυβερνών κόμμα;

Κυρίες και κύριοι συνάδελφοι, εγώ θα ήθελα να δεχθώ την πιο θετική,
για την Κυβέρνηση του ΠΑΣΟΚ, εκδοχή, πλην όμως υπάρχουν βαριές σκιές. Τί ρόλο έπαιξε ο περιβόητος κ. Ασλανίδης στην Κύπρο;
(Στο σημείο αυτό την Προεδρική 'Εδρα καταλαμβάνει ο Β' Αντιπρόεδρος
της Βουλής κ. ΠΑΝΑΓΙΩΤΗΣ ΣΓΟΥΡΙΔΗΣ)
Είναι γνωστό ότι έξω από την Πάφο υπάρχει ένα ιδιόμορφο γκέτο με

παλιννοστήσαντες -δεν θα πω 'Ελληνες, θα πω παλιννοστήσαντες- για τους οποίους η κυπριακή κυβέρνηση, έχει διατάξει τη διεξαγωγή ανάκρισης. Αυτοί ήρθαν με τσάρτερς πτήσεις και ψήφισαν στην Ελλάδα με εκλογικό 
βιβλιάριο. Και ο κ. Ασλανίδης, αυτή η φαιά προσωπικότητα είναι επικεφαλής των κομματικών οργανώσεων του ΠΑ.ΣΟ.Κ. στην Κύπρο.
Ρωτάω λοιπόν: Ποιο λόγο έχει το ΠΑ.ΣΟ.Κ. σήμερα να μη δεχθεί να προχωρήσει αυτή η εξεταστική επιτροπή; Στο κάτω-κάτω αν κινδυνεύει κάποιος να εκτεθεί είναι η Νέα Δημοκρατία, αν υποθέσουμε -όπως ισχυρίζονται οι κύριοι συνάδελφοι του ΠΑΣΟΚ- ότι η Νέα Δημοκρατία δημιουργεί θόρυβο χωρίς λόγο.
Να πάμε, λοιπόν, στην εξεταστική επιτροπή, να χυθεί άπλετο φως, να φθάσουμε την έρευνα μέχρι τέλους και ας αποδειχθεί ότι έχετε δίκιο. Εγώ το εύχομαι. Φοβάμαι όμως ότι θα αποδειχθούν οι μεθοδεύσεις και θα καταρρεύσει όλο το οικοδόμημα των ισχυρισμών που ακούστηκαν απόψε και διατυπώθηκαν -και θέλω να πιστεύω με καλή διάθεση- από τους περισσότερους αγορητές της πλευράς του ΠΑ.ΣΟ.Κ., χωρίς να γνωρίζουν το παρασκήνιο που προηγήθηκε και στο οποίο ενέχονται Υπουργοί της Κυβέρνησης.
(Στο σημείο αυτό κτυπάει το κουδούνι λήξεως του χρόνου ομιλίας του
κυρίου Βουλευτή)
Εγώ κλείνω, γιατί πρέπει να μιλήσουν και άλλοι συνάδελφοι και θα κάνω έκκληση στους συναδέλφους της κυβερνώσας Πλειοψηφίας, να συμπράξουν μαζί μας για να χυθεί άπλετο φώς σε μια ιστορία που ρίχνει βαριά τη σκιά της και στο πολιτικό σύστημα και στο δημοκρατικό πολίτευμα.
Ευχαριστώ.
(Χειροκροτήματα από την πτέρυγα της Νέας Δημοκρατίας) ΠΡΟΕΔΡΕΥΩΝ (Παναγιώτης Σγουρίδης): Ο κ. Καρατζαφέρης έχει το λόγο. ΓΕΩΡΓΙΟΣ ΚΑΡΑΤΖΑΦΕΡΗΣ: Κύριε Πρόεδρε, μέσα σε αυτή την Αίθουσα πριν
τριάντα επτά χρόνια, σαν και σήμερα ακριβώς, ο Γεώργιος Παπανδρέου έλεγε ότι "γίναμε η χλεύη των ηττημένων", τότε με μια αποτυχημένη ψηφοφορία, για την εκλογή Προέδρου της Βουλής.
Σήμερα επαναλήφθηκε αυτό, η χλεύη των ηττημένων, γιατί πρόκειται για ηττημένους από εκείνη την πλευρά και αυτό το χρησιμοποιήσατε εσείς που το συνειδητοποιήσατε σήμερα, δέκα μήνες μετά. 'Οταν σας τα έλεγα εγώ, την Κυριακή το βράδυ, με θέτατε εκτός Νέας Δημοκρατίας, για να έλθει σήμερα ο Αρχηγός σας και να πει αυτά τα οποία του έλεγα εγώ τότε. Τα θυμηθήκατε μετά από δέκα μήνες, για να σας λέει εδώ ειρωνικά ο κ. Αριβάκης ότι κάνετε όλα αυτά για τα μάτια του κόσμου.
Τώρα μάθατε για τις ελληνοποιήσεις; 'Οταν πήγαιναν οι δύο σακούλες από ανώτατους κρατικούς λειτουργούς, και μάλιστα ένστολους, στην ηγεσία της Νέας Δημοκρατίας, όταν τα παρελάμβανε ο πρύτανης των νομομαθών της Νέας Δημοκρατίας και έλεγε "είναι άχρηστα" και τα γύριζε πίσω, ε, αυτά τα στοιχεία σήμερα χρησιμοποιείτε.
Τότε όμως φώναζα εγώ ότι μας πήραν τη νίκη και "έτρεμαν" όλο το βράδυ της Κυριακής. Είδατε τι έκανε ο κ. Λαλιώτης και τι έλεγε. Το πρωί της Δευτέρας όμως, στις εννιά η ώρα, τους δώσατε το θάρρος να μιλάνε, όταν βγήκατε και χωρίς να σας το ζητήσουν, είπατε απρόκλητα "συναίνεση". Ποιος; Στο καθεστώς; 'Οχι επαναμέτρηση. Το είπατε εννιά η ώρα το πρωί; Γιατί τα λέγατε; Σε ποιον θέλατε να δώσετε εξετάσεις εκείνη την ημέρα; Για να έλθει σήμερα ο κ. Τσουκάτος, ο άνθρωπος ο οποίος μπορεί να ξέρει από το ΠΑ.ΣΟ.Κ. -γιατί δεν ξέρει βέβαια όλη η κοινοβουλευτική ομάδα- και να πει, αυτό που λέει και μαθαίνει κανείς από τον μεθυσμένο και από τον εκνευρισμένο, μεθυσμένος δεν είναι, εκνευρισμένος ήταν, και τι είπε; "Τι θέλετε δηλαδή; Να γίνουν οι εκλογές, για να τις ξανακερδίσει η Νέα Δημοκρατία;" Αυτό μας είπε τώρα. Δείτε τα Πρακτικά κι αν έχετε αμφιβολία, ακούστε το αύριο το πρωί, που θα το παίξω δέκα φορές. Είπε, "να ξανακερδίσει η Νέα Δημοκρατία". 'Αρα τους είχαμε κερδίσει.
Να, λοιπόν, η κυνική ομολογία. Σήμερα, έρχεσθε δέκα μήνες μετά. 
Γιατί; Για να παίξουμε το θέατρο του παραλόγου; 'Ο,τι έγινε και προχθές με τον Λαμπράκη, που κανένας μέσα στην Αίθουσα δεν είπε τα ονόματα, Λαμπράκης και Ψυχάρης; Δεν ντρεπόμαστε δηλαδή; 'Ετσι θα εμπαίζουμε τον ελληνικό λαό; Δεν ξέρετε για τον κ. Δελουπαράκο τον πρέσβη; Δεν ξέρετε για την έκθεση που έκανε ο διοικητής του Προμαχώνα προς το Υπουργείο Δημοσίας Τάξεως, που τους λέει "αμάν, θα μας πάνε φυλακή"; Δεν ξέρετε ότι 9 Μαρτίου κλείνουν τρία χρόνια και δεν έχει ευθύνη ο τότε Υπουργός Δημοσίας Τάξεως κ. Ρωμαίος: Δεν μπορούμε να τον εγκαλέσουμε με το νόμο
περί ευθύνης Υπουργών; Δεν τα ξέρετε όλα αυτά; Δεν είναι compromi όλα αυτά;
Ποιον θα εμπαίξουμε επιτέλους; Δεν ξέρετε, κυρίες και κύριοι την κ. Αλεξάνδρα Μπρουσένκο Μπετσάντζι; Την ξέρει ο κύριος Υφυπουργός, Β' Γραμματέας του ΣΑΕ, κομματικό στέλεχος του ΠΑ.ΣΟ.Κ. Είναι η κυρία Πρόεδρος Ομοσπονδίας Ελληνικών Συλλόγων Ουκρανίας. Δεν ξέρατε τον καθηγητή κ. Κυριάκο Ιορδανίδη, πρόεδρο της Ομοσπονδίας Ελληνικών Κοινοτήτων Γεωργίας; 'Εχω συνομιλία, την έπαιξα το μεσημέρι, θα την ξαναπαίξω για σας, μετά την ψηφοφορία, στις μία η ώρα, να ακούσετε τη συνομιλία με το σύνδεσμό σας, τον κ. Καριπίδη Δημήτρη, σύμβουλο του Νομάρχη Θεσσαλονίκης, όπου εξομολογούνται μεταξύ τους και λένε: "Κερδίσαμε, τους σκίσαμε, τους τη φέραμε". Μιλάνε για ξενοδοχεία, μιλάνε για δεκαχίλιαρα.
Δεν είναι η δική μου φωνή, είναι η φωνή της γραμματέως του ΣΑΕ, αυτό το μεγάλο κύκλωμα το οποίο φτιάξατε και ανυποψίαστοι αυτοί οι κύριοι της Νέας Δημοκρατίας δεν το αντιμετώπισαν.
Και έρχεται σήμερα κυνικά και μας λέει ο κ. Νιώτης ότι είναι άλλοι τριακόσιες χιλιάδες. Δηλαδή πάνε και οι εκλογές του 2004. Το καταλάβατε τι σας είπαν σήμερα; Αυτά σας είπαν.
Και δίνω, κυρίες και κύριοι, για τα Πρακτικά τα εξής στοιχεία:
Ξενοδοχείο Πρίαμος, Τσεχμισιρίδης Γενάδιος, πατέρας Βιατσελάβ και μητέρα 
Ταμάρα. Από το Βιατσελάβ και την Ταμάρα βγήκε Γενάδιος. Να γελάμε δηλαδή. 'Εχω εδώ τόσα ονόματα.
Στείλτε, αν θέλετε, εσείς της Κυβερνήσεως στο Ξενοδοχείο Πρίαμος ή

στο Στάδιο τη ΣΔΟΕ να κάνει έλεγχο από πού πήραν τα λεφτά. Από αυτούς
τους πατριώτες ή από το ΠΑΣΟΚ;
Κύριε Υπουργέ Δημοσίας Τάξεως, άκουσα πριν από σας ότι ο κ. Γεωργακόπουλος δεν είναι προσκείμενος. Συμφωνώ μαζί σας. Δεν είναι

προσκείμενος, είναι προσκυμμένος και πολύ σκυμμένος, κύριε Υπουργέ.
Και άκουσα και τον κ. Λοβέρδο να μας λέει σήμερα, ο κύριος καθηγητής, ότι το ανώτατο δικαστήριο μπορούσε να αποφανθεί. Τι μας νοιάζει, κύριε Λοβέρδο; Το 1961 με δεκατέσσερις μονάδες διαφορά ο Γεώργιος Παπανδρέου είπε "βία και νοθεία" και έρριξε τον κραταιό Καραμανλή σε δύο χρόνια. 'Οχι τον περιγραφέντα ως νάνο, από δικό σας συνάδελφο Βουλευτή, κ. Σημίτη. Δεν ήθελε η ηγεσία της Νέας Δημοκρατίας να γίνει η μεγάλη ανατροπή. Γι' αυτό σήμερα μας χλευάζετε.
Επιτέλους, λοιπόν, δεν τα ξέρουμε όλα αυτά. Δεν ξέρουμε, κύριε Υπουργέ, σε πόσα ξενοδοχεία ήταν, δεν ξέρουμε ότι οι πτήσεις ήταν
Τράνζιτ από την Κύπρο. 'Οχι, κύριε Νιώτη, δεν μπορείτε να τους εμπλέξετε όλους. Μπορεί να εμπλέξετε τους κυρίους της Νέας Δημοκρατίας, αλλά όχι όλους. Δεν με ενδιαφέρουν οι Κύπριοι. Κι εγώ δεν πλειοδοτώ σε σας, στο να μάθει ο Τούρκος τι σημαίνει κατοχή. Μιλάω για εκείνους, που από την Τυφλίδα προσγειώθηκαν στη Λευκωσία, για να βαπτισθούν και να έρθουν στην Ελλάδα.
Και εντελώς συμπτωματικά λέω, κύριε Νιώτη, και το έχω πει και από την εκπομπή και το λέω και σε σας δημόσια, γιατί όσοι ήταν στο Ξενοδοχείο Πρίαμος, όσοι ήταν στο ξενοδοχείο Στάδιο, έχουν όλοι ταυτότητα του ΙΣΤ' Αστυνομικού Τμήματος Πειραιώς, δηλαδή του Κορυδαλλού; Γιατί, κύριε Νιώτη, γιατί συμπτωματικά, για ποιο λόγο, λοιπόν; Εγώ δεν θα σας πω την άποψή μου. Ρωτήστε τους Βουλευτές σας.
Και θα ήθελα να πω και κάτι άλλο, κύριε Σπυριούνη, για σας. ΠΡΟΕΔΡΕΥΩΝ (Παναγιώτης Σγουρίδης): Τελειώνετε σας παρακαλώ, κύριε
συνάδελφε.
ΓΕΩΡΓΙΟΣ ΚΑΡΑΤΖΑΦΕΡΗΣ: Τελειώνω με αυτό, κύριε Πρόεδρε.
Η κ. Αλεξάνδρα Πλουσένκο Βιτσάτζι λέει "κύριε Καρυπίδη, φιλιά στη
Χρύσα". Ξέρετε ποια είναι η Χρύσα; Αυτή που σας πήρε την 'Εδρα, η κ. Αράπογλου, η πρόεδρος των Ελλήνων της Μαύρης Θάλασσας. 'Ετσι πήραν τις εκλογές, έτσι αλλοίωσαν την κοινοβουλευτική σύνθεση του ΠΑΣΟΚ και είναι απ' έξω ιστορικά στελέχη, για να είναι κάποιοι άλλοι μέσα. Αυτή είναι η αλήθεια και κάποτε πρέπει να λεχθεί.
(Στο σημείο αυτό ο Βουλευτής κ. Γ. Καρατζαφέρης καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διευθύνσεως Στενογραφίας και Πρακτικών της Βουλής)
ΠΡΟΕΔΡΕΥΩΝ (Παναγιώτης Σγουρίδης): Ο κ. Τζιόλας έχει το λόγο.
ΕΛΕΥΘΕΡΙΟΣ ΤΖΙΟΛΑΣ: Κύριε Πρόεδρε, κυρίες και κύριοι συνάδελφοι, θα
περιμένω μέχρι το τέλός της συνεδρίασης και πριν από την ψηφοφορία τον Αρχηγό της Αξιωματικής Αντιπολίτευσης κ. Καραμανλή να επανορθώσει ως δείγμα δημοκρατικής ευθύνης γι' αυτό, το οποίο εξεστόμισε από το Βήμα της Βουλής ότι αυτή η δημοκρατικά εκλεγμένη, η νόμιμη Κυβέρνηση του ελληνικού λαού χαρακτηρίστηκε από τον ίδιο -και γι' αυτό πρέπει να επανορθώσει- ως προστάτης πασών των μαφιών. Διαφορετικά, αν δεν το κάνει, θα έχει πραγματοποιήσει ένα μοιραίο ολίσθημα δημοκρατικού ήθους, που θα τον ακολουθεί στην υπόλοιπη πορεία του.
Για το θέμα που συζητούμε, πιστεύω ότι από τα στελέχη της Κυβέρνησης δόθηκαν όλες οι απαντήσεις και για το εκλογικό σώμα και για τις διαπιστώσεις της ιθαγένειας και για τις ελάχιστες περιπτώσεις παρατυπιών και παρανομιών που υπήρξαν και για τις διαδικασίες που ακολουθούνται σε αυτές τις περιπτώσεις.
Το ερώτημα που τίθεται, λοιπόν, είναι το εξής: Αυτά η Νέα Δημοκρατία τα ήξερε. Αυτά η Νέα Δημοκρατία τα είχε στα χέρια της από το 1998, με βάση τα πορίσματα από τους ίδιους τους ορκωτούς επιθεωρητές. Αυτά η Νέα Δημοκρατία τα έχει ακούσει κατ' επανάληψη στην Αίθουσα αυτή από την αρμόδια Υπουργό και από τα αρμόδια κυβερνητικά όργανα. Γιατί, λοιπόν, προκαλεί σήμερα αυτήν τη συζήτηση; Γιατί θέτει αυτό το θέμα;
Επιπλέον γιατί η Νέα Δημοκρατία μετακυλίεται από μία θέση που είχε στην αρχή, την οποία παρουσίασε γλαφυρά πριν από λίγο ο κ. Καρατζαφέρης, από μία θέση που έλεγε ότι "για μας δεν υπάρχει θέμα νοθείας ότι εμείς αναγνωρίζουμε το αποτέλεσμα"; Μετακυλίεται, λοιπόν, από τη θέση αυτήν που ο ίδιος ο κ. Καραμανλής είχε μετά τις εκλογές της 9ης Απριλίου, σε μία θέση που υποστηρίζει ένα ζήτημα νοθείας στις εκλογές και αμφισβήτησης του αποτελέσματος. Και εν πάση περιπτώσει, πού οδηγεί αυτή η νέα πολιτική θέση της Νέας Δημοκρατίας; Ποιο είναι το επόμενο βήμα που πολιτικά μπορεί η Νέα Δημοκρατία να κάνει μετά από αυτήν τη μετακύλιση; Πιστεύω ότι θα υπάρξει και νέα μετακύλιση της Νέας Δημοκρατίας σε ένα βαθύτερο αδιέξοδο. 
Αλήθεια, νομίζω ότι από τη σημερινή συζήτηση υπάρχουν δύο ζητήματα,
τα οποία πρέπει να ξεκαθαριστούν οριστικά, αφού κατέπεσαν όλα τα ψευδή, αβάσιμα και υποκριτικά επιχειρήματα της Νέας Δημοκρατίας. Υπάρχει μια γκρίζα ατμόσφαιρα που η ίδια η Νέα Δημοκρατία σήμερα έβγαλε στηn πολιτική ζωή, στη δημόσια ζωή της χώρας. Είναι οι εκατόν τρεις χιλιάδες, οι οποίοι είναι 'Ελληνες πολίτες. Είναι 'Ελληνες ή όχι; Αγαπητοί συνάδελφοι, αυτό είναι ένα καίριο ερώτημα, το οποίο θα πρέπει να ξεκαθαρισθεί με εθνική συνείδηση και με αίσθημα ευθύνης. Είναι ένα ιστορικό ζήτημα.
Το 1923 υπήρχαν και τότε παρόμοιες φωνές, που έλεγαν τους τότε
πρόσφυγες τουρκόσπορους σε αυτόν τον τόπο.
ΑΙΚΑΤΕΡΙΝΗ ΠΑΠΑΚΩΣΤΑ-ΣΙΔΗΡΟΠΟΥΛΟΥ: Τι είναι αυτά που λέτε;
ΕΛΕΥΘΕΡΙΟΣ ΤΖΙΟΛΑΣ: Αυτά που λέω είναι ιστορικά ζητήματα. Δεν
μπορούμε να αφήσουμε αυτήν τη γκρίζα ατμόσφαιρα να πλανάται σήμερα στη χώρα. Εάν, επειδή υπήρξαν τετρακόσιες πενήντα, πεντακόσιες, χίλιες, χίλιες πεντακόσιες, δύο χιλιάδες, πέντε χιλιάδες παράνομες περιπτώσεις, οι 103.000 'Ελληνες, που είναι 'Ελληνες πολίτες, μετανάστες εδώ από την τέως Σοβιετική 'Ενωση, να υπάρχει γι' αυτούς ένα ερωτηματικό εάν είναι 'Ελληνες ή όχι. Και τότε, το 1923, τμήματα της συντηρητικής παράταξης ξαναέθεταν ένα βαθύ διχασμό, ένα βαθύ ρατσισμό στην ελληνική κοινωνία. Τουρκόσποροι τότε οι πρόσφυγες!
Είμαστε υποχρεωμένοι, λοιπόν, να πούμε ότι είναι 'Ελληνες οι εκατόν τριάντα χιλιάδες και να πάρουμε γενναία πρωτοβουλία και για τους υπό ανοχή παλιννοστούντες τριάντα πέντε χιλιάδες 'Ελληνες για να ξεκαθαριστεί αυτή η υπόθεση. Αυτή είναι μια θέση ευθύνης. Γιατί μόνον αυτό απομένει να ξεκαθαριστεί, γιατί όλα τα άλλα με απλή αριθμητική, με τις διαδικασίες που κίνησαν τα συντεταγμένα όργανα της πολιτείας, έχουν ξεκαθαριστεί. 
(Χειροκροτήματα απο την πτέρυγα του ΠΑ.ΣΟ.Κ.)
ΠΡΟΕΔΡΕΥΩΝ (Παναγιώτης Σγουρίδης): Υπάρχει μια αίτηση του κ.
Γιακουμάτου που ζητάει το λόγο επί του Κανονισμού. Πείτε μας σε τι συνίσταται η παραβίαση του Κανονισμού, κύριε Γιακουμάτο;
ΓΕΡΑΣΙΜΟΣ ΓΙΑΚΟΥΜΑΤΟΣ: Ζητώ από τη Βουλή να αποφασίσει να μιλήσουμε και οι υπόλοιποι πέντε, κύριε Πρόεδρε. Αυτό λέει ο Κανονισμός της Βουλής, πάντα έτσι γίνεται. Είμαστε πέντε Βουλευτές, γιατί να σταματήσουν σ' εμάς; Και αν υπάρχει η σύμφωνη γνώμη της Βουλής να μιλήσουμε. Αν
θέλουν, αν δεν θέλουν να μη μιλήσουμε.
ΒΥΡΩΝ ΠΟΛΥΔΩΡΑΣ: Να μιλήσουν, κύριε Πρόεδρε.
ΠΡΟΕΔΡΕΥΩΝ (Παναγιώτης Σγουρίδης): Κύριοι συνάδελφοι, δεν υπάρχει
παραβίαση του Κανονισμού.
ΠΡΟΚΟΠΗΣ ΠΑΥΛΟΠΟΥΛΟΣ: Κύριε Πρόεδρε, πέντε συνάδελφοι από δυόμισι
λεπτά ο καθένας. Δεν μπορεί να γίνει μια εξαίρεση;
ΜΟΣΧΟΣ ΓΙΚΟΝΟΓΛΟΥ: 'Οχι, στις δωδεκάμισι είπαμε θα γίνει η ψηφοφορία. ΠΡΟΕΔΡΕΥΩΝ (Παναγιώτης Σγουρίδης): Κύριε Παυλόπουλε, δεν υπάρχει
ομόφωνη απόφαση του Σώματος.
Κηρύσσεται περαιωμένη η συζήτηση επί της προτάσεως του Προέδρου της Νέας Δημοκρατίας κ. Κώστα Καραμανλή και 82 Βουλευτών του Κόμματός του για τη σύσταση Εξεταστικής Επιτροπής με αντικείμενο "τη διερεύνηση των ευθυνών για την έκδοση παράνομων διοικητικών πράξεων απονομής της ελληνικής ιθαγένειας".
Κύριοι συνάδελφοι, έχει υποβληθεί αίτηση ονομαστικής ψηφοφορίας Βουλευτών της Νέας Δημοκρατίας επί της προτάσεως για σύσταση Εξεταστικής Επιτροπής, της οποίας το κείμενο έχει ως εξής:
"ΑΙΤΗΣΗ ΟΝΟΜΑΣΤΙΚΗΣ ΨΗΦΟΦΟΡΙΑΣ
Οι υπογράφοντες Βουλευτές ζητούμε, κατά τον Κανονισμό της Βουλής, να διεξαχθεί ονομαστική ψηφοφορία ως προς την πρόταση σύστασης Εξεταστικής Επιτροπής για την παράνομη χορήγηση της ελληνικής ιθαγένειας, την οποία υπέβαλε η Νέα Δημοκρατία.
Οι αιτούντες Βουλευτές
Π. Παυλόπουλος.
Π. Φουντουκίδου.
Αρ.Τσιπλάκος.
Γ. Γαρουφαλιάς.
Σ. Δαϊλάκης.
Α. Κοντός.
Λ. Λυμπερακίδης.
Θ. Κατσίκης.
Ι. Χωματάς.
Γ. Τρυφωνίδης.
Ευαγ. Μπασιάκος.
Γ. Δεικτάκης.
A. Δαβάκης.
Μ. Χαλκίδης.
Ε. Πολύζος.
Α. Παπακώστα-Σιδηροπούλου.
Γ. Καρασμάνης.
Θ. Λεονταρίδης.
Β. Τσίπρας.
Γ. Καλός.
Ν. Κατσαρός.
Θ. Βασιλείου.
Β. Πάππας.
Γ. Τσούρνος.
Γ. Βλάχος.
Α. Λιάσκος.
Αθ. Φλωρίνης.
Χ. Ζώης.
Α. Λυκουρέζος.
Ν. Λέγκας.
Ν. Κακλαμάνης".
Θα αναγνώσω και τον κατάλογο των υπογραφόντων την αίτηση της
ονομαστικής ψηφοφορίας, για να διαπιστωθεί αν υπάρχει ο απαιτούμενος από τον Κανονισμό αριθμός για την υποβολή της.
Ο κ. Π. Παυλόπουλος. Παρών.
Η κ. Π. Φουντουκίδου. Παρούσα.
Ο κ. Αρ.Τσιπλάκος. Παρών.
Ο κ. Γ. Γαρουφαλιάς. Παρών.
Ο κ. Σ. Δαϊλάκης. Παρών.
Ο κ. Α. Κοντός. Παρών.
Ο κ. Λ. Λυμπερακίδης. Παρών.

Ο κ. Θ. Κατσίκης. Παρών.
Ο κ. Ι. Χωματάς. Παρών.
Ο κ. Γ. Τρυφωνίδης. Παρών.
Ο κ. Ευαγ. Μπασιάκος. Παρών.
Ο κ. Γ. Δεικτάκης. Παρών.
Ο κ. Α. Δαβάκης. Παρών.
Ο κ. Μ. Χαλκίδης. Παρών.
Ο κ. Ε. Πολύζος. Παρών.
Η κ. Αικ. Παπακώστα-Σιδηροπούλου. Παρούσα.
Ο κ. Καρασμάνης. Παρών.
Ο κ. Θ. Λεονταρίδης. Παρών.
Ο κ. Β. Τσίπρας. Παρών.
Ο κ. Γ. Καλός. Παρών.
Ο κ. Ν. Κατσαρός. Παρων.
Ο κ. Θ. Βασιλείου. Παρών.
Ο κ. Β. Πάππας. Παρών.
Ο κ. Γ. Τσούρνος. Παρών.
Ο κ. Γ. Βλάχος. Παρών.
Ο κ. Α. Λιάσκος. Παρών.
Ο κ. Αθ. Φλωρίνης. Παρών.
Ο κ. Χ. Ζώης. Παρών.
Ο κ. Α. Λυκουρέζος. Παρών.
Ο κ. Ν. Λέγκας. Παρών.
Ο κ. Ν. Κακλαμάνης. Παρών.
Κύριοι συνάδελφοι, υπάρχει ο απαιτούμενος από τον Κανονισμό αριθμός
υπογραφόντων την αίτηση ονομαστικής ψηφοφορίας Βουλευτών.
Προχωρούμε, λοιπόν, στη διεξαγωγή της ονομαστικής ψηφοφορίας
επί της προτάσεως για τη σύσταση εξεταστικής επιτροπής για την παράνομη χορήγηση της ελληνικής ιθαγένειας.
Οι αποδεχόμενοι την πρόταση λέγουν "ΝΑΙ".
Οι μη αποδεχόμενοι την πρόταση λέγουν "ΟΧΙ".
Οι αρνούμενοι ψήφο λέγουν "ΠΑΡΩΝ".
Καλούνται επί του καταλόγου: Ο κ. 'Εκτορας Νασιώκας απο το ΠΑ.ΣΟ.Κ. και ο κ. Μιλτιάδης Βαρβιτσιώτης από τη Νέα Δημοκρατία.
Παρακαλώ να αρχίσει η ανάγνωση του καταλόγου.
(ΨΗΦΟΦΟΡΙΑ)
(Στο σημείο αυτό την προεδρική έδρα καταλαμβάνει ο Πρόεδρος της
Βουλής κ. ΑΠΟΣΤΟΛΟΣ ΚΑΚΛΑΜΑΝΗΣ)
(ΜΕΤΑ ΚΑΙ ΤΗ ΔΕΥΤΕΡΗ ΑΝΑΓΝΩΣΗ ΤΟΥ ΚΑΤΑΛΟΓΟΥ)
ΠΡΟΕΔΡΟΣ (Απόστολος Κακλαμάνης): Υπάρχει κάποιος κύριος συνάδελφος, ο
οποίος δεν άκουσε το όνομά του; Ο κ. Αδρακτάς.
(Στο σημείο αυτό ψηφίζει ο Βουλευτής κ. Παναγιώτης Αδρακτάς).
Οι συνάδελφοι κύριοι Ι. Λαμπρόπουλος, Μ. Λιάπης, Ν. Κορτσάρης, Ι. Κεφαλογιάννης, Στ. Δήμας, Θ. Μπακογιάννη, Γ. Καλαντζής, Σ. Τσιτουρίδης,

Σ. Καλαντζάκου, Ε. Παπαδημητρίου και ο Π. Λαφαζάνης, με τηλεγραφήματά τους δήλωσαν στο Προεδρείο ότι λόγω κωλύματος δεν παρευρίσκονται στην ψηφοφορία, αλλά οι μεν πρώτοι υπερψηφίζουν την πρόταση για σύσταση εξεταστικής επιτροπής, ο δε κ. Λαφαζάνης την καταψηφίζει.
Κηρύσσεται περαιωμένη η ψηφοφορία και παρακαλώ τους κυρίους ψηφολέκτες να προβούν στην καταμέτρηση των ψήφων και την εξαγωγή του αποτελέσματος.
(ΜΕΤΑ ΤΗΝ ΚΑΤΑΜΕΤΡΗΣΗ)
ΠΡΟΕΔΡΟΣ (Απόστολος Κακλαμάνης): Κύριοι συνάδελφοι, έχω την τιμή να σας ανακοινώσω το αποτέλεσμα της διεξαχθείσης ονομαστικής ψηφοφορίας. 
Ψήφισαν συνολικά 265 Βουλευτές.
Υπέρ της προτάσεως, δηλαδή "ΝΑΙ" ψήφισαν 115 Βουλευτές.
Κατά της προτάσεως, δηλαδή "ΟΧΙ" ψήφισαν 150 Βουλευτές, σύμφωνα με το παρακάτω πρωτόκολλο ονομαστικής ψηφοφορίας:
"ΕΠΙΚΡΑΤΕΙΑΣ
NΑΙ OΧΙ Αυγερινός Παρασκευάς +

Λαϊου Αγγελική +
Χριστοδουλάκης Νίκος +
Σπυράκη Χριστίνα +

Βούγιας Σπυρίδων +
Τσουκάτος Θεόδωρος +
'Εβερτ Μιλτιάδης -

Βαρβιτσιώτης Ιωάννης +
Μολυβιάτης Πέτρος +
Παπαθανασίου Ιωάννης +
Σπηλιωτόπουλος Αριστόβουλος ('Αρης) + Ψαχαρόπουλος Γεώργιος -
Α' ΑΘΗΝΩΝ

Παπανδρέου Γεώργιος -
Γεννηματά Φωτεινή (Φώφη) +
Σκανδαλίδης Κων/νος +
Παπαντωνίου Ιωάννης (Γιάννος) +
Παπουτσής Χρήστος +
Αλευράς Αθανάσιος (Νάσος) +
Αρσένης Γεράσιμος +
Μανίκας Στέφανος +
Μπακογιάννη Θεοδώρα (Ντόρα) -

Αλογοσκούφης Γεώργιος +
Παυλόπουλος Προκόπιος +
Μάνος Στέφανος -
Βουλγαράκης Γεώργιος +
Λυκουρέζος Αλέξανδρος - Λέων +
Γιαννάκου-Κουτσίκου Μαριορή (Μαριέττα) + Κακλαμάνης Νικήτας +
Μπενάκη - Ψαρούδα 'Αννα +
Κανέλλη Γαρυφαλλιά (Λιάνα) -

Κωνσταντόπουλος Νικόλαος +
Β' ΑΘΗΝΩΝ
Παπανδρέου Βασιλική (Βάσω) +
Κακλαμάνης Απόστολος +
Λοβέρδος Ανδρέας +
Κούρκουλα Ελένη +
Γείτονας Κων/νος +
Πρωτόππαπας Χρήστος +
Παπαϊωάννου Μιλτιάδης +
Κουλούρης Κίμων -
Μαντέλης Αναστάσιος (Τάσος) +
Δασκαλάκης Γεώργιος +
Ασκητής Αθανάσιος (Νάσος) +
Κοντογιαννόπουλος Βασίλειος +
Κατσέλη Ελεωνόρα (Νόρα) +
Ανωμερίτης Γεώργιος +
Χυτήρης Τηλέμαχος +
Γιαννόπουλος Ευάγγελος -
Kατσανέβας Θεόδωρος +
Χαραλαμπόπουλος Ιωάννης +
Μητσοτάκης Κων/νος +

Τζαννετάκης Τζαννής +
Παναγιωτόπουλος Παναγιώτης (Πάνος) +
Μεϊμαράκης Ευάγγελος - Βασίλειος +
Πολύδωρας Βύρων +
Λιάπης Μιχαήλ - Γεώργιος -
Βαρβιτσιώτης Μιλτιάδης +
Πετραλιά-Πάλλη Φάνη +
Καμμένος Παναγιώτης (Πάνος) +
Καρατζαφέρης Γεώργιος +
Κασσίμης Θεόδωρος +
Γιακουμάτος Γεράσιμος +
Παπακώστα - Σιδηροπούλου Κατερίνα +
Ανδρεουλάκος Απόστολος +
Καρράς Κώστας +
Παπαρήγα Αλεξάνδρα -
Κολοζώφ Ορέστης -
Σκυλλάκος Αντώνιος -

Δαμανάκη Μαρία -
Κουβέλης Φώτιος - Φανούριος +
ΝΟΜΟΣ ΑΙΤΩΛΙΑΣ ΚΑΙ ΑΚΑΡΝΑΝΙΑΣ
Μακρυπίδης Ανδρέας +
Βερελής Χρήστος +
Κουρουμπλής Παναγιώτης +
Σμυρλής - Λιακατάς Χρήστος +
Βαϊνάς Ιωάννης +
Σαλμάς Μάριος +

Αγγελόπουλος Νικόλαος +
Στριφτάρης Σπυρίδων -
ΝΟΜΟΣ ΑΡΓΟΛΙΔΟΣ

Θωμόπουλος Ιωάννης +
Τσούρνος Γεώργιος +
Παπαδημητρίου Ελισάβετ ('Ελσα) -
ΝΟΜΟΣ ΑΡΚΑΔΙΑΣ
Ρέππας Δημήτριος +
Σπυρόπουλος Ροβέρτος +
Τατούλης Πέτρος +
Κωστόπουλος Δημήτριος +
ΝΟΜΟΣ ΑΡΤΗΣ
Κολιοπάνος Θεόδωρος +
Κοσσυβάκης Δημήτριος +
Καραμπίνας Κων/νος +
ΠΕΡΙΦΕΡΕΙΑ ΝΟΜΟΥ ΑΤΤΙΚΗΣ
Πάγκαλος Θεόδωρος +
Βρεττός Κων/νος +
Γιαννάκης Ιωάννης +
Παπαηλίας Ηλίας +
Φωτιάδης Παναγιώτης +
Βλάχος Γεώργιος +

Κατσίκης Θεόδωρος +
Κατσιγιάννης Αθανάσιος +
Αμπατζόγλου Γεώργιος -
ΝΟΜΟΣ ΑΧΑΙΑΣ

Φούρας Ανδρέας +
Χρυσανθακόπουλος Αλέξανδρος +
Θωμά Μαρία +
Θωμάς Γεώργιος +
Σπηλιόπουλος Κων/νος +
Σπηλιωτόπουλος Σπήλιος +

Νικολόπουλος Νικόλαος +
Βασιλείου Θεόφιλος +

Κοσιώνης Παναγιώτης +
ΝΟΜΟΣ ΒΟΙΩΤΙΑΣ
Αποστολίδης Λουκάς +
Ακριβάκης Αλέξανδρος +
Μπασιάκος Ευάγγελος +
Τσιπλάκος Αριστείδης +
ΝΟΜΟΣ ΓΡΕΒΕΝΩΝ
Τζιόλας Ελευθέριος +
ΝΟΜΟΣ ΔΡΑΜΑΣ
Κωνσταντίνου Φλώρος +
Παπαδόπουλος Σταύρος +
Δαϊλάκης Σταύρος +
ΝΟΜΟΣ ΔΩΔΕΚΑΝΗΣΟΥ
Κρεμαστινός Δημήτριος +
Καϊσερλής Κων/νος +
Σφυρίου Κοσμάς +
Παυλίδης Αριστοτέλης +
ΝΟΜΟΣ ΕΒΡΟΥ
Φωτιάδης Απόστολος +
Ζαμπουνίδης Νικόλαος +
Δημοσχάκης Θεοφάνης +

Λυμπερακίδης Λεωνίδας +
ΝΟΜΟΣ ΕΥΒΟΙΑΣ

Θεοδώρου Χρήστος +
Παπαγεωργίου Γεώργιος +
Πιπεργιάς Δημήτριος +
Κεδίκογλου Βασίλειος -

Λιάσκος Αναστάσιος +
Παπαγεωργόπουλος Ελευθέριος +
ΝΟΜΟΣ ΕΥΡΥΤΑΝΙΑΣ
Τσίπρας Βασίλης +
ΝΟΜΟΣ ΖΑΚΥΝΘΟΥ

Γκούσκος Διονύσιος +
ΝΟΜΟΣ ΗΛΕΙΑΣ
Ζαφειρόπουλος Ιωάννης -
Γεωργακόπουλος Δημήτριος +
Αντωνακόπουλος Παναγιώτης +
Σκουλαρίκης Ιωάννης +
Αδραχτάς Παναγιώτης +

Κορκολόπουλος Βασίλης +
ΝΟΜΟΣ ΗΜΑΘΙΑΣ
Χρυσοχοίδης Μιχαήλ +
Γικόνογλου Μόσχος +
Χαλκίδης Μιχαήλ +
Φωτιάδης Ηλίας +
ΝΟΜΟΣ ΗΡΑΚΛΕΙΟΥ
Αποστολάκης Δημήτριος +
Ματζαπετάκης Στυλιανός +
Κουράκης Ιωάννης +
Σχοιναράκη - Ηλιάκη Ευαγγελία +
Στρατάκης Εμμανουήλ +
Βρέντζος Σταύρος +
Κεφαλογιάννης Εμμανουήλ +

Δεικτάκης Γεώργιος +
ΝΟΜΟΣ ΘΕΣΠΡΩΤΙΑΣ
Παπαδόπουλος Αλέξανδρος +
Μπέζας Αντώνιος -
Α' ΘΕΣΣΑΛΟΝΙΚΗΣ
Τζοχατζόπουλος Απόστολος-Αθανάσιος -
Βενιζέλος Ευάγγελος +
Καστανίδης Χαράλαμπος +
Παπαθεμελής Στυλιανός - 'Αγγελος +
Μαγκριώτης Ιωάννης +
Γκεσούλης Νικόλαος +
Σπυριούνης Κυριάκος +
Καραμανλής Κων/νος +

Ψωμιάδης Παναγιώτης +
Ορφανός Γεώργιος +
Σπηλιόπουλος Αναστάσιος +
Κούβελας Σωτήριος +
Χουρμουζιάδης Γεώργιος -

Ξηροτύρη - Αικατερινάρη Ασημίνα +
Β' ΘΕΣΣΑΛΟΝΙΚΗΣ
Γερανίδης Βασίλειος +
Τσιόκας Θεοχάρης +
Κίρκος Γεώργιος +
Διαμαντής Κων/νος +
Ρεγκούζας Αδάμ +

Σαλαγκούδης Γεώργιος +
Τζέκης 'Αγγελος -
NOMOΣ ΙΩΑΝΝΙΝΩΝ

Αργύρης Ευάγγελος +
Μαλέσιος Ευάγγελος +
Παπούλιας Κάρολος +
Tασούλας Κων/νος +

Καλογιάννης Σταύρος +
ΝΟΜΟΣ ΚΑΒΑΛΑΣ
Τσακλίδης Ιωάννης +
Τσίμας Κων/νος +

Καλαντζής Γεώργιος -
Παναγιωτόπουλος Γεώργιος +
ΝΟΜΟΣ ΚΑΡΔΙΤΣΗΣ

Σαλαγιάννης Νικόλαος +
Τσιλίκας Βασίλειος +
Αναγνωστόπουλος Θεόδωρος +

Σιούφας Δημήτριος +
Ταλιαδούρος Σπυρίδων +
ΝΟΜΟΣ ΚΑΣΤΟΡΙΑΣ

Πετσάλνικος Φίλιππας +
Αγγελής Ανέστης +
ΝΟΜΟΣ ΚΕΡΚΥΡΑΣ
Δρυς Γεώργιος +
Κοντομάρης Ευτύχιος +
Σπύρου Σπυρίδων +
ΝΟΜΟΣ ΚΕΦΑΛΛΗΝΙΑΣ
Καλαφάτης Αλέξανδρος +
ΝΟΜΟΣ ΚΙΛΚΙΣ
Φλωρίδης Γεώργιος +
Τσιτουρίδης Σάββας -
Κιλτίδης Κων/νος +
ΝΟΜΟΣ ΚΟΖΑΝΗΣ
Αθανασιάδης Αλέξανδρος +
Λωτίδης Λάζαρος +
Τσιαρτσιώτης Νικόλαος +

Παπαδόπουλος Μιχάλης +
Βύζας Βασίλειος +
ΝΟΜΟΣ ΚΟΡΙΝΘΙΑΣ

Κοτσώνης Θεόδωρος -
Χωρέμης Αναστάσιος +
Δήμας Σταύρος -
Παπαληγούρας Αναστάσιος +
ΝΟΜΟΣ ΚΥΚΛΑΔΩΝ
Παπαζώη Ελισάβετ +
Λεβογιάννης Νικόλαος +
Χωματάς Ιωάννης +
ΝΟΜΟΣ ΛΑΚΩΝΙΑΣ
Γρηγοράκος Λεωνίδας +
Σκανδαλάκης Παναγιώτης +
Δαβάκης Αθανάσιος +
ΝΟΜΟΣ ΛΑΡΙΣΗΣ
Νασιώκας 'Εκτορας +
Φλώρος Νικόλαος +
Χατζημιχάλης Νικόλαος - Φώτιος +
Φαρμάκης Νικόλαος +
Γαρουφαλιάς Γεώργιος +

Ζώης Χρήστος +
Κατσαρός Νικόλαος +
Τσιόγκας Δημήτριος -
ΝΟΜΟΣ ΛΑΣΗΘΙΟΥ

Καρχιμάκης Μιχαήλ +
Ιωαννίδης Φοίβος +
ΝΟΜΟΣ ΛΕΣΒΟΥ
Σηφουνάκης Νικόλαος +
Παπαδέλλης Φραγκλίνος +
Σκοπελίτης Σταύρος -
ΝΟΜΟΣ ΛΕΥΚΑΔΑΣ
Βλασσόπουλος Ευάγγελος +
ΝΟΜΟΣ ΜΑΓΝΗΣΙΑΣ
Ζήση Ροδούλα -
Τζανής Λεωνίδας +
Βούλγαρης Αλέξανδρος +
Νάκος Αθανάσιος +

Μακρή Ζωή (Ζέττα) +
Γκατζής Νικόλαος -
ΝΟΜΟΣ ΜΕΣΣΗΝΙΑΣ

Κατσιλιέρης Πέτρος +
Μπένος Ιωάννης - Σταύρος +
Γιαννακόπουλος Ιωάννης -
Καλαντζάκου Σοφία -

Παπανικολάου Ελευθέριος +
Λαμπρόπουλος Ιωάννης -
ΝΟΜΟΣ ΞΑΝΘΗΣ

Σγουρίδης Παναγιώτης +
Στολίδης Σωτήριος +
Κοντός Αλέξανδρος +
Α' ΠΕΙΡΑΙΩΣ
Σημίτης Κων/νος -
Φασούλας Παναγιώτης +
Μπεντενιώτης Εμμανουήλ +
Σουμάκης Σταύρος +
Καλός Γεώργιος +

Μελάς Παναγιώτης +
Μιχαλολιάκος Βασίλειος +
Β' ΠΕΙΡΑΙΩΣ

Λαλιώτης Κων/νος +
Νιώτης Γρηγόρης +
Λιντζέρης Δημήτριος +
Κρητικός Παναγιώτης +
Διαμαντίδης Ιωάννης +
Νεράντζης Αναστάσιος +

Μπαρμπαγιάννης Βασίλειος -
Λαφαζάνης Παναγιώτης -
ΝΟΜΟΣ ΠΕΛΛΗΣ

Πασχαλίδης Γεώργιος -
Βοσνάκης Χρήστος +
Καρασμάνης Γεώργιος +

Φουντουκίδου - Θεοδωρίδου Παρθένα +
Τζαμτζής Ιορδάνης (Δάνης) +
ΝΟΜΟΣ ΠΙΕΡΙΑΣ

Τσερτικίδης Παντελής +
Αρσένη Μαρία +
Κωνσταντόπουλος Γεώργιος +
Πολύζος Ευάγγελος +
ΝΟΜΟΣ ΠΡΕΒΕΖΗΣ
Τσεκούρας Ιωάννης +
Τρυφωνίδης Γεώργιος +
ΝΟΜΟΣ ΡΕΘΥΜΝΗΣ
Λουκάκης Μανώλης +
Κεφαλογιάννης Ιωάννης -
ΝΟΜΟΣ ΡΟΔΟΠΗΣ
Γκαλήπ Γκαλήπ +
Μεχμέτ Αχμέτ +
Στυλιανίδης Ευριπίδης +
ΝΟΜΟΣ ΣΑΜΟΥ
Βαρδίκος Πυθαγόρας +
ΝΟΜΟΣ ΣΕΡΡΩΝ
Ανθόπουλος Ιωάννης +
Βασιλακάκης Βασίλειος +
Λεονταρίδης Θεόφιλος +

Καραμανλής Αχιλλέας +
Κόλλια - Τσαρουχά Μαρία +
Χαϊτίδης Ευγένιος +
Τσιπλάκης Κων/νος +
ΝΟΜΟΣ ΤΡΙΚΑΛΩΝ

Μαγκούφης Χρήστος +
Μάτης Αθανάσιος +
Σκρέκας Θεόδωρος +

Χατζηγάκης Σωτήριος +
Λέγκας Νικόλαος +
ΝΟΜΟΣ ΦΘΙΩΤΙΔΟΣ

Παπαδήμας Λάμπρος +
Βαθειάς Ιωάννης +
Αλαμπάνος Δημήτριος +
Γιαννόπουλος Αθανάσιος +

Χειμάρας Αθανάσιος +
Καλλιώρας Ηλίας +
ΝΟΜΟΣ ΦΛΩΡΙΝΗΣ

Λιάνης Γεώργιος +
Κορτσάρης Νικόλαος -
ΝΟΜΟΣ ΦΩΚΙΔΟΣ
Θάνος Δημήτριος +
Γκελεστάθης Νικόλαος +
ΝΟΜΟΣ ΧΑΛΚΙΔΙΚΗΣ
Πάχτας Χρήστος +
Πάππας Βασίλειος +
Φλωρίνης Αθηναίος +
ΝΟΜΟΣ ΧΑΝΙΩΝ
Σκουλάκης Εμμανουήλ +
Δαμιανάκης Ευτύχιος +
Βαλυράκης Ιωσήφ +
Μαρκογιαννάκης Χρήστος +
ΝΟΜΟΣ ΧΙΟΥ
Τσουρή Ελπίδα +
Βαρίνος Αθανάσιος +
ΓΕΝΙΚΟ ΣΥΝΟΛΟ "ΝΑΙ" 115
" " "ΟΧΙ" 150
ΣΥΝΟΛΟ ΨΗΦΙΣΑΝΤΩΝ 265
Ο ΠΡΟΕΔΡΟΣ ΟΙ ΓΡΑΜΜΑΤΕΙΣ"

ΠΡΟΕΔΡΟΣ (Απόστολος Κακλαμάνης): Συνεπώς η πρόταση για τη σύσταση
Εξεταστικής Επιτροπής απορρίπτεται κατά πλειοψηφία.
Παρακαλώ το Σώμα να εξουσιοδοτήσει το Προεδρείο για την υπ'ευθύνη του επικύρωση των Πρακτικών της σημερινής συνεδριάσεως.
ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.
ΠΡΟΕΔΡΟΣ (Απόστολος Κακλαμάνης): Παρεσχέθη η ζητηθείσα εξουσιοδότηση. Κύριοι συνάδελφοι, έχουν διανεμηθεί τα Πρακτικά της Τρίτης 13
Φεβρουαρίου 2001 (πρωί), της Τετάρτης 14 Φεβρουαρίου 2001 (πρωί και απόγευμα) και ερωτάται το Σώμα αν τα επικυρώνει.
ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.
ΠΡΟΕΔΡΟΣ (Απόστολος Κακλαμάνης): Συνεπώς, τα Πρακτικά της Τρίτης 13 Φεβρουαρίου 2001 (πρωί), Τετάρτης 14 Φεβρουαρίου 2001 (πρωί και απόγευμα) επικυρώθηκαν.
Κύριοι συνάδελφοι, δέχεστε στο σημείο αυτό να λύσουμε τη συνεδρίαση; ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.
Με τη συναίνεση του Σώματος και ώρα 01.05' λύεται η συνεδρίαση για
σήμερα ημέρα Τετάρτη 28 Φεβρουαρίου 2001 και ώρα 10.00' με αντικείμενο εργασιών του Σώματος: α) κοινοβουλευτικό έλεγχο, συζήτηση επικαίρων ερωτήσεων και β) νομοθετική εργασία, σύμφωνα με την ημερήσια διάταξη που έχει διανεμηθεί.
Ο ΠΡΟΕΔΡΟΣ ΟΙ ΓΡΑΜΜΑΤΕΙΣ

