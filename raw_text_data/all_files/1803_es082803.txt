
ΠΙΝΑΚΑΣ ΠΕΡΙΕΧΟΜΕΝΩΝ
ΣΥΝΟΔΟΣ Γ΄
ΤΜΗΜΑ ΔΙΑΚΟΠΗΣ ΤΩΝ ΕΡΓΑΣΙΩΝ ΤΗΣ ΒΟΥΛΗΣ
ΣΥΝΕΔΡΙΑΣΗ ΚΓ΄
Πέμπτη, 28 Αυγούστου 2003
Α. ΕΙΔΙΚΑ ΘΕΜΑΤΑ
1. Επικύρωση Πρακτικών, σελ.
2. Ανακοινώνεται ότι τη συνεδρίαση παρακολουθούν πενήντα μέλη της εθελοντικής ομάδας Δήμου Πολύχνης Θεσσαλονίκης με τη δημοτική σύμβουλο κ. Φελέκη Αντωνιάδου, σελ.
Β. ΚΟΙΝΟΒΟΥΛΕΥΤΙΚΟΣ ΕΛΕΓΧΟΣ
1. Κατάθεση αναφορών, σελ.
2. Απαντήσεις Υπουργών σε ερωτήσεις Βουλευτών, σελ.
Γ. ΝΟΜΟΘΕΤΙΚΗ ΕΡΓΑΣΙΑ
1. Συζήτηση και ψήφιση επί της αρχής, των άρθρων και του συνόλου του σχεδίου νόμου του Υπουργείου Εμπορικής Ναυτιλίας «Ναυτιλιακή Εταιρεία Πλοίων Αναψυχής και άλλες διατάξεις», σελ.
2. Κατάθεση Εκθέσεων Διαρκών Επιτροπών.
α) Η Διαρκής Επιτροπή Δημόσιας Διοίκησης, Δημόσιας Τάξης και Δικαιοσύνης καταθέτει την έκθεσή της στην πρόταση νόμου αρμοδιότητας του Υπουργείου Εσωτερικών, Δημόσιας Διοίκησης και Αποκέντρωση: «Για τον προσδιορισμό του περιεχομένου της 24ης Ιουλίου ως ημέρας αποκατάστασης της Δημοκρατίας», σελ.
β) Η Διαρκής Επιτροπή Εθνικής ?μυνας και Εξωτερικών Υποθέσεων καταθέτει την έκθεσή της στο σχέδιο νόμου του Υπουργείου Εθνικής ?μυνας:»Ανώτατα Στρατιωτικά Εκπαιδευτικά Ιδρύματα (Α.Σ.Ε.Ι.)», σελ.
ΟΜΙΛΗΤΕΣ
(Επί του σχεδίου νόμου του Υπουργείου Εμπορικής Ναυτιλίας)
ΑΝΩΜΕΡΙΤΗΣ Γ., σελ.
ΓΕΙΤΟΝΑΣ Κ., σελ.
ΓΚΑΤΖΗΣ Ν., σελ.
ΔΑΜΑΝΑΚΗ Μ., σελ.
ΙΩΑΝΝΙΔΗΣ Φ., σελ.
ΚΑΚΛΑΜΑΝΗΣ Α., σελ.
ΚΑΣΤΑΝΙΔΗΣ Χ., σελ.
ΚΡΗΤΙΚΟΣ Π., σελ.
ΚΤΕΝΑΣ Γ. σελ.
ΠΑΠΑΔΗΜΗΤΡΙΟΥ Ε., σελ.
ΠΑΠΑΗΛΙΑΣ Η, σελ.
ΠΑΠΟΥΤΣΗΣ Χ., σελ.
ΠΑΣΧΑΛΙΔΗΣ Γ., σελ.
ΣΑΛΑΓΚΟΥΔΗΣ Γ., σελ.
ΣΓΟΥΡΙΔΗΣ Π., σελ.
ΣΠΥΡΙΟΥΝΗΣ Κ., σελ.
ΣΦΥΡΙΟΥ Κ., σελ.
ΦΛΩΡΙΝΗΣ Α., σελ.
ΦΟΥΝΤΟΥΚΙΔΟΥ Π., σελ.
ΧΩΡΕΜΗΣ Α., σελ.

ΠΡΑΚΤΙΚΑ ΒΟΥΛΗΣ
Ι΄ ΠΕΡΙΟΔΟΣ (ΠΡΟΕΔΡΕΥΟΜΕΝΗΣ ΔΗΜΟΚΡΑΤΙΑΣ)
ΣΥΝΟΔΟΣ Γ΄
ΤΜΗΜΑ ΔΙΑΚΟΠΗΣ ΕΡΓΑΣΙΩΝ ΤΗΣ ΒΟΥΛΗΣ
ΘΕΡΟΥΣ 2003
ΣΥΝΕΔΡΙΑΣΗ ΚΓ΄ 
Πέμπτη 28 Αυγούστου 2003

Αθήνα, σήμερα στις 28 Αυγούστου 2003, ημέρα Πέμπτη και ώρα 10.55΄ συνήλθε στην Αίθουσα των συνεδριάσεων του Βουλευτηρίου το Τμήμα Διακοπής Εργασιών της Βουλής (Β΄ σύνθεση) για να συνεδριάσει υπό την προεδρία του Α΄ Αντιπροέδρου αυτής κ. ΚΩΝΣΤΑΝΤΙΝΟΥ ΓΕΙΤΟΝΑ.
ΠΡΟΕΔΡΕΥΩΝ (Κωνσταντίνος Γείτονας): Κυρίες και κύριοι συνάδελφοι, αρχίζει η συνεδρίαση.
Παρακαλείται ο κύριος Γραμματέας να ανακοινώσει τις αναφορές προς το Τμήμα.
(Ανακοινώνονται προς το Τμήμα από τον κ. Γεώργιο Κτενά, Βουλευτή Λευκάδας, τα ακόλουθα:
Α. ΚΑΤΑΘΕΣΗ ΑΝΑΦΟΡΩΝ
1) Ο Βουλευτής Αττικής κ. ΘΕΟΔΩΡΟΣ ΚΑΤΣΙΚΗΣ κατέθεσε αναφορά με την οποία η Ένωση Αγροτικών Συνεταιρισμών Αττικής ζητεί τη λήψη μέτρων για την εξυγίανσή της.
2) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε αναφορά με την οποία η κυρία Σουλτάνα Κεκέογλου, κάτοικος Κ. Αγρού Δράμας, ζητεί την ικανοποίηση συνταξιοδοτικού της αιτήματος από τον ΟΓΑ.
3) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε δημοσίευμα εφημερίδας που αφορά στην επίσκεψη στην περιοχή της Φλώρινας υπηκόων της ΠΓΔΜ γεννημένων στην Ελλάδα.
4) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε αναφορά με την οποία ο κ. Αναστάσιος Τσακπινίδης, κάτοικος Εξοχής Δράμας, ζητεί την ικανοποίηση συνταξιοδοτικού του αιτήματος από τον ΟΓΑ.
5) Ο Βουλευτής Αιτωλ/νίας κ. ΙΩΑΝΝΗΣ ΒΑΪΝΑΣ κατέθεσε αναφορά με την οποία η Ομοσπονδία Επαγγελματιών Βιοτεχνών και Εμπόρων Ναυπακτίας ζητεί τη λήψη μέτρων για τη λειτουργική κατασκευή του έργου της ζεύξης Ρίου ? Αντιρρίου.
6) Ο Βουλευτής Κυκλάδων κ. ΙΩΑΝΝΗΣ ΧΩΜΑΤΑΣ κατέθεσε αναφορά με την οποία η Κοινότητα Αντιπάρου Νομού Κυκλάδων ζητεί την άμεση φύλαξη του αρχαιολογικού χώρου στη νήσο Δεσποτικό για την προστασία των αρχαιολογικών ευρημάτων.
7) Ο Βουλευτής Κυκλάδων κ. ΙΩΑΝΝΗΣ ΧΩΜΑΤΑΣ κατέθεσε αναφορά με την οποία ο Έπαρχος Θήρας ζητεί την ακτοπλοϊκή σύνδεση της Κοινότητας Οίας με τη νήσο Θηρασιάς.
8) Ο Βουλευτής Κυκλάδων κ. ΙΩΑΝΝΗΣ ΧΩΜΑΤΑΣ κατέθεσε αναφορά με την οποία ο Έπαρχος Θήρας ζητεί την επιδότηση των δρομολογίων της άγονης γραμμής ενδοεπικοινωνίας των νησιών της Επαρχίας Θήρας.
9) Ο Βουλευτής Κυκλάδων κ. ΙΩΑΝΝΗΣ ΧΩΜΑΤΑΣ κατέθεσε αναφορά με την οποία ο Έπαρχος Θήρας ζητεί την ακτοπλοϊκή σύνδεση της νήσου Θηρασιάς με τον Πειραιά.
10) Ο Βουλευτής Αιτωλ/νίας κ. ΙΩΑΝΝΗΣ ΒΑΪΝΑΣ κατέθεσε αναφορά με την οποία το Σωματείο Ατόμων με Αναπηρία Ν. Λευκάδας «Η ΕΛΠΙΔΑ» ζητεί τη λήψη πρόσθετων μέτρων για την προστασία των σεισμόπληκτων Ατόμων με Αναπηρία και των οικογενειών τους.
11) Ο Βουλευτής Αιτωλ/νίας κ. ΧΡΗΣΤΟΣ ΣΜΥΡΛΗΣ ? ΛΙΑΚΑΤΑΣ κατέθεσε αναφορά με την οποία η Ένωση Συντακτών Ημερησίων Εφημερίδων Πελοποννήσου ? Ηπείρου ? Νήσων ζητεί την υλοποίηση του έργου της ψηφιοποίησης του Μουσείου Τύπου.
12) Ο Βουλευτής Αιτωλ/νίας κ. ΧΡΗΣΤΟΣ ΣΜΥΡΛΗΣ ? ΛΙΑΚΑΤΑΣ κατέθεσε αναφορά με την οποία η ΣΤ΄ Εφορεία Προϊστορικών και Κλασικών Αρχαιοτήτων ζητεί την επίλυση του θέματος της ανέγερσης ναϋδρίου στην Κάτω Χρυσοβίτσα Τριχωνίδας Αιτωλ/νίας.
13) Ο Βουλευτής Αιτωλ/νίας κ. ΧΡΗΣΤΟΣ ΣΜΥΡΛΗΣ ? ΛΙΑΚΑΤΑΣ κατέθεσε αναφορά με την οποία ο Δήμος Αμφιλοχίας Αιτωλ/νίας διαμαρτύρεται για τον τρόπο καταβολής της αποζημίωσης στους δικαιούχους λόγω του σεισμού της 31/12/02.
14) Ο Βουλευτής Αιτωλ/νίας κ. ΧΡΗΣΤΟΣ ΣΜΥΡΛΗΣ ? ΛΙΑΚΑΤΑΣ κατέθεσε αναφορά με την οποία ο Δήμος Αγρινίου Αιτωλ/νίας διαμαρτύρεται για τον τρόπο δραστηριοποίησης της ΔΕΗ στην περιοχή του Δήμου και γενικότερα.
15) Ο Βουλευτής Αιτωλ/νίας κ. ΧΡΗΣΤΟΣ ΣΜΥΡΛΗΣ ? ΛΙΑΚΑΤΑΣ κατέθεσε αναφορά με την οποία ο Δήμος Αποδοτίας Αιτωλ/νίας ζητεί την ίδρυση Κέντρου Περιβαλλοντικής Εκπαίδευσης στο Δ.Δ. ?νω Χώρας του Δήμου Αποδοτίας.
16) Ο Βουλευτής Αιτωλ/νίας κ. ΧΡΗΣΤΟΣ ΣΜΥΡΛΗΣ ? ΛΙΑΚΑΤΑΣ κατέθεσε αναφορά με την οποία ο Δήμος Κεκροπίας Αιτωλ/νίας διαμαρτύρεται για τη μη τήρηση των όρων σύμβασης παραχώρησης για το Ομογενειακό Χωριό στην Πάλαιρο.
17) Ο Βουλευτής Αιτωλ/νίας κ. ΧΡΗΣΤΟΣ ΣΜΥΡΛΗΣ ? ΛΙΑΚΑΤΑΣ κατέθεσε αναφορά με την οποία ο Δήμος Κεκροπίας Αιτωλ/νίας ζητεί χρηματοδότηση για την κατασκευή δικτύου αποχέτευσης και βιολογικού καθαρισμού στην Πάλαιρο.
18) Ο Βουλευτής Αιτωλ/νίας κ. ΧΡΗΣΤΟΣ ΣΜΥΡΛΗΣ ? ΛΙΑΚΑΤΑΣ κατέθεσε αναφορά με την οποία η Τοπική Διοικούσα Επιτροπή Ακαρνανίας της Πανελλήνιας Ένωσης Τεχνικών ΟΤΕ διαμαρτύρεται για την πώληση του παραδοσιακού κτιρίου ΟΤΕ Αγρινίου.
19) Ο Βουλευτής Αιτωλ/νίας κ. ΧΡΗΣΤΟΣ ΣΜΥΡΛΗΣ ? ΛΙΑΚΑΤΑΣ κατέθεσε αναφορά με την οποία ο Δήμος Οινιάδων Αιτωλ/νίας ζητεί χρηματοδότηση για την ολοκλήρωση του έργου για τον βιολογικό καθαρισμό του Δήμου.
20) Ο Βουλευτής Λασιθίου κ. ΜΙΧΑΛΗΣ ΚΑΡΧΙΜΑΚΗΣ κατέθεσε αναφορά με την οποία η Δημοτική Επιχείρηση Πολιτιστικής ? Τουριστικής Ανάπτυξης Σητείας ζητεί την υπογραφή της προγραμματικής σύμβασης για τη συνέχιση των δραστηριοτήτων της από 1/1/2004.
21) Ο Βουλευτής Λασιθίου κ. ΜΙΧΑΛΗΣ ΚΑΡΧΙΜΑΚΗΣ κατέθεσε αναφορά με την οποία το Εργατοϋπαλληλικό Κέντρο Λασιθίου ζητεί την ίδρυση Τμήματος Τεχνικής και Υγειονομικής Επιθεώρησης στο Νομό Λασιθίου.
22) Ο Βουλευτής Λασιθίου κ. ΜΙΧΑΛΗΣ ΚΑΡΧΙΜΑΚΗΣ κατέθεσε αναφορά με την οποία η Τοπική Ένωση Δήμων και Κοινοτήτων Νομού Λασιθίου ζητεί την επίλυση του προβλήματος που έχει προκύψει, όσον αφορά στην τακτική της ΔΕΗ στην τοποθέτηση πυλώνων μεταφοράς ηλεκτρικού ρεύματος.
23) Ο Βουλευτής Λασιθίου κ. ΜΙΧΑΛΗΣ ΚΑΡΧΙΜΑΚΗΣ κατέθεσε αναφορά με την οποία η Εταιρεία Γραμμάτων και Τεχνών Ανατολικής Κρήτης ζητεί οικονομική ενίσχυση για την πραγματοποίηση καλλιτεχνικών εκδηλώσεων.
24) Ο Βουλευτής Λασιθίου κ. ΜΙΧΑΛΗΣ ΚΑΡΧΙΜΑΚΗΣ κατέθεσε αναφορά με την οποία η Πανελλήνια Ένωση Τραυματιοφορέων ζητεί την επίλυση των προβλημάτων που αντιμετωπίζει ο κλάδος τους στα Νοσοκομεία του Νομού Λασιθίου.
25) Ο Βουλευτής Λασιθίου κ. ΜΙΧΑΛΗΣ ΚΑΡΧΙΜΑΚΗΣ κατέθεσε αναφορά με την οποία η Διεύθυνση Σχεδιασμού Ε.Ε. και Α.Ε.Μ. του Διοικητικού Τομέα Προγραμματισμού και Εφαρμογής του Γ? ΚΠΣ του Υπουργείου Γεωργίας ζητεί την υποβολή τεχνικού δελτίου σχετικά με την κατασκευή της Λιμνοδεξαμενής Ζου στη Σητεία Κρήτης.
26) Οι Βουλευτές κύριοι ΜΙΧΑΛΗΣ ΚΑΡΧΙΜΑΚΗΣ και ΜΑΡΙΑ ΔΑΜΑΝΑΚΗ κατέθεσαν αναφορά με την οποία οι Δήμοι Σητείας, Λεύκης, Ιτάνου και Μακρύ Γιαλού ζητούν την αλλαγή του Οργανισμού του Γενικού Νοσοκομείου Σητείας και τη λειτουργία Αξονικού τομογράφου.
27) Ο Βουλευτής Αιτωλ/νίας κ. ΑΝΔΡΕΑΣ ΜΑΚΡΥΠΙΔΗΣ κατέθεσε αναφορά με την οποία το Σωματείο Ατόμων με Αναπηρία Νομού Λευκάδας «Η ΕΛΠΙΔΑ» ζητεί τη λήψη πρόσθετων μέτρων για την προστασία των Ατόμων με Αναπηρία και των οικογενειών τους, που επλήγησαν από τον σεισμό της 14ης Αυγούστου 2003.
28) Ο Βουλευτής Μαγνησίας κ. ΑΘΑΝΑΣΙΟΣ ΝΑΚΟΣ κατέθεσε αναφορά με την οποία ο Δήμος Φερών Μαγνησίας ζητεί χρηματοδότηση για την επισκευή και συντήρηση των σχολικών κτιρίων του Δήμου.
29) Ο Βουλευτής Μαγνησίας κ. ΑΘΑΝΑΣΙΟΣ ΝΑΚΟΣ κατέθεσε αναφορά με την οποία ο Σύνδεσμος Θεσσαλικών Βιομηχανιών ζητεί την επανεξέταση της διαδικασίας επιστροφής του ΦΠΑ σε εξαγωγικές επιχειρήσεις με γνώμονα την άμεση και απρόσκοπτη απόδοσή του.
30) Ο Βουλευτής Μαγνησίας κ. ΑΘΑΝΑΣΙΟΣ ΝΑΚΟΣ κατέθεσε αναφορά με την οποία ο Δήμος Αργαλαστής Μαγνησίας ζητεί την επάνδρωση του Αστυνομικού Σταθμού Αργαλαστής.
31) Ο Βουλευτής Φωκίδας κ. ΝΙΚΟΛΑΟΣ ΓΚΕΛΕΣΤΑΘΗΣ κατέθεσε αναφορά με την οποία η Συντονιστική Φοιτητική Ένωση Βορειοηπειρωτικού Αγώνα διαμαρτύρεται για ενδεχόμενη χορήγηση διπλής υπηκοότητας στους Βορειοηπειρώτες, ζητεί την αναβάθμιση του Ειδικού Δελτίου Ταυτότητας Ομογενούς κ.α.
32) Ο Βουλευτής Φωκίδας κ. ΝΙΚΟΛΑΟΣ ΓΚΕΛΕΣΤΑΘΗΣ κατέθεσε αναφορά με την οποία ο Δήμος Βαρδουσίων Φωκίδας ζητεί τη δημιουργία Δασικού Χωριού στην περιοχή του Δήμου.
33) Ο Βουλευτής Μεσσηνίας κ. ΙΩΑΝΝΗΣ ΛΑΜΠΡΟΠΟΥΛΟΣ κατέθεσε δημοσίευμα εφημερίδας που αφορά στην καθυστέρηση αποκατάστασης των ζημιών στο δρόμο Καλαμάτα ? Σπάρτη.
34) Ο Βουλευτής Μεσσηνίας κ. ΙΩΑΝΝΗΣ ΛΑΜΠΡΟΠΟΥΛΟΣ κατέθεσε δημοσίευμα εφημερίδας που αφορά στην καθυστέρηση των έργων κατασκευής τμημάτων του Εθνικού δρόμου Τρίπολης ? Καλαμάτας.
35) Ο Βουλευτής Μαγνησίας κ. ΛΕΩΝΙΔΑΣ ΤΖΑΝΗΣ κατέθεσε αναφορά με την οποία η Επιτροπή για την Ίδρυση Τμήματος Υπολογιστικής Φυσικής στο Δήμο Φερών ζητεί την ίδρυση τμήματος Υπολογιστικής Φυσικής στο Βελεστίνο.
36) Ο Βουλευτής Φθιώτιδας κ. ΗΛΙΑΣ ΚΑΛΛΙΩΡΑΣ κατέθεσε αναφορά με την οποία ζητεί τον εκσυγχρονισμό των συστημάτων Πληροφορικής του ταμείου Παρακαταθηκών και Δανείων.
37) Ο Βουλευτής Λασιθίου κ. ΜΙΧΑΛΗΣ ΚΑΡΧΙΜΑΚΗΣ κατέθεσε δημοσίευμα εφημερίδας που αφορά στο αίτημα της Τοπικής Ένωσης Δήμων και Κοινοτήτων Λασιθίου για αύξηση της χρηματοδότησης των παιδικών σταθμών.
38) Ο Βουλευτής Λασιθίου κ. ΜΙΧΑΛΗΣ ΚΑΡΧΙΜΑΚΗΣ κατέθεσε δημοσίευμα εφημερίδας που αφορά αίτημα καταβολής αποζημιώσεων στους ιδιοκτήτες απαλλοτριωθέντων περιουσιών για τη διαπλάτυνση του δρόμου Αγίου Νικολάου ? Ελούντας.
39) Ο Βουλευτής Λασιθίου κ. ΜΙΧΑΛΗΣ ΚΑΡΧΙΜΑΚΗΣ κατέθεσε δημοσίευμα εφημερίδας που αφορά στην αναγκαιότητα στελέχωσης του ΟΑΕΔ Αγ. Νικολάου Κρήτης.
40) Ο Βουλευτής Λασιθίου κ. ΜΙΧΑΛΗΣ ΚΑΡΧΙΜΑΚΗΣ κατέθεσε δημοσίευμα εφημερίδας που αφορά στην αναγκαιότητα τροποποίησης του προεδρικού διατάγματος για τη δημιουργία ιδιωτικών αεροδρομίων.
41) Ο Βουλευτής Αιτωλ/νίας κ. ΧΡΗΣΤΟΣ ΣΜΥΡΛΗΣ ? ΛΙΑΚΑΤΑΣ κατέθεσε αναφορά με την οποία η Ένωση Συνταξιούχων τέως Χωροφυλακής ? Ελληνικής Αστυνομίας Αγρινίου ζητεί την αναπροσαρμογή των συντάξεων στους αποστρατευθέντες από τα Σώματα Ασφαλείας και τις Ένοπλες Δυνάμεις προ της 1/7/2000.
42) Ο Βουλευτής Αιτωλ/νίας κ. ΧΡΗΣΤΟΣ ΣΜΥΡΛΗΣ ? ΛΙΑΚΑΤΑΣ κατέθεσε αναφορά με την οποία η Ομοσπονδία Επαγγελματιών, Βιοτεχνών και Εμπόρων Ναυπακτίας ζητεί τη λήψη μέτρων για τη λειτουργική κατασκευή του έργου της ζεύξης Ρίου ? Αντιρρίου.
43) Ο Βουλευτής Αιτωλ/νίας κ. ΝΙΚΟΛΑΟΣ ΑΓΓΕΛΟΠΟΥΛΟΣ κατέθεσε αναφορά με την οποία ο Δήμος Αστακού Αιτωλ/νίας ζητεί χρηματοδότηση για τη βελτίωση του δρόμου, Παραλία Βελλά ? Βασιλόπουλο.
44) Ο Βουλευτής Αρκαδίας κ. ΔΗΜΗΤΡΙΟΣ ΚΩΣΤΟΠΟΥΛΟΣ κατέθεσε αναφορά με την οποία οι Δήμοι Τρικολώνων και Δημητσάνας Νομού Αρκαδίας ζητούν την ενίσχυση με προσωπικό του Αστυνομικού Τμήματος Δημητσάνας.
45) Η Βουλευτής Ηρακλείου κ. ΕΥΑΓΓΕΛΙΑ ΣΧΟΙΝΑΡΑΚΗ ? ΗΛΙΑΚΗ κατέθεσε αναφορά με την οποία ο Σύνδεσμος Τουριστικών και Ταξιδιωτικών Γραφείων Κρήτης ζητεί τη λήψη μέτρων για την επίλυση των προβλημάτων λειτουργικότητας του Αεροδρομίου στο Ηράκλειο Κρήτης.
46) Ο Βουλευτής Μαγνησίας κ. ΑΘΑΝΑΣΙΟΣ ΝΑΚΟΣ κατέθεσε αναφορά με την οποία ο Σύλλογος Κτηνοτρόφων Ν. Αγχιάλου και ο Αγροτικός Παραγωγικός Συνεταιρισμός «Η ΔΗΜΗΤΡΑ» ζητούν την καταβολή στους κτηνοτρόφους Ν. Αγχιάλου, αποζημίωσης, λόγω μείωσης της γαλακτοπαραγωγής από ακραία καιρικά φαινόμενα.
47) Ο Βουλευτής Θεσσαλονίκης κ. ΣΤΥΛΙΑΝΟΣ ΠΑΠΑΘΕΜΕΛΗΣ κατέθεσε αναφορά με την οποία το Φ.Σ. «Βοήθεια Ζωής προς το Ειδικό Παιδί ? ?Ατομον Β. Ελλάδος» ζητεί την καθιέρωση του κοινωνικού μισθού από το 24ο έτος στα άτομα με νοητική στέρηση, την καθιέρωση του θεσμού του βοηθού εργασίας κ.α.
48) Ο Βουλευτής Θεσσαλονίκης κ. ΣΤΥΛΙΑΝΟΣ ΠΑΠΑΘΕΜΕΛΗΣ κατέθεσε αναφορά με την οποία ο Σύνδεσμος Συνταξιούχων Αυτοκινητιστών Νομού Θεσσαλονίκης ζητεί την άρση της αδικίας που δημιουργήθηκε εξαιτίας της διατύπωσης του άρθρου 8 Ν. 2676/99.
49) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε αναφορά με την οποία ζητεί την αλλαγή του ορίου ηλικίας, για την αποχώρηση των καθηγητών ΑΕΙ από την ενεργό υπηρεσία.
50) Ο Βουλευτής Πέλλας κ. ΙΟΡΔΑΝΗΣ ΤΖΑΜΤΖΗΣ κατέθεσε αναφορά με την οποία ο Σύλλογος Εκτάκτων Αρχαιολόγων ζητεί την επίλυση εργασιακού προβλήματος των μελών του.
51) Ο Βουλευτής Έβρου κ. ΘΕΟΦΑΝΗΣ ΔΗΜΟΣΧΑΚΗΣ κατέθεσε αναφορά με την οποία ο κ. Δημήτριος Μέγας, κάτοικος Ελαίας Έβρου ζητεί την ικανοποίηση συνταξιοδοτικού του αιτήματος στον ΟΓΑ.
52) Ο Βουλευτής Έβρου κ. ΘΕΟΦΑΝΗΣ ΔΗΜΟΣΧΑΚΗΣ κατέθεσε αναφορά με την οποία το Κέντρο Θεραπείας Εξαρτημένων Ατόμων ζητεί να μην τροποποιηθεί το σημερινό καθεστώς λειτουργίας και διοίκησης του ΚΕΘΕΑ.
53) Ο Βουλευτής Έβρου κ. ΘΕΟΦΑΝΗΣ ΔΗΜΟΣΧΑΚΗΣ κατέθεσε αναφορά με την οποία ο Αγροτικός Συνεταιρισμός Πετρωτών Τριγώνου Έβρου διαμαρτύρεται για τα αποτελέσματα των εκτιμήσεων του ΕΛΓΑ όσον αφορά στις ζημιές στις καλλιέργειες της περιοχής από τον παγετό.
54) Ο Βουλευτής Έβρου κ. ΘΕΟΦΑΝΗΣ ΔΗΜΟΣΧΑΚΗΣ κατέθεσε αναφορά με την οποία ο Σύλλογος Πολυτέκνων Αγρινίου και Περιχώρων ζητεί να δοθεί στους πολύτεκνους ιδιοκτήτες Μουσικών Σχολών, η δυνατότητα διορισμού ως αναπληρωτών ή ωρομισθίων εκπαιδευτικών μουσικών.

55) Ο Βουλευτής Λακωνίας κ. ΑΘΑΝΑΣΙΟΣ ΔΑΒΑΚΗΣ κατέθεσε αναφορά με την οποία ο κ. Νικόλαος Χασάπογλου Δημοτικός Σύμβουλος Δήμου Έλους Λακωνίας διαμαρτύρεται για τις τεχνικές προδιαγραφές του υπό κατασκευή δρόμου Σκάλα ? Κροκεές ? Σπάρτη.
56) Ο Βουλευτής Λακωνίας κ. ΑΘΑΝΑΣΙΟΣ ΔΑΒΑΚΗΣ κατέθεσε αναφορά με την οποία η Κοινότητα Ελαφονήσου Λακωνίας ζητεί τη στελέχωση και αναβάθμιση του Αστυνομικού Σταθμού Ελαφονήσου.
57) Ο Βουλευτής Αθηνών κ. ΝΙΚΗΤΑΣ ΚΑΚΛΑΜΑΝΗΣ κατέθεσε αναφορά με την οποία το Σωματείο Εργαζομένων Γ.Ν. Ελευσίνας «ΘΡΙΑΣΙΟ» ζητεί την τροποποίηση του Οργανισμού του Νοσοκομείου, την κάλυψη των κενών θέσεων όλων των ειδικοτήτων κ.α.
58) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε αναφορά με την οποία η κ. Ιωάννα Ζαγγίλα κάτοικος Αγίας Παρασκευής Δράμας ζητεί την επίλυση ασφαλιστικού της προβλήματος από τον ΟΓΑ.
59) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε αναφορά με την οποία η κ. Αναστασία Χασεροπούλου, κάτοικος Ν. Αμισσού Δράμας, ζητεί την επίλυση ασφαλιστικού της προβλήματος από το ΙΚΑ.
60) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε αναφορά με την οποία η κ. Στυλιανή Μαυρομάτη, κάτοικος Χωριστής Δράμας, ζητεί την ικανοποίηση συνταξιοδοτικού της αιτήματος από τον ΟΓΑ.
61) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε αναφορά με την οποία η Διεύθυνση Μεταφορών και Επικοινωνιών της Νομαρχιακής Αυτοδιοίκησης Δράμας ζητεί ενημέρωση για τη νομιμότητα ή όχι δραστηριότητας συνεργείων καθαρισμού.
62) Οι Βουλευτές κύριοι ΝΙΚΟΛΑΟΣ ΓΚΑΤΖΗΣ και ΔΗΜΗΤΡΙΟΣ ΤΣΙΟΓΚΑΣ κατέθεσαν αναφορά με την οποία ο Σύλλογος Εργαζομένων στις Δ.Ο.Υ. Νομού Μαγνησίας ζητεί την ανάκληση της υπ? αριθμ. 241/2003 απόφασης του Δημοτικού Συμβουλίου Βόλου σχετικά με την τροποποίηση χρήσεων γης.
63) Οι Βουλευτές κύριοι ΝΙΚΟΛΑΟΣ ΓΚΑΤΖΗΣ και ΔΗΜΗΤΡΙΟΣ ΤΣΙΟΓΚΑΣ κατέθεσε αναφορά με την οποία ο Αλιευτικός Συνεταιρισμός Γρι-Γρι Βόλου «Ο ΠΑΓΑΣΗΤΙΚΟΣ», ο Σύλλογος Ιδιοκτητών Γρι-Γρι Βόλου «Ο ΠΑΓΑΣΗΤΙΚΟΣ» και οι Πλοιοκτήτες Μηχανοτρατών ζητούν την επίλυση προβλημάτων συνεργασίας με ΟΛ Βόλου ΑΕ κ.α.
Β. ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ
1. Στην με αριθμό 790/15-7-03 ερώτηση του Βουλευτή κ. Αναστασίου Παπαληγούρα δόθηκε με το υπ? αριθμ. Β-4055/7-8-03 έγγραφο από τον Υπουργό Μεταφορών και Επικοινωνιών η ακόλουθη απάντηση:
«Σε απάντηση της ερώτησης με αριθμό 790/15-7-03, που κατέθεσε στη Βουλή ο Βουλευτής κ. Αναστάσης Παπαληγούρας, σύμφωνα και με το έγγραφο αριθμ. Δ13/Α/29453/1332/28-7-03 της Υπηρεσίας Πολιτικής Αεροπορίας (Υ.Π.Α.), σας πληροφορούμε τα παρακάτω:
Η αναφερόμενη δέσμευση των Διοικητών Πολιτικής Αεροπορίας της Ευρώπης στην σύσκεψη της ECAC τον Δεκέμβριο του 1997 αφορούσε την υποχρεωτική εφαρμογή του 100% ελέγχου αποσκευών των αναχωρούντων από τα Ευρωπαϊκά αεροδρόμια επιβατών από 1-1-03 και όχι τον τρόπο και τη μορφή των ελέγχων δηλ. εγκατάσταση αυτοματοποιημένων ολοκληρωμένων συστημάτων ή συμβατικών ακτινοσκοπικών μηχανημάτων ή φυσικών ελέγχων κλ.π.
Η αρχική πρόταση της Υ.Π.Α. ήταν η εγκατάσταση αυτοματοποιημένων ολοκληρωμένων συστημάτων ελέγχου αποσκευών και στους πέντε μεγάλους περιφερειακούς αερολιμένες. Η αναφερόμενη στην σχετική ερώτηση Απόφαση Δ15/27865/938/15-2-2000 προέβλεπε την συγκρότηση δύο επιτροπών με έργο την υλοποίηση εγκαταστάσεων HBS συστημάτων στους αερολιμένες αυτούς.
Όμως, το σημαντικό κόστος που συνεπαγόταν για το Ελληνικό Δημόσιο η προμήθεια και εγκατάσταση τεχνολογικά προηγμένων συστημάτων, το γεγονός ότι έπρεπε να ληφθούν υπόψη και άλλες παράμετροι (οικονομικές, τεχνολογικές κλπ.) για μία πιο εμπεριστατωμένη εκτίμηση της όλης κατάστασης, καθώς και το γεγονός ότι έπρεπε να ληφθούν υπόψη και να αντιμετωπισθούν ορισμένα ανυπέρβλητα προβλήματα. σχετιζόμενα με τις κτιριακές και γενικότερες χωροταξικές υποδομές των ανωτέρω αερολιμένων, συνετέλεσαν στην χρονική καθυστέρηση της ενεργοποίησης του έργου των επιτροπών.
Κατόπιν αυτού και αφού αποφασίστηκε η τρέχουσα θερινή περίοδος στα περιφερειακά αεροδρόμια να αντιμετωπισθεί με χρήση συμβατικών ακτινοσκοπικών μηχανημάτων (X-RAΥ) ως προς τον έλεγχο των αποσκευών, η Υ.Π.Α. έχει ήδη προχωρήσει στην αξιολόγηση και έγκριση των τεχνικών προδιαγραφών εγκατάστασης ενός τμήματος αυτοματοποιημένου ολοκληρωμένου πολυεπίπεδου συστήματος για τον αερολιμένα Θεσσαλονίκης, η υλοποίηση του οποίου προσεγγιστικά εκτιμάται στο τέλος του τρέχοντος έτους.
Για τους υπόλοιπους αερολιμένες, η Υ.Π.Α. βρίσκεται σε διαδικασία αναμόρφωσης των υπαρχουσών προδιαγραφών για προσφορότερες λύσεις λαμβάνοντας υπόψη τις τρέχουσες επιχειρησιακές και οικονομικές συνθήκες και την εξελισσόμενη τεχνολογία, με σκοπό να προχωρήσει στην συνέχεια στην δέουσα διαδικασία προμήθειας των ενδεικνυόμενων συστημάτων.
Τέλος επισημαίνουμε ότι η Υ.Π.Α. σκοπεύει να προβεί στην προμήθεια των ανωτέρω μηχανημάτων, όπως πάντα πράττει άλλωστε, εντός του θεσμοθετημένου πλαισίου προμηθειών του Δημοσίου.
Ο Υπουργός
ΧΡΙΣΤΟΣ ΒΕΡΕΛΗΣ»
2. Στην με αριθμό 897/17-7-03 ερώτηση του Βουλευτή κ. Ελευθέριου Παπανικολάου δόθηκε με το υπ? αριθμ. Β-4059/8-8-03 έγγραφο από τον Υπουργό Μεταφορών και Επικοινωνιών η ακόλουθη απάντηση:
«Σε απάντηση της ερώτησης με αριθμό 897/17-7-03 που κατέθεσε στη Βουλή ο Βουλευτής κ. Λευτέρης Παπανικολάου σχετικά με τα δρομολόγια της Ο.Α. Αθήνα -Καλαμάτα -Αθήνα, και σύμφωνα με το αριθμ. 1546/29-7-03 έγγραφο της Ολυμπιακής Αεροπλοΐας, σας πληροφορούμε τα παρακάτω:
Παρά τις προσπάθειες τις οποίες κατέβαλε η Ολυμπιακή Αεροπλοΐα προκειμένου να διατηρήσει την αεροπορική σύνδεση της Αθήνας με την Καλαμάτα, δυστυχώς η επιβατική πληρότητα δεν το επέτρεψε.
Η γραμμή αυτή παρουσίαζε ελλείμματα επί σειρά ετών, τα δε τελευταία 3 χρόνια ιδιαίτερα χαμηλές πληρότητες, λόγω δε της κοντινής απόστασης με την Αθήνα, δεν είχε μακροπρόθεσμες προοπτικές ανάπτυξης.
Κατόπιν αυτών και στα πλαίσια της πολιτικής της εταιρείας, για απομάκρυνση από ζημιογόνες γραμμές, η Ολυμπιακή Αεροπλοΐα υποχρεώθηκε να διακόψει τη λειτουργία της αεροπορικής σύνδεσης Αθήνα - Καλαμάτα - Αθήνα τον Απρίλιο του 2002.
Τέλος, όσον αφορά στην επαναλειτουργία του δρομολογίου και πέραν των παραπάνω αναφερομένων, οι διαθέσιμοι πόροι δεν επιτρέπουν προγραμματισμό πτήσεων σε επιπλέον γραμμές.
Ο Υπουργός
ΧΡΙΣΤΟΣ ΒΕΡΕΛΗΣ»
3. Στην με αριθμό 764/14-7-03 ερώτηση του Βουλευτή κ. Βασίλη Κορκολόπουλου δόθηκε με το υπ? αριθμ. 74/8-8-03 έγγραφο από τον Υφυπουργό Περιβάλλοντος, Χωροταξίας και Δημοσίων Έργων η ακόλουθη απάντηση:
«Παρακαλούμε να πληροφορήσετε τον κύριο Βουλευτή σύμφωνα με τα στοιχεία της Περιφέρειας Δυτικής Ελλάδας τα εξής:
Η αναφερόμενη στην ερώτηση μελέτη η οποία αποσκοπεί στη βελτίωση των συνθηκών στράγγισης της περιοχής των Μακρυσίων εντάσσεται στη σύνταξη της μελέτης οριστικής διευθέτησης και αντιπλημμυρικής προστασίας του ποταμού Αλφειού Ν. Ηλείας, την οποία προωθεί η Περιφέρεια Δυτικής Ελλάδας.
Συγκεκριμένα η ΠΔΕ έχει προγραμματίσει τις κάτωθι αναγκαίες μελέτες:
1. «Μελέτη οριστικής διευθέτησης και αντιπλημμυρικής προστασίας του ποταμού Αλφειού» προϋπολογισμού 450.000 Ευρώ και
2. «Εμπειρογνωμοσύνη και προτάσεις συντήρησης και εκσυγχρονισμός φραγμάτων Πηνειού και Αλφειού Ν. Ηλείας» προϋπολογισμού 43.000 Ευρώ.
Οι μελέτες αυτές πρόκειται να δημοπρατηθούν αμέσως μετά την ένταξή τους σε ΣΑΜΠ, διαδικασία που βρίσκεται ήδη σε εξέλιξη.
Ο Υφυπουργός
ΙΩΑΝΝΗΣ ΤΣΑΚΛΙΔΗΣ»
4. Στις με αριθμό 822/15-7-03 και 953/18-7-03 ερωτήσεις των Βουλευτών κυρίων Παναγιώτη Μελά και Γρηγορίου Νιώτη δόθηκε με το υπ? αριθμ. 78/93/8-8-03 έγγραφο από τον Υφυπουργό Περιβάλλοντος, Χωροταξίας και Δημοσίων Έργων η ακόλουθη απάντηση:
«Παρακαλούμε να πληροφορήσετε τους κυρίους Βουλευτές σύμφωνα με τα στοιχεία της ΕΥΔΑΠ τα εξής:
Η ΕΥΔΑΠ έχει την ευθύνη για τη διαχείριση και τη λειτουργία του Κέντρου Επεξεργασίας Λυμάτων της Ψυττάλειας.
Η ΕΥΔΑΠ διασφάλισε τη βελτιστοποίηση της λειτουργίας του Κέντρου μετά από σειρά συντονισμένων ενεργειών έχοντας ως στόχο τη μεγιστοποίηση της απόδοσής του, γεγονός που αποδεικνύεται από την αναβίωση της πανίδας και της χλωρίδας του Σαρωνικού.
Στο πλαίσιο αυτό, για την εξασφάλιση της λειτουργίας του, προχώρησε στην υπογραφή δεκαετούς Σύμβασης με τον ΕΣΔΚΝΑ, για την αποδοχή των προϊόντων που προκύπτουν από την επεξεργασία των λυμάτων (λάσπη, εσχαρίσματα κλπ.).
Σε απρόβλεπτες και έκτακτες καταστάσεις, όπως η τρέχουσα, η λάσπη εναποτίθεται προσωρινά στη νήσο Ψυττάλεια με παράλληλη λήψη όλων των απαραίτητων μέτρων υγιεινής και ασφάλειας.
Ήδη από 22 Μαΐου ο ΕΣΔΚΝΑ δέχεται στις εγκαταστάσεις τον ΧΥΤΑ ?νω Λιοσίων τη λάσπη από τα επεξεργασμένα λύματα. Επίσης ο ΕΣΔΚΝΑ έχει δεσμευτεί για να προγραμματίσει τη σταδιακή αύξηση στην υποδοχή των ποσοτήτων λάσπης στον ΧΥΤΑ μέχρι την πλήρη απομάκρυνση των αποθεμάτων στην Ψυττάλεια και την ομαλοποίηση της ροής μεταφοράς. 
Όμως μέχρι σήμερα και παρά τις καθημερινές πιέσεις της ΕΥΔΑΠ ο ΕΣΔΚΝΑ δέχεται μόνο την ημερήσια παραγωγή αφυδατωμένης λάσπης του ΚΕΛΨ μη δυνάμενος να ανταποκριθεί στη δεσμευτική του υποχρέωση απέναντι στην ΕΥΔΑΠ. 
Επιπλέον πληροφορούμε τους κυρίους Βουλευτές ότι τα έργα της Β΄ φάσης του Βιολογικού Καθαρισμού υλοποιούνται σύμφωνα με τα χρονοδιαγράμματά τους από το ΥΠΕΧΩΔΕ.
Εξάλλου έχει ήδη δρομολογηθεί η μελέτη και κατασκευή Μονάδας Ξήρανσης της ιλύος στην Ψυττάλεια, έργο που θα λύσει οριστικά το πρόβλημα της διάθεσης των κατάλοιπων της επεξεργασίας των λυμάτων με σημαντικό γενικότερο περιβαλλοντικό όφελος.
Ο Υφυπουργός
ΙΩΑΝΝΗΣ ΤΣΑΚΛΙΔΗΣ»
5. Στην με αριθμό 875/16-7-03 ερώτηση του Βουλευτή κ. Σάββα Τσιτουρίδη δόθηκε με το υπ? αριθμ. 84/8-8-03 έγγραφο από τον Υφυπουργό Περιβάλλοντος, Χωροταξίας και Δημοσίων Έργων η ακόλουθη απάντηση:
«Παρακαλούμε να πληροφορήσετε τον κύριο Βουλευτή σύμφωνα με τα στοιχεία της ΕΥΔΕ/ΕΣΕΑ τα εξής:
1. Για το έργο του θέματος υπάρχει εγκεκριμένη μελέτη οδοποιίας για το τμήμα χ.θ. 0+000 έως χ.θ. 5+000 ενώ οι μελέτες για τα τμήματα χ.θ. 5+000 έως χ.θ. 9+000 και χ.θ. 9+000 έως χ.θ. 26+000 έχουν υποβληθεί και τελούν υπό έγκριση είναι δε σύμφωνες με τους εγκεκριμένους όρους και σχέδια που περιλαμβάνονται στο Ν. 3069/ΦΕΚ 288Α/29.11.02.
Η μελέτη προβλέπει την κατασκευή δύο (2) λωρίδων κυκλοφορίας ανά κατεύθυνση με διαχωριστική νησίδα και εκατέρωθεν πεζοδρόμια.
Παράλληλα προβλέπονται και συμπληρωματικά έργα αγωγών ομβρίων, ακαθάρτων, ύδρευσης, φωτεινής σηματοδότησης, αισθητικής ανάπλασης κλπ.
2. Με τη σύνταξη των Ανακεφαλαιωτικών Πινάκων των έργων που αφορούν την κατασκευή της Λεωφ. Μαραθώνος η τελική δαπάνη της κατασκευής του έργου ανέρχεται σε 73.323.666,41 Ευρώ.
3. Το έργο κατασκευάζεται με επικαιροποιημένα χρονοδιαγράμματα εργασιών ανά διακριτά τμήματα και εκτιμάται ότι οι εργασίες θα ολοκληρωθούν τον Απρίλιο του 2004.
4. Παράλληλα με την κατασκευή της Λεωφ. Μαραθώνος κατασκευάζονται νέα δίκτυα αγωγών ύδρευσης στις περιοχές εντός οικισμών σε όλο το μήκος της οδού και επ' ευκαιρία των απαραίτητων για την κατασκευή της οδού μετατοπίσεων των δικτύων ΟΤΕ και ΔΕΗ, αναβαθμίζονται τα υφιστάμενα ώστε να καλύψουν μελλοντικές απαιτήσεις.
5. Κατά τη διάρκεια της κατασκευής του έργου γίνεται η κατά το δυνατόν μέγιστη προσπάθεια εξυπηρέτησης των προσβάσεων των οχλουσών δραστηριοτήτων ιδιαίτερα στις περιοχές όπου υπάρχει αυξημένη εμπορική κίνηση και στα κέντρα των οικισμών.
Είναι όμως προφανές ότι ένα τέτοιας φύσεως και μεγέθους έργο δεν είναι δυνατό να κατασκευαστεί χωρίς να υπάρξει η παραμικρή όχληση τόσο για τους εποχούμενους όσο και για τους κατοίκους των όμορων περιοχών.
Η έγκαιρη όμως κατασκευή αυτού του τόσο σημαντικού έργου θα συντελέσει τα μέγιστα:
α) Στη ριζική καλυτέρευση της φυσιογνωμίας των όμορων περιοχών και συνακόλουθα στην αναβάθμιση της ποιότητας ζωής των κατοίκων τους
β) Στην έντονη αναθέρμανση της οικονομικής και κοινωνικής ζωής των περιοχών αυτών.
γ) Στην, με βάση την υπάρχουσα τεχνική και οικονομική ανάλυση, δημιουργία πολλαπλής ωφέλειας για τους χρήστες της διαδρομής και την οικονομία του λεκανοπεδίου γενικότερα.
Ο Υφυπουργός
ΙΩΑΝΝΗΣ ΤΣΑΚΛΙΔΗΣ»
6. Στην με αριθμό 893/17-7-03 ερώτηση του Βουλευτή κ. Αδάμ Ρεγκούζα δόθηκε με το υπ? αριθμ. 1072757/911/Α0006/11-8-03 έγγραφο από τον Υφυπουργό και Οικονομικών η ακόλουθη απάντηση:
«Απαντώντας στην 893/17-7-03 ερώτηση του Βουλευτή κ. Αδάμ Ρεγκούζα, σχετικά με τη λειτουργία Τμήματος «Σταθμός Εξυπηρέτησης Πολιτών» (ΣΤΕΠ) στις Δ.Ο.Υ., σας γνωρίζουμε τα εξής: 
1. Το έργο αυτό αποτελεί υλοποίηση σχετικής τεκμηριωμένης πρότασης μελέτης (Μαρτίου 2003) Ομάδας Εργασίας, αποτελούμενης από στελέχη των αρμόδιων Υπηρεσιών του Υπουργείου μας και υπαλλήλους Δ.Ο.Υ. με πολυετή πείρα, για την εσωτερική αναδιάρθρωση των Δ.Ο.Υ., χωρίς τη συμμετοχή εξωτερικών συνεργατών. Η μελέτη αποτελεί προϊόν αποκλειστικά υπηρεσιακών παραγόντων. Στην ίδια διαπίστωση (για την ανάγκη εξυπηρέτησης του πολίτη από ένα σημείο της Δ.Ο.Υ) καταλήγουν και τρεις ακόμη προηγούμενες μελέτες: [α] της Ομάδας Έργου (του Υπουργείου μας) για τη Βελτίωση των Διαδικασιών Φορολογικών Ελέγχων και Είσπραξης Δημοσίων Εσόδων του Υπουργείου μας (Ιούνιος 1999) [β] της ιδιωτικής εταιρείας PIanning Group ΕΠΕ (Οκτώβριος 1999) και [γ] της Ε΄ Ομάδας Εργασίας (του Υπουργείου μας) του Έργου Αναμόρφωση Φορολογικού Συστήματος (Μάρτιος 2002). Πέρα από τα πορίσματα των ανωτέρω μελετών, η μελέτη για το ΣΤΕΠ εκμεταλλεύεται και αξιοποιεί την εμπειρία όμοιων Υπηρεσιών που λειτουργούν τόσο στο εξωτερικό όσο και στην Ελλάδα.
2. Η πιλοτική λειτουργία τους ΣΤΕΠ έχει ήδη ξεκινήσει από 25/7/2003σε μία Δ.Ο.Υ. (Α΄ Καλλιθέας) και θα επεκταθεί σε ακόμα τέσσερις Δ.Ο.Υ. (Ιλίου, Αιγάλεω, Ν. Φιλαδέλφειας και Β΄ Περιστερίου) το Σεπτέμβριο, για την εξαγωγή ασφαλέστερων συμπερασμάτων. Η πιλοτική λειτουργία αποσκοπεί στον έγκαιρο εντοπισμό και αντιμετώπιση των τυχόν υφιστάμενων προβλημάτων εφαρμογής των νέων διαδικασιών, καθώς και στην αξιολόγηση της λειτουργίας του ΣΤΕΠ, πριν από την επέκταση του συστήματος αυτού, σε περισσότερες Δ.Ο.Υ. Επελέγησαν οι παραπάνω Δ.Ο.Υ., ως αντιπροσωπευτικό δείγμα, επειδή παρουσιάζουν ιδιαίτερες δυσκολίες στη λειτουργία τους.
3. Η ΠΟΕ-Δ.Ο.Υ. δείχνει ιδιαίτερο ενδιαφέρον για το ΣΤΕΠ και συμμετέχει με εκπρόσωπό της στην Ομάδα Παρακολούθησης και Αξιολόγησης του έργου της πιλοτικής λειτουργίας του ΣΤΕΠ.
Ο Υφυπουργός
ΑΠΟΣΤΟΛΟΣ ΦΩΤΙΑΔΗΣ»
7. Στην με αριθμό 911/17-7-03 ερώτηση του Βουλευτή κ. Βασιλείου Τσίπρα δόθηκε με το υπ? αριθμ. 88/8-8-03 έγγραφο από τον Υφυπουργό Περιβάλλοντος, Χωροταξίας και Δημοσίων Έργων η ακόλουθη απάντηση:
«Παρακαλούμε να πληροφορήσετε τον κύριο Βουλευτή σε θέματα της αρμοδιότητάς μας και σύμφωνα με τα στοιχεία της Δ/νσης Συντήρησης Οδικών Έργων (Δ3) του ΥΠΕΧΩΔΕ ότι η ευθύνη για τη διαχείριση των Νομαρχιακών πόρων, την ιεράρχηση των προτεραιοτήτων και την εκτέλεση των εργασιών συντήρησης για το Επαρχιακό Οδικό Δίκτυο ανήκει εξ ολοκλήρου στη Νομαρχιακή Αυτοδιοίκηση και κατ? επέκταση στο Υπουργείο Εσωτερικών, Δημόσιας Διοίκησης και Αποκέντρωσης, προς το οποίο κοινοποιείται η Ερώτηση, ενώ το ΥΠΕΧΩΔΕ βοηθητικά και μόνο χορηγεί σχετικές πιστώσεις για οδικά έργα στο Επαρχιακό Δίκτυο.
Όσον αφορά στο έτος 2003 και πάλι μέσα στα πλαίσια των περιορισμένων οικονομικών δυνατοτήτων του ΥΠΕΧΩΔΕ και της ΤΕΟ Α.Ε. θα γίνει προσπάθεια συνδρομής της Νομαρχιακής Αυτοδιοίκησης Ευρυτανίας για την αντιμετώπιση επειγουσών αναγκών του Επαρχιακού οδικού δικτύου.
Ο Υφυπουργός
ΙΩΑΝΝΗΣ ΤΣΑΚΛΙΔΗΣ»
8. Στην με αριθμό 920/17-7-03 ερώτηση των Βουλευτών κυρίων ?γγελου Τζέκη και Γιώργου Χουρμουζιάδη δόθηκε με το υπ? αριθμ. 1068262/2074/833-Α΄/4-8-03 έγγραφο από τον Υπουργό Οικονομίας και Οικονομικών η ακόλουθη απάντηση:
«Σε απάντηση της πιο πάνω σχετικής ερώτησης, σας γνωρίζουμε τα κάτωθι:
Η Διεύθυνση Επιθεώρησης Δημοσίων Διαχειρίσεων, Νομικών Προσώπων και Δ.Ε.Κ.Ο. διενήργησε, κατόπιν παραγγελίας της Εισαγγελίας Πρωτοδικών Χαλκιδικής, διαχειριστικό έλεγχο στο Δήμο Κασσάνδρας, για συγκεκριμένες καταγγελίες.
Ο έλεγχος περατώθηκε και το σχετικό πόρισμα υποβλήθηκε στην αρμόδια Διεύθυνση το Σεπτέμβριο του έτους 2002.
Με τα αριθ. πρωτ. 45769/17.12.2002 και 4061/31.1.2003 έγγραφά του ο Γενικός Γραμματέας Περιφέρειας Δυτικής Μακεδονίας ζήτησε διαχειριστικό έλεγχο για διαφορετικά θέματα του ως άνω διενεργηθέντος ελέγχου, για το Δήμο Κασσάνδρας και τις Δημοτικές Επιχειρήσεις αυτού, πλην όμως λόγω αφ' ενός του πρόσφατου ελέγχου, που ήδη είχε γίνει στον ως άνω Δήμο, και αφ' ετέρου του γεγονότος της αναδιάρθρωσης των Υπηρεσιών του ενοποιημένου πλέον Υπουργείου Οικονομίας και Οικονομικών, η Διεύθυνση Επιθεώρησης Δ.Δ., Ν.Π. & Δ.Ε.Κ.Ο. έδωσε αρνητική απάντηση.
Ο Υπουργός
Ν. ΧΡΙΣΤΟΔΟΥΛΑΚΗΣ»
9. Στην με αριθμό 923/17-7-03 ερώτηση του Βουλευτή κ. Σπήλιου Σπηλιωτόπουλου δόθηκε με το υπ? αριθμ. Κ.Ε./69/30-7-03 έγγραφο από τον Υπουργό Πολιτισμού η ακόλουθη απάντηση:
«Σχετικά με την υπ? αριθμ. 923/17.07.2003 ερώτηση του Βουλευτή κ. Σπήλιου Σπηλιωτόπουλου, σας γνωρίζουμε τα εξής:
Η Ένωση Συντακτών Ημερησίων Εφημερίδων Πελοποννήσου -Ηπείρου -Νήσων έχει υποβάλει τεχνικό δελτίο για την δημιουργία Ηλεκτρονικού Μουσείου Τύπου στο Υπουργείο Πολιτισμού στο Πρόγραμμα της Κοιvωvίας της Πληροφορίας. Το ΤΔΕ τελεί σε φάση αξιολόγησης.
Ο Υπουργός
ΕΥΑΓΓΕΛΟΣ ΒΕΝΙΖΕΛΟΣ»
10. Στην με αριθμό 928/17-7-03 ερώτηση του Βουλευτή κ. Σπήλιου Σπηλιωτόπουλου δόθηκε με το υπ? αριθμ. Κ.Ε./70/6-8-03 έγγραφο από τον Υπουργό Πολιτισμού η ακόλουθη απάντηση:
«Σχετικά με την υπ? αριθμ. 928/17.07.2003 ερώτηση του Βουλευτή κ. Σπήλιου Σπηλιωτόπουλου, σας γνωρίζουμε τα εξής:
Τα έργα ανάδειξης των αρχαιολογικών χώρων της κοινότητας Λεοντίου και συγκεκριμένα της αρχαίας ακρόπολης και των μυκηναϊκών νεκροταφείων έχουν ξεκινήσει ήδη από το 2002, καθώς είχε εγκριθεί για αυτά το ποσό των 88.041,09?. Το αντίστοιχο ποσό έχει εγκριθεί και για το τρέχον έτος, προκειμένoυ να συνεχιστούν απρόσκοπτα οι εργασίες στους συγκεκριμένους χώρους. Στην ίδια περιοχή χρηματοδοτείται και η ανασκαφή μιας παλαιοχριστιανικής βασιλικής από την 6η Εφορεία Βυζαντινών Αρχαιοτήτων, η οποία εντοπίστηκε το 2002.
Το έργο «Ανάδειξη -ανάπλαση αρχαιολογικών χώρων Κάτω Βλασίας Καλαβρύτων και Ρακίτας (?νω Μαζαρακίου) Ν. Αχαΐας», έχει ενταχθεί στο ΠΕΠ Δυτικής Ελλάδος, με φορέα υλοποίησης την ΣΤ΄ Εφορεία Προϊστορικών και Κλασικών Αρχαιοτήτων και προϋπολογισμό 440,205 ?. Το έργο περιλαμβάνει απαλλοτριώσεις και εργασίες ανάδειξης (περίφραξη, αποχωματώσεις, διαδρόμoυς επισκεπτών, κατασκευή κτιρίου εξυπηρέτησης κοινού και διαμόρφωση χώρου στάθμευσης). Ανάλογες εργασίες προβλέπονται και για τον αρχαιολογικό χώρο Ρακίτας (?νω Μαζαρακίου). επίσης στο Νομό Αχαΐας.
Ο Υπουργός
ΕΥΑΓΓΕΛΟΣ ΒΕΝΙΖΕΛΟΣ»
11. Στην με αριθμό 948/17-7-03 ερώτηση του Βουλευτή κ. Ανδρέα Μακρυπίδη δόθηκε με το υπ? αριθμ. Κ.Ε. 73/7-8-03 έγγραφο από τον Υπουργό Πολιτισμού η ακόλουθη απάντηση:
«Σχετικά με την υπ? αριθμ. 948/17.07.2003 ερώτηση του Βουλευτή κ. Ανδρέα Μακρυπίδη, σας γνωρίζουμε τα εξής:
Οι Υπηρεσίες του ΥΠ.ΠΟ. βρίσκονται σε διαδικασία εφαρμογής του νέου Οργανισμού του ΥΠ.ΠΟ. μετά και την δημoσίευσή του στην Εφημερίδα της Κυβερνήσεως, ενώ ήδη προχωρούν οι διαδικασίες πρόσληψης 1.050 υπαλλήλων διαφόρων ειδικοτήτων.
Ο Υπουργός
ΕΥΑΓΓΕΛΟΣ ΒΕΝΙΖΕΛΟΣ»
12. Στην με αριθμό 952/18-7-03 ερώτηση του Βουλευτή κ. Αθανάσιου Νάκου δόθηκε με το υπ? αριθμ. 92/8-8-03 έγγραφο από τον Υφυπουργό Περιβάλλοντος, Χωροταξίας και Δημοσίων Έργων η ακόλουθη απάντηση:
«Παρακαλούμε να πληροφορήσετε τον κύριο Βουλευτή σε θέματα της αρμοδιότητάς μας και σύμφωνα με τα στοιχεία της Δ/νσης Συντήρησης Οδικών Έργων (Δ3) ότι κατά το έτος 2003, δόθηκαν στη ΔΕΣΕ Λάρισας 450.000 Ευρώ για τη στοιχειώδη συντήρηση του οδικού δικτύου του Πηλίου, καθώς και 800.000 Ευρώ για την αντιμετώπιση των εκτάκτων αναγκών του οδικού δικτύου του Πηλίου.
Ο Υφυπουργός
ΙΩΑΝΝΗΣ ΤΣΑΚΛΙΔΗΣ»
13. Στην με αριθμό 1010/21.7.03 ερώτηση του Βουλευτή κ. Ανέστη Αγγελή δόθηκε με το υπ? αριθμ. 101/8.8.03 έγγραφο από τον Υφυπουργό Περιβάλλοντος, Χωροταξίας και Δημοσίων Έργων η ακόλουθη απάντηση:
«Παρακαλούμε να πληροφορήσετε τον κύριο Βουλευτή σε θέματα της αρμοδιότητάς μας και σύμφωνα με τα στοιχεία της Υπηρεσίας Αποκατάστασης Σεισμοπλήκτων (ΥΑΣ) του ΥΠΕΧΩΔΕ τα εξής:
Η Υπηρεσία Αποκατάστασης Σεισμοπλήκτων είναι αρμόδια αποκλειστικά, για την αποκατάσταση των ζημιών σε κτίρια μετά από θεομηνίες (σεισμό, πλημμύρες, πυρκαγιές, κατολισθήσεις), στις περιπτώσεις, που η περιοχή που επλήγη, έχει ενταχθεί με Κοινή Υπουργική Απόφαση στα προγράμματα του ΥΠΕΧΩΔΕ.
Προκειμένου η ανωτέρω Υπηρεσία να συντάξει τις απαιτούμενες Υπουργικές Αποφάσεις, για την ένταξη περιοχών στα προγράμματα αποκατάστασης ζημιών του ΥΠΕΧΩΔΕ που έχουν πληγεί από τις θεομηνίες σύμφωνα με το άρθρο 10 του Ν. 2576/98 και την εγκύκλιο 938/AΖ/11/15.4.98 του Υφυπουργού ΠΕΧΩΔΕ, απαιτείται η υποβολή σχετικού αιτήματος από τη Νομαρχιακή Αυτοδιοίκηση, με συγκεντρωτικό πίνακα των πορισμάτων των αυτοψιών στην πληγείσα περιοχή και ονομαστική κατάσταση των κατοίκων, τα κτίρια των οποίων υπέστησαν ζημιές.
Επισημαίνεται ότι, τα μέτρα αποκατάστασης για ζημιές από σεισμούς, πλημμύρες, κατολισθήσεις και πυρκαγιές λαμβάνονται εφόσον οι καταστροφές που προκαλούνται έχουν το χαρακτήρα θεομηνίας και πλήττουν ευρύτερες περιοχές και όχι μεμονωμένες οικοδομές και χορηγείται στεγαστική συνδρομή για την αποκατάσταση των ζημιών σε κτίρια και κτιριακές εγκαταστάσεις.
Στην προκειμένη περίπτωση η Υπηρεσία Αποκατάστασης Σεισμοπλήκτων έχει λάβει αίτημα από τη Νομαρχιακή Αυτοδιοίκηση Καστοριάς και πρόκειται να στείλει κλιμάκιο Μηχανικών για να κάνει αυτοψίες, προκειμένου να εξετασθεί η δυνατότητα οριοθέτησης της περιοχής.
Ο Υφυπουργός
ΙΩΑΝΝΗΣ ΤΣΑΚΛΙΔΗΣ»
14. Στην με αριθμό 1030/21.7.03 ερώτηση της Βουλευτού κ. Φάνη Πάλλη Πετραλιά δόθηκε με το υπ? αριθμ. ΥΠΠΟ/Γ.Υ./Κ.Ε.80 έγγραφο από τον Υπουργό Πολιτισμού η ακόλουθη απάντηση: 
«Σχετικά με την υπ' αριθμ. 1030/21.07.2003 ερώτηση της Βουλευτού κ. Φάνης Πάλλη - Πετραλιά, σας γνωρίζουμε τα εξής:
Δεν έχει δρομολογηθεί καμία διαδικασία μεταβίβασης των υπό κατασκευή Ολυμπιακών Εγκαταστάσεων στα Ελληνικά Τουριστικά Ακίνητα.
Ο Υπουργός
ΕΥΑΓΓΕΛΟΣ ΒΕΝΙΖΕΛΟΣ»
15. Στην με αριθμό 1034/21.7.03 ερώτηση της Βουλευτού κ. Μαρίας Κόλλια Τσαρουχά δόθηκε με το υπ? αριθμ./ΥΠΠΟ/Γ.Υ./ Κ.Ε. 81/6.8.03 έγγραφο από τον Υπουργό Πολιτισμού η ακόλουθη απάντηση:
«Σχετικά με την υπ' αριθμ. 1034/21.07.2003 ερώτηση της Βουλευτού κ. Μαρίας Κόλλια - Τσαρουχά, σας γνωρίζουμε τα εξής:
Στη Γενική Διεύθυνση Πολιτιστικής Ανάπτυξης δεν έχει περιέλθει αίτημα για επιχορήγηση της Εθνικής Ένωσης Αναπήρων και θυμάτων πολέμου Νομού Σερρών. Εφόσον κατατεθεί θα εξετασθεί στο πλαίσιο του Γενικού Κανονισμού Χρηματοδοτήσεων και του Προϋπολογισμού του ΥΠ.ΠΟ., αφού πρώτα υποβληθεί στην Υπηρεσία σχετικό αίτημα με επικυρωμένο καταστατικό.
Ο Υπουργός
ΕΥΑΓΓΕΛΟΣ ΒΕΝΙΖΕΛΟΣ»
16. Στην με αριθμό 1051/21.7.03 ερώτηση του Βουλευτή κ. Βασίλη Μιχαλολιάκου δόθηκε με το υπ? αριθμ. Κ.Ε. ΥΠΠΟ/Γ.Υ./Κ.Ε./82 έγγραφο από τον Υπουργό Πολιτισμού η ακόλουθη απάντηση:
«Σχετικά με την υπ' αριθμ. 1051/21.07.2003 ερώτηση του Βουλευτή κ. Βασίλη Μιχαλολιάκου, σας γνωρίζουμε τα εξής:
Η Εταιρεία Κυθηριακών Μελετών στο παρελθόν και συγκεκριμένα από το έτος 1997 έως το 2002 έχει συμβάλλει σημαντικά στην οικονομική ενίσχυση της αρχαιολογικής έρευνας που πραγματοποιείται τα τελευταία χρόνια στα Κύθηρα από την Β' Εφορεία Προϊστορικών και Κλασικών Αρχαιοτήτων και η οποία στοχεύει στην προστασία, ανάδειξη και προβολή των αρχαιοτήτων των Κυθήρων. Η αρχαιολογική έρευνα, η οποία είναι κυρίως σωστικού χαρακτήρα, έχει επικεντρωθεί τα τελευταία χρόνια στο σπήλαιο Διακόφτι Κυθήρων, στο Κάστρο των Αντικυθήρων, καθώς και στην Παλαιόπολη Κυθήρων. Η έρευνα πραγματοποιείται με την συμβολή φοιτητών Ελληνικών και ξένων Πανεπιστημίων, τα έξοδα διαμoνή και διατροφής των οποίων είχαν κατά το παρελθόν καλυφθεί από δωρεά της Εταιρείας Κυθηραϊκών Μελετών. Το Υπουργείο Πολιτισμού χρηματοδοτεί τις ανασκαφικές έρευνες των Εφορειών Αρχαιοτήτων σύμφωνα με το εγκεκριμένο ετήσιο πρόγραμμα δράσης τους, απ' ευθείας και όχι μέσω τρίτων φορέων.
Ο Υπουργός
ΕΥΑΓΓΕΛΟΣ ΒΕΝΙΖΕΛΟΣ»
17. Στην με αριθμό 1059/22.7.03 ερώτηση της Βουλευτού κ. Σοφίας Καλαντζάκου δόθηκε με το υπ? αριθμ. ΥΠΠΟ/Γ.Υ./Κ.Ε./83 έγγραφο από τον Υπουργό Πολιτισμού η ακόλουθη απάντηση:
«Σχετικά με την υπ' αριθμ. 1059/22.07.2003 ερώτηση της Βουλευτού κας Σοφίας Καλαντζάκου, σας γνωρίζουμε τα εξής:
Ο Δήμος Μεθώνης υπέβαλε προς έγκριση στην 5η Εφορεία Βυζαντινών Αρχαιοτήτων την οριστική μελέτη «Ανάπλασης και Ανάδειξης της πλατείας και παραλιακής ζώνης της Μεθώνης (τμήματα 1 & 2 )» με τα με αριθμό 477/21.02.02 και 1279/22.04.02 έγγραφά του. Το έργο είχε φθάσει στο τελικό στάδιο σχεδιασμού του χωρίς προηγούμενη εξέτασή του από την αρμόδια Περιφερειακή Υπηρεσία του ΥΠΠΟ και προβλέπει επεμβάσεις τόσο εντός του κηρυγμένου αρχαιολογικού χώρου του φρουρίου της Μεθώνης, όσο και στο άμεσο περιβάλλον του μνημείου.
Η πρόταση του Δήμου εξετάσθηκε από το Τοπικό Συμβούλιο Μνημείων Πελοποννήσου στην με αριθμό 3/06.03.03 Συνεδρία του. Το Συμβούλιο γνωμοδότησε ομόφωνα υπέρ της απόρριψης της μελέτης και κατόπιν αυτού εξεδόθη η με αριθμό 1293/24.04.2003 Απόφαση της 5ης Εφορείας Βυζαντινών Αρχαιοτήτων που προβλέπει τα εξής: α) υποβολή προς έγκριση νέας μελέτης διαμόρφωσης και ανάπλασης της παραλιακής ζώνης στο περιβάλλον του Φρουρίου και β) απομάκρυνση των μπαζών και επαναφορά της περιοχής στην αρχική της μορφή (απλή τσιμεντόστρωση), προκειμένου να είναι προσβάσιμος ο χώρος κατά την καλοκαιρινή περίοδο.
Ο Δήμος ήταν ενήμερος για την αναπόφευκτη καθυστέρηση της εξέτασης του θέματος από το Τοπικό Συμβούλιο Μνημείων, λόγω της ανασυγκρότησής του μετά τη θεσμοθέτηση του νέου Αρχαιολογικού Νόμου, και παρά τις επανειλημμένες οδηγίες της 5ης Εφορείας περί μη έναρξης του έργου άνευ της απαιτούμενης έγκρισης του ΥΠΠΟ, άρχισε αυθαίρετες εργασίες αποξηλώσεων της υπάρχουσας διαμόρφωσης στην παραλιακή ζώνη του Φρουρίου (τσιμεντοστρώσεις, συντριβάνι κλπ), με αποτέλεσμα ο χώρος να μη μπορεί να λειτουργήσει ως τόπος αναψυχής που πάντοτε υπήρξε.
Επιπλέον, ενώ ο Δήμος υπέβαλε ένσταση κατά της ως άνω απορριπτικής απόφασης του ΥΠΠΟ., πριν αυτή εξετασθεί εκ νέου, άρχισε εργασίες κατασκευής στεγάστρων στην παραλιακή ζώνη του μνημείου. Τα στέγαστρα αυτά αποτελούν εξαιρετικά ογκώδεις κατασκευές που δεν προβλέπονταν ούτε στην αρχική μελέτη που υπέβαλε προς έγκριση στην αρμόδια εφορία.
Εν όψει της εκτέλεσης έργου άνευ της απαιτούμενης άδειας του ΥΠΠΟ στο περιβάλλον αρχαίου μνημείου και της πρόκλησης αισθητικής βλάβης στο μεσαιωνικό Φρούριο της Μεθώνης λόγω της παρεμβολής ογκωδών κατασκευών που δεν επιτρέπουν τη θέασή του, η 5η Εφορεία Βυζαντινών Αρχαιοτήτων εξέδωσε το με αριθμό 3392/04.07.03 Σήμα Διακοπής εργασιών. Προκειμένου να μη δημιουργηθούν περισσότερα προβλήματα κατά τη διάρκεια της τουριστικής περιόδου στο χώρο ο οποίος έχει δεχθεί σημαντικές και αυθαίρετες παρεμβάσεις, η Εφορεία προέβη στην άρση του Σήματος Διακοπής με τον όρο ότι θα κατασκευασθούν προσωρινά στέγαστρα απλού τύπου (σχέδιό τους πρότεινε στο Δήμο), τα οποία θα παραμείνουν ως το τέλος της τουριστικής περιόδου.
Το πρόβλημα της άδειας εκτέλεσης εργασιών στο περιβάλλον του μνημείου έχει ήδη λυθεί προσωρινά, για το διάστημα που διαρκεί η τουριστική περίοδος, με το με αριθμό 3809/25.07.03 έγγραφο της 511ς Εφορείας Βυζαντινών Αρχαιοτήτων.
Ο Υπουργός
ΕΥΑΓΓΕΛΟΣ ΒΕΝΙΖΕΛΟΣ»
18. Στην με αριθμό 1079/22.7.03 ερώτηση των Βουλευτών κυρίων Αγγέλου Τζέκη και Γιώργου Χουρμουζιάδη δόθηκε με το υπ? αριθμ. 99/8.8.03 έγγραφο από τον Υφυπουργό Περιβάλλοντος, Χωροταξίας και Δημοσίων Έργων η ακόλουθη απάντηση:
«Παρακαλούμε να πληροφορήσετε τους κ.κ. Βουλευτές σε θέματα της αρμοδιότητάς μας και σύμφωνα με τα στοιχεία της ΕΥΔΕ/Υδρευσης, Αποχέτευσης και Επεξεργασίας Λυμάτων Μείζονος Περιφέρειας Θεσσαλονίκης (ΕΥΔΕ/Θεσσαλονίκης) τα εξής:
Α) Η αντιμετώπιση των προβλημάτων αντιπλημμυρικής προστασίας είναι άμεσης προτεραιότητας, πρέπει όμως να βασίζεται στην ιεράρχηση των αναγκών και στην επικαιροποίηση του σχεδιασμού ενώ προϋποθέτει την έγκαιρη εξασφάλιση των αντίστοιχων χρηματοδοτήσεων.
Β) Η ΕΥΔΕ Θεσσαλονίκης - στην οποία προστέθηκαν από 08.08.2002 αρμοδιότητες για τα έργα αντιπλημμυρικής προστασίας στην εκάστοτε περιοχή ευθύνης της ΕΥΑΘ - προχώρησε στην υλοποίηση μελέτης του «Γενικού Ρυθμιστικού Σχεδίου (Master Plan) αντιπλημμυρικής προστασίας και αποχέτευσης ομβρίων Ν. Θεσσαλονίκης» που περιλαμβάνει την καταγραφή και αξιολόγηση της υφιστάμενης κατάστασης μελετών και έργων και τον προγραμματισμό και καθορισμό προτεραιοτήτων για τον σχεδιασμό και την εκτέλεση νέων έργων.
Η εκπόνηση της μελέτης αυτής ανατέθηκε στην εταιρία «ΕΞΑΡΧΟΥ, ΝΙΚΟΛΟΠΟΥΛΟΣ ΜΠΕΝΣΑΝΣΩΝ ΣΥΜΒΟΥΛΟΙ ΜΗΧΑΝΙΚΟΙ ΕΠΕ» στις 23.04.2003 με 4μηνη προθεσμία ολοκλήρωσης και με σκοπό να αποδώσει την επικαιροποίηση του σχεδιασμού και την ιεράρχηση των έργων στο ν Θεσσαλονίκης. Για την εξασφάλιση της πληρότητας της μελέτης η ΕΥΔΕ Θεσσαλονίκης ζήτησε άμεσα τη συνδρομή και τη συμμετοχή της έκφρασης των τοπικών κοινωνιών με σχετικό έγγραφο που απέστειλε σε 43 Δήμους και 2 Κοινότητες του Ν. Θεσσαλονίκης, το Μάιο του 2003.
Παράλληλα έχουν ζητηθεί από το ΥΠΕΧΩΔΕ και έχουν πρόσφατα εξασφαλιστεί για την ΕΥΔΕ χρηματοδοτήσεις 630 χιλιάδων ευρώ για μελέτες και 5 εκατ. ευρώ για συγκεκριμένα έργα (Συκιές, Πολίχνη, Διαβατά).
Κατά συνέπεια με την ολοκλήρωση της μελέτης η ΕΥΔΕ Θεσσαλονίκης θα μπορεί με βάσει την επικαιροποιημένη ιεράρχηση των αναγκών να προχωρήσει από τον ερχόμενο Σεπτέμβριο στην προώθηση των απαραίτητων έργων στην περιοχή ευθύνης της και παράλληλα στην άμεση προσπάθεια αντιμετώπισης των πιο επειγουσών αναγκών.
Γ) Η «Μελέτη αποχέτευσης ακαθάρτων τουριστικής περιοχής Θεσσαλονίκης κλπ» που συντάχθηκε το 1990 και αφορά τη διευθέτηση 7 χειμάρρων των περιοχών Κάτω Περαίας, Ν. Επιβατών και Αγίας Τριάδας του Δήμου Θερμαϊκού χρήζει επικαιροποίησης δεδομένου ότι από τότε που είχε συνταχθεί έχουν σημειωθεί αλλαγές των συνθηκών (χρήσεις γης, αστικοποίηση, κατασκευή δρόμων και οικιών, κατάργηση φυσικών ρεμάτων, αναπλάσεις περιοχών κλπ).
Συμπληρωματικά έχει εκπονηθεί το 2003 για το Δήμο Θερμαϊκού «Υδραυλική μελέτη επάρκειας και οριστική υδραυλική μελέτη ρέματος Περαίας» που αφορά το ρέμα Περαίας.
Σύμφωνα με τις μέχρι στιγμής πληροφορίες από την πρόοδο των εργασιών του Γενικού Ρυθμιστικού Σχεδίου προκύπτει ότι η προώθηση της κατασκευής των έργων με βάση τις ανωτέρω μελέτες συγκαταλέγεται μεταξύ των πρώτων προτεραιοτήτων και συγκεκριμένα:
Η διευθέτηση του ρέματος Περαίας με βάση την οριστική μελέτη του 2003.
Η διευθέτηση των υπολοίπων χειμάρρων με βάση τη μελέτη του 1990, με προτεραιότητα στα κατάντη τμήματα, αφού γίνει επικαιροποίηση των Τευχών Δημοπράτησης.
Ο Υφυπουργός
ΙΩΑΝΝΗΣ ΤΣΑΚΛΙΔΗΣ»
19. Στην με αριθμό 1088/22.7.03 ερώτηση του Βουλευτή κ. Γιώργου Παπαγεωργίου δόθηκε με το υπ? αριθμ. ΥΠΠΟ/Γ.Υ.Κ.Ε. 85 έγγραφο από τον Υπουργό Πολιτισμού η ακόλουθη απάντηση:
«Σχετικά με την υπ' αριθμ. 1088/22.07.2003 ερώτηση του Βουλευτή κ. Γιώργου Παπαγεωργίου, σας γνωρίζουμε τα εξής:
Οι βυζαντινοί ναοί του Αγίου Νικολάου και Εισόδων της Θεοτόκου Αττάλης Εύβοιας είναι κηρυγμένα ιστορικά διατηρητέα μνημεία.
Η αρμόδια για την περιοχή 1η Εφορεία Βυζαντινών Αρχαιοτήτων, έχοντας διαπιστώσει τα στατικά και οικοδομικά προβλήματα που παρουσιάζουν, ενέταξε στο Πρόγραμμα Δράσης του περασμένου έτους την εκπόνηση μελέτης άμεσων προστασίας των δύο ναών. Η συγκεκριμένη μελέτη εκπονήθηκε από ιδιώτη μηχανικό και ήδη προωθείται προς την Διεύθυνση Αναστήλωσης Βυζαντινών και Μεταβυζαντινών Μνημείων του ΥΠ.ΠΟ. για την σχετική κατά νόμο έγκριση.
Ο Υπουργός
ΕΥΑΓΓΕΛΟΣ ΒΕΝΙΖΕΛΟΣ»
20. Στην με αριθμό 1123/23.7.03 ερώτηση του Βουλευτή κ. Νίκου Νικολόπουλου δόθηκε με το υπ? αριθμ. Β-4106/7.8.03 έγγραφο από τον Υπουργό Μεταφορών και Επικοινωνιών η ακόλουθη απάντηση:
«Σε απάντηση της ερώτησης με αριθμό 1123/23-7-03, που κατέθεσε στη Βουλή ο Βουλευτής κ. Νίκος Νικολόπουλος, σύμφωνα και με το έγγραφο αριθμ. 145021/31-7-03 του Οργανισμού Σιδηροδρόμων Ελλάδος (Ο.Σ.Ε), σας πληροφορούμε τα παρακάτω:
1. Ο ΟΣΕ, στα πλαίσια αναβάθμισης των παρεχόμενων υπηρεσιών προς το επιβατικό κοινό, από 18.01.2003 ημέρα εφαρμογής των νέων δρομολογίων, στην περιοχή Κραθίδος, έχει δρομολογήσει καθημερινά:
- Πέντε ( 5 ) ζεύγη δρομολογίων Αμαξοστοιχιών INTERCITY (IC) στη διαδρομή ΠΕΙΡΑΙΑ - ΠΑΤΡΑΣ - ΠΥΡΓΟΥ - ΟΛΥΜΠΙΑΣ - ΚΥΠΑΡΙΣΣΙΑΣ ΠΕΙΡΑΙΑ και
- Τρία (3) ζεύγη δρομολογίων Ταχειών αμαξοστοιχιών στη διαδρομή ΠΕΙΡΑΙΑ -ΠΑΤΡΑΣ - ΠΥΡΓΟΥ - ΚΥΠΑΡΙΣΣΙΑΣ.
Όλες οι αμαξοστοιχίες IC (5 ζεύγη) σταθμεύουν στο Σταθμό Ακράτας, ο οποίος απέχει 5 λεπτά από τη Στάση Πλατάνου. Στη Στάση Πλατάνου σταθμεύουν όλες οι Ταχείες επιβατικές αμαξοστοιχίες (3 ζεύγη ).
2. Πριν τη 18.01.2003 κυκλοφορούσαν:
- Τέσσερα (4) ζεύγη δρομολογίων αμαξοστοιχιών INTERCITY (IC) στη διαδρομή ΠΕΙΡΑΙΑ - ΠΑΤΡΑΣ - ΠΥΡΓΟΥ - ΚΥΠΑΡΙΣΣΙΑΣ - ΠΕΙΡΑΙΑ και - Τέσσερα (4) ζεύγη δρομολογίων Ταχειών αμαξοστοιχιών στην ίδια διαδρομή.
Όλες οι αμαξοστοιχίες IC (4 ζεύγη) δεν στάθμευαν ούτε στη Στάση Πλατάνου ούτε στο Σταθμό Ακράτας. Στη Στάση Πλατάνου στάθμευαν όλες οι Ταχείες επιβατικές αμαξοστοιχίες.
3. Από τη σύγκριση των παραπάνω αναφερόμενων δρομολογίων προ και μετά την 18.01.2003, είναι προφανής η αναβάθμιση των παρεχόμενων υπηρεσιών του Ο Σ Ε στη συγκεκριμένη περιοχή.
Ο Υπουργός
ΧΡΙΣΤΟΣ ΒΕΡΕΛΗΣ»
21. Στην με αριθμό 1132/23.7.03 ερώτηση του Βουλευτή κ. Ηλία Καλλιώρα δόθηκε με το υπ? αριθμ. ΤΚΕ/Φ2/15492/8.8.03 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση:
«Σε απάντηση της 1132/23.7.03 ερώτησης προς τον Πρωθυπουργό, που κατέθεσε στη Βουλή, ο βουλευτής κ. Ηλίας Καλλιώρας, σας πληροφορούμε ότι:
Το ΠΑΣΟΚ ως πολιτικό κόμμα έχει κάθε δικαίωμα να προγραμματίζει τις πολιτικές δραστηριότητες και να διοργανώνει τις εκδηλώσεις που το ίδιο αποκλειστικά κρίνει, σε χρόνο, τόπο και περιεχόμενο. Οι δραστηριότητες και οι εκδηλώσεις όλων των πολιτικών κομμάτων και επομένως και του ΠΑΣΟΚ δεν υπόκεινται στις κοινοβουλευτικές διαδικασίες ελέγχου και ως εκ τούτου η σχετική ερώτηση στερείται κάθε τυπικού και ουσιαστικού ερείσματος.
Ο Υφυπουργός
ΝΙΚΟΣ ΜΠΙΣΤΗΣ»
22. Στην με αριθμό 1136/23.7.03 ερώτηση των Βουλευτών κυρίων Γιάννη Γιαννακόπουλου και Παναγιώτη Ν. Κρητικού δόθηκε με το υπ? αριθμ. 193/11.8.03 έγγραφο από τον Υφυπουργό Γεωργίας η ακόλουθη απάντηση:
«Για το χαρακτηρισμό μιας περιοχής ή τμήματος επιφάνειας γης ως δάσους ή δασικής έκτασης ακολουθείται η ενδικοφανής διαδικασία του άρθρου 14 Ν. 998/1979, σύμφωνα με την οποία εκδίδεται από τον αρμόδιο Δασάρχη πράξη χαρακτηρισμού κατόπιν αιτήσεως του έχοντος έννομo συμφέρον ή και αυτεπαγγέλτως. 
Κατά της πράξης αυτής χωρούν αντιρρήσεις ενώπιον των προβλεπομένων από το άρθρο 10 του ίδιου Νόμου Επιτροπών. 
Τη διαδικασία αυτή είναι υποχρεωμένες να ακολουθούν χωρίς παρέκκλιση οι Δασικές Υπηρεσίες. Το πρόβλημα των δασομένων αγρών είναι υπαρκτό και θα ρυθμιστεί νομοθετικά μέσα στα πλαίσια των ισχυουσών συνταγματικών διατάξεων. 
Ο Υφυπουργός
Φ. ΧΑΤΖΗΜΙΧΑΛΗΣ»
23. Στην με αριθμό 1138/23.7.03 ερώτηση της Βουλευτού κ. Μαρίας Δαμανάκη δόθηκε με το υπ? αριθμ. 194/11.8.03 έγγραφο από τον Υφυπουργό Γεωργίας η ακόλουθη απάντηση:
«Απαντώντας στην παραπάνω ερώτηση που κατέθεσε η Βουλευτής κα. Μ. Δαμανάκη, για τα θέματα της αρμοδιότητάς μας, σας πληροφορούμε τα εξής:
Σας γνωρίζουμε ότι ένας καλά σχεδιασμένος και συντηρούμενος χώρος αστικού πρασίνου, αν έχει και επαρκές μέγεθος, μπορεί να περιλαμβάνει και παιδικές χαρές που λειτουργούν σε σχετικά καθαρό ατμοσφαιρικό περιβάλλον. Μικροί σε έκταση χώροι πρασίνου που βρίσκονται κοντά σε οδικές αρτηρίες μεγάλης κυκλοφορίας δεν πρέπει να έχουν και παιδικές χαρές. Δυστυχώς όμως οι χώροι αστικού πρασίνου της Αθήνας είναι λίγοι και μικροί σε έκταση και υπάρχουν πολλά προβλήματα στη διαχείρισή τους.
Σήμερα γίνονται πολλές προσπάθειες δημιουργίας νέων χώρων πρασίνου σε αστικές επιφάνειες που αλλάζουν χρήση καθώς και ανασχεδιασμός των υφισταμένων χώρων πρασίνου με συμμετοχή επιστημόνων πολλών ειδικοτήτων ώστε αυτοί να γίνουν λειτουργικότεροι και πιο αποτελεσματικοί. Στην προσπάθεια αυτή ασφαλώς λαμβάνονται υπόψη οι δυνατότητες και οι προϋποθέσεις λειτουργίας παιδικών χαρών σύμφωνα και με νεότερα αποτελέσματα σχετικών ερευνών.
Ο Υφυπουργός
Φ. ΧΑΤΖΗΜΙΧΑΛΗΣ»
24. Στην με αριθμό 1146/23-7-03 ερώτηση του Βουλευτή κ. Νικολάου Κατσαρού δόθηκε με το υπ? αριθμ. 109/8-8-03 έγγραφο από τον Υφυπουργό Περιβάλλοντος, Χωροταξίας και Δημοσίων Έργων η ακόλουθη απάντηση:
«Παρακαλούμε να πληροφορήσετε τον κύριο Βουλευτή σε θέματα της αρμοδιότητάς μας και σύμφωνα με τα στοιχεία της Υπηρεσίας Αποκατάστασης Σεισμοπλήκτων (ΥΑΣ) του ΥΠΕΧΩΔΕ τα εξής:
Μετά την ολοκλήρωση των αυτοψιών που διενήργησε η ανωτέρω Υπηρεσία, συντάχθηκε και έχει ήδη υποβληθεί στα συναρμόδια Υπουργεία Σχέδιο Κοινής Υπουργικής Απόφασης, για την οριοθέτηση και την παροχή πιστωτικών διευκολύνσεων για τα κτίρια που υπέστησαν βλάβες στους Δήμους Γόννους, Καρυάς, Κάτω Ολύμπου, Συκουρίου, Μακρυχωρίου και Αμπελακίων του Νομού Λάρισας.
Μετά τη δημοσίευση της Απόφασης οριοθέτησης σε ΦΕΚ ορίζεται προθεσμία ενός έτους για την υποβολή αιτήσεων, συνοδευόμενων από τα απαραίτητα δικαιολογητικά, για τη δανειοδότηση των πληγέντων κτισμάτων από το σεισμό.
Ο ΥΦΥΠΟΥΡΓΟΣ
ΙΩΑΝΝΗΣ ΤΣΑΚΛΙΔΗΣ»
25. Στην με αριθμό 1160/23-7-03 ερώτηση του Βουλευτή κ. Σπήλιου Σπηλιωτόπουλου δόθηκε με το υπ? αριθμ. Β-4109 έγγραφο από τον Υπουργό Μεταφορών και Επικοινωνιών η ακόλουθη απάντηση:
«Σε απάντηση της ερώτησης με αριθμό 1160/23-7-03, που κατέθεσε στη Βουλή ο Βουλευτής κ. Σπήλιος Σπηλιωτόπουλος, σύμφωνα και με το έγγραφο αριθμ. 50010/195Α/4-8-03 του Οργανισμού Σιδηροδρόμων Ελλάδος (Ο.Σ.Ε), σας πληροφορούμε τα παρακάτω:
1. Η ολοκλήρωση της κατασκευής του τμήματος νέας γραμμής υψηλών ταχυτήτων Κιάτου- Πάτρας, στο οποίο συμπεριλαμβάνεται και η περιοχή του Αιγίου, προβλέπεται να γίνει στο τέλος του 2008.
2. Η κατασκευή της νέας γραμμής απαιτεί σημαντικό χρονικό διάστημα και η υπάρχουσα γραμμή θα παραμείνει εν λειτουργία στον αντίστοιχο χρόνο.
3. Το στηθαίο ασφάλειας που κατασκευάζεται στη περιοχή του Αιγίου, γίνεται για την εξάλειψη του κινδύνου πρόκλησης ατυχήματος που δημιουργείται από την ανεξέλεγκτη διέλευση των κατοίκων της περιοχής μέσω των σιδηροδρομικών γραμμών. Επομένως η κατασκευή του έργου κρίνεται απαραίτητη για τη διασφάλιση των κατοίκων της περιοχής και της σιδηροδρομικής κυκλοφορίας.
Ο Υπουργός
ΧΡΙΣΤΟΣ ΒΕΡΕΛΗΣ
26. Στην με αριθμό 1162/23-7-03 ερώτηση του Βουλευτή κ. Σπήλιου Σπηλιωτόπουλου δόθηκε με το υπ? αριθμ. ΥΥΠ/Γ.Υ./Κ.Ε. 87/6-8-03 έγγραφο από τον Υπουργό Πολιτισμού η ακόλουθη απάντηση:
«Σχετικά με την υπ' αριθμ. 1162/23.07.2003 ερώτηση του Βουλευτή κ. Σπήλιου Σπηλιωτόπουλου, σας γνωρίζουμε ότι τα στοιχεία που έθεσε υπόψη μας η Ο.Ε.Ο.Α. «Αθήνα 2004» είναι τα εξής:
Ένας από τους βασικούς στόχους της Διεύθυνσης Υπηρεσιών Διατροφής είναι η προώθηση των ελληνικών προϊόντων και της Ελληνικής Κουζίνας. Σε όλους τους Διαγωνισμούς που προκηρύσσουμε θέτουμε σαν προτεραιότητα την προτίμηση των Ελληνικών Προϊόντων.
Τα Ελληνικά Προϊόντα γενικότερα, κατά συνέπεια και τα Προϊόντα της Αχαΐας θα μπορούσαν να εμφανισθούν και αυτά μέσα στο διατροφικό πρόγραμμα της ΑΘΗΝΑ 2004.
Ο Υπουργός
ΕΥΑΓΓΕΛΟΣ ΒΕΝΙΖΕΛΟΣ»
27. Στην με αριθμό 1180/24-7-03 ερώτηση του Βουλευτή κ. Στέλιου Παπαθεμελή δόθηκε με το υπ? αριθμ. 449/7-8-03 έγγραφο από τον Υπουργό Εμπορικής Ναυτιλίας η ακόλουθη απάντηση:
«Σε απάντηση του με αριθμό πρωτ. 1180/24-07-2003 εγγράφου σας, με το οποίο μας διαβιβάστηκε ερώτηση του Βουλευτή κ. Στ. Παπαθεμελή που κατατέθηκε στη Βουλή των Ελλήνων, σας γνωρίζουμε τα ακόλουθα:
1. Σύμφωνα με το ν. 2932/2001, μέχρι 31 Ιανουαρίου κάθε έτους οι ενδιαφερόμενοι πλοιοκτήτες δηλώνουν τις γραμμές στις οποίες επιθυμούν να δρομολογηθούν τα πλοία τους (τακτική δρομολόγηση) κατά την επόμενη δρομολογιακή περίοδο, καθώς και την ανώτατη τιμολόγηση οικονομικής ή ενιαίας θέσης επιβατών και οχημάτων. Εάν οι τιμές αυτές κριθούν αιτιολογημένα ότι αντίκεινται στο δημόσιο συμφέρον, τότε καθορίζεται από το ΥΕΝ η ανώτατη επιτρεπόμενη τιμολόγηση. Οι τιμές των ναύλων των άλλων θέσεων διαμορφώνονται ελεύθερα. Στον ίδιο νόμο προβλέπεται ότι είναι δυνατό να επιβάλλονται, με απόφαση του ΥΕΝ, ύστερα από γνωμοδότηση του Συμβουλίου Ακτοπλοϊκών Συγκοινωνιών (ΣΑΣ), χωρίς διακρίσεις σε όλους τους πλοιοκτήτες, υποχρεώσεις δημοσίου συμφέροντος, μεταξύ των άλλων και για ναύλους της οικονομικής ή ενιαίας θέσης.
2. Σύμφωνα με την αριθ. 3324.1/04/02/22-11-2002 (Β΄/1498) Απόφαση ΥΕΝ, παρασχέθηκε, μετά από κατά πλειοψηφία γνωμοδότηση του ΣΑΣ, μειοψηφούντων των εκπροσώπων των πλοιοκτητών, ως επιβολή υποχρέωσης δημόσιας υπηρεσίας, το δικαίωμα έκπτωσης 50% στα εισιτήρια οικονομικής θέσης στους πολυτέκνους κατά τη διακίνησή τους τόσο με τα συμβατικά επιβατηγά-ακτοπλοϊκά πλοία, όσο και με τα ταχύπλοα/δυναμικά υποστηριζόμενα πλοία. Επισημαίνεται ότι, κατά της απόφασης αυτής οι πλοιοκτήτριες εταιρείες προσέφυγαν τόσο στο Συμβούλιο της Επικρατείας, όσο και στη Ρυθμιστική Αρχή Θαλασσίων Ενδομεταφορών (Ρ.Α.Θ.Ε.) ζητώντας την κατάργησή της.
3. Σχετικά αιτήματα πολυτέκνων, για επέκταση του δικαιώματος έκπτωσης επί των εισιτηρίων σε όλες τις θέσεις των πλοίων (κατ' επιλογή), τέθηκαν για συζήτηση στο ΣΑΣ και αποφασίσθηκε σύμφωνα με την αριθμ. 3324.1/15/03/03-042003 κοινή απόφαση των Υπουργών Εμπορικής Ναυτιλίας και Αιγαίου, να προβλεφθεί η εξεύρεση των ποσών που απαιτούνται και ο τρόπος καταβολής των αποζημιώσεων με νομοθετική διάταξη, που συνδέεται άμεσα με τη ρύθμιση του θέματος των εκπτώσεων των ναύλων των επιβατηγών ακτοπλοϊκών πλοίων.
4. Έχουν ήδη δοθεί προς τις αρμόδιες Υπηρεσίες, οι σχετικές οδηγίες, προκειμένου να ολοκληρωθεί η σχετική προετοιμασία το συντομότερο δυνατό.
Ο Υπουργός
ΓΙΩΡΓΟΣ ΠΑΣΧΑΛΙΔΗΣ»
28. Στην με αριθμό 1192/24-7-03 ερώτηση του Βουλευτή κ. Ιωάννη Χωματά δόθηκε με το υπ? αριθμ. 450/7-8-03 έγγραφο από τον Υπουργό Εμπορικής Ναυτιλίας η ακόλουθη απάντηση:
«Σε απάντηση του αριθ. πρωτ. 1192/24-07-2003 εγγράφου σας, με το οποίο μας διαβιβάστηκε ερώτηση του Βουλευτή κ. Ι. Χωματά που κατατέθηκε στη Βουλή των Ελλήνων, σας γνωρίζουμε τα ακόλουθα:
1. Την 15-07-2003 και περί ώρα 20:00 το φορτηγό «ΑΙΓΑΙΟ Π» Ν.Π. 10091, προσάραξε στον ύφαλο "ΒΟΥΒΗ" του όρμου Γαυρίου ?νδρου. Το πλοίο που μετέφερε 1760 τόνους χύδην τσιμέντου, είχε αποπλεύσει από την Χαλκίδα με προορισμό το λιμάνι Γαυρίου ?νδρου.
2. Αμέσως μετά το συμβάν και σύμφωνα με τον υφιστάμενο σχεδιασμό, η Λιμενική Αρχή ?νδρου προέβη στις προβλεπόμενες ενέργειες για παροχή βοήθειας προς το πλοίο και τους επιβαίνοντες και έλαβε τα προβλεπόμενα μέτρα επιτήρησης και προστασίας της θαλάσσιας περιοχής και των παρακείμενων ακτών από ενδεχόμενη ρύπανση.
3. Μετά την επιτυχή έκβαση των εργασιών μεταφόρτωσης μέρους του φορτίου και μετάγγισης ποσότητας καυσίμων, το πλοίο αποκολλήθηκε την 18-07-2003 και αφού επιθεωρήθηκε, επετράπη η ρυμούλκησή του την ίδια ημέρα για τον Πειραιά.
4. Πέραν των ανωτέρω, σας γνωρίζουμε ότι για τη φωτοσήμανση του ύφαλου «ΒΟΥΒΗ» του όρμου Γαυρίου έχει εκδοθεί σχετική απόφαση και δόθηκαν οι εντολές για επίσπευση της εφαρμογής της.
Ο Υπουργός
ΓΙΩΡΓΟΣ ΠΑΣΧΑΛΙΔΗΣ»
29. Στην με αριθμό 1218/24-7-03 ερώτηση του Βουλευτή κ. Γεώργιο Παπαγεωργίου δόθηκε με το υπ? αριθμ. 451/7-8-03 έγγραφο από τον Υφυπουργό Εμπορικής Ναυτιλίας η ακόλουθη απάντηση:
«Σε απάντηση του αριθ. πρωτ. 1218/24-07-2003 εγγράφου σας, με Τ9 οποίο μας διαβιβάστηκε ερώτηση του Βουλευτή κ. Γ. Παπαγεωργίου που κατατέθηκε στη Βουλή των Ελλήνων, σας γνωρίζουμε ότι το Υπουργείο Εσωτερικών, Δημόσιας Διοίκησης και Αποκέντρωσης ως επισπεύδον Υπουργείο για τη μεταφορά αρμοδιοτήτων των Λιμενικών Ταμείων της χώρας στους Δήμους ή στις Νομαρχιακές Αυτοδιοικήσεις, σχεδιάζει με βάση το ν. 2738/1999 (Α΄ 180) και το ν. 2839/2000 (Α΄ 196), τη σύσταση Δημοτικών Λιμενικών Ταμείων για όλη τη χώρα, συμπεριλαμβανομένων και των Λιμενικών Ταμείων που βρίσκονται στο νομό Ευβοίας. Η συγκεκριμένη διαδικασία μεταφοράς τους βρίσκεται σε εξέλιξη. Μέχρι να ολοκληρωθεί, τα υφιστάμενα Λιμενικά Ταμεία, εξακολουθούν να διέπονται από τις οργανικές τους διατάξεις, για λόγους διοικητικής συνέχειας και εύρυθμης λειτουργίας τους.
Ο Υπουργός
ΓΙΩΡΓΟΣ ΠΑΣΧΑΛΙΔΗΣ»
30. Στην με αριθμό 1227/24-7-03 ερώτηση του Βουλευτή κ. Γεωργίου Καλαντζή δόθηκε με το υπ? αριθμ. 453/7-8-03 έγγραφο από τον Υπουργό Εμπορικής Ναυτιλίας η ακόλουθη απάντηση:
«Σε απάντηση του με αριθμό πρωτ. 1227/24-07-2003 εγγράφου σας, με το οποίο μας διαβιβάστηκε ερώτηση του Βουλευτή κ. Γ. Καλαντζή που κατατέθηκε στη Βουλή των Ελλήνων, σας γνωρίζουμε ότι οι εγκαταστάσεις της Ιχθυόσκαλας Καβάλας κατασκευάστηκαν κατά το παρελθόν στη δυτική πλευρά του παλαιού λιμένα. Το έργο της επέκτασης και βελτίωσης των εν λόγω εγκαταστάσεων είχε προταθεί από το Λιμενικό Ταμείο Καβάλας να ενταχθεί και χρηματοδοτηθεί από το Γ' Κ.Π.Σ. Το ΥΕΝ, στο πλαίσιο χάραξης της εθνικής λιμενικής πολιτικής, δια της Γενικής Γραμματείας Λιμένων και Λιμενικής Πολιτικής, θα υποβοηθήσει, εφόσον του ζητηθεί, κάθε αναγκαία ενέργεια.
Ο Υπουργός
ΓΙΩΡΓΟΣ ΠΑΣΧΑΛΙΔΗΣ»
31. Στην με αριθμό 1244/24-7-03 ερώτηση του Βουλευτή κ. Κων/νου Τσιπλάκη δόθηκε με το υπ? αριθμ. Β13-357/8-8-03 έγγραφο από τον Υφυπουργό Ανάπτυξης η ακόλουθη απάντηση:
«Απαντώντας στην ερώτηση 1244/24-07-3, που κατέθεσε στη Βουλή των Ελλήνων ο Βουλευτής Κ. Κ. ΤΣΙΠΛΑΚΗΣ, με θέμα «Ακρίβεια», σας γνωστοποιούμε τα ακόλουθα:
1. Αυξήσεις τιμών τροφίμων.
Από το 1992 και μετά, οι τιμές πώλησης στο σύνολο σχεδόν των ειδών διατροφής διαμορφώνονται ελεύθερα, στα πλαίσια της προσφοράς-ζήτησης και των κανόνων του ανταγωνισμού, με εξαίρεση μόνο τις τιμές των οπωροκηπευτικών και των παιδικών τριών, που μέχρι σήμερα ελέγχονται.
Η απελευθέρωση αυτή των τιμών ήταν απόρροια της ανάγκης εναρμόνισης της οικονομίας της ελληνικής αγοράς προς τις αντίστοιχες οικονομίες των άλλων Κρατών-Μελών της Ε.Ε., δεδομένου ότι αυτήν επιτάσσει το Κοινοτικό Δίκαιο στις συνθήκες ένταξης, γενική αρχή του οποίου είναι ότι οι κανόνες λειτουργίας μίας ενιαίας κοινοτικής αγοράς πρέπει να διέπονται από τις αρχές του ανταγωνισμού, αποκλειόμενης οποιασδήποτε κρατικής παρέμβασης ακόμη και στις τιμές που εναντιώνεται στη συνθήκη ένταξης.
Το γεγονός ότι στην Ελλάδα οι τιμές διαμορφώνονται ελεύθερα, δε σημαίνει ότι ο υγιής ανταγωνισμός της αγοράς και μέσω αυτού η προστασία των συμφερόντων του καταναλωτή, δε διασφαλίζoνται από πλευράς της Πολιτείας, αφού υφίσταται νομικό πλαίσιο (Νόμος 703/77, όπως ισχύει σήμερα) που θεσπίζει κανόνες θεμιτού ανταγωνισμού της αγοράς και ελέγχει και τιμωρεί επιχειρήσεις, που για ίδιον όφελος, ακολουθούν πρακτικές ασυμβίβαστες προς την ομαλή λειτουργία της αγοράς (π.χ. εναρμονισμένες πρακτικές, καταχρηστική εκμετάλλευση της δεσπόζουσας θέσης στην αγορά, μονοπωλιακές ή ολιγοπωλειακές καταστάσεις κ.λ.π.)
Κατόπιν τούτων, καλείται ο καταναλωτής, κινούμενος μέσα σε μία απελευθερωμένη αγορά, για την προστασία του συμφέροντός του να ερευνά αυτή, προκειμένου να αγοράσει τα προϊόντα της αρεσκείας του και στις πλέον συμφέρουσες για αυτόν τιμές.
Όσον αφορά στην κερδοσκοπία, σας γνωστοποιούμε ότι έχει κινηθεί εντατικά ο ελεγκτικός μηχανισμός του ΥΠ. ΑΝ. και όπου διαπιστώνονται πράξεις επίτευξης μη θεμιτών τιμών με οποιονδήποτε τρόπο κινούνται κατά των παραβατών οι διαδικασίες που θεσπίζει το Αγορανομικό Δίκαιο (Ν.Δ. 136/46 περί Αγορανομικού Κώδικος), δηλαδή επιβολή ποινικών και διοικητικών κυρώσεων.
Από τις ανωτέρω διατάξεις διέπονται και οι τιμές των οπωροκηπευτικών που τον τελευταίο καιρό είχαν ανοδικές τάσεις και για το λόγο αυτό το ΥΠ.ΑΝ. ενεργοποιήθηκε μέσω εντατικών ελέγχων, δεδομένου ότι τα είδη αυτό επηρεάζουν αισθητά τον τιμάριθμο.
Ειδικό λοιπόν για τα οπωροκηπευτικά, σας πληροφορούμε ότι ως προϊόντα ευρείας και βασικής κατανάλωσης, ευρίσκονται συνεχώς στο στόχαστρο της Πολιτείας και για αυτόν ακριβώς το λόγο έχουν ενταχθεί στον επιτυχημένο θεσμό «ΠΑΡΑΤΗΡΗΤΗΡΙΟ ΤΙΜΩΝ», όπου παρακολουθείται, καταγράφεται και αξιολογείται η εξέλιξη των τιμών τους από τον παραγωγό, χονδρέμπορο, Λαϊκές Αγορές, Σούπερ Μάρκετ και οπωροπωλεία, σε συνδυασμό μάλιστα με το πρόσφατο και αποτελεσματικό μέτρο, της συνεχούς και καθημερινής πληροφόρησης των καταναλωτών, μέσω του INTERNET και της τηλεφωνικής γραμμής 1464, για τις τιμές που διαμορφώνονται στις Λαϊκές Αγορές.
Πάντως από τη συνεχή παρακολούθηση της αγοράς οπωροκηπευτικών παρατηρείται ήδη αποκλιμάκωση στις τιμές των ειδών αυτών.
Ειδικά όμως επί της συνεχούς διατυπούμενης πολλές φορές άποψης από διαφόρους φορείς (βουλευτές, παραγωγούς κ.λ.π/ ότι «οι μεν παραγωγοί οπωροκηπευτικών πληρώνονται φθηνά, οι δε μεσάζοντες των προϊόντων απολαμβάνουν υπερκέρδη», σημειώνουμε τα ακόλουθα:
α) Η αρμόδια Υπηρεσία του ΥΠ.ΑΝ. συνεχώς γίνεται δέκτης καταγγελιών είτε από παραγωγούς είτε από Συνεταιριστικές Ενώσεις αυτών για υπερτιμολογημένες τιμές αγοράς οπωροκηπευτικών από μεσάζοντες διακινητές εμπόρους, καταγγελίες όμως με απόλυτη γενικότητα, αφού αυτές ουδόλως κατονομάζουν ή υποδεικνύουν στοιχεία ικανά να υποβοηθήσουν τις ελεγκτικές αρχές προς πιστοποίηση τέτοιων υπερτιμολογήσεων και παραπομπή παραβατών για ποινικές κυρώσεις. Η άρνηση λοιπόν των καταγγελόντων για συνεργασία τους με τις Υπηρεσίες, στηρίζεται στην λογική «της εξάρτησης των παραγωγών από τους εμπόρους για απορρόφηση της παραγωγής τους» λογική πού οδηγεί τους παραγωγούς να συμπράττουν σε πράξεις υπερτιμολόγηση ς, υποκύπτοντας στις πιέσεις των εμπόρων.
β) Με στόχο λοιπόν τη μεγαλύτερη διαφάνεια και τον αποτελεσματικότερο έλεγχο κατά την εμπορία και διακίνηση των οπωροκηπευτικών εγχώριας παραγωγής από τον παραγωγό μέχρι τον τελικό καταναλωτή το Υπουργείο Ανάπτυξης έχει καταθέσει στην Βουλή προς συζήτηση και ψήφιση νομοσχέδιο, στο οποίο μεταξύ των άλλων διαλαμβάνει διατάξεις πού εξυπηρετούν τον στόχο αυτό, έτσι ώστε κάθε ποσότητα οπωροκηπευτικών που διακινείται από το χωράφι του παραγωγού και περνά από τα στάδια εμπορίας μέχρι να καταλήξει στην κατανάλωση να χαρακτηρίζεται από στοιχεία πραγματικά (παραγωγός, τόπος παραγωγής, ποσότητες, τιμές παραγωγού κ.λπ) και όχι πλασματικά και αναληθή.
2. Αυξήσεις τιμών φαρμάκων.
Το ΥΠ. ΑΝ. μέσα στο 2003 και με το Δ.Τ. 1/2003 προέβη σε περιορισμένο αριθμό αυξήσεων τιμών φαρμάκων σε σχέση με το σύνολο των κυκλοφορούντων. Οι αυξήσεις αυτές όσο και οι αντίστοιχες του έτους 2002, αφορούσαν κατά κανόνα φάρμακα απαραίτητα για τη Δημόσια Υγεία και για τα οποία υπήρχε κίνδυνος θέσεώς τους εκτός κυκλοφορίας και αντικατάστασης τους από άλλα πολύ ακριβότερα.
Οι εγκριθείσες αυξήσεις κυμάνθηκαν σε ποσοστά από 0,84%-19%, που σε καμία περίπτωση δεν ξεπεράστηκαν.
Οι αυξήσεις που εγκρίθηκαν κατά το έτος 2002 & 2003 σε καμία περίπτωση δεν αφορούσαν το ίδιο φάρμακο.
Η αρμόδια Υπηρεσία του ΥΠ.ΑΝ. (Τιμών Βιομηχανικών Προϊόντων & Φαρμάκων) διενεργεί ελέγχους ανά τακτά χρονικά διαστήματα (μηνιαίως) στα Super Markets σε μεγάλη γκάμα βιομηχανικών (μη εδώδιμων) προϊόντων. Ως γνωστόν, οι τιμές τους διαμορφώνονται ελεύθερα στα πλαίσια των κανόνων του υγιούς ανταγωνισμού και των εκάστοτε συνθηκών της αγοράς, ανάλογα με την προσφορά και τη ζήτηση. Επιπροσθέτως, τα προαναφερόμενα προϊόντα προσφέρονται σε μεγάλη ποικιλία τιμών και τροφών, παρέχονται δε ή από τα Super Markets ή από τους παραγωγούς εισαγωγείς-διακινητές και προσφορές με τη μορφή έκπτωσης-κουπονιών ή δώρων.
Από τα συλλεγέντα στοιχεία των ως άνω ελέγχων κατά το τελευταίο εξάμηνο και την επεξεργασία της διαπιστώθηκαν αυξήσεις σε περιορισμένο αριθμό προϊόντων απορρυπαντικών- χαρτικών-ειδών ατομικής φροντίδας, που όμως δεν αφορούν ούτε στο σύνολο των εταιρειών που τα διακινούν ούτε το σύνολο των προϊόντων κάθε ομάδας από τις παραπάνω, οπότε και η επίδραση από τις αυξήσεις τους στον Δείκτη Τιμών Καταναλωτή (Δ.Τ.Κ.) δεν είναι σημαντικές
Ο Υφυπουργός
ΚΙΜΩΝ ΚΟΥΛΟΥΡΗΣ»
32. Στην με αριθμό 1300/25-7-03 ερώτηση του Βουλευτή κ. Ελευθερίου Παπαγεωργόπουλου δόθηκε με το υπ? αριθμ. 460/7-8-03 έγγραφο από τον Υπουργό Εμπορικής Ναυτιλίας η ακόλουθη απάντηση:
«Σε απάντηση του αριθ. πρωτ. 1300/25-07-2003 εγγράφου σας, με το οποίο μας διαβιβάστηκε ερώτηση του Βουλευτή κ. Ελ. Παπαγεωργόπουλου που κατατέθηκε στη Βουλή των Ελλήνων, σας γνωρίζουμε τα ακόλουθα:
1. Από τις διατάξεις του ν. 2932/2001 (Α'/145) για την ελεύθερη παροχή υπηρεσιών στις θαλάσσιες ενδομεταφορές προβλέπεται η διαδικασία σύνδεσης και εξυπηρέτησης των νησιών μεταξύ τους και με την ηπειρωτική χώρα. Το δίκτυο ακτοπλοϊκών συνδέσεων του έτους 2004, σύμφωνα με τις διατάξεις του εν λόγω νόμου και τις παρατηρήσεις της Ε.Ε ήταν ενδεικτικό και ο κάθε ενδιαφερόμενος πλοιοκτήτης κατέθεσε την δήλωση τακτικής δρομολόγησης των πλοίων του.
Τόσο από τις δηλώσεις τακτικής δρομολόγησης που έγιναν το έτος 2002 για το έτος 2003, όσο και από τις δηλώσεις που έγιναν το έτος 2003 για το έτος 2004, διαπιστώνεται έλλειψη επιχειρηματικού ενδιαφέροντος για τη δρομολόγηση πλοίου, στις γραμμές Κύμης-Χίου-Μυτιλήνης, Κύμης-Ικαρίας-Σάμου, Κύμης-Μεστών-Λήμνου-Αλεξανδρούπολης, Κύμης-Καβάλας, Αλεξανδρούπολης - Λήμνου ? Κύμης και Ραφήνας-Μαρμαρίου.
2. Τα νησιά τα οποία αναφέρονται στην ερώτηση, συνδέονται με δρομολόγια τόσο με ηπειρωτικά λιμάνια της χώρας, όσο και μεταξύ τους κατά περίπτωση, όπως προκύπτει από τα επισυναπτόμενα στοιχεία.
3. Η Σκύρος, συνδέεται σήμερα καθημερινά με την Κύμη. Για την επόμενη δρομολογιακή περίοδο (1/11/2003-31/10/2004), προκηρύχθηκαν από το ΥΕΝ (104) επιδοτούμενα δρομολόγια, μεταξύ των οποίων και για τη σύνδεση της Κύμης με τη Σκύρο. Ωστόσο, στο διαγωνισμό που έγινε στις 17/06/2003 για την κάλυψη των συγκοινωνιακών αναγκών της γραμμής αυτής, καθώς και στον επαναληπτικό διαγωνισμό στις 10/7/2003, δεν εμφανίσθηκε κανείς μειοδότης.
4. Με βάση τους υπάρχοντες πόρους του προϋπολογισμού και μετά από σύμφωνη γνώμη του Συμβουλίου Ακτοπλοϊκών Συγκοινωνιών (στο οποίο συμμετέχουν όλοι οι εμπλεκόμενοι με την ακτοπλοΐα φορείς μεταξύ των οποίων και εκπρόσωποι Ο.Τ.Α., κ.λπ.) αποφασίσθηκε η προκήρυξη σύναψης συμβάσεων για την εξυπηρέτηση των νησιωτικών «άγονων» γραμμών. Προτεραιότητα σύνδεσης δόθηκε για τα νησιά εκείνα που κατά την τρέχουσα δρομολογιακή περίοδο δεν συνδέονται μεταξύ τους ή με την Ηπειρωτική χώρα και η ανάγκη κάλυψης της συγκοινωνιακής τους επικοινωνίας κρίνεται ως άμεση και επιτακτική.
5. Το αναφερόμεvο δίκτυο στην παράγραφο 1 της αριθμ. 3332.3/19/30-10-2002 υπουργικής απόφασης είναι ενδεικτικό και είχε εμπλουτισθεί με όλους τους δυνατούς συνδυασμούς νησιών. Οι αναφερόμενες γραμμές δεν ήταν υποχρεωτικό να καλυφθούν και δεν συμπεριλήφθηκαν όλες στις δηλώσεις τακτικής δρομολόγησης. Μερικές από αυτές δεν εκτελούντο και κατά το παρελθόν ούτε υπάρχει ο αναγκαίος αριθμός πλοίων για την κάλυψή τους. Έτσι εξυπηρετήθηκαν κατά προτεραιότητα με τη διαδικασία του μειοδοτικού διαγωνισμού (επιδότηση) γραμμές, σύμφωνα και με τις υπάρχουσες πιστώσεις.
6. Παρόλα αυτά και εφόσον εκδηλωθεί επιχειρηματικό ενδιαφέρον για τη σύνδεση της Κύμης τόσο με τα νησιά του Αιγαίου (Χίο- Μυτιλήνη -Ικαρία-Σάμο-Λήμνο) όσο και με άλλα ηπειρωτικά λιμάνια της χώρας (Καβάλα-Αλεξανδρούπολη) καθώς και για τη γραμμή Ραφήνας-Καρύστου, το ΥΕΝ θα εγκρίνει άμεσα την δραστηριοποίηση οποιουδήποτε ενδιαφερόμενου πλοιοκτήτη. 
Ο Υπουργός
ΓΙΩΡΓΟΣ ΠΑΣΧΑΛΙΔΗΣ»
33. Στην με αριθμό 459/25-7-03 ερώτηση της Βουλευτού κ. Ιωάννας Στεργίου δόθηκε με το υπ? αριθμ. 459/7-8-03 έγγραφο από τον Υπουργό Εμπορικής Ναυτιλίας η ακόλουθη απάντηση:
«Σε απάντηση του αριθ. πρωτ. 1307/25-07-2003 εγγράφου σας, με το οποίο μας διαβιβάστηκε ερώτηση της Βουλευτή κας Ι. Στεργίου που κατατέθηκε στη Βουλή των Ελλήνων, σας γνωρίζουμε τα ακόλουθα:
1. Σύμφωνα με την κείμενη νομοθεσία, οι χώροι που περιλαμβάνονται στη ζώνη λιμένα είναι κοινόχρηστα Δημόσια Κτήματα και ανήκουν στο Δημόσιο κατά κυριότητα, η χρήση όμως και εκμετάλλευσή τους ανήκει στον οικείο φορέα διοίκησης και εκμετάλλευσης του λιμένα, που στην προκειμένη περίπτωση είναι ο «Ο.Λ. Λαυρίου Α.Ε», ο οποίος δύναται να προβαίνει σε προσωρινές παραχωρήσεις χρήσης χώρων έναντι ανταλλάγματος.
2. Το ΥΕΝ, λαμβάνοντας υπόψη το γενικότερο πλαίσιο αναβάθμισης του λιμένα και των παρεχόμενων προς τα πλοία υπηρεσιών, έθεσε συγκεκριμένες προϋποθέσεις για τη συμβατότητα της χρήσης του χώρου για την κατασκευή και εγκατάσταση δεξαμενών πετρέλευσης πλοίων και ύδατος, σε σχέση με τις χωροθετήσεις και τις προβλεπόμενες χρήσεις του Γενικού Προγραμματικού Σχεδίου του λιμένα.
3. Ο λιμένας του Λαυρίου είναι εθνικής σημασίας και στόχος μας είναι η ισχυροποίηση του με γνώμονα την καλύτερη εξυπηρέτηση της πόλης. Η προσπάθεια για ενίσχυση της ανταγωνιστικότητας του λιμένα πραγματοποιείται με κοινωνική ευθύνη και σεβασμό προς το περιβάλλον, την απασχόληση, την ασφάλεια και την ποιότητα των παρεχόμενων υπηρεσιών.
4. Στη διάρκεια πρόσφατης επίσκεψής μου στο Λαύριο πρότεινα και έγινε αποδεκτό να συγκροτηθεί ομάδα κοινωνικού διαλόγου που θα διερευνήσει όλες τις πτυχές του θέματος.
Ο Υπουργός
ΓΙΩΡΓΟΣ ΠΑΣΧΑΛΙΔΗΣ») 
ΠΡΟΕΔΡΕΥΩΝ (Κωνσταντίνος Γείτονας): Κύριοι συνάδελφοι, εισερχόμεθα στην ημερήσια διάταξη της
ΝΟΜΟΘΕΤΙΚΗΣ ΕΡΓΑΣΙΑΣ
Συνέχιση της συζήτησης επί των άρθρων και του συνόλου του σχεδίου νόμου του Υπουργείου Εμπορικής Ναυτιλίας: «Ναυτιλιακή Εταιρεία Πλοίων Αναψυχής και άλλες διατάξεις».
Έχουν ψηφισθεί τα άρθρα του νομοσχεδίου πλην του ακροτελευτίου και έχουν απομείνει για συζήτηση τρεις υπουργικές τροπολογίες και πέντε εμπρόθεσμες Βουλευτών.
Θα προχωρήσουμε στη συζήτηση των τροπολογιών με τη σειρά κατάθεσης. 
Κύριε Υπουργέ, θέλετε το λόγο; 
ΓΕΩΡΓΙΟΣ ΠΑΣΧΑΛΙΔΗΣ (Υπουργός Εμπορικής Ναυτιλίας): Θα παρακαλούσα να προταχθεί η τροπολογία για τη Λευκάδα, πριν της EXPO, ώστε να έρθει και ο κ. Καστανίδης που βρίσκεται στο Υπουργικό Συμβούλιο και μετά να συζητηθεί η τροπολογία για τα λιμάνια. 
ΠΡΟΕΔΡΕΥΩΝ (Κωνσταντίνος Γείτονας): Δηλαδή να συζητήσουμε πρώτα τη δεύτερη κατά σειρά κατάθεσης.
ΓΕΩΡΓΙΟΣ ΠΑΣΧΑΛΙΔΗΣ (Υπουργός Εμπορικής Ναυτιλίας): Ακριβώς, για να διευκολύνουμε τον κ. Καστανίδη. 
ΠΡΟΕΔΡΕΥΩΝ (Κωνσταντίνος Γείτονας): Συμφωνεί το Τμήμα; 
ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.
ΠΡΟΕΔΡΕΥΩΝ (Κωνσταντίνος Γείτονας): Συνεπώς το Τμήμα συμφώνησε. 
Προχωρούμε, λοιπόν, στη συζήτηση της τροπολογίας με γενικό αριθμό 1658 και ειδικό 52. Την υπογράφουν ο Υπουργός Δικαιοσύνης και ο Υπουργός Εμπορικής Ναυτιλίας και αφορά την αναστολή προθεσμιών και πλειστηριασμών λόγω των σεισμών στη Λευκάδα. 
Θα δώσω το λόγο πρώτα στους εισηγητές του νομοσχεδίου με τη σειρά. 
Ο κ. Χωρέμης έχει το λόγο.
ΑΝΑΣΤΑΣΙΟΣ ΧΩΡΕΜΗΣ: Νομίζω ότι πρόκειται για μια τροπολογία, η οποία αντιστοιχείται στην κατάσταση που υπάρχει στη Λευκάδα. Νομίζω ότι εύστοχα και δικαιολογημένα αναστέλλονται για το χρονικό διάστημα από 14/8/2003 έως 15/9/2003 οι προθεσμίες για τη διενέργεια των διαδικαστικών πράξεων του Πρωτοδικείου Λευκάδας, η διαδικασία αναγκαστικής εκτέλεσης των πλειστηριασμών και η διενέργεια των πράξεων που στρέφονται κατά των σεισμόπληκτων κατοίκων αυτών των περιοχών. Θεωρώ ότι είναι μία εύστοχη και απόλυτα δικαιολογημένη τροπολογία.
ΠΡΟΕΔΡΕΥΩΝ (Κωνσταντίνος Γείτονας): Ο κ. Σαλαγκούδης έχει το λόγο.
ΓΕΩΡΓΙΟΣ ΣΑΛΑΓΚΟΥΔΗΣ: Κύριε Πρόεδρε, ασφαλώς συμφωνούμε με την τροπολογία και εκφράζουμε τη συμπαράστασή μας στο λαό της Λευκάδας που υπέστη αυτήν τη μεγάλη καταστροφή από το σεισμό. 
Όμως, θα θέλαμε να πούμε ότι εκτός από τη Λευκάδα έχουν συμβεί κάποιες ιδιαίτερα μεγάλες ζημιές σε παρακείμενους δήμους της Αιτωλοακαρνανίας. Τουλάχιστον για το μέρος εκείνο που αφορά τις δικαστικές πράξεις και τις προθεσμίες, αλλά και το μέρος των πλειστηριασμών, ίσως θα έπρεπε να σκεφθούμε ότι και αυτοί οι άνθρωποι που επλήγησαν δικαιούνται κάποιας ανάλογης μεταχείρισης εκ μέρους της πολιτείας. 
Βλέπουμε, δηλαδή, ότι είναι ελλιπής η τροπολογία. Βεβαίως, είναι πάρα πολύ καλή και συμφωνούμε με αυτήν. Όμως, εκείνο που θα θέλαμε είναι να γίνει μία επέκταση σε κάποιες περιοχές της Αιτωλοακαρνανίας που επλήγησαν και αυτές από το σεισμό. Αν συμπεριλαμβάνονται και αυτές οι περιοχές, είμαστε απόλυτα σύμφωνοι μ΄ αυτήν την τροπολογία και την ψηφίζουμε.
ΠΡΟΕΔΡΕΥΩΝ (Κωνσταντίνος Γείτονας): Κυρίες και κύριοι συνάδελφοι, έχω την τιμή να σας ανακοινώσω ότι η Διαρκής Επιτροπή Δημόσιας Διοίκησης, Δημόσιας Τάξης και Δικαιοσύνης καταθέτει την έκθεσή της στην πρόταση νόμου αρμοδιότητας του Υπουργείου Εσωτερικών, Δημόσιας Διοίκησης και Αποκέντρωσης «Για τον προσδιορισμό του περιεχομένου της 24ης Ιουλίου ως ημέρας Αποκατάστασης της Δημοκρατίας».
Ο κ. Γκατζής έχει το λόγο.
ΝΙΚΟΛΑΟΣ ΓΚΑΤΖΗΣ: Ευχαριστώ, κύριε Πρόεδρε.
Κατ? αρχήν θα ήθελα να πω ότι η αναστολή αυτών των πράξεων που ζητείται για ένα μήνα περίπου -από 15 Αυγούστου έως 15 Σεπτεμβρίου- είναι εμπαιγμός. Σήμερα είναι 28 Αυγούστου, σε δεκαπέντε περίπου μέρες λήγει η αναστολή. Εδώ πρόκειται και για πράξεις που, όπως αναφέρεται και στην εισηγητική έκθεση, στρέφονται ενάντια για πλειστηριασμούς και σε σεισμόπληκτους ανθρώπους, οικογένειες, επιχειρηματίες κλπ. Εδώ μπαίνει το ερώτημα: Μετά τις 15 Σεπτεμβρίου τι θα γίνει, κύριε Υπουργέ; 
Πιστεύω ότι ο κύριος Υπουργός Αιγαίου δεν ήρθε να υπερασπισθεί αυτό και θα θέσει τα γενικότερα προβλήματα που υπάρχουν. Δίνεται η ευκαιρία να μιλήσουμε γι? αυτά τα ιδιαίτερα μεγάλα προβλήματα. Αυτός ο σεισμός ουσιαστικά ανέδειξε τα μεγάλα προβλήματα που υπάρχουν στη Λευκάδα και όχι μόνο. Σε όλα σχεδόν τα νησιά και στις υποανάπτυκτες περιφέρειες, που πολλές φορές λέμε ότι είναι οι τελευταίες στην Ευρώπη, υπάρχουν πολλά προβλήματα. Όμως, δεν θα σταθώ εκεί. Θα μιλήσω συγκεκριμένα γι? αυτήν την περιοχή. 
Κύριε Πρόεδρε, οι σεισμοί στην Αθήνα καταδεικνύουν το κατά πόσο η Κυβέρνηση εφαρμόζει τα μεγάλα λόγια που λέει κατά την περίοδο των σεισμών και καταδεικνύει το κατά πόσο εφαρμόζονται αυτά που τάζει η Κυβέρνηση. Κατ? αρχήν, εδώ τα ποσά είναι αυξημένα κατά 20.000 ανά τετραγωνικό μέτρο απ? ό,τι δόθηκε στους Αθηναίους σεισμόπληκτους. Όμως, εκεί το κόστος κατασκευής είναι διπλάσιο σχεδόν απ? ό,τι στην υπόλοιπη χερσαία Ελλάδα. 
Πέρα από αυτό όμως, δε μιλάω για τις 330.000 και τις 350.000 που στοιχίζει εκεί το τετραγωνικό μέτρο, διότι όλα είναι μεταφερόμενα, δεν υπάρχει τίποτα. Ούτε αδρανή υλικά δεν μπορεί να βγάλει το νησί. Θα δούμε τις γενικότερες επιπτώσεις.
Κύριε Πρόεδρε, τα ποσά που δίνονται είναι ανεπαρκέστατα, 140.000 το τετραγωνικό μέτρο, όταν στοιχίζει πάνω από 300.000.
ΠΡΟΕΔΡΕΥΩΝ (Κωνσταντίνος Γείτονας): Κύριε Γκατζή, δε συζητούμε εφ΄ όλης της ύλης τώρα. Αυτά θα μπορούσατε να τα πείτε επί της αρχής. Εσείς δεν είσαστε που είχατε δεχθεί ότι η τροπολογία είναι ενσωματωμένη στο νομοσχέδιο και άρα στη συζήτηση επί της αρχής; Τώρα είμαστε στο συγκεκριμένο άρθρο. Πρέπει να ακολουθούμε τον Κανονισμό.
ΝΙΚΟΛΑΟΣ ΓΚΑΤΖΗΣ: Κύριε Πρόεδρε, για το σεισμό δεν μιλάμε; Ας μην περιορίζουμε το θέμα στη συγκεκριμένη διάταξη. 
ΠΡΟΕΔΡΕΥΩΝ (Κωνσταντίνος Γείτονας): Δεν σας περιορίζω. Μην πάτε να μου προσάψετε τέτοια πρόθεση. Υπενθυμίζω τον Κανονισμό. 
ΝΙΚΟΛΑΟΣ ΓΚΑΤΖΗΣ: Κύριε Πρόεδρε, είναι δύσκολο να μιλήσει κανείς επί της αρχής σε δεκαπέντε λεπτά για 43 άρθρα και επτά τροπολογίες. Δεν είναι δυνατόν αυτό.
Πέρα από την ανεπαρκή χρηματοδότηση ή μάλλον πέρα από το κοστολόγιο των 140.000 που θα κάνει η Κυβέρνηση, χρηματοδοτεί το 1/3 του ποσού.
Τι θα κάνουν, κύριε Υπουργέ, τα φτωχά λαϊκά στρώματα εκεί, οι συνταξιούχοι, οι μικρομεσαίοι που δεινοπαθούν ύστερα από το χτύπημα αυτό που έπαθαν; Και υπήρχε ένα πρόβλημα οικονομικό και ανάπτυξης στο νησί. Πώς θα αντεπεξέλθουν στο να χτίσουν ή στο να πληρώσουν τις δόσεις του δανείου, που αν το πάρουν, δεν θα τους φτάσει για να τελειώσουν τίποτα;
Η υποδομή είναι τελείως κατεστραμμένη. Είπε ο κ. Σκανδαλίδης ότι θα δώσει δέκα δισεκατομμύρια και αμέσως μειώθηκαν στα εξίμισι, στα έξι εξακόσια. Οι εργαζόμενοι έχουν προβλήματα, κύριε Πρόεδρε. Και σήμερα, αν διαβάσετε, γράφει ο ημερήσιος Τύπος στη σύσκεψη που έγινε από όλους τους φορείς, κύριε Υπουργέ, ότι όλα τα σωματεία, συνδικάτα, εργατικά κέντρα, ομοσπονδίες, επιμελητήρια, κλπ., ζητάνε ουσιαστική παρέμβαση, πραγματική θωράκιση της περιοχής. Έλεγχο σε όλα τα δημόσια κτίρια και ιδιαίτερα στα σχολεία. Παρέμβαση και ενίσχυση για την υποδομή της περιοχής, η οποία έχει καταστραφεί. Οικονομική ενίσχυση στην Τοπική Αυτοδιοίκηση. 
Τα ποσά, κύριε Πρόεδρε, των 200.000 δραχμών δεν τα έχουν λάβει όλοι. Η οικοσυσκευή και τα κατεστραμμένα εμπορεύματα των ανθρώπων εκεί βρίσκονται τελείως έξω από κάθε έλεγχο. Έχουν περάσει δεκαπέντε ημέρες. Πότε θα δουν τι ζημιά έπαθε ένα κατάστημα, μια οικοσυσκευή και μέχρι πότε θα φυλάνε τα σπασμένα οι άνθρωποι αυτοί;
Νομίζουμε όμως, κύριε Πρόεδρε, για να μη σας κουράζω περισσότερο -εμείς συμφωνούμε με τις προτάσεις και πιστεύω να τις έχει ο κύριος Υπουργός- ότι πρέπει να τις υιοθετήσει όλες. Πρέπει να δει ότι η κατασκευή των οικοδομών εκεί, των σπιτιών των ανθρώπων πρέπει να πληρωθεί εξ ολοκλήρου γιατί είναι αδύνατον να χρησιμοποιήσει καθένας και αυτά τα λίγα που δίνουν, τις 140.000 ανά τετραγωνικό μέτρο, το 30% επιχορήγηση και τα άλλα με άτοκα δάνεια. Δεν μπορεί να τα αποπληρώσει, κύριε Πρόεδρε. 
Επομένως, χρειάζεται ουσιαστική παρέμβαση και για τους εργαζόμενους και για την ασφάλισή τους και για τους επαγγελματίες με αναστολή χρεών, ΦΠΑ, εφορίες, κλπ. Και αυτό όχι μέχρι τις 15 Σεπτεμβρίου, κύριε Υπουργέ. Αν θέλετε πραγματικά να βοηθήσετε αυτούς τους οποίους αφορούν οι δικαστικές πράξεις, οι πλειστηριασμοί, κλπ, πρέπει να το πάτε τουλάχιστον μέχρι τέλος του χρόνου.
(Στο σημείο αυτό ο Βουλευτής κ. Νικόλαος Γκατζής καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
ΠΡΟΕΔΡΕΥΩΝ (Κωνσταντίνος Γείτονας): Η κ. Δαμανάκη έχει το λόγο εκ μέρους του Συνασπισμού της Αριστεράς των Κινημάτων και της Οικολογίας.
ΜΑΡΙΑ ΔΑΜΑΝΑΚΗ: Ευχαριστώ, κύριε Πρόεδρε.
Είναι προφανές ότι ψηφίζουμε την τροπολογία, αλλά επιτρέψτε μου κι εμένα να κάνω ορισμένες παρατηρήσεις.
Η πρώτη παρατήρηση αφορά το χρόνο αναστολής των πλειστηριασμών. Έχουμε κι εμείς την πληροφόρηση ότι ενδεχομένως το διάστημα είναι μικρό και δεν θα προλάβουν όλοι οι ενδιαφερόμενοι και οι φορείς του νησιού να οργανώσουν την κατάσταση, ώστε από 15 Σεπτεμβρίου και μετά να υπάρξει μία ομαλή, ας το πω έτσι, οικονομική και κοινωνική ζωή στην περιοχή αυτή.
Ψηφίζουμε, λοιπόν, την τροπολογία κατ? αρχήν υπό την αίρεση της ημερομηνίας. Και νομίζω ότι και ο κύριος Υπουργός θα μπορούσε να το δει ίσως αυτό το θέμα σε συνεργασία βεβαίως με τους τοπικούς φορείς: με το νομάρχη, με τους δημάρχους, με τις αρχές της Τοπικής Αυτοδιοίκησης, που είναι αν θέλετε αρμοδιότεροι ημών για να δουν τα ζητήματα.
Τώρα, κύριε Πρόεδρε, ασφαλώς ο Κανονισμός δεν το επιτρέπει, αλλά θα μου επιτρέψετε και μένα, μια και τέθηκε το θέμα, να πω δυο λόγια για τις γενικότερες επιπτώσεις του σεισμού και τα μέτρα που έχουν ληφθεί. Θα είμαι πολύ σύντομη.
Αναφέρθηκαν από τον κ. Γκατζή οι προτάσεις που υπάρχουν από τους οργανωμένους φορείς του νησιού και εμείς συμφωνούμε και τις υποστηρίζουμε. Ιδιαίτερα όμως, κύριε Πρόεδρε, θα ήθελα να σταθώ σε μία απ? αυτές που αφορά το ύψος του χρηματικού ποσού που έχει σχέση με τα δάνεια και τις επιδοτήσεις. Είναι πολύ μικρό και νομίζουμε κι εμείς ότι πρέπει να ανέβει, όχι μόνο γιατί το κόστος οικοδομής στα νησιά πράγματι είναι πολύ μεγαλύτερο απ? ό,τι είναι στην πρωτεύουσα, αλλά γιατί υπάρχει ανάγκη, αν θέλετε, πολλές φορές εξ αιτίας των επισκευών να γίνουν γενικότερες εργασίες σε μια συγκεκριμένη οικοδομή. Έτσι τα ποσά αυτά δεν επαρκούν. Νομίζουμε ότι αυτή είναι μία εμπειρία, η οποία υπάρχει και από τους σεισμούς της Αθήνας και τις συνέπειες που είχαμε ζήσει σε άλλες περιοχές.
Τελειώνοντας, κύριε Πρόεδρε, θέλω να πω το εξής: Για να μη γίνεται αυτή η συζήτηση κάθε φορά που υπάρχει ένα πρόβλημα σε μια περιοχή ίσως είναι καιρός να συζητήσουμε ένα ολοκληρωμένο σχέδιο αντισεισμικής προστασίας από τη μια, το οποίο υπάρχει σ? ένα βαθμό ?η αντισεισμική προστασία πρέπει να πω ότι έχει βελτιωθεί στη χώρα μας- αλλά και ένα σχέδιο αντιμετώπισης των συνεπειών από τους σεισμούς σε περίπτωση που υπάρχουν αυτές οι συνέπειες, έτσι ώστε να μην εμφανίζονται κάθε φορά τα όποια μέτρα ως αποτέλεσμα πιέσεων των τοπικών παραγόντων και θετικής ή όχι ανταπόκρισης της Κεντρικής Κυβέρνησης.
Επιτρέψτε μου να πω ότι έτσι η αντιμετώπιση ενός καιρικού φαινομένου, μιας θεομηνίας μπαίνει σε κάποια συζήτηση που έχει σχέση με πολιτικές πιέσεις, με πολιτικά παζάρια, θα έλεγα. Νομίζω ότι είναι καιρός με ένα ενιαίο και αντικειμενικό τρόπο να υπάρξει μια αντιμετώπιση των συνεπειών των σεισμών σε οποιοδήποτε χώρο της ελληνικής επικράτειας. Ίσως για τις παραμεθόριες περιοχές πρέπει με βάση και τα κριτήρια του αναπτυξιακού νόμου να γίνει μια διαφορετική αντιμετώπιση. Πάντως πρέπει, κύριε Πρόεδρε, να μην είναι αυτό το θέμα αντικείμενο πολιτικών πιέσεων, ισχύος των τοπικών Βουλευτών, κατά κάποιο τρόπο της θετικής στάσης της κεντρικής εξουσίας και όλα τα σχετικά.
Ευχαριστώ, κύριε Πρόεδρε.
ΠΡΟΕΔΡΕΥΩΝ (Κωνσταντίνος Γείτονας): Το λόγο έχει ο κ. Κτενάς.
ΓΕΩΡΓΙΟΣ ΚΤΕΝΑΣ: Κύριε Πρόεδρε, κατ? αρχήν θέλω να ευχαριστήσω τους συναδέλφους εισηγητές των διαφόρων κομμάτων και εκπροσώπους για το ενδιαφέρον για την πληγείσα ιδιαίτερη πατρίδα μου. Θα πω δυο λόγια αργότερα γι? αυτό, αλλά κατ? αρχήν πρέπει να συγχαρώ και τον Υπουργό Δικαιοσύνης και τον Υπουργό Εμπορικής Ναυτιλίας που απεδέχθησαν τη σχετική τροπολογία. 
Αυτή η τροπολογία εζητήθη από το Δικηγορικό Σύλλογο Λευκάδος και τις δικαστικές αρχές του νομού, προκειμένου να αντιμετωπιστούν προβλήματα που έχουν δημιουργηθεί από κατάρρευση και τμημάτων του δικαστικού μεγάρου Λευκάδος. Εζητήθη πράγματι αυτός ο ένας μήνας. Αν παραταθεί, δεν είναι κακό ασφαλώς. Νομίζουμε όμως ότι δεν έχει άλλο λόγο, παρά μόνον αυτός ο μήνας αρκεί για την αντιμετώπιση των πρώτων προβλημάτων.
Όμως, το πρόβλημα των σεισμών της Λευκάδος που έθεσαν οι κύριοι συνάδελφοι είναι ένα πρόβλημα που πρέπει να το δει κανείς γενικότερα. Κατ? αρχήν πρέπει να θωρακιστούν όχι μόνο η Λευκάδα, αλλά όλα τα Ιόνια νησιά, γιατί είναι κατ? εξοχήν σεισμογόνος περιοχή. Θα πρέπει να το δούμε συνολικά, γιατί στο τέλος ερχόμαστε να πληρώνουμε πολύ μεγάλες δαπάνες για επισκευές και ανακατασκευές, οι οποίες θα μπορούσαν να είχαν προβλεφθεί με ισχυρότερες κατασκευές, εάν το κράτος μεριμνούσε για την επιδότηση αυτών των ισχυροτέρων κατασκευών, παραδείγματος χάριν με απαλλαγή των υλικών κατασκευής τσιμέντου και σιδήρου από το ΦΠΑ. Θα ήταν μια κατ? αρχήν μικρή ένεση που θα διευκόλυνε τις αντισεισμικές κατασκευές. Εάν αυτό δεν προβλεφθεί, θα έχουμε πάντοτε σεισμούς στην Ελλάδα και κατ? εξοχήν στα Ιόνια νησιά -ενδεχομένως και καταστροφικότερους, εάν είναι περισσότερα τα ρίχτερ- και χωρίς αυτήν την πρόνοια θα ερχόμαστε εκ των υστέρων να πληρώσουμε. 
Βεβαίως, υπάρχουν πολύ ικανοποιητικές κατ? αρχήν παρεμβάσεις της Κυβέρνησης για τους σεισμόπληκτους της Λευκάδος. Ποτέ βεβαίως δεν είναι επαρκή όσα ποσά και αν δοθούν. Χρειάζονται πάντοτε περισσότερα και κυρίως με την έννοια της θωράκισης και της διασφάλισης της ομαλής λειτουργίας μιας σεισμόπληκτης περιοχής. Θα μιλήσουμε γι? αυτά όταν έρθει ο καιρός και νομίζω ότι κάποτε πρέπει να προγραμματιστεί μια ειδική συζήτηση για την αντιμετώπιση των προβλημάτων των σεισμών και εδώ στη Βουλή.
Θέλω ειδικότερα, όμως, να σημειώσω ότι είμεθα υποχρεωμένοι οι Λευκαδίτες στην αντιμετώπιση των σεισμών. Πρέπει επίσης να υπάρξει άμεση λειτουργία της Κυβέρνησης και του κράτους για την προστασία και την επούλωση των πληγών. Ειδικότερα θα πρέπει να ευχαριστήσω και από εδώ δημόσια τον απόντα βέβαια εδώ Υπουργό Δικαιοσύνης κ. Πετσάλνικο, ο οποίος κατέβηκε την τρίτη ημέρα στη Λευκάδα και σε συνεννόηση και με τις τοπικές αρχές απεφασίστη η διάθεση ενάμισι περίπου δισεκατομμυρίου δραχμών για την άμεσο έναρξη της ανακατασκευής του δικαστικού μεγάρου της Λευκάδος. Ήταν μια πολύ σημαντική και άμεσος λειτουργία του κυρίου Υπουργού.
Θα ήμουν πολύ ευτυχής, αν μπορούσα, μαζί με τις ευχαριστίες για την αποδοχή της τροπολογίας, να πω το ίδιο ευχαριστώ και δημοσία αργότερα προς τον παριστάμενο Υπουργό Εμπορικής Ναυτιλίας, εάν τηρήσει την υπόσχεση του προκατόχου του να χρηματοδοτήσει την κατασκευή ενός κτηρίου για τη στέγαση των λιμενικών υπηρεσιών Λευκάδος. Είχε δεσμευθεί ο προκάτοχός σας, κύριε Υπουργέ. Βεβαίως, δεν πρόλαβε διότι αντικατεστάθη. Ελπίζω να έχω την ευκαιρία να σας ευχαριστήσω και δημοσία, εάν υλοποιήσετε εκείνη τη δέσμευση.
ΠΡΟΕΔΡΕΥΩΝ (Κωνσταντίνος Γείτονας): Ο κ. Σπυριούνης έχει το λόγο.
ΚΥΡΙΑΚΟΣ ΣΠΥΡΙΟΥΝΗΣ: Κύριε Πρόεδρε, το θέμα της αρωγής της κρατικής μέριμνας και της άμεσης αντίδρασης για τη συνδρομή των πληγέντων κάθε φορά περιοχών, είναι θέμα της δημοκρατίας. «Μέτρο πάντων χρημάτων εστί ο άνθρωπος». Όταν αυτό γραφόταν και λεγόταν τον 5ο π.χ. αιώνα από τους σοφιστές καταλαβαίνετε τι διάσταση παίρνει σήμερα.
ΠΡΟΕΔΡΕΥΩΝ (Κωνσταντίνος Γείτονας): Ο Πρωταγόρας το είπε και αφορά τα των πραγμάτων.
ΚΥΡΙΑΚΟΣ ΣΠΥΡΙΟΥΝΗΣ: Επίσης η οκνηρία των κυβερνήσεων στην πατρίδα είναι δεδομένη. Η μη προστασία του πολίτη επίσης είναι δεδομένη. Από τη γραφειοκρατία μέχρι τη δυσκαμψία της καρδιάς, μέχρι τον πόνο προς τον άνθρωπο, τυφλώνει η εξουσία. Αν θέλεις να δοκιμάσεις και τον άνθρωπο δώστου όπως λέμε στο στρατό γαλόνια για να δεις πώς διαφοροποιείται από ανθυπολοχαγός σε στρατηγός. Ένας λεβέντης ανθυπολοχαγός γίνεται ένας δύσκαμπτος στρατηγός. Βλέπεις ένα Βουλευτή να αντιδρά και μόλις τον κάνεις Υπουργό σταματά. Τότε προσδιορίζεται η ποιότητα του ανθρώπου, η ανθρώπινη υπόσταση. Τι θέλω να πω μ΄ αυτό: Μονίμως στην πατρίδα οι κυβερνήσεις είναι ακολουθούσες. Οι κυβερνήσεις πρέπει να είναι πρωτοπόρες, να χαράσσουν όχθες και στην πράξη να γαλουχείται η διαπαιδαγώγηση. Αυτά είναι υψηλές θεωρίες για τους ρομαντικούς.
Κάθε έννοια αλλαγής στην πατρίδα, κάθε υπόσχεση αλλαγής πραγματώνει ένα-δύο στόχους. Πρώτος αντικειμενικός σκοπός, δεύτερος αντικειμενικός σκοπός και στον τρίτο αντικειμενικό σκοπό έχουν τελειώσει τα οράματα. Και τι γίνεται; Το φαινόμενο αυτό είναι εύγλωττο κυρίως στην αρωγή που οφείλει το κράτος στον πολίτη. Αλλάξτε την ιδιοκτησία μιας βάρκας. Και εκεί χρειάζονται είκοσι χαρτιά, χρειάζεται ένα μήνα να παλεύει κάποιος. Φανταστείτε από κει και πέρα τι γίνεται. Έχουμε εξογκωμένη γραφειοκρατία. Τι κάναμε; Είκοσι χρόνια ως ΠΑΣΟΚ κυβερνάμε τον τόπο. Ποια Δημόσια Διοίκηση έχουμε; Τι άλλαξε; 
Θέλω να πω, λοιπόν, και είμαι μέσα στο πνεύμα, κύριε Πρόεδρε ?και ξέρω ότι με κατανοείτε γιατί αγωνιζόμασταν στα ίδια μέτωπα?
ΠΡΟΕΔΡΕΥΩΝ (Κωνσταντίνος Γείτονας): Σας κατανοώ. Αλλά αφού προηγουμένως έκανα επισήμανση για τον Κανονισμό στον κ. Γκατζή είμαι υποχρεωμένος να αναφερθώ και σε σας.
ΚΥΡΙΑΚΟΣ ΣΠΥΡΙΟΥΝΗΣ: Τελειώνω, κύριε Πρόεδρε.
Η αρωγή του κράτους, λοιπόν, να γίνει ένας κώδικας κάλυψης των ζημιών από τις έκτακτες ανάγκες όπως από τις πλημμύρες κ.ο.κ. χρειάζονται βασικές οδηγίες. Σε μια διμοιρία του στρατού αν πάτε υπάρχουν βασικές οδηγίες. Εδώ καίγεται ο κόσμος και τότε έχουμε πρωτοβουλία του κάθε Υπουργού ασυντόνιστα πολλές φορές. Δεν αναφέρομαι στον τωρινό Υπουργό. Γενικά θίγω το θέμα.
Ο πολίτης στην Ελλάδα είναι ακόμη απροστάτευτος. Ο αγώνας για τη δημοκρατία δεν σταματάει εδώ. Όση περισσότερη συνδρομή, όση περισσότερη ανθρωπιά δοθεί στους πληγέντες, τόσο περισσότερο δικαιώνεται και το έργο της Κυβέρνησης ?σοσιαλιστικής δε- και μεγαλύτερη η ευθύνη και η βοήθεια προς τους πληγέντες. 
Ψηφίζω την τροπολογία και κάνω την εξής παρατήρηση: Τα χρονικά όρια να φθάσουν στο τέλος του έτους. Επίσης οι είκοσι χιλιάδες δεν είναι τίποτα. 
Υπάρχει ένα πνεύμα πρόνοιας. Δισεκατομμύρια κερδίζει το κράτος με το να τρέχει να καλύψει τις ζημιές.
Και το πνεύμα πρόνοιας είναι να επιδοτεί τις επιπλέον δαπάνες που απαιτούνται στις κρίσιμες περιοχές που έχουν τις υψηλότερες πιθανότητες μιας καταστροφής ώστε να διαμορφώνεται και αντίστοιχη νοοτροπία, αντίστοιχη διαπαιδαγώγηση. Ψηφίζω την τροπολογία και σαφώς εκτιμώ βαθύτατα τα μέτρα που λαμβάνονται. 
ΠΡΟΕΔΡΕΥΩΝ (Κωνσταντίνος Γείτονας): Ο κ. Φλωρίνης έχει το λόγο.
ΑΘΗΝΑΙΟΣ ΦΛΩΡΙΝΗΣ: Ευχαριστώ, κύριε Πρόεδρε.
Κυρίες και κύριοι συνάδελφοι, ήθελα και εγώ να συμβάλω με τη θετική μου ψήφο στη στήριξη της τροπολογίας, να συμπαρασταθώ σ? αυτούς τους ανθρώπους και να ζητήσω από τον κύριο Υπουργό να επιμηκύνει το χρόνο. Ένας μήνας νομίζω είναι λίγος, κύριε Υπουργέ. Το τρίμηνο κατ? ελάχιστον πρέπει να δοθεί. 
ΓΕΩΡΓΙΟΣ ΚΤΕΝΑΣ: Τετράμηνο. Μέχρι 31 Δεκεμβρίου.
ΑΘΗΝΑΙΟΣ ΦΛΩΡΙΝΗΣ: Ναι, μέχρι 31 Δεκεμβρίου.
Επίσης, θα ήθελα να εισηγηθώ στην Κυβέρνηση ότι σε όλες τις περιπτώσεις που έχουμε καταστροφές και συμφορές, θα πρέπει η εκάστοτε Κυβέρνηση να δείχνει το κοινωνικό της πρόσωπο, οι ενέργειες και τα μέτρα που λαμβάνονται να είναι γενναία και άμεσα. Δηλαδή δεν πρέπει να τραβάνε σε μάκρος χρόνου. 
Κύριε Πρόεδρε, με την ανοχή σας, επειδή ήμουν στην επιτροπή εισηγητής και δεν μπορούσα να παρευρεθώ στη συζήτηση στο Τμήμα, θα ήθελα για ένα μόνο λεπτό να αναφερθώ στο νομοσχέδιο για τις ΝΕΠΑ. 
ΠΡΟΕΔΡΕΥΩΝ (Κωνσταντίνος Γείτονας): Δεν είναι δυνατόν να αναφερθείτε τη στιγμή που συζητούμε την τροπολογία αυτή σε ψηφισθέντα άρθρα του νομοσχεδίου. 
ΑΘΗΝΑΙΟΣ ΦΛΩΡΙΝΗΣ: Κύριε Πρόεδρε, σας είπα και άλλη φορά ότι δώσατε ευκαιρία σε προηγουμένους συναδέλφους να μιλήσουν εκτός θέματος, εκτός χρόνου. 
Δεν μπορώ, δηλαδή, να αναφερθώ; 
ΠΡΟΕΔΡΕΥΩΝ (Κωνσταντίνος Γείτονας): Όχι, κύριε συνάδελφε. Έχει τελειώσει η συζήτηση επί της αρχής και των 2 άρθρων του νομοσχεδίου. Δεν είναι σωστό να αναφερθείτε και εσείς στα θέματα επί της αρχής.
ΑΘΗΝΑΙΟΣ ΦΛΩΡΙΝΗΣ: Ήθελα να αναφερθώ στη Χαλκιδική, το νομό που εκπροσωπώ και ο νομός που έχει απέραντες ακτές. Και δεν υπάρχει κανένα μέτρο. Ήθελα να παρακαλέσω τον κύριο Υπουργό να κοιτάξει και λίγο τη Χαλκιδική σε υποδομές. 
Υπάρχει, λοιπόν, τρόπος και υπάρχει και πελατεία, να εκμεταλλευτούμε αυτές τις ακτές. Και θα πρέπει, κύριε Υπουργέ, με την πρώτη σας ευκαιρία σε ένα άλλο νομοσχέδιο να κοιτάξετε, να αποκτήσουμε και λιμάνια αλλά και μαρίνες. 
Σας ευχαριστώ πάρα πολύ. 
ΠΡΟΕΔΡΕΥΩΝ (Κωνσταντίνος Γείτονας): Ο κ. Ιωαννίδης έχει το λόγο.
ΦΟΙΒΟΣ ΙΩΑΝΝΙΔΗΣ: Κύριε Πρόεδρε, πήρα το λόγο για δύο λόγους. Ο ένας είναι ουσιαστικός, ο άλλος αφορά σε νομοτεχνική διόρθωση. 
Θέλω να επισημάνω ότι όταν νομοθετούμε, πάντοτε και στις τροπολογίες, δεν επιλύουμε ή προσπαθούμε απλώς να επιλύσουμε συγκεκριμένα προβλήματα και ορθώς πράττουμε, αλλά ταυτόχρονα δημιουργούμε προηγούμενο.
Η συγκεκριμένη τροπολογία που συζητούμε σε μία χώρα που έχει αλλεπάλληλους σεισμούς και αλλεπάλληλες ρυθμίσεις έχει μία πρωτοτυπία: Δεν έχει ξαναγίνει τέτοια ρύθμιση σε άλλες προηγούμενες καταστροφές από σεισμούς. Και πρέπει να γίνει σαφές ότι ορθώς γίνεται τώρα, διότι κατεστράφη το δικαστικό μέγαρο. Διότι η ρύθμιση αυτή δεν αφορά μόνο το δημόσιο, αφορά και σε ιδιωτικές σχέσεις και διαφορές. 
Ορθώς γίνεται, λόγω του ότι κατεστράφη ή εν πάση περιπτώσει είναι επικίνδυνο το δικαστικό μέγαρο. Το δεύτερο σκέλος της τροπολογίας είναι σωστό. Και για το δεύτερο σκέλος της τροπολογίας που μπορεί να έχει και γενικότερη εφαρμογή κλπ. και σε άλλες ενδεχομένως περιπτώσεις εάν χρειαστεί, ο μη γένοιτο, μπορεί να έχει πρόβλημα η προθεσμία. Δηλαδή είναι πολύ μικρή η προθεσμία για το δεύτερο σκέλος της διενέργειας των πλειστηριασμών. Επομένως, εκεί η προθεσμία μπορεί να διαφοροποιηθεί και να επιμηκυνθεί.
Και η νομοτεχνική παρατήρηση, κύριε Υπουργέ. Στην τελευταία παράγραφο που λέει «αναστέλλεται επίσης η διαδικασία και η ?», στην τελευταία φράση, «για τις περιπτώσεις των προηγουμένων εδαφίων και εμπίπτουν στο ίδιο διάστημα», το «και» να γίνει «που». 
Δηλαδή «που εμπίπτουν στο ίδιο διάστημα». 
Ευχαριστώ, κύριε Πρόεδρε.
ΠΡΟΕΔΡΕΥΩΝ (Κωνσταντίνος Γείτονας): Το λόγο έχει η κ. Φουντουκίδου. 
ΠΑΡΘΕΝΑ ΦΟΥΝΤΟΥΚΙΔΟΥ: Κύριε Πρόεδρε, άκουσα με ενδιαφέρον το συνάδελφο να ευχαριστεί την Κυβέρνηση για τα μέτρα που πήρε για τη Λευκάδα και ομολογώ ότι σκεφτόμουν ότι πραγματικά είναι ολιγαρκής στις διεκδικήσεις για τους συντοπίτες του, γιατί εμείς θα ζητούσαμε περισσότερα. 
Πραγματικά, νιώθω έκπληξη γιατί άκουσα την αιτιολογία για την οποία γίνεται αυτή η ρύθμιση. Η αιτιολογία, λοιπόν, είναι ότι δεν είναι λειτουργικό το δικαστικό μέγαρο και δεν μπορούν να το χρησιμοποιήσουν και όχι γιατί οι κάτοικοι της Λευκάδας δεν μπορούν να υποστούν διώξεις και μία νέα δοκιμασία στην κατάσταση που είναι. Θα βρουν, δηλαδή, το βηματισμό τους, θα μπορέσουν να ανοίξουν τα μαγαζιά τους για να ανταποκριθούν στις υποχρεώσεις τους. Ωραίο σκεπτικό αυτό! 
ΦΟΙΒΟΣ ΙΩΑΝΝΙΔΗΣ: ?λλο το ένα, άλλο το άλλο, κυρία συνάδελφε! 
ΠΡΟΕΔΡΕΥΩΝ (Κωνσταντίνος Γείτονας): Σας παρακαλώ πολύ, κύριε συνάδελφε. Τις απόψεις της λέει η κ. Φουντουκίδου. ?λλωστε κρίνονται οι απόψεις όλων.
ΠΑΡΘΕΝΑ ΦΟΥΝΤΟΥΚΙΔΟΥ: Εν πάση περιπτώσει, θα παρακολουθήσουμε την όλη διαδικασία. Εκφράζουμε την ουσιαστική μας συμπαράσταση στους αδελφούς της Λευκάδας και τονίζω ότι θα επιβλέπουμε και θα παρακολουθούμε την υλοποίηση των όποιων εξαγγελιών. 
Το λέω αυτό γιατί έχουμε μνήμες και θυμόσαστε τι έγινε στα Γρεβενά, πόσα κυκλώματα μπήκαν, πού τελικώς κατέληξαν τα χρήματα που προορίζονταν για τους σεισμοπαθείς, ποιες εταιρείες τα «πήραν» και τι άγριο παιχνίδι παίχτηκε στις πλάτες των δοκιμαζόμενων αδελφών μας. 
Συμφωνώ με την κ. Δαμανάκη ότι χρειάζεται μία ενιαία ρύθμιση που θα ισχύει αυτόματα σε κάθε περίπτωση, δεδομένου ότι ο κίνδυνος από σεισμούς διαφαίνεται ότι υφίσταται στην Ελλάδα και ότι ίσως να μας απασχολήσει τα επόμενα χρόνια. 
Αυτό που σίγουρα θέλω να υποστηρίξω είναι ότι το χρονικό διάστημα του ενός μηνός είναι πάρα πολύ μικρό. Χρειάζεται μεγαλύτερο χρονικό διάστημα ?ακόμη και μέχρι τέλος του έτους είναι μικρό- μέχρι την πλήρη αποκατάσταση, θα έλεγα εγώ, της ζωής και της επανόδου στους κανονικούς ρυθμούς, γιατί δεν μπορείς να του κάνεις αναγκαστική εκτέλεση σε κάποιον του οποίου το μαγαζί έχει υποστεί ζημιά και δεν πουλάει το εμπόρευμα. Γι? αυτό, λοιπόν, κύριε συνάδελφε, ήθελα να πω ότι δεν σκληραίνει η εξουσία. Εξαρτάται σε ποια χέρια είναι η εξουσία!
ΠΡΟΕΔΡΕΥΩΝ (Κωνσταντίνος Γείτονας): Το λόγο έχει ο κ. Ανωμερίτης. Στη συνέχεια κύριε Υπουργέ, θα σας δώσω το λόγο. ?λλωστε, υπάρχουν και δευτερολογίες. 
ΓΕΩΡΓΙΟΣ ΑΝΩΜΕΡΙΤΗΣ: Ευχαριστώ, κύριε Πρόεδρε. Εμείς, φυσικά στηρίζουμε αυτήν την τροπολογία, η οποία είναι μία εξειδικευμένη τροπολογία που δεν καλύπτεται από το γενικότερο θεσμικό πλαίσιο.
Από τη συζήτηση που προηγήθηκε, έχω την εντύπωση ότι έχουμε λησμονήσει το γεγονός ότι στο διοικητικό σχήμα της χώρας μας και η Γενική Γραμματεία Προστασίας από έκτακτα γεγονότα υπάρχει και ορθά λειτουργεί και με θεσμικό πλαίσιο, το οποίο έχουμε διαχρονικά ψηφίσει, καλύπτουμε το σύνολο των ζημιών από σεισμούς και φυσικές καταστροφές, όπως είναι οι πυρκαγιές, τόσο για την πρωτογενή παραγωγή όσο και για τις λοιπές δραστηριότητες. 
(Στο σημείο αυτό την Προεδρική Έδρα καταλαμβάνει ο Πρόεδρος της Βουλής κ. ΑΠΟΣΤΟΛΟΣ ΚΑΚΛΑΜΑΝΗΣ)
Επομένως, ορθώς η Κυβέρνηση δεν φέρνει για τη Λευκάδα ένα γενικότερο πλαίσιο για τα όσα καταστροφικά για τους ανθρώπους συνέβησαν εκεί, γιατί υπάρχει πάγιο θεσμικό πλαίσιο που λέει τι πρέπει να γίνει όταν προκύψει ένα τέτοιο γεγονός σε οποιαδήποτε περιοχή της χώρας.
Η Κυβέρνηση, όπως πολύ ορθά είπε ο κ. Ιωαννίδης, φέρνει ένα εξειδικευμένο θέμα, διότι σ? αυτό το σεισμό καταστράφηκε το δικαστικό μέγαρο και η καταστροφή του δικαστικού μεγάρου δεν επηρεάζει μόνο τη ζωή των δικαστών ή των δικηγόρων, αλλά και τη ζωή των πολιτών οι οποίοι έχουν πράξεις, είτε ασφαλιστικά μέτρα είτε εκτελέσεις είτε πλειστηριασμούς, και πρέπει να τις διεκπεραιώσουν.
Πρέπει, λοιπόν, να δώσουμε αυτήν την προθεσμία. Πιστεύω ότι ο Υπουργός Δικαιοσύνης έχει προσδιορίσει αυτές τις ημερομηνίες, διότι γνωρίζει ότι μέσα σε αυτές τις ημερομηνίες θα ξαναλειτουργήσουν οι υπηρεσίες του. Επομένως, δεν νομίζω ότι μπορούμε να συζητάμε γενικά για ένα θεσμικό πλαίσιο νέο ειδικά για τη Λευκάδα, διότι υπάρχει πάγιο θεσμικό πλαίσιο για όλες τις φυσικές καταστροφές από τα Υπουργεία ΠΕΧΩΔΕ και Εσωτερικών και αυτό είναι γνωστό σε όλους μας.
ΠΡΟΕΔΡΟΣ (Απόστολος Κακλαμάνης): Ο κύριος Υπουργός ζήτησε το λόγο.
Ορίστε, κύριε Υπουργέ, έχετε το λόγο
ΓΕΩΡΓΙΟΣ ΠΑΣΧΑΛΙΔΗΣ (Υπουργός Εμπορικής Ναυτιλίας): Κύριε Πρόεδρε, η τροπολογία έχει ένα συγκεκριμένο αντικείμενο, το οποίο συνδέεται με το πρόβλημα που παρουσιάστηκε στις δικαστικές υπηρεσίες του Πρωτοδικείου Λευκάδας και των Ειρηνοδικείων της Περιφέρειάς του. Νομίζω ότι η εισηγητική έκθεση είναι σαφής.
Πέραν αυτού, σε σχέση με όσα ακούστηκαν στην Αίθουσα, θα ήθελα να σημειώσω πως η Κυβέρνηση ήταν παρούσα από την πρώτη στιγμή στη Λευκάδα, που χτυπήθηκε στις 14 Αυγούστου από έναν ισχυρό σεισμό. Ευτυχώς όμως δεν είχαμε ανθρώπινα θύματα. Να σημειώσω ότι, όπως και σε άλλες περιπτώσεις, η Κυβέρνηση ανακοίνωσε ένα πλέγμα μέτρων τα οποία ήδη βρίσκονται σε εξέλιξη. Ανάμεσα σε αυτά τα μέτρα είναι και η μέριμνα που λαμβάνεται για την αναστολή προθεσμιών και πλειστηριασμών λόγω του σεισμού της Λευκάδας. 
Πρόσεξα όσα είπαν οι κύριοι συνάδελφοι για μια επιμήκυνση αυτών των χρονικών ορίων. Αυτά, όπως αντιλαμβάνεσθε θα τα μεταφέρω στον κ. Πετσάλνικο. Εγώ αυτή τη στιγμή θα ήθελα να μείνουμε στο περιεχόμενο της συγκεκριμένης τροπολογίας.
ΠΡΟΕΔΡΟΣ (Απόστολος Κακλαμάνης): Ο κ. Κτενάς έχει το λόγο.
ΓΕΩΡΓΙΟΣ ΚΤΕΝΑΣ: Η προθεσμία είναι αυτή που εζητήθη από τους δικαστικούς λειτουργούς στη Λευκάδα. Εν τούτοις κι εγώ συμφωνώ στο ότι εάν παρετείνετο η συμφωνία μέχρι τις 31 Δεκεμβρίου, θα ήταν πολύ καλύτερα για να εξυπηρετήσουμε τους διαδίκους και εν γένει τη λειτουργία της δικαιοσύνης.
Πρέπει όμως να πω και κάτι άλλο, διότι ακούστηκαν διάφορα πράγματα εδώ. Είναι η μόνη φορά στους σεισμούς της Λευκάδος, που αντελήφθη ο λαός της Λευκάδος και ο ελληνικός λαός γενικότερα και η Κυβέρνηση και το κράτος και λειτούργησαν άμεσα. Πρέπει να πω επίσης ότι τώρα δεν συζητούμε για τα μέτρα, τα οποία θα λάβει η Κυβέρνηση για την αποκατάσταση των ζημιών και την προοπτική της Λευκάδας. Αυτά τα ρυθμίζουμε και ήδη τη Δευτέρα υπάρχει μία ευρεία σύσκεψη στο ΥΠΕΧΩΔΕ, προκειμένου να καθορίσουμε τους όρους αναδόμησης της Λευκάδας. Πρέπει να πω σε όλους τους συναδέλφους, οι οποίοι μας υποστηρίζουν, ότι εδώ στη Βουλή αυτήν τη στιγμή το 1% είναι Λευκαδίτες, ο κύριος Πρόεδρος, ο ομιλών και ο κ. Βλάχος. Θα προασπίσουμε και οι τρεις τη Λευκάδα και την προαγωγή της έναντι οιουδήποτε τιμήματος. Γιατί στη Λευκάδα όπως και σε όλα τα Επτάνησα, η Ελλάδα οφείλει περισσότερα από όσα συνομολογείτε δημοσίως. ?ραγε, ας μη γίνεται πλειστηριασμός ιδεών. Είμαστε σε θέση και θα αγωνιστούμε να την αναπτύξουμε, να την αναδομήσουμε και να την αναδείξουμε στη θέση που της αξίζει. 
ΠΡΟΕΔΡΟΣ (Απόστολος Κακλαμάνης): Ο κ. Γκατζής έχει το λόγο.
Εσείς, κύριε Γκατζή, δεν είσαστε από τη Λευκάδα, αλλά είσθε φίλος της Λευκάδας.
Είναι κανείς που δεν είναι φίλος της Λευκάδας; Να το δηλώσει. Ουδείς. 
ΠΑΡΘΕΝΑ ΦΟΥΝΤΟΥΚΙΔΟΥ: Ίσα-ίσα, κύριε Πρόεδρε, είμαστε φίλοι της Λευκάδας!
ΠΡΟΕΔΡΟΣ (Απόστολος Κακλαμάνης): Ορίστε, κύριε Γκατζή, έχετε το λόγο.
ΝΙΚΟΛΑΟΣ ΓΚΑΤΖΗΣ: Το κόμμα μας στηρίζει σε όλη την επικράτεια τους παθούντες και ιδιαίτερα τα φτωχά λαϊκά στρώματα, που δεν δικαιώνονται δυστυχώς, παρά τα όσα λέει ο κύριος συνάδελφος.
Κατέθεσα, κύριε Υπουργέ, και τις προτάσεις που έχουν κάνει οι φορείς. Όμως θα ήθελα να πω για το χρόνο. Αν διαβάσουμε το ακροτελεύτιο άρθρο του νομοσχεδίου, θα δείτε ότι ο νόμος ισχύει μετά την Εφημερίδα της Κυβέρνησης, την εγγραφή και δημοσίευση.
Καταλαβαίνετε, λοιπόν, ότι δεν έχει καμιά ουσία αυτό το «15.9.2003» που λέτε. Ήδη θέλουμε δεκαεπτά μέρες μέχρι τη 15η Σεπτεμβρίου. 
Απ? αυτήν την άποψη, λοιπόν, η παράταση αυτή είναι αναγκαία μέχρι τουλάχιστον το τέλος του χρόνου, ιδιαίτερα για τις πράξεις αυτές και τους πλειστηριασμούς. Νομίζω ότι τα αιτήματα που έχουν υποβάλει οι φορείς και σας τα έχω καταθέσει στα Πρακτικά δεν είναι μόνο η αναστολή αυτών. Αναστολή των χρεών σε κάθε φορέα, εφορίες, τράπεζες, ΦΠΑ. 
Επίσης, κύριε Πρόεδρε, θα πρέπει να δείτε σε συνεργασία με το Υπουργείο Εργασίας -μια και είναι παρών και ο Υπουργός Αιγαίου- τι θα γίνει για τους εργαζόμενους που έχασαν τη δουλειά τους. Πολλοί άνθρωποι διώχθηκαν από τη δουλειά τους, που έπαψε να λειτουργεί. Δυστυχώς, οι εργαζόμενοι του νησιού ασχολούνται μόνο με την τουριστική βιομηχανία. Εγκατέλειψαν τις άλλες παραγωγικές ενασχολήσεις. Πρέπει να δείτε, κύριοι Βουλευτές, πως χάνοντας τη δουλειά τους χάνουν και την ασφάλισή τους, χάνουν και το επίδομα για το χειμώνα. Καταλαβαίνετε, λοιπόν, τη συμφορά που επέρχεται σε τέτοιες οικογένειες. Επομένως, είναι πολλαπλά τα αιτήματα. Σας τα έχω καταθέσει και ως Κυβέρνηση θα πρέπει να δείξετε κατανόηση σε αυτά τα λεπτά, τουλάχιστον, θέματα. 
ΠΡΟΕΔΡΟΣ (Απόστολος Κακλαμάνης): Παρακαλώ, θέλει κάποιος άλλος συνάδελφος να πάρει το λόγο; Ουδείς.
Κύριε Υπουργέ, η διάταξή σας λέει ότι αναστέλλονται οι προθεσμίες και οι πλειστηριασμοί από 14.8.2003. Κατά συνέπεια, και στο ακροτελεύτιο άρθρο θα πρέπει να οριστεί ότι «η ισχύς των διατάξεων του νόμου αυτού αρχίζει δέκα ημέρες μετά τη δημοσίευσή του στην Εφημερίδα της Κυβερνήσεως, εκτός αν άλλως ορίζεται». Και επειδή ορίζεται να αναστέλλονται από 14.8.2003, να ισχύσει από 14.8. 2003. 
Θα παρακαλούσα το Τμήμα να επιφυλαχθεί να ψηφίσει τώρα την τροπολογία με γενικό αριθμό 1658 και ειδικό αριθμό 52 και κατά την ψήφιση του νομοσχεδίου στο σύνολο -επειδή ο Υπουργός Δικαιοσύνης, ο οποίος προφανώς θα έχει υπόψη του τι έχουν ορίσει οι δικαστικές αρχές Λευκάδας, βρίσκεται τώρα στο Υπουργικό Συμβούλιο- αν παρίσταται ανάγκη, να προσδιοριστεί περαιτέρω χρόνος. Συμφωνείτε;
ΦΟΙΒΟΣ ΙΩΑΝΝΙΔΗΣ: Ορθώς.
ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.
ΠΡΟΕΔΡΟΣ (Απόστολος Κακλαμάνης): Στη συνέχεια ο Υπουργός θα δει αν, από ουσιαστικής πλευράς, υπάρχει πράγματι ανάγκη. 
Επομένως, κηρύσσεται περαιωμένη η συζήτηση επί της τροπολογίας με γενικό αριθμό 1658 και ειδικό αριθμό 52 και ερωτάται το Τμήμα αν γίνεται δεκτή.
ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα. 
ΠΡΟΕΔΡΟΣ (Απόστολος Κακλαμάνης): Επομένως, η τροπολογία με γενικό αριθμό 1658 και ειδικό 52 γίνεται δεκτή ομοφώνως και θα καταχωριστεί στο νομοσχέδιο ως ίδιον άρθρο. 
Εισερχόμαστε τώρα στη συζήτηση της τροπολογίας με γενικό αριθμό 1657 και ειδικό αριθμό 51 του Υπουργού Μακεδονίας-Θράκης για την επιχορήγηση της Ανώνυμης Εταιρείας «Ελληνικές Εκθέσεις HELLEXPO Α.Ε.» για την αντιμετώπιση των δαπανών διεκδίκησης της διοργάνωσης της Παγκόσμιας Έκθεσης EXPO 2008 στη Θεσσαλονίκη. 
Παρακαλώ, ποιος θα θέλει το λόγο επ? αυτής της τροπολογίας; 
Ορίστε, κύριε Χωρέμη. 
ΑΝΑΣΤΑΣΙΟΣ ΧΩΡΕΜΗΣ: Κύριε Πρόεδρε, με τις διατάξεις αυτής της τροπολογίας παρέχεται η δυνατότητα επιχορήγησης από τον κρατικό προϋπολογισμό της Ανώνυμης Εταιρείας «Ελληνικές Εκθέσεις HELLEXPO Α.Ε.» για την αντιμετώπιση των δαπανών που προκύπτουν από τη διεκδίκηση της διοργάνωσης της Παγκόσμιας Έκθεσης EXPO 2008 στη Θεσσαλονίκη. Η επιχορήγηση αυτή γίνεται με κοινή υπουργική απόφαση, με την οποία καθορίζεται το ύψος της επιχορήγησης, ο τρόπος ελέγχου και κάθε άλλη αναγκαία λεπτομέρεια. 
Στον τακτικό προϋπολογισμό του Υπουργείου Μακεδονίας-Θράκης του έτους 2003 έχει διατεθεί το ποσό των 495 χιλιάδων ευρώ, για την αντιμετώπιση των δαπανών που θα απαιτηθούν για τις ενέργειες προετοιμασίας και προώθησης της υποψηφιότητας της Θεσσαλονίκης, που διεκδικεί τη διοργάνωση της Παγκόσμιας Έκθεσης. Με απόφαση του Πρωθυπουργού έχει, επίσης, προβλεφθεί η σύσταση Διϋπουργικής Επιτροπής διεκδίκησης της Παγκόσμιας Έκθεσης EXPO στη Θεσσαλονίκη και με κοινή υπουργική απόφαση έχει ανατεθεί στην Ανώνυμη Εταιρεία με την επωνυμία «ΕΛΛΗΝΙΚΕΣ ΕΚΘΕΣΕΙΣ HELLEXPO Α.Ε.» η υποστήριξη των ενεργειών της διεκδίκησης της EXPO 2008 στη Θεσσαλονίκη. 
Έχουν ανατεθεί δράσεις και ενέργειες για την υποστήριξη της διεκδίκησης, χωρίς όμως με το υφιστάμενο νομικό πλαίσιο να παρέχεται η δυνατότητα χρηματοδότησης από τον κρατικό προϋπολογισμό, για να αντιμετωπίσει τις απαιτούμενες δαπάνες. Συνεπώς η τροπολογία έρχεται να καλύψει την αναγκαιότητα να παρασχεθεί η δυνατότητα αυτή, προκειμένου να αντιμετωπισθούν όλες αυτές οι δαπάνες. Νομίζω, λοιπόν, ότι αυτή η τροπολογία έρχεται να καλύψει μια αναγκαιότητα, της οποίας τη σημασία αναγνωρίζουμε όλοι.
ΠΡΟΕΔΡΟΣ (Απόστολος Κακλαμάνης): Το λόγο έχει η κ. Φουντουκίδου.
ΠΑΡΘΕΝΑ ΦΟΥΝΤΟΥΚΙΔΟΥ: Κύριε Πρόεδρε, η προηγούμενη τροπολογία ψηφίστηκε από εμάς, γιατί ήταν και αναγκαία, αλλά είχε και το χαρακτήρα του επείγοντος. Τη συγκεκριμένη τροπολογία μπορεί να τη θεωρεί ο κύριος Υπουργός αναγκαία, αλλά δεν έχει κάτι το εξαιρετικώς επείγον, ώστε να παρεκκλίνουμε από τον Κανονισμό και να δεχτούμε άσχετη τροπολογία σε άσχετο νομοσχέδιο. Ως εκ τούτου, δεν θέλουμε να παραβιάσουμε για κάποιο λόγο αυτήν την αρχή, που όλοι συμφωνήσαμε σ΄ αυτήν την Αίθουσα ότι θα σεβόμαστε εφεξής και δεν μπορούμε να ψηφίσουμε αυτήν την τροπολογία.
Από εκεί και ύστερα, επί της ουσίας, νομίζω ότι η τροπολογία όπως διατυπώνεται ?λέει ότι με υπουργική απόφαση ορίζεται το ύψος της επιχορήγησης, ο τρόπος ελέγχου και κάθε άλλη λεπτομέρεια- και αόριστο είναι και ευρύτατη εξουσιοδότηση παρέχει, χωρίς εκ των προτέρων να είναι ακριβώς καθορισμένες αυτές οι αρμοδιότητες και τα χρήματα που θα χρειαστούν. Οι βασικές δικές μας επιφυλάξεις είναι για το ποιες είναι οι συγκεκριμένες δράσεις που χρηματοδοτούνται και ποιος είναι ο προϋπολογισμός εκάστης εξ αυτών.
Βασικά όμως είναι άσχετη η τροπολογία και δεν μπορούμε να τη δεχτούμε.
ΠΡΟΕΔΡΟΣ (Απόστολος Κακλαμάνης): Το λόγο έχει ο κ. Γκατζής.
ΝΙΚΟΛΑΟΣ ΓΚΑΤΖΗΣ: Κύριε Πρόεδρε, εδώ πραγματικά θα πρέπει να βάλει η Κυβέρνηση ένα ερώτημα στον εαυτό της: θέλει επιχειρήσεις ιδιωτικού χαρακτήρα ή θέλει δημόσιες επιχειρήσεις; Εδώ κάνετε μια ανώνυμη εταιρεία και ζητάτε να χρηματοδοτηθεί από τον κρατικό προϋπολογισμό. Γιατί; Για τους σκοπούς που λέτε; Ας έχει δικά της έσοδα. Γιατί ο λόγος που ιδρύθηκε ήταν αυτός: να κινείται γύρω από τις δραστηριότητες της «HELEXPO».
Εμείς διαφωνούμε, κύριε Πρόεδρε. Δεν μπορεί να χρηματοδοτεί ανώνυμες εταιρείες. Το κάνει ήδη για ορισμένες με διάφορους τρόπους. Αυτό όμως θα πρέπει να σταματήσει και να δούμε πως οι ανώνυμες εταιρείες αυτές καλό είναι να αντεπεξέρχονται στα δικά τους προβλήματα και στόχους.
Από την άλλη μεριά, είμαστε αντίθετοι με τους γενικότερους στόχους. Δεν θέλω να τα επαναλαμβάνω και σας «κλέβω» το χρόνο. Γι? αυτό, όμως, δεν θα ψηφίσουμε την τροπολογία.
Ευχαριστώ.
ΠΡΟΕΔΡΟΣ (Απόστολος Κακλαμάνης): Το λόγο έχει η κ. Δαμανάκη. 
ΜΑΡΙΑ ΔΑΜΑΝΑΚΗ: Ευχαριστώ, κύριε Πρόεδρε.
Κύριε Πρόεδρε, βεβαίως η ανάγκη να διεκδικηθεί η Παγκόσμια Έκθεση του 2008 για τη Θεσσαλονίκη είναι προφανής και ουσιαστική. Όμως, δεν συμφωνούμε με την τροπολογία, η οποία ουσιαστικά τοποθετεί εκτός δημοσίου ελέγχου όλες τις δαπάνες. Όλες αυτές οι δαπάνες θα τεθούν ουσιαστικά στην ευχέρεια του Υπουργού, ο οποίος με απόφασή του θα ορίζει και τα ύψη των ποσών και τον τρόπο ελέγχου και όλα τα σχετικά.
Νομίζω ότι χρειάζεται μεγαλύτερη προσοχή, κύριε Υπουργέ, λόγω και του παρελθόντος αντίστοιχων διοργανώσεων στην πόλη.
ΠΡΟΕΔΡΟΣ (Απόστολος Κακλαμάνης): Το λόγο έχει ο κ. Σπυριούνης.
ΚΥΡΙΑΚΟΣ ΣΠΥΡΙΟΥΝΗΣ: Κύριε Πρόεδρε, θα ξεκινήσω αναφέροντας ότι εγώ, όταν έγινε μια σχετική, κύριε Υπουργέ Καστανίδη, σύσκεψη στο Υπουργείο ?όχι επί των ημερών σας- είχα αρνηθεί τη συμμετοχή μου, γιατί βρέθηκα αντιμέτωπος με τη συνείδησή μου με μία σωρεία προβληματισμών, κυρίως για τα ποσά που προεκτιμούνταν ?γύρω στα 150-170 δισεκατομμύρια τα έξοδα- ποιος θα τα διαχειριστεί, τι θα γίνει. Είχα προβληματισμούς.
Είχα δηλώσει βέβαια ότι αν οι φορείς και το Υπουργείο αποφασίσουν ότι αυτό θα ωφελήσει τη Θεσσαλονίκη, τότε θα συντρέξω με όλες μου τις δυνάμεις. Το επαναλαμβάνω, κύριε Υπουργέ, κύριε Καστανίδη -που εσείς είστε σήμερα ο υπεύθυνος- ότι αν αυτό αποδειχθεί ότι ωφελεί τη Θεσσαλονίκη, εγώ θα το υποστηρίξω με όλες μου τις δυνάμεις. 
Το ένα είναι αυτό που αφορά στην ιστορία της αιτιολογικής τροπολογίας που συζητούμε. Το δεύτερο, κύριε Πρόεδρε, είναι ένα γενικότερο θέμα -και το λέω πολύ καλοπροαίρετα και δεν είμαι ο μόνος, το λέμε όλοι και πιστεύω ότι συμφωνούμε όλοι- το οποίο είναι: περιστολή της σπατάλης ή δανεισμός για να καλύψει την κοινωνική του αποστολή το κράτος, όχι σήμερα, αλλά και χθες, προχθές ή αύριο; Σαφώς είναι περιστολή των δαπανών. 
Είμαι σίγουρος ότι αυτή η εκτίμηση των 495.000 ευρώ που έχουν αναγραφεί στον προϋπολογισμό θα γίνει ?και γνωρίζει και ο ίδιος και εσείς, κύριε Πρόεδρε, πόσο εκτιμώ το πρόσωπο του Υπουργού Μακεδονίας-Θράκης με έναν τρόπο που θα προστατεύεται μονίμως το εθνικό συμφέρον και σαφώς θα υπάρχουν και ελεγκτικοί μηχανισμοί για όλα αυτά. Η παρουσία του στο Υπουργείο Μακεδονίας- Θράκης μου δίνει την μεγαλύτερη εγγύηση γι? αυτό το πράγμα. 
Ένα τρίτο σημείο, κύριε Πρόεδρε, θα ωφελήσει τη Θεσσαλονίκη. Έχω μόνιμα αυτή την απορία. Όταν αναγράφατε ποσά ?150 δισεκατομμυρίων, 170 εκτίμηση εξόδων- θα καλυφθούν από τα κέρδη, από τις ωφέλειες που θα προσκομιστούν στην Θεσσαλονίκη; Παρά ταύτα, επειδή το δήλωσα -και θεωρώ ότι είναι προϊόν βαθύτερης μελέτης αυτή η τροπολογία που φέρνει ο Υπουργός σήμερα- παρά τους προβληματισμούς μου, η εμπιστοσύνη μου στο πρόσωπό του με «ρυμουλκεί» ότι έχουν γίνει όλες οι αναγκαίες εκτιμήσεις και θα ψηφίσω την τροπολογία. 
Ευχαριστώ. 
ΠΡΟΕΔΡΟΣ (Απόστολος Κακλαμάνης): Ο κ. Φλωρίνης έχει το λόγο. 
ΑΘΗΝΑΙΟΣ ΦΛΩΡΙΝΗΣ: Ευχαριστώ, κύριε Πρόεδρε. 
Κυρίες και κύριοι συνάδελφοι, η τροπολογία που συζητούμε αναφέρεται στην αντιμετώπιση δαπανών διεκδίκησης της διοργάνωσης της Παγκόσμιας Έκθεσης EXPO 2008 στην Θεσσαλονίκη. Αναφέρεται στην Θεσσαλονίκη. 
Κύριε Υπουργέ, θα ήθελα πάρα πολύ να είμαι θετικός στην ψήφο μου. Όμως φρονώ, κύριε Πρόεδρε, ότι όπως είναι γραμμένη η τροπολογία είναι πάρα πολύ συνοπτική, πάρα πολύ γενική, δεν καλύπτει ορισμένες επιβεβλημένες λεπτομέρειες, όπως είναι παραδείγματος χάρη το ύψος της επιχορήγησης. Ποιο είναι αυτό το ύψος των δαπανών; 
ΧΑΡΑΛΑΜΠΟΣ ΚΑΣΤΑΝΙΔΗΣ (Υπουργός Μακεδονίας-Θράκης): Σας το λέει, 495.000 ευρώ εγγραφείσα πίστωση.
ΑΘΗΝΑΙΟΣ ΦΛΩΡΙΝΗΣ: Μάλιστα, 500.000 ευρώ περίπου. Σε ποιες δράσεις θα πάνε, κύριε Υπουργέ; Σήμερα είστε εσείς και οπωσδήποτε εκτιμώ την καλή σας πίστη και την καλή σας πρόθεση. Αύριο όμως μπορεί να είναι ένας άλλος Υπουργός, ο οποίος δεν ξέρω πώς θα χειριστεί και πού θα κατευθύνει αυτά τα χρήματα. 
Θα με ενημερώσετε; Θα είστε εσείς Υπουργός αύριο ή μεθαύριο ή μετά από έξι μήνες; 
ΧΑΡΑΛΑΜΠΟΣ ΚΑΣΤΑΝΙΔΗΣ (Υπουργός Μακεδονίας-Θράκης): Προφανώς δεν σας έχουν ενημερώσει. Θα σας ενημερώσω τώρα. 
ΑΘΗΝΑΙΟΣ ΦΛΩΡΙΝΗΣ: Θα ήθελα, κύριε Υπουργέ, και πραγματικά θα την ψηφίσω, εφόσον δω ποιες δράσεις θα καλύψει αυτή η δαπάνη, πόσο θα είναι το ύψος κάθε δράσης και πού θα ωφελήσει. 
Σας ευχαριστώ πολύ. 
ΠΡΟΕΔΡΟΣ (Απόστολος Κακλαμάνης): Ο Υπουργός, ο κ. Καστανίδης, έχει το λόγο. 
ΧΑΡΑΛΑΜΠΟΣ ΚΑΣΤΑΝΙΔΗΣ (Υπουργός Μακεδονίας-Θράκης): Κύριε Πρόεδρε, κυρίες και κύριοι συνάδελφοι, εισηγούμαι μαζί με τους συναρμοδίους συναδέλφους μου την τροπολογία με γενικό αριθμό 1657 για τους εξής λόγους, τους οποίους θα εξηγήσω αναλυτικά. 
Όπως ξέρετε η Θεσσαλονίκη, είναι μία από τις τρεις υποψήφιες πόλεις που διεκδικούν την οργάνωση της Παγκόσμιας Έκθεσης του 2008. Οι άλλες δύο είναι η Σαραγόσα και η Τεργέστη. Υπάρχει ένας φυσιολογικός αγώνας δρόμου ποιος θα κόψει το νήμα το Δεκέμβριο του 2004, όταν το παγκόσμιο γραφείο των εκθέσεων θα πάρει τη σχετική απόφαση. 
Εμείς θέλουμε να πιστεύουμε ότι η Θεσσαλονίκη, με την αρτιότητα της προετοιμασίας που έγινε μέχρι τώρα και με την ακόμη πληρέστερη συνέχεια την οποία δίνουμε, θα είναι αυτή που θα πάρει τελικά την Παγκόσμια Έκθεση του 2008. 
Ποια είναι η χρησιμότητα της Παγκόσμιας Έκθεσης, όχι μόνο για τη Θεσσαλονίκη, αλλά για την χώρα και την ευρύτερη περιοχή; Ας αναλογιστούμε τι κέρδισε η Αθήνα από τη διοργάνωση των Ολυμπιακών Αγώνων του 2004. Ο προηγούμενος προγραμματισμός και η ανάγκη να διοργανωθούν άρτιοι Ολυμπιακοί Αγώνες οδήγησαν στη διαμόρφωση ενός εκτεταμένου δικτύου υποδομών και άλλων δράσεων στην Αθήνα, βελτιώνοντας σημαντικά το επίπεδο ζωής των κατοίκων. 
Η Θεσσαλονίκη διεκδικεί το δικό της παγκόσμιο γεγονός και πιστεύουμε ότι με τη διοργάνωση του 2008 πολλές προστιθέμενες αξίες θα προκύψουν για την πόλη και την ευρύτερη περιοχή. Και θέλουμε να πιστεύουμε ότι κάθε πόλη της Ελλάδας στο μέλλον θα είναι χρήσιμο να διεκδικεί ένα διεθνές, αν όχι παγκόσμιο, γεγονός, για να διευκολύνεται και με αυτόν τον τρόπο η ανάπτυξη μιας περιοχής. 
Όταν πρωτοσυστήθηκαν οι πρωτοβουλίες για την διεκδίκηση των Ολυμπιακών Αγώνων του 2004, μεταξύ άλλων ο κρατικός προϋπολογισμός χρηματοδοτούσε τη διεκδίκηση, για να το θυμίσω σε μερικούς συναδέλφους που ενδεχομένως η μνήμη τους είναι λίγο ασθενική.
Η Θεσσαλονίκη λοιπόν κάνει το δικό της εγχείρημα το οποίο στηρίζεται σε διακομματική βάση. Καθοδηγείται αυτό το εγχείρημα από Εκτελεστική Γραμματεία, στην οποία συμμετέχει εκτός από τον Υπουργό Μακεδονίας-Θράκης, ο Περιφερειάρχης, ο Δήμαρχος Θεσσαλονίκης, ο Νομάρχης Θεσσαλονίκης, συμμετέχει και ο εκπρόσωπος του Εμπορικού και Βιομηχανικού Επιμελητηρίου και φυσικά εκπρόσωπος της «HELEXPO». Αυτή η εκτελεστική γραμματεία, που είναι διακομματικής υφής, αποφασίζει, κύριε Φλωρίνη, όλες τις δράσεις. 
Όταν αποφασίσθηκε η διεκδίκηση, ορίστηκε με απόφαση του Πρωθυπουργού ότι η συντονιστική επιτροπή διεκδίκησης είναι μια πλατιά σύνθεση όλων των φορέων και των οργάνων της Θεσσαλονίκης, ανεξαρτήτως κλαδικής προελεύσεως ή κομματικού χρώματος. Κρίθηκε επίσης ότι η συμμετοχή μόνον των φορέων δεν θα είναι αποτελεσματική στη διεκδίκηση της EXPO του 2008. Έπρεπε να βρεθεί ένας εκτελεστικός βραχίονας. Δεν αρκούσαν οι εκπρόσωποι, των παραγωγικών φορέων ή οι θεσμικοί εκπρόσωποι της αυτοδιοίκησης. Έπρεπε λοιπόν σ? αυτή την ευρεία συμμαχία των κοινωνικών και πολιτικών φορέων της Θεσσαλονίκης να δοθεί ένας εκτελεστικός βραχίονας. Ο μόνος που θα μπορούσε να είναι αποδοτικός ήταν η «HELEXPO», η οποία μάλιστα έχει και εμπειρία τέτοιων διοργανώσεων και αντίστοιχων εκδηλώσεων. Η «HELEXPO» όμως θα μπορούσε να επιβαρυνθεί την υποστήριξη των ενεργειών διεκδίκησης με δικά της έξοδα; Δεν θα έπρεπε να έχει μια υποστήριξη από τον ελληνικό κρατικό προϋπολογισμό; Θα λέγαμε δηλαδή σε μια ανώνυμη εταιρία: «Φορτώνεσαι την ευθύνη να προχωρήσεις στην υποστήριξη όσων αποφασίζει η Θεσσαλονίκη, αλλά σε αφήνουμε να πληρώνεις εξ ιδίων;» Προφανώς αυτό θα ήταν ένας παραλογισμός. Γι? αυτό ακριβώς και αποφασίσαμε να εγγράψουμε ποσό για πρώτη φορά το 2003 στον προϋπολογισμό του Υπουργείου Μακεδονίας-Θράκης -και είναι το ποσό το ύψος του οποίου γνωρίζετε, δηλαδή το φοβερό ποσό των 500.000 ευρώ περίπου- για να υποστηριχθούν οι ενέργειες διεκδίκησης. Και είπαμε ότι αυτό το ποσό πρέπει να μεταφερθεί στην «HELEXPO». Δεν υπάρχει όμως νομική πρόβλεψη για τη χρηματοδότηση μιας ανώνυμης εταιρίας, από τον κρατικό προϋπολογισμό, προκειμένου να μπορέσουμε να υπηρετήσουμε τη διεκδίκηση της «EXPO 2008».
Η τροπολογία, λοιπόν, που έχετε ενώπιόν σας δεν κάνει τίποτα περισσότερο από το να δίδει τη δυνατότητα στον κρατικό προϋπολογισμό με εμφανές το κονδύλι, κυρία Δαμανάκη, των 495.000 ευρώ, να μεταφέρετε στην «HELEXPO» χρήματα για κάθε υποστηρικτική ενέργεια. Ποιές είναι αυτές οι υποστηρικτικές ενέργειες; 
Οι υποστηρικτικές ενέργειες, κυρίες και κύριοι συνάδελφοι, δεν αποφασίζονται από την «HELEXPO» ούτε από την Κυβέρνηση ούτε ειδικότερα από τον Υπουργό Μακεδονίας-Θράκης. Αποφασίζονται από την εκτελεστική γραμματεία στην οποία ?επαναλαμβάνω- πλην εμού συμμετέχουν ονομαστικά ο Γενικός Γραμματέας του Υπουργείου Μακεδονίας-Θράκης κ. Λυσσαρίδης, ο Δήμαρχος Θεσσαλονίκης κ. Παπαγεωργόπουλος, ο Νομάρχης Θεσσαλονίκης κ. Ψωμιάδης, ο κ. Μπακατσέλος εκ μέρους του ΕΒΕΘ, ο Περιφερειάρχης κ. Λιακόπουλος και ο διευθύνων σύμβουλος της «HELEXPO» κ. Γερούκης. 
Αυτοί, λοιπόν, δεν εγγυώνται ότι μπορούν να αποφασίσουν σωστά; Σας διαβεβαιώνω ότι μέχρι στιγμής όλες τις υποστηρικτικές δράσεις τις αποφάσισε η εκτελεστική γραμματεία ομοφώνως και αυτές τις υποστηρικτικές δράσεις ανέλαβε η «HELEXPO». Εμείς τις υποδείξαμε, καλό είναι να τις στηρίξουμε κιόλας. 
Αυτά, λοιπόν, περιλαμβάνει η τροπολογία και παρακαλώ πολύ τις κυρίες και τους κυρίους συναδέλφους, να την υποστηρίξουν και να την ψηφίσουν. 
ΠΡΟΕΔΡΟΣ (Απόστολος Κακλαμάνης): Ο πρώην Υπουργός Μακεδονίας, Θράκης και νυν Υπουργός Εμπορικής Ναυτιλίας, κ. Πασχαλίδης, έχει το λόγο.
ΓΕΩΡΓΙΟΣ ΠΑΣΧΑΛΙΔΗΣ (Υπουργός Εμπορικής Ναυτιλίας): Κύριε Πρόεδρε, κυρίες και κύριοι συνάδελφοι, χειρίστηκα το θέμα της διεκδίκησης της «EXPO» τα προηγούμενα τρία χρόνια ως Πρόεδρος της επιτροπής, στην οποία αναφέρθηκε ο κ. Καστανίδης, ο οποίος συνεχίζει αυτή την υπόθεση, που έχει καταληκτικό χρόνο το Δεκέμβρη του 2004, όταν με μυστική ψηφοφορία στο γραφείο παγκόσμιων εκθέσεων στο Παρίσι, θα κριθεί ποιά πόλη θα αναλάβει τη διοργάνωση της παγκόσμιας έκθεσης «EXPO 2008».
Έχω στείλει στους Βουλευτές όλων των κομμάτων τους προηγούμενους μήνες ενημερωτικά φυλλάδια και ιδιαίτερα στους Βουλευτές της Θεσσαλονίκης και της βόρειας Ελλάδας, αλλά εκτιμώ ότι με την ευκαιρία αυτής της συζήτησης, αξίζει τον κόπο η Εθνική Αντιπροσωπεία, τα κόμματα συνολικά, να ενημερωθούν για μία πολύ μεγάλη υπόθεση, η οποία τηρουμένων των αναλογιών μπορεί να είναι η Ολυμπιάδα της Θεσσαλονίκης και της βόρειας Ελλάδας.
Πιστεύω ότι ο κ. Σπυριούνης με καλή πρόθεση αναφέρθηκε στο ύψος του προϋπολογισμού των έργων. Αυτά, κύριε Σπυριούνη, θα υπάρξουν -ήδη πολλά βρίσκονται σε εξέλιξη- από τη στιγμή που η Θεσσαλονίκη θα αναλάβει τη διοργάνωση αυτής της μεγάλης έκθεσης, αυτού του μεγάλου παγκόσμιου γεγονότος. 
Βέβαια, επειδή ο χρόνος προετοιμασίας από τις αρχές του 2005 μέχρι το 2008 είναι ελάχιστος σε σχέση με ό,τι συνέβη στην Αθήνα, όπου αναλάβαμε τη διοργάνωση το 1997 και την πραγματοποιούμε το 2004, αυτό σημαίνει ότι πρέπει να αξιοποιήσουμε τον ενδιάμεσο χρόνο, δηλαδή από τώρα και να κινηθούμε σαν να είχαμε την ευθύνη της διοργάνωσης. 
Αυτό σημαίνει πως ο χρόνος πιέζει και σε ό,τι αφορά στα γεγονότα της υποψηφιότητας, βρίσκεται σε εξέλιξη ένα σύστημα διεκδίκησης και προετοιμασίας της διοργάνωσης. Όπως είπε ο κ. Καστανίδης, αυτό έχει τύχει της ευρύτερης διακομματικής συναίνεσης και υποστήριξης και απορώ πώς οι Βουλευτές της Νέας Δημοκρατίας έπεσαν ξανά στην παγίδα της στείρας άρνησης και αντιπολίτευσης.
Θεωρώ, λοιπόν, πως με ψύχραιμες σκέψεις, θα πρέπει να δούμε πως αυτή η τροπολογία δεν λέει τίποτα άλλο παρά όσα περιέγραψε ο κ. Καστανίδης, δηλαδή μία μεταφορά πίστωσης που έχει ήδη εγγραφεί από τις αρχές του χρόνου στον προϋπολογισμό του Υπουργείου Μακεδονίας-Θράκης προς την «HELEXPO», η οποία είναι ένας βασικός συντελεστής αυτής της διεκδίκησης. 
Ο έλεγχος υπάρχει, γίνεται από την Εκτελεστική Γραμματεία, στην οποία συμμετέχουν παράγοντες της πόλης, της περιοχής και της περιφέρειας και θεωρώ πως η Εθνική Αντιπροσωπεία θα πρέπει με την αφορμή αυτής της συζήτησης, να δει με μεγαλύτερη προσοχή το μεγάλο εγχείρημα της Θεσσαλονίκης, τη μεγάλη συνάντηση της Θεσσαλονίκης και να στηρίξει τα βήματα αυτής της μεγάλης προσπάθειας. 
Με αυτές τις σκέψεις, κύριε Πρόεδρε, ζητώ και εγώ από το Τμήμα να ψηφίσει την τροπολογία.
ΠΡΟΕΔΡΟΣ (Απόστολος Κακλαμάνης): Ο κ. Σαλαγκούδης έχει το λόγο.
ΓΕΩΡΓΙΟΣ ΣΑΛΑΓΚΟΥΔΗΣ: Κύριε Πρόεδρε, ασφαλώς η Νέα Δημοκρατία και ιδιαίτερα και εγώ σαν Βουλευτής του Νομού Θεσσαλονίκης στηρίζουμε τη διεκδίκηση της «EXPO 2008».
Αποτελεί και δικό μας όραμα η με κάθε μέσο διεκδίκηση και το να μπορέσουμε τελικά να πραγματοποιήσουμε την «EXPO του 2008». Είναι, όμως, προφανές ότι η διαδικασία της διεκδίκησης έχει πάρα πολύ χρόνο που έχει ξεκινήσει έτσι διακομματικά ?και σωστά- με την εκτελεστική γραμματεία, η οποία, κύριε Υπουργέ, δεν αποφασίζει, αλλά προτείνει ?όπως λέει εδώ- και αυτές οι προτάσεις της θα υλοποιούνται. Έτσι λέει η δική σας τροπολογία.
Όμως, εκείνο που εμάς μας εκπλήσσει είναι ότι τις παραμονές της επίσκεψης του Πρωθυπουργού στη Διεθνή Έκθεση Θεσσαλονίκης, έρχεται ξαφνικά αυτή η τροπολογία, για να προικοδοτήσει τη «HELEXPO» με κοινή υπουργική απόφαση που θα περιγράψει τον τρόπο ελέγχου.

Είμαστε ανέκαθεν αντίθετοι ?και εσείς, κύριοι συνάδελφοι, όταν ήσασταν στην Αντιπολίτευση- μ? αυτές τις μεγάλες εξουσιοδοτήσεις που μπορεί να δίνει η Βουλή στους Υπουργούς, για να αποφασίζουν μέχρι και τον τρόπο ελέγχου, λες και δεν υπάρχει η διαδικασία για τον τρόπο ελέγχου σ? όλες αυτές τις πράξεις. Γιατί και τον τρόπο ελέγχου εδώ πρέπει να τον αποφασίσει η κοινή υπουργική απόφαση;
Όμως, εκείνο που είναι το σημαντικό και μας εμβάλλει όχι σε υποψίες, αλλά μας κάνει να έχουμε τις επιφυλάξεις μας απέναντι σ? αυτήν την τροπολογία, είναι αρχικά ο χρόνος της κατάθεσής του. Κατά δεύτερο λόγο, αναφέρεται στην αιτιολογική έκθεση ότι το ποσό είναι σε ένα λογαριασμό. Εάν, όμως, δείτε την ειδική έκθεση του Γενικού Λογιστηρίου του Κράτους, θα διαπιστώσετε ότι αναφέρει εφάπαξ δαπάνη, την οποία δεν προσδιορίζει. Αφού προσδιορίζεται, όπως λέτε, και είναι το συγκεκριμένο ποσό, γιατί δεν την προσδιορίζετε; Μήπως επειδή είναι πιθανό να είναι μικρότερη απ? αυτό το ποσό η κοινή υπουργική απόφαση ή μήπως αυτό σημαίνει ότι μπορεί να είναι και μεγαλύτερο το ποσό;
Εν πάση περιπτώσει, εάν είναι απαραίτητο για την διεκδίκηση της EXPO του 2008, εμείς θα συμφωνούσαμε και για μεγαλύτερο ποσό. Να διαθέσουμε, όσο το δυνατόν, περισσότερες δυνάμεις και να κάνουμε, όσο το δυνατόν, την καλύτερη προσπάθεια. Πείτε μου, όμως, πώς χρηματοδοτήθηκε η μέχρι τώρα μελέτη και οι μέχρι τώρα δαπάνες που έγιναν, με ποιο τρόπο χρηματοδοτήθηκαν; Μέχρι τώρα γίνονταν απευθείας αναθέσεις συμβάσεων και τώρα έχουμε ενδιάμεσα την «HELLEXPO»;
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Όλα αυτά τα ερωτηματικά δεν έχουν απαντηθεί με τις δύο τοποθετήσεις των κυρίων Υπουργών. Θα παρακαλούσα, πρώτον, να μας δώσουν διευκρίνιση για το εάν αυτό το ποσό πραγματικά είναι το ανώτερο ποσό ή, εν πάση περιπτώσει, το πλαφόν, μέσα στο οποίο θα κινηθεί η κοινή υπουργική απόφαση και τι σημαίνει η έκθεση του Γενικού Λογιστηρίου του Κράτους που δεν το αναφέρει αυτό. 
Κατά δεύτερο λόγο, θα παρακαλούσα να μας πουν εάν είναι απαραίτητο η κοινή υπουργική απόφαση να αναφέρει και τον τρόπο ελέγχου ή απλώς να αναφέρεται στη διαδικασία με το δημόσιο λογιστικό, πώς ελέγχονται όλες οι δαπάνες που εκκινούν από τον κρατικό προϋπολογισμό.
Ευχαριστώ, κύριε Πρόεδρε.
ΠΡΟΕΔΡΟΣ (Απόστολος Κακλαμάνης): Κύριε Υπουργέ, δικαιούσθε να απαντήσετε τώρα, αν το θέλετε, πριν λάβει το λόγο ο κ. Φλωρίνης. Θα θέλατε να πάρετε το λόγο;
ΓΕΩΡΓΙΟΣ ΠΑΣΧΑΛΙΔΗΣ (Υπουργός Εμπορικής Ναυτιλίας): Μάλιστα, κύριε Πρόεδρε.
ΠΡΟΕΔΡΟΣ (Απόστολος Κακλαμάνης): Καλώς. Το λόγο έχει, λοιπόν, ο κύριος Υπουργός, για να απαντήσει στον κ. Σαλαγκούδη.
ΓΕΩΡΓΙΟΣ ΠΑΣΧΑΛΙΔΗΣ (Υπουργός Εμπορικής Ναυτιλίας): Κύριε Πρόεδρε, επειδή χειρίστηκα το θέμα, θα ήθελα να δώσω κάποιες σαφείς απαντήσεις σ? αυτά τα οποία έθιξε ο κ. Σαλαγκούδης.
Ο προϋπολογισμός της διεκδίκησης της «EXPO 2008» είναι ιδιαίτερα σεμνός. Με βάση απόφαση του Υπουργικού Συμβουλίου τον Ιούλιο του 2002, κινείται σ΄ ένα συνολικό ύψος της τάξεως των 800 εκατομμυρίων δραχμών. Τα 250 εκατομμύρια δαπανήθηκαν στη διάρκεια του 2002 και προέρχονταν από το μέρισμα της «ΗELEXPO» για τη χρήση της προηγούμενης χρονιάς, με βάση και την απόφαση του Υπουργικού Συμβουλίου. Το υπόλοιπο ποσό, έρχεται από το Υπουργείο Οικονομικών στον προϋπολογισμό του Υπουργείου Μακεδονίας ? Θράκης και μ? αυτή την τροπολογία κινούμε αυτό το λογαριασμό προς τη «HELEXPO». 
Για όλες αυτές τις δαπάνες, όπως είπε ο κ. Καστανίδης και επαναλαμβάνω και εγώ, υπάρχει ένας αυστηρός έλεγχος από την Εκτελεστική Γραμματεία και αυτό που κάνουμε σήμερα είναι να δώσουμε τη δυνατότητα στη «HELEXPO» να προχωρήσει τις ενέργειες υποστήριξης. Έτσι, λοιπόν, μιλάμε για ένα προϋπολογισμό της τάξεως των οκτακοσίων εκατομμυρίων δραχμών για όλα αυτά τα χρόνια της διεκδίκησης.
Τα ποσά στα οποία αναφέρθηκε ο κ. Σπυριούνης είναι τα έργα, τα οποία θα γίνουν στη Θεσσαλονίκη ?που με βάση την πρώτη μελέτη σκοπιμότητας, κύριε Σπυριούνη, είναι της τάξης των 200 δισεκατομμυρίων δραχμών- το «EXPO SITE», τα έργα υποδομής και τα λειτουργικά έξοδα της διοργάνωσης, τα οποία σαφώς θα είναι ανταποδοτικά.
Μιλάμε δηλαδή για ένα πακέτο 200 δισεκατομμυρίων δραχμών, όταν θα γίνει η διοργάνωση. Ο προϋπολογισμός διεκδίκησης, δηλαδή τα χρήματα που θα ξοδέψει το ελληνικό δημόσιο, είναι της τάξης των 800 εκατομμυρών δραχμών. Η ελληνική πολιτεία εγγυήθηκε την αξιοπιστία της διοργάνωσης και αυτό εκτιμήθηκε ιδιαίτερα από το ΒΙΕ, από το Γραφείο Παγκόσμιων Εκθέσεων, σε σχέση με τις άλλες υποψηφιότητες, της Τεργέστης και της Σαραγόσα, που δεν είχαν μέχρι τώρα επικεφαλής Υπουργό, όπως έχει η ελληνική Κυβέρνηση. 
Νομίζω πως οι απαντήσεις είναι σαφείς, κύριε Σαλαγκούδη. Ορίζουν το πλαφόν του προϋπολογισμού, ο οποίος είναι σεμνός σε σχέση με διεκδικήσεις άλλων διοργανώσεων και σίγουρα σεμνότερος από τις διεκδικήσεις των ανταγωνιστριών πόλεων της Σαραγόσα και της Τεργέστης.
ΠΡΟΕΔΡΟΣ (Απόστολος Κακλαμάνης): Ο κ.Φλωρίνης έχει το λόγο.
ΑΘΗΝΑΙΟΣ ΦΛΩΡΙΝΗΣ: Ευχαριστώ, κύριε Πρόεδρε.
Θέλω να κάνω ξεκάθαρο και να δηλώσω ότι στηρίζω ανεπιφύλακτα το εγχείρημα της διεκδίκησης της έκθεσης στη Θεσσαλονίκη το 2008. Όμως, κύριε Υπουργέ Μακεδονίας-Θράκης, θέλω να κάνω επίσης ξεκάθαρο ότι και γράμματα γνωρίζω, να διαβάζω και να ερμηνεύω, τουλάχιστον όσο ο μέσος Έλληνας. 
Πουθενά στην τροπολογία σας δεν αναφέρεται το ύψος της επιχορήγησης. Το λέτε στην αιτιολογική έκθεση και μάλιστα λέτε ότι έχει εγκριθεί και έχει διατεθεί. Πιο κάτω, όμως, στην τροπολογία λέτε ότι δύναται να επιχορηγείται με ΚΥΑ, με Κοινή Υπουργική Απόφαση των δύο Υπουργών. Επίσης λέτε, ότι με την απόφαση ορίζεται το ύψος της επιχορήγησης. Ποιό είναι λοιπόν αυτό το ύψος της επιχορήγησης, που εγώ έπρεπε να ξέρω εφόσον δεν το λέτε στην τροπολογία σας; 
Πιο πάνω, στην αιτιολογική έκθεση, λέτε ότι επιχορηγήθηκαν με 495.000 ευρώ. Πιο κάτω, δεν λέτε τίποτα. Πού είναι η δράση; Δηλαδή, καλή τη πίστη, μπορεί κάθε φορά ο Υπουργός Οικονομικών και ο Υπουργός Μακεδονίας-Θράκης να επιχορηγούν την «ΗΕLEXPO».
Όχι, κύριε Υπουργέ, σε άλλες τροπολογίες είστε λεπτομερέστεροι, μέχρι και τι χρώμα γραβάτα θα φοράμε, γράφετε μέσα. Εδώ λοιπόν αόριστα λέτε ότι δύναται να επιχορηγεί και η απόφαση θα καθορίζει το ύψος και τους ελέγχους. Είναι λάθος, κύριε Υπουργέ. 
Επαναλαμβάνω ότι η τροπολογία είναι για ανθρώπους που ξέρουν μέσα γράμματα και αυτό λέει, ότι δεν καθορίζεται τίποτε. Απλώς, φέρατε μια τροπολογία και επαναλαμβάνω ότι συμφωνούμε με τη φιλοσοφία της όσον αφορά τη διεκδίκηση, όμως δεν συμφωνούμε με την τροπολογία, όπως είναι γραμμένη. 
ΠΡΟΕΔΡΟΣ (Απόστολος Κακλαμάνης): Ο κύριος Υπουργός Μακεδονίας- Θράκης έχει το λόγο.
ΧΑΡΑΛΑΜΠΟΣ ΚΑΣΤΑΝΙΔΗΣ (Υπουργός Μακεδονίας-Θράκης): Κυρίες και κύριοι συνάδελφοι, θα ήθελα να δώσω ορισμένες επεξηγήσεις στα όσα είπε ο κ. Φλωρίνης. Επειδή γνωρίζω ότι ο κ. Φλωρίνης γνωρίζει άριστα γράμματα και συνεπώς εμπιστεύομαι τον υψηλό δείκτη της ευφυΐας του, νομίζω ότι θα κατανοήσει αναδρομικά και αυτά που είπα, αλλά και αυτά που θα πω τώρα.
Η τροπολογία δίνει τη δυνατότητα να μεταφέρονται ποσά από τον κρατικό προϋπολογισμό στην «HELEXPO», για να υποστηριχθεί το εγχείρημα της διεκδίκησης της «EXPO 2008». Δεν αναφέρεται μόνο στο 2003. Είναι μια τροπολογία που αναφέρεται στο σύνολο του χρόνου που θα χρειαστεί μέχρι τον Δεκέμβριο του 2004. 
?ρα, λοιπόν, θέλουμε μια γενική εξουσιοδότηση ώστε να διαμορφώνεται κάθε φορά το ποσό της κοινής υπουργικής απόφασης. Για το 2003 είναι καθορισμένο το ποσό, 495.000 ευρώ, και είναι εγγεγραμμένη η πίστωση στον προϋπολογισμό του 2003. ?ρα το μέγιστο που μπορεί να διατεθεί με την κοινή υπουργική απόφαση είναι 495.000 ευρώ. 
Μπορεί όμως να διατεθεί ποσό κατά τι λιγότερο, διότι οι υποστηρικτικές ενέργειες δεν θα χρειαστεί να υπερβούν τις 495.000 ευρώ. Γι? αυτό και η έκθεση του λογιστηρίου λέει ότι θα προκληθεί εφάπαξ δαπάνη, το ανώτερο ύψος της οποίας ορίζεται ήδη στον κωδικό 5253 του Υπουργείου Μακεδονίας-Θράκης, που είναι το ανώτερο 495.000 ευρώ για το 2003.
Όταν με το καλό και την ευλογία του Κυρίου, υγιείς να είμαστε, θα ψηφίσουμε τον προϋπολογισμό για το 2004, τότε, κύριε Φλωρίνη, θα γνωρίζετε και το ανώτερο ύψος δαπανών για τη «HELEXPO», προκειμένου να υποστηριχθούν οι ενέργειες το 2004. Εγώ δεν το γνωρίζω ακόμη. 
Συνεπώς, για μεν το 2003 η οροφή των δαπανών είναι 495.000 ευρώ, για δε το 2004 θα το συναποφασίσουμε κατά τη συζήτηση του προϋπολογισμού του 2004. Συνεπώς γνωρίζουμε το ποσό για το 2003, θα το συγκαθορίσουμε για το 2004. Και επειδή, όπως είπατε και ομολογείτε, υποστηρίζετε απολύτως και μέχρι εξαντλήσεώς σας προσωπικής και όλων ημών το εγχείρημα να πάρει η Θεσσαλονίκη το 2008, είμαι βέβαιος ότι τώρα θα ψηφίσετε την τροπολογία. 
Σας ευχαριστώ πολύ.
ΝΙΚΟΛΑΟΣ ΓΚΑΤΖΗΣ: Για φέτος δηλαδή και νέα πίστωση. 
ΠΡΟΕΔΡΟΣ (Απόστολος Κακλαμάνης): Δεν έχει ζητήσει κανείς άλλος το λόγο. 
Κηρύσσεται περαιωμένη η συζήτηση επί της τροπολογίας με γενικό αριθμό 1657 και ειδικό 51.
Ερωτάται το Τμήμα: Γίνεται δεκτή η τροπολογία με γενικό αριθμό 1657 και ειδικό 51;
ΠΟΛΛΟΙ ΒΟΥΛΕΥΤΕΣ: Δεκτή, δεκτή.
ΝΙΚΟΛΑΟΣ ΓΚΑΤΖΗΣ: Κατά πλειοψηφία.
ΠΡΟΕΔΡΟΣ (Απόστολος Κακλαμάνης): Συνεπώς, η τροπολογία με γενικό αριθμό 1657 και ειδικό 51 έγινε δεκτή, κατά πλειοψηφία.
Θα καταχωρισθεί και αυτή ως ίδιον άρθρο. 
Έχω την τιμή να ανακοινώσω στο Τμήμα ότι οι Υπουργοί Εθνικής ?μυνας και Οικονομίας και Οικονομικών κατέθεσαν σχέδιο νόμου «Ανώτατη Διακλαδική Σχολή Πολέμου».
Παραπέμπεται στην αρμόδια Διαρκή Επιτροπή.
Κυρίες και κύριοι συνάδελφοι, επειδή επικοινώνησα με τον Υπουργό Δικαιοσύνης σχετικά με την τροπολογία για τους σεισμοπλήκτους της Λευκάδος, ήθελα να σας πω ότι συμφωνεί να παρατείνουμε την προθεσμία. Την είχε αρχικώς βάλει για 15 Σεπτεμβρίου, όπως του είχαν ζητήσει οι δικαστικές αρχές και ο δικηγορικός σύλλογος. Δεν έχει αντίρρηση να βάλουμε μέχρι?
ΓΕΩΡΓΙΟΣ ΚΤΕΝΑΣ: Να βάλουμε μέχρι 31-12-2003, κύριε Πρόεδρε. 
ΠΡΟΕΔΡΟΣ (Απόστολος Κακλαμάνης): Όχι μέχρι 31-12-2003, κύριε συνάδελφε. Ο Υπουργός λέει να βάλουμε μέχρι 15 Οκτωβρίου και αν παραστεί ανάγκη, εδώ είμαστε για περαιτέρω παράταση.
Πάντως να έχουμε υπόψη μας ότι αναστέλλοντας τέτοιες προθεσμίες, πολλές φορές βλάπτονται και ιδιωτικά δικαιώματα. Είναι αγωγές που κατατίθενται, διαδικαστικές ενέργειες που γίνονται μεταξύ ιδιωτών. Δεν είναι απαραίτητο να πρόκειται μόνο για πλειστηριασμούς και κινήσεις του δημοσίου. 
ΝΙΚΟΛΑΟΣ ΓΚΑΤΖΗΣ: Αυτό μπορεί να προσδιοριστεί.
ΠΡΟΕΔΡΟΣ (Απόστολος Κακλαμάνης): Ας πούμε λοιπόν μέχρι 15 Οκτωβρίου και αν οι δικαστικές αρχές και ο Δικηγορικός Σύλλογος Λευκάδος, κύριε Κτενά, θέλει παραπάνω, εδώ είμαστε. 
ΠΑΡΘΕΝΑ ΦΟΥΝΤΟΥΚΙΔΟΥ: Ας είναι μέχρι 15 Οκτωβρίου για κατάθεση δικογράφων και ας πάνε με μεγαλύτερη αναστολή οι κατασχέσεις και οι πλειστηριασμοί. 
ΠΡΟΕΔΡΟΣ (Απόστολος Κακλαμάνης): Ας βάλουμε 31 Οκτωβρίου για όλα, για να μη βάζουμε διαφορετικές ημερομηνίες και αν υπάρξει θέμα, επαναλαμβάνω, εδώ είμαστε. 
Συμφωνεί το Τμήμα; Ερωτώ, γιατί ήδη ψηφίσαμε την τροπολογία. Ομοφώνως, λοιπόν, στην προηγούμενη τροπολογία, κύριε Υπουργέ, θα γίνει 31 Οκτωβρίου.
ΝΙΚΟΛΑΟΣ ΓΚΑΤΖΗΣ: Όχι, κύριε Πρόεδρε. Τι θα γίνει με τους πλειστηριασμούς μετά τις 31 Οκτωβρίου; 
ΠΡΟΕΔΡΟΣ (Απόστολος Κακλαμάνης): Κάποτε θα γίνουν οι πλειστηριασμοί.
ΝΙΚΟΛΑΟΣ ΓΚΑΤΖΗΣ: Να πάμε τουλάχιστον μέχρι 31 Δεκεμβρίου για τους πλειστηριασμούς;
ΠΡΟΕΔΡΟΣ (Απόστολος Κακλαμάνης): Δεν αντιλαμβάνομαι το εξής. Πλειστηριασμό μπορεί να κάνει και ένας ιδιώτης εναντίον κάποιου άλλου ιδιώτη.
ΝΙΚΟΛΑΟΣ ΓΚΑΤΖΗΣ: Μιλάμε για του δημοσίου.
ΠΡΟΕΔΡΟΣ (Απόστολος Κακλαμάνης): Μα, δεν είμαστε σε θέση να τα διακρίνουμε εμείς αυτά. Εμείς εδώ ερχόμαστε και κάνουμε ουσιαστικά κάποιο δικαιοστάσιο και πρέπει να είμεθα υπεύθυνοι σ΄ αυτό που κάνουμε. Επαναλαμβάνω ότι ο Υπουργός Δικαιοσύνης μας λέει αυτό. Οι δικαστικές αρχές και ο δικηγορικός σύλλογος είχαν ζητήσει μέχρι 15 Σεπτεμβρίου. Εμείς εδώ είμεθα πιο γενναιόδωροι.
Αν υπάρχει θέμα, ο Βουλευτής Λευκάδος και άλλοι συνάδελφοι ας το φέρουν εδώ. 
Κύριε Γκατζή, συμφωνείτε κι εσείς;
ΝΙΚΟΛΑΟΣ ΓΚΑΤΖΗΣ: Mάλιστα, κύριε Πρόεδρε.
ΠΡΟΕΔΡΟΣ (Απόστολος Κακλαμάνης): Επομένως, ομοφώνως δίνουμε αυτήν την παράταση.
Κύριοι συνάδελφοι, εισερχόμεθα τώρα στη συζήτηση της τελευταίας τροπολογίας. Είναι η τροπολογία με γενικό αριθμό 1659 και ειδικό 53 που αφορά στη νομιμοποίηση των υφισταμένων κτισμάτων εντός της χερσαίας ζώνης των δώδεκα οργανισμών λιμένων της χώρας.
Ο κύριος Υπουργός έχει το λόγο για να μας δώσει τις διευκρινίσεις που θέλουμε.
ΠΑΡΘΕΝΑ ΦΟΥΝΤΟΥΚΙΔΟΥ: Κύριε Πρόεδρε, αυτό σημαίνει ότι δε θα δεχθεί άλλες τροπολογίες ο κ. Υπουργός; Είπατε ότι αυτή είναι η τελευταία. Έχουν κατατεθεί και άλλες τροπολογίες από συναδέλφους.
ΠΡΟΕΔΡΟΣ (Απόστολος Κακλαμάνης): Εννοώ ότι αυτή είναι η τελευταία τροπολογία της Κυβερνήσεως. Οι άλλες τροπολογίες που εισάγονται κατά τον Κανονισμό θα συζητηθούν κανονικά.
Ορίστε, κύριε Υπουργέ, έχετε το λόγο.
ΓΕΩΡΓΙΟΣ ΠΑΣΧΑΛΙΔΗΣ (Υπουργός Εμπορικής Ναυτιλίας): Κύριε Πρόεδρε, με βάση τα όσα ειπώθηκαν την πρώτη ημέρα της συζήτησης αυτού του νομοσχεδίου και όπως είχα πει τότε, εφόσον αυτές οι απόψεις που ακούγονται έχουν μία ουσιαστική συμβολή στη συνδιαμόρφωση των διατάξεων του νομοσχεδίου, θα ήθελα να ανακοινώσω στο Τμήμα κάποιες νομοτεχνικές βελτιώσεις.
1. Προστίθεται ο αριθμός «1» στην αρχή του κειμένου της τροπολογίας, αμέσως πριν τις λέξεις «Οι κτιριακές και λοιπές εγκαταστάσεις?»
2. Στον προτελευταίο στίχο του κειμένου της τροπολογίας, αμέσως μετά τις λέξεις «?θεωρούνται νόμιμες?» προστίθεται η φράση «εφόσον η ανέγερσή τους δεν προσκρούει στις διατάξεις των άρθρων 17,18 και 24 του Συντάγματος?».
3. Προστίθεται δεύτερη παράγραφος, που έχει ως ακολούθως: «2. Για τη νομιμοποίηση των κτιριακών εγκαταστάσεων της προηγούμενης παραγράφου, εκδίδεται διαπιστωτική απόφαση της Γενικής Γραμματείας Λιμένων και Λιμενικής Πολιτικής (ΓΓΛΛΠ) του Υπουργείου Εμπορικής Ναυτιλίας, μετά από εισήγηση των Οργανισμών Λιμένων ΑΕ, στην οποία περιλαμβάνεται η τοποθεσία, η τεχνική περιγραφή της κτιριακής εγκατάστασης, καθώς και τα τοπογραφικά διαγράμματα των κατόψεων των παραπάνω κτιριακών εγκαταστάσεων». 
(Στο σημείο αυτό ο Υπουργός Εμπορικής Ναυτιλίας καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Κύριε Πρόεδρε, όπως είχα δεσμευθεί, έχω φέρει τον κατάλογο των κτισμάτων και είναι στη διάθεσή σας. Είναι εξακόσια δεκαοκτώ σε όλους τους Οργανισμούς Λιμένων. 
ΠΡΟΕΔΡΟΣ (Απόστολος Κακλαμάνης): Κύριε Υπουργέ, εγώ νομίζω ότι καλό είναι, για να το γνωρίζει και όποιος διαβάσει αύριο τα Πρακτικά, για να μη δημιουργούνται εντυπώσεις, να καταθέσετε αυτόν τον κατάλογο και να καταχωριστεί στα Πρακτικά, για να ξέρουμε όλοι τι γίνεται.
ΓΕΩΡΓΙΟΣ ΠΑΣΧΑΛΙΔΗΣ (Υπουργός Εμπορικής Ναυτιλίας): Αναφερόμαστε σε ένα σύνολο εξακοσίων δεκαοκτώ κτισμάτων, τα οποία με βάση τις διατάξεις της τροπολογίας θα μπορούν να νομιμοποιηθούν.
ΝΙΚΟΛΑΟΣ ΓΚΑΤΖΗΣ: Κύριε Πρόεδρε, αν είναι δυνατόν, ας μας μοιραστεί η τροποποίηση.
ΠΡΟΕΔΡΟΣ (Απόστολος Κακλαμάνης): Βεβαίως.
Θα δοθεί ο λόγος πρώτα στους εισηγητές.
Ο κ. Ιωαννίδης έχει το λόγο.
ΦΟΙΒΟΣ ΙΩΑΝΝΙΔΗΣ: Κύριε Πρόεδρε, δε θα μιλήσω συνολικά. Θα μιλήσω επί της πρώτης παραγράφου, που τώρα ανακοίνωσε ο κύριος Υπουργός. Λέει: «Εφόσον η ανέγερσή τους δεν προσκρούει στις διατάξεις του Συντάγματος». Αυτό ισχύει γενικώς για κάθε διάταξη, επομένως δεν μπορούμε να βάλουμε σε νόμο τέτοια φράση. Είναι προφανές ότι όποια διάταξη προσκρούει στις διατάξεις του Συντάγματος δεν ισχύει, αλλά κρίνεται από τα δικαστήρια. Ας μη βάλουμε τη διατύπωση αυτή.
ΠΡΟΕΔΡΟΣ (Απόστολος Κακλαμάνης): Ο κ. Χωρέμης έχει το λόγο.
ΑΝΑΣΤΑΣΙΟΣ ΧΩΡΕΜΗΣ: Κύριε Πρόεδρε, με την τροπολογία αυτή νομιμοποιούνται οι κτιριακές και λοιπές εγκαταστάσεις που έχουν ανεγερθεί από το δημόσιο και τους λοιπούς φορείς αυτοδιοίκησης και διαχείρισης των λιμένων στους χώρους της λιμενικής ζώνης των δώδεκα Οργανισμών Λιμένων Πειραιά, Θεσσαλονίκης, Αλεξανδρούπολης, Βόλου, Ελευσίνας, Ηγουμενίτσας, Ηρακλείου, Καβάλας, Κέρκυρας, Λαυρίου, Πατρών και Ραφήνας ΑΕ μέχρι την ημερομηνία υπογραφής των συμβάσεων παραχώρησης που έχουν συναφθεί μεταξύ του δημοσίου και των ανωτέρω ανωνύμων εταιρειών και δεν οφείλονται κανενός είδους τέλη, εισφορές, κρατήσεις και πρόστιμα.
Με τις υπάρχουσες συμβάσεις που αφορούν στους οργανισμούς λιμένων, το δημόσιο παραχωρεί -προβλέπει ειδική συγκεκριμένη τροπολογία- στους οργανισμούς λιμένων το αποκλειστικό δικαίωμα χρήσης και εκμετάλλευσης των γηπέδων, κτηρίων και εγκαταστάσεων της χερσαίας λιμενικής ζώνης σε συνδυασμό με την κείμενη νομοθεσία που διέπει τη χερσαία λιμενική ζώνη, καθώς και την ισχύουσα νομοθεσία για τους οργανισμούς λιμένων, ανώνυμες εταιρείες.
Με την προτεινόμενη νομοθετική αυτή ρύθμιση όλα τα κτήρια, εγκαταστάσεις, αποθηκευτικοί στεγασμένοι χώροι, φυλάκια, λιμενικά έργα, προσχώσεις, εσωτερική οδοποιία και προσβάσεις, εσωτερικό σιδηροδρομικό δίκτυο, υπόγεια ή υπέργεια τμήματα δικτύων παροχών, υποσταθμοί, πύλες εισόδου-εξόδου, περιφράξεις και γενικά όλα τα συστατικά και τα εν γένει παρακολουθήματα, τα οποία νοούνται ως υπερκείμενα ή υποκείμενα της κατακόρυφης προβολής της χερσαίας λιμενικής ζώνης, όπως αυτή προσδιορίζεται στις συμβάσεις παραχώρησης που υπήρχαν την ημερομηνία υπογραφής των συμβάσεων στον προαναφερόμενο χώρο χωρίς την απαιτούμενη οικοδομική άδεια, θεωρούνται ότι έχουν ανεγερθεί νόμιμα. Η ρύθμιση αυτή κρίνεται αναγκαία και αφορά το ελληνικό δημόσιο, που είναι και ιδιοκτήτης της προαναφερόμενης έκτασης και των κτιρίων, εγκαταστάσεων, κλπ.
Έτσι με τη διάταξη αυτήν επιλύονται τυχόν ζητήματα που θα μπορούσαν να προκύψουν ως προς τη νομιμότητα των κτιριακών κατασκευών. Και αυτό γιατί σε περίπτωση παράνομης κατασκευής και επέλευσης έννομων συνεπειών ?πρόστιμα, κατεδάφιση- το ελληνικό δημόσιο θα αδυνατούσε να εκπληρώσει τη σύμβαση κατά το μέρος που αφορά στην παράνομη κατασκευή και θα ευθυνόταν αποζημιωτικά έναντι των Οργανισμών Λιμένων ΑΕ.
Επιπλέον η διάταξη αυτή θα ολοκληρώσει τον στρατηγικό, κοινωνικό και επιχειρηματικό προορισμό της σύμβασης παραχώρησης για περισσότερες βελτιώσεις και επεκτάσεις των χερσαίων λιμενικών ζωνών των κτιρίων και εγκαταστάσεων των οργανισμών, καθώς και τη δυνατότητα εφαρμογής των διατάξεων των νόμων 2932/2001 και 2987/2001 που αφορούν στην έκδοση οικοδομικών αδειών για τις περιοχές που έχουν παραχωρηθεί για τη χρήση και εκμετάλλευση.
Μαζί με τις νομοτεχνικές βελτιώσεις προτείνεται προς το Τμήμα η ψήφιση αυτής της τροπολογίας προκειμένου να αρθούν αυτά τα ζητήματα που αφορούν στη σχέση του δημοσίου με τους Οργανισμούς Λιμένων ΑΕ. 
ΠΡΟΕΔΡΟΣ (Απόστολος Κακλαμάνης): Η κ. Παπαδημητρίου έχει το λόγο.
ΕΛΙΣΑΒΕΤ ΠΑΠΑΔΗΜΗΤΡΙΟΥ: Κύριε Πρόεδρε, η καταστρατήγηση κάθε φιλοπεριβαλλοντικής πολιτικής και θα έλεγα κάθε έννοιας ηθικής απέναντι στο περιβάλλον και στη λειτουργία του χώρου οφείλεται κυρίαρχα στο ελληνικό δημόσιο, στις μεγάλες μονάδες, στην απουσία πολιτικής, στον τρόπο που λειτουργούν οι «δημοκρατικοί φορείς».
Το να φέρνουμε λοιπόν στη Βουλή συνέχεια εξαιρέσεις για όσα το δημόσιο έχει πράξει, κύριε Υπουργέ, έχουμε όλοι αποφασίσει ότι δεν είναι πολύ καλή πολιτική. ?ρα η πρώτη μας διαφωνία είναι στη διαιώνιση αυτής της τακτικής.
Δεύτερο και κύριο, εμείς είμαστε εναντίον για να διαφυλάξουμε το κύρος σας ως εθνικής Κυβέρνησης. Βλέπω εδώ πέρα την υπογραφή της κ. Παπανδρέου που μπήκε στις 22 Αυγούστου.
Ενάμισι μήνα πριν η κ. Παπανδρέου ανακοίνωσε με χορδές και όργανα και χειροκροτήσαμε και εμείς την επιτέλους σύνταξη ειδικού χωροταξικού πλαισίου για τον παράκτιο χώρο. Από το πλαίσιο αυτό δεν εξαιρείται το δημόσιο ούτε τα λιμάνια ούτε το θαλάσσιο σκέλος ούτε το χερσαίο σκέλος και περιλαμβάνει σαφείς κατευθύνσεις για τέτοιου είδους διευθετήσεις.
Κατ? αρχάς, στην εισηγητική σας έκθεση λέτε ότι ο βασικός λόγος είναι να νομιμοποιήσετε, να μην έχει το δημόσιο πρόστιμα κατεδάφισης, να μπορέσει να ξεπεράσει την επέλευση εννόμων συνεπειών κ.λπ. Ας πούμε ότι αυτό είναι δυνατόν να γίνει. Για τα κτήρια, για τις προσχώσεις, για τα λιμενικά έργα, για τα υπόγεια, για τα υπέργεια, για τα δίκτυα, αν κακώς έχουν, εμείς εξουσιοδοτούμε την έκδοση οικοδομικής αδείας; Αυτό δεν νομίζω ότι θέλει να το κάνει το ελληνικό Κοινοβούλιο και δεν χρειάζεται να παραπέμψουμε κανέναν σε συνταγματική διάταξη. Το πλαίσιο που υπέγραψε ολόκληρη κυβερνητική επιτροπή σας, το Υπουργικό Συμβούλιο προ δύο μηνών, η υπουργική απόφαση, οι πολιτικές για το παράκτιο χώρο, ήδη πρέπει να είναι προεδρικό διάταγμα. Σας λένε πως μπορείτε να επεκτείνετε, αν μπορείτε να επεκτείνετε και ζητούν από σας να έχετε κανονισμένη φέρουσα ικανότητα. Αυτά δεν αναφέρονται πουθενά.
Συμφωνώ με τον κ. Ιωαννίδη σε αυτό που είπε, ότι εννοείται ότι όλες οι διατάξεις που βγαίνουν από εδώ είναι σύννομες και συνταγματικά καλυμμένες. Η πρότασή μου είναι ότι τουλάχιστον εδώ θα πρέπει να υπάρχει μόνο μία αναφορά, να είναι σύμφωνες με το άρτι δημοσιευθέν προ ολίγων ημερών πλαίσιο χωρικής ανάπτυξης του παράκτιου χώρου. Αυτό δεν εννοείται συνταγματικά. Αυτό πρέπει να γραφτεί. 
Ευχαριστώ. 
ΠΡΟΕΔΡΟΣ (Απόστολος Κακλαμάνης): Κύριε Υπουργέ, πριν δώσω το λόγο σε άλλους συναδέλφους, επειδή και από την προσθήκη που προτείνετε, αλλά και από αυτά που μας διαβεβαιώσατε προχθές είναι φανερό ότι θέλετε να σεβαστείτε απολύτως τις διατάξεις του Συντάγματος για το φυσικό περιβάλλον και να μην υπάρξει καμία απολύτως ασάφεια σε ό,τι είναι η πρόθεσή σας, δηλαδή αυτά που χρησιμοποιούνται ήδη, αυτά να συνεχίσουν να χρησιμοποιούνται, εγώ είδα τον κατάλογο που καταθέτετε και προφανώς θα θέλουμε και εμείς χρόνο για να δούμε εξακόσια κτίσματα. Μήπως θα ήτο καλό, όπως άλλωστε μου είπατε και προ ολίγου στην Έδρα, εάν σκέπτεστε να δείτε το θέμα, να σταματήσουμε εδώ τη συζήτηση και να το δείτε, ώστε να είστε και εσείς βέβαιος για εξακόσια κτίσματα ένα προς ένα;
ΜΑΡΙΑ ΔΑΜΑΝΑΚΗ: Κύριε Πρόεδρε, μπορώ να έχω το λόγο;
ΠΡΟΕΔΡΟΣ (Απόστολος Κακλαμάνης): Δεν χρειάζεται περαιτέρω συζήτηση. Ο Υπουργός, εφόσον ο ίδιος εκδηλώνει την πρόθεσή του να μην υπάρξει τίποτε που να θίγει είτε το Σύνταγμα είτε την πολεοδομική νομοθεσία είτε οτιδήποτε άλλο, η Βουλή είναι στη διάθεσή σας να συζητήσει. Αν εσείς θέλετε?
ΓΕΩΡΓΙΟΣ ΠΑΣΧΑΛΙΔΗΣ (Υπουργός Εμπορικής Ναυτιλίας): Κύριε Πρόεδρε, ας ακούσουμε τους συναδέλφους.
ΠΡΟΕΔΡΟΣ (Απόστολος Κακλαμάνης): Καλώς. Ορίστε, κυρία Δαμανάκη. 
ΜΑΡΙΑ ΔΑΜΑΝΑΚΗ: Κύριε Πρόεδρε, καταλαβαίνω τις ευαισθησίες του κυρίου Υπουργού και τις δικές σας ενδεχομένως, αλλά πρέπει να γίνει σαφές -και γι? αυτό θα ήθελα να ακούσει ο κ. Υπουργός και εμάς- ότι η ουσία της τροπολογίας δεν είναι δυνατόν να γίνει αποδεκτή. Ότι σεβόμαστε το Σύνταγμα, δεν χρειάζεται να το πούμε. Σωστά λέει ο κύριος Ιωαννίδης. Ούτε και εγώ το έχω δει ποτέ γραμμένο σε νόμο. Ότι τα θέματα αυτά κρίνονται στα δικαστήρια, και αυτό είναι επίσης γνωστό.
Το ερώτημα όμως το οποίο υπάρχει προς τον κύριο Υπουργό και προς όλους μας είναι το εξής: Εμείς δεχόμαστε να νομιμοποιήσουμε έτσι, μια και έξω όλες τις παρανομίες που έχει κάνει ενδεχομένως το δημόσιο; Όλες τις προσχώσεις, όλες τις αυθαίρετες κατασκευές; Όπως καταλαβαίνετε, αυτό είναι μία σοβαρή πολιτική πράξη, η οποία δίνει και διάφορα μηνύματα. Τι θα μπορούσε να γίνει; Εάν υπάρχει επείγον θέμα ως προς την παραχώρηση, να το δούμε. Αλλά για την παραχώρηση της χρήσης. Εκεί είναι άλλο θέμα. Το θέμα της νομιμοποίησης των αυθαιρεσιών είναι άλλο θέμα. Θα πρέπει να ξεχωρίσουμε τα δύο θέματα και να τα αντιμετωπίσουμε χωριστά. 
Η δική μου άποψη είναι ότι για το θέμα των αυθαιρεσιών, πρέπει να τηρηθούν οι υφιστάμενες διαδικασίες και συμφωνώ απολύτως με την κ. Παπαδημητρίου. Δεν δέχομαι να υπάρχει ξεχωριστή αντιμετώπιση του δημοσίου. Δηλαδή το δημόσιο επιφυλάσσει για τον εαυτό του να καταστρατηγεί τα πάντα που αφορούν το περιβάλλον. Αλλά εν πάση περιπτώσει αν αυτή η άποψη δεν γίνει δεκτή από την Κυβέρνηση θα μπορούσα να αντιπροτείνω να δούμε τον κατάλογο όπως και εσείς λέτε, κύριε Πρόεδρε.
Να αναβληθεί το θέμα της νομιμοποίησης των αυθαιρεσιών. Αυτή είναι η πρότασή μου. Πρέπει να δούμε τον κατάλογο και να έλθει το καθένα ξεχωριστά. Σε καμιά περίπτωση η Κυβέρνηση δεν μπορεί να επιμείνει στην εκ των προτέρων νομιμοποίηση όλων των αυθαιρεσιών και χωρίς καμία τήρηση των νόμιμων διαδικασιών. 
ΠΡΟΕΔΡΟΣ (Απόστολος Κακλαμάνης): Εγώ έκανα αυτήν την παρέμβαση γιατί κρίνω απ? αυτά που είπε προχθές και απ? αυτά που είπε σήμερα ο κύριος Υπουργός και την απάντηση που μου έδωσε ότι δεν είναι πρόθεσή του ούτε το Σύνταγμα να αγνοήσει ούτε την πολεοδομική νομοθεσία. Είναι εξακόσια κτίσματα τα οποία προφανώς πρέπει να δει ένα προς ένα. Κατά συνέπεια δεν υπάρχει λόγος να συνεχίζεται η συζήτηση εάν ο Υπουργός δεν το θέλει. Αν θέλει να συνεχιστεί η συζήτηση, μπορεί να συνεχιστεί.
Ορίστε, κύριε Υπουργέ.
ΓΕΩΡΓΙΟΣ ΠΑΣΧΑΛΙΔΗΣ (Υπουργός Εμπορικής Ναυτιλίας): Κύριε Πρόεδρε, κυρίες και κύριοι συνάδελφοι, σέβομαι τη Βουλή. Δεν είμαι δογματικός. Όπως είπα στην ομιλία μου προχθές, έκανα έναν κύκλο επισκέψεων στα δέκα μεγάλα λιμάνια της χώρας και διαπίστωσα πως όλα έχουν ξεκινήσει τα επιχειρησιακά σχέδια ανάπτυξής τους, μέσα στα οποία εντάσσονται χερσαίες ζώνες.
ΕΛΙΣΑΒΕΤ ΠΑΠΑΔΗΜΗΤΡΙΟΥ: Κύριε Υπουργέ ?
ΓΕΩΡΓΙΟΣ ΠΑΣΧΑΛΙΔΗΣ (Υπουργός Εμπορικής Ναυτιλίας): Σας άκουσα, κυρία Παπαδημητρίου.
Είναι μια σειρά κτισμάτων για τα οποία δόθηκε χρήση και εκμετάλλευση σε οργανισμούς, αλλά δεν είναι νόμιμα. Μιλάμε για κτήρια του 1920, του 1930, του 1950 του 1960. Δεν συμβαίνει για πρώτη φορά να διαπιστώσουμε ότι το ελληνικό δημόσιο έχει μια σειρά κτησμάτων τα οποία δεν έχουν άδεια οικοδομής.
Κυρία Παπαδημητρίου είσθε μηχανικός και καλύτερα από μένα γνωρίζετε ότι τα μισά κτίσματα στην Ελλάδα, τα οποία έχουν δημόσια χρήση, δεν έχουν οικοδομική άδεια. Δεν θέλω να αναφερθώ σε πολλά παραδείγματα.
Υπάρχουν πολλά προηγούμενα, στα οποία θα ήθελα να σταθώ. Θα ξεχωρίσω όμως ένα. Νόμος 2160/93 «ρυθμίσεις για τον τουρισμό» ΦΕΚ 118/19.7.93. Είναι νόμος της Νέας Δημοκρατίας. Αναφέρει το άρθρο 6 ότι οι κτιριακές τουριστικές εγκαταστάσεις που έχουν ανεγερθεί μέχρι τη δημοσίευση του παρόντος νόμου από τον ΕΟΤ χωρίς την κατά το νόμο οικοδομική άδεια και ανήκουν στον ΕΟΤ, στη θυγατρική του εταιρεία ΞΕΝΙΑ Α.Ε. , καθίστανται νόμιμες. Νομιμοποιήσατε μια σειρά κτίσματα με το νόμο του 1993. Θα μπορούσα, λοιπόν, να πω ότι το κάνατε εσείς τότε, το κάνουμε σήμερα αν θέλετε όλοι, με την καλή πρόθεση, ώστε να βοηθήσουμε οργανισμούς, που έχουν πάρει κτήρια του ελληνικού δημοσίου και θέλουν να υλοποιήσουν τα σχέδια ανάπτυξης που έχουν βάλει μπροστά.
Παρ? όλα αυτά όπως σας είπα, σέβομαι τη Βουλή. Δέχομαι τις παρατηρήσεις του Προέδρου.
ΠΡΟΕΔΡΟΣ (Απόστολος Κακλαμάνης): Όχι παρατηρήσεις. Απλά σας λέω και εγώ τη γνώμη μου. Είπατε ότι η Νέα Δημοκρατία έκανε αυτόν το νόμο. Αύριο θα λένε ότι το ΠΑΣΟΚ έκανε αυτόν το νόμο. Τελικώς η Βουλή ψηφίζει και η Βουλή έχει την ευθύνη. Και σας τιμά που λέτε ότι σέβεστε τη Βουλή.
ΓΕΩΡΓΙΟΣ ΠΑΣΧΑΛΙΔΗΣ (Υπουργός Εμπορικής Ναυτιλίας): Επειδή είναι κάτι που πρέπει να γίνει παρ? όλα αυτά, δηλαδή πρέπει αυτά τα κτήρια να δοθούν με τη νομιμότητά τους στους Οργανισμούς, στο Λαύριο, στη Ραφήνα, στο Ηράκλειο, στο Βόλο, στην Ελευσίνα, στη Θεσσαλονίκη, στην Αλεξανδρούπολη, στην Καβάλα κ.ο.κ. και επειδή αυτά τα είδα επί τόπου, προτείνω να συσταθεί μια διακομματική επιτροπή, ώστε να δει σύντομα αυτόν τον κατάλογο και να επανέλθουμε σε επόμενο νομοσχέδιο για τα περαιτέρω. Να μην παραπέμψουμε όμως το θέμα στις καλένδες. Σήμερα να συσταθεί μια επιτροπή για να δει μαζί μου τον κατάλογο.
ΠΡΟΕΔΡΟΣ (Απόστολος Κακλαμάνης): Δεν θα βγει από εδώ μέσα αυτή η επιτροπή. Θα πείτε στα κόμματα να σας στείλουν κάποιον, ο οποίος θα έλθει να συζητήσει μαζί σας για να υπάρξει καλύτερη ενημέρωση διότι το Τμήμα δεν μπορεί να δει εξακόσια κτίσματα ένα προς ένα.
ΓΕΩΡΓΙΟΣ ΠΑΣΧΑΛΙΔΗΣ (Υπουργός Εμπορικής Ναυτιλίας): Θα αρθούν όλες οι παρεξηγήσεις, προκειμένου να μην υπάρχουν σκιές. 
ΠΡΟΕΔΡΟΣ (Απόστολος Κακλαμάνης): Το λόγο έχει ο Α΄ Αντιπρόεδρος της Βουλής κ. Γείτονας.
ΚΩΝΣΤΑΝΤΙΝΟΣ ΓΕΙΤΟΝΑΣ (Α΄ Αντιπρόεδρος της Βουλής): Κύριε Πρόεδρε, ζήτησα το λόγο για να διευκολύνω τη συζήτηση. 
ΠΡΟΕΔΡΟΣ (Απόστολος Κακλαμάνης): Να κλείσουμε, όμως, τη συζήτηση, κύριε Γείτονα. 
ΚΩΝΣΤΑΝΤΙΝΟΣ ΓΕΙΤΟΝΑΣ (Α΄ Αντιπρόεδρος της Βουλής): Βεβαίως, κύριε Πρόεδρε, αλλά αυτήν τη στιγμή υπάρχει ένα θέμα και αν αφήσουμε την πρόταση έτσι όπως τη διαμόρφωσε ο κύριος Υπουργός, νομίζω ότι έτσι θα πάμε στις καλένδες για τη ρύθμιση.
Το συμπέρασμα είναι ότι χρειαζόμαστε κάποιο χρόνο ?και εσείς χρειάζεστε κάποιο χρόνο, κύριε Υπουργέ- για να ξέρουμε τι θα ψηφίσουμε. Πράγματι πρέπει να τακτοποιήσουμε αυτήν την εκκρεμότητα, η οποία, αν θέλετε, θα έπρεπε να είχε τακτοποιηθεί όταν έγιναν οι συμβάσεις παραχώρησης. Ποτέ δεν είναι αργά! Δεν μπορούμε να πάμε όμως σε συλλήβδην νομιμοποιήσεις.
?ρα, κύριε Υπουργέ, αυτό που θα πρέπει να κάνει η επιτροπή που αναφερθήκατε είναι να προχωρήσουμε όχι σε «τυφλή» νομιμοποίηση με την έννοια του παλιού νόμου που διαβάσατε, αλλά σε «ένταξη» αυτών των αυθαίρετων κατασκευών με διαδικασίες που είναι στο πλαίσιο της πολεοδομικής νομοθεσίας. ?ρα πρόκειται για θέμα μιας διαδικασίας «ρυθμίσεις» των αυθαιρέτων που θα επιλέξουμε, την οποία πρόταση θα πρέπει να φέρετε με νέα τροπολογία. Δεδομένου μάλιστα ότι σήμερα μιλάτε με την τροποποίηση για μια «διαπιστωτική πράξη» της Γενικής Γραμματείας Λιμένων. Τι θα διαπιστώσει η «διαπιστωτική πράξη»; Ποιος θα πει π.χ. εάν ένα κτήριο όπου νομιμοποιούμε είναι ασφαλές, ανταποκρίνονται στους κτιριοδομικούς κανονισμούς κ.λ.π.;
?ρα εκείνο που θα πρέπει να επεξεργαστείτε, ώστε να μπορούμε να ψηφίσουμε γρήγορα τη νέα τροπολογία, είναι η διαδικασία. Δεδομένου μάλιστα ότι όπως μας λέτε γίνονται επιχειρησιακά σχέδια ?άλλωστε αυτό είναι το κίνητρο για το οποίο φέρνετε την τροπολογία- από τους οργανισμούς λιμένων, σημαίνει ότι οι οργανισμοί έχουν έτοιμο ένα βασικό πολεοδομικό σχεδιασμό για κάθε ζώνη. Που σημαίνει τα πράγματα είναι ευκολότερα.
Στη νέα τροπολογία, λοιπόν, θα μιλήσουμε για ένταξη υπό την προϋπόθεση ότι πρώτον αυτά τα κτίσματα δεν είναι σε απαγορευτικές από το Σύνταγμα περιοχές (π.χ. αρχαιολογικές κ.λπ.) και δεύτερον ανταποκρίνονται στους κανόνες των κτιριοδομικών κανονισμών. Εάν δεν είναι ασφαλές ένα κτίσμα, δε θα πρέπει να υπάρχει μία στατική μελέτη ενίσχυσης;. Είναι εκ των ουκ άνευ. Υπό αυτή την έννοια και με αυτούς τους όρους μπορούμε να προχωρήσουμε χωρίς να περιπέσουμε σε νέες αυθαιρεσίες.
ΠΡΟΕΔΡΟΣ (Απόστολος Κακλαμάνης): Εντάξει, κύριε Γείτονα. 
Το λόγο έχει ο κ. Γκατζής και κλείνουμε αυτήν τη συζήτηση.
ΧΡΗΣΤΟΣ ΠΑΠΟΥΤΣΗΣ: Κύριε Πρόεδρε, με αυτά που λέει ο κ. Γείτονας ανοίγει η κουβέντα! 
ΠΡΟΕΔΡΟΣ (Απόστολος Κακλαμάνης): Θα την κλείσουμε την κουβέντα, κύριε Παπουτσή.
ΝΙΚΟΛΑΟΣ ΓΚΑΤΖΗΣ: Ευχαριστώ, κύριε Πρόεδρε. 
Κατ? αρχάς, νομίζω ότι αυτή η υπόθεση νομιμοποίησης αυθαιρέτων δεν αφορά μόνο τη νομιμοποίηση αυθαιρέτων, η οποία κατά την άποψή μου θα έπρεπε να είναι υπόθεση του ΥΠΕΧΩΔΕ. 
Πέρα, όμως, από αυτό και με τον τρόπο που υλοποιείται αυτή η τροπολογία, η εφαρμογή των νόμων 2932/2001 και 2892/2001 αναφέρεται και σε διατάξεις, οι οποίες δεν μεταβιβάζονται και δεν μεταφέρονται. Αιγιαλός και παραλία, κύριε Υπουργέ -και δεδομένου ότι προηγουμένως είπατε ότι σέβεστε το Σύνταγμα και ότι δεν εμπίπτουν στο άρθρο 24- δεν μπορούν να μεταβιβαστούν σε ανώνυμη εταιρεία. Και δεν είναι μόνο τα κτίσματα.
ΓΕΩΡΓΙΟΣ ΠΑΣΧΑΛΙΔΗΣ (Υπουργός Εμπορικής Ναυτιλίας): Είναι κτίσματα! 
ΝΙΚΟΛΑΟΣ ΓΚΑΤΖΗΣ: Μάλιστα, θα ήθελα να πω ότι στο Βόλο έχουμε τρομερές παρεξηγήσεις, δεδομένου ότι η λιμενική επιτροπή από τότε που έγινε ανώνυμη εταιρεία έχει γίνει κράτος εν κράτει και δεν μπορεί να συνεννοηθεί με την πόλη. 
ΠΡΟΕΔΡΟΣ (Απόστολος Κακλαμάνης): Αυτό το θέμα δεν μπορεί να συζητηθεί αυτή τη στιγμή, γιατί τίθενται τεχνικά ζητήματα.
?ρα, κύριε Υπουργέ, θα καλέσετε τα κόμματα για να τα ενημερώσετε.
ΓΕΩΡΓΙΟΣ ΠΑΣΧΑΛΙΔΗΣ (Υπουργός Εμπορικής Ναυτιλίας): Κύριε Πρόεδρε, η τροπολογία κρατείται και ζητώ από όλα τα κόμματα να ανακοινώσουν έναν εκπρόσωπό τους, ώστε με μία διακομματική επιτροπή μαζί με τους δικούς μου συνεργάτες και εμένα προσωπικά, να δούμε ένα προς ένα όλα τα κτίσματα.
ΠΡΟΕΔΡΟΣ (Απόστολος Κακλαμάνης): Επομένως, κύριοι συνάδελφοι, η τροπολογία κρατείται από τον Υπουργό. 
Προχωρούμε στις τροπολογίες των Βουλευτών και συγκεκριμένα στην τροπολογία με γενικό αριθμό 1652 που έχει κατατεθεί από τον κ. Σφυρίου.
Κύριε Σφυρίου έχετε το λόγο. 
ΚΟΣΜΑΣ ΣΦΥΡΙΟΥ: Κύριε Πρόεδρε, αν έχετε την καλοσύνη, θα πρότεινα, δεδομένου ότι για την τροπολογία 1652 υπάρχει κάποιο τεχνικό ζήτημα και αυτήν τη στιγμή γίνεται δακτυλογράφηση, να συζητούσαμε πρώτα την τροπολογία με γενικό αριθμό 1653 και ειδικό 47.
ΠΡΟΕΔΡΟΣ (Απόστολος Κακλαμάνης): Εντάξει, λοιπόν, ξεκινάμε από την τροπολογία με γενικό αριθμό 1653 και ειδικό 47.
Κύριε Σφυρίου, έχετε το λόγο. 
ΚΟΣΜΑΣ ΣΦΥΡΙΟΥ: Ευχαριστώ, κύριε Πρόεδρε.
Κύριε Υπουργέ, με την τροπολογία με γενικό αριθμό 1653 και ειδικό 47 εισηγούμαι μία πρόταση -την οποία παρακαλώ να κάνετε δεκτή- η οποία αποβλέπει στο να μπορεί το Λιμενικό Σώμα να αξιοποιεί ανθρώπους, οι οποίοι μπορούν ακόμη να προσφέρουν τις υπηρεσίες τους.
Πολλές φορές σας άκουσα να το λέτε και εσείς και στην κοινοβουλευτική επιτροπή και στην Ολομέλεια της Βουλής ότι με τα χιλιάδες μίλια ακτών που έχουμε, με τις τεράστιες υποχρεώσεις ως ναυτική και ως νησιωτική χώρα δεν επαρκούν οι δυνάμεις του Λιμενικού Σώματος παρά τις αυξήσεις σε στελεχιακό δυναμικό, τις εγκρίσεις που έχει δώσει η Κυβέρνηση κατά καιρούς κλπ. για να ανταποκριθούμε στις απαιτήσεις ενός τέτοιου χώρου.
Τι προτείνουμε μ? αυτήν τη διάταξη: Αυτό που ισχύει στο Δημοσιοϋπαλληλικό Κώδικα για τους δημοσίους υπαλλήλους να ισχύσει και προκειμένου περί αξιωματικών του Λιμενικού Σώματος. Δηλαδή, αν κάποιοι αποστρατεύονται, να τους δίνεται η δυνατότητα εάν θέλουν οι ίδιοι, προαιρετικά θα εφαρμοστεί η διάταξη, να μπορούν με αίτησή τους να ζητήσουν να παραμείνουν στην ενεργό δράση μέχρι τη συμπλήρωση τριανταπενταετίας, κάτι που παρέχεται με την ισχύουσα νομοθεσία για τους δημοσίους υπαλλήλους.
(Στο σημείο αυτό την Προεδρική Έδρα καταλαμβάνει ο Γ΄ Αντιπρόεδρος της Βουλής κ. ΚΩΝΣΤΑΝΤΙΝΟΣ ΒΡΕΤΤΟΣ) 
Βεβαίως, με την πρότασή μου λαμβάνω μία πρόνοια να μην μπορούν φθάνοντας στην τριαντακοπενταετία να ξεπεράσουν το όριο ηλικίας εφεδρείας, που κάθε φορά καθορίζεται από τις διατάξεις. Δεν θέλουμε δηλαδή να φθάσουμε σε υπερβολές, γι? αυτό ακριβώς προτείνω εάν με την προσέγγιση της τριακονταπενταετίας πάει να υπερβεί το όριο εφεδρείας, βεβαίως να μην το υπερβαίνουν. Με τον τρόπο αυτό μπορούν αξιόμαχα στελέχη να κρατηθούν στην υπηρεσία, να προσφέρουν και αντί να σπεύδετε κάθε φορά και να λέτε να προσληφθούν και άλλοι ή να αυξήσουμε τον αριθμό, να αξιοποιήσουμε πεπειραμένους ανθρώπους, οι οποίοι πολλές φορές δεν είναι μεγάλοι σε ηλικία και μπορούν με την εμπειρία τους να είναι πολύ χρήσιμοι ως αξιωματικοί του Λιμενικού Σώματος. 
Νομίζω ότι είναι λογική η πρόταση την οποία κάνω, κύριε Υπουργέ. Θα παρακαλούσα να την κάνετε αποδεκτή. 
Επιφυλάσσομαι για τη δευτερολογία μου, ανάλογα με το πώς θα αντιμετωπίσετε την πρόταση. 
ΠΡΟΕΔΡΕΥΩΝ (Κωνσταντίνος Βρεττός): Ο κ. Γκατζής έχει το λόγο.
ΝΙΚΟΛΑΟΣ ΓΚΑΤΖΗΣ: Κύριε Πρόεδρε, εμείς συνυπογράφουμε αυτήν την τροπολογία. Θα ήθελα όμως εδώ να προσθέσω ότι παράλληλα με αυτό το πρόβλημα υπάρχει ένα μεγάλο πρόβλημα υγειονομικής περίθαλψης στο Λιμενικό Σώμα. Όλοι μέχρι σήμερα οι Υπουργοί έχουν υποσχεθεί ότι θα λύσουν αυτό το μεγάλο πρόβλημα. Έχουμε ετοιμάσει μάλιστα τροπολογίες, οι οποίες δεν έχουν κατατεθεί. Έφθασε μία από αυτές στα χέρια μας, την οποία θα καταθέσω και την αίτηση που έχει βγει του Λιμενικού Σώματος στο Υπουργείο. Θα υπερασπιστώ το δίκαιο αίτημά τους.
Τι γίνεται: Οι λιμενικοί υπάλληλοι για οποιαδήποτε ασθένειά τους είναι υποχρεωμένοι να πηγαίνουν στα στρατιωτικά νοσοκομεία και εκεί που δεν υπάρχουν πηγαίνουν στα κρατικά. Αν δεν υπάρχουν και κρατικά, πηγαίνουν σε ιδιωτικές κλινικές κ.λπ. Το αίτημά τους, λοιπόν, είναι να μπορούν να επιλέγουν να μη γίνονται απλώς ορισμένες συμβάσεις, οι οποίες έχουν γίνει, αλλά να επιλέγουν το νοσοκομείο το οποίο θα πηγαίνουν και να έχουν το δικαίωμα όλη η οικογένειά τους να μεταφέρεται στα στρατιωτικά νοσοκομεία για την περίθαλψή τους ή στα κρατικά νοσοκομεία. Νομίζω ότι είναι εύλογο να κάνουμε δεκτό το αίτημα αυτό, όμως οι δαπάνες τις οποίες καταβάλλουν σε ιδιωτικές κλινικές για περίθαλψη, να καταβάλλονται κατά 100% και όχι ένα μικρό ποσοστό αυτών.
Επίσης στα βιβλιάρια νοσηλείας να ισχύσει ό,τι ισχύει και στους υπόλοιπους ασφαλισμένους στο δημόσιο, όπως επίσης και για την προμήθεια φαρμάκων.
Είναι ορισμένα αιτήματα, για τα οποία δεν πρέπει να κάνουμε εξαίρεση για ένα σώμα, επειδή βρίσκεται κάτω από το στρατιωτικό καθεστώς. Είναι και αυτοί εργαζόμενοι του δημοσίου, έχουν δικαιώματα και νομίζω πως πρέπει να τα κάνετε δεκτά.
Θα σας καταθέσω το κείμενο που έχει φτάσει στα χέρια μου και σε σας. 
(Στο σημείο αυτό ο Βουλευτής κ. Νικόλαος Γκατζής καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
ΠΡΟΕΔΡΕΥΩΝ (Κωνσταντίνος Βρεττός): Ο κ. Σγουρίδης έχει το λόγο.
ΠΑΝΑΓΙΩΤΗΣ ΣΓΟΥΡΙΔΗΣ (Β΄ Αντιπρόεδρος της Βουλής): Κύριε Πρόεδρε, ζήτησα το λόγο επί της τροπολογίας και ευχαριστώ τον κ. Φλωρίνη που μου παραχωρεί τη σειρά του, γιατί πρέπει να ανέβω επάνω, που συνεδριάζει η Διάσκεψη των Προέδρων και επειδή χρειάζεται μια ειδική πλειοψηφία, είναι απαραίτητο να παρευρεθώ.
Κύριε Υπουργέ, κατ΄ αρχήν συμφωνώ με την τροπολογία του κ. Σφυρίου, για τη δυνατότητα επαναφοράς ορισμένων ανδρών και αξιωματικών του Λιμενικού Σώματος για ειδικούς λόγους.
Πρέπει να ξέρετε, κύριε Υπουργέ, ότι την τελευταία που επαναφέρθησαν στην ενεργό δράση στο Λιμενικό Σώμα άνδρες ήταν με νόμο. Ο κ. Γκατζής έκανε την κατάθεση και ο κύριος Υπουργός είμαι σίγουρος ότι θα μελετήσει το θέμα. Αυτό έγινε, επαναλαμβάνω, με νόμο επί υπουργίας του κ. Κατσιφάρα. Έκτοτε δεν έχει γίνει κάτι τέτοιο.
Θεωρώ ότι η πρόταση που κάνει ο κ. Σφυρίου διά της τροπολογίας είναι ορθή, σύμφωνα με τις ανάγκες του Λιμενικού Σώματος, από τη στιγμή βέβαια που πρόκειται περί εξειδικευμένου προσωπικού και δεν έχουν συμπληρώσει τα χρόνια υπηρεσίας. Σίγουρα το Λιμενικό Σώμα θα πρέπει να εκσυγχρονιστεί και να ανανεωθεί.
Όμως μια και θα ανέβω πάνω στη συνεδρίαση της Διάσκεψης των Προέδρων, θέλω να πω ότι υποστηρίζω και την τροπολογία του κ. Σφυρίου για την περιφερειακή λογική που πρέπει να υπάρχει στις ναυτιλιακές εταιρείες πλοίων αναψυχής. Αυτές που θα έχουν έδρα στον Έβρο ή στο βόρειο Αιγαίο ή στα Δωδεκάνησα ή την Κρήτη, να τους δοθούν αναπτυξιακά κίνητρα είτε φορολογικά είτε επιδοτήσεις περισσότερα από αυτά που θα έχουν οι άλλες με έδρα την Αθήνα, τη Θεσσαλονίκη, τον Πειραιά και κάποιες άλλες πόλεις.
Ξέρω ότι σας διακατέχει, κύριε Υπουργέ, η περιφερειακή λογική, γιατί σαν Υπουργός Μακεδονίας-Θράκης το δείξατε περίτρανα, θα πρέπει να ισχύσει και στην ίδρυση αυτών των εταιρειών, όταν έχουν έδρα την περιφέρεια και μάλιστα τα σύνορα.
Έρχομαι στην προ-προηγούμενη τροπολογία, την οποία κρατήσατε και θέλω να σας επισημάνω το εξής: Είναι φαινόμενο κοινό, όταν αποφασίζουμε να προχωρήσουμε σε νομιμοποιήσεις ή σε καθαιρέσεις κάποιων ακινήτων ή κάποιων έργων κατασκευής, να επικρατούν δύο απόψεις. Η μία είναι ότι το κήίριο είναι παραδοσιακό και δεν πρέπει να γκρεμιστεί. Εκεί δεν εξετάζουμε τη στατική, λέμε ότι είναι παραδοσιακό και πρέπει να παραμείνει. Στο παράδειγμα που θα αναφερθώ φαίνεται καθαρά αυτή η λογική. Θυμάμαι πριν από δεκαπέντε χρόνια ότι ήθελαν να γκρεμίσουν το εργοστάσιο του «FIX», που βρίσκεται στη λεωφόρο Συγγρού. Έλεγαν ότι αυτό το πελώριο τσιμεντένιο κτήριο δημιουργεί πρόβλημα και πρέπει να γίνει πλατεία. Μόλις αποφασίστηκε να κατεδαφιστεί, επικράτησε η αντίθετη άποψη, που έλεγε ότι πρέπει να το κρατήσουμε, γιατί είναι το νεότερο κτήριο της βιομηχανικής μας ιστορίας. Έτσι με αυτήν τη λογική διατηρήθηκε το μισό, όταν έγινε ο σταθμός του μετρό εκεί.
(Στο σημείο από την Προεδρική Έδρα καταλαμβάνει η Δ΄ Αντιπρόεδρος της Βουλής κ. ΑΝΝΑ ΜΠΕΝΑΚΗ ΨΑΡΟΥΔΑ)
Δηλαδή τέτοιες λογικές θα αναπτυχθούν. Πολλά κτήρια τα οποία βρίσκονται μέσα στη ζώνη την οποία παραχωρείτε επειδή έχουν γίνει από το 1920 από το 1930 έχουν μια αξία και θα πρέπει να διατηρηθούν διότι θεωρούνται νεότερα μνημεία. Αν πάμε στη λογική ότι αυτά πρέπει να έχουν τη στατική επάρκεια ή το άλφα ή το βήτα ποτέ δεν θα φθάσετε σε άκρη.
Πιστεύω ότι εκείνο το οποίο πρέπει να γίνει είναι όχι μέσα από τη Βουλή, αλλά εσείς, κύριε Υπουργέ, να καλέσετε τα κόμματα δι? αντιπροσώπων, με φωτογραφίες να ελέγξετε αυτά τα οποία θέλετε να μεταβιβάσετε και να νομιμοποιήσετε και επ? αυτών των κτηρίων, να βγάλετε αποφάσεις και έτσι να σχηματισθεί ο κατάλογος και έτσι να ψηφιστεί η τροπολογία στη Βουλή.
Σας ευχαριστώ.
ΠΡΟΕΔΡΕΥΟΥΣΑ (?ννα Μπενάκη-Ψαρούδα): Ο κ. Φλωρίνης έχει το λόγο.
ΑΘΗΝΑΙΟΣ ΦΛΩΡΙΝΗΣ: Ευχαριστώ, κυρία Πρόεδρε.
Κυρία Πρόεδρε, κυρίες και κύριοι συνάδελφοι, όσον αφορά την τροπολογία του κ. Σφυρίου οφείλω να ομολογήσω ότι είναι πάρα πολύ καλά ως ιδέα, είναι λογική. Όμως, κύριε συνάδελφε, είναι ένα πολύ σοβαρό θέμα και μιλάω και ως πρώην ένστολος αυτήν τη στιγμή, το οποίο αν το αντιμετωπίσουμε έτσι πρόχειρα με μια τροπολογία νομίζω ότι θα έχει και αρνητικές επιπτώσεις στη λειτουργία του Λιμενικού Σώματος. 
Κατά τη γνώμη μου θεωρώντας πάλι, επαναλαμβάνω, ότι είναι μια πολύ λογική πρόταση, το σωστότερο θα είναι να έρθει ένα νομοσχέδιο στο οποίο όμως βαρύνουσα γνώμη θα έχει η ηγεσία του Λιμενικού Σώματος, η οποία θα έχει και την ευθύνη της σύνταξης του νομοσχεδίου αυτού βεβαίως με δικούς σας συμβούλους. Αυτή είναι η γνώμη μου όσον αφορά την τροπολογία.
Επανερχόμενος στο νομοσχέδιο για τις ΝΕΠΑ, κύριε Υπουργέ, θα επαναλάβω για μια ακόμη φορά και θα σας παρακαλέσω να δείξετε ευαισθησία όσον αφορά τις υποδομές, λιμάνια και μαρίνες στη Χαλκιδική, η οποία έχει πάρα πολλές ακτές και έχει όλες τις προϋποθέσεις να αναπτύξει τον περιηγητικό θαλάσσιο τουρισμό.
Σας ευχαριστώ πάρα πολύ.
ΠΡΟΕΔΡΕΥΟΥΣΑ (?ννα Μπενάκη-Ψαρούδα): Ο κ. Παπουτσής έχει το λόγο.
ΧΡΗΣΤΟΣ ΠΑΠΟΥΤΣΗΣ: Ευχαριστώ, κυρία Πρόεδρε.
Παίρνω το λόγο για να εκφράσω τον προβληματισμό μου, όσον αφορά την τροπολογία την οποία πρότεινε προηγουμένως ο κ. Σφυρίου, σχετικά με τους αξιωματικούς του Λιμενικού Σώματος.
Θέλω να κάνω δυο παρατηρήσεις: πρώτα απ? όλα έχω την αίσθηση ότι γενικά υπάρχει αυτή η δυνατότητα. Απ? ό,τι θυμάμαι στη δική μου θητεία στο Υπουργείο Εμπορικής Ναυτιλίας εξαιρετικοί αξιωματικοί, οι οποίοι είχαν συμπληρώσει το χρόνο ηλικίας τους παρέμειναν μέχρι το τέλος της συμπλήρωσης της τριακονταπενταετίας. Όμως η διατύπωση την οποία αυτήν τη στιγμή έχω μπροστά μου της τροπολογίας του κ. Σφυρίου, έχω την αίσθηση ότι δημιουργεί υποχρέωση στην υπηρεσία σε όποιον κάνει αίτηση για να παραμείνει, να τον αποδεχθεί. Αυτό δεν είναι καθόλου σωστό.
Δεύτερον, θα ήθελα, κύριε Υπουργέ, να ενημερώσετε το Τμήμα ποιο είναι το πεδίο εφαρμογής ενός τέτοιου μέτρου. Δηλαδή πόσοι αξιωματικοί θα μπορούσαν να κάνουν χρήση αυτού του μέτρου; Γιατί έχω την αίσθηση και πάλι από τη δική μου εμπειρία ότι αφορά ελάχιστο έως πολύ μικρό αριθμό αξιωματικών.
Τρίτον, κυρία Πρόεδρε, επειδή πρόκειται περί ενός σοβαρού θέματος στο οποίο και ο κ. Φλωρίνης αναφέρθηκε προηγουμένως και επειδή η νομοθεσία που διέπει το Λιμενικό Σώμα σε μεγάλο βαθμό είναι προσαρμοσμένη με τη νομοθεσία που διέπει και τα άλλα σώματα, το Στρατό, την Αεροπορία και ιδιαίτερα το Λιμενικό Σώμα έχει πλήρη αντιστοιχία με το Πολεμικό Ναυτικό, θα ήθελα να παρακαλέσω τον κύριο Υπουργό να μας πει και να λάβει οπωσδήποτε υπόψη του το γεγονός ότι δεν θα πρέπει να θίξουμε με μια τέτοια είδους τροπολογία ή να δημιουργήσουμε αλληλοεπιδράσεις είτε στο Πολεμικό Ναυτικό είτε στην ιεραρχία και στη λειτουργία του Στρατού και της Αεροπορίας.
Ευχαριστώ, κυρία Πρόεδρε.
ΠΡΟΕΔΡΕΥΟΥΣΑ (?ννα Μπενάκη-Ψαρούδα): Ο κ. Κρητικός έχει το λόγο.
ΠΑΝΑΓΙΩΤΗΣ Ν. ΚΡΗΤΙΚΟΣ: Δυο λέξεις θέλω να πω για τη συγκεκριμένη τροπολογία για την οποία γίνεται η συζήτηση. Θέλω να πω και εγώ την άποψή μου πάνω σ? αυτή διευκρινίζοντας και επισημαίνοντας ότι στηρίζω την τροπολογία με γενικό αριθμό 1653 και ειδικό αριθμό 47 του κ. Σφυρίου, διότι τη βρίσκω και δίκαιη και σωστή και λογική όπως τόνισε ο κ. Φλωρίνης. Αλλά δεν αντιλαμβάνομαι πώς μια λογική τροπολογία δεν μπορεί να γίνει αποδεκτή αν συντρέχει λόγος. Και βεβαίως, αν υπάρχουν δυνατότητες τροποποίησής της στη βάση που παρατήρησε ο κ. Παπουτσής, γιατί να μη γίνουν και αυτές οι προσαρμογές στις συνθήκες του κανονισμού και της λειτουργίας του Λιμενικού Σώματος, ούτως ώστε να υπάρχει η δυνατότητα εξέταση παρόμοιων αιτήσεων με πνεύμα ευρύ, με πνεύμα κατανόησης, σε περιπτώσεις επαναλαμβάνω που έχει ανάγκη στο Λιμενικό Σώμα.
Υπ? αυτήν την έννοια στις γενικές της γραμμές στηρίζω αυτήν την τροπολογία, την οποία θα παρακαλούσα να επανεξετάσει σε ό,τι αφορά την αναδιατύπωσή της ο κύριος Υπουργός.
ΠΡΟΕΔΡΕΥΟΥΣΑ (?ννα Μπενάκη-Ψαρούδα): Ο κύριος Υπουργός έχει το λόγο.
ΓΕΩΡΓΙΟΣ ΠΑΣΧΑΛΙΔΗΣ (Υπουργός Εμπορικής Ναυτιλίας): Κυρία Πρόεδρε, πρόσεξα τις παρατηρήσεις των συναδέλφων και ιδιαίτερα τα όσα υποστήριξε ο εισηγητής της τροπολογίας κ. Σφυρίου. Θα ήθελα να πω προς το Τμήμα ότι τα θέματα που αφορούν στο προσωπικό του Λιμενικού Σώματος, έχουν ενταχθεί πριν από εννέα μήνες σ? ένα συνολικό κώδικα που κυρώθηκε από τη Βουλή με το νόμο 3079/10.12.2002. Έτσι, λοιπόν, θέματα που αφορούν βελτίωση των διατάξεων αυτού του κώδικα, εκτιμώ ότι θα πρέπει να αντιμετωπιστούν συνολικά. Έχω παραπέμψει την τροπολογία του κ. Σφυρίου στις Υπηρεσίες του Υπουργείου, ώστε να ενταχθεί μέσα στο συνολικό προβληματισμό, στη συνολική αξιολόγηση και εκτιμώ πως εκεί θα πρέπει να γίνει μια πιο προσεκτική ανάλυση όλων όσων υποστηρίχθηκαν σ? αυτήν τη συζήτηση. Το θέμα είναι υπαρκτό, ωστόσο εισάγεται στη Βουλή με χαρακτηριστικά αποσπασματικά και θα μου επιτρέψετε να εντάξω αυτόν τον προβληματισμό σε μια συνολική αξιολόγηση του κώδικα προσωπικού του Λιμενικού Σώματος, μέσα στον οποίο θα εξετάσουμε και περιπτώσεις σαν τη σημερινή.
ΝΙΚΟΛΑΟΣ ΓΚΑΤΖΗΣ: Για τα θέματα της υγείας, κύριε Υπουργέ;
ΓΕΩΡΓΙΟΣ ΠΑΣΧΑΛΙΔΗΣ (Υπουργός Εμπορικής Ναυτιλίας): Θα ήθελα να δώσω μια απάντηση επίσης στον κ. Γκατζή λέγοντας πως, σε ό,τι αφορά στο ζήτημα της περίθαλψης, βρίσκεται σε εξέλιξη μια συζήτηση με θετική αντιμετώπιση ανάμεσα σε μένα, τον κ. Χριστοδουλάκη και τον κ. Στεφανή και πιστεύω πως στο επόμενο νομοσχέδιο, θα είμαστε σε θέση να απαντήσουμε στο ζήτημα που θίξατε, εάν μπορούν να πηγαίνουν και σε άλλα νοσοκομεία οι άνδρες, τα στελέχη, οι γυναίκες του Λιμενικού Σώματος. Τονίζω τις λέξεις «θετική αντιμετώπιση».
ΠΡΟΕΔΡΕΥΟΥΣΑ (?ννα Μπενάκη-Ψαρούδα): Ο κ. Σφυρίου έχει το λόγο για να δευτερολογήσει.
ΚΟΣΜΑΣ ΣΦΥΡΙΟΥ: Ευχαριστώ, κυρία Πρόεδρε.
Θα ήθελα να σημειώσω απ? αυτά που είπε ο κύριος Υπουργός τη φράση «το θέμα είναι υπαρκτό». Βεβαίως να αντιδιαστείλω αυτό που είπε ο κύριος Υπουργός ότι το θέμα είναι υπαρκτό, με μια αποστροφή του λόγου του συναδέλφου κ. Παπουτσή που λέει ότι μπορεί να είναι φωτογραφική διάταξη. Αν είναι υπαρκτό το θέμα σημαίνει ότι δεν μπορεί να είναι φωτογραφική. Θα αφορά φαντάζομαι αξιωματικούς, οι οποίοι δεν λέμε ότι εκρίθησαν και αποστρατεύτηκαν με την κρίση που έκανε το αρμόδιο κατά νόμο όργανο, αλλά για εκείνους που έχουν καταληφθεί από το όριο ηλικίας του βαθμού τους, που δεν βρίσκονται στον καταληκτικό τους βαθμό και τους δίνεται. Όπως ο δημοσιοϋπαλληλικός κώδικας προβλέπει τη δυνατότητα για τους δημοσίους υπαλλήλους να υπηρετήσουν κάποιο διάστημα ακόμη μέχρι τη συμπλήρωση της τρικαονταπενταετίας, με την πρόταση την οποία κάνουμε προς τον κώδικα και ειδικότερα το άρθρο 47 του κώδικα που κυρώθηκε με το νόμο 3079/2002 τους δίνεται παρόμοια δυνατότητα. Δηλαδή να μπορούν και αυτοί να παρατείνουν μέχρι την τριακονταπενταετία χωρίς σε καμία περίπτωση να μπορούν να υπερβούν το όριο ηλικίας εφεδρείας όπως καθορίζεται κάθε φορά από τις διατάξεις.
Έχω μια ιδιαίτερη ευαισθησία όταν το προτείνω, κύριε Υπουργέ. Γιατί;
Είμαι σ? έναν από τους νομούς του Αρχιπελάγους, το Νομό Δωδεκανήσου, με δεκαοκτώ κατοικούμενα νησιά και δεκάδες βραχονησίδες. Όλοι στο Υπουργείο Ναυτιλίας γνωρίζετε πολύ καλά τι σημαίνει το Αρχιπέλαγος του Αιγαίου. Είναι γεγονός ότι σε πάρα πολλά από τα νησιά δεν επαρκεί ο αριθμός των στελεχών του Λιμενικού Σώματος, προκειμένου να καλυφθούν οι ανάγκες. ?ρα αυτό που αναφέρεται για όλη τη χώρα, κατά μείζονα λόγο στο Αρχιπέλαγος, είναι πιο έντονο.
Αν, λοιπόν, καθυστερούν οι εγκρίσεις για προσλήψεις και διεύρυνση του στελεχιακού δυναμικού, να δώσουμε δυνατότητα να καλύπτονται ανάγκες και κενά που εκ των πραγμάτων υπάρχουν από την πλευρά του Λιμενικού Σώματος.
Πάντως, είμαι βέβαιος ότι, εφόσον ο Υπουργός δήλωσε πως το θέμα είναι υπαρκτό, το Υπουργείο Εμπορικής Ναυτιλίας θα το σκεφτεί κατά την κατάρτιση άλλου νομοσχεδίου και θα το εισαγάγει με δική του πρόταση στην Εθνική Αντιπροσωπεία, για να το ψηφίσουμε. Είδα ότι αρκετοί συνάδελφοι και από άλλες πτέρυγες της Βουλής έκριναν πως έχει βάση, πως είναι λογικό και εξέφρασαν την υποστήριξή τους προς αυτό.
ΠΡΟΕΔΡΕΥΟΥΣΑ (?ννα Μπενάκη-Ψαρούδα): Επομένως η τροπολογία με γενικό αριθμό 1653 και ειδικό αριθμό 47 δεν γίνεται δεκτή. Ούτε τίθεται σε ψηφοφορία .
Προχωρούμε στην τροπολογία με γενικό αριθμό 1652 και ειδικό αριθμό 46, την οποία και πάλι προτείνει ο κ. Σφυρίου.
Κύριε Σφυρίου, έχετε και πάλι το λόγο.
ΚΟΣΜΑΣ ΣΦΥΡΙΟΥ: Ευχαριστώ, κυρία Πρόεδρε.
Κύριε Υπουργέ, για την τροπολογία αυτή έγινε μεγάλη συζήτηση χθες και ειδικότερα όταν συζητούσαμε τα άρθρα 37 έως 42, αυτά δηλαδή, τα οποία προβλέπουν τα αναπτυξιακά κίνητρα για τον κλάδο του θαλάσσιου τουρισμού και ειδικότερα για τον κλάδο των σκαφών αναψυχής.
Χθες επέμεινα ότι δεν μπορεί αυτή η πολιτική κινήτρων να μην έχει περιφερειακή διάσταση. Από τα Πρακτικά της χθεσινής συζήτησης διαβάζω πως και εσείς, τελειώνοντας, είπατε τα εξής: «Σε κάθε περίπτωση θα σταθώ με περισσότερη προσοχή αύριο στη συζήτηση της σχετικής τροπολογίας. Με νοιάζει η περιφερειακή διάσταση και θέλω, με τη δική σας βοήθεια και τη βοήθεια των συναδέλφων Βουλευτών, να την προσέξω σ? αυτό το νομοσχέδιο». 
Με αφορμή αυτό, κύριε Υπουργέ, έκανα μια αναδιατύπωση της σχετικής τροπολογίας, την οποία έχω θέσει υπόψη σας και την έχετε αυτή τη στιγμή στα χέρια σας. Κρατώ δηλαδή τα στοιχεία της χθεσινής τροπολογίας, αλλά με το ερέθισμα του διαλόγου που είχαμε χθες, προτείνω τρεις συγκεκριμένες παραγράφους που δίνουν περιφερειακή διάσταση, με κίνητρα που θα ισχύουν στα νησιά του ανατολικού Αιγαίου, δηλαδή αυτά στα οποία οι πολίτες ανοίγουν το παράθυρό τους και αντικρίζουν τις μικρασιατικές ακτές. Γιατί δεν μπορώ να εννοήσω πως τα κίνητρα, τα οποία δίνει αυτός ο νόμος θα τα έχει μια εταιρεία που είναι εγκατεστημένη στη Γλυφάδα, στο Φλοίσβο ή στη Ζέα και μια εταιρεία που θα είναι εγκατεστημένη στο Καστελόριζο, στη Σαμοθράκη, στον Αϊ-Στρατή, στα Ψαρά, στην Ικαρία ή σε άλλα νησιά του Αιγαίου. 
Κύριε Υπουργέ, προτείνω, λοιπόν, αυτές τις διατάξεις, παρακαλώ τους συναδέλφους όλων των πτερύγων να τις διαβάσουν και να τις κάνουν αποδεκτές, και παράλληλα εσάς να σπεύσετε να αποδεχθείτε αυτήν την τροπολογία, για να δώσουμε -τουλάχιστον σε ό,τι αφορά τα νησιά του ανατολικού Αιγαίου- μια περιφερειακή διάσταση στα κίνητρα που εισάγει το νομοσχέδιο.
Δεν νομίζω ότι θα μπορεί να επιχειρηματολογήσει κανείς πώς τα κίνητρα θα πρέπει για όλες τις περιφέρειες της χώρας να είναι τα ίδια. Ποτέ κανένας αναπτυξιακός νόμος απ? όλους όσους εισήχθησαν απ? όλες τις κυβερνήσεις και έγιναν νόμοι του κράτους δεν είχε ισοπεδωτικά κίνητρα, δηλαδή κίνητρα που ισχύουν για όλες τις περιφέρειες. Σε όλους τους νομούς προβλεπόταν μια εξειδίκευση κινήτρων κατά περιφέρεια. Μάλιστα, είχαμε τις ζώνες άλφα, βήτα, γάμα, δέλτα κλπ., όπου ανάλογα με τα προβλήματα και τις ιδιαιτερότητες της περιφέρειας, κλιμακώνονταν και τα κίνητρα.
Με αυτήν τη λογική, κύριε Υπουργέ, παρακαλώ να γίνουν δεκτές οι προτεινόμενες διατάξεις. Αν κρίνει το Προεδρείο απαραίτητο, ευχαρίστως να τις διαβάσω. Είναι πάντως στα χέρια του κυρίου Υπουργού και πιστεύω να έχουν διανεμηθεί και στους συναδέλφους.
Επιφυλάσσομαι για τη δευτερολογία, κυρία Πρόεδρε, αφού ακούσω τους συναδέλφους και τον κύριο Υπουργό, για το αν θα δεχθεί ή όχι την προτεινόμενη τροπολογία.
ΠΡΟΕΔΡΕΥΟΥΣΑ (?ννα Μπενάκη-Ψαρούδα): Το λόγο έχει η κ. Φουντουκίδου.
ΠΑΡΘΕΝΑ ΦΟΥΝΤΟΥΚΙΔΟΥ: Θα ψηφίσουμε την τροπολογία του συναδέλφου κ. Σφυρίου. Νομίζω ότι θα την υποστήριζε το ίδιο σθεναρά και ο συνάδελφος από την ίδια εκλογική περιφέρεια, ο οποίος δεν συμμετέχει σε αυτό το Τμήμα. Ως εκ τούτου, έστω και για λογαριασμό του, γιατί μας παρακάλεσε, ψηφίζουμε την τροπολογία αυτή.
Επίσης, κύριε Υπουργέ, ως Βουλευτές επαρχίας έχουμε και εμείς μία επίγνωση του τι σημαίνει κίνητρα ανάπτυξης για την περιφέρεια, τι σημαίνει διαβάθμιση στα κίνητρα, τι σημαίνει ζώνες ανάπτυξης κλπ. Θέλω επ? ευκαιρία να εκφράσω και το παράπονό μας, γιατί λίγες μέρες πριν ήρθε στη Βουλή αναπτυξιακό νομοσχέδιο, όπου η Πέλλα δεν είχε ενταχθεί σε καμία ζώνη κινήτρων. Ζητήσαμε να ενταχθεί στη Ζώνη 4. Δυστυχώς απουσιάζαμε από το Τμήμα εκείνο και δεν βρέθηκε κάποιος να δώσει αυτήν τη διάσταση, που έδωσε ο κ. Σφυρίου σήμερα, της περιφερειακής ανάπτυξης.
Πολύ περισσότερο όμως, κατανοώντας τις ειδικότερες ανάγκες που υπάρχουν και ειδικά στον τομέα της ναυτιλίας και της ανάπτυξης ενός στόλου σκαφών αναψυχής στη συγκεκριμένη περιοχή, υπερθεματίζουμε, θεωρούμε ότι είναι εξόχως αναγκαία, δίκαια και ορθή πολιτική να δοθούν αυτά τα ιδιαίτερα κίνητρα στις περιοχές αυτές.
ΠΡΟΕΔΡΕΥΟΥΣΑ (?ννα Μπενάκη-Ψαρούδα): Το λόγο έχει ο κ. Γκατζής.
ΝΙΚΟΛΑΟΣ ΓΚΑΤΖΗΣ: Το ότι έχουν τα νησιά μας ιδιαίτερη ανάγκη φροντίδας, κυρία Πρόεδρε, κανένας δεν μπορεί να το αμφισβητήσει. Δυστυχώς, η πολιτική που ακολουθείται σε όλη τη χώρα πλήττει ιδιαίτερα τα νησιά αυτά, όταν ξέρουμε ότι έχουν ανταγωνισμό σε παραγωγή ιδιαίτερα των αλιευμάτων, όταν ξέρουμε ότι ουσιαστικά έχουν εγκαταλείψει τις άλλες ασχολίες στον πρωτογενή και δευτερογενή τομέα και όταν ξέρουμε ότι έχουν εναποθέσει τα έσοδά τους μόνο στον τουρισμό. Είναι επόμενο να πλήττονται τα εισοδήματά τους από κάθε μέτρο ή κακοκαιρία ή οτιδήποτε άλλο συμβαίνει.
Ότι χρειάζεται αναπτυξιακή υποδομή στα νησιά μας, κανένας πιστεύω δεν το αμφισβητεί και δεν νομίζω ότι πρέπει να το εστιάσουμε μόνο στην υπόθεση των μαρίνων. Είναι γενικότερη η ευαισθησία που πρέπει να δείξει η Κυβέρνηση και με άλλα μέτρα, τα οποία ουσιαστικά θα τονώσουν και κρατήσουν τους κατοίκους στα νησιά.
ΠΡΟΕΔΡΕΥΟΥΣΑ (?ννα Μπενάκη-Ψαρούδα): Το λόγο έχει ο κ. Φλωρίνης.
ΑΘΗΝΑΙΟΣ ΦΛΩΡΙΝΗΣ: Προκαταβολικά δηλώνω ότι στηρίζω την τροπολογία του κυρίου συναδέλφου. Όπως ανέφερε ο κύριος Υπουργός χθες στη συζήτηση, πιστεύω ότι το σχέδιο νόμου για τις ΝΕΠΑ έχει και αναπτυξιακό χαρακτήρα και συμβάλλει στην εθνική οικονομία της χώρας.
Γνωρίζω ότι μέχρι τώρα σε όλους τους αναπτυξιακούς νόμους καθιερώνονται κατηγορίες κινήτρων. Η δική μου γνώμη είναι ότι στην υψίστη κατηγορία κινήτρων θα πρέπει να βρίσκονται οι παραμεθόριες περιοχές. Στη συγκεκριμένη περίπτωση τα νησιά του ανατολικού Αιγαίου νομίζω ότι έχουν τον πρώτο λόγο. Στην κατώτερη κατηγορία θα πρέπει να βρίσκεται η Αττική, για να έχει ο νόμος αυτός και κάποιον αποκεντρωτικό χαρακτήρα.
Στηρίζω, λοιπόν, την τροπολογία του κυρίου συναδέλφου.
Ευχαριστώ.
ΠΡΟΕΔΡΕΥΟΥΣΑ (?ννα Μπενάκη-Ψαρούδα): Το λόγο έχει ο κύριος Υπουργός.
ΓΕΩΡΓΙΟΣ ΠΑΣΧΑΛΙΔΗΣ (Υπουργός Εμπορικής Ναυτιλίας): Κυρία Πρόεδρε, υπάρχει ο τύπος και η ουσία αυτής της τροπολογίας. Σε ό,τι αφορά στο τυπικό μέρος, νομίζω πως αυτή η τροπολογία συνεπάγεται απώλεια εσόδων για το δημόσιο προς όφελος προσώπων και έχω την άποψη ότι θα έπρεπε να έχει προηγηθεί η οικονομική αποτίμηση της τροπολογίας. ?ρα με βάση το άρθρο 73 παράγραφος 3 του Συντάγματος δεν θα έπρεπε να συζητηθεί.
Τώρα, επί της ουσίας, η τροπολογία περιλαμβάνει δύο προτάσεις. Η μία πρόταση αφορά στην απαλλαγή από τη φορολογία των αμοιβών, των μελών του Δ.Σ. των πλοιοκτητριών ΝΕΠΑ και η απάντηση σε αυτήν την πρόταση νομίζω πως θα πρέπει να εξεταστεί στη βάση του τι ισχύει και σε όλες τις άλλες εταιρίες, συμπεριλαμβανομένων και των ναυτικών εταιρειών του ν. 959/79. Κάθε αντίθετη ρύθμιση, όπως αυτή που προτείνεται με την τροπολογία του κ. Σφυρίου, θα συνιστούσε μία διακριτική φορολογική μεταχείριση, ιδιαίτερα σε σχέση με τα ισχύοντα στις άλλες ναυτιλιακές εταιρείες.
Θα πρόσθετα βέβαια πως με την πιθανή αποδοχή αυτής της τροπολογίας, θα μπορούσαν να δημιουργηθούν προϋποθέσεις για μία παρεξηγήσιμη διαχείριση ?να το πω έτσι κομψά- ιδιαίτερα στις περιπτώσεις που τα μέλη ενός διοικητικού συμβουλίου μιας ΝΕΠΑ είναι ταυτόχρονα και μέτοχοι αυτής.
Για όλους αυτούς τους λόγους, το πρώτο σημείο δεν μπορεί να γίνει αποδεκτό. Σε ό,τι αφορά στο δεύτερο σημείο, όπου προτείνεται να απαλλάσσονται από το φόρο οι διαχειρίστριες ΝΕΠΑ που έχουν έδρα τη Σαμοθράκη, τους Νομούς Λέσβου, Χίου και Δωδεκανήσου.
ΚΟΣΜΑΣ ΣΦΥΡΙΟΥ: Σάμου. 
ΓΕΩΡΓΙΟΣ ΠΑΣΧΑΛΙΔΗΣ (Υπουργός Εμπορικής Ναυτιλίας): Εντάξει, όλη αυτήν την περιοχή.
Πράγματι είμαι και εγώ ένας Βουλευτής που έρχεται από την ελληνική περιφέρεια και έχω δώσει αγώνες για αυτό που λέγεται περιφερειακή ανάπτυξη της χώρας. Όμως θα σημειώσω πως η νησιωτική Ελλάδα, έχει πολλές περιφέρειες και νομίζω πως μια συνολική προσέγγιση αυτού του θέματος δεν μπορεί να εξαιρέσει ούτε τις Κυκλάδες, ούτε το Ιόνιο, ούτε τις Σποράδες ούτε άλλες περιοχές νησιών, στις οποίες αναφέρεται το νομοσχέδιο που ψηφίσαμε χθες και προχθές και βέβαια ζητήματα θαλάσσιου τουρισμού με την ευρεία έννοια του όρου.
Νομίζω, λοιπόν, πως και αυτό το σημείο δεν πρέπει να γίνει αποδεκτό και δεν το αποδέχομαι για τους εξής λόγους, κυρία Πρόεδρε: Πέραν του ότι πρέπει να δούμε την περιφερειακή ανάπτυξη στο σύνολο της νησιώτικης Ελλάδας, προσθέτω ότι μία επιχείρηση μπορεί να δηλώσει έδρα σε μία από τις περιοχές που αναφέρεται ο κ. Σφυρίου, πλην όμως οι δραστηριότητές της πραγματικά να ασκούνται σε μία άλλη περιοχή, π.χ. πάλι στον Πειραιά που έχουμε το κέντρο των ναυτιλιακών δραστηριοτήτων.
Το πλοίο που είναι νηολογημένο σε λιμενικές αρχές των περιοχών στις οποίες αναφέρεται η τροπολογία, δεν έχει την υποχρέωση να δραστηριοποιείται στις περιοχές αυτές.
ΠΑΡΘΕΝΑ ΦΟΥΝΤΟΥΚΙΔΟΥ: Να το πάρετε ως προϋπόθεση. 
ΓΕΩΡΓΙΟΣ ΠΑΣΧΑΛΙΔΗΣ (Υπουργός Εμπορικής Ναυτιλίας): Είναι δυνατόν να πούμε σ? ένα πλοίο να είναι μόνο εκεί; Πλοία είναι αυτά, κυρία Φουντουκίδου, κινούνται. Αν είναι δυνατόν! Νομίζω ότι αυτό που είπατε πρέπει να διαγραφεί από τα Πρακτικά. 
Η αποδοχή του αιτήματος θα δημιουργούσε άνιση μεταχείριση με άλλες νησιωτικές περιοχές της χώρας, οι οποίες έχουν τουλάχιστον τις ίδιες ανάγκες. Δηλαδή κατά ποια λογική η Σέριφος, για παράδειγμα, δεν θα έπρεπε να έχει μία τέτοια ρύθμιση; 
Για όλους αυτούς τους λόγους δεν μπορώ να κάνω δεκτή την τροπολογία. Όπως είπα θα την προσέξω και την πρόσεξα σε βάθος. Δέχομαι την περιφερειακή αντίληψη στην ανάπτυξη της χώρας, αλλά νομίζω πως αυτή η τροπολογία ?παρά τις καλές προθέσεις που εκδηλώνονται- δεν υπηρετεί με μία συνολική ματιά, με μια συνολική προσέγγιση αυτό το στόχο. Για αυτό και δεν κάνω δεκτή την τροπολογία.
ΠΡΟΕΔΡΕΥΟΥΣΑ (?ννα Μπενάκη-Ψαρούδα): Ορίστε, κύριε Σφυρίου.
ΚΟΣΜΑΣ ΣΦΥΡΙΟΥ: Ευχαριστώ, κυρία Πρόεδρε. 
Κατ? αρχάς ο Υπουργός λέει ότι δέχεται την περιφερειακή διάσταση που πρέπει να έχει η πολιτική των κινήτρων, στο βαθμό που είναι αναπτυξιακή η πολιτική και επιδιώκει και την περιφερειακή ανάπτυξη. 
Εγώ είπα και χθες, κύριε Υπουργέ, όταν έκανα την τοποθέτησή μου ότι η αυτή η πρόταση που έκανα δεν φιλοδοξεί να έχει την πληρότητα. Είπα ότι είναι ένα ερέθισμα για να συζητήσουμε αυτό το θέμα. Φέρτε εσείς μία καλύτερη διατύπωση, ένα καλύτερο πακέτο μέτρων που να αποπνέει την περιφερειακή διάσταση αυτής της πολιτικής.
Εγώ πρότεινα αυτά τα τρία συγκεκριμένα μέτρα και είχα την ελπίδα ότι θα τα αποδεχθείτε. Λέτε ότι το πρώτο δεν γίνεται δεκτό για λόγους διακριτικής διαχείρισης. Μα, επαναλαμβάνω ακόμη μία φορά ?το είπα και χθες- ότι λόγω των ιδιαιτεροτήτων που έχουν τα νησιωτικά συμπλέγματα το Σύνταγμά μας στο άρθρο 101 καλεί τους Υπουργούς όταν φέρνουν νομοσχέδια ή όταν εκδίδουν διοικητικές πράξεις να λαμβάνουν με ειδικές διατάξεις πρόνοια γι? αυτήν την ειδική, διακριτική διαχείριση, που να αντιμετωπίζει τα ιδιάζοντα προβλήματα των νησιωτικών συμπλεγμάτων. Αυτά λέει το Σύνταγμα. Επομένως η διακριτική διαχείριση δεν είναι γιατί θέλουμε να δώσουμε κάποια προνόμια. Έχετε όμως υπόψη σας ότι με τη διάταξη του Συντάγματος επιδιώκεται τα ειδικότερα προβλήματα των νησιών να αντιμετωπίζονται με ειδικές διατάξεις. Διότι στο νησιωτικό σύμπλεγμα στο Αρχιπέλαγος υπάρχει μία δομική -λόγω της δομής του νησιωτικού συμπλέγματος- και μόνιμη μειονεκτική θέση έναντι της ηπειρωτικής Ελλάδας. Γι? αυτό ακριβώς το Σύνταγμα προβλέπει να γίνονται διακριτικές διατάξεις.
Δεύτερον, λέτε να μην εξαιρέσουμε άλλες νησιωτικές περιοχές. Δεν έχω αντίρρηση, κύριε Υπουργέ, να περιλάβουμε και όλα τα νησιά της Ελλάδας, όλες τις νησιωτικές περιοχές. Εγώ πρότεινα τα νησιά του ανατολικού Αιγαίου γιατί είναι τα πιο μακρινά, αυτά που συνήθως ?όχι όλα, αλλά τα περισσότερα από αυτά- έχουν και τα εντονότερα δημογραφικά προβλήματα και αυτά που έχουν ?όχι όλα, το τονίζω,- και έντονα αναπτυξιακά προβλήματα. Είπα ότι ανοίγουν τα παράθυρά τους το πρωί και αντικρίζουν απέναντι τα μικρασιατικά παράλια και οι αποστάσεις είναι πολύ μεγαλύτερες από το κέντρο, με ό,τι αυτό συνεπάγεται σε ό,τι αφορά τη διαμονή, το κόστος της ζωής, το κόστος των μεταφορών κλπ.
Επομένως επιμένω, κύριε Υπουργέ, ότι αν ψηφίσουμε αυτό το νόμο μέχρι και το ακροτελεύτιο άρθρο, θα προβλέπονται μία σειρά κίνητρα που θα ισχύουν για τις εταιρείες που είναι εγκατεστημένες στην Αττική. Εγώ δεν είπα ότι τα πλοία θα τα δέσουμε και θα δραστηριοποιούνται στα νησιά, αλλά η εγκατάσταση των εταιρειών εκεί και η λειτουργία ασφαλώς δημιουργεί έναν κύκλο δραστηριοτήτων και συμβάλλει στην ανάπτυξη. Δεν είπα ότι θα δέσουμε τα πλοία να κυκλοφορούν εκεί. Ασφαλώς δεν υπάρχει καμία λογική τέτοιου είδους στην πρότασή μου. Δεν μπορώ όμως να εννοήσω πώς η εταιρεία που θα είναι εγκατεστημένη στη Γλυφάδα ή στον Πειραιά θα έχει τα ίδια ακριβώς κίνητρα με εκείνη η οποία θα πάει να εγκατασταθεί στην Κάλυμνο, για παράδειγμα ή στην Ικαρία ή στη Λήμνο ή στη Σαμοθράκη. Όχι, κύριε Υπουργέ! Είναι άδικο και είναι και λάθος. Επιπλέον βρίσκεται σε πλήρη αντίθεση με τους ισχύοντες αναπτυξιακούς νόμους καθώς και με τον αναπτυξιακό νόμο, τον οποίον προετοιμάζει ήδη το Υπουργείο Οικονομίας για να τον προωθήσει στην Εθνική Αντιπροσωπεία. Δίνει και περιφερειακή διάσταση στην πολιτική των κινήτρων η ελληνική νομοθεσία, κύριε Υπουργέ. Και αν το βάλουμε και σε ευρωπαϊκή διάσταση, η Ευρωπαϊκή Ένωση αναγνωρίζει με τη Συνθήκη του ?μστερνταμ και με τη Συνθήκη της Νίκαιας τις ιδιαιτερότητες που έχουν τα νησιά και προβλέπει ειδική ρήτρα στις συνθήκες και καλεί τα κράτη-μέλη να πάρουν μέτρα πολιτικής, για να ενισχύσουν τελικά τη νησιωτική Ευρώπη. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
ΠΡΟΕΔΡΕΥΟΥΣΑ (?ννα Μπενάκη-Ψαρούδα): Κύριε Σφυρίου, σας συμμεριζόμαστε, αλλά πρέπει να τηρηθεί και ο Κανονισμός.
ΚΟΣΜΑΣ ΣΦΥΡΙΟΥ: Ολοκληρώνω, κυρία Πρόεδρε.
Με αυτά τα επιχειρήματα θα παρακαλέσω τον κύριο Υπουργό στη δευτερολογία του να μην επιμείνει στην άρνησή του και να αποδεχθεί τις προτεινόμενες διατάξεις.
ΠΡΟΕΔΡΕΥΟΥΣΑ (?ννα Μπενάκη-Ψαρούδα): Η κ. Φουντουκίδου έχει το λόγο.
ΠΑΡΘΕΝΑ ΦΟΥΝΤΟΥΚΙΔΟΥ: Ο ισχυρισμός του κυρίου Υπουργού ότι αντιλαμβάνεται την περιφερειακή διάσταση και το τι μπορεί να σημαίνει «κίνητρα για την ανάπτυξη της περιφέρειας» με αναγκάζει να επανέλθω σε ένα θέμα που αναπτύχθηκε χθες στην Αίθουσα και αφορούσε το καράβι «ΛΗΜΝΟΣ». Ο τρόπος που χειρίστηκε το Υπουργείο σας, κύριε Υπουργέ, το θέμα αποδεικνύει ότι δεν σας ενδιαφέρει καθόλου η περιφερειακή ανάπτυξη και η στήριξη των νησιών. Διότι έχω στα χέρια μου επιστολές που μου απέστειλαν -προφανώς κάποιοι παρακολουθούν NOVA- κάτοικοι από τη Λήμνο για έγγραφα που σας έχουν στείλει από τον Ιούλιο και με τα οποία σας παρακαλούσαν να μεσολαβήσετε για την απρόσκοπτη δρομολόγηση του πλοίου και σας επεσήμαιναν τον κίνδυνο που υπήρχε.
Από εκεί και ύστερα, επειδή πια πάψαμε να είμαστε ανυποψίαστοι και επειδή πάρα πολλές φορές επαναλάβατε σε αυτή την Αίθουσα εχθές ποιος είναι ο ιδιοκτήτης αυτής της εταιρείας και ποια συμφέροντα κρύβονται από πίσω, πονηρεύτηκα και διερωτήθηκα άραγε ποιον να θέλουν να υπηρετήσουν ή να κάμψουν με αυτή τη συμπεριφορά. 
Ζήτησα, λοιπόν, τις αποφάσεις για το πώς νηολογείται αυτό το πλοίο και βρίσκω μια απόφαση του Υπουργού κ. Ανωμερίτη στις 27 Ιουνίου που μιλά για τριάντα τρεις θέσεις. Δηλαδή σύμφωνα με απόφαση του κ. Ανωμερίτη στις 27 Ιουνίου αυτό το πλοίο ήταν υποχρεωμένο να ταξιδεύει με τριάντα τρία άτομα πλήρωμα. Γιατί αυτό;
ΠΡΟΕΔΡΕΥΟΥΣΑ (?ννα Μπενάκη-Ψαρούδα): Παρακαλώ, συντομεύετε σε αυτό το θέμα, γιατί είναι εκτός τροπολογίας.
ΠΑΡΘΕΝΑ ΦΟΥΝΤΟΥΚΙΔΟΥ: Τελειώνω, κυρία Πρόεδρε.
Γιατί είναι σύμφωνα με το ν. 177 που εσείς επικαλεστήκατε για να ανακαλέσετε, για να «αδειάσατε» δηλαδή στην ουσία τον προκάτοχό σας. Δεν ξέρω για ποιο λόγο -σας λέω ότι δεν είμαι ανυποψίαστη- λέτε ότι ισχύει ο ν.177/1974 και παίρνετε θέση σε αυτήν τη διαμάχη. 
Όμως ο νόμος αυτός λέει ότι εάν το πλοίο κάνει δρομολόγιο σε άγονες γραμμές και δεν προσφέρει φαγητό, τότε μειώνονται. Σύμφωνα, λοιπόν, με αυτό το νόμο, το καράβι έπρεπε να έχει σαράντα τρία άτομα το καλοκαίρι και σαράντα άτομα το χειμώνα. Σας υπενθυμίζω ότι οι εργαζόμενοι παίρνουν το επίδομα, το 30% των άγονων γραμμών.
Συνεπώς, κύριε Υπουργέ, να μην αφήνετε υπονοούμενα σε αυτήν την Αίθουσα και εάν θέλετε να στηρίξετε τις περιοχές αυτές, ας αναζητήσετε από το γραφείο σας τις εκκλήσεις αλλά και την επιστολή του συναδέλφου σας του κ. Φραγκλίνου Παπαδέλλη που κατάγεται από την περιοχή και ξέρει ότι κατ? ουσία πρόκειται για μια εταιρεία λαϊκής βάσης άσχετα από τους τύπους, επειδή μιλάμε για ουσία σε αυτήν την Αίθουσα.
ΠΡΟΕΔΡΕΥΟΥΣΑ (?ννα Μπενάκη-Ψαρούδα): Ευχαριστούμε πολύ, κυρία Φουντουκίδου.
Κύριε Υπουργέ, θέλετε το λόγο;
ΓΕΩΡΓΙΟΣ ΠΑΣΧΑΛΙΔΗΣ (Υπουργός Εμπορικής Ναυτιλίας): Μοιραία, κυρία Πρόεδρε, θα απαντήσω και σε αυτά που ακούστηκαν τώρα τελευταία.
Σε ό,τι αφορά τα όσα έθεσε ο κ. Σφυρίου, θα ήθελα να επαναλάβω ότι μαζί με όλους τους συναδέλφους, μαζί με όλα τα πολιτικά στελέχη που ξεκίνησαν από σημεία της ελληνικής περιφέρειας, αγωνίζομαι και θα αγωνίζομαι για την περιφερειακή ανάπτυξη της χώρας. Αυτό νομίζω πως το αποδεικνύουμε στην πράξη και δεν χρειάζεται να το υποστηρίζουμε ρητορικά, έτσι απλά και μόνο για να ορκιζόμαστε κάθε τόσο σ? ένα μνημείο της ελληνικής περιφέρειας.
Νομίζω ότι έχουν γίνει πάρα πολλά σε αυτό τον τομέα εδώ και είκοσι-είκοσι πέντε χρόνια και επιτρέψτε μου να πω, ότι σε αυτό που λέγεται περιφερειακή ανάπτυξη έχει συμβάλει πάρα πολύ το ΠΑΣΟΚ, γιατί στο κάτω-κάτω ήταν και Κυβέρνηση όλα αυτά τα χρόνια.
Τώρα σε ό,τι αφορά το νομοσχέδιο, εκτιμώ πως όλο το νομοσχέδιο, κύριε Σφυρίου και κυρία Φουντουκίδου, υπηρετεί το στόχο της περιφερειακής ανάπτυξης, γιατί αναφέρεται σε νησιά, αναφέρεται σε θάλασσα, αναφέρεται σε κινήσεις, συγκοινωνίες και δραστηριότητες που θα αναπτυχθούν στα νησιά. 
?ρα, με αυτήν τη λογική του νομοσχεδίου πολλές περιοχές της χώρας που μέχρι τώρα δεν τις πλησίαζε κανείς, μέσα από αυτές τις κινήσεις του θαλάσσιου τουρισμού, με τις ΝΕΠΑ, με τις δραστηριότητες, θα γνωρίσουν μια καλύτερη προοπτική, θα γνωρίσουν μια ανάπτυξη. Είπα, μιλώντας στο νομοσχέδιο, ότι απελευθερώνονται δυνάμεις, δημιουργείται ένας μεγάλος κύκλος εργασιών που πιστεύω ότι θα βοηθήσει τις νησιωτικές περιοχές.
Εσείς πέρα από αυτό που υποστηρίζει το νομοσχέδιο και το κάνει στην πράξη, ζητάτε μια δευτέρου βαθμού μεταχείριση για ένα μέρος αυτής της περιφερειακής νησιωτικής Ελλάδας που την ορίζετε στο τόξο από το βόρειο Αιγαίο μέχρι τα Δωδεκάνησα. Έχετε τους λόγους ?σωστά- αλλά επιτρέψτε μου ως Υπουργός της Κυβέρνησης να έχω μια συνολική προσέγγιση των πραγμάτων, που σημαίνει ότι οφείλω να νοιάζομαι για όλα τα νησιά, για όλην την περιφέρεια και με αυτήν την έννοια δεν θα ήθελα να ξεχωρίσω ένα κομμάτι του νησιωτικού συμπλέγματος, στο οποίο θα προχωρήσουν κάποιες ειδικές ρυθμίσεις.
Όμως βρίσκεται μπροστά μας ο αναπτυξιακός νόμος και οφείλω όλες αυτές τις παρατηρήσεις να τις λάβω υπόψη μου και να δω την ιδιαιτερότητα αυτού του τόξου που γειτονεύει με την Τουρκία. Αντιλαμβάνομαι ?αν θέλετε- το βάθος της σκέψης σας, όμως νομίζω ότι όλα αυτά που ζητάτε εξυπηρετούνται από το σύνολο του νομοσχεδίου, το οποίο κινείται σε αυτήν την κατεύθυνση.
Κυρία Πρόεδρε, λυπάμαι που θα επανέλθω σ? ένα θέμα που θίξαμε χθες, αλλά οφείλω να δώσω κάποιες απαντήσεις.
ΠΡΟΕΔΡΕΥΟΥΣΑ (?ννα Μπενάκη-Ψαρούδα): Απλώς, κύριε Υπουργέ, θα σας παρακαλούσα να είστε σύντομος.
ΓΕΩΡΓΙΟΣ ΠΑΣΧΑΛΙΔΗΣ (Υπουργός Εμπορικής Ναυτιλίας): Πάντα είμαι σύντομος, κυρία Πρόεδρε, θα το έχετε προσέξει.
Τελικά, το πλοίο ΝΗΣΟΣ ΛΗΜΝΟΣ έφυγε χθες το μεσημέρι. Πράγματι, αναγκάστηκα να κάνω μία αναθεώρηση της ειδικής σύνθεσης, η οποία βοηθούσε στην εξυπηρέτηση μίας άγονης γραμμής. Αυτό το έκανα, γιατί ήθελα να υπάρχει εργασιακή ειρήνη. Σ? αυτό το δίμηνο Ιουλίου ?Αυγούστου, το πλοίο έφυγε πολλές φορές από το Λαύριο και κάθε φορά υπήρχε η απειλή επεισοδίων ανάμεσα στην Π.Ν.Ο. και στην πλοιοκτήτρια εταιρεία. 
Αυτή τη φορά υπήρξε μία συνδικαλιστική δράση, η οποία παρεμπόδισε το πλοίο και, επειδή δεν είχε τη σύνθεση, η οποία επανήλθε με βάση το π.δ.177/1974, σ? ένα αριθμό μεγαλύτερο απ? αυτόν που προβλεπόταν στην αρχή, γι? αυτό υπήρξε απαγόρευση του απόπλου προχθές το βράδυ. Το πλοίο έφυγε μετά την συμμόρφωση της εταιρείας.
Αυτό που θα ζητήσω και πάλι από τις πλοιοκτήτριες εταιρείες, αλλά και από τους ναυτεργάτες, με σεβασμό σαφώς του νομοθετικού πλαισίου, είναι να δείξουν ένα αίσθημα κοινωνικής ευθύνης, όχι μόνο σε ό,τι αφορά γενικώς στην ακτοπλοϊκή σύνδεση των νησιών με την ηπειρωτική Ελλάδα, αλλά στους πολίτες, οι οποίοι θέλουν να κινηθούν. Κλείνουν εισιτήρια για διάφορα δρομολόγια και τελικά, υποχρεώνονται να υφίστανται τις ταλαιπωρίες που όλοι βλέπουμε συχνά στις τηλεοράσεις.
Κινηθήκαμε, λοιπόν, με γνώμονα το δημόσιο συμφέρον, με μέτρο, με κοινωνική ευθύνη και λύσαμε για άλλη μία φορά ένα πρόβλημα, το οποίο μας απασχόλησε μέσα στο καλοκαίρι. Μ? αυτό το πνεύμα θα χειριστούμε και τα επόμενα θέματα, όποτε και αν προκύψουν. Ζητώ από όλους αίσθημα κοινωνικής ευθύνης και σεβασμό στο δημόσιο συμφέρον.
ΠΡΟΕΔΡΕΥΟΥΣΑ (?ννα Μπενάκη-Ψαρούδα): Κηρύσσεται περαιωμένη η συζήτηση επί της τροπολογίας με γενικό αριθμό 1652 ειδικό 46. Δεν γίνεται δεκτή από τον κύριο Υπουργό και δεν τίθεται σε ψηφοφορία.
Κύριοι συνάδελφοι, προχωρούμε στη συζήτηση των τριών τροπολογιών με γενικούς αριθμούς 1654, 1655 και 1656 και ειδικούς 48, 49 και 50 αντίστοιχα που υπογράφονται από τους συναδέλφους κ. Φουντουκίδου, κ. Αγγελή, κ. Φωτιάδη, κ. Γκατζή, κ. Σκοπελίτη, κ. Κρητικό, κ. Παπαηλία, κ. Μπεντενιώτη. Προτείνω να γίνει ταυτόχρονα η συζήτηση, διότι αυτές οι τροπολογίες είναι ταυτόσημες.
Κυρία Φουντουκίδου, υπογράφετε πρώτη. Θέλετε να αρχίσουμε από εσάς; Θα θέλατε να μιλήσετε;
ΠΑΡΘΕΝΑ ΦΟΥΝΤΟΥΚΙΔΟΥ: Βεβαίως, κυρία Πρόεδρε. 
ΠΡΟΕΔΡΕΥΟΥΣΑ (?ννα Μπενάκη-Ψαρούδα): Ορίστε, λοιπόν, κυρία Φουντουκίδου, έχετε το λόγο.
ΠΑΡΘΕΝΑ ΦΟΥΝΤΟΥΚΙΔΟΥ: Θα ήθελα, βεβαίως, εκ των προτέρων να διαγνώσω τη βούληση του κυρίου Υπουργού, αν θα την κάνει δεκτή την τροπολογία ή όχι, γιατί ομολογώ εκ των προτέρων ότι λείπει η έκθεση του Γενικού Λογιστηρίου. Έχουμε επίγνωση της έλλειψης που υπάρχει και θα με ενδιέφερε πάρα πολύ αν θα προσπερνούσατε αυτήν την παράλειψη και αν είναι στη θέλησή σας να δεχθείτε αυτήν την τροπολογία.
Εν πάση περιπτώσει, είμαστε εδώ σήμερα και το συζητάμε εις απόδειξη για άλλη μία φορά ότι νομοθετούμε καμιά φορά με προχειρότητα ή υπάρχει μία σαδιστική αδιαφορία, ξέρετε, από κάποιους για το εάν κάποιους τους αδικούμε την ώρα που νομοθετούμε ή τους στερούμε νόμιμα δικαιώματά τους.
Αυτό το λέω, κύριε Υπουργέ, γιατί, ενώ φροντίσατε να φέρετε άλλες τροπολογίες, ήσασταν γνώστης αυτού του αιτήματος των εργαζομένων στο ΥΕΝ, στο ΝΑΤ, στον Οίκο του Ναύτου και στο ΓΕΝΕ. Επομένως θα έπρεπε να έχετε φροντίσει να φέρετε εσείς τη σχετική ρύθμιση, γιατί είναι δίκαιη και κάποια στιγμή πρέπει αυτή η εκκρεμότητα να λυθεί σχετικά με το περί τίνος ακριβώς πρόκειται. 
Καθιερώθηκε, λοιπόν, η με νόμο καταβολή χρηματικής παροχής στους υπαλλήλους του ΥΕΝ, του ΝΑΤ, του Οίκου του Ναύτου και του ΓΕΝΕ, για να εξομαλυνθεί η διαφορά αποδοχών τους σε σχέση με τους άλλους δημοσίους υπαλλήλους και προβλέφθηκε ότι η παροχή αυτής της καταβολής θα γίνεται από τον ειδικό λογαριασμό που συστάθηκε για το σκοπό αυτό από έσοδα του ΝΑΤ.
Μετά, όμως, από την κατάργηση των αδειών σκοπιμότητας με νεότερο νόμο, το ν. 2932/2000, τα έσοδα αυτά μειώνονται, με αποτέλεσμα να μην μπορούν να καλύψουν τις δαπάνες που απαιτούνται για την καταβολή του επιδόματος. Οι νέες, λοιπόν, ρυθμίσεις που γίνονται με το ν. 3029/2002 και αφορούν θέματα κοινωνικής ασφάλισης και η παροχή των εκατόν εβδομήντα έξι ευρώ καταβάλλεται σε βάρος του προϋπολογισμού του κάθε φορέα και, τότε, από 1.1.2003, λαμβάνεται υπόψη στη βάση υπολογισμού της σύνταξης.
Επομένως προκειμένου να αμβλυνθεί η ανισότητα που υπάρχει μεταξύ των εργαζομένων στα παραπάνω ταμεία και των εργαζομένων σε άλλους τομείς του δημοσίου, νομίζω ότι θα πρέπει η παροχή αυτή να γίνεται από τον οικείο προϋπολογισμό. 
Αυτό συνέβη και στο Υπουργείο Εργασίας και στο Υπουργείο Κοινωνικών Ασφαλίσεων. Προτείνουμε, λοιπόν, να ψηφίσουμε ένα άρθρο ακόμη, που θα προβλέπει ότι η χρηματική παροχή που χορηγείται σύμφωνα με την υπ? αριθμό 2/4634/0022/20.1.2002 κοινή απόφαση των Υπουργών Οικονομικών και Εμπορικής Ναυτιλίας και έχει δημοσιευθεί στο ΦΕΚ Β? 124 κατ? εξουσιοδότηση των σχετικών διατάξεων κλπ., θα βαρύνει από την 1η του επόμενου μήνα από τη δημοσίευση του παρόντος για το ποσόν των 176 ευρώ τον κρατικό προϋπολογισμό ανά δικαιούχο υπάλληλο του Υπουργείου Εμπορικής Ναυτιλίας και τους προϋπολογισμούς των οικείων νομικών προσώπων δημοσίου δικαίου ανά δικαιούχο υπάλληλο του ΝΑΤ ή του Οίκου Ναύτου και του ΓΕΝΕ. 
ΠΡΟΕΔΡΕΥΟΥΣΑ (?ννα Μπενάκη-Ψαρούδα): Ο κ. Γκατζής έχει το λόγο.
ΝΙΚΟΛΑΟΣ ΓΚΑΤΖΗΣ: Εμείς ουσιαστικά είμαστε αντίθετοι με αυτήν την επιδοματική πολιτική που ακολουθεί η Κυβέρνηση, όταν στις πιέσεις των εργαζομένων να καλύψουν τις οικονομικές ανάγκες τους με τα φτηνά μεροκάματα που παίρνουν και τους φτηνούς μισθούς, η Κυβέρνηση αντί αυξήσεων δίνει ένα επίδομα, το οποίο δεν προσμετράται ούτε στη σύνταξη ούτε στο μισθό.
Εν πάση περιπτώσει, όμως, στη συγκεκριμένη περίπτωση έχει δοθεί αυτή η χρηματική παροχή και στους υπαλλήλους του ΥΕΝ, όπως ανέφερε και η προηγούμενη συνάδελφος, του ΝΑΤ, του Οίκου Ναύτου και του ΓΕΝΕ, προκειμένου να εξομαλυνθεί μία διαφορά. Τα έσοδα όμως δεν ήταν από τον προϋπολογισμό π.χ. του ΥΕΝ ή των αντιστοίχων Νομικών Προσώπων Δημοσίου Δικαίου. Ήταν έσοδα από τις άδειες σκοπιμότητας που ίσχυαν μέχρι τότε και που καταργήθηκαν με το ν.2932 για το καμποτάζ. 
Οι άνθρωποι αυτοί ουσιαστικά σήμερα είναι ξεκρέμαστοι. Είναι δίκαιο να το πάρουν; Είναι. Όλοι οι Υπουργοί που πέρασαν μέχρι σήμερα, έχουν πει στους εργαζόμενους ότι το αίτημά τους είναι δίκαιο. Ελάτε όμως που κανένας Υπουργός μέχρι σήμερα δεν το έφερε, παρά τις υποσχέσεις. Μάλιστα μου είπε εργαζόμενος πως ειπώθηκε ότι αν τελικά τα Κόμματα κάνουν δεκτή αυτήν την τροπολογία, η Κυβέρνηση δεν έχει καμία αντίρρηση. Φυσικά, εδώ θα φανεί αν έχει αντίρρηση ή δεν έχει.
Κύριε Υπουργέ, μη δικαιολογείσθε ότι δεν έχουμε το επιβαρυνόμενο ποσό του προϋπολογισμού, διότι δεν έχει πάει στο Λογιστήριο του Κράτους. Είχατε όλη τη δυνατότητα και την ευχέρεια, αν είχατε τη βούληση, να ενεργήσετε υπέρ της λύσης αυτής της ανισότητας και μπορούσατε να αποστείλετε στο Λογιστήριο του Κράτους την τροπολογία για να βγάλει τα συμπεράσματά του.
Κύριοι Βουλευτές, είναι 176 ευρώ για τα οποία μάλιστα υπάρχει παρακράτηση από τα ασφαλιστικά ταμεία, που σημαίνει ακόμη παραπέρα μείωση του μισθού τους. Φυσικά υπάρχει μία απόφαση, η οποία λέει ότι θα δίνεται από την 1.1.2003, θα υπολογίζεται στη σύνταξη και θα καταβάλλεται η ασφαλιστική εισφορά κλπ. 
Όμως, το θέμα είναι η ταμπακέρα, κύριε Υπουργέ. Είστε διατεθειμένος να δώσετε αυτό το ποσό στους εργαζόμενους του ΥΕΝ, μιλάμε για το πολιτικό προσωπικό και να ισχύσει αυτή η παροχή της ανισότητας, αν λάβουμε υπόψη ότι υπάρχουν παρόμοιες περιπτώσεις σε άλλα Υπουργεία; Παραδείγματος χάρη, στο Υπουργείο Εργασίας είχαν μία παρόμοια περίπτωση και εκεί με συγκεκριμένη διάταξη νόμου προβλέφτηκε η επιβάρυνση των απωλεσθέντων επιδομάτων που είχαν οι εργαζόμενοι στο αντίστοιχο Υπουργείο, να καταβάλλεται από τον προϋπολογισμό του Υπουργείου. 
Εδώ, γιατί το ΥΕΝ δεν ανταποκρίνεται στο ίδιο αίτημα; Νομίζω ότι το άρθρο της τροπολογίας που διάβασε προηγουμένως η κυρία συνάδελφος, είναι περίπου ίδιο, αν όχι ίδιο, γιατί προέρχεται από τους ίδιους εργαζόμενους και απλούστατα είναι λίγες οι διαφοροποιήσεις που έγιναν.
Νομίζουμε ότι πρέπει να γίνει δεκτή, να φύγει αυτή η ανισότητα από όλους τους εργαζόμενους και να λαμβάνουν αυτή την παροχή, όσο ισχύει ο λογαριασμός αυτός, ο οποίος κατ? έτος μειώνεται και να συμπληρώνεται από το ΥΕΝ και από τα αντίστοιχα ταμεία για να σταματήσει αυτή η αδικία. Ευχαριστώ. 
ΠΡΟΕΔΡΕΥΟΥΣΑ (?ννα Μπενάκη-Ψαρούδα): Κύριοι συνάδελφοι, τη συνεδρίασή μας παρακολουθούν από τα άνω δυτικά θεωρεία της Βουλής, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» με θέμα: «Η Ελλάδα των Βαλκανικών Πολέμων 1912-1913»πενήντα μέλη της εθελοντικής ομάδας Δήμου Πολύχνης Θεσσαλονίκης με συνοδό τη δημοτική σύμβουλο κ. Φελέκη Αντωνιάδου.
Τους καλωσορίζουμε στο Κοινοβούλιο. 
(Χειροκροτήματα από όλες τις πτέρυγες)
Το λόγο έχει η κ. Δαμανάκη και έπονται ο κ. Κρητικός και ο κ. Παπαηλίας. 
Ορίστε, κα Δαμανάκη, έχετε το λόγο.
ΜΑΡΙΑ ΔΑΜΑΝΑΚΗ: Ευχαριστώ, κυρία Πρόεδρε. 
Δεν υπάρχει αμφιβολία, κυρία Πρόεδρε, ότι οι υπάλληλοι του ευρύτερου χώρου του Υπουργείου Εμπορικής Ναυτιλίας έχουν δίκιο, όταν ζητούν όσα ζητούν μέσω αυτής της τροπολογίας. 
Θέλω να σημειώσω, κυρία Πρόεδρε, το εξής: Είμαστε πάρα πολλά χρόνια στη Βουλή και οι δύο και θα έλεγα ότι πάντα, όταν συζητούνται εδώ νομοσχέδια που αφορούν το μισθολόγιο των δημοσίων υπαλλήλων, σχεδόν πάντα απ? ότι θυμούμαι εγώ, οι κυβερνήσεις εξαγγέλλουν την κατάργηση της πολιτικής των επιδομάτων και τον τερματισμό αυτών των καταστάσεων με ενιαία μισθολόγια και άλλες διατάξεις. Ωστόσο στην πράξη αυτά δεν έχουν εφαρμοστεί. Πρέπει να πω ότι σχεδόν σε κάθε Υπουργείο, σε κάθε χώρο, οι υπάλληλοι έχουν διάφορα επιδόματα, τα οποία αντισταθμίζουν, ας μη γελιόμαστε, το γεγονός ότι επί πάρα πολλά χρόνια οι βασικοί μισθοί τους έμειναν στάσιμοι. 
Βεβαίως η απλή λύση θα ήταν κάποια στιγμή να συζητηθεί σοβαρά ?δεν ξέρω τι θα γίνει με το καινούριο μισθολόγιο- ένα μισθολόγιο που να έχει ένα βασικό μισθό αξιοπρεπή, έτσι ώστε και τα επιδόματα να υπολογίζονται στη σύνταξη και από εκεί και πέρα και κίνητρα για την απόδοση των υπαλλήλων και άλλα σχετικά. Αυτά βεβαίως δεν ισχύουν.
Πρέπει όμως να δεχθούμε, κύριε Υπουργέ, ότι κανείς εργαζόμενος δεν θα δεχθεί μείωση των αποδοχών του τη σημερινή μέρα. Και περί αυτού πρόκειται. Διότι όταν οι εργαζόμενοι αυτοί παίρνουν ένα επίδομα, το οποίο δίδεται από ένα ταμείο, από ένα λογαριασμό ο οποίος πλέον κλείνει, ουσιαστικά αυτό το οποίο συζητούμε είναι να δεχθούν μείωση των αποδοχών τους. Και όπως αντιλαμβάνεστε δεν είναι διατεθειμένος κανείς να υποστηρίξει τη σήμερον ημέρα μείωση αποδοχών εργαζομένων. 
Επομένως πρέπει να βρεθεί μία λύση στο θέμα αυτό, πολύ περισσότερο που όπως λένε και οι ίδιοι πληρώνουν ασφάλιστρα για το ποσό το οποίο θα υπολογιστεί στη σύνταξη, όπως ήδη αναφέρθηκε από συναδέλφους που μίλησαν πριν. 
Επομένως, κυρία Πρόεδρε, πρέπει νομίζω να λυθεί το θέμα και η άποψή μας είναι ότι πρέπει να λυθεί από τον κρατικό προϋπολογισμό, γιατί δεν ξέρω αν οι ασφαλιστικοί φορείς, το ΝΑΤ εν προκειμένω, ο Οίκος του Ναύτη κλπ, μπορούν να σηκώσουν το ύψος της δαπάνης. Δεν έχω εικόνα. Αλλά νομίζω ότι εφόσον με ευθύνη της πολιτείας εν πάση περιπτώσει, των εκάστοτε κυβερνήσεων, είχε δοθεί αυτή η λύση, πρέπει κάποια στιγμή να αποκατασταθεί και μάλιστα να αποκατασταθεί με έναν τρόπο που θα δίνει τα εχέγγυα, ώστε να μην επαναλαμβάνονται αντίστοιχες καταστάσεις στο μέλλον. 
ΠΡΟΕΔΡΕΥΟΥΣΑ (?ννα Μπενάκη-Ψαρούδα): Ο κ. Κρητικός έχει το λόγο. 
ΠΑΝΑΓΙΩΤΗΣ Ν. ΚΡΗΤΙΚΟΣ: Κυρία Πρόεδρε, καταθέσαμε αυτή την τροπολογία, ο υποφαινόμενος και οι συνάδελφοί μου, ο κ. Παπαηλίας και ο κ. Μπεντενιώτης, ο οποίος δεν συμμετέχει στο Τμήμα, ωστόσο όμως δικαιούται να την υπογράφει και του οποίου τη γνώμη συνεκφράζουμε, γιατί πράγματι αφορά ένα καίριας σημασίας ζήτημα που απασχολεί το προσωπικό του Υπουργείου Εμπορικής Ναυτιλίας, του ΝΑΤ, του Οίκου του Ναύτη, και του ΓΕΝΕ, αφορά δηλαδή μισθολογική ανισότητα η οποία θα γίνει μεγαλύτερη με την πάροδο του χρόνου, επειδή ο ειδικός λογαριασμός, ο οποίος αναφέρεται στην τροπολογία φθίνει μέρα με τη μέρα και θα συνεπάγεται πράγματι μείωση του μισθού των υπαλλήλων αυτών. 
Δεν είναι παραδεκτό, δεν είναι δίκαιο να κατηγοριοποιήσουμε τους υπαλλήλους, άλλους με πενιχρούς μισθούς και άλλους με παχυλούς μισθούς, όπως συμβαίνει με μερικά προνομιούχα Υπουργεία, τα οποία αρνούνται να συνειδητοποιήσουν την ανάγκη εξισορρόπησης των αποδοχών και σε άλλους υπαλλήλους, άλλων Υπουργείων ή και άλλων υπηρεσιών. 
Τονίστηκε προηγουμένως ότι υπάρχει παράλειψη της έκθεσης του Γενικού Λογιστηρίου του Κράτους. Δεν είναι από παράλειψη. Είναι από έλλειψη δυνατότητας. Προέρχεται από έλλειψη δυνατότητας, η οποία απορρέει από τη θεσμική αδυναμία να συνοδεύσει την τροπολογία την οποία καταθέτει ο Βουλευτής και με την έκθεση του Γενικού Λογιστηρίου του Κράτους. Δεν έχει ο Βουλευτής τη θεσμική πρόσβαση.
Γι? αυτό το Σύνταγμα και ο Κανονισμός αφήνουν αυτήν την ευθύνη και αυτήν την υποχρέωση στην εκτελεστική εξουσία, στην Κυβέρνηση, η οποία, προκειμένου να αποκρούσει ?δε μιλάω για τη συγκεκριμένη περίπτωση, η οποία δεν είχε και τα χρονικά πλαίσια- προτάσεις της Εθνικής Αντιπροσωπείας, επικαλείται τις γνωστές διατάξεις του Συντάγματος και του Κανονισμού της Βουλής, για να μη γίνουν δεκτές επί της ουσίας οι προτάσεις αυτές.
Πρέπει να πω ακόμα ότι στην κοινοβουλευτική πρακτική, σωρεία προτάσεων γίνονται δεκτές, οι οποίες έχουν στην ουσία οικονομική επιβάρυνση του προϋπολογισμού του κράτους και υπό την έννοια αυτή ουσιαστικά αναιρείται η διάταξη του Συντάγματος και αναιρείται ο ισχυρισμός ότι δεν μπορούμε να συζητήσουμε πρόταση που συνεπάγεται επιβάρυνση του προϋπολογισμού διότι δεν έχει την έκθεση του Γενικού Λογιστηρίου του Κράτους. ?λλωστε, είναι φυσιολογικό, είναι επακόλουθο του διαλόγου να διαπιστώνονται κενά, ατέλειες και αναγκαιότητες στη νομοθετική διαδικασία, που πρέπει να καλυφθούν με προσθήκες, με εδάφια, με διατάξεις, με παραγράφους, οι οποίες στην ουσία συνεπάγονται οικονομική επιβάρυνση και τις οποίες αποδέχεται η εκτελεστική εξουσία.
Αυτό είναι ένα ζήτημα που πρέπει να το αντιμετωπίσει η Βουλή. Οφείλαμε να το έχουμε αντιμετωπίσει στην Αναθεώρηση του Συντάγματος, να μην κρυβόμαστε πίσω από το δάχτυλό μας και να μην κοροϊδευόμαστε μεταξύ μας.
Η πρόταση είναι απόλυτα δίκαιη, όπως και η τροπολογία που αφορά στην ικανοποίηση αυτού του αιτήματος των εργαζομένων στον ευρύτερο τομέα του Υπουργείου Εμπορικής Ναυτιλίας. Οι διατάξεις είναι σαφείς. Η εισηγητική έκθεση αναφέρεται στο νόμο που προβλέπει τη χρηματική παροχή υπό μορφή επιδόματος. Αυτό είναι ένα άλλο ζήτημα εννοώ την επιδοματική πολιτική το οποίο μπορούμε να δούμε σε άλλη περίπτωση. Σήμερα πρέπει να συνεχιστεί αυτή η παροχή, διότι η μείωση η κατάργηση της συνεπάγεται μείωση του μισθού των υπαλλήλων αυτών. Πρέπει να το αντιμετωπίσουμε τώρα. 
Κύριε Υπουργέ, το Υπουργείο Οικονομικών δεν πρέπει να κωφεύει σε αιτήματα που προέρχονται από άλλα Υπουργεία και δεν πρέπει να είναι φειδωλό σε αξιώσεις που είναι δικαιότατες και που αφορούν εξισορρόπηση οικονομικών δικαιωμάτων. Δεν είμαστε άλλο κράτος στον Πειραιά και άλλο κράτος στην Αθήνα. Οφείλουμε να αντιμετωπίσουμε το θέμα με ευαισθησία, με καλή θέληση και με πνεύμα δικαιοσύνης.
Δεν έχω άλλο χρόνο για να αναπτύξω και επιμέρους τις διατάξεις της τροπολογίας. Θα προσθέσω μόνο ότι παρόμοιες περιπτώσεις αντιμετωπίστηκαν από άλλα Υπουργεία, από το Υπουργείο Εργασίας, από το Υπουργείο Υγείας και Πρόνοιας, που αφορούσαν ακριβώς περιπτώσεις των υπαλλήλων των Υπουργείων αυτών. Γιατί εμείς να είμαστε πληβείοι στο Υπουργείο Εμπορικής Ναυτιλίας; 
Οι υπάλληλοι δικαιούνται την εξισορρόπηση των δικαιωμάτων τους και δεν μπορούμε να τους το στερήσουμε αυτό. Αν τώρα υπάρχει το τυπικό εμπόδιο της έλλειψης της έκθεσης του Γενικού Λογιστηρίου του Κράτους, το συντομότερο δυνατό ο Υπουργός Εμπορικής Ναυτιλίας, ο οποίος έχει καλή πρόθεση, πρέπει να συνεννοηθεί με τον Υπουργό Οικονομικών, ώστε να αντιμετωπίσουν το πρόβλημα αυτό, το οποίο απασχολεί δεκάδες, εκατοντάδες υπαλλήλων του ευρύτερου δημόσιου τομέα του Υπουργείο Εμπορικής Ναυτιλίας.
ΠΡΟΕΔΡΕΥΟΥΣΑ (?ννα Μπενάκη-Ψαρούδα): Ο κ. Παπαηλίας έχει το λόγο.
ΗΛΙΑΣ ΠΑΠΑΗΛΙΑΣ: Κυρία Πρόεδρε, θα είμαι σύντομος, γιατί δε θέλω να επαναλάβω όσα είπαν οι προηγούμενοι συνάδελφοι, με τα οποία πλήρως συνταυτίζομαι.
Το θέμα είναι πάρα πολύ απλό. Το θέμα είναι αν δεχόμαστε να συνεχίζεται μία κατάσταση που διαχωρίζει τους υπαλλήλους σε έξυπνους και σε χαζούς. Έρχεται το 2001 ο ν.3016 και λέει ότι το επίδομα των 176 ευρώ δίνεται σε όλους τους δημοσίους υπαλλήλους εκτός απ? αυτούς οι οποίοι το παίρνουν από ειδικούς λογαριασμούς.
Οι υπάλληλοι του Υπουργείου Εμπορικής Ναυτιλίας το έπαιρναν από ειδικό λογαριασμό, ο οποίος είχε θεσμοθετηθεί από το 1996 και 1997, όπως φαίνεται και από ανακοίνωση της Πανελλήνιας Ομοσπονδίας Υπαλλήλων του Υπουργείου Εμπορικής Ναυτιλίας που υπογράφεται από τον πρόεδρο, τον κ. Δημήτρη Γκερλέ και το γραμματέα, τον κ. Δαούση. 
Γι? αυτόν το λόγο, επειδή το έπαιρναν από τον ειδικό λογαριασμό, δεν συμπεριελήφθησαν στη γενική διάταξη του ν. 3016. Το θέμα είναι ότι ο ειδικός αυτός λογαριασμός πάλι μετά από νομοθετική διάταξη εξατμίζεται. Θα τα χάσουν αυτοί τα λεφτά τους; Δεν θα παίρνουν πλέον το επίδομα των 176 ευρώ που έχει θεσμοθετηθεί με το ν. 3016 του 2001; Είναι πάρα πολύ απλό το θέμα.
Εκτιμώ, χωρίς να διερμηνεύω τον Υπουργό που θα μας τα πει ο ίδιος, ότι βλέπει το δίκαιο του αιτήματος. Δεν αποδέχομαι τον τυπικό λόγο, ο οποίος αναφέρθηκε σε προηγούμενη τροπολογία, διότι πλέον έχει γίνει κατάσταση μέσα στην Αίθουσα αυτή την έκθεση του Γενικού Λογιστηρίου να την απαιτούμε, να τη βρίσκουμε σαν πρόσχημα, όπως είπε και ο συνάδελφος ο κ. Κρητικός, όταν θέλουμε να απορρίψουμε ή να μην δεχθούμε κάποιες διατάξεις και κάποιες τροπολογίες. 
Γιατί, κυρία Πρόεδρε, λέει η διάταξη του άρθρου 73 του Συντάγματος, παράγραφος 3, ότι δεν εισάγεται. ΄Αρα, είναι ευθύνη δική σας, εννοώ του Προεδρείου, όταν λείπει η έκθεση του Γενικού Λογιστηρίου να βάλετε ή όχι μια διάταξη σε συζήτηση. Από τη στιγμή που βάζετε τη διάταξη σε συζήτηση πάει να πει ότι αποδέχεστε ότι η έλλειψη της έκθεσης του Γενικού Λογιστηρίου δεν μπορεί να έχει επίπτωση στην τελική ψήφιση, αποδοχή ή μη, της συγκεκριμένης τροπολογίας. 
Και κάτι ακόμα. Το άρθρο 73, παράγραφος 3, λέει: «Εάν τυχόν πρόκειται να υπάρξει ελάττωση των εσόδων του κράτους και αυτό το ποσό να πάει σε μισθό ή σε σύνταξη». Εδώ όμως δεν έχουμε τέτοια περίπτωση γιατί αυτά τα χρήματα τα παίρνουν. Απλά θέλουν μία αλλαγή. Αντί να τα παίρνουν από τον ειδικό λογαριασμό, να τα παίρνουν από το Γενικό Λογιστήριο, δηλαδή από τον προϋπολογισμό τους. Εκεί είναι η διαφορά. 
?ρα δεν μπορεί να έχει εφαρμογή το άρθρο 73, παράγραφος 3. Και πιστεύω με αυτές τις λογικές, την πρώτη και τη δεύτερη, ότι γι? αυτό επιτρέψατε να εισαχθεί και να συζητηθεί αυτή η πρόταση νόμου. 
Τελειώνοντας θα ήθελα να πω να λάβετε υπόψη σας τη βούληση των προηγούμενων Υπουργών. Και έχω ιδίαν αντίληψη γιατί έχω δει το σχετικό έγγραφο, τη σχετική επιστολή του κ. Ανωμερίτη, ο οποίος είναι και παρών, που απευθυνόταν στο Υπουργείο Οικονομικών και έλεγε: «Παρακαλώ να γίνει δεκτό» -αναλυτικά βέβαια τα έγραφε- «το αίτημα των υπαλλήλων του Υπουργείου Εμπορικής Ναυτιλίας και των άλλων -ΝΑΤ, Οίκου Ναύτου και ΓΕΝΕ- διότι είναι δίκαιο». Θέλω να πιστεύω ότι την ίδια θέση, την ίδια άποψη θα έχει και ο παριστάμενος Υπουργός.
Ευχαριστώ.
ΠΡΟΕΔΡΕΥΟΥΣΑ (΄Αννα Μπενάκη-Ψαρούδα): Κύριε συνάδελφε, οφείλω να σας διευκρινίσω στο θέμα που θίξατε ότι το Προεδρείο κατά παγία τακτική δέχεται τη συζήτηση τροπολογιών που δεν συνοδεύονται από την αναγκαία ?Εκθεση του Γενικού Λογιστηρίου, όχι διότι πιστεύει ότι μπορεί να γίνει συζήτηση και ψήφιση χωρίς αυτήν την έκθεση, αλλά για να διευκολύνει τους συναδέλφους που κάνουν ενδιαφέρουσες προτάσεις τροπολογιών να τις αναπτύξουν στην Αίθουσα και ενδεχομένως να πείσουν και την Κυβέρνηση, εάν έχει αντίθετη άποψη. 
Επομένως, μην εξάγετε συμπεράσματα για θέματα, τα οποία δεν προκύπτουν, αλλά κατά παγία τακτική ερμηνεύονται κατ? αυτόν τον τρόπο. 
ΗΛΙΑΣ ΠΑΠΑΗΛΙΑΣ: Η λέξη «δεν εισάγεται, με την οποίαν αρχίζει, ποια έννοια έχει;
ΠΡΟΕΔΡΕΥΟΥΣΑ (?ννα Μπενάκη-Ψαρούδα): Ούτε εισάγεται ούτε συζητείται ούτε τίποτα δεν γίνεται.
ΗΛΙΑΣ ΠΑΠΑΗΛΙΑΣ: Το «δεν εισάγεται» πάει να πει ότι δεν μπορεί να μπει προς συζήτηση. 
ΠΡΟΕΔΡΕΥΟΥΣΑ (?ννα Μπενάκη-Ψαρούδα): Κύριε συνάδελφε, σας είπα ότι αυτό είναι για διευκόλυνση των συναδέλφων να έχουν βήμα στη Βουλή και να αναπτύξουν τις θέσεις τους. Θα μπορούσε πράγματι να τηρηθεί η διάταξη εξ αρχής αυστηρά και να μην υπάρξει ούτε καν συζήτηση.
Ο κ. Χωρέμης έχει το λόγο.
ΑΝΑΣΤΑΣΙΟΣ ΧΩΡΕΜΗΣ: Κυρία Πρόεδρε, νομίζω ότι η πρόταση αναφέρεται σε ένα δίκαιο αίτημα και εφόσον εξαντλήθηκε προηγουμένως με την επιχειρηματολογία των συναδέλφων το ζήτημα, θα ήθελα απλώς να δηλώσω ότι πρόκειται για πρόταση δίκαιη που κατευθύνεται στην άρση αυτής της ανισότητας των υπαλλήλων του Υπουργείου Εμπορικής Ναυτιλίας σε σχέση με άλλους συναδέλφους τους του ευρύτερου χώρου της Εμπορικής Ναυτιλίας και ότι εφόσον φθίνει αυτός ο ειδικός λογαριασμός, θα πρέπει να υπάρξει μία κάλυψη από τον κρατικό Προϋπολογισμό.
(Στο σημείο αυτό την Προεδρική Έδρα καταλαμβάνει ο Γ΄ Αντιπρόεδρος της Βουλής κ. ΚΩΝΣΤΑΝΤΙΝΟΣ ΒΡΕΤΤΟΣ)
Ασφαλώς η έλλειψη έκθεσης του Γενικού Λογιστηρίου του Κράτους συνιστά μια αντικειμενική αδυναμία και θέλω να πιστεύω ότι, αν εκ των πραγμάτων δεν μπορούμε σήμερα να οδηγηθούμε σε μία ψήφιση τέτοιας μορφής, που φαντάζομαι ότι είναι και στη φιλοσοφία της ηγεσίας του Υπουργείου Εμπορικής Ναυτιλίας, το συντομότερο δυνατό θα μπορέσουμε να αντιμετωπίσουμε θετικά αυτό το αίτημα. 
ΠΡΟΕΔΡΕΥΩΝ (Κωνσταντίνος Βρεττός): Έχω την τιμή να ανακοινώσω προς το Τμήμα ότι η Διαρκής Επιτροπή Εθνικής ?μυνας και Εξωτερικών Υποθέσεων καταθέτει την έκθεσή της στο σχέδιο νόμου του Υπουργείου Εθνικής ?μυνας: «Ανώτατα Στρατιωτικά Εκπαιδευτικά Ιδρύματα (Α.Σ.Ε.Ι.)». 
Το λόγο έχει ο κύριος Υπουργός.
ΓΕΩΡΓΙΟΣ ΠΑΣΧΑΛΙΔΗΣ (Υπουργός Εμπορικής Ναυτιλίας): Κύριε Πρόεδρε, θα ήθελα να επαναλάβω πως και σε αυτή τη συζήτηση, υπάρχει ο τύπος και η ουσία. 
Σε ό,τι αφορά στον τύπο, με βάση το Σύνταγμα και τον Κανονισμό της Βουλής, όπως ειπώθηκε και νωρίτερα, έχουμε μία δυσκολία και στη συζήτηση, αλλά περισσότερο στην ψήφιση αυτής της τροπολογίας εκ του γεγονότος ότι δεν υπάρχει η έκθεση του Λογιστηρίου. Ωστόσο, όπως ειπώθηκε πάλι, κατά παγία εθιμική συμπεριφορά του Σώματος, τέτοιες ενδιαφέρουσες τροπολογίες συζητούνται και αυτό κάνουμε. 
Θα ήθελα, πριν τοποθετηθώ, να σημειώσω πως τη συζήτηση παρακολουθούν αντιπροσωπείες των εργαζομένων του Υπουργείου Εμπορικής Ναυτιλίας, τους οποίους χαιρετίζω ως Υπουργός σε αυτήν την Αίθουσα. Επίσης, θα ήθελα να σημειώσω προς τους συναδέλφους Βουλευτές πως δεν νομίζω πως υπάρχει Υπουργός, ο οποίος να μη θέλει να τα έχει καλά με τους εργαζομένους στο Υπουργείο του. Το ίδιο πιστεύω πως έκανε και ο κ. Ανωμερίτης, ο οποίος προσπάθησε πριν από λίγους μήνες να υποστηρίξει αυτό το αίτημα, το οποίο το Υπουργείο Οικονομικών επιχειρεί να εντάξει σε ένα συνολικό πλαίσιο αντιμετώπισης παρόμοιων αιτημάτων.
Έτσι λοιπόν η δική μου θέση, μπαίνοντας στην ουσία του θέματος, είναι πως αναγνωρίζω το δίκαιο και το βάσιμο του αιτήματος, όμως θα ήθελα να πω στο Τμήμα πως δεν έχω ούτε το κλειδί της λύσης του προβλήματος, ούτε το κλειδί του ταμείου του κράτους, αγαπητέ συνάδελφε, κύριε Κρητικέ. Είμαι σε διάλογο με το Υπουργείο Οικονομικών. Συζήτησα και με τον κ. Χριστοδουλάκη και με τον κ. Φαρμάκη, πάνω σε αυτό το θέμα, για να προχωρήσουμε σε μία διευθέτηση, στο πλαίσιο μιας συνολικής αντιμετώπισης, όπως υποστηρίζει το Υπουργείο Οικονομικών, το οποίο σήμερα το πρωί μου διεμήνυσε ότι το θέμα δεν αφορά μόνο τους εργαζόμενους του Υπουργείου Εμπορικής Ναυτιλίας, αλλά και άλλες παρόμοιες περιπτώσεις που εξετάζει συστηματικά. Έτσι, λοιπόν, θα ήθελα να επιβεβαιώσω τη βούληση της ηγεσίας του Υπουργείου Εμπορικής Ναυτιλίας, σε συνέχεια των όσων έκανε ο κ. Ανωμερίτης, μια βούληση θετική στην κατεύθυνση μιας δίκαιης αντιμετώπισης του θέματος. 
ΠΑΝΑΓΙΩΤΗΣ Ν. ΚΡΗΤΙΚΟΣ: Θα αναφερθεί σε άλλο θέμα ο κύριος Υπουργός. Γι? αυτό ζητάω να δευτερολογήσω επί της τροπολογίας.
ΠΡΟΕΔΡΕΥΩΝ (Κωνσταντίνος Βρεττός): Ορίστε, έχετε το λόγο.
ΠΑΝΑΓΙΩΤΗΣ Ν. ΚΡΗΤΙΚΟΣ: Κύριε Πρόεδρε, κανείς δεν αμφισβητεί τις προθέσεις του κυρίου Υπουργού, το είπα και πριν. Αλλά η αναγνώριση ενός δικαίου αιτήματος, όπως τόνισε ο κύριος Υπουργός, δεν εξαντλείται με φραστική δήλωση. Θεραπεύεται με πράξη. Βεβαίως η πράξη της θεραπείας, δεν αφορά και δεν ανήκει στον Υπουργό της Εμπορικής Ναυτιλίας. Ανήκει στην Κυβέρνηση, της οποίας η ευθύνη είναι αδιαίρετη κατά το Σύνταγμα και το πολίτευμα και βεβαίως ανήκει στον έχοντα την ευθύνη Υπουργό Οικονομικών, ο οποίος γνωρίζει το θέμα. Είναι θέμα δικαιοσύνης, λοιπόν, είναι θέμα ισότητας μεταξύ των υπαλλήλων του κράτους. Είναι θέμα που αφορά δικαίωμα οικονομικό, δικαίωμα αποδοχών. Και αυτό δεν μπορούμε να το αγνοούμε, δεν μπορούμε να το διαιωνίζουμε. Και κάποια ώρα πρέπει στην αναγνώρισή του να υπερακοντίσουμε τους λόγους και να προχωρήσουμε σε πράξη. Αυτήν την πρωτοβουλία την περιμένω από τον κύριο Υπουργό της Εμπορικής Ναυτιλίας για να επιβεβαιώσει τη δήλωσή του. 
ΠΡΟΕΔΡΕΥΩΝ (Κωνσταντίνος Βρεττός): Ο κύριος Υπουργός έχει το λόγο.
ΓΕΩΡΓΙΟΣ ΠΑΣΧΑΛΙΔΗΣ (Υπουργός Εμπορικής Ναυτιλίας): Προσέχω όσα λένε οι αγαπητοί συνάδελφοι Βουλευτές και θα φροντίσω στο μέτρο που μου αναλογεί, να τα κάνω πράξη. 
Σε ό,τι αφορά μια νομοτεχνική βελτίωση, η οποία προκύπτει εξαιτίας της προσθήκης της τροπολογίας-άρθρου για τους σεισμούς στη Λευκάδα, θα ήθελα να σημειώσω πως είναι αναγκαία η βελτίωση του ακροτελεύτιου άρθρου που αφορά στην έναρξη ισχύος του νόμου, όπως επεσήμανε και ο κύριος Πρόεδρος της Βουλής. Και αυτό γιατί η αναστολή των προθεσμιών του άρθρου αυτού, αρχίζει από τις 14 Αυγούστου 2003.
Το ακροτελεύτιο άρθρο αναδιατυπώνεται ως ακολούθως: «1. Η ισχύς των διατάξεων του νόμου αυτού αρχίζει από τη δημοσίευσή του στην Εφημερίδα της Κυβερνήσεως, εκτός αν ορίζεται διαφορετικά στις επιμέρους διατάξεις του. 2. Οι διατάξεις του Μέρους Πρώτου του νόμου ισχύουν έξι μήνες μετά τη δημοσίευσή του στην Εφημερίδα της Κυβερνήσεως».
ΠΡΟΕΔΡΕΥΩΝ (Κωνσταντίνος Βρεττός): Εισερχόμαστε στην ψήφιση του ακροτελεύτιου άρθρου.
Ερωτάται το Τμήμα: Γίνεται δεκτό το ακροτελεύτιο άρθρο όπως τροποποιήθηκε από τον κύριο Υπουργό;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΝΙΚΟΛΑΟΣ ΓΚΑΤΖΗΣ: Κατά πλειοψηφία.
ΠΡΟΕΔΡΕΥΩΝ (Κωνσταντίνος Βρεττός): Συνεπώς το ακροτελεύτιο άρθρο έγινε δεκτό κατά πλειοψηφία, όπως τροποποιήθηκε από τον κύριο Υπουργό.
Συνεπώς το νομοσχέδιο του Υπουργείου Εμπορικής Ναυτιλίας «Ναυτιλιακή Εταιρεία Πλοίων Αναψυχής και άλλες διατάξεις» έγινε δεκτό κατ? αρχήν και κατ? άρθρον κατά πλειοψηφία.
Η ψήφισή του στο σύνολο αναβάλλεται για άλλη συνεδρίαση.
Κύριοι συνάδελφοι, δέχεστε στο σημείο αυτό να λύσουμε τη συνεδρίαση;
ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.
Με τη συναίνεση του Τμήματος και ώρα 13.57΄ λύεται η συνεδρίαση για την Τρίτη 2 Σεπτεμβρίου 2003 και ώρα 18.30΄, με αντικείμενο εργασιών του Τμήματος νομοθετική εργασία, σύμφωνα με την ημερήσια διάταξη που θα διανεμηθεί.

Ο ΠΡΟΕΔΡΟΣ ΟΙ ΓΡΑΜΜΑΤΕΙΣ 
ΣΥΝΕΔΡΙΑΣΗ 28/8/03 ΣΕΛ.1



