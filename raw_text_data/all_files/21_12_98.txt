

 

  

Σελίδα 2907 

 

Π Ρ Α Κ Τ Ι Κ Α  Β Ο Υ Λ Η Σ

 

 

Θ' ΠΕΡΙΟΔΟΣ (ΠΡΟΕΔΡΕΥΟΜΕΝΗΣ ΔΗΜΟΚΡΑΤΙΑΣ)

ΣΥΝΟΔΟΣ Γ'

ΣΥΝΕΔΡΙΑΣΗ ΝΓ'

Δευτέρα 21 Δεκεμβρίου 1998

 

 

Αθήνα, σήμερα στις 21 Δεκεμβρίου 1998, ημέρα Δευτέρα και ώρα 10.10', συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια, για να συνεδριάσει υπό την προεδρία του Β' Αντιπροέδρου αυτής κ. ΠΑΝΑΓΙΩΤΗ ΣΓΟΥΡΙΔΗ. 

ΠΡΟΕΔΡΕΥΩΝ (Παναγιώτης Σγουρίδης): Κυρίες και κύριοι συνάδελφοι, αρχίζει η συνεδρίαση. 

Παρακαλείται ο κύριος Γραμματέας να ανακοινώσει τις αναφορές προς το Σώμα. 

(Ανακοινώνονται προς το Σώμα από τον κ. Βασίλειο Πάππα, Βουλευτή Χαλκιδικής, τα ακόλουθα: 

"Α. ΚΑΤΑΘΕΣΗ ΑΝΑΦΟΡΩΝ 

1) Ο Βουλευτής Χανίων κ. ΙΩΣΗΦ ΒΑΛΥΡΑΚΗΣ κατέθεσε αναφορά με την οποία το Τμήμα Δυτικής Κρήτης του Επιμελητηρίου Ελλάδας ζητεί να ληφθούν άμεσα μέτρα για την εύρυθμη λειτουργία του Πολυτεχνείου Κρήτης. 

2) Η Βουλευτής Πέλλας κ. ΠΑΡΘΕΝΑ ΦΟΥΝΤΟΥΚΙΔΟΥ κατέθεσε αναφορά με την οποία η Κοινότητα Καλής Πέλλας ζητεί την επίσπευση των εργασιών κατασκευής των αγροτικών δρόμων της περιοχής της. 

3) Η Βουλευτής Μαγνησίας κ. ΡΟΔΟΥΛΑ ΖΗΣΗ κατέθεσε αναφορά με την οποία το 112ο Νηπιαγωγείο Κροκίου Μαγνησίας ζητεί να του χορηγηθεί εξοπλιστικό και παιδαγωγικό υλικό. 

4) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε αναφορά με την οποία το Εργατοϋπαλληλικό Κέντρο Αθήνας ζητεί την ενίσχυση της πολιτικής και των μέτρων διαφύλαξης των δασών του ευρύτερου χώρου του λεκανοπεδίου Αττικής. 

5) Ο Βουλευτής Πέλλας κ. ΓΕΩΡΓΙΟΣ ΚΑΡΑΣΜΑΝΗΣ κατέθεσε αναφορά με την οποία το Επιμελητήριο Πέλλας ζητεί την κατάργηση του μέτρου φορολόγησης με αντικειμενικά κριτήρια. 

6) Ο Βουλευτής Πειραιά κ. ΑΝΑΣΤΑΣΙΟΣ ΝΕΡΑΝΤΖΗΣ κατέθεσε αναφορά με την οποία ο Αλιευτικός Αγροτικός Συνεταιρισμός Γρι-Γρι Σαλαμίνας "Ο 'Αγιος Ανδρέας" ζητεί τη διαγραφή των οφειλών του προς την ΑΤΕ. 

7) Ο Βουλευτής Χίου κ. ΑΝΤΩΝΙΟΣ ΚΟΤΣΑΚΑΣ κατέθεσε αναφορά με την οποία τα Σωματεία Συνταξιούχων ΝΑΤ Χίου ζητούν την αύξηση των συντάξεων των μελών τους. 

8) Ο Βουλευτής Αχαϊας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας σχετικά με τα αιτήματα του Συλλόγου Ιατρών του ΙΚΑ. 

9) Ο Βουλευτής Ιωαννίνων κ. ΑΝΤΩΝΙΟΣ ΦΟΥΣΑΣ κατέθεσε αναφορά με την οποία ο Σύλλογος Εφοριακών Νομού Ιωαννίνων ζητεί την επίλυση του στεγαστικού προβλήματος των οικονομικών υπηρεσιών Ιωαννίνων. 

10) Ο Βουλευτής Βοιωτίας κ. ΕΥΑΓΓΕΛΟΣ ΜΠΑΣΙΑΚΟΣ κατέθεσε αναφορά με την οποία το Εργατοϋπαλληλικό Κέντρο Θήβας Βοιωτίας Τμήμα της ΓΣΕΕ ζητεί την ανάκληση των παράνομων ομαδικών απολύσεων της επιχείρησης "Σ.Μιχαηλίδης ΑΕ". 

11) Ο Βουλευτής Χίου κ. ΑΘΑΝΑΣΙΟΣ ΒΑΡΙΝΟΣ κατέθεσε αναφορά με την οποία τα Σωματεία Συνταξιούχων ΝΑΤ Χίου ζητούν βελτίωση της ιατροφαρμακευτικής περίθαλψης από το ΝΑΤ. 

12) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε αναφορά με την οποία ο κ. Ιωάννης Παυλίδης, κάτοικος Δράμας, ζητεί να ρυθμισθεί το θέμα της εργατικής κατοικίας του με τον ΟΕΚ. 

13) Ο Βουλευτής Πειραιά κ. ΑΝΑΣΤΑΣΙΟΣ ΝΕΡΑΝΤΖΗΣ κατέθεσε αναφορά με την οποία ο Αλιευτικός Αγροτικός Συνεταιρισμός Γρι-Γρι Σαλαμίνας "Ο 'Αγιος Ανδρέας" διαμαρτύρεται για την εγκατάσταση ιχθυοκαλλιεργειών στη Σαλαμίνα. 

14) Οι Βουλευτές κύριοι ΧΑΡΑΛΑΜΠΟΣ ΑΓΓΟΥΡΑΚΗΣ και ΔΗΜΗΤΡΙΟΣ ΚΩΣΤΟΠΟΥΛΟΣ κατέθεσαν αναφορά με την οποία το Εργατοϋπαλληλικό κέντρο Ρεθύμνου ζητεί την αύξηση του αφορολογήτου ορίου στο ύψος των εκάστοτε ετήσιων αποδοχών του ανειδίκευτου εργάτη. 

15) Ο Βουλευτής Αχαϊας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η Νομαρχιακή Αυτοδιοίκηση Μεσσηνίας υποβάλλει προτάσεις για τον οδικό άξονα Δυτικής Ελλάδας. 

16) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε αναφορά με την οποία η Επιτροπή Αγώνα για τα Ηπειρωτικά Κληροδοτήματα ζητεί για την πόλη των Ιωαννίνων να ισχύσει το νομικό καθεστώς των κληροδοτημάτων. 

17) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε αναφορά με την οποία ο Σύλλογος Εργαζομένων Οργανισμού Σχολικών Κτιρίων ζητεί τη μη κατάργηση της δημοσιοϋπαλληλικής ιδιότητας των μελών του. 



 

  

Σελίδα 2908 

18) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε αναφορά με την οποία ο Σύλλογος Υπαλλήλων ΟΔΔΥ ζητεί να μη μετατραπεί σε ΑΕ ο Οργανισμός Διαχείρισης Δημοσίου Υλικού. 

19) Ο Βουλευτής Μαγνησίας κ. ΑΘΑΝΑΣΙΟΣ ΝΑΚΟΣ κατέθεσε αναφορά με την οποία ο Νομάρχης Μαγνησίας ζητεί την ανασύνθεση του Περιφερειακού Νοσοκομείου Θεσσαλίας και την άμεση λειτουργία του. 

20) Οι Βουλευτές κύριοι ΑΠΟΣΤΟΛΟΣ ΤΑΣΟΥΛΑΣ και ΝΙΚΟΛΑΟΣ ΓΚΑΤΖΗΣ κατέθεσαν αναφορά με την οποία το Σωματείο Εργαζομένων Εγνατίας Οδού Μεσοβουνίου Γκρίκας Νομού Θεσπρωτίας καταγγέλλει ότι στους εργαζόμενους στην ΤΕΧΝΟΔΟΜΗ ΑΒΕΤΤΕ στο εργοτάξιο Σύραγγες Μεσοβουνίου Γκρίκας δεν έχουν ακόμη καταβληθεί οι μισθοί και τα ημερομίσθια Οκτωβρίου και Νοεμβρίου καθώς και άλλες παροχές. 

21) Οι Βουλευτές κύριοι ΔΗΜΗΤΡΙΟΣ ΚΩΣΤΟΠΟΥΛΟΣ και ΝΙΚΟΛΑΟΣ ΓΚΑΤΖΗΣ κατέθεσαν αναφορά με την οποία το Εργατικό Κέντρο Θήβας Βοιωτίας καταγγέλλει την απόλυση παραμονές Χριστουγέννων όλων των εργαζομένων της εταιρείας "Ι.ΜΙΧΑΗΛΙΔΗΣ ΑΕ" από τον όμιλο επιχειρήσεων ΒΑΣΙΛΕΙΑΔΗ. 

22) Οι Βουλευτές κύριοι ΜΑΡΙΑ ΜΠΟΣΚΟΥ και ΣΤΑΥΡΟΣ ΠΑΝΑΓΙΩΤΟΥ κατέθεσαν αναφορά με την οποία το Εργατοϋπαλληλικό Κέντρο Νομού Κοζάνης ζητεί την τιμαριθμοποίηση της φορολογικής κλίμακας. 

23) Ο Βουλευτής Βοιωτίας κ. ΕΥΑΓΓΕΛΟΣ ΜΠΑΣΙΑΚΟΣ κατέθεσε αναφορά με την οποία η 'Ενωση Αποστράτων Αξιωματικών Στρατού ζητεί την τροποποίηση του νέου στρατιωτικού μισθολογίου. 

24) Ο Βουλευτής Θεσ/νίκης κ. ΓΕΩΡΓΙΟΣ ΣΑΛΑΓΚΟΥΔΗΣ κατέθεσε αναφορά με την οποία η 'Ενωση Αποστράτων Αξιωματικών Στρατού ζητεί την τροποποίηση του νέου στρατιωτικού μισθολογίου. 

25) Ο Βουλευτής Κιλκίς κ. ΣΑΒΒΑΣ ΤΣΙΤΟΥΡΙΔΗΣ κατέθεσε αναφορά με την οποία η 'Ενωση Αποστράτων Αξιωματικών Στρατού ζητεί την τροποποίηση του νέου στρατιωτικού μισθολογίου. 

26) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε αναφορά με την οποία η 'Ενωση Αποστράτων Αξιωματικών Στρατού ζητεί την τροποποίηση του νέου στρατιωτικού μισθολογίου. 

27) Ο Βουλευτής Βοιωτίας κ. ΕΥΑΓΓΕΛΟΣ ΜΠΑΣΙΑΚΟΣ κατέθεσε αναφορά με την οποία η Ελληνική Οδοντιατρική Ομοσπονδία ζητεί νέες ρυθμίσεις φορολόγησης του κλάδου. 

28) Ο Βουλευτής Θεσ/νίκης κ. ΓΕΩΡΓΙΟΣ ΣΑΛΑΓΚΟΥΔΗΣ κατέθεσε αναφορά με την οποία η Ελληνική Οδοντιατρική Ομοσπονδία ζητεί νέες ρυθμίσεις φορολόγησης του κλάδου. 

29) Ο Βουλευτής Πιερίας κ. ΕΥΑΓΓΕΛΟΣ ΠΟΛΥΖΟΣ κατέθεσε αναφορά με την οποία η Ελληνική Οδοντιατρική Ομοσπονδία ζητεί νέες ρυθμίσεις φορολόγησης του κλάδου. 

30) Ο Βουλευτής Θεσ/νίκης κ. ΚΥΡΙΑΚΟΣ ΣΠΥΡΙΟΥΝΗΣ κατέθεσε αναφορά με την οποία η Ελληνική Οδοντιατρική Ομοσπονδία ζητεί νέες ρυθμίσεις φορολόγησης του κλάδου. 

31) Ο Βουλευτής Αθηνών κ. ΦΩΤΗΣ ΚΟΥΒΕΛΗΣ κατέθεσε αναφορά με την οποία η Ελληνική Οδοντιατρική Ομοσπονδία ζητεί νέες ρυθμίσεις φορολόγησης του κλάδου. 

32) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε αναφορά με την οποία η Ελληνική Οδοντιατρική Ομοσπονδία ζητεί νέες ρυθμίσεις φορολόγησης του κλάδου. 

33) Οι Βουλευτές κύριοι ΕΥΑΓΓΕΛΟΣ ΑΠΟΣΤΟΛΟΥ και ΜΟΥΣΤΑΦΑ ΜΟΥΣΤΑΦΑ κατέθεσαν αναφορά με την οποία ο Σύνδεσμος Συνταξιούχων Πολιτικών Δημοσίων Υπαλλήλων Αθηνών ζητεί αύξηση των συντάξεων. 

34) Η Βουλευτής Λάρισας κ. ΑΝΔΡΙΑΝΗ ΛΟΥΛΕ κατέθεσε αναφορά με την οποία ο κ. Β. Λέττας, διαμαρτύρεται για την κατάργηση του Παιδαγωγικού Τμήματος επανεκπαίδευσης δασκάλων πτυχιούχων Σχολών Εξωτερικού στο Πανεπιστήμιο Ιωαννίνων. 

35) Η Βουλευτής Λάρισας κ. ΑΝΔΡΙΑΝΗ ΛΟΥΛΕ κατέθεσε αναφορά με την οποία ο Εμπορικός Σύλλογος Λάρισας ζητεί την επίλυση φορολογικών αιτημάτων που απασχολούν τις μικρομεσαίες επιχειρήσεις. 

36) Οι Βουλευτές κύριοι ΧΑΡΑΛΑΜΠΟΣ ΑΓΓΟΥΡΑΚΗΣ και ΣΤΡΑΤΗΣ ΚΟΡΑΚΑΣ κατέθεσαν αναφορά με την οποία το Ελληνικό Τμήμα του Διεθνούς Συμβουλίου Μνημείων και Τοποθεσιών αναφέρεται στην κατασκευή του νέου Μουσείου της Ακρόπολης. 

37) Οι Βουλευτές κύριοι ΣΤΡΑΤΗΣ ΚΟΡΑΚΑΣ και ΧΑΡΑΛΑΜΠΟΣ ΑΓΓΟΥΡΑΚΗΣ κατέθεσαν αναφορά με την οποία ο Σύλλογος Εργαζομένων στην Ελληνική Βιομηχανία 'Οπλων (ΕΒΟ) Αθήνας καταγγέλλει τη συρρίκνωση και υποβάθμιση της παραγωγικής δραστηριότητας της ΕΒΟ. 

38) Οι Βουλευτές κύριοι ΧΑΡΑΛΑΜΠΟΣ ΑΓΓΟΥΡΑΚΗΣ και ΣΤΑΥΡΟΣ ΠΑΝΑΓΙΩΤΟΥ κατέθεσαν αναφορά με την οποία το Προσωπικό της Α' Εφορείας Αρχαιοτήτων Ακροπόλεως καταγγέλλει την απόφαση του Υπ. Πολιτισμού να παύσει, από τα καθήκοντά της ως προϊσταμένης στην Α' ΕΠΚΑ, την έφορο Αρχαιοτήτων κ.Ι.Τριάντη. 

39) Οι Βουλευτές κύριοι ΣΤΑΥΡΟΣ ΠΑΝΑΓΙΩΤΟΥ και ΣΤΡΑΤΗΣ ΚΟΡΑΚΑΣ κατέθεσαν αναφορά με την οποία η 'Ενωση Λειτουργών Μέσης Εκπαίδευσης Βαυαρίας Γερμανίας και ο Σύλλογος Δασκάλων - Νηπιαγωγών Μονάχου και Περιχώρων "Ο ΠΛΑΤΩΝ" ζητούν την αλλαγή του τρόπου φορολόγησης των ελλήνων εκπαιδευτικών της βασικής εκπαίδευσης στη Βαυαρία. 

40) Οι Βουλευτές κύριοι ΝΙΚΟΛΑΟΣ ΓΚΑΤΖΗΣ, ΕΥΑΓΓΕΛΟΣ ΜΠΟΥΤΑΣ και ΑΧΙΛΛΕΑΣ ΚΑΝΤΑΡΤΖΗΣ κατέθεσαν αναφορά με την οποία το Εργατικό Κέντρο Νομού Λάρισας ζητεί την καταβολή αποζημιώσεων στους 350 περίπου πρώην εργαζόμενους της Κλωστοϋφαντουργίας ΡΟΚΑ ΑΕ. 

41) Οι Βουλευτές κύριοι ΑΧΙΛΛΕΑΣ ΚΑΝΤΑΡΤΖΗΣ, ΝΙΚΟΛΑΟΣ ΓΚΑΤΖΗΣ και ΕΥΑΓΓΕΛΟΣ ΜΠΟΥΤΑΣ κατέθεσαν αναφορά με την οποία το Εργατικό Κέντρο Νομού Λάρισας ζητεί τη λήψη μέτρων για την εύρυθμη λειτουργία του Περιφερειακού Νοσοκομείου Λάρισας. 

42) Οι Βουλευτές κύριοι ΣΤΡΑΤΗΣ ΚΟΡΑΚΑΣ και ΧΑΡΑΛΑΜΠΟΣ ΑΓΓΟΥΡΑΚΗΣ κατέθεσαν αναφορά με την οποία η Ομοσπονδία Γυναικών Ελλάδας καταγγέλλει τους βομβαρδισμούς των ΗΠΑ και της Βρετανίας στο Ιράκ. 

43) Οι Βουλευτές κύριοι ΑΧΙΛΛΕΑΣ ΚΑΝΤΑΡΤΖΗΣ, ΝΙΚΟΛΑΟΣ ΓΚΑΤΖΗΣ και ΕΥΑΓΓΕΛΟΣ ΜΠΟΥΤΑΣ κατέθεσαν αναφορά με την οποία το Εργατικό Κέντρο Νομού Λάρισας ζητεί να μη διαταραχθεί η μονιμότητα των υπαλλήλων μιας σειράς οργανισμών και ΝΠΔΔ που με απόφαση της κυβέρνησης πρόκειται να μετατραπούν σε ΑΕ. 

44) Οι Βουλευτές κύριοι ΝΙΚΟΛΑΟΣ ΓΚΑΤΖΗΣ, ΕΥΑΓΓΕΛΟΣ ΜΠΟΥΤΑΣ και ΑΧΙΛΛΕΑΣ ΚΑΝΤΑΡΤΖΗΣ κατέθεσαν αναφορά με την οποία το Εργατικό Κέντρο Νομού Λάρισας ζητεί την κατάργηση του Ταμείου Επικουρικής Ασφάλισης Εργατικών Στελεχών. 

45) Οι Βουλευτές κύριοι ΕΥΑΓΓΕΛΟΣ ΜΠΟΥΤΑΣ, ΝΙΚΟΛΑΟΣ ΓΚΑΤΖΗΣ και ΑΧΙΛΛΕΑΣ ΚΑΝΤΑΡΤΖΗΣ κατέθεσαν αναφορά με την οποία το Εργατικό Κέντρο Νομού Λάρισας δηλώνει την αντίθεσή του προς τον κρατικό προϋπολογισμό. 

46) Οι Βουλευτές κύριοι ΑΧΙΛΛΕΑΣ ΚΑΝΤΑΡΤΖΗΣ, ΕΥΑΓΓΕΛΟΣ ΜΠΟΥΤΑΣ και ΝΙΚΟΛΑΟΣ ΓΚΑΤΖΗΣ κατέθεσαν αναφορά με την οποία το Εργατικό Κέντρο Νομού Λάρισας ζητεί να μην εγκατασταθεί το Νατοϊκό Στρατηγείο στη Λάρισα. 



 

  

Σελίδα 2909 

47) Οι Βουλευτές κύριοι ΝΙΚΟΛΑΟΣ ΓΚΑΤΖΗΣ, ΑΧΙΛΛΕΑΣ ΚΑΝΤΑΡΤΖΗΣ και ΕΥΑΓΓΕΛΟΣ ΜΠΟΥΤΑΣ κατέθεσαν αναφορά με την οποία το Εργατικό Κέντρο Νομού Λάρισας ζητεί την άμεση καταβολή της επιδότησης ενοικίου 1998 στους δικαιούχους. 

48) Ο Βουλευτής Αχαϊας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στα οικονομικά προβλήματα του ΕΚΑΒ. 

49) Ο Βουλευτής Αιτωλ/νίας κ. ΧΡΗΣΤΟΣ ΣΜΥΡΛΗΣ - ΛΙΑΚΑΤΑΣ κατέθεσε αναφορά με την οποία το Εργατοϋπαλληλικό Κέντρο Ναυπάκτου ζητεί την ανάκληση της απόφασης αναστολής οικοδομικών εργασιών και έκδοσης αδειών για ένα χρόνο στη Ναύπακτο. 

50) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε αναφορά με την οποία η 'Ενωση Αγροτικών Συνεταιρισμών Νομού Δράμας ζητεί την αποζημίωση κατά στρέμμα και καλλιέργεια των αγροτών της περιοχής της που επλήγησαν από κακοκαιρίες. 

51) Ο Βουλευτής Καρδίτσας κ. ΔΗΜΗΤΡΙΟΣ ΣΙΟΥΦΑΣ κατέθεσε αναφορά με την οποία ο Μελισσοκομικός Σύλλογος Νομού Καρδίτσας ζητεί το Μελισσοκομικό Κέντρο να λειτουργήσει στην Καρδίτσα. 

52) Ο Βουλευτής Λακωνίας κ. ΠΑΝΑΓΙΩΤΗΣ ΣΚΑΝΔΑΛΑΚΗΣ κατέθεσε αναφορά με την οποία ο Σύλλογος Γονέων και Κηδεμόνων 1ου Λυκείου Σπάρτης Λακωνίας υποβάλλει προτάσεις για τον τερματισμό των καταλήψεων στα Λύκεια. 

53) Ο Βουλευτής Λάρισας κ. ΘΕΟΔΩΡΟΣ ΣΤΑΘΗΣ κατέθεσε αναφορά με την οποία Κάτοικοι Λάρισας ζητούν να μη διακοπεί η λειτουργία του Κέντρου Παιδικής Μέριμνας. 

54) Ο Βουλευτής Λάρισας κ. ΘΕΟΔΩΡΟΣ ΣΤΑΘΗΣ κατέθεσε αναφορά με την οποία ο κ. Δ. Μπουράντας, δάσκαλος, ζητεί να προαχθεί ως έφεδρος αξιωματικός. 

55) Ο Βουλευτής Αχαϊας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στη συνεχή μείωση που υφίσταται το εισόδημα των αγροτών. 

B. AΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ 

1. Στην με αριθμό 2780/2.10.98 ερώτηση δόθηκε με το υπ' αριθμ. Α0012/20.10.98 έγγραφο από τον Υφυπουργό Οικονομικών η ακόλουθη απάντηση: 

"Απαντώντας στην υπ' αριθμ. 2780/2.10.98 ερώτηση που κατατέθηκε στη Βουλή από το Βουλευτή κ. Α. Παπαληγούρα, αναφορικά με το θέμα, σας πληροφορούμε τα εξής: 

1. Βασικός στόχος της φορολογικής πολιτικής του Υπουργείου Οικονομικών, μέσα στα πλαίσια της ασκούμενης από την Κυβέρνηση δημοσιονομικής πολιτικής, είναι η δίκαιη κατανομή των φορολογικών βαρών, η προστασία του εισοδήματος των εργαζομένων και η άρση των ανισοτήτων με την επιβολή 

φόρου σε όλες τις κοινωνικές ομάδες ανάλογα με τις οικονομικές τους δυνατότητες. 

2. Η Κυβέρνηση με τους σχετικούς φορολογικούς νόμους κάνει μία προσπάθεια προσέγγισης των πραγματικών εισοδημάτων διαφόρων κοινωνικών τάξεων ώστε να μην αδικηθεί κανένας και να προσφέρουν ανάλογα στην εθνική οικονομία. 'Ετσι με τα άρθρα 33 και 51 του ν. 2238/1994 προσδιορίζεται το ελάχιστο ποσό καθαρού εισοδήματος από εμπορική επιχείρηση και από ελευθέριο επάγγελμα. Ορισμένες μεταβολές στο σύστημα των αντικειμενικών κριτηρίων περιλήφθηκαν στο άρθρο 5 του ν. 2579/1998 "φορολογικές διαρυθμίσεις και άλλες διατάξεις". 

3. Ωστόσο, το Υπουργείο Οικονομικών εξετάζει, με την προσοχή που επιβάλλεται, τα προβλήματα που παρουσιάζονται, καθώς και τις προτάσεις όλων των φορέων και προβαίνει στις σχετικές βελτιώσεις του νόμου, όπου ενδεχομένως υπάρχει ανάγκη, μέσα στα πλαίσια των δυνατοτήτων του κρατικού προϋπολογισμού. 

4. Τέλος, περίπτωση τροποποίησης των αντικειμενικών κριτηρίων δεν αντιμετωπίζεται επί του παρόντος. 

Ο Υφυπουργός 

ΓΕΩΡΓΙΟΣ ΔΡΥΣ" 

2. Στην με αριθμό 3106/21.10.98 ερώτηση δόθηκε με το υπ' αριθμ. 3015/22.10.98 έγγραφο από τον Υφυπουργό Εθνικής 'Αμυνας η ακόλουθη απάντηση: 

"Σε απάντηση της ερώτησης 3106/21.10.98 που κατέθεσε ο Βουλευτής κ. Π. Τατούλης στη Βουλή των Ελλήνων με θέμα τα αιτήματα Εθελοντών Μακράς Θητείας (ΕΜΘ), σας γνωρίζονται τα ακόλουθα: 

Σκοπός της εισαγωγής του θεσμού των ΕΜΘ, καθώς και αυτού των Εθελοντών Πενταετούς Υπηρεσίας (ΕΠΥ), ήταν η ικανοποίηση των αναγκών των τριών Κλάδων των Ενόπλων Δυνάμεων (ΕΔ) σε χαμηλόβαθμο προσωπικό, οι οποίες προέκυψαν λόγω του δημογραφικού προβλήματος που μαστίζει τη Χώρα μας. 

Στα δεκατρία χρόνια από τη θέσπισή του, ο εν λόγω θεσμός λειτούργησε ικανοποιητικά. Σε καμία σε, περίπτωση δεν θα μπορούσαν να θεωρηθούν βάσιμα τα όσα προβάλλονται στην υπόψη Αναφορά. 

Ειδικότερα οι ΕΜΘ απολαμβάνουν μία μορφή μονιμότητας, δεδομένου ότι υπό προϋποθέσεις μπορούν να συνταξιοδοτηθούν μετά την παρέλευση 25ετίας ή ακόμη και 35ετίας από την κατάταξή τους, ενώ δεν είναι μέτοχοι των Μετοχικών Ταμείων και των Ταμείων Αλληλοβοηθείας των ΕΔ, καθόσον κάτι τέτοιο δεν προβλέπεται από την ισχύουσα Νομοθεσία. Ακόμη, οι ΕΜΘ που κατετάγησαν στις ΕΔ μέχρι την 31.12.92 δικαιούνται συντάξεως από το Δημόσιο ενώ οι καταταγέντες από 1.1.93 και εντεύθεν έχουν ασφαλιστικό φορέα το ΙΚΑ με κατ' επέκταση συνταξιοδοτούνται από αυτό. 

Περαιτέρω, οι ΕΘΜ και οι ΕΠΥ δικαιούνται τις ίδιες τιμητικές διακρίσεις με τους Υπαξιωματικούς που προέρχονται από Στρατιωτικές Σχολές. 

Αντιθέτως, οι οιεσδήποτε διαφορές υφίστανται μεταξύ του νομικού καθεστώτος που διέπει μισθολογική και ιεραρχική εξέλιξη των ΕΜΘ και των μονίμων Υπαξιωματικών είναι καθόλα εύλογες και δικαιολογημένες, δεδομένου ότι οι μόνιμοι Υπαξιωματικοί εισάγονται μέσω Πανελλήνιων Εξετάσεων στις Στρατιωτικές Σχολές και αποκτούν ιδιαίτερα προσόντα κατά την αποφοίτησή τους, ενώ οι ΕΜΘ προορίζονται για την κάλυψη των αναγκών σε χαμηλόβαθμο προσωπικό. 

Σημειώνεται, επιπλέον, ότι γνωστοποιείται στους υποψηφίους ΕΠΥ και ΕΜΘ πριν την κατάταξή τους, το νομικό πλαίσιο που διέπει τη λειτουργία του όλου θεσμού, το οποίο και τελικά αποδέχονται με την ενταξή τους στις ΕΔ. 

Τέλος, επισημαίνεται ότι η Ηγεσία του Υπουργείου Εθνικής 'Αμυνας καταβάλλει κάθε δυνατή προσπάθεια για τη συνεχή αναβάθμιση του εν λόγω θεσμού. Παράδειγμα αποτελεί η δυνατότητα εξέλιξης που παρέχεται πλέον στους ΕΜΘ, ιεραρ-

  


 

  

Σελίδα 2910 

χικά μέχρι το βαθμό του Ανθυπασπιστού και μισθολογικά του Λοχαγού. 

Ο Υφυπουργός 

ΔΗΜ. ΑΠΟΣΤΟΛΑΚΗΣ" 

3. Στην με αριθμό 857/6.8.98 ερώτηση δόθηκε με το υπ' αριθμ. 2991/12.10.98 έγγραφο από τον Υπουργό Εθνικής 'Αμυνας η ακόλουθη απάντηση: 

"Σε απάντηση της υπ' αριθμ. ερώτησης 857/6.8.98 που κατέθεσε η Βουλευτής κ. Π. Φουντουκίδου στην Βουλή των Ελλήνων με θέμα την χορήγηση αδειών περιπτέρων σε νεφροπαθείς σας γνωρίζονται τα ακόλουθα: 

Σύμφωνα με το άρθρο 13 ΝΔ 1044/71, όπως αντικαταστάθηκε με το άρθρο 4 του ν. 1043/80 και ακολούθως τροποποιήθηκε με το άρθρο 5 του Ν. 1680/87 "Δικαίωμα εκμεταλλεύσεως περιπτέρων επί των πεζοδρομίων των Δημοσίων, Δημοτικών και Κοινοτικών οδών και πλατειών των πόλεων, κωμοπόλεων και χωρίων, ως επίσης επί των Δημοσίων, Δημοτικών και Κοινοτικών Κήπων και Αλσών, αποκτούν δια παραχωρήσεως υπό των κατά το άρθρο 18 οργάνων, οι ανάπηροι και τα θύματα πολέμου και εκ των υπαγομένων εις τον Ν. 1370/1944 αναπήρων ειρηνικής περιόδου, οι φέροντες αναπηρία 60% και άνω σε περιπτώσεις ίσου ποσοστού αναπηρίας από του ποσοστού 60% και άνω, προτιμώνται πάντοτε οι ανάπηροι πολέμου". 

Το ανωτέρω ευεργέτημα παραχωρείται από την ισχύουσα Νομοθεσία και αποτελεί προνομιακό καθεστώς για συγκεκριμένη κατηγορία πολιτών (ανάπηροι-θύματα πολέμου-ανάπηροι ειρηνικής περιόδου), την οποία και κατ' εξοχήν θέλησε να προστατεύσει ο Νομοθέτης. Πέραν όμως τούτου, υπάρχει ένα μεγάλο ποσοστό αναποκατάστατων αναπήρων των προαναφερομένων κατηγοριών, το οποίο μέχρι σήμερα δεν έχει ακόμη αποκατασταθεί, λαμβάνοντας υπόψη ότι στις ανωτέρω έννοιες (ανάπηροι, θύματα πολέμου) συγκαταλέγονται και οι ανάπηροι και θύματα της εθνικής αντίστασης. 

Γίνεται λοιπόν κατανοητό, δεδομένων των προαναφερομένων λόγων, ότι η αναθεώρηση των διατάξεων που ρυθμίζουν την χορήγηση άδειας λειτουργίας περιπτέρων, ώστε να ενταχθούν σε αυτές οι νεφροπαθείς ή άλλες κατηγορίες αναπήρων και ασθενών δεν είναι ούτε σκόπιμη ούτε μπορεί να αποφέρει κάποιο ουσιασικό όφελος. 

Ο Υπουργός 

ΑΠ. ΑΘ. ΤΣΟΧΑΤΖΟΠΟΥΛΟΣ" 

4. Στην με αριθμό 2579/25.9.98 ερώτηση δόθηκε με το υπ' αριθμ. 23/2131/22.10.98 έγγραφο από τον Υφυπουργό Εργασίας και Κοινωνικών Ασφαλίσεων η ακόλουθη απάντηση: 

"Απαντώντας στην υπ' αριθμ. 2579/25.9.98 ερώτηση, που κατέθεσε στη Βουλή ο Βουλευτής κ. Γ. Καρατζαφέρης, σχετικά με την καθυστέρηση καταβολής αναδρομικών ποσών στους συνταξιούχους του ΙΚΑ, σας γνωρίζουμε τα ακόλουθα: 

1. Με τις διατάξεις της παρ. 11 του άρθρου 4 του ν. 2592/98 καταργήθηκε η ΑΤΑ καθώς και οι αυξήσεις που έχουν χορηγηθεί μετά την κατάργησή της. 

Με τις διατάξεις του ίδιου ως άνω νόμου, οι συντάξεις των δημοσίων υπαλλήλων, υπαλλήλων ΝΠΔΔ και ΟΤΑ, αναπροσαρμόσθηκαν αναδρομικά από 1.8.1997 με βάση τις διατάξεις του νέου μισθολογίου (ν.2470/97), από δε την 1.1.1998 αυθήθηκαν οι βασικοί μισθοί όλων των μισθολογικών κλιμακίων, σύμφωνα με τις διατάξεις της παρ. 1 του άρθρου 10 του ν. 2606/98. 

Επομένως, η αύξηση των συντάξεων της πιο πάνω κατηγορίας συνταξιούχων για το 1998 προέρχεται από την αύξσηη των βασικών μισθών των μισθολογικών κλιμακίων. 

2. Η αναπροσαρμογή από 1.8.1997 των συντάξεων των συνταξιούχων του ΙΚΑ (Ν. 3163/55, Ν.Δ. 4277/62) πρώην υπαλλήλων ΝΠΔΔ, οι οποίοι ανέρχονται σε 25.000 περίπου, η χορήγηση από 1.1.1997 της οικογενειακής παροχής καθώς και η αύξηση των συντάξεων από 1.1.1998, με βάση τις πιο πανω διατάξεις, γίνεται από το Κέντρο Ηλεκτρονικού Υπολογιστή Υπουργείου Κοινωνικών Υπηρεσιών (ΚΗΥΚΥ). Το ΚΗΥΚΗ εξυπηρετεί, εκτός του ΙΚΑ, το Υπουργείο Κοινωνικών Ασφαλίσεων και αρκετά μεγάλο αριθμό ασφαλιστικών οργανισμών. Λόγω του ότι το ΚΗΥΚΥ δεν διαθέτει όλα τα απαιτούμενα για την εν λόγω αναπροσαρμογή στοιχεία, έχει εκδόσει, έπειτα από συνεννόηση με το ΙΚΑ, μηχανογραφικά δελτία ανά συνταξιούχο. 

Η Διεύθυνση Ασφαλιστικών Υπηρεσιών του ΙΚΑ από 1.7.98 άρχισε να συμπληρώνει τα ως άνω μηχανογραφικά δελτία με τα απαιτούμενα στοιχεία (ένταξη σε κλιμάκιον ν. 2470/97, συντάξιμα χρόνια κλπ.) και τα αποστέλλει κάθε μήνα στο ΚΗΥΚΥ, που είναι αρμόδιο για την αναπροσαρμογή των συντάξεων και τον υπολογισμό των τυχόν αναδρομικών ποσών. 

Δεδομένου ότι η Διεύθυνση Ασφαλιστικών Υπηρεσιών του ΙΚΑ δεν έχει μηχανογραφικό σύστημα, η συμπλήρωση των μηχανογραφικών δελτίων γίνεται με συλλογή των απαιτούμενων στοιχείων απο τους ατομικούς φακέλους των συνταξιούχων, κατ' απόλυτη σειρά προτεραιότητας, βάσει τυ αύξοντα αριθμού φακέλου κάθε συνταξιούχου, δηλαδή απο τους παλαιότερους προς τους νεώτερους συνταξιούχους. 

3. Το προσωπικό του ΙΚΑ, ανταποκρινόμενο στις απαιτήσεις για τη διεκπεραίωση τόσο της τρέχουσας εργασίας, όσο και της εν λόγω αναπροσαρμογής των συντάξεων και εργαζόμενο και πέραν του κανονικού ωραρίου, έχει μέχρι σήμερα συμπληρώσει 11.750 περίπου μηχανογραφικά δελτία, από τα οποία μέχρι 30.9.1998 έχουν ήδη διαβιβαστεί στο ΚΗΥΚΥ 10.263. 

Χρειάζεται επιπλέον να τονιστεί ότι η προηγούμενη αναπροσαρμογή του 1987 είχε διαρκέσει 1,5 έως 2 χρόνια και αφορούσε 13.000-14.000 συνταξιούχους, ενώ η παρούσα αναπροσαρμογή, παρά το ότι αφορά 25.000 συνταξιούχους, θα περατωθεί μέσα σε 10-12 μήνες. 

4. Με τη σύνταξη Ιουλίου 1998, δόθηκαν αναδρομικά από 1.1.1997 στους συνταξιούχους του ΙΚΑ οι διαφορές της οικογενειακής παροχής συζύγου (συζύγου και τέκνων). 

Ο Υφυπουργός 

Ν. ΦΑΡΜΑΚΗΣ" 

5. Στην με αριθμό 2540/24.9.98 ερώτηση δόθηκε με το υπ' αριθμ. 1688/22.10.98 έγγραφο από τον Υφυπουργό Εργασίας και Κοινωνικών Ασφαλίσεων η ακόλουθη απάντηση: 

"Απαντώντας στην υπ' αριθμ. 2540/24.9.1998 ερώτηση που κατέθεσε στη Βουλή ο Βουλευτής κ. Σκανδαλάκης Παναγιώτης, σχετικά με την εφαρμογή της "λίστας" φαρμάκων, σας πληροφορούμε τα εξής: 

1. Η καθιέρωση της λίστας περιλαμβάνεται σε μία δέσμη μέτρων που προωθήθηκαν με στόχο τον περιορισμό της πολυφαρμακίας, την προστασία της δημόσιας υγείας από την υπερκατανάλωση φαρμάκων και τον έλεγχο της φαρμακευτικής δαπάνης. 

Στη "λίστα" έχουν καταχωρηθεί 3280 μορφές ιδιοσκευασμάτων που αντιστοιχούν σε 1.000 δραστικές ουσίες, έναντι των 1.270 δραστικών ουσιών που αξιολογήθηκαν. 

Είναι σαφές ότι στη "λίστα" έχει συμπεριληφθεί πολύ μεγάλος αριθμός φαρμάκων. 

Στον κατάλογο περιλαμβάνονται όλες οι δραστικές ουσίες που είναι αναγκαίες για τη θεραπεία όλων των νόσων. 

Επιπλέον οι γιατροί έχουν τη δυνατότητα όπου αυτό κρίνεται απαραίτητο να συνταγογραφούν κάθε φάρμακο, έστω και αν δεν περιλαμβάνεται στον κατάλογο, εφόσον χαρακτηρίζεται ως "αναντικατάστατο". 

Επομένως κανένας ασθενής δεν έχει μείνει χωρίς το φάρμακό του. 

2. Από το άρθρο 20 του ν.2458/97 προβλέπεται ότι η λίστα αναθεωρείται κατ' έτος ύστερα από εισήγηση Ειδικής Επιτροπής που έχει συσταθεί για το σκοπό αυτό με απόφαση των Υπουργών Εργασίας και Κοινωνικών Ασφαλίσεων, Υγείας και Πρόνοιας και Εμπορικής Ναυτιλίας. 

Νέα ιδιοσκευάσματα που στο μεταξύ έχουν κυκλοφορήσει, υπάρχει η δυνατότητα, σύμφωνα με τις προαναφερόμενες 

 

 

  

Σελίδα 2911 

διατάξεις, αφού αξιολογηθούν από την Ειδική Επιτροπή να περιλαμβάνονται στο κατάλογο κατά τις αναθεωρήσεις του. 

Ο Υφυπουργός 

ΝΙΚΟΣ ΦΑΡΜΑΚΗΣ" 

6. Στην με αριθμό 2768/1.10.98 ερώτηση δόθηκε με το υπ' αριθμ. 85/20.10.98 έγγραφο από τον Υπουργό Πολιτισμού η ακόλουθη απάντηση: 

"Απαντώντας στην 2768/01.10.1998 ερώτηση του Βουλευτή κ. Πέτρου Κουναλάκη, σας γνωρίζουμε τα εξής: 

Το Υπουργείο Πολιτισμού παρακολουθεί με ιδιαίτερη προσοχή την πορεία των καλλιτεχνικών φορέων που εποπτεύει, επομένως και της ΚΟΕΜ. 

Η λήψη των αποφάσεων που αφορούν στην οργάνωση και λειτουργία της ΚΟΕΜ ανήκει στο Δ.Σ. και στον Καλλιτεχνικό Διευθυντή. Το εξαιρετικά υψηλό κόστος λειτουργίας οδήγησε την ΚΟΕΜ σε οικονομικό αδιέξοδο, για την άρση του οποίου έπρεπε να ληφθούν από το Δ.Σ. σκληρές αποφάσεις, όπως στην προκειμένη περίπτωση η απόλυση εργαζομένων, που θα οδηγούσαν σε περιστολή δαπανών αφ' ενός και ανασύνταξη του φορέα αφ' ετέρου, ώστε το νέο σχήμα να είναι ευέλικτο και λειτουργικό. Με τον τρόπο αυτό θα μπορέσει η Ορχήστρα να συνεχίσει τη λειτουργία της και να εκπληρώσει τους σκοπούς της. 

Το ΥΠ.ΠΟ. αναμένει τις προτάσεις της ΚΟΕΜ για τον λειτουργικό και καλλιτεχνικό σχεδιασμό της, για να γίνει η σχετική αξιολόγηση και να ληφθούν τα αναγκαία μέτρα. 

Επισυνάπτεται αντίγραφο των πρακτικών του Διοικητικού Συμβουλίου της 4ης Σεπτεμβρίου 1998. 

Ο Υπουργός 

ΕΥΑΓΓΕΛΟΣ ΒΕΝΙΖΕΛΟΣ" 

Σημ: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων). 

7. Στην με αριθμό 2776/2.10.98 ερώτηση δόθηκε με το υπ' αριθμ. 87/20.10.98 έγγραφο από τον Υπουργό Πολιτισμού η ακόλουθη απάντηση: 

"Απαντώντας στην 2776/02.10.98 ερώτηση του Βουλευτή κ. Απόστολου Ανδρεουλάκου, σας γνωρίζουμε τα εξής: 

Επισυνάπτεται πίνακας με το επιστημονικό και διοικητικό δυναμικό της Α.Ε. "Ενοποίηση των Αρχαιολογικών Χώρων της Αθήνας", τις ειδικότητες και τις σχετικές διαδικασίες προσλήψεων. Διευκρινίζεται ότι οι σχετικές προκηρύξεις για την πλήρωση θέσεων έγιναν με δημοσίευση στον ημερήσιο τύπο σε 3 τουλάχιστον εφημερίδες και οτι οι προσλήψεις έγιναν με διαδικασίες συνεντεύξεων σε τριμελείς επιτροπές και με την σχετική γνωστοποίηση του αποτελέσματος στους ενδιαφερομένους. 

'Εχει επισημανθεί στη Διοίκηση της Εταιρείας η ανάγκη αυστηρής εφαρμογής της νομοθεσίας που διέπει τις προσλήψεις του κάθε είδους προσωπικού. 

Ο Υπουργός 

ΕΥΑΓΓΕΛΟΣ ΒΕΝΙΖΕΛΟΣ" 

Σημ: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσων). 

8. Στην με αριθμό 1901/1.9.98 ερώτηση δόθηκε με το υπ' αριθμ.5026Β/21.9.98 έγγραφο από τον Υπουργό Περιβάλλοντος, Χωροταξίας και Δημοσίων 'Εργων η ακόλουθη απάντηση: 

"Απαντώντας στην ερώτηση με αριθμό 1901 που κατατέθηκε την 1.9.98 από το Βουλευτή κ. Γιάννη Κουράκη σας γνωρίζουμε τα εξής: 

'Οσον αφορά στις περιοχές εγκατάστασης βιοτεχνικών και βιομηχανικών δραστηριοτήτων ολοκληρώθηκαν οι σχετικές προτάσεις σε συνεργασία με το Υπουργείο Ανάπτυξης και είναι στο στάδιο της νομοθετικής επεξεργασίας. 

Η πρόταση τροποποίησης των οικιστικών περιοχών είναι σε εξέλιξη παράλληλα με τις μελέτες που εκπονούνται στην περιοχή (μελέτη επέκτασης Γενικών Πολεοδομικών Σχεδίων (Γ.Π.Σ.) μελέτη Ζώνης Οικιστικού Ελέγχου (Ζ.Ο.Ε.) Ηρακλείου, προτάσεις Χωροταξικού Σχεδίου Περιφερείας Κρήτης) οι οποίες και θα καθορίσουν τις κατευθύνσεις ανάπτυξης. 

Η εξέταση συγκεκριμένων αιτημάτων θα είναι δυνατή μετά την ολοκλήρωση των παραπάνω κατευθύνσεων. 

Ο Υπουργός 

Κ. ΛΑΛΙΩΤΗΣ" 

9. Στην με αριθμό 271/15.7.98 ερώτηση δόθηκε με το υπ' αριθμ. 4890Β/29.9.98 έγγραφο από τον Υπουργό Περιβάλλοντος, Χωροταξίας και Δημοσίων 'Εργων η ακόλουθη απάντηση. 

"Απαντώντας στην ερώτηση με αριθμό 271 που κατατέθηκε στις 15.7.98 από το Βουλευτή κ. Πέτρο Κουναλάκη σας γνωρίζουμε τα εξής: 

'Εχει προωθηθεί η θεσμοθέτηση ειδικού διατάγματος προστασίας σαράντα (40) οικισμών του Ν. Αρκαδίας, μεταξύ των οποίων και η Στεμνίτσα, με το οποίο θεσπίζονται ειδικοί όροι και περιορισμοί δόμησης στους οικισμούς αυτούς. 

Στο ΠΕΠ Πελοποννήσου του 2ου ΚΠΣ η Περιφέρεια Πελοποννήσου είχε εντάξει το έργο 9775577 "Ανάπλαση και εσωτερική οδοποιϊα του Δ. Στεμνίτσας" με προϋπολογισμό 150 εκ. δρχ. Τόσο το τεχνικό δελτίο του έργου, βάση του οποίου έγινε η ένταξή του, όσο και η πρόοδος του παρακολουθούνται από την Γενική Γραμματεία της Περιφέρειας, η οποία σε συνέχεια με έγγραφο της μας ενημερώνει για την εκταμίευση του ποσού που αναγράφεται ετησίως στην ΣΑΕ 075/2 επειδή οι περιφέρειες δεν έχουν ακόμα δική τους ΣΑΕ. 

Στις 02.09.97 υπεγράφει Προγραμματική Σύμβαση μεταξύ του Υπουργού ΠΕΧΩΔΕ και του Δημάρχου Στεμνίτσας, ύψους 207 εκ. δρχ. από πόρους του ΕΤΕΡΠΣ για έργα ανάπλασης: 

1. Ανάπλαση κεντρικής πλατείας 

2. Ανάπλαση κοινοχρήστου χώρου Δημόσιας Σχολής Αργυροχρυσοχοϊας 

3. Αποκατάσταση μνημείου εκκλησίας Παναγίας "Μπαφίρω" 

4. Ανάπλαση-επέκταση κτιρίου και κοινοχρήστου χώρου Δημαρχείου. 

Τα έργα αυτά υλοποιούνται από τον Δήμο ο οποίος έχει υποχρέωση να προβεί στην υποβολή και έγκριση των υφιστάμενων μελετών από τις αρμόδιες ελέγχουσες αρχές, σύμφωνα με τις ισχύουσες διατάξεις περί δημοτικών και κοινοτικών έργων. 

Προκειμένου να μη γίνουν εργασίες που πιθανόν να συντελέσουν στην αλλοίωση του οικισμού Στεμνίτσας μέχρι την έκδοση του αναφερομένου διατάγματος, η Δ/νση Πολεοδομικού Σχεδιασμού του ΥΠΕΧΩΔΕ έστειλε στην Δ/νση ΠΕΧΩ Πελοποννήσου έγγραφο υπογραφής Γενικού Γραμματέα, με το οποίο ζήτησε 

- τον έλεγχο της νομιμότητας των εργασιών στους κοινόχρηστους και κοινοτικούς χώρους της Στεμνίτσας (οικ. άδειες κλπ) 

- την παραπομπή του θέματος στη δευτεροβάθμια ΕΠΑΕ σύμφωνα με την παρ. 6 του άρθρου 2 της υπ' αρ. 31252/1530/19.5.87 απόφασης "περί ΕΠΑΕ" (ΦΕΚ 482/Δ/87) και λαμβάνοντας υπόψη τις διατάξεις του Ν. 1577/85 περί "ΓΟΚ" άρθρο 3 παρ. 1 και άρθρο 4 παρ. 2 και 4 (ΦΕΚ 210/Α). 

Ο Υπουργός 

Κ. ΛΑΛΙΩΤΗΣ" 

10. Στην με αριθμό 591/28.7.97 ερώτηση δόθηκε με το υπ' αριθμ. 4934Β/14.9.98 έγγραφο από τον Υπουργό Περιβάλλοντος, Χωροταξίας και Δημοσίων 'Εργων η ακόλουθη απάντηση: 

"Απαντώντας στην ερώτηση με αριθμό 591 που κατατέθηκε στις 28.7.98 από το Βουλευτή κ. Λεωνίδα Κουρή σας γνωρίζουμε τα εξής: 

Το ΥΠΕΧΩΔΕ σε συνεργασία με τα συναρμόδια Υπουργεία και εκπροσώπους των οικολογικών και περιβαλλοντικών οργανώσεων έχει εκπονήσει σχέδιο Νόμου σχετικό με την οδηγία 94/62 ΕΟΚ που αφορά τους τρόπους διαχείρισης συσκευασιών. 

  


 

  

Σελίδα 2912 

Το σχέδιο αυτό που αναφέρεται στα "Μέτρα και τους 'Ορους για την Εναλλακτική Διαχείριση των Συσκευασιών και άλλων προϊόντων" και "την ίδρυση Εθνικού Οργανισμού Εναλλακτικής Διαχείρισης" έχει αποσταλεί στην ΕΕ για την έκφραση γνώμης, διότι σύμφωνα με την οδηγία 83/89 για την τυποποίηση προϊόντων,πρέπει το σχέδιο νόμου να μην έρχεται σε αντίθεση με άλλες πολιτικές. Το σχέδιο αυτό εγκρίθηκε από τις αρμόδιες υπηρεσίες της ΕΕ πρόσφατα και θα κατατεθεί προς ψήφιση στο Ελληνικό Κοινοβούλιο. 

Σκοπός του εν λόγω σχεδίου Νόμου είναι η θέσπιση μέτρων για τη διαχείριση των συσκευασιών και άλλων προϊόντων, με στόχο την επαναχρησιμοποίηση ή αξιοποίησή τους (ανακύκλωση - ανάκτηση ενέργειας). 

Ειδικότερα από τους πρώτους στόχους που τίθενται είναι: 

- Η πρόληψη της δημιουργίας αποβλήτων συσκευασιών με τον περιορισμό του συνολικού όγκου τους 

- Η μείωση της τελικής διάθεσης των αποβλήτων συσκευασίας, ή άλλων προϊόντων με την ενθάρρυνση συστημάτων επαναχρησιμοποίησης, καθώς και ανάκτησης υλικών και ανακύκλωσής τους. 

Επίσης προβλέπονται οι διαδικασίες οργάνωσης - έγκρισης συστημάτων εναλλακτικής διαχείρισης και τίθενται ποσοτικοί στόχοι σε ό,τι αφορά στην αξιοποίηση - επαναχρησιμοποίηση των αποβλήτων των συσκευασιών. 

Ο Υπουργός 

Κ. ΛΑΛΙΩΤΗΣ") 

  


 

  

Σελίδα 2913 

ΠΡΟΕΔΡΕΥΩΝ (Παναγιώτης Σγουρίδης): Κύριοι συνάδελφοι, εισερχόμαστε στη ημερήσια διάταξη της 

ΝΟΜΟΘΕΤΙΚΗΣ ΕΡΓΑΣΙΑΣ 

Ψήφιση στο σύνολο του σχεδίου νόμου του Υπουργείου Εργασίας και Κοινωνικών Ασφαλίσεων: "Οργανωτική και λειτουργική αναδιάρθρωση των φορέων κοινωνικής ασφάλισης και άλλες διατάξεις". 

Κύριε Υπουργέ, έχετε να κάνετε κάποιες παρατηρήσεις, φραστικές διορθώσεις επί του νομοσχεδίου; 

ΦΟΙΒΟΣ ΙΩΑΝΝΙΔΗΣ (Υφυπουργός Εργασίας και Κοινωνικών Ασφαλίσεων): Μάλιστα, κύριε Πρόεδρε. 

Η βελτίωση υπάρχει στο άρθρο 52, όπου ο τίτλος από "αναθεώρηση" έγινε "τροποποίηση". Η λέξη "αναθεώρηση" υπάρχει στην πρώτη παράγραφο και πρέπει να γίνει και εκεί "τροποποίηση". Δηλαδή, η λέξη της παραγράφου 1 "αναθεώρηση" αντικαθίσταται με τη λέξη "τροποποίηση". Αυτό είναι στο άρθρο 52, σελίς 45. 

Στο άρθρο 63, παράγραφος 8, στη σελίδα 56 υπάρχει μία διόρθωση. 'Οπως θα θυμάστε κύριοι συνάδελφοι, κατόπιν και αιτήματος πολλών συναδέλφων, ηυξήθη το πλαφόν για τους απασχολούμενους συνταξιούχους από διακόσιες χιλιάδες (200.000) δραχμές σε διακόσιες πενήντα χιλιάδες (250.000) δραχμές. Αυτό κατεγράφη βέβαια στην πρώτη παράγραφο, αλλά στο τελευταίο εδάφιο παραλήφθηκε και παρέμεινε διακόσιες χιλιάδες (200.000) δραχμές. Διορθώνεται, λοιπόν, και αυτό και γίνεται διακόσιες πενήντα χιλιάδες (250.000) δραχμές. 

ΠΡΟΕΔΡΕΥΩΝ (Παναγιώτης Σγουρίδης): Κύριε Κανελλόπουλε, κύριε Παπαγεωργόπουλε, θέλετε να πείτε κάτι; 

ΛΕΥΤΕΡΗΣ ΠΑΠΑΓΕΩΡΓΟΠΟΥΛΟΣ: Ουδέν σχόλιο, κύριε Πρόεδρε. 

ΠΡΟΕΔΡΕΥΩΝ (Παναγιώτης Σγουρίδης): Ερωτάται το Σώμα: Γίνεται δεκτό το νομοσχέδιο και στο σύνολο με τις νομοτεχνικές διορθώσεις των κυρίων Υπουργών; 

ΠΟΛΛΟΙ ΒΟΥΛΕΥΤΕΣ: Δεκτό, δεκτό. 

ΛΕΥΡΕΡΗΣ ΠΑΠΑΓΕΩΡΓΟΥΛΟΣ: Κατά πλειοψηφία. 

ΓΕΩΡΓΙΟΣ ΤΣΑΦΟΥΛΙΑΣ: Κατά πλειοψηφία. 

ΠΡΟΕΔΡΕΥΩΝ (Παναγιώτης Σγουρίδης): Το νομοσχέδιο έγινε δεκτό κατά πλειοψηφία και στο σύνολο, με τις φραστικές νομοτεχνικές διορθώσεις του κυρίου Υπουργού. 

Συνεπώς το νομοσχέδιο του Υπουργείου Εργασίας και Κοινωνικών Ασφαλίσεων: "Οργανωτική και λειτουργική αναδιάρθρωση των φορέων κοινωνικής ασφάλισης και άλλες διατάξεις" έγινε δεκτό κατά πλειοψηφία, σε μόνη συζήτηση, επί της αρχής, των άρθρων και του συνόλου και έχει ως εξής: 

"Οργανωτική και λειτουργική αναδιάρθρωση των φορέων κοινωνικής ασφάλισης και άλλες διατάξεις 

ΚΕΦΑΛΑΙΟ Α' 

ΕΝΟΠΟΙΗΣΕΙΣ - ΣΥΓΧΩΝΕΥΣΕΙΣ - 

ΚΑΤΑΡΓΗΣΕΙΣ ΑΣΦΑΛΙΣΤΙΚΩΝ ΟΡΓΑΝΙΣΜΩΝ 

'Αρθρο 1 

Σύσταση Οργανισμού Ασφάλισης 

Ελευθέρων Επαγγελματιών 

1. Συνιστάται νομικό πρόσωπο δημοσίου δικαίου (Ν.Π.Δ.Δ.) με την επωνυμία Οργανισμός Ασφάλισης Ελευθέρων Επαγγελματιών (Ο.Α.Ε.Ε.). Ο Οργανισμός τελεί υπό την εποπτεία του Υπουργείου Εργασίας και Κοινωνικών Ασφαλίσεων και έχει έδρα την Αθήνα. 

2. Ο Ο.Α.Ε.Ε. περιλαμβάνει τον Κλάδο Σύνταξης και τον Κλάδο Υγείας με πλήρη οικονομική και λογιστική αυτοτέλεια έκαστος. 

'Αρθρο 2 

Σκοπός Ο.Α.Ε.Ε. 

Ο Οργανισμός Ασφάλισης Ελευθέρων Επαγγελματιών έχει ως σκοπό την ασφαλιστική κάλυψη των προσώπων που αναφέρονται στο επόμενο άρθρο σε περίπτωση γήρατος, αναπηρίας, θανάτου, ατυχήματος, ασθένειας και μητρότητας, καθώς και των μελών της οικογενείας τους σε περίπτωση ασθένειας ή θανάτου τους. 

'Αρθρο 3 

Ασφαλιζόμενα πρόσωπα στον Ο.Α.Ε.Ε. 

1. Στην ασφάλιση του ανωτέρω Οργανισμού υπάγονται υποχρεωτικά τα πρόσωπα, που ασκούν επάγγελμα υπαγόμενο στην ασφάλιση του Ταμείου Ασφαλίσεως Εμπόρων (Τ.Α.Ε.) του Ταμείου Επαγγελματιών και Βιοτεχνών Ελλάδος (Τ.Ε.Β.Ε.),του Ταμείου Συντάξεων Αυτοκινητιστών (Τ.Σ.Α.), το τακτικό προσωπικό του Τ.Σ.Α., καθώς και οι ξενοδόχοι των οποίων η επιχειρηματική δραστηριότητα αρχίζει μετά την έναρξη ισχύος του παρόντος νόμου. Προαιρετικά υπάγονται στην ασφάλιση του Ο.Α.Ε.Ε. οι ξενοδόχοι των οποίων η επιχειρηματική δραστηριότητα έχει αρχίσει πριν από την έναρξη ισχύος του νόμου αυτού. 

2. Από την έναρξη ισχύος του κατά το άρθρο 12 παρ. 2 Οργανισμού, όλοι οι ασφαλισμένοι των καταργούμενων Ταμείων μεταφέρονται στον Ο.Α.Ε.Ε. και θεωρούνται ασφαλισμένοι αυτού. 

3. Ο χρόνος ασφάλισης, που πραγματοποιήθηκε στα καταργούμενα Ταμεία, ο χρόνος που αναγνωρίσθηκε και εξαγοράσθηκε ως συντάξιμος στα Ταμεία αυτά, καθώς και ο χρόνος που διανύεται ή αναγνωρίζεται έως την έναρξη ισχύος του Οργανισμού, λογίζεται ότι πραγματοποιήθηκε στην ασφάλιση του Ο.Α.Ε.Ε.. 

4. Με προεδρικά διατάγματα, τα οποία εκδίδονται μετά πρόταση του Υπουργού Εργασίας και Κοινωνικών Ασφαλίσεων, γνώμη του Δ.Σ. του Ο.Α.Ε.Ε., αναλογιστική μελέτη και γνώμη του Σ.Κ.Α., υπάγονται στην ασφάλιση του Ο.Α.Ε.Ε. οι αυτοτελώς απασχολούμενοι και οι ελεύθεροι επαγγελματίες, που σύμφωνα με τις κείμενες διατάξεις δεν είναι υποχρεωτικά ασφαλισμένοι σε άλλο Φορέα κύριας ασφάλισης. 

5. Από την έναρξη ισχύος του Οργανισμού του Ο.Α.Ε.Ε. κάθε δήλωση φυσικού ή νομικού προσώπου προς τις Διευθύνσεις Οικονομικών Υπηρεσιών (Δ.Ο.Υ.) για την έναρξη ασκήσεως επαγγέλματος, κατά την παράγραφο 1 του παρόντος, πρέπει να συνοδεύεται υποχρεωτικά από βεβαίωση του Ο.Α.Ε.Ε. ότι ο δηλών υπέβαλε απογραφική δήλωση ασφάλισης. 

'Αρθρο 4 

Καταργούμενοι Οργανισμοί 

1. Aπό την έναρξη ισχύος του προβλεπόμενου από το άρθρο 12 παρ. 2 του παρόντος νόμου Οργανισμού, το Τ.Α.Ε., το Τ.Ε.Β.Ε. και το Τ.Σ.Α. καταργούνται και το σύνολο του ενεργητικού και παθητικού της περιουσίας αυτών περιέρχεται αυτοδικαίως στον Κλάδο Σύνταξης και στον Κλάδο Υγείας του Ο.Α.Ε.Ε., αντίστοιχα, ως καθολικό διάδοχο, χωρίς την καταβολή φόρου, τέλους ή δικαιώματος υπέρ του Δημοσίου, οργανισμών τοπικής αυτοδιοίκησης ή άλλων προσώπων. Οι μέχρι τη δημοσίευση του παρόντος νόμου οικονομικές υποχρεώσεις του Τ.Σ.Α. προς το Ι.Κ.Α. του Κλάδου Ασθένειας καταβάλλονται από το Λ.Α.Φ.Κ.Α., σύμφωνα με τις διατάξεις του άρθρου 67 του ν. 2084/1992 (ΦΕΚ 165 Α') και με τη διαδικασία που προβλέπεται από το άρθρο 4 του Κανονισμού Λειτουργίας του Λογαριασμού (Φ3/οικ. 4331/11.11.1992, ΦΕΚ 693 Β'). 

2. Για τη μεταβίβαση της κυριότητας των ακινήτων των καταργούμενων Ταμείων εκδίδεται διαπιστωτική πράξη από τον Υπουργό Εργασίας και Κοινωνικών Ασφαλίσεων, η οποία μεταγράφεται ατελώς στα οικεία βιβλία του αρμόδιου υποθηκοφυλακείου. 

3. Εκκρεμείς δίκες, με διάδικο το Τ.Α.Ε., το Τ.Ε.Β.Ε. και το Τ.Σ.Α. συνεχίζονται από τον Ο.Α.Ε.Ε. χωρίς διακοπή. 

4. Το Ταμείο Προνοίας Ξενοδόχων εξακολουθεί να διέπεται από τις διατάξεις του ν.δ. 688/1948 (ΦΕΚ 133 Α'), όπως ισχύει, και καταβάλλει στα ασφαλιζόμενα από αυτό πρόσωπα τις 

 

 

  

Σελίδα 2914 

προβλεπόμενες παροχές ως συμπληρωματικό βοήθημα. 

'Αρθρο 5 

Πόροι του Οργανισμού Ασφάλισης 

Ελευθέρων Επαγγελματιών 

Πόρους του Ο.Α.Ε.Ε. αποτελούν τα πάσης φύσεως έσοδα των καταργούμενων Ταμείων, έσοδα από ατομικές εισφορές ή άλλες εισφορές, επιχορηγήσεις από τον Κρατικό Προϋπολογισμό, έσοδα από κοινωνικούς πόρους, πρόσοδοι περιουσίας, απόδοση των κεφαλαίων και αποθεματικών των Κλάδων των καταργούμενων Ταμείων, καθώς και κάθε άλλο έσοδο, που προκύπτει από τη δραστηριότητά του. 

'Αρθρο 6 

Ρυθμίσεις για τους ασφαλισμένους από 1.1.1993 

Τα πρόσωπα που ασφαλίζονται στα καταργούμενα Ταμεία από 1ης Ιανουαρίου 1993 και εφεξής και από την έναρξη ισχύος του Οργανισμού, ασφαλίζονται στον Ο.Α.Ε.Ε., εξακολουθούν να διέπονται από τις σχετικές διατάξεις του ν. 2084/1992, όπως αυτές ισχύουν κάθε φορά. 

'Αρθρο 7 

Ρυθμίσεις για τους ασφαλισμένους μέχρι 31.12.1992 

1. 'Οσοι από τους ασφαλισμένους θεμελιώσουν συνταξιοδοτικό δικαίωμα μετά την έναρξη ισχύος του προβλεπόμενου από το άρθρο 12 παρ. 1 του παρόντος νόμου Καταστατικού του Ο.Α.Ε.Ε. και υποβάλλουν αίτηση εντός 3ετίας από την έναρξη ισχύος τούτου, μπορούν να επιλέξουν, ως προς τις προϋποθέσεις συνταξιοδότησης, τον τρόπο υπολογισμού του ποσού της σύνταξης και τα χορηγούμενα επιδόματα, την εφαρμογή των καταστατικών διατάξεων των καταργούμενων Ταμείων, όπως ισχύουν μετά τις τροποποιήσεις τους από γενικές ή ειδικές διατάξεις, συμπεριλαμβανομένων και των διατάξεων περί κατωτάτων ορίων ή τις καταστατικές διατάξεις του Ο.Α.Ε.Ε.. 

2. 'Οσοι μέχρι την έναρξη ισχύος του Οργανισμού είναι παράλληλα ασφαλισμένοι στα καταργούμενα Ταμεία και συνεχίσουν να ασφαλίζονται στον Οργανισμό Ασφάλισης Ελευθέρων Επαγγελματιών, κατά τη συνταξιοδότησή τους και για κάθε χρόνο παράλληλης ασφάλισης δικαιούνται προσαύξηση κατά ποσοστό 2% στο ποσό της σύνταξής τους. 

'Αρθρο 8 

Κατώτατα 'Ορια Σύνταξης 

1. Ως κατώτατα όρια σύνταξης για τους ασφαλισμένους μέχρι 31 Δεκεμβρίου 1992, οι οποίοι συνταξιοδοτούνται μετά την έναρξη ισχύος του παρόντος νόμου, ορίζονται τα κατώτατα όρια σύνταξης του Ταμείου Επαγγελματιών και Βιοτεχνών Ελλάδος (Τ.Ε.Β.Ε.), όπως αυτά διαμορφώνονται με τις χορηγούμενες κάθε φορά αυξήσεις. Μετά την έναρξη ισχύος του Καταστατικού του Ο.Α.Ε.Ε., το διαμορφούμενο κατώτατο όριο δεν μπορεί να είναι μικρότερο του κατωτάτου ορίου του προηγούμενου εδαφίου. 

2. Στους συνταξιούχους του Τ.Σ.Α., καθώς και σε όσους συνταξιοδοτηθούν από της ενάρξεως ισχύος του παρόντος νόμου, των οποίων το ποσό της καταβαλλόμενης σύνταξης είναι κάτω από το κατώτατο όριο του Τ.Ε.Β.Ε., καταβάλλεται, εντός μεταβατικής περιόδου τριών (3) ετών και από 1ης Ιανουαρίου εκάστου έτους, αρχής γενομένης από την 1η Ιανουαρίου του επόμενου έτους ισχύος του νόμου αυτού, το 1/3 της αρχικής διαφοράς και, πέραν του κατ' έτος χορηγούμενου ποσοστού αυξήσεως των κατώτατων ορίων του Τ.Ε.Β.Ε.. 

Η επιβάρυνση που θα προκύψει από τη διαφορά αυτή καταβάλλεται από το Λ.Α.Φ.Κ.Α., σύμφωνα με τις διατάξεις του άρθρου 67 του ν. 2084/1992, και με τη διαδικασία που προβλέπεται από το άρθρο 4 του Κανονισμού Λειτουργίας του Λογαριασμού (Φ3/οικ.4331/ 11.11.1992, ΦΕΚ 693 Β'). 

3. Στους συνταξιούχους του Ταμείου Εμπόρων (Τ.Α.Ε.) κατά την έναρξη ισχύος του νόμου αυτού εξακολουθεί να καταβάλλεται το ποσό της σύνταξης, καθώς και τα κατώτατα όρια του Ταμείου αυτού και όπως αυτά διαμορφώνονται κάθε φορά με τις χορηγούμενες αυξήσεις. 

4. Σε όσους συνταξιοδοτηθούν από το Τ.Α.Ε. μετά την έναρξη ισχύος του παρόντος νόμου και πριν την έναρξη ισχύος του Καταστατικού, το ποσό της σύνταξης, καθώς και τα κατώτατα όρια υπολογίζονται σύμφωνα με τις κείμενες διατάξεις του Τ.Α.Ε.. 

5. 'Οσοι ασφαλισμένοι του Τ.Α.Ε. θεμελιώσουν συνταξιοδοτικό δικαίωμα και υποβάλλουν αίτηση μέσα σε μία τριετία από την έναρξη ισχύος του Καταστατικού αυτού, μπορούν να επιλέγουν ως προς τις συνταξιοδοτικές προϋποθέσεις, τον τρόπο υπολογισμού του ποσού της σύνταξης, τα επιδόματα, τις διατάξεις του καταργούμενου Ταμείου ή τις καταστατικές διατάξεις του Ο.Α.Ε.Ε.. Ειδικότερα, ως προς τα κατώτατα όρια το διάστημα επιλογής ορίζεται σε δέκα (10) χρόνια από την έναρξη ισχύος του Καταστατικού αυτού. 

6. Από την έναρξη ισχύος του Οργανισμού οι συνταξιούχοι των καταργούμενων Ταμείων καθίστανται συνταξιούχοι του Ο.Α.Ε.Ε., ο οποίος στο εξής βαρύνεται με την καταβολή της σύνταξής τους. 

'Αρθρο 9 

Αύξηση παροχών 

Η αύξηση των συντάξεων και λοιπών παροχών του Ο.Α.Ε.Ε. χορηγείται με απόφαση του Υπουργού Εργασίας και Κοινωνικών Ασφαλίσεων, ύστερα από γνώμη του Διοικητικού Συμβουλίου του Οργανισμού και εντός των ορίων της εισοδηματικής πολιτικής, όπως ειδικότερα ορίζεται από το άρθρο 66 του ν. 2084/1992. 

'Αρθρο 10 

Ασφάλιση Κλάδου Υγείας του Ο.Α.Ε.Ε. 

1. Στον Κλάδο Υγείας υπάγονται υποχρεωτικά: α) οι ασφαλιζόμενοι στον Κλάδο Ασθένειας του Τ.Ε.Β.Ε., β) οι ασφαλιζόμενοι στον Κλάδο Ασθένειας του Τ.Α.Ε. και γ) οι ξενοδόχοι των οποίων η επιχειρηματική δραστηριότητα αρχίζει μετά την έναρξη ισχύος του παρόντος νόμου και προαιρετικά οι ξενοδόχοι των οποίων η επιχειρηματική δραστηριότητα άρχισε πριν την έναρξη ισχύος αυτού. 

Στην ασφάλιση του Κλάδου Υγείας υπάγονται και τα μέλη οικογένειας όλων των παραπάνω κατηγοριών. 

Η λειτουργία του Κλάδου αρχίζει από την κατά την παράγραφο 2 του άρθρου 12 έναρξη ισχύος του Οργανισμού του Ο.Α.Ε.Ε.. 

2. Ο χρόνος υποχρεωτικής και προαιρετικής ασφάλισης, που πραγματοποιήθηκε στους Κλάδους Υγείας των καταργούμενων Ταμείων, θεωρείται χρόνος ασφάλισης του Κλάδου Υγείας του Ο.Α.Ε.Ε.. 

3. Με προεδρικό διάταγμα, που εκδίδεται με πρόταση του Υπουργού Εργασίας και Κοινωνικών Ασφαλίσεων, ύστερα από γνώμη του Διοικητικού Συμβουλίου του Οργανισμού Ασφάλισης Ελευθέρων Επαγγελματιών και του Διοικητικού Συμβουλίου του οικείου Ασφαλιστικού Οργανισμού Ασθένειας, μπορούν να υπάγονται στον Κλάδο Υγείας και λοιπές κατηγορίες ασφαλισμένων και συνταξιούχων του Κλάδου Σύνταξης του Οργανισμού. 

4. Πόροι του Κλάδου Υγείας από τη λειτουργία του Ο.Α.Ε.Ε. είναι τα πάσης φύσεως έσοδα των αντίστοιχων κλάδων των καταργούμενων Ταμείων. Ειδικότερα, έσοδα από εισφορές, επιχορηγήσεις, προσόδους περιουσίας, αποδόσεις, καθώς και κάθε άλλο έσοδο που προκύπτει από τη δραστηριότητά του. 

Για τον υπολογισμό του ύψους των εισφορών οι ασφαλισμένοι του Κλάδου κατατάσσονται σε ασφαλιστικές κατηγορίες. 

Με απόφαση του Υπουργού Εργασίας και Κοινωνικών Ασφαλίσεων, που εκδίδεται εντός έξι (6) μηνών από τη δημοσίευση του παρόντος, μετά από γνώμη του Δ.Σ. του Ο.Α.Ε.Ε., καθορίζονται οι ασφαλιστικές κατηγορίες γι' αυτούς 

  


 

  

Σελίδα 2915 

που έχουν υπαχθεί στην ασφάλιση πριν την 31η Δεκεμβρίου 1992, οι προϋποθέσεις κατάταξης σε καθεμία από αυτές, το ύψος των εισφορών κατά κατηγορία και κάθε άλλη λεπτομέρεια για την κατά τα ανωτέρω κατάταξη των ασφαλισμένων. 

Για τους ασφαλισμένους του Κλάδου Υγείας, που υπήχθησαν στην ασφάλιση μετά την 1η Ιανουαρίου 1993, εφαρμόζονται οι διατάξεις της παρ. 3 του άρθρου 22 και του άρθρου 35 του ν. 2084/1992, όπως αυτές ισχύουν. 

5. Με απόφαση του Υπουργού Εργασίας και Κοινωνικών Ασφαλίσεων, που εκδίδεται εντός έξι (6) μηνών από τη δημοσίευση του παρόντος, μετά από γνώμη του Δ.Σ. του Ο.Α.Ε.Ε., εγκρίνεται Κανονισμός Παροχών Ασθενείας σε είδος και σε χρήμα. 

Με τον Κανονισμό καθορίζεται η έκταση και το ύψος των παροχών ασθένειας, ο τρόπος και η διαδικασία χορήγησής τους, καθώς και κάθε άλλη λεπτομέρεια. 

6. Μέχρι την έκδοση των υπουργικών αποφάσεων των παραγράφων 4 και 5 του παρόντος άρθρου εξακολουθούν ισχύουσες οι διατάξεις των Κλάδων Ασθένειας του Τ.Ε.Β.Ε. και Ασθένειας και Μητρότητας του Τ.Α.Ε.. Μετά την έκδοσή τους και μέχρι την κατά την παράγραφο 2 του άρθρου 12 έναρξη λειτουργίας του Ο.Α.Ε.Ε. αυτές εφαρμόζονται υποχρεωτικά για τους ασφαλισμένους των Τ.Ε.Β.Ε., Τ.Α.Ε. και τους ξενοδόχους, οι οποίοι και εξυπηρετούνται από τις υφιστάμενες διοικητικές και υγειονομικές υπηρεσίες των Τ.Ε.Β.Ε. και Τ.Α.Ε.. Οι προβλεπόμενες εισφορές αποτελούν έσοδα των Κλάδων Ασθένειας των δύο Ταμείων. 

'Αρθρο 11 

Διοίκηση του Ο.Α.Ε.Ε. 

1. Ο Οργανισμός Ασφάλισης Ελευθέρων Επαγγελματιών διοικείται από εννεαμελές Διοικητικό Συμβούλιο: 

α) Από το Διοικητή, ως Πρόεδρο. 

β) Από τέσσερις (4) εκπροσώπους των ασφαλισμένων με ισάριθμους αναπληρωτές, από τους οποίους: ένας από τους επαγγελματίες, ένας από τους βιοτέχνες, ένας από τους εμπόρους και ένας από τους αυτοκινητιστές. 

γ) Από έναν (1) υπάλληλο με βαθμό Α' του Υπουργείου Εργασίας και Κοινωνικών Ασφαλίσεων, ο οποίος ορίζεται με τον αναπληρωτή του από τον Υπουργό Εργασίας και Κοινωνικών Ασφαλίσεων. 

δ) Από δύο (2) εκπροσώπους των συνταξιούχων με τους αναπληρωτές τους. 

ε) Από έναν (1) υπάλληλο του Ο.Α.Ε.Ε., ως εκπρόσωπο των εργαζομένων, που ορίζεται με τον αναπληρωτή του από τον Υπουργό Εργασίας και Κοινωνικών Ασφαλίσεων. 

Στις συνεδριάσεις του Δ.Σ. μετέχει άνευ ψήφου, ως Κυβερνητικός Επίτροπος, υπάλληλος με βαθμό Α' του Υπουργείου Εργασίας και Κοινωνικών Ασφαλίσεων, ο οποίος ορίζεται με τον αναπληρωτή του από τον Υπουργό Εργασίας και Κοινωνικών Ασφαλίσεων. 

Η θητεία του Δ.Σ. είναι τετραετής. 

Χρέη γραμματέα του Δ.Σ. εκτελεί υπάλληλος του Οργανισμού Ασφάλισης Ελευθέρων Επαγγελματιών, οριζόμενος από τον Διοικητή. 

Ο Διοικητής του Ο.Α.Ε.Ε., καθώς και τα υπό στοιχείο β' της παραγράφου 1 μέλη του Δ.Σ. είναι αιρετά. 

Με προεδρικά διατάγματα καθορίζονται οι αρμοδιότητες του Διοικητικού Συμβουλίου και του Διοικητή, τα προσόντα που απαιτούνται για την κατάληψη της θέσης, ο τρόπος, η διαδικασία, καθώς και κάθε άλλη αναγκαία ρύθμιση για την ανάδειξη της αιρετής Διοίκησης. 

Με απόφαση του Υπουργού Εργασίας και Κοινωνικών Ασφαλίσεων και μετά από γνώμη του Δ.Σ. καθορίζονται τα της λειτουργίας του Διοικητικού Συμβουλίου του Ο.Α.Ε.Ε. και κάθε άλλη αναγκαία λεπτομέρεια. 

2. Μέχρι τη συγκρότηση της νέας Διοίκησης ο Ο.Α.Ε.Ε. διοικείται από δεκαεννεαμελές προσωρινό Διοικητικό Συμβούλιο, από: 

α) Τον εκλεγέντα Διοικητή του Τ.Ε.Β.Ε. ο οποίος διορίζεται ως Διοκητής του Ο.Α.Ε.Ε. και Πρόεδρος του Διοικητικού Συμβουλίου. 

β) Από τους ήδη Προέδρους των Ταμείων Τ.Α.Ε. και Τ.Σ.Α., οι οποίοι διορίζονται ως Αντιπρόεδροι Α' και Β' του Διοικητικού Συμβουλίου. 

γ) Τα έξι (6) ήδη εκλεγμένα μέλη του Διοικητικού Συμβουλίου του Τ.Ε.Β.Ε.. 

Με απόφαση του Υπουργού Εργασίας και Κοινωνικών Ασφαλίσεων διορίζονται: 

α) Τέσσερις (4) εκπρόσωποι των ασφαλισμένων των καταργούμενων Ταμείων Τ.Α.Ε. και Τ.Σ.Α. με τους ισάριθμους αναπληρωτές τους. 

β) Τρεις (3) εκπρόσωποι των συνταξιούχων των Τ.Ε.Β.Ε., Τ.Α.Ε. και Τ.Σ.Α. με τους ισάριθμους αναπληρωτές τους. 

γ) 'Ενας (1) εκπρόσωπος του Υπουργείου Εργασίας και Κοινωνικών Ασφαλίσεων με τον αναπληρωτή του. 

δ) Δύο (2) εκπρόσωποι (κοινοί) των υπαλλήλων των Τ.Ε.Β.Ε., Τ.Α.Ε. και Τ.Σ.Α., υποδεικνυόμενοι από την Πανελλήνια Ομοσπονδία Προσωπικού Οργανισμών Κοινωνικής Πολιτικής (Π.Ο.Π.Ο.Κ.Π.) με τους αναπληρωτές τους. 

ε) Ο Κυβερνητικός Επίτροπος υπάλληλος με βαθμό Α', ο οποίος μετέχει στις συνεδριάσεις του Διοικητικού Συμβουλίου χωρίς δικαίωμα ψήφου με τον αναπληρωτή του. 

Με την ίδια απόφαση ορίζονται ως αναπληρωτές των Αντιπροέδρων Α' και Β' δύο (2) μέλη του Διοικητικού Συμβουλίου εκπρόσωποι των ασφαλισμένων, οι οποίοι προέρχονται από τους αντίστοιχους επαγγελματικούς χώρους του Τ.Α.Ε. και του Τ.Σ.Α. και ρυθμίζεται κάθε αναγκαία λεπτομέρεια για τη λειτουργία του προσωρινού Διοικητικού Συμβουλίου. 

Το Διοικητή αναπληρώνει σε περίπτωση απουσίας ή κωλύματος ή για οποιονδήποτε λόγο αδυναμίας ασκήσεως καθηκόντων ο Αντιπρόεδρος Α' και σε περίπτωση αδυναμίας αυτού ο Αντιπρόεδρος Β'. 

Στο Διοικητή του Ο.Α.Ε.Ε. εξακολουθούν να καταβάλλονται οι αποδοχές που ελάμβανε ως Διοικητής του Τ.Ε.Β.Ε., καθώς και τα επιδόματα εορτών και το επίδομα αδείας. 

Οι αποδοχές των Αντιπροέδρων Α' και Β' καθορίζονται στο 80% των εκάστοτε μηνιαίων αποδοχών του Διοικητή. Οι Αντιπροέδροι είναι πλήρους αλλά όχι αποκλειστικής απασχόλησης. 

3. Από την έναρξη ισχύος του παρόντος νόμου στο προσωρινό Διοικητικό Συμβούλιο του Οργανισμού Ασφάλισης Ελευθέρων Επαγγελματιών ανατίθεται: 

α) η Διοίκηση των Ταμείων Τ.Ε.Β.Ε., Τ.Α.Ε. και Τ.Σ.Α., η διαχείριση της περιουσίας αυτών, η μέριμνα για την είσπραξη πόρων και η εν γένει εκπλήρωση των σκοπών και στόχων του Ο.Α.Ε.Ε., 

β) η έγκριση των προϋπολογισμών - απολογισμών και ισολογισμών των Ταμείων Τ.Ε.Β.Ε., Τ.Α.Ε. και Τ.Σ.Α., καθώς και οι απαιτούμενες τροποποιήσεις των προϋπολογισμών κατά την εκτέλεση αυτών, 

γ) η τοποθέτηση ή η επένδυση των κεφαλαίων των Ταμείων, καθώς και η αγορά, η αξιοποίηση, η ανοικοδόμηση και εκποίηση ακινήτων και λοιπών περιουσιακών στοιχείων, με την επιφύλαξη κάθε φορά των σχετικών ισχυουσών ειδικών διατάξεων, 

δ) η εισήγηση και υποβολή προτάσεων στον αρμόδιο Υπουργό Εργασίας και Κοινωνικών Ασφαλίσεων για την έκδοση των Κανονιστικών Πράξεων, των προβλεπομένων από τις διατάξεις του παρόντος νόμου, 

ε) η εισήγηση και υποβολή προτάσεων στον αρμόδιο Υπουργό για την αύξηση των εισφορών και των παροχών, 

στ) η άσκηση κάθε άλλης αρμοδιότητας που, μέχρι την ισχύ του νόμου, ασκούν τα Δ.Σ. των Ταμείων Τ.Ε.Β.Ε., Τ.Α.Ε. και Τ.Σ.Α.. 

Με απόφαση του Δ.Σ. του Ο.Α.Ε.Ε. δύνανται να εκχωρούνται αρμοδιότητες, πλην των αναφερομένων στις ως άνω περιπτώσεις α', β', γ', δ' και ε', στον Πρόεδρο, καθώς και στους Αντιπροέδρους Α' και Β' που αφορούν το Τ.Ε.Β.Ε., Τ.Α.Ε. και 

 

 

  

Σελίδα 2916 

Τ.Σ.Α ή σε οποιοδήποτε άλλο όργανο κατά την κρίση του. 

Ο Διοικητής του Ο.Α.Ε.Ε. εξακολουθεί να ασκεί τις αρμοδιότητες, όπως αυτές καθορίζονται από το άρθρο 5 του π.δ. 326/1974 (ΦΕΚ 120 Α'), ως ο Διοικητής του Τ.Ε.Β.Ε.. 

Ο Αντιπρόεδρος Α' ασκεί τις αρμοδιότητες, όπως αυτές καθορίζονται από το άρθρο 16 του π.δ. 668/1981 (ΦΕΚ 167 Α'), ως ο Πρόεδρος του Τ.Α.Ε.. 

Ο Αντιπρόεδρος Β' ασκεί τις αρμοδιότητες, όπως αυτές καθορίζονται από το άρθρο 6 του π.δ. 669/1981 (ΦΕΚ 169 Α'), ως ο Πρόεδρος του Τ.Σ.Α.. 

Οι αρμοδιότητες που έχουν εκχωρηθεί σύμφωνα με το ν. 861/1979 (ΦΕΚ 2 Α') εξακολουθούν να ισχύουν. 

Ο Διοικητής του Ο.Α.Ε.Ε. και οι Αντιπρόεδροι Α' και Β' δύνανται, όταν κρίνουν σκόπιμο, να παραπέμπουν κάθε θέμα της αρμοδιότητάς τους στο Δ.Σ. για λήψη απόφασης ή να ζητούν τη γνώμη αυτού. 

Μετά την έναρξη ισχύος του Οργανισμού και μέχρι την εκλογή νέας Διοίκησης, το προσωρινό Δ.Σ. ασκεί όλες τις αρμοδιότητες του Διοικητικού Συμβουλίου και ο Διοικητής του Ο.Α.Ε.Ε. τις αρμοδιότητες του Διοικητή και των Προέδρων των καταργούμενων Ταμείων Τ.Ε.Β.Ε., Τ.Α.Ε. και Τ.Σ.Α.. 

'Αρθρο 12 

Εξουσιοδοτικές διατάξεις 

1. Με προεδρικό διάταγμα, που εκδίδεται μέσα σε δύο (2) χρόνια από την ισχύ του παρόντος, με πρόταση του Υπουργού Εργασίας και Κοινωνικών Ασφαλίσεων, μετά από γνώμη του Δ.Σ. του Ο.Α.Ε.Ε., αναλογιστική μελέτη και γνώμη του Σ.Κ.Α., καταρτίζονται το Καταστατικό του Ο.Α.Ε.Ε., με το οποίο ορίζονται οι ενιαίες ασφαλιστικές κατηγορίες για παλαιούς και νέους ασφαλισμένους, το ύψος των ασφαλιστικών κατηγοριών, το εισπρακτικό σύστημα, οι προϋποθέσεις προαιρετικής ασφάλισης, οι προϋποθέσεις απονομής των παροχών, το είδος, η έκταση και το ύψος αυτών, ο τρόπος υπολογισμού της σύνταξης, το κατώτατο καταβαλλόμενο όριο, οι κανόνες που ισχύουν επί συρροής συντάξεων, η εν γένει διαδικασία χορήγησης των παροχών, οι λόγοι έκπτωσης και αναστολής της καταβολής παροχών, η παραγραφή των αξιώσεων επί των παροχών, ο χρόνος έναρξης και λήξης του δικαιώματος για τις παροχές, η αναγνώριση και εξαγορά προϋπηρεσίας, η αναγνώριση και εξαγορά χρόνου προαιρετικής ασφάλισης των ξενοδόχων, τα ασφαλιζόμενα πρόσωπα κατά το άρθρο 3 του παρόντος, καθώς και κάθε αναγκαία ρύθμιση για την υλοποίηση του παρόντος νόμου. 

2. Με προεδρικό διάταγμα, που εκδίδεται μέσα σε δύο (2) χρόνια από τη δημοσίευση του παρόντος, με πρόταση των Υπουργών Εργασίας και Κοινωνικών Ασφαλίσεων, Εσωτερικών, Δημόσιας Διοίκησης και Αποκέντρωσης και Οικονομικών και γνώμη του Δ.Σ., ύστερα από εκπόνηση μελέτης οργανωτικού και λειτουργικού σχεδιασμού και μηχανοργάνωσης, καταρτίζεται ο Οργανισμός του Ο.Α.Ε.Ε., ως προς το περιεχόμενο του οποίου εφαρμόζονται οι διατάξεις των παραγράφων 1 έως 3 του άρθρου 20 του ν. 2503/1997 (ΦΕΚ 107 Α'). 

Με το ίδιο προεδρικό διάταγμα προβλέπεται και η μεταφορά των θέσεων και του υπηρετούντος προσωπικού στον Ο.Α.Ε.Ε.. 

3. Με απόφαση του Υπουργού Εργασίας και Κοινωνικών Ασφαλίσεων, μετά από γνώμη του Δ.Σ. του Ο.Α.Ε.Ε.: α) αυξάνονται οι ασφαλιστικές εισφορές και β) ρυθμίζεται κάθε θέμα τεχνικού ή λεπτομερειακού χαρακτήρα, αναγκαίο για την εφαρμογή των διατάξεων του παρόντος. 

4. Με προεδρικό διάταγμα, που εκδίδεται μετά από πρόταση του Υπουργού Εργασίας και Κοινωνικών Ασφα- λίσεων, μετά από αναλογιστική μελέτη και γνώμη των οικείων Φορέων και του Σ.Κ.Α., εντάσσεται στον Ο.Α.Ε.Ε. και ο Κλάδος Κύριας Ασφάλισης του Ταμείου Ασφαλίσεως Ναυτικών Πρακτόρων και Υπαλλήλων (Τ.Α.Ν.Π.Υ.). 

5. Εάν, εντός των προβλεπόμενων από το νόμο αυ- τόν προθεσμιών, το Δ.Σ. του Ο.Α.Ε.Ε. δεν εκφέρει την απαιτούμενη γνώμη για την έκδοση των Κανονιστικών Πράξεων, ο αρμόδιος Υπουργός εκδίδει τις προβλεπόμενες Πράξεις, τηρουμένης της λοιπής διαδικασίας. 

'Αρθρο 13 

Μεταβατικές διατάξεις 

1. Μέχρι την έναρξη ισχύος του Οργανισμού του Ο.Α.Ε.Ε.: 

α. Οι υπηρεσίες των στο άρθρο 3 αναφερόμενων Ταμείων εξακολουθούν να λειτουργούν με την προβλεπόμενη διάρθρωση θέσεων και το προσωπικό που υπηρετεί σε αυτά. Το προσωπικό εξακολουθεί να υπάγεται στα ειδικά υπηρεσιακά συμβούλια, που λειτουργούν κατά την έναρξη ισχύος του νόμου αυτού. 

β. Τα πρόσωπα που ασφαλίζονται για πρώτη φορά μετά την έναρξη ισχύος του παρόντος νόμου και μέχρι την έναρξη ισχύος του Οργανισμού του Ο.Α.Ε.Ε., εξακολουθούν να εγγράφονται και να εξυπηρετούνται από τα αρμόδια Ταμεία ασφάλισης. 

γ. Τα αναφερόμενα στο άρθρο 3 του παρόντος νόμου Ταμεία διατηρούν την οικονομική και λογιστική αυτοτέλειά τους και εξακολουθούν να καταβάλλουν τις προβλεπόμενες έως σήμερα παροχές στους ήδη συνταξιούχους, σε όσους συνταξιοδοτηθούν και να εισπράττουν τους πάσης φύσεως πόρους τους. 

δ. Τα αναφερόμενα στο άρθρο 3 Ταμεία υποχρεούνται να τακτοποιήσουν τις λογιστικές εκκρεμότητες και να κλείσουν τους σχετικούς ισολογισμούς. Κατά τα λοιπά ισχύουν οι διατάξεις του άρθρου 8 του ν. 2042/1992. 

ε. Οι ξενοδόχοι που ασφαλίζονται σύμφωνα με το άρθρο 3 του παρόντος νόμου διέπονται από τη νομοθεσία του Τ.Ε.Β.Ε. και εξυπηρετούνται από τις υπηρεσίες του. 

2. Η ισχύς των διατάξεων των άρθρων 1 έως και 13 αρχίζει από την πρώτη του μεθεπόμενου μήνα της δημοσίευσης του παρόντος νόμου στην Εφημερίδα της Κυβερνήσεως. 

'Αρθρο 14 

Σύσταση Τ.Ε.Α.Δ.Υ. - Σκοπός 

Συνιστάται, από την 1η του τρίτου της δημοσίευσης του παρόντος νόμου μηνός, νομικό πρόσωπο δημοσίου δικαίου (Ν.Π.Δ.Δ.) με την επωνυμία Ταμείο Επικουρικής Ασφάλισης Δημοσίων Υπαλλήλων (Τ.Ε.Α.Δ.Υ.). Το Ταμείο τελεί υπό την εποπτεία του Υπουργείου Εργασίας και Κοινωνικών Ασφαλίσεων και έχει έδρα την Αθήνα. 

Σκοπός του Ταμείου είναι η παροχή επικουρικής σύνταξης στα κατά το επόμενο άρθρο αναφερόμενα πρόσωπα, καθώς και στα μέλη των οικογενειών τους με τους όρους και προϋποθέσεις συνταξιοδότησής τους από το Δημόσιο ή άλλο φορέα κύριας ασφάλισης. 

'Αρθρο 15 

Aσφαλιζόμενα πρόσωπα στο Τ.Ε.Α.Δ.Υ. 

1. Στην ασφάλιση του Ταμείου υπάγονται υποχρεωτικά και αυτοδίκαια: 

α. Τα πρόσωπα που ασφαλίζονται στα Ταμεία Αρωγής Υπαλλήλων: Υπηρεσίας Πολιτικής Αεροπορίας, Υπουργείων Βιομηχανίας, Γεωργίας, Δικαιοσύνης, Εμπορίου, Οικονομικών, Εθνικής Παιδείας και Θρησκευμάτων, Περιβάλλοντος, Χωροταξίας και Δημόσιων 'Εργων, Προεδρίας της Κυβέρνησης και Εξωτερικών, Κοινωνικών Υπηρεσιών, Συγκοινωνιών και Τελωνειακών Υπαλλήλων. 

β. Οι διοριζόμενοι μετά την έναρξη ισχύος του Τ.Ε.Α.Δ.Υ. τακτικοί υπάλληλοι στα Υπουργεία Εσωτερικών, Δημόσιας Διοίκησης και Αποκέντρωσης, Εργασίας και Κοινωνικών Ασφαλίσεων. 

γ. Οι διορισθέντες από 1.1.1993 μέχρι τη δημοσίευση του παρόντος νόμου και οι εφεξής διοριζόμενοι τακτικοί υπάλληλοι των Υπουργείων που δεν έχουν άλλη επικουρική ασφάλιση πλην του Μετοχικού Ταμείου Πολιτικών Υπαλλήλων. 

δ. Οι τακτικοί υπάλληλοι των συνιστώμενων μετά τη δημοσίευση του νόμου αυτού νομικών προσώπων δημοσίου δικαίου (Ν.Π.Δ.Δ.) που εποπτεύονται από Υπουργεία. 

ε. Το τακτικό προσωπικό των Νομαρχιακών Αυτοδιοικήσεων και των νομικών προσώπων δημοσίου δικαίου (Ν.Π.Δ.Δ.) που 

  


 

  

Σελίδα 2917 

συνιστούν αυτές, εφόσον υπάγεται στο ειδικό συνταξιοδοτικό καθεστώς του Ι.Κ.Α.. 

στ. Οι τακτικοί υπάλληλοι του Τ.Ε.Α.Δ.Υ.. 

2.α. Με απόφαση του Υπουργού Εργασίας και Κοινωνικών Ασφαλίσεων και του αρμόδιου κατά περίπτωση Υπουργού είναι δυνατή η υπαγωγή στην ασφάλιση του Τ.Ε.Α.Δ.Υ. και των τακτικών υπαλλήλων των διορισθέντων μέχρι 31.12.1992 των άλλων Υπουργείων, που δεν ασφαλίζονται για επικουρική σύνταξη σε άλλο επικουρικό Ταμείο με εξαίρεση το Μ.Τ.Π.Υ., μετά από γνώμη της Α.Δ.Ε.Δ.Υ., του Δ.Σ. του Τ.Ε.Α.Δ.Υ. και ύστερα από την εκπόνηση αναλογιστικής μελέτης. Με την ίδια απόφαση δύνανται επίσης να ρυθμίζονται οι όροι, οι προϋποθέσεις και κάθε άλλη αναγκαία λεπτομέρεια για την υπαγωγή στην ασφάλιση του Ταμείου. 

β. Με προεδρικό διάταγμα, που εκδίδεται με πρόταση του Υπουργού Εργασίας και Κοινωνικών Ασφαλίσεων και γνώμη του Δ.Σ. του Φορέα και του Συμβουλίου Κοινωνικής Ασφάλισης, μπορούν να συγχωνευτούν στο Τ.Ε.Α.Δ.Υ., Φορείς ή κλάδοι ή λογαριασμοί Επικουρικής Ασφάλισης που χορηγούν σύνταξη σε μόνιμους υπαλλήλους του Δημοσίου ή υπαλλήλους Ν.Π.Δ.Δ., εφαρμοζόμενων αναλόγως των διατάξεων των άρθρων 76, 77 και 78 του ν. 2084/1992 (ΦΕΚ 165 Α'). 

3. Μέχρι την έναρξη ισχύος του προβλεπόμενου από το άρθρο 23 Οργανισμού, το προσωπικό των Φορέων του παρόντος άρθρου, που δεν υπήγετο στην ασφάλιση των καταργούμενων Ταμείων, διέπεται από τη νομοθεσία του Τ.Ε.Α.Δ.Υ. και εξυπηρετείται από τις υπηρεσίες του Ταμείου Αρωγής Υπαλλήλων του Υπουργείου Εθνικής Παιδείας και Θρησκευμάτων. 

'Αρθρο 16 

Καταργούμενα Ταμεία Αρωγής 

Δημοσίων Υπαλλήλων 

1. Από την ημερομηνία σύστασης του Τ.Ε.Α.Δ.Υ. τα αναφερόμενα στην παρ. 1 του άρθρου 15 του παρόντος νόμου Ταμεία Αρωγής, καταργούνται και το σύνολο του ενεργητικού και παθητικού της περιουσίας τους περιέρχεται αυτοδικαίως στο Ταμείο, ως καθολικό διάδοχο, χωρίς καταβολή φόρου, τέλους ή δικαιώματος υπέρ του Δημοσίου, οργανισμών τοπικής αυτοδιοίκησης ή άλλων προσώπων. 

2. Για τη μεταβίβαση της κυριότητας των ακινήτων των καταργούμενων Ταμείων εκδίδεται διαπιστωτική πράξη από τον Υπουργό Εργασίας και Κοινωνικών Ασφαλίσεων, η οποία μεταγράφεται ατελώς στα οικεία βιβλία του αρμόδιου υποθηκοφυλακείου. 

3. Εκκρεμείς δίκες με διάδικο τα Καταργούμενα Ταμεία συνεχίζονται στο όνομα του Ταμείου χωρίς διακοπή. 

'Αρθρο 17 

Πόροι 

1. Πόροι του Τ.Ε.Α.Δ.Υ. είναι: 

Α. Για τους ασφαλισμένους μέχρι 31 Δεκεμβρίου 1992: 

α. Μηνιαία εισφορά των ασφαλισμένων οριζόμενη σε ποσοστό 5% επί των τακτικών αποδοχών που λαμβάνουν με βάση τις μισθοδοτικές καταστάσεις. Ως τακτικές αποδοχές νοούνται ο βασικός μισθός μισθολογικού κλιμακίου που θα ισχύει κάθε φορά, μετά του επιδόματος χρόνου υπηρεσίας και τις αυξήσεις της εισοδηματικής πολιτικής ή κάθε αύξηση αντί αυτής. 

Η κράτηση δεν ενεργείται στο τμήμα των τακτικών αποδοχών που υπερβαίνει το μηνιαίο βασικό μισθό του πρώτου κλιμακίου του ν. 2470/1997 (ΦΕΚ 40 Α'), όπως αυτό ισχύει κάθε φορά, προσαυξημένο με το επίδομα χρόνου υπηρεσίας 60% και τα ποσοστά της εισοδηματικής πολιτικής ή κάθε άλλης αύξησης η οποία παρέχεται αντί αυτής. 

β. Κράτηση ποσού ίσου με τις αποδοχές του πρώτου δεκαπενθημέρου από του διορισμού όσων ασφαλίζονται για πρώτη φορά στο Τ.Ε.Α.Δ.Υ., σε είκοσι τέσσερις (24) ισόποσες μηνιαίες δόσεις. 

γ. Κράτηση της διαφοράς αποδοχών όσων προάγονται ή λαμβάνουν μισθολογική προαγωγή το πρώτο δεκαπενθήμερο μετά την προαγωγή ή την απονομή του επιδόματος. 

δ. Κράτηση 5% στις πάσης φύσεως αμοιβές των ασφαλισμένων στο Ταμείο λόγω παροχής πρόσθετης υπηρεσίας πάσης φύσεως, περιλαμβανομένων και των εξόδων κίνησης και οδοιπορικών, με εξαίρεση τα καταβαλλόμενα για εκτός έδρας μετακινήσεις και όσα εξαιρούνται με ρητή διάταξη νόμου. 

Τα καταβαλλόμενα δώρα εορτών Χριστουγέννων- Νέου 'Ετους και Πάσχα, καθώς και το επίδομα αδείας δεν υπόκεινται σε κράτηση, με εξαίρεση τους ασφαλισμένους στο Ταμείο Αρωγής και Υγείας Τελωνειακών Υπαλλήλων. 

ε. Εισφορά εργοδότη. 

Από 1.1.2000 το Δημόσιο υποχρεούται σε απόδοση εργοδοτικής εισφοράς υπέρ του Τ.Ε.Α.Δ.Υ. σε ποσοστό 1%, επί των ιδίων τακτικών αποδοχών που υπολογίζεται η μηνιαία τακτική εισφορά των ασφαλισμένων. Από 1.1.2001 το ποσοστό της εργοδοτικής εισφοράς αυξάνεται σε 2%, μειουμένης αντίστοιχα της εισφοράς των ασφαλισμένων κατά 1% και από 1.1.2002 σε 3%, μειουμένης της εισφοράς των ασφαλισμένων κατά 2% και διαμορφουμένης αυτής σε 3% (ισόποση με αυτήν του εργοδότη). 

Β. Για τους ασφαλισμένους από 1ης Ιανουαρίου 1993 και εφεξής: 

α. Για τους διοριζόμενους μετά την 1η Ιανουαρίου 1993 και ασφαλιζόμενους στο Τ.Ε.Α.Δ.Υ. εφαρμόζονται οι διατάξεις των άρθρων 22 και 32 του ν. 2084/1992, όπως αυτές ισχύουν κάθε φορά. 

β. Κράτηση ποσού ίσου με τις αποδοχές του πρώτου δεκαπενθημέρου από το διορισμό όσων ασφαλίζονται για πρώτη φορά στο Τ.Ε.Α.Δ.Υ., σε είκοσι τέσσερις (24) ισόποσες μηνιαίες δόσεις. 

Γ.α. Οι δωρεές, τα κληροδοτήματα και τα έσοδα που προέρχονται από κάθε άλλη νόμιμη αιτία. 

β. Οι τόκοι και οι πρόσοδοι των κεφαλαίων και της περιουσίας του Ταμείου. 

γ. Κάθε άλλο υφιστάμενο έσοδο υπέρ των καταργούμενων Ταμείων περιέρχεται στο συνιστώμενο Ταμείο. 

2. Οι παραπάνω κρατήσεις αναγράφονται υποχρεωτικά στις σχετικές καταστάσεις και εντάλματα πληρωμής και τα ποσά αυτών αποδίδονται απευθείας από τον εκκαθαριστή των αποδοχών στο Τ.Ε.Α.Δ.Υ., μέσα στο πρώτο δεκαπενθήμερο από την καταβολή τους. 

3. Για τους ασφαλισμένους του εδαφίου Α της παραγράφου 1 του παρόντος άρθρου τα έσοδα που προέρχονται από παροχές μέσω ειδικών λογαριασμών εκτός του Κρατικού Προϋπολογισμού, πέραν της καθοριζόμενης κρατήσεως από την περίπτωση δ' του εδαφίου Α της παρ. 1 του παρόντος άρθρου, περιέρχονται στο Τ.Ε.Α.Δ.Υ. και τηρούνται σε ειδικούς λογαριασμούς αυτού, κατά φορέα προέλευσης εσόδου. 

Τα ποσά κάθε λογαριασμού που προκύπτουν σύμφωνα με τα ανωτέρω χορηγούνται για την αύξηση της μηνιαίας σύνταξής τους, πέραν της καθοριζόμενης κάθε φορά από την παρ. 1 του εδαφίου α' του άρθρου 19 του παρόντος, στους συνταξιούχους των φορέων από τους οποίους προέρχονται τα επιπλέον έσοδα, με απόφαση του Υπουργού Εργασίας και Κοινωνικών Ασφαλίσεων, ύστερα από γνώμη του Δ.Σ. του Ταμείου, ανάλογα με την οικονομική δυνατότητα κάθε ειδικού λογαριασμού. 

Με αναλογιστική μελέτη, η οποία θα εκπονηθεί εντός εξαμήνου από τη δημοσίευση του παρόντος στην Εφημερίδα της Κυβερνήσεως, προσδιορίζεται το ποσό που προήλθε από την επιπλέον κράτηση των ανωτέρω παροχών, το οποίο, με απόφαση του Δ.Σ. του Τ.Ε.Α.Δ.Υ., μεταφέρεται από το αποθεματικό των καταργούμενων Ταμείων στους κατά τα ανωτέρω συνιστώμενους ειδικούς λογαριασμούς των οικείων φορέων. 

Με απόφαση του Δ.Σ. του Τ.Ε.Α.Δ.Υ., που εγκρίνεται από τον Υπουργό Εργασίας και Κοινωνικών Ασφαλίσεων, οι ανωτέρω διατάξεις που αναφέρονται στους ειδικούς λογαριασμούς έχουν ανάλογη εφαρμογή και στις περιπτώσεις που 

  


 

  

Σελίδα 2918 

από κατηγορίες ασφαλισμένων καταβάλλονται για επικουρική ασφάλιση ποσά από κρατήσεις ή εισφορές, πέραν των προβλεπομένων από την περίπτωση δ' του εδαφίου Α της παραγράφου 1 του παρόντος άρθρου. 

Με απόφαση του Υπουργού Εργασίας και Κοινωνικών Ασφαλίσεων ρυθμίζεται κάθε θέμα σχετικά με την εφαρμογή της παραγράφου αυτής. 

'Αρθρο 18 

Προϋποθέσεις συνταξιοδότησης Τ.Ε.Α.Δ.Υ. 

1. Ασφαλισμένοι του Τ.Ε.Α.Δ.Υ. και τα μέλη της οικογένειας αυτών δικαιούνται σύνταξης, αν συνταξιοδοτηθούν για την αυτήν αιτία από το Δημόσιο ή το φορέα κύριας ασφάλισης και έχουν κατά περίπτωση τις προϋποθέσεις συνταξιοδότησης του κύριου φορέα. 

2. Ως μέλη οικογένειας θεωρούνται: 

α) ο επιζών των συζύγων, 

β) τα άγαμα παιδιά, φυσικά, νόμιμα, αναγνωρισμένα, νομιμοποιημένα και υιοθετημένα. 

3. Η σύνταξη των μελών οικογένειας υπολογίζεται στο ίδιο ποσοστό με το χορηγούμενο κάθε φορά από το Δημόσιο ή το φορέα κύριας ασφάλισης για την αυτήν αιτία. 

4. Η ανικανότητα προς εργασία των ασφαλισμένων, καθώς και η ανικανότητα προς εργασία των παιδιών των ασφαλισμένων και συνταξιούχων διαπιστώνεται από τη συνταξιοδοτική απόφαση του Δημοσίου ή του φορέα κύριας ασφάλισης. 

'Αρθρο 19 

Ποσό σύνταξης Τ.Ε.Α.Δ.Υ. 

1. α. Η σύνταξη που χορηγείται με τη συμπλήρωση τριάντα πέντε (35) χρόνων συντάξιμης υπηρεσίας, ανέρχεται σε ποσοστό 20% των συντάξιμων αποδοχών του τελευταίου μηνός εξόδου από την υπηρεσία. Το ποσό που προκύπτει από τον παραπάνω υπολογισμό μειώνεται κατά 1/35 για κάθε χρόνο που υπολείπεται από τα τριάντα πέντε (35) χρόνια ασφάλισης. 

Το ποσό σύνταξης για όσους παραμένουν στην υπηρεσία μετά τη συμπλήρωση 35ετούς συντάξιμου χρόνου ασφάλισης στο Ταμείο, αυξάνεται κατά 1/50 για κάθε έτος πέραν του 35ου έτους. 

Το ποσό της σύνταξης που προκύπτει από τον παραπάνω υπολογισμό στρογγυλοποιείται σε ακέραιες δεκάδες δραχμές, των ποσών μέχρι πέντε (5) δραχμές παραλειπομένων, των δε ανωτέρων των πέντε (5) δραχμών λογιζομένων ως ακέραιων δεκάδων δραχμών. 

Συντάξιμες αποδοχές για τον υπολογισμό της σύνταξης είναι οι οριζόμενες από την περίπτωση α' του εδαφίου Α της παρ. 1 του άρθρου 17 του παρόντος νόμου, όπως αυτές ισχύουν κάθε φορά. 

Ως χρόνος ασφάλισης για τον καθορισμό του ποσού της σύνταξης νοείται ο χρόνος πραγματικής ασφάλισης για τον οποίο καταβλήθηκαν ασφαλιστικές εισφορές, καθώς και κάθε αναγνωριζόμενος χρόνος σύμφωνα με τις κείμενες διατάξεις. 

β. 'Οπου από τις καταστατικές διατάξεις των αναφερόμενων στην παράγραφο 1 του άρθρου 15 Ταμείων Αρωγής Δημοσίων Υπαλλήλων προβλέπεται ποσοστό μικρότερο από το οριζόμενο στο προηγούμενο εδάφιο, αυτό αυξάνεται από 1.1.2000 και για κάθε επόμενο έτος κατά ποσοστό 1%, μέχρι να εξισωθεί με το ανωτέρω ποσοστό. Με απόφαση του Υπουργού Εργασίας και Κοινωνικών Ασφαλίσεων μετά από γνώμη του Δ.Σ. του Τ.Ε.Α.Δ.Υ. και μελέτη της οικονομικής του δυνατότητας, το ποσοστό μπορεί να μειώνεται ή να αυξάνεται. 

γ. 'Οπου από τις καταστατικές διατάξεις των καταργούμενων Ταμείων Αρωγής των Δημοσίων Υπαλλήλων προβλέπεται μεγαλύτερο ποσοστό από το οριζόμενο στο εδάφιο α' της παρ. 1 του παρόντος άρθρου και εφόσον έχουν υπαχθεί στην ασφάλιση μέχρι 31.12.1992, αυτό εξακολουθεί να καταβάλλεται και για τους ασφαλισμένους που θα καταστούν συνταξιούχοι μετά τη δημοσίευση του παρόντος. Στο ποσοστό του παρόντος εδαφίου περιλαμβάνεται και η αύξηση της σύνταξης που προέρχεται από τους ειδικούς λογαριασμούς της παρ. 3 του άρθρου 17 του παρόντος νόμου. 

2. Με απόφαση του Υπουργού Εργασίας και Κοινωνικών Ασφαλίσεων μετά από αναλογιστική μελέτη και γνώμη του Δ.Σ. του Τ.Ε.Α.Δ.Υ. μπορεί να αναπροσαρμόζεται το οριζόμενο από το εδάφιο α' της παρ. 1 του παρόντος άρθρου ποσοστό υπολογισμού της σύνταξης, να καθορίζεται ενιαίο ποσοστό και να ανακαθορίζονται οι συντάξεις και τα κατώτατα όρια. Το Δ.Σ. του Ταμείου υποχρεούται στην εκπόνηση αναλογιστικής μελέτης εντός δύο (2) ετών από τη δημοσίευση του παρόντος. 

3. Για τους ασφαλισμένους από 1.1.1993 και εφεξής έχουν ανάλογη εφαρμογή οι διατάξεις του άρθρου 34 του ν. 2084/1992, όπως ισχύουν κάθε φορά. 

4. Η αύξηση των συντάξεων γίνεται με απόφαση του Υπουργού Εργασίας και Κοινωνικών Ασφαλίσεων, ύστερα από γνώμη του Δ.Σ. του Τ.Ε.Α.Δ.Υ. και εντός των ορίων της εισοδηματικής πολιτικής, όπως ειδικότερα ορίζεται από το άρθρο 66 του ν. 2084/1992. 

'Αρθρο 20 

Αναγνώριση προϋπηρεσίας στο Τ.Ε.Α.Δ.Υ. 

1. Ασφαλισμένοι του Τ.Ε.Α.Δ.Υ. δικαιούνται να αναγνωρίσουν κάθε προϋπηρεσία τους που συμπίπτει με συντάξιμο χρόνο στο Δημόσιο ή το φορέα κύριας ασφάλισης, καθώς και τη στρατιωτική υπηρεσία, εφόσον δεν έχει αναγνωρισθεί ως συντάξιμη από άλλο επικουρικό Ταμείο με εξαίρεση το Μ.Τ.Π.Υ.. 

Η αναγνώριση γίνεται με απόφαση του αρμόδιου οργάνου έπειτα από αίτηση του ασφαλισμένου. Σε περίπτωση θανάτου του ασφαλισμένου, τη σχετική αίτηση μπορούν να υποβάλουν τα μέλη της οικογενείας αυτού. 

2. Η εξαγορά της αναγνωριζόμενης προϋπηρεσίας γίνεται με την καταβολή από τον ασφαλισμένο ή τα μέλη οικογενείας αυτού, του συνόλου της προβλεπόμενης εισφοράς ασφαλισμένου και εργοδότη για κάθε μήνα αναγνωριζόμενης προϋπηρεσίας, η οποία υπολογίζεται επί των αποδοχών που ορίζονται από τις διατάξεις της περίπτωσης α' του εδαφίου Α της παρ. 1 του άρθρου 17 του παρόντος νόμου, κατά το χρόνο υποβολής της αίτησης. Σε περίπτωση υποβολής αίτησης από τα μέλη της οικογένειας, ως αποδοχές για την αναγνώριση των προϋπηρεσιών λαμβάνονται υπόψη οι αποδοχές του τελευταίου μηνός προ της επέλευσης του θανάτου του ασφαλισμένου, όπως αυτές θα έχουν διαμορφωθεί κατά το χρόνο υποβολής της σχετικής αίτησης. Η αναγνωριζόμενη προϋπηρεσία σε καμιά περίπτωση δεν μπορεί να είναι μεγαλύτερη από δεκαπέντε (15) χρόνια με εξαίρεση τις περιπτώσεις που δεν θεμελιώνεται συνταξιοδοτικό δικαίωμα, οπότε και αναγνωρίζεται όσος χρόνος απαιτείται για τη θεμελίωση αυτού. 

Η εξόφληση του παραπάνω ποσού εξαγοράς γίνεται εφάπαξ, οπότε παρέχεται έκπτωση ποσοστού 10% ή με δόσεις, ο αριθμός των οποίων δεν μπορεί να υπερβαίνει τον αριθμό των αναγνωριζόμενων μηνών. 

Για τους ασφαλισμένους που βρίσκονται στην ενεργό υπηρεσία η εξόφληση των δόσεων γίνεται με παρακράτηση των αποδοχών τους και αποδίδονται στο Τ.Ε.Α.Δ.Υ. από την υπηρεσία τους μαζί με τις τακτικές εισφορές. 

Σε περίπτωση εξοφλήσεως εφάπαξ του ποσού εξαγοράς, η οφειλή πρέπει να καταβληθεί μέσα σε δύο (2) μήνες από την κοινοποίηση της σχετικής απόφασης. 

3. Σε περίπτωση συνταξιοδότησης πριν την ολοσχερή εξαγορά του αναγνωρισθέντος χρόνου, το υπόλοιπο της οφειλής καταβάλλεται εφάπαξ, άλλως ο χρόνος αυτός δεν υπολογίζεται για τη θεμελίωση ή την προσαύξηση του ποσού της σύνταξης. 

4. Αιτήσεις αναγνώρισης που έχουν υποβληθεί μέχρι την έναρξη ισχύος του παρόντος εξετάζονται με το προϊσχύον καθεστώς. 

'Αρθρο 21 

'Ασκηση δικαιώματος - 'Εναρξη - Λήξη 

συνταξιοδότησης από το Τ.Ε.Α.Δ.Υ. 

1. Το δικαίωμα συνταξιοδότησης ασκείται από το δικαιούχο 

  


 

  

Σελίδα 2919 

με αίτηση που υποβάλεται και συνοδεύεται από αντίγραφο απόφασης χορήγησης σύνταξης από το Δημόσιο ή το φορέα κύριας ασφάλισης. 

2. Η καταβολή της σύνταξης αρχίζει από την ημερομηνία έναρξης καταβολής της κύριας σύνταξης, εφόσον η αίτηση υποβληθεί μέσα σε τρεις (3) μήνες από την ημερομηνία κοινοποίησης της απόφασης για την απονομή της κύριας σύνταξης. 

Σε περίπτωση που η αίτηση για την απονομή σύνταξης από το Τ.Ε.Α.Δ.Υ. υποβληθεί μετά την παρέλευση της ανωτέρω προθεσμίας, η σύνταξη καταβάλλεται από την ημερομηνία υποβολής της αίτησης. 

3. Ως προς την αναστολή ή τη λήξη του δικαιώματος στη σύνταξη, εφαρμόζονται ανάλογα οι σχετικές διατάξεις του Δημοσίου ή του φορέα κύριας ασφάλισης, όπως αυτές ισχύουν κάθε φορά. 

'Αρθρο 22 

Διοικητικό Συμβούλιο του Τ.Ε.Α.Δ.Υ. 

1. Το Ταμείο διοικείται από Διοικητικό Συμβούλιο δεκατριών (13) μελών, που αποτελείται: 

α. Από τον Πρόεδρο. 

β. Από πέντε (5) εκπροσώπους των Υπουργείων των οποίων το προσωπικό ασφαλίζεται στο Τ.Ε.Α.Δ.Υ.. 

γ. Από πέντε (5) εκπροσώπους των δημοσίων υπαλλήλων προτεινόμενους από την Α.Δ.Ε.Δ.Υ.. 

δ. Από έναν (1) εκπρόσωπο των συνταξιούχων, που προτείνεται από την Πανελλήνια Ομοσπονδία Πολιτικών Συνταξιούχων. 

ε. Από έναν (1) υπάλληλο του Υπουργείου Εργασίας και Κοινωνικών Ασφαλίσεων. 

2. Ο Πρόεδρος και τα μέλη του Διοικητικού Συμβουλίου με ισάριθμους αναπληρωτές διορίζονται με τριετή θητεία, με απόφαση του Υπουργού Εργασίας και Κοινωνικών Ασφαλίσεων, η οποία δημοσιεύεται στην Εφημερίδα της Κυβερνήσεως. 

3. Στις συνεδριάσεις του Διοικητικού Συμβουλίου μετέχει χωρίς ψήφο, ως Κυβερνητικός Επίτροπος, υπάλληλος με Α' βαθμό του Υπουργείου Εργασίας και Κοινωνικών Ασφαλίσεων, ο οποίος ορίζεται με τον αναπληρωτή του με απόφαση του Υπουργού Εργασίας και Κοινωνικών Ασφαλίσεων. 

4. 'Οταν συζητούνται θέματα προσωπικού ή οργάνωσης και λειτουργίας του Ταμείου, μετέχει με δικαίωμα ψήφου ένας (1) εκπρόσωπος από τους υπαλλήλους του Ταμείου. 

5. Θέματα που αφορούν τη συγκρότηση, τη λειτουργία, τη διαδικασία ψηφοφορίας και την απαρτία του Διοικητικού Συμβουλίου, τις αρμοδιότητες αυτού μετά τα καθήκοντα του Προέδρου, του Κυβερνητικού Επιτρόπου, των μελών και του Γραμματέα αυτού, τις προϋποθέσεις διορισμού αυτών και την εξαίρεσή τους, καθώς και κάθε άλλη αναγκαία λεπτομέρεια για τη λειτουργία του Δ.Σ., καθορίζονται με απόφαση του Υπουργού Εργασίας και Κοινωνικών Ασφαλίσεων, η οποία δημοσιεύεται στην Εφημερίδα της Κυβερνήσεως. 

6. Μέχρι το διορισμό νέας Διοίκησης, η οποία ορίζεται μέσα σε ένα (1) έτος από τη δημοσίευση του παρόντος, η Διοίκηση του Τ.Ε.Α.Δ.Υ. ασκείται από το Δ.Σ. του Ταμείου Αρωγής Υπαλλήλων Εθνικής Παιδείας και Θρησκευμάτων, το οποίο διευρύνεται με τη συμμετοχή ενός (1) εκπροσώπου από τα Υπουργεία Οικονομικών, Υγείας και Πρόνοιας, Γεωργίας και Δικαιοσύνης. Το προσωρινό Δ.Σ. και ο Πρόεδρος αυτού ασκούν όλες τις αρμοδιότητες των Δ.Σ. και των Προέδρων των καταργούμενων Ταμείων. 

Με απόφαση του Υπουργού Εργασίας και Κοινωνικών Ασφαλίσεων ορίζονται οι ανωτέρω εκπρόσωποι με τους αναπληρωτές τους. Το Δ.Σ. συνεδριάζει στο κτίριο που στεγάζεται το Ταμείο Αρωγής Υπαλλήλων Υπουργείου Εθνικής Παιδείας και Θρησκευμάτων. Με την ίδια απόφαση ρυθμίζεται κάθε αναγκαία λεπτομέρεια για τη λειτουργία του Διοικητικού Συμβουλίου. Ως εισηγητές στις συνεδριάσεις του Δ.Σ. του Τ.Ε.Α.Δ.Υ. παρίστανται για τα θέματα αρμοδιότητας των καταργούμενων Ταμείων οι μέχρι τη δημοσίευση του παρόντος προϊστάμενοι αυτών. 

'Αρθρο 23 

Διάρθρωση υπηρεσιών και θέσεων - Προσωπικό 

Με προεδρικό διάταγμα, που εκδίδεται εντός δύο (2) ετών από τη δημοσίευση του παρόντος με πρόταση των Υπουργών Εσωτερικών, Δημόσιας Διοίκησης και Αποκέντρωσης, Οικονομικών και Εργασίας και Κοινωνικών Ασφαλίσεων, ύστερα από γνώμη του Δ.Σ. του Ταμείου, καταρτίζεται ο Οργανισμός του Τ.Ε.Α.Δ.Υ., ως προς το περιεχόμενο του οποίου εφαρμόζονται οι διατάξεις του άρθρου 20 του ν. 2503/1997 (ΦΕΚ 107 Α'). 

Μέχρι την έκδοση του Οργανισμού, οι υπηρεσίες των καταργούμενων Ταμείων εξακολουθούν να λειτουργούν με την υφιστάμενη διάρθρωση και το υπηρετούν προσωπικό, το οποίο ασκεί τις αρμοδιότητες που έχουν εκχωρηθεί και εξακολουθεί να υπάγεται στα υφιστάμενα κατά την έναρξη ισχύος του νόμου αυτού, υπηρεσιακά συμβούλια. 

'Αρθρο 24 

Διατηρούμενες διατάξεις - Εξουσιοδοτήσεις 

1. Με προεδρικό διάταγμα, που εκδίδεται με πρόταση του Υπουργού Εργασίας και Κοινωνικών Ασφαλίσεων, μετά από γνώμη του Δ.Σ. του Τ.Ε.Α.Δ.Υ., αναλογιστική μελέτη και γνώμη του Σ.Κ.Α., καταρτίζεται το Καταστατικό του Τ.Ε.Α.Δ.Υ., με το οποίο ορίζονται τα ασφαλιζόμενα πρόσωπα, οι ασφαλιστικές εισφορές, οι αποδοχές επί των οποίων υπολογίζονται οι εισφορές και οι συντάξεις, περιλαμβανομένων των δώρων εορτών και επιδόματος αδείας, τα δικαιούμενα σύνταξης πρόσωπα, οι προϋποθέσεις απονομής των παροχών, ο χρόνος ασφάλισης, η αναγνώριση προϋπηρεσιών και ο τρόπος εξαγοράς τους, οι λόγοι έκπτωσης και αναστολής των παροχών, η παραγραφή των αξιώσεων, η έναρξη και λήξη των παροχών, καθώς και κάθε αναγκαία ρύθμιση για τη λειτουργία του Ταμείου Επικουρικής Ασφάλισης Δημοσίων Υπαλλήλων. 

2. Κάθε γενική ή ειδική διάταξη που αντίκειται στις διατάξεις των άρθρων 14 έως και 24 του παρόντος νόμου ή κατά το μέρος που ρυθμίζει διαφορετικά θέματα που διέπονται από τις διατάξεις των άρθρων αυτών καταργείται. 

3. Με απόφαση του Υπουργού Εργασίας και Κοινωνικών Ασφαλίσεων καθορίζεται ο τρόπος οικονομικής οργάνωσης και λογιστικής λειτουργίας του Τ.Ε.Α.Δ.Υ., καθώς και κάθε άλλη αναγκαία λεπτομέρεια. 

'Αρθρο 25 

Συγχώνευση του Κλάδου Σύνταξης του 

Ε.Τ.Ε.Μ. στο Ι.Κ.Α. - Τ.Ε.Α.Μ. 

O Κλάδος Σύνταξης του Επικουρικού Ταμείου Εργατοϋπαλλήλων Μετάλλου (E.T.E.M.), που συστάθηκε με το ν.δ. της 5/11.11.1935 (ΦΕΚ 539 Α'), συγχωνεύεται στον Τομέα Επικουρικής Ασφάλισης Μισθωτών, που λειτουργεί στο 'Ιδρυμα Κοινωνικών Ασφαλίσεων (Ι.Κ.Α. - Τ.Ε.Α.Μ.). 

Το Επικουρικό Ταμείο Εργατοϋπαλλήλων Μετάλλου (Ε.Τ.Ε.Μ.) μετονομάζεται σε Ταμείο Πρόνοιας Εργατοϋπαλλήλων Μετάλλου (ΤΑ.Π.Ε.Μ.) και διέπεται από τη νομοθεσία του Κλάδου Προνοίας του μετονομαζόμενου Ταμείου, εφαρμοζόμενων αναλόγως των διατάξεων των παραγράφων 2, 3 και 4 του άρθρου 1 του ν. 2335/1995 (ΦΕΚ 185 Α'). 

Συνιστάται Τοπικό Υποκατάστημα Ι.Κ.Α. στον Πειραιά με αποκλειστική αρμοδιότητα τη διεκπεραίωση των εκκρεμοτήτων του συγχωνευόμενου κλάδου του Ε.Τ.Ε.Μ., που θα υφίστανται κατά την ημερομηνία της συγχώνευσης. 

Το συνιστώμενο Υποκατάστημα θα αποτελείται από τα εξής τμήματα: 

- Απονομής σύνταξης 

- Εσόδων 

- Μητρώου ασφαλισμένων 

- Πληρωμών συντάξεων 

  


 

  

Σελίδα 2920 

- Γραμματείας. 

Οι αρμοδιότητες και η στελέχωση των τμημάτων αυτών καθορίζονται με απόφαση του διοικητή του Ι.Κ.Α., που θα εκδοθεί εντός μηνός από την έναρξη ισχύος των διατάξεων του παρόντος νόμου. 

Η λειτουργία του Υποκαταστήματος αρχίζει από την έναρξη ισχύος του παρόντος νόμου και λήγει την 31.12.2000. Με απόφαση του Υπουργού Εργασίας και Κοινωνικών Ασφαλίσεων δύναται να παραταθεί η λειτουργία αυτού εφόσον κριθεί απαραίτητο. 

Στο Υποκατάστημα αυτό συνιστάται τοπική διοικητική επιτροπή του Ι.Κ.Α., εφαρμοζομένων αναλόγως των διατάξεων του β.δ. 11-5-/26.2.1954 (ΦΕΚ 134 Α'), όπως έχει τροποποιηθεί με το άρθρο 13 του ν. 825/1978 (ΦΕΚ 189 Α') και ισχύει. 'Εργο της επιτροπής θα είναι η εξέταση των εκκρεμών ενστάσεων ενώπιον του Διοικητικού Συμβουλίου του τέως Ε.Τ.Ε.Μ. και των ενστάσεων επί συνταξιοδοτικών αποφάσεων του αρμόδιου οργάνου του Υποκαταστήματος. 

2. Οι ασφαλισμένοι και οι συνταξιούχοι του συγχωνευόμενου Κλάδου της προηγούμενης παραγράφου γίνονται ασφαλισμένοι και συνταξιούχοι του Ι.Κ.Α. - Τ.Ε.Α.Μ.. Για τους συνταξιούχους εφαρμόζονται ανάλογα οι διατάξεις του άρθρου 19 του ν. 2434/1996 (ΦΕΚ 188 Α'). 

Ο χρόνος ασφάλισης στον Κλάδο που συγχωνεύεται, συμπεριλαμβανομένου και αυτού, που με βάση τις διατάξεις του Καταστατικού του έχει αναγνωρισθεί ή προσμετρηθεί από προϋπηρεσία ή άλλη αιτία, θεωρείται ως χρόνος ασφάλισης στο Ι.Κ.Α. - Τ.Ε.Α.Μ.. 

Η ασφαλιστική σχέση των ασφαλισμένων του Κλάδου, από τη συγχώνευση και μετά, διέπεται από τις διατάξεις του ιδρυτικού νόμου και του Καταστατικού του Ι.Κ.Α. - Τ.Ε.Α.Μ.. Για τη θεμελίωση του συνταξιοδοτικού δικαιώματος των ασφαλισμένων αυτών απαιτούνται οι πλήρεις χρονικές προϋποθέσεις του Ι.Κ.Α.- Τ.Ε.Α.Μ., όπως αυτές ορίζονται από τις σχετικές διατάξεις, με την επιφύλαξη των διατάξεων του άρθρου 5 του ν. 1384/1983 (ΦΕΚ 106 Α'), ως προς τους υπαχθέντες στην ασφάλιση του συγχωνευόμενου Κλάδου του Ε.Τ.Ε.Μ. μέχρι την ημερομηνία συγχώνευσής του. 

Το σύνολο του ενεργητικού και παθητικού, που προέρχεται από το συγχωνευόμενο Κλάδο, οι πόροι που προβλέπονται από τις ισχύουσες διατάξεις υπέρ αυτού, η κινητή περιουσία του, καθώς και η ακίνητη περιουσία του Ταμείου, περιέρχονται από τη δημοσίευση του νόμου αυτού στο Ι.Κ.Α.- Τ.Ε.Α.Μ., ως καθολικό διάδοχο αυτού, με εξαίρεση το οικόπεδο του Ταμείου, περιοχής Βιλλίων, το οποίο παραμένει στο ΤΑ.Π.Ε.Μ. με αποκλειστική χρήση τη λειτουργία κατασκηνώσεων. Για τη μεταβίβαση της κυριότητας των ακινήτων του εκδίδεται διαπιστωτική πράξη από τον Υπουργό Εργασίας και Κοινωνικών Ασφαλίσεων, η οποία μεταγράφεται ατελώς στα βιβλία μεταγραφών των οικείων υποθηκοφυλακείων. 

Η μεταβίβαση αυτή δεν υπόκειται σε τέλη και δικαιώματα υπέρ του Δημοσίου, δήμου, κοινότητας ή τρίτου. 

Εκκρεμείς δίκες που προέκυψαν κατά τη λειτουργία του Κλάδου που συγχωνεύεται συνεχίζονται υπέρ ή κατά του Ι.Κ.Α. - Τ.Ε.Α.Μ. χωρίς διακοπή. 

3. Η ισχύς των διατάξεων του άρθρου αυτού αρχίζει από την πρώτη του μεθεπόμενου της δημοσίευσης του παρόντος νόμου μηνός. 

'Αρθρο 26 

Συγχώνευση Τ.Ε.Α.Ε.Υ.Ε.Ε.Ο. στο Ι.Κ.Α. - Τ.Ε.Α.Μ. 

1. Το Ταμείο Επικουρικής Ασφαλίσεως Εκπροσώπων και Υπαλλήλων Εργατικών Επαγγελματικών Οργανώσεων (Τ.Ε.Α.Ε.Υ.Ε.Ε.Ο.), που συστάθηκε με τις διατάξεις του α.ν. 971/1937 (ΦΕΚ 482 Α') αποκαλούμενο στις επόμενες διατάξεις του άρθρου αυτού "Ταμείο", συγχωνεύεται από την πρώτη του τέταρτου μήνα από τη δημοσίευση του παρόντος νόμου στον Τομέα Επικουρικής Ασφάλισης Μισθωτών, που λειτουργεί στο 'Ιδρυμα Κοινωνικών Ασφαλίσεων, ο οποίος αποκαλείται στη συνέχεια του ίδιου άρθρου "Ι.Κ.Α.- Τ.Ε.Α.Μ.". 

Το σύνολο του ενεργητικού και παθητικού που προέρχεται από το συγχωνευόμενο Ταμείο, οι πόροι που προβλέπονται από τις ισχύουσες διατάξεις υπέρ αυτού, καθώς και η κινητή και ακίνητη περιουσία του, πλην των κινητών στοιχείων αυτής που ανήκουν στον Κλάδο Πρόνοιας, περιέρχονται από τη συγχώνευση αυτού στο Ι.Κ.Α. - Τ.Ε.Α.Μ. ως καθολικό διάδοχο. Για τη μεταβίβαση της κυριότητας των ακινήτων του Ταμείου στο Ι.Κ.Α.-Τ.Ε.Α.Μ. εκδίδεται διαπιστωτική πράξη από τον Υπουργό Εργασίας και Κοινωνικών Ασφαλίσεων, η οποία μεταγράφεται ατελώς στα βιβλία μεταγραφών των οικείων υποθηκοφυλακείων. 

Η μεταβίβαση αυτή δεν υπόκειται σε τέλη και δικαιώματα υπέρ του Δημοσίου, δήμου, κοινότητας ή τρίτου. Εκκρεμείς δίκες που προέκυψαν από τη λειτουργία του Ταμείου συνεχίζονται υπέρ ή κατά του Ι.Κ.Α. - Τ.Ε.Α.Μ. χωρίς διακοπή. 

2. Οι υφιστάμενες κατά τη δημοσίευση του νόμου αυτού οργανικές θέσεις του Τ.Ε.Α.Ε.Υ.Ε.Ε.Ο., μόνιμες και ιδιωτικού δικαίου με το υπηρετούν προσωπικό, μεταφέρονται στο Ι.Κ.Α.. 

3. Οι διατάξεις των άρθρων 1, 5 (παρ. 1 περίπτ. στ') μέχρι 9 (παρ. 2 και 3), 10, 30 μέχρι 34, 36 και 38 του Καταστατικού του Ταμείου, από την ημερομηνία της συγχωνεύσεως παύουν να ισχύουν. 

4. Οι ασφαλισμένοι του Ταμείου καθίστανται ασφαλισμένοι του Ι.Κ.Α. - Τ.Ε.Α.Μ.. Η ασφαλιστική σχέση των ασφαλισμένων αυτών, μετά από τη συγχώνευση, διέπεται από τις διατάξεις του Καταστατικού του Ταμείου που εξακολουθούν ισχύουσες με την επιφύλαξη της παραγράφου 3 του παρόντος άρθρου. 

Ο χρόνος ασφαλίσεως στο Ταμείο, συμπεριλαμβανομένου και αυτού που έχει αναγνωρισθεί ή προσμετρηθεί από προϋπηρεσία ή άλλη αιτία βάσει των διατάξεων του Καταστατικού του, υπολογίζεται για τη θεμελίωση του συνταξιοδοτικού δικαιώματος των ασφαλισμένων αυτών, σύμφωνα με τις προϋποθέσεις του Ταμείου, όπως αυτές ορίζονται από τις καταστατικές διατάξεις αυτού. 

5. Πρόσωπα τα οποία αποκτούν μετά τη συγχώνευση την ιδιότητα εκπροσώπου συνδικαλιστικών οργανώσεων, για την οποία υπήγοντο στην ασφάλιση του Ταμείου, σύμφωνα με τη νομοθεσία του, εξαιρούνται από την ασφάλιση του Ι.Κ.Α.- Τ.Ε.Α.Μ. για την ιδιότητά τους αυτή. Τα πρόσωπα αυτά σε κάθε περίπτωση υπάγονται στους οικείους Φορείς επικουρικής ασφάλισης για την απασχόλησή τους. 

6. Οι συνταξιούχοι του Ταμείου γίνονται συνταξιούχοι του Ι.Κ.Α.-Τ.Ε.Α.Μ.. Οι συντάξεις αυτών εξακολουθούν να καταβάλλονται αμετάβλητες, χωρίς τους περιορισμούς των διατάξεων του άρθρου 19 του ν. 2434/1996 (ΦΕΚ 188 Α'). Σε περίπτωση καταβολής συντάξεων από το Τ.Ε.Α.Ε.Υ.Ε.Ε.Ο. και το Ι.Κ.Α.-Τ.Ε.Α.Μ. ή από άλλο επικουρικό φορέα, οι διατάξεις περί διπλοσυνταξιούχων δεν εφαρμόζονται. Οι ανωτέρω συντάξεις αυξάνονται κατά τον τρόπο αύξησης των λοιπών συντάξεων των συνταξιούχων του Ι.Κ.Α.-Τ.Ε.Α.Μ.. 

7. Οι ειδικές εισφορές του άρθρου μόνου του ν. 1114/1944 (ΦΕΚ 19 Α'), όπως τροποποιήθηκε και ισχύει, καθώς και της παρ. 1 του άρθρου 8 του ν. 678/1977 (ΦΕΚ 246 Α') που έχουν θεσπισθεί υπέρ του Ταμείου, διατηρούνται και περιέρχονται εξ ολοκλήρου στο Ι.Κ.Α. - Τ.Ε.Α.Μ., επιφυλασσομένων των διατάξεων του άρθρου 59 του ν. 2084/1992 (ΦΕΚ 165 Α'). 

Οι παραπάνω εισφορές δύνανται να μειώνονται με προεδρικό διάταγμα, εκδιδόμενο με πρόταση του Υπουργού Εργασίας και Κοινωνικών Ασφαλίσεων, μετά από γνώμη του Δ.Σ. του Ι.Κ.Α., ύστερα από σύνταξη αναλογιστικής μελέτης. 

8. Ο Κλάδος Πρόνοιας του Τ.Ε.Α.Ε.Υ.Ε.Ε.Ο., που συστάθηκε με τις διατάξεις της αριθμ. 59360 Σ.1509/ 24.1.1950 (ΦΕΚ 51 Β') απόφασης του Υπουργού Εργασίας, καταργείται από την ημερομηνία συγχώνευσης του Ταμείου. 

Τα αποθεματικά του καταργούμενου Κλάδου διανέμονται στους ασφαλισμένους του Κλάδου αυτού, οι οποίοι έχουν υπαχθεί στην ασφάλισή του και έχουν συμπληρώσει μέχρι την ημερομηνία συγχώνευσης του Ταμείου τουλάχιστον τρία (3) έτη ασφάλισης, μετά από σχετική αίτηση, η οποία υποβάλλεται στο Ι.Κ.Α.- Τ.Ε.Α.Μ. εντός ανατρεπτικής προθεσμίας τριών (3) μηνών από την ημερομηνία συγχώνευσής του. 

  


Επιστροφή στην κορυφή
 

 


 

  

Σελίδα 2921 

Το Ι.Κ.Α. - Τ.Ε.Α.Μ., ως καθολικός διάδοχος του Ταμείου, αναγράφει στον προϋπολογισμό του το ποσό που προκύπτει κατά το κλείσιμο του ισολογισμού του καταργούμενου Κλάδου και το οποίο θα διανεμηθεί στους δικαιούχους. 

Από το προς διανομή ποσό αφαιρείται το ποσό που θα καταβληθεί ως εφάπαξ παροχή, σε όσους έχουν συμπληρώσει τις προϋποθέσεις σύμφωνα με τις καταστατικές διατάξεις του καταργούμενου Κλάδου και έχουν υποβάλει σχετική αίτηση μέχρι την ημερομηνία κατάργησής του, καθώς και σε όσους έχουν συμπληρώσει τις χρονικές προϋποθέσεις συνταξιοδοτήσεως, όπως προβλέπεται από τις σχετικές διατάξεις του καταργούμενου Ταμείου, ανεξαρτήτως ορίου ηλικίας και συνταξιοδότησης από τον κλάδο σύνταξης. 

Το ποσό που θα καταβληθεί σε κάθε δικαιούχο είναι το πηλίκο της διαίρεσης του προς διανομή ποσού και των ημερών ασφάλισης του συνόλου των δικαιούχων, πολλαπλασιαζόμενο με τις ημέρες ασφάλισης του δικαιούχου. Το ποσό που προκύπτει δεν δύναται να είναι ανώτερο εκείνου που θα ελάμβανε ο δικαιούχος ως εφάπαξ παροχή βάσει των καταστατικών διατάξεων του καταργούμενου Κλάδου. 

Τυχόν αδιάθετο ποσό μεταφέρεται στο Ι.Κ.Α. - Τ.Ε.Α.Μ.. 

Με απόφαση του Διοικητή του Ι.Κ.Α. συγκροτείται επιτροπή αποτελούμενη από υπαλλήλους του καταργούμενου Ταμείου, έργο της οποίας είναι η χορήγηση στους δικαιούχους του προς διανομή ποσού. Με την ίδια απόφαση ορίζεται και ο χρόνος περάτωσης του έργου της. 

'Αρθρο 27 

Συγχώνευση του Τ.Α.Α.Χ. στο Τ.Α.Ο.Χ. 

1. Το Ταμείο Αρωγής Αξιωματικών Χωροφυλακής (Τ.Α.Α.Χ.) ενοποιείται με το Ταμείο Αρωγής Οπλιτών Χωροφυλακής (Τ.Α.Ο.Χ.), το οποίο μετονομάζεται σε Ταμείο Αρωγής Αστυνομικών (Τ.Α.ΑΣ.), αποκαλούμενο στις επόμενες διατάξεις Ταμείο. 

2. Οι ασφαλισμένοι των ενοποιημένων Φορέων καθίστανται ασφαλισμένοι του Ταμείου και ο χρόνος ασφάλισης που έχει διανυθεί σε αυτά θεωρείται ως χρόνος ασφάλισης στο νέο Ταμείο. 

3. Το σύνολο του ενεργητικού και παθητικού, όλη η κινητή και ακίνητη περιουσία του Τ.Α.Α.Χ., οι προβλεπόμενοι από τη νομοθεσία του πόροι και γενικά όλα τα εμπράγματα και ενοχικά δικαιώματα και υποχρεώσεις του μεταβιβάζονται αυτοδίκαια στο Τ.Α.ΑΣ., ως καθολικό διάδοχο αυτού. 

Εκκρεμείς δίκες, οι οποίες προέκυψαν κατά το χρόνο λειτουργίας του Τ.Α.Α.Χ., συνεχίζονται από και κατά του Τ.Α.ΑΣ. χωρίς διακοπή. 

Η μεταβίβαση των ακινήτων απαλλάσσεται από την υποχρέωση καταβολής φόρου υπέρ του Δημοσίου, όπως και άλλων φόρων, τελών ή δικαιωμάτων υπέρ δήμου ή κοινότητας ή άλλων τρίτων. Για τη μεταβίβαση της κυριότητας των ακινήτων εκδίδεται διαπιστωτική πράξη από τον Υπουργό Εργασίας και Κοινωνικών Ασφαλίσεων, η οποία μεταγράφεται ατελώς στα οικεία βιβλία του αρμόδιου υποθηκοφυλακείου. 

4. Το Ταμείο διοικείται από επταμελές Διοικητικό Συμβούλιο αποτελούμενο από: 

α) τον αρχαιότερο κατά βαθμό, από τους υπηρετούντες στο Νομό Αττικής, μέτοχό του ως Πρόεδρο, 

β) έναν ανώτερο αξιωματικό της Ελληνικής Αστυνομίας, μέτοχο του Ταμείου, 

γ) έναν αρχιφύλακα ή αστυφύλακα με δεκαετή τουλάχιστον υπηρεσία, μέτοχο του Ταμείου, 

δ) έναν υπάλληλο με βαθμό Α' του Υπουργείου Οικονομικών, 

ε) έναν υπάλληλο με βαθμό Α' του Υπουργείου Εργασίας και Κοινωνικών Ασφαλίσεων, 

στ) έναν εκπρόσωπο της Πανελλήνιας 'Ενωσης Αξιωματικών Αστυνομίας (Π.ΕΝ.Α.Α.), μέτοχο του Ταμείου, 

ζ) έναν εκπρόσωπο της Πανελλήνιας Ομοσπονδίας Αστυνομικών Υπαλλήλων (Π.Ο.ΑΣ.Υ.), μέτοχο του Ταμείου, ως μέλη. 

5. Στις συνεδριάσεις του Διοικητικού Συμβουλίου μετέχει χωρίς ψήφο, ως Κυβερνητικός Επίτροπος υπάλληλος με Α' βαθμό του Υπουργείου Εργασίας και Κοινωνικών Ασφαλίσεων, ο οποίος ορίζεται με τον αναπληρωτή του με απόφαση του Υπουργού Εργασίας και Κοινωνικών Ασφαλίσεων. 

6. 'Οταν συζητούνται θέματα προσωπικού ή οργάνωσης και λειτουργίας του Ταμείου, μετέχει με δικαίωμα ψήφου ένας εκπρόσωπος από τους υπαλλήλους του Ταμείου. 

Με απόφαση του Yπουργού Εργασίας και Κοινωνικών Ασφαλίσεων, ύστερα από πρόταση του Υπουργού Δημόσιας Τάξης, ορίζονται τα μέλη αστυνομικοί του Δ.Σ. του Τ.Α.ΑΣ. μαζί με ισάριθμους αναπληρωτές. Οι εκπρόσωποι των Ομοσπονδιών των συνδικαλιστικών Φορέων προτείνονται από αυτές, σύμφωνα με τα καταστατικά τους. Tα μέλη (τακτικά και αναπληρωματικά) του Δ.Σ. του Τ.Α.ΑΣ. που ανήκουν στο Υπουργείο Οικονομικών και στο Υπουργείο Εργασίας και Κοινωνικών Ασφαλίσεων διορίζονται με απόφαση του Υπουργού Εργασίας και Κοινωνικών Ασφαλίσεων. 

Η θητεία του Δ.Σ. και των λοιπών οργάνων του Τ.Α.Α.Χ. λήγει από την έναρξη ισχύος του παρόντος νόμου. 

Η θητεία του Διοικητικού Συμβουλίου του Τ.Α.Ο.Χ. παρατείνεται μέχρι του διορισμού του νέου Δ.Σ. του Τ.Α.ΑΣ.. 

7. Ως διευθυντής και υποδιευθυντής του Ταμείου τοποθετείται ανώτερος αξιωματικός της Ελληνικής Αστυνομίας και ως γραμματέας αυτού, καθώς και του Δ.Σ. κατώτερος αξιωματικός, οριζόμενοι με απόφαση του Αρχηγού της Ελληνικής Αστυνομίας. 

Στο Ταμείο, για την αντιμετώπιση των υπηρεσιακών του αναγκών, τοποθείται σύμφωνα με τις κείμενες διατάξεις το απαραίτητο αστυνομικό και πολιτικό προσωπικό από το Υπουργείο Δημόσιας Τάξης που είναι μέτοχοι αυτού. 

Οι πολιτικοί υπάλληλοι του Τ.Α.Α.Χ. που κατά την έναρξη ισχύος του παρόντος υπηρετούν σε αυτό εξακολουθούν να υπηρετούν ως υπάλληλοι του νέου Ταμείου. 

Για την αντιμετώπιση των λειτουργικών αναγκών του Ταμείου, συστήνονται, επιπλέον των υφισταμένων, δύο (2) οργανικές θέσεις, που θα πληρωθούν σύμφωνα με τις ισχύουσες διατάξεις: α) μία (1) θέση Νομικού Συμβούλου και β) μία (1) θέση καθαρίστριας. 

8. Με προεδρικό διάταγμα, που εκδίδεται μετά από πρόταση των Υπουργών Εσωτερικών, Δημόσιας Διοίκησης και Αποκέντρωσης, Οικονομικών και Εργασίας και Κοινωνικών Ασφαλίσεων μετά από γνώμη του Δ.Σ. του Ταμείου, ρυθμίζονται εντός έτους από την έναρξη ισχύος του παρόντος νόμου, τα θέματα που αφορούν τη διοικητική και οικονομική οργάνωση, τη διάρθρωση των υπηρεσιών, τις αρμοδιότητες και τα καθήκοντα των οργάνων, τη στελέχωση των υπηρεσιών, τη διαχείριση της περιουσίας, καθώς και κάθε άλλη λεπτομέρεια αναγκαία για τη λειτουργία του Ταμείου. Μέχρι έκδοσης του παραπάνω διατάγματος ισχύει το π.δ. 23/1997 (ΦΕΚ 23 Α'). 

9. Από την έναρξη λειτουργίας του Ταμείου καθορίζεται ενιαία μηνιαία κράτηση για όλους τους ασφαλισμένους του εκ ποσοστού 5% επί του βασικού μισθού και του επιδόματος χρόνου υπηρεσίας, καθώς και επί των επιδομάτων εξομάλυνσης και ειδικής απασχόλησης, όπως αυτά προσδιορίζονται στο πρώτο εδάφιο της παραγράφου 3 και στην υποπερίπτωση ββ' της περίπτωσης β' της παραγράφου 4 του άρθρου 2 του ν. 2448/1996 (ΦΕΚ 299 Α'), όπως τροποποιήθηκε με την περίπτωση α' της παραγράφου 1 του άρθρου 8 του ν. 2512/1997 (ΦΕΚ 138 Α'), ανεξαρτήτως βαθμού οικογενειακής κατάστασης ή άλλης μεταβολής, περιλαμβανομένων και των δώρων Χριστουγέννων και Πάσχα, καθώς και του επιδόματος αδείας, που καταβάλλονται στους ασφαλισμένους, επιφυλασσομένων των διατάξεων της παρ. 1 του άρθρου 37 του ν. 2084/1992 (ΦΕΚ 165 Α') για τους ασφαλισμένους από 1.1.1993 και εφεξής. 

10. Με απόφαση του Υπουργού Εργασίας και Κοινωνικών Ασφαλίσεων καθορίζεται ο τρόπος υπολογισμού του εφάπαξ βοηθήματος του Ταμείου μετά από αναλογιστική μελέτη, εκπονούμενη εντός έτους από την ισχύ του παρόντος νόμου. Μέχρι την έκδοση της απόφασης αυτής για τον προσδιορισμό του εφάπαξ βοηθήματος των μετόχων του Ταμείου εξακολουθούν να εφαρμόζονται οι διατάξεις της νομοθεσίας των

  


 

  

Σελίδα 2922 

ενοποιημένων φορέων. 

11. Με απόφαση του Υπουργού Εργασίας και Κοινωνικών Ασφαλίσεων, που εκδίδεται μετά από σύμφωνη γνώμη του Δ.Σ. του Ταμείου, ανακαθορίζονται οι αποδοχές επί των οποίων διενεργείται η κράτηση και υπολογίζεται το εφάπαξ βοήθημα και αναπροσαρμόζεται το ύψος του ποσοστού των κρατήσεων και του χορηγούμενου εφάπαξ βοηθήματος. 

12. Για τα θέματα που δεν ρυθμίζονται από τις διατάξεις του παρόντος άρθρου εφαρμόζονται οι αντίστοιχες διατάξεις που ισχύουν για το Τ.Α.Ο.Χ.. 

13. Το γραφείο ενσήμου της ΕΛ.ΑΣ. υπάγεται στο ενοποιημένο Ταμείο Τ.Α.ΑΣ.. Προϊστάμενος του γραφείου αυτού ορίζεται κατώτερος αξιωματικός ή ανθυπαστυνόμος της ΕΛ.ΑΣ.. 

14. Οι ασφαλισμένοι του Τ.Α.ΑΣ., οι οποίοι προσλήφθηκαν στην Ελληνική Αστυνομία μετά την 1.1.1993 και εφεξής μπορούν να ασφαλισθούν προαιρετικά και στο Ταμείο Προνοίας Δημοσίων Υπαλλήλων, εφαρμοζομένων των διατάξεων που διέπουν το Ταμείο αυτό. 

Η σχετική αίτηση, η οποία δεν ανακαλείται, υποβάλλεται στο Ταμείο αυτό και στην υπηρεσία της ΕΛ.ΑΣ. από τους ήδη υπηρετούντες εντός ανατρεπτικής προθεσμίας έξι (6) μηνών από τη δημοσίευση του παρόντος και από τους εφεξής προσλαμβανόμενους εντός της αυτής ανατρεπτικής προθεσμίας από την ημερομηνία πρόσληψής τους στην ΕΛ.ΑΣ.. 

Οι ασφαλισμένοι αυτοί μπορούν να αναγνωρίσουν στο Ταμείο Προνοίας Δημοσίων Υπαλλήλων και το χρόνο προϋπηρεσίας τους στην ΕΛ.ΑΣ., υποβάλλοντας σχετική αίτηση μέσα στην παραπάνω προθεσμία. Η αναγνώριση και η εξαγορά του χρόνου αυτού γίνεται σύμφωνα με τις σχετικές καταστατικές διατάξεις του Ταμείου Προνοίας Δημοσίων Υπαλλήλων περί αναγνωρίσεως προϋπηρεσιών. 

Για τη διεκπεραίωση της διαδικασίας αναγνωρίσεως προϋπηρεσίας των προσώπων αυτών, με απόφαση των Υπουργών Εργασίας και Κοινωνικών Ασφαλίσεων και Δημόσιας Τάξης, αποσπάται στο Ταμείο Προνοίας Δημοσίων Υπαλλήλων πολιτικό προσωπικό και μέχρι δέκα (10) υπαλλήλων της Ελληνικής Αστυνομίας για χρονικό διάστημα ενός έτους. 

'Αρθρο 28 

Συγχώνευση Τ.Π.Ε.Κ.Υ. Ο.Λ.Θ. στο Κ.Α.Φ. 

Λιμένος Θεσσαλονίκης 

1. Το Ταμείο Προνοίας Εργατών Κομιστικής Υπηρεσίας Ο.Λ.Θ., το οποίο ιδρύθηκε με το άρθρο 30 του α.ν. 962/1937 (ΦΕΚ 475 Α'), συγχωνεύεται στο Κεφάλαιο Αποζημίωσης Φορτοεκφορτωτών Οργανισμού Λιμένος Θεσσαλονίκης, το οποίο μετονομάζεται σε Κεφάλαιο Αποζημίωσης Φορτοεκφορτωτών και Εργατών Οργανισμού Λιμένος Θεσσαλονίκης. 

2. Οι ασφαλισμένοι του συγχωνευόμενου Ταμείου καθίστανται από την έναρξη ισχύος του παρόντος νόμου ασφαλισμένοι του Κεφαλαίου Αποζημίωσης Φορτοεκφορτωτών και Εργατών Οργανισμού Λιμένος Θεσσαλονίκης και εφαρμόζεται εφεξής για το μετονομαζόμενο Οργανισμό η νομοθεσία του Κ.Α.Φ. Ο.Λ.Θ.. Ο χρόνος ασφάλισής τους στο συγχωνευόμενο Ταμείο, συμπεριλαμβανομένου και του βάσει των διατάξεων της νομοθεσίας τούτου τυχόν ήδη αναγνωρισθέντος ή προσμετρηθέντος χρόνου από προϋπηρεσία ή άλλη αιτία, θεωρείται ως χρόνος ασφάλισης στο μετονομαζόμενο Οργανισμό. 

3. Το σύνολο του ενεργητικού και παθητικού, καθώς και η κινητή και ακίνητη περιουσία του συγχωνευόμενου Ταμείου, μεταβιβάζεται στο Κεφάλαιο Αποζημίωσης Φορτοεκφορτωτών και Εργατών Οργανισμού Λιμένος Θεσσαλονίκης ως καθολικό διάδοχο αυτού. Για τη μεταβίβαση της κυριότητας των ακινήτων εκδίδεται διαπιστωτική πράξη από τον Υπουργό Εργασίας και Κοινωνικών Ασφαλίσεων, η οποία μεταγράφεται ατελώς στα οικεία βιβλία του αρμόδιου υποθηκοφυλακείου. Η μεταβίβαση αυτή δεν υπόκειται σε τέλη και δικαιώματα υπέρ του Δημοσίου, δήμου, κοινότητας ή τρίτου. 

Εκκρεμείς δίκες με διάδικο το Ταμείο Προνοίας Εργατών Κομιστικής Υπηρεσίας Οργανισμού Λιμένος Θεσσαλονίκης, συνεχίζονται από το Κεφάλαιο Αποζημίωσης Φορτοεκφορτωτών και Εργατών Οργανισμού Λιμένος Θεσσαλονίκης, χωρίς διακοπή. 

4. Οι υφιστάμενες κατά τη δημοσίευση του νόμου αυτού θέσεις μαζί με το υπηρετούν προσωπικό μεταφέρονται στο νέο Φορέα. 

5. Οι ασφαλισμένοι του Ταμείου Προνοίας Εργατών Κομιστικής Υπηρεσίας Οργανισμού Λιμένος Θεσσαλονίκης, οι οποίοι μέχρι την ημερομηνία ενάρξεως ισχύος του παρόντος νόμου θεμελιώνουν δικαίωμα λήψης εφάπαξ βοηθήματος βάσει διατάξεων της νομοθεσίας του Ταμείου αυτού, διατηρούν το δικαίωμα λήψεως της εφάπαξ παροχής, σύμφωνα με τη νομοθεσία του, εφόσον αποχωρήσουν από την υπηρεσία και ασκήσουν το δικαίωμα εντός τριών (3) ετών από την έναρξη ισχύος του παρόντος νόμου. 

6. Το Κεφάλαιο Αποζημίωσης Φορτοεκφορτωτών και Εργατών Οργανισμού Λιμένος Θεσσαλονίκης διοικείται από το υφιστάμενο Διοικητικό Συμβούλιο του Κ.Α.Φ. Ο.Λ.Θ.. 

'Αρθρο 29 

Συγχώνευση Τ.Α.Π. - ΟΣΕ στον Κλάδο 

Ασθένειας του Τ.Α.Π. - Ο.Τ.Ε. 

1. Το Ταμείο Αλληλοβοηθείας Προσωπικού ΟΣΕ, που συστάθηκε με το προεδρικό διάταγμα της 17/18 Δεκεμβρίου 1930 "περί κυρώσεως κανονισμού ταμείου αλληλοβοηθείας εκάστης των εν Ελλάδι σιδηροδρομικών και τροχιοδρομικών επιχειρήσεων, συγχωνεύεται από την πρώτη του δεύτερου μήνα από τη δημοσίευση του παρόντος νόμου στον Κλάδο Ασθένειας του Ταμείου Ασφαλίσεως Προσωπικού Ο.Τ.Ε., εφαρμοζομένων των διατάξεων του Κανονισμού Περίθαλψης του Ταμείου αυτού, όπως κάθε φορά ισχύει. 

Το σύνολο του ενεργητικού και παθητικού, καθώς και όλη η κινητή και ακίνητη περιουσία του Τ.Α.Π. - ΟΣΕ, περιέρχονται από τη συγχώνευση αυτού στον Κλάδο Ασθένειας του Τ.Α.Π. - Ο.Τ.Ε. ως καθολικό διάδοχο. 

Για τη μεταβίβαση της κυριότητας των ακινήτων του Ταμείου στο Τ.Α.Π. - Ο.Τ.Ε. εκδίδεται διαπιστωτική πράξη από τον Υπουργό Εργασίας και Κοινωνικών Ασφαλίσεων, η οποία μεταγράφεται ατελώς στα βιβλία μεταγραφών των οικείων υποθηκοφυλακείων. 

Η μεταβίβαση αυτή δεν υπόκειται σε τέλη και δικαιώματα υπέρ του Δημοσίου, οργανισμών τοπικής αυτοδιοίκησης ή άλλων προσώπων. Εκκρεμείς δίκες που προέκυψαν από τη λειτουργία του Ταμείου συνεχίζονται υπέρ ή κατά του Τ.Α.Π. - Ο.Τ.Ε. χωρίς διακοπή. 

2. Χρόνος ασφάλισης που διανύθηκε στο συγχωνευόμενο Ταμείο θεωρείται χρόνος ασφάλισης του κλάδου ασθένειας του Τ.Α.Π. - Ο.Τ.Ε.. 

3. Οι υφιστάμενες κατά τη δημοσίευση του νόμου αυτού οργανικές θέσεις του Τ.Α.Π. - Ο.Σ.Ε. μόνιμες και ιδιωτικού δικαίου αορίστου χρόνου με το υπηρετούν προσωπικό μεταφέρονται στο Τ.Α.Π. - Ο.Τ.Ε.. 

Το μεταφερόμενο προσωπικό για τον Κλάδο Σύνταξης εξακολουθεί να ασφαλίζεται στους φορείς που ασφαλιζόταν πριν τη συγχώνευση και για περίθαλψη υπάγεται στην ασφάλιση του Κλάδου Ασθένειας του Τ.Α.Π - Ο.Τ.Ε.. 

'Αρθρο 30 

Κατάργηση Ταμείου Υπαλλήλων Αγροφυλακής 

Το Ταμείο Προνοίας Υπαλλήλων Αγροφυλακής που προήλθε δυνάμει του π.δ. 364/1981 (ΦΕΚ 100 Α'), από τη συγχώνευση του Λογαριασμού Αυτασφαλίσεως Υπαλλήλων Αγροτικής Ασφαλείας (Λ.Α.Υ.Α.), που συστάθηκε με το β.δ. της 18/28.7.1952 (ΦΕΚ 173 Α') στο Ταμείο Αρωγής Οργάνων Αγροφυλακής (Τ.Α.Ο.Α.), που συστάθηκε με το ν.1900/1951 (ΦΕΚ 214 Α'), καταργείται. 

Το σύνολο της κινητής και ακίνητης περιουσίας αυτού τίθεται υπό εκκαθάριση από το Διοικητικό Συμβούλιο και δύο εκκαθαριστές προτεινόμενους από το ίδιο όργανο. 

Το απομένον υπόλοιπο, μετά την αφαίρεση τυχόν προς 

  


 

  

Σελίδα 2923 

τρίτους οφειλών, διατίθεται συμπληρούμενο από το Λ.Α.Φ.Κ.Α. για την καταβολή των εφάπαξ βοηθημάτων στους ασφαλισμένους του, σύμφωνα με τη νομοθεσία αυτού. 

'Αρθρο 31 

Κατάργηση Ταμείων Προνοίας Δικηγόρων Επαρχιών 

1. Τα Ταμεία Προνοίας Δικηγόρων που ιδρύθηκαν με βάση τις διατάξεις του α.ν. 87/1936 (ΦΕΚ 390 Α'), εκτός των Ταμείων Προνοίας Δικηγόρων Αθηνών, Πειραιά και Θεσσαλονίκης, καταργούνται την πρώτη του έβδομου μήνα από τη δημοσίευση του παρόντος νόμου. Οι θεσπισμένοι πόροι βάσει της κείμενης νομοθεσίας και οι διατάξεις του α.ν. 87/1936 "Περί ιδρύσεως ταμείου προνοίας παρ' εκάστω δικηγορικώ συλλόγω" καταργούνται από την ίδια ημερομηνία. 

2. Εντός του ως άνω χρονικού διαστήματος, με απόφαση της Γενικής Συνέλευσης των μελών του οικείου Δικηγορικού Συλλόγου, που λαμβάνεται με απόλυτη πλειοψηφία των μελών του, δύναται να συσταθεί σε κάθε δικηγορικό σύλλογο "ΛΟΓΑΡΙΑΣΜΟΣ ΕΝΙΣΧΥΣΗΣ ΚΑΙ ΑΛΛΗΛΟΒΟΗΘΕΙΑΣ" των μελών του, σωματειακής μορφής (Ν.Π.Ι.Δ. μη κερδοσκοπικού χαρακτήρα), ως καθολικός διάδοχος φορέας του καταργούμενου Ταμείου Προνοίας Δικηγόρων. 

3. Η κινητή και ακίνητη περιουσία των καταργούμενων Ταμείων Προνοίας Δικηγόρων, η οποία θα απογραφεί από τις διοικήσεις αυτών κατά την ημερομηνία κατάργησής τους, αφού αφαιρεθεί το ποσό που θα καταβληθεί ως εφάπαξ παροχή σε όσους έχουν συμπληρώσει τις προϋποθέσεις σύμφωνα με τις οικείες καταστατικές διατάξεις και έχουν υποβάλει σχετική αίτηση μέχρι την ημερομηνία αυτή, περιέρχεται αυτοδικαίως στο νέο Φορέα, ο οποίος υπεισέρχεται στα πάσης φύσεως δικαιώματα και υποχρεώσεις του αντίστοιχου καταργούμενου Ταμείου. Για τη μεταβίβαση της κυριότητας των ακινήτων εκδίδεται διαπιστωτική πράξη από τον Υπουργό Εργασίας και Κοινωνικών Ασφαλίσεων, η οποία μεταγράφεται ατελώς στα οικεία βιβλία του αρμόδιου υποθηκοφυλακείου. Η μεταβίβαση αυτή δεν υπόκειται σε τέλη και δικαιώματα υπέρ του Δημοσίου, δήμου, κοινότητας ή τρίτου. 

4. Σε περίπτωση που δεν συσταθεί ο νέος Φορέας, η κινητή και ακίνητη περιουσία των καταργούμενων ταμείων περιέρχεται αυτοδικαίως στους οικείους Δικηγορικούς Συλλόγους, με την παραπάνω διαδικασία και την ευθύνη της ολοκλήρωσης της εκκαθάρισης αναλαμβάνει το Διοικητικό Συμβούλιο του οικείου Δικηγορικού Συλλόγου. Στην περίπτωση που καταργούμενο Ταμείο Προνοίας Δικηγόρων ασφαλίζει μέλη περισσότερων του ενός Δικηγορικών Συλλόγων, τότε η κινητή και ακίνητη περιουσία του περιέρχεται στον αντίστοιχο Δικηγορικό Σύλλογο ανάλογα με τον αριθμό των μελών και το χρόνο ασφάλισής τους προκειμένου να γίνει η εκκαθάριση αυτής. 

5. Η θητεία των διοικήσεων των καταργούμενων Ταμείων Προνοίας Δικηγόρων, που τυχόν λήγει κατά το παραπάνω χρονικό διάστημα του παραπάνω εξαμήνου, παρατείνεται αυτοδικαίως και μέχρι το χρόνο της κατάργησης των Ταμείων αυτών. 

6. Το υπηρετούν κατά τη δημοσίευση του νόμου αυτού προσωπικό των καταργούμενων Ταμείων μετατάσσεται και καταλαμβάνει υφιστάμενες θέσεις του αντίστοιχου βαθμού και κλάδου σε δικηγορικό σύλλογο της χώρας ή ασφαλιστικό οργανισμό αρμοδιότητας Γ.Γ.Κ.Α., κατόπιν σχετικής αίτησης, σύμφωνα με τις κείμενες διατάξεις. Για τη λήψη εφάπαξ βοηθήματος υπάγεται στο καθεστώς του ν. 103/1975 στο λογαριασμό που τηρείται στη νέα υπηρεσία τους στο οποίο μεταφέρεται και ο αντίστοιχος λογαριασμός του νόμου αυτού που τηρείται στο καταργούμενο Ταμείο Προνοίας Δικηγόρων, με τη διαδικασία που ορίζουν οι διατάξεις της παρ. 5 του άρθρου 15 του ν. 2079/1992 (ΦΕΚ 142 Α'). 

ΚΕΦΑΛΑΙΟ Β' 

ΕΛΕΓΚΤΙΚΟΣ ΜΗΧΑΝΙΣΜΟΣ ΥΓΕΙΟΝΟΜΙΚΗΣ 

ΠΕΡΙΘΑΛΨΗΣ - ΠΑΡΟΧΕΣ ΥΓΕΙΑΣ 

'Αρθρο 32 

Σύσταση Υπηρεσίας Δαπανών Υγείας 

1. Συνιστάται στη Γενική Γραμματεία Κοινωνικών Ασφαλίσεων (Γ.Γ.Κ.Α.) ειδική υπηρεσία με την ονομασία "Υπηρεσία Ελέγχου Δαπανών Υγείας Φορέων Κοινωνικής Ασφάλισης" (ΥΠ.Ε.Δ.Υ.Φ.Κ.Α.), η οποία υπάγεται απευθείας στον Υπουργό Εργασίας και Κοινωνικών Ασφαλίσεων. 

Η ΥΠ.Ε.Δ.Υ.Φ.Κ.Α. αναπτύσσεται σε κεντρική και περιφερειακές υπηρεσίες. 

Η κεντρική υπηρεσία έχει έδρα τη Γενική Γραμματεία Κοινωνικών Ασφαλίσεων και οι περιφερειακές, τις έδρες των 13 περιφερειών ολόκληρης της χώρας. 

Η κεντρική υπηρεσία λειτουργεί σε επίπεδο διεύθυνσης και οι περιφερειακές υπηρεσίες σε επίπεδο τμήματος. 

Οι περιφερειακές υπηρεσίες στεγάζονται σε κτίρια των Ασφαλιστικών Οργανισμών που επιλέγονται για το σκοπό αυτόν από την κεντρική υπηρεσία. 

2. 'Εργο της ΥΠ.Ε.Δ.Υ.Φ.Κ.Α. είναι: 

- η εποπτεία και ο συντονισμός των ενεργειών για τον έλεγχο των δαπανών του συστήματος υγειονομικής περίθαλψης όλων των Ασφαλιστικών Φορέων και Κλάδων Ασθένειας αρμοδιότητας Γ.Γ.Κ.Α., 

- ο έλεγχος για όλες τις υπηρεσίες υγείας που παρέχονται προς τους ασφαλισμένους και συνταξιούχους όλων των Ασφαλιστικών Οργανισμών, 

- ο συντονισμός των ελέγχων για τις παροχές περίθαλψης που απαιτείται έγκριση ελεγκτή γιατρού, 

- ο σχεδιασμός και η ανάθεση μηχανογραφικών εφαρμογών σε κεντρικό και περιφερειακό επίπεδο, που σκοπό έχουν την παρακολούθηση της κατανάλωσης των υπηρεσιών και των παροχών υγείας, 

- η συγκέντρωση και η στατιστική αξιολόγηση στοιχείων που έχουν σχέση με παροχές υγείας. 

3. Ο έλεγχος των υπηρεσιών υγείας που παρέχονται προς τους ασφαλισμένους όλων των Ασφαλιστικών Φορέων διενεργείται στα φαρμακεία, νοσοκομεία, ιδιωτικές κλινικές και κάθε φορέα παροχής υπηρεσιών πρωτοβάθμιας φροντίδας υγείας από το προσωπικό της ΥΠ.Ε.Δ.Υ.Φ.Κ.Α.. 

Στους ελέγχους αυτούς δύναται να συμμετέχουν και υπάλληλοι των Ασφαλιστικών Οργανισμών. 

Ο έλεγχος αφορά την παρακολούθηση των όρων των συμβάσεων Ασφαλιστικών Οργανισμών με τους εν λόγω Φορείς και την πιστή εφαρμογή των διατάξεων των κανονισμών παροχής υγειονομικής περίθαλψης. 

Για κάθε πραγματοποιούμενο έλεγχο υποβάλλεται πόρισμα στην αρμόδια υπηρεσία. 

Το πόρισμα αποστέλλεται στους Ασφαλιστικούς Οργανισμούς και εφόσον κρίνεται αναγκαίο και στην εισαγγελική αρχή προκειμένου να επιβληθούν κυρώσεις και να αναζητηθούν οι καταχρηστικά γενόμενες δαπάνες. 

Οι υπάλληλοι της ΥΠ.Ε.Δ.Υ.Φ.Κ.Α., κατά την άσκηση των καθηκόντων τους, ενεργούν ως ανακριτικοί υπάλληλοι και έχουν πρόσβαση σε κάθε πληροφορία ή στοιχείο που αφορά ή είναι χρήσιμο για την άσκηση του έργου τους. 

4. Η ΥΠ.Ε.Δ.Υ.Φ.Κ.Α. συντονίζει τους ελέγχους των Ασφαλιστικών Οργανισμών για παροχές περίθαλψης όπου απαιτείται εκ των προτέρων ή εκ των υστέρων έγκριση από ελεγκτή ιατρό ή οδοντίατρο, στις περιοχές που οι Ασφαλιστικοί Οργανισμοί δεν διαθέτουν τέτοιες υπηρεσίες. 

Για το σκοπό αυτόν δημιουργούνται ειδικά γραφεία ελέγχου. 

Τα ανωτέρω γραφεία δημιουργούνται στις έδρες των νομών όλης της χώρας και, εφόσον οι ανάγκες το επιβάλλουν, σε περισσότερες περιοχές του νομού, σε χώρους που επιλέγονται από την ΥΠ.Ε.Δ.Υ.Φ.Κ.Α.. 

Στα γραφεία αυτά έχουν πρόσβαση και οι ασφαλισμένοι Ταμείων, έστω και αν διαθέτουν ανάλογες υπηρεσίες στο νομό. Καθήκοντα ελεγκτή δύναται να ανατίθενται σε ιατρούς και οδοντιάτρους που υπηρετούν στους Ασφαλιστικούς Ορ-

  


 

  

Σελίδα 2924 

γανισμούς και στο Ε.Σ.Υ. και τις διευθύνσεις υγείας των Νομαρχιακών Αυτοδιοικήσεων. 

Με απόφαση των Υπουργών Εργασίας και Κοινωνικών Ασφαλίσεων και Υγείας και Πρόνοιας ορίζονται, μετά από πρόταση των φορέων στους οποίους υπηρετούν, οι ιατροί και οδοντίατροι των ειδικών σημείων ελέγχου, καθώς και κάθε άλλο θέμα που αφορά τη λειτουργία τους. 

Το έργο των ελεγκτών ιατρών υπόκειται στον έλεγχο των οργάνων της ΥΠ.Ε.Δ.Υ.Φ.Κ.Α.. 

5. Η ΥΠ.Ε.Δ.Υ.Φ.Κ.Α. σχεδιάζει και εισηγείται μηχανογραφικές εφαρμογές για την παρακολούθηση της κατανάλωσης των παροχών και υπηρεσιών υγείας και τον έλεγχο των δαπανών. Οι εφαρμογές του ελέγχου των δαπανών υγείας δύναται να αναπτύσσονται σε κεντρικό ή περιφερειακό επίπεδο και ανατίθενται είτε σε Ασφαλιστικούς Οργανισμούς είτε σε άλλους Φορείς του δημόσιου ή ιδιωτικού τομέα, τηρουμένων των διατάξεων της κείμενης νομοθεσίας. 

6. Με προεδρικό διάταγμα, που εκδίδεται με πρόταση των Υπουργών Εσωτερικών, Δημόσιας Διοίκησης και Αποκέντρωσης, Οικονομικών και Εργασίας και Κοινωνικών Ασφαλίσεων, καθορίζονται η οργάνωση, η διάρθρωση, οι επί μέρους αρμοδιότητες της ΥΠ.Ε.Δ.Υ.Φ.Κ.Α. και των οργάνων της και κάθε άλλη αναγκαία λεπτομέρεια για τη λειτουργία της υπηρεσίας. 

Με αποφάσεις του Υπουργού Εργασίας και Κοινωνικών Ασφαλίσεων δύναται να ανακαθορίζεται η κατά τόπο και καθ' ύλην αρμοδιότητα των επί μέρους υπηρεσιών της ΥΠ.Ε.Δ.Υ.Φ.Κ.Α.. Με όμοιες αποφάσεις καθορίζεται ο χρόνος έναρξης της λειτουργίας κάθε υπηρεσίας. 

Με απόφαση των Υπουργών Εργασίας και Κοινωνικών Ασφαλίσεων, Υγείας και Πρόνοιας και Εμπορικής Ναυτιλίας, στις αρμοδιότητες της ΥΠ.Ε.Δ.Υ.Φ.Κ.Α. δύναται να υπάγεται και ο έλεγχος της περίθαλψης των δημοσίων υπαλλήλων, καθώς και των ασφαλισμένων του Οίκου Ναύτου. 

7. Η ΥΠ.Ε.Δ.Υ.Φ.Κ.Α. στελεχώνεται με διοικητικό προσωπικό, ιατρούς ειδικοτήτων και φαρμακοποιούς. 

Ειδικότερα, για τη λειτουργία της υπηρεσίας αυτής, στη Γενική Γραμματεία Κοινωνικών Ασφαλίσεων συνιστώνται 95 οργανικές θέσεις προσωπικού Κατηγορίας ΠΕ και 5 θέσεις ειδικού επιστημονικού προσωπικού με σχέση εργασίας ιδιωτικού δικαίου ορισμένου χρόνου. Η πλήρωση των οργανικών θέσεων γίνεται σύμφωνα με τις εκάστοτε ισχύουσες περί προσλήψεων διατάξεις. Η πλήρωση των θέσεων του ειδικού επιστημονικού προσωπικού γίνεται σύμφωνα με τις ισχύουσες διατάξεις με σχέση εργασίας ιδιωτικού δικαίου ορισμένου χρόνου διάρκειας πέντε (5) ετών, που μπορεί να ανανεώνεται με απόφαση του Υπουργού Εργασίας και Κοινωνικών Ασφαλίσεων. 

Οι παραπάνω θέσεις είναι δυνατόν να καλύπτονται και με τοποθετήσεις υπαλλήλων της Γενικής Γραμματείας Κοινωνικών Ασφαλίσεων, καθώς και με μετατάξεις και αποσπάσεις, χωρίς χρονικό περιορισμό, υπαλλήλων κάθε κατηγορίας από Ασφαλιστικούς Οργανισμούς ή άλλες δημόσιες υπηρεσίες και Ν.Π.Δ.Δ.. 

Προσόντα πρόσληψης ορίζονται τα προσόντα διορισμού των δημοσίων υπαλλήλων σύμφωνα με τις εκάστοτε ισχύουσες διατάξεις και τα αναφερόμενα υπό στοιχεία α' και β' της παρ. 2 του άρθρου 25 του ν. 1943/1991. 

Με το προεδρικό διάταγμα της παραγράφου 6 γίνεται η κατανομή των παραπάνω θέσεων κατά κατηγορία και ειδικότητα και προσδιορίζονται τα ειδικότερα τυπικά προσόντα του ειδικού επιστημονικού προσωπικού, καθώς και τα κριτήρια και η διαδικασία τοποθετήσεων, αποσπάσεων και μετατάξεων. 

Το προσωπικό της ΥΠ.Ε.Δ.Υ.Φ.Κ.Α. υπάγεται ως προς τα θέματα της υπηρεσιακής του κατάστασης στο οικείο υπηρεσιακό και πειθαρχικό συμβούλιο της Γενικής Γραμματείας Κοινωνικών Ασφαλίσεων. 

'Αρθρο 33 

Ιατρική περίθαλψη 

1. Στα πλαίσια της ιατρικής περίθαλψης που παρέχουν οι Ασφαλιστικοί Οργανισμοί αρμοδιότητας Γ.Γ.Κ.Α. και το Δημόσιο στους ασφαλισμένους και τα μέλη της οικογένειάς τους καθιερώνεται η υποχρεωτική προληπτική ιατρική, με σκοπό την έγκαιρη διάγνωση και τη λήψη μέτρων για την πρόληψη της εκδήλωσης ή την αποτροπή της εμφάνισης νοσηρών καταστάσεων. 

Η προληπτική ιατρική περιλαμβάνει: 

α. Εμβολιασμούς παιδιών και ενηλίκων, σύμφωνα με το εθνικό πρόγραμμα εμβολιασμού για την Ελλάδα του Υπουργείου Υγείας και Πρόνοιας. 

β. Εξετάσεις προγεννητικού ελέγχου. 

γ. Εξετάσεις για την πρόληψη γυναικολογικών καρκίνων (test pap - μαστογραφία). 

δ. Εξέταση για την πρόληψη του καρκίνου του προστάτη. 

ε. Προληπτικές οδοντιατρικές εργασίες σε παιδιά ηλικίας μέχρι 14 ετών. 

2. Οι δαπάνες άσκησης της προληπτικής ιατρικής βαρύνουν αποκλειστικά τους Ασφαλιστικούς Οργανισμούς. 

Για τις παροχές προληπτικής οδοντιατρικής στα παιδιά δύναται, με απόφαση των Υπουργών Εργασίας και Κοινωνικών Ασφαλίσεων και Υγείας και Πρόνοιας, να καθορίζεται το είδος των εργασιών και εφάπαξ ποσό για τη σχετική δαπάνη. 

Ο τρόπος παροχής της προληπτικής ιατρικής είναι αυτός που προβλέπεται από τις διατάξεις της νομοθεσίας κάθε φορέα για την ιατρική περίθαλψη. 

3. Με απόφαση των Υπουργών Εργασίας και Κοινωνικών Ασφαλίσεων και Υγείας και Πρόνοιας θα καθοριστεί το είδος, η έκταση, η περιοδικότητα των παροχών, η διαδικασία ενημέρωσης των ασφαλισμένων και κάθε αναγκαία λεπτομέρεια για την υλοποίηση της προληπτικής ιατρικής. 

4. Με προεδρικό διάταγμα, που εκδίδεται με πρόταση των Υπουργών Εργασίας και Κοινωνικών Ασφαλίσεων και Υγείας και Πρόνοιας, προβλέπεται η έκδοση "Κανονισμού Οδοντιατρικής Περίθαλψης", που ισχύει για όλους τους φορείς και Κλάδους Ασθένειας αρμοδιότητας Γ.Γ.Κ.Α. και το Δημόσιο. 

Με τον ανωτέρω Κανονισμό καθορίζεται το είδος, η έκταση και ο τρόπος χορήγησης των οδοντιατρικών παροχών. 

5. Με προεδρικό διάταγμα, που εκδίδεται με πρόταση των Υπουργών Εργασίας και Κοινωνικών Ασφαλίσεων και Υγείας και Πρόνοιας και του κατά περίπτωση αρμόδιου Υπουργού, καθιερώνεται ενιαίο βιβλιάριο υγείας και έντυπο εντολών ιατρικής περίθαλψης, καθώς και κάθε άλλο έντυπο απαραίτητο για τη χορήγηση των παροχών περίθαλψης στους ασφαλισμένους του Δημοσίου και των Ασφαλιστικών Οργανισμών. 

Θεσπίζονται ο τρόπος παροχής της ιατρικής περίθαλψης, τα όργανα και οι διαδικασίες ελέγχου αυτής και καθορίζονται οι υποχρεώσεις των ασφαλισμένων, θεραπόντων ιατρών, των εργαστηρίων και των Ασφαλιστικών Φορέων, καθώς και οι κυρώσεις σε περίπτωση μη τήρησής τους. 

'Αρθρο 34 

Φαρμακευτική περίθαλψη 

1. Στο τέλος της παρ. 1 του άρθρου 19 του ν. 1902/1990 (ΦΕΚ 138 Α') προστίθεται εδάφιο ως εξής: 

"Εξαιρούνται οι συνταξιούχοι, που δικαιούνται του επιδόματος Ε.Κ.Α.Σ. και για όσο χρόνο το δικαιούνται, καθώς και τα μέλη οικογενείας τους. Οι παραπάνω συμμετέχουν από 1.1.1999 στην εξωνοσοκομειακή φαρμακευτική περίθαλψη με ποσοστό 10% της διατιμημένης αξίας του φαρμάκου. Η δαπάνη που θα προκύψει στους Ασφαλιστικούς Οργανισμούς καλύπτεται με επιχορήγηση από τον Κρατικό Προϋπολογισμό." 

2. Στο τέλος της παρ. 2 του άρθρου 19 του ν. 1902/1990 (ΦΕΚ 138 Α') προστίθεται εδάφιο ως εξής: 

"Επίσης εξαιρούνται της συμμετοχής: α) τα αντιρετροϊκά φάρμακα που χορηγούνται στους HIV θετικούς ασθενείς - ασφαλισμένους και συνταγογραφούνται από τα αναγνωρισμένα κέντρα αναφοράς για τη διάγνωση του AIDS και τις αναγνωρισμένες νοσοκομειακές μονάδες ειδικών λοιμώξεων και β) όλα ανεξαιρέτως τα φάρμακα που είναι απαραίτητα για τους 

  


 

  

Σελίδα 2925 

ασφαλισμένους που υποβάλλονται σε μεταμόσχευση συμπαγών ή ρευστών οργάνων." 

3. Το άρθρο 26 του ν. 2072/1992 (ΦΕΚ 125 Α') αντικαθίσταται ως εξής: 

"Σε εξωτερικούς ασθενείς, ασφαλισμένους του Δημοσίου και των Ασφαλιστικών Οργανισμών αρμοδιότητας Γ.Γ.Κ.Α. που έχουν νοσηλευθεί και έχουν ανάγκη τακτικής παρακολούθησης για την αντιμετώπιση της πάθησής τους χορηγούνται χωρίς συμμετοχή των ασφαλισμένων από τα φαρμακεία των κρατικών νοσοκομείων ιδιοσκευάσματα υψηλού κόστους, που έχουν άδεια κυκλοφορίας μόνο για νοσοκομειακή χρήση. 

Με απόφαση των Υπουργών Εργασίας και Κοινωνικών Ασφαλίσεων και Υγείας και Πρόνοιας καθορίζονται τα ανωτέρω ιδιοσκευάσματα, οι παθήσεις και η διαδικασία χορήγησής τους." 

4. Στο τέλος της παρ. 1 του άρθρου 20 του ν. 2458/ 1997 προστίθεται εδάφιο ως εξής: 

"Η ειδική επιτροπή της παραγράφου 2 του άρθρου αυτού καταρτίζει μέχρι 31.12.1998 συμπληρωματικό κατάλογο, στον οποίο συμπεριλαμβάνονται ιδιοσκευάσματα από νέα δελτία τιμών που εκδόθηκαν μετά από μειώσεις τιμών ήδη αξιολογημένων ιδιοσκευασμάτων που δεν έχουν συμπεριληφθεί λόγω της τιμής τους στον πρώτο κατάλογο." 

'Αρθρο 35 

'Αλλες παροχές ασθένειας 

1. Πρόσωπα που ασφαλίστηκαν διαδοχικά σε περισσότερους από έναν Φορείς ή Κλάδους ασθένειας αρμοδιότητας Γ.Γ.Κ.Α. που χορηγούν επιδόματα μητρότητας δικαιούνται των επιδομάτων αυτών από το Φορέα στην ασφάλιση του οποίου επήλθε ο ασφαλιστικός κίνδυνος, εφόσον ο ασφαλισμένος έχει συμπληρώσει τις απαιτούμενες από τη νομοθεσία του τελευταίου φορέα προϋποθέσεις, με συνυπολογισμό του χρόνου ασφάλισης και των άλλων φορέων. 

Τα επιδόματα μητρότητας καταβάλλονται εξ ολοκλήρου από τον Οργανισμό που τα απονέμει, σύμφωνα με τη νομοθεσία του, χωρίς τη συμμετοχή των άλλων φορέων. 

2. Στις περιπτώσεις που εκκρεμεί η έκδοση συνταξιοδοτικής απόφασης με βάση τις διατάξεις περί διαδοχικής ασφάλισης και μέχρις ότου εκδοθεί η οριστική απόφαση συνταξιοδότησης, ο ασφαλισμένος που πληροί τις ελάχιστες προϋποθέσεις για σύνταξη συνεχίζει να ασφαλίζεται για παροχές ασθένειας από το φορέα στην ασφάλιση του οποίου επήλθε ο ασφαλιστικός κίνδυνος και για το χρονικό διάστημα μέχρι τη συνταξιοδότησή του. 

3. 'Οταν οι ανάγκες των ασφαλισμένων του Ιδρύματος Κοινωνικών Ασφαλίσεων για παροχή υπηρεσιών πρωτοβάθμιας φροντίδας υγείας δεν καλύπτονται από τους υγειονομικούς σχηματισμούς του, παρέχεται η δυνατότητα στο Δ.Σ. του Ι.Κ.Α. να εγκρίνει τη σύναψη συμβάσεων με ορισμένο αριθμό φυσικοθεραπευτών για κάθε περιοχή, ανάλογα με τον αριθμό των ασφαλισμένων του, που θα αμείβονται κατά πράξη και περίπτωση. 

Η Διοίκηση του Ι.Κ.Α., ύστερα από πρόταση της αρμόδιας υγειονομικής υπηρεσίας, υποχρεούται να καθορίσει για κάθε πάθηση ή κατηγορία παθήσεων ανώτατο όριο συνεδριών και πράξεων ετησίως ανά δικαιούχο. 

4. Στο τέλος του άρθρου 2 του ν. 656/1977, όπως συμπληρώθηκε με την παρ. 2 του άρθρου 11 του ν. 1027/1980, προστίθεται παρ. 6 ως εξής: 

"6. Το Τ.Ε.Β.Ε. δύναται να παρέχει οδοντιατρική περίθαλψη στους ασφαλισμένους του. Ο τρόπος, το ύψος, το είδος, η έκταση, η διαδικασία χορήγησης των παροχών, καθώς και κάθε άλλη αναγκαία λεπτομέρεια για την εφαρμογή της διάταξης, καθορίζεται με απόφαση του Υπουργού Εργασίας και Κοινωνικών Ασφαλίσεων, ύστερα από πρόταση του Δ.Σ. του Ταμείου." 

5. Η περ. α' της παρ. 1 του άρθρου 4 του ν. 4292/1963 (ΦΕΚ 57 Α') καταργείται. Οι περιπτώσεις β' έως ε' αριθμούνται σε α' έως και δ' αντίστοιχα. 

Στο τέλος της νέας περίπτωσης της παρ. 1 του άρθρου 4 του παραπάνω νόμου προστίθεται περίπτωση ε', που έχει ως εξής: 

"ε) Σε περίπτωση ελλείματος του Κλάδου Υγείας Τεχνικών του Τ.Σ.Μ.Ε.Δ.Ε. αυτό καλύπτεται από τον Κλάδο Κύριας Σύνταξης του Ταμείου κατά 9/10 και από το Ταμείο Πρόνοιας Εργοληπτών Δημοσίων 'Εργων (Τ.Π.Ε.Δ.Ε.) κατά 1/10. Τα ποσά που αποδίδονται στον Κ.Υ.Τ. δεν μπορούν να υπερβούν ξεχωριστά το 50% των περισσευμάτων της προηγούμενης ετήσιας οικονομικής χρήσης τόσο του κλάδου σύνταξης του Τ.Σ.Μ.Ε.Δ.Ε. όσο και του Τ.Π.Ε.Δ.Ε. αφού αφαιρεθούν τα ποσά που διατίθενται υποχρεωτικά για την αύξηση των ασφαλιστικών αποθεμάτων ως και κάθε άλλη δαπάνη για τη λειτουργία και εκπλήρωση του σκοπού τους. 

Τα ποσά του Κλάδου Σύνταξης που δεν έχουν καταβληθεί μέχρι σήμερα στο Κ.Υ.Τ., σύμφωνα με τις διατάξεις της περ. α' της παρ. 1 του άρθρου 4 του ν. 4292/1963 (ΦΕΚ 57 Α') δεν αναζητούνται. Στην περίπτωση που κατά το κλείσιμο των ισολογισμών του Κ.Υ.Τ. προκύψει έλλειμμα, αυτό καλύπτεται από τον Κλάδο Σύνταξης του Τ.Σ.Μ.Ε.Δ.Ε.. 

6. Στο τέλος της παρ. 1 του άρθρου 3 του ν. 4292/1963 (ΦΕΚ 57 Α'), όπως αυτό αντικαταστάθηκε με το άρθρο 1 του ν.δ. 1259/1972 (ΦΕΚ 194 Α') και με την παρ. 1 του άρθρου 31 του ν. 915/1979 (ΦΕΚ 103 Α'), προστίθεται εδάφιο ως εξής: 

"Στην ασφάλιση του Κλάδου Υγείας Τεχνικών του Τ.Σ.Μ.Ε.Δ.Ε. υπάγονται προαιρετικά μετά από αίτησή τους όσοι έχουν διακόψει την άσκηση του επαγγέλματός τους και διαγράφηκαν από το Τεχνικό Επιμελητήριο Ελλάδος, εφόσον έχουν συμπληρώσει 15 χρόνια ασφάλισης στον Κλάδο Σύνταξης του Τ.Σ.Μ.Ε.Δ.Ε. και δεν ασφαλίζονται για παροχές ασθένειας σε άλλον ασφαλιστικό φορέα. Στην περίπτωση αυτή, καταβάλλεται υποχρεωτικά η μηνιαία εισφορά του ελεύθερου επαγγελματία, όπως ισχύει κάθε φορά για τον Κλάδο Υγείας Τεχνικών." 

7. Ποσά οφειλών από καταλογιστικές αποφάσεις που προέρχονται από νοσήλια εξωτερικού και έχουν βεβαιωθεί στο Α' Ταμείο Είσπραξης Εσόδων Ι.Κ.Α. Αθηνών στον Α.Μ. 422521 ύψους 3.532.779 δρχ. τόσο από κύριες οφειλές όσο και από αναλογούντα σε αυτές πρόσθετα τέλη διαγράφονται. 

ΚΕΦΑΛΑΙΟ Γ' 

ΡΥΘΜΙΣΕΙΣ ΔΙΟΙΚΗΤΙΚΗΣ ΚΑΙ 

ΛΕΙΤΟΥΡΓΙΚΗΣ ΑΝΑΔΙΑΡΘΡΩΣΗΣ 

'Αρθρο 36 

Σύσταση Υπηρεσίας Επιχειρησιακού Σχεδιασμού 

και Ανάπτυξης Πληροφορικής 

1. Συνιστάται στη Γενική Γραμματεία Κοινωνικών Ασφαλίσεων υπηρεσία επιπέδου Διεύθυνσης με τον τίτλο "Υπηρεσία Eπιχειρησιακού Σχεδιασμού και Ανάπτυξης Πληροφορικής", υπαγόμενη απευθείας στον Υπουργό Εργασίας και Κοινωνικών Ασφαλίσεων, με αντικείμενο: 

α. Την εισήγηση μέτρων, το σχεδιασμό για την υλοποίησή τους και την προώθηση πιλοτικών εφαρμογών για τη μείωση του διοικητικού κόστους, την απλούστευση των διαδικασιών, την καθιέρωση ενιαίων διαδικασιών και την καθιέρωση διαδικασιών συνεργασίας και αλληλοεξυπηρέτησης μεταξύ των φορέων κοινωνικής ασφάλισης. 

β. Την προώθηση και ενσωμάτωση τεχνογνωσίας σε θέματα εισφοροδιαφυγής, είσπραξης εισφορών κ.λπ.. 

γ. Τον καθορισμό μετρήσιμων στόχων και τον προσδιορισμό δεικτών μέτρησης ποιότητας των υλοποιούμενων σχεδίων δράσης. 

δ. Την προώθηση σχεδίων γενικότερων συνεργασιών (τράπεζες, υπουργεία κ.λπ.) και την εξασφάλιση προγραμματικών σχέσεων για παροχή στοιχείων και υπηρεσιών, καθώς και ανταλλαγή πληροφοριών και τεχνογνωσίας. 

ε. Την προώθηση ανάπτυξης τηλεϋπηρεσιών με την ευρεία χρήση πολυμέσων, για την εξασφάλιση της ποιότητας των παρεχόμενων υπηρεσιών. 

στ. Το σχεδιασμό πιλοτικών εφαρμογών πληροφορικής και 



 

  

Σελίδα 2926 

την παρακολούθηση και αξιολόγηση των αποτελεσμάτων τους. 

ζ. Την παρακολούθηση, σε συνεργασία και στα πλαίσια των αρμοδιοτήτων της Υπηρεσίας Ανάπτυξης Πληροφορικής, των εξελίξεων της τεχνολογίας και την προώθηση της σχετικής τεχνογνωσίας στους φορείς κοινωνικής ασφάλισης. 

η. Την καθιέρωση, σε συνεργασία με την Υ.Α.Π., προτύπων και κανόνων που αφορούν στην προμήθεια υλικού και λογισμικού. 

θ. Την επιβολή κανόνων συμβατότητας και επικοινωνίας πληροφοριακών συστημάτων και εφαρμογών της Γ.Γ.Κ.Α., του Κ.Η.Υ.Κ.Υ. και των φορέων εποπτείας τους. 

ι. Τη συγκέντρωση, επεξεργασία και ανάλυση στατιστικών ή άλλων στοιχείων, τη διενέργεια ερευνών και τη σύνταξη σχετικών εκθέσεων, την εκπόνηση συγκριτικών ή άλλων μελετών και την υποβολή προτάσεων για τα παραπάνω θέματα στον Υπουργό Εργασίας και Κοινωνικών Ασφαλίσεων. 

ια. Την προώθηση μέτρων που εξασφαλίζουν το συντονισμό δράσεων των φορέων κοινωνικής ασφάλισης, με σκοπό τη μεγαλύτερη δυνατή αποτελεσματικότητά τους. 

ιβ. Τη μέριμνα για την οργάνωση και συμμετοχή σε ελληνικές και διεθνείς ημερίδες, σεμινάρια και αποστολές και τη σύνταξη σχετικών ενημερωτικών εκθέσεων για την αξιοποίηση της ελληνικής και διεθνούς εμπειρίας και τη μεταφορά τεχνογνωσίας σε θέματα διοικητικής οργάνωσης και λειτουργικού εκσυγχρονισμού. 

ιγ. Την κατάρτιση προγραμμάτων, χρηματοδοτούμενων από εθνικούς ή άλλους πόρους, στους τομείς της πληροφορικής και των επικοινωνιών, για την υποστήριξη των παραπάνω δράσεων. 

ιδ. Οποιοδήποτε άλλο συναφές έργο ανατίθεται σε αυτήν από τον Υπουργό Εργασίας και Κοινωνικών Ασφαλίσεων. 

2. Η στελέχωση της υπηρεσίας γίνεται με επιστημονικό προσωπικό αυξημένων προσόντων και εξειδικευμένων γνώσεων, συνιστώμενων προς τούτο στη Γ.Γ.Κ.Α. είκοσι (20) θέσεων, από τις οποίες μία (1) προϊσταμένου της υπηρεσίας, καθώς και με προσωπικό διαφόρων κατηγοριών, κλάδων και ειδικοτήτων της Γ.Γ.Κ.Α. ή και των εποπτευόμενων από αυτήν φορέων, ως εξής: 

Α. Επιστημονικό Προσωπικό 

α. Με πρόσληψη ειδικού επιστημονικού προσωπικού, με σχέση εργασίας ιδιωτικού δικαίου ορισμένου χρόνου, που έχουν τα γενικά προσόντα διορισμού των δημοσίων πολιτικών υπαλλήλων και τα προσόντα της παρ. 2 του άρθρου 25 του ν. 1943/1991. Το γνωστικό αντικείμενο εξειδίκευσης του προσωπικού αυτού, καθορίζεται με απόφαση του Υπουργού Εργασίας και Κοινωνικών Ασφαλίσεων που δημοσιεύεται στην Εφημερίδα της Κυβερνήσεως, οι δε αποδοχές του καθορίζονται με κοινή απόφαση των Υπουργών Οικονομικών και Εργασίας και Κοινωνικών Ασφαλίσεων. 

H πρόσληψη γίνεται σύμφωνα με τις ισχύουσες διατάξεις με σύμβαση διάρκειας πέντε (5) ετών, που μπορεί να ανανεώνεται με απόφαση του Υπουργού Εργασίας και Κοινωνικών Ασφαλίσεων. 

β. Με τοποθέτηση υπαλλήλων που υπηρετούν στη Γ.Γ.Κ.Α. ή απόσπαση χωρίς χρονικό περιορισμό, υπαλλήλων που υπηρετούν στους εποπτευόμενους από αυτήν φορείς, κατηγορίας ΠΕ, που έχουν πτυχίο ή δίπλωμα Α.Ε.Ι. της ημεδαπής ή ισότιμο της αλλοδαπής και διδακτορικό δίπλωμα ή μεταπτυχιακό τίτλο σπουδών (MASTER ή αντίστοιχο) ελληνικού Α.Ε.Ι. ή αναγνωρισμένο ισότιμο της αλλοδαπής, σε γνωστικό αντικείμενο σχετικό με το έργο της υπηρεσίας, το οποίο ορίζεται με απόφαση του Υπουργού Εργασίας και Κοινωνικών Ασφαλίσεων που δημοσιεύεται στην Εφημερίδα της Κυβερνήσεως. 

γ. Με απόσπαση ή μετάταξη υπαλλήλων από τον ευρύτερο δημόσιο τομέα, όπως αυτός ορίζεται με τις διατάξεις του άρθρου 51 του ν. 1892/1990 και της παρ. 6 του άρθρου 4 του ν. 1943/1991 που έχουν τα προ- σόντα του προηγούμενου εδαφίου (β), κατά παρέκκλιση των διατάξεων του άρθρου 9 παρ. 3 του ν. 2266/1994. 

δ. Με απόφαση του Υπουργού Εργασίας και Κοινωνικών Ασφαλίσεων πληρούται η θέση του προϊσταμένου της υπηρεσίας από ειδικό επιστημονικό προσωπικό που διαθέτει τα προσόντα, που προβλέπεται από την παρ. 2 του άρθρου 25 του ν. 1943/1991. 

Β. Λοιπό προσωπικό 

Με τοποθέτηση υπαλλήλων διαφόρων κατηγοριών, κλάδων και ειδικοτήτων, της Γ.Γ.Κ.Α. ή ομοίως με απόσπαση από τους εποπτευόμενους από αυτήν φορείς. 

3. Με προεδρικό διάταγμα, που εκδίδεται με πρόταση των Υπουργών Εσωτερικών, Δημόσιας Διοίκησης και Αποκέντρωσης, Οικονομικών και Εργασίας και Κοινωνικών Ασφαλίσεων, καθορίζεται ο συνολικός αριθμός των οργανικών θέσεων προσωπικού της προηγούμενης παραγράφου, ο επιμερισμός αυτών σε θέσεις μόνιμου προσωπικού ή προσωπικού επί θητεία, καθώς και η διάρθρωση της υπηρεσίας, τα θέματα εσωτερικής οργάνωσης και λειτουργίας της, ως και κάθε άλλη αναγκαία λεπτομέρεια για την εφαρμογή της διάταξης αυτής. 

'Αρθρο 37 

Ανακαθορισμός αριθμού μελών Δ.Σ. 

Ασφαλιστικών Οργανισμών 

1. Με υπουργική απόφαση, που εκδίδεται εντός έτους από την ισχύ του νόμου, ανακαθορίζεται ο αριθμός των μελών των Διοικητικών Συμβουλίων των Ασφαλιστικών Οργανισμών, αρμοδιότητας του Υπουργείου Εργασίας και Κοινωνικών Ασφαλίσεων, ανάλογα με τον αριθμό ασφαλισμένων, εργοδοτών και συνταξιούχων, το ύψος του προϋπολογισμού και γενικά τον όγκο και την έκταση των εργασιών εκάστου Οργανισμού, ο οποίος δεν μπορεί να υπερβαίνει τα εννέα (9) μέλη ή να είναι μικρότερος των πέντε (5), εκτός των I.K.A., O.Γ.Α., Ταμείου Νομικών, Τ.Σ.Μ.Ε.Δ.Ε. και Τ.Σ.Α.Υ. και των συνιστώμενων με τον παρόντα νόμο Ο.Α.Ε.Ε. και Τ.Ε.Α.Δ.Υ., όπου μπορεί να είναι και μεγαλύτερος και καταργείται κάθε γενική και ειδική διάταξη που αναφέρεται στον αριθμό μελών και τη σύνθεση. 

Στη νέα σύνθεση των Διοικητικών Συμβουλίων θα εκπροσωπούνται υποχρεωτικά οι ασφαλισμένοι και οι συνταξιούχοι. 

Τα Διοικητικά Συμβούλια συνεχίζουν να λειτουργούν με την υφιστάμενη σύνθεση μέχρι τη συγκρότησή τους. 

2. Οι διατάξεις των παραγράφων 1 και 2 του άρθρου 4 του α.ν. 1778/1951 (ΦΕΚ 118 Α') έχουν εφαρμογή σε όλους τους εποπτευόμενους από το Υπουργείο Εργασίας και Κοινωνικών Ασφαλίσεων, Ασφαλιστικούς Οργανισμούς και Υπηρεσίες. 

3. Η θητεία των Διοικητών και Υποδιοικητών του Ι.Κ.Α. και του Ο.Γ.Α., καθώς και του Προέδρου του Οργανισμού Εργατικής Κατοικίας, ορίζεται τριετής. 

Οι κατά τη δημοσίευση του παρόντος υπηρετούντες Διοικητές, Υποδιοικητές και Πρόεδρος των αναφερόμενων στο προηγούμενο εδάφιο Οργανισμών εξακολουθούν να ασκούν τα καθήκοντά τους μέχρι τη λήξη της θητείας για την οποία διορίστηκαν. 

'Εναν (1) μήνα μετά την έναρξη ισχύος του νόμου αυτού λύεται η σχέση των υπηρετούντων Διοικητών, Υποδιοικητών και Προέδρου των αναφερόμενων στο πρώτο εδάφιο της παραγράφου αυτής Οργανισμών, για τους οποίους δεν προβλεπόταν θητεία. 

4. Στο Ι.Κ.Α. συνιστάται τρίτη θέση Υποδιοικητή, ο οποίος διορίζεται με προεδρικό διάταγμα που εκδίδεται με πρόταση του Υπουργού Εργασίας και Κοινωνικών Ασφαλίσεων, και με τριετή θητεία. Κριτήριο για το διορισμό είναι η διοικητική πείρα και ειδική κατάρτιση σε θέματα κοινωνικής ασφάλισης. 

Ο πιο πάνω Υποδιοικητής μετέχει, όταν κρίνεται αναγκαίο, χωρίς ψήφο, στις συνεδριάσεις του Δ.Σ. και στα λοιπά συλλογικά όργανα του Ι.Κ.Α. που προεδρεύει ο Διοικητής του. 

Με απόφαση του Διοικητή του Ι.Κ.Α. κατανέμονται μεταξύ των τριών Υποδιοικητών οι αρμοδιότητες που ασκούνται από αυτούς. 

Επίσης με την ίδια απόφαση καθορίζεται και η αναπλήρωση του Διοικητή του Ι.Κ.Α. από τους Υποδιοικητές. 

'Αρθρο 38 

Κάλυψη δαπανών από το Λογαριασμό 

Βελτίωσης Κοινωνικής Ασφάλισης 

Με αποφάσεις του Υπουργού Εργασίας και Κοινωνικών 

  


 

  

Σελίδα 2927 

Ασφαλίσεων δύνανται να διατίθενται σε βάρος του Λογαριασμού Βελτίωσης Κοινωνικής Ασφάλισης (Λ.Β.Κ.Α.) ποσά για δαπάνες: 

α) Εκπόνησης αναλογιστικών μελετών για τη διαπίστωση της οικονομικής κατάστασης του ασφαλιστικού συστήματος σε μαχροχρόνια βάση, καθώς και επιχειρησιακών σχεδίων για ειδικά θέματα που αφορούν περισσότερους του ενός φορείς. 

β) Εκπόνησης μελετών και επιχειρησιακών προγραμμάτων για το λειτουργικό και οργανωτικό ανασχεδιασμό της Γενικής Γραμματείας Κοινωνικών Ασφαλίσεων και των Ασφαλιστικών Οργανισμών. 

γ) Αμοιβής Συμβούλου Διαχείρισης, με αντικείμενο την καταγραφή προβλημάτων, το σχεδιασμό διαδικασιών, την προώθηση μέτρων, το συντονισμό και την παρακολούθηση υλοποίησης δράσεων για την απογραφή συνολικά ή κατά κατηγορία των ασφαλισμένων - συνταξιούχων και εργοδοτών της χώρας για την κατάρτιση του Εθνικού Μητρώου Κοινωνικής Ασφάλισης. 

δ) Εκπόνησης ερευνητικών προγραμμάτων στους τομείς της οργάνωσης, λειτουργίας και αξιολόγησης του Συστήματος Κοινωνικής Ασφάλισης από αναγνωρισμένα ερευνητικά κέντρα. 

ε) Επιχορήγησης Πανεπιστημιακών Τμημάτων και Ινστιτούτων για την ανάπτυξη της έρευνας στο πεδίο της Κοινωνικής Ασφάλισης. 

στ) Αμοιβής εμπειρογνωμόνων αναγνωρισμένου κύρους, ειδικών γνώσεων, επιστημονικής κατάρτισης και πείρας για την αντιμετώπιση θεμάτων που ανακύπτουν κατά τη διεξαγωγή προγραμμάτων και έργων, της Γενικής Γραμματείας Κοινωνικών Ασφαλίσεων και των Ασφαλιστικών Οργανισμών, καθώς και εμπειρογνωμόνων, ομάδων εργασίας και επιτροπών για τη μελέτη θεμάτων του ασφαλιστικού συστήματος. 

ζ) Δημοσιοποίησης και προβολής μέσω του έντυπου και ηλεκτρονικού τύπου, καθώς και με οποιοδήποτε άλλο πρόσφορο μέσο, του έργου κατάρτισης του Εθνικού Μητρώου Κοινωνικής Ασφάλισης και χορήγησης της Κάρτας Κοινωνικής Ασφάλισης. 

η) Εκτύπωσης, έκδοσης, ανατύπωσης και αναπαραγωγής ανακοινώσεων, μελετών, ερευνών, συμπερασμάτων και γενικά εργασιών Επιτροπών και Οργανισμών που αναφέρονται σε θέματα κοινωνικής ασφάλισης. 

θ) Αμοιβής του Κ.Η.Υ.Κ.Υ. για έργα σχεδιασμού και ανάπτυξης πληροφορικής που ανατίθενται από τον Υπουργό Εργασίας και Κοινωνικών Ασφαλίσεων. 

Ομοίως, με απόφαση του Υπουργού Οικονομικών και του Υπουργού Εργασίας και Κοινωνικών Ασφαλίσεων, δύνανται να διατίθενται σε βάρος του Λογαριασμού Βελτίωσης Κοινωνικής Ασφάλισης ποσά για την αποζημίωση Επιτροπών ή Ομάδων με αντικείμενο εργασιών την εφαρμογή και προώθηση έργων του προγράμματος "ΚΛΕΙΣΘΕΝΗΣ", που άπτονται της κοινωνικής ασφάλισης, εφαρμοζομένων κατά τα λοιπά των επί μέρους ισχυουσών διατάξεων για τον καθορισμό της αμοιβής του Προέδρου, των μελών και των γραμματέων των πιο πάνω Επιτροπών ή Ομάδων. 

'Αρθρο 39 

Δήλωση ατομικών στοιχείων ασφαλισμένων 

και συνταξιούχων 

1. Οι ασφαλισμένοι και συνταξιούχοι των φορέων κοινωνικής ασφάλισης αρμοδιότητας του Υπουργείου Εργασίας και Κοινωνικών Ασφαλίσεων υποχρεούνται να παρέχουν, όταν αυτό τους ζητηθεί, κάθε στοιχείο απαραίτητο τόσο για τον έλεγχο της ασφαλιστικής τους κατάστασης όσο και για τη δημιουργία Γενικού Μητρώου Ασφαλισμένων, Συνταξιούχων και Εργοδοτών. 

Σε περίπτωση μη υποβολής των στοιχείων μέχρι την ημερομηνία που ορίζεται στη σχετική ειδοποίηση, είναι δυνατή η αναστολή καταβολής της σύνταξης. 

Η σύνταξη επαναχορηγείται αναδρομικά, από την επομένη της διακοπής της, εφόσον υποβληθούν τα σχετικά στοιχεία. 

Δικαίωμα για συλλογή στοιχείων έχουν οι Ασφαλιστικοί Οργανισμοί και οι υπηρεσίες της Γενικής Γραμματείας Κοινωνικών Ασφαλίσεων. 

2. Το τέταρτο εδάφιο της παρ. 1 του άρθρου 64 του ν. 2084/1992, όπως η παράγραφος αυτή συμπληρώθηκε με την παρ. 8 του άρθρου 20 του ν. 2556/1997, τροποποιείται ως ακολούθως: 

"Οι φορείς κοινωνικής ασφάλισης, καθώς και οι δημόσιοι φορείς, οργανισμοί και υπηρεσίες που τηρούν αρχεία για ασφαλισμένους ή συνταξιούχους υποχρεούνται να υποβάλλουν κάθε αναγκαίο στοιχείο για τη δημιουργία και λειτουργία των Εθνικών Γενικών Μητρώων Ασφαλισμένων, Συνταξιούχων και Εργοδοτών. Οι Ασφαλισμένοι, Συνταξιούχοι και οι Εργοδότες εφοδιάζονται με παραστατικό του αριθμού μητρώου τους στοιχείο, κατά τα οριζόμενα με απόφαση του Υπουργού Εργασίας και Κοινωνικών Ασφαλίσεων." 

3. Στο τέλος του παραπάνω εδαφίου προστίθενται εδάφια, που ισχύουν από τη δημοσίευση του ν. 2084/1992, ως εξής: 

"Φορέας επεξεργασίας των ανωτέρω στοιχείων, για τη δημιουργία Εθνικών Μητρώων ορίζεται το Κέντρο Ηλεκτρονικού Υπολογιστή Κοινωνικών Υπηρεσιών (Κ.Η.Υ.Κ.Υ.), στο οποίο ανατίθεται και η ανάπτυξη του Πληροφοριακού Συστήματος των Εθνικών Γενικών Μητρώων και η λειτουργία αυτού. 

Η Διοίκηση του έργου, ο συντονισμός των αρμόδιων φορέων, οργανισμών και υπηρεσιών και ο καθορισμός διαδικασιών, προτεραιοτήτων και τρόπου επεξεργασίας - λειτουργίας - εκμετάλλευσης του Πληροφοριακού Συστήματος ανήκουν στην αρμοδιότητα της Γενικής Γραμματείας Κοινωνικών Ασφαλίσεων." 

ΚΕΦΑΛΑΙΟ Δ' 

ΑΞΙΟΠΟΙΗΣΗ ΚΙΝΗΤΗΣ ΚΑΙ ΑΚΙΝΗΤΗΣ 

ΠΕΡΙΟΥΣΙΑΣ ΤΩΝ ΑΣΦΑΛΙΣΤΙΚΩΝ ΟΡΓΑΝΙΣΜΩΝ 

'Αρθρο 40 

Επενδύσεις Ασφαλιστικών Οργανισμών 

1. Επιτρέπεται στους Ασφαλιστικούς Φορείς αρμοδιότητας Υπουργείου Εργασίας και Κοινωνικών Ασφαλίσεων να επενδύουν μέχρι ποσοστού είκοσι τοις εκατό (20%) των κατά την παράγραφο 3Α του παρόντος άρθρου στοιχείων του ενεργητικού τους: α) σε ακίνητα, β) σε μετοχές και άλλα χρεόγραφα εταιρειών εισηγμένων στο Χ.Α.Α., περιλαμβανομένων και των μετοχών που διατίθενται σε δημόσια εγγραφή για να εισαχθούν στο Χ.Α.Α., γ) σε μερίδια αμοιβαίων κεφαλαίων, τα οποία επενδύουν το ενεργητικό τους σε τίτλους σταθερού εισοδήματος και μετοχές που έχουν εισαχθεί στο Χ.Α.Α.. 

Το ανωτέρω ποσοστό αυξάνεται σε είκοσι τρία τοις εκατό (23%) από 1.1.2001, επιτρέπεται δε η περαιτέρω σταδιακή αύξησή του με κοινή απόφαση των Υπουργών Εθνικής Οικονομίας, Οικονομικών και Εργασίας και Κοινωνικών Ασφαλίσεων, μετά από εισήγηση της Τράπεζας της Ελλάδος. 

Τα εδάφια 1 και 2 της παρ. 1 του άρθρου 14 του ν. 2042/1992 (ΦΕΚ 75 Α'), όπως αντικαταστάθηκε με την παρ. 3 του άρθρου 11 του ν. 2469/1997 (ΦΕΚ 38 Α'), καταργούνται από την 1.1.2000 για τους ανωτέρω Ασφαλιστικούς Φορείς. 

Η ανωτέρω ρύθμιση αφορά τις επενδύσεις που θα πραγματοποιηθούν από τα νέα αποθεματικά (ροές) που θα σχηματισθούν μετά την 1.1.2000, ενώ η σχέση των επενδύσεων κατά ποσοστό σαράντα τοις εκατό (40%) σε ακίνητα και εξήντα τοις εκατό (60%) σε χρεόγραφα διατηρείται μέχρι 31.12.2004, υπολογιζομένων των ανωτέρω ποσοστών στο ύψος του κατά την παρ. 3α του άρθρου αυτού ενεργητικού, όπως έχει διαμορφωθεί κατά την 31.12.1999. 

2. α. Οι επενδύσεις του εδαφίου α' της παραγράφου 1 του παρόντος άρθρου πραγματοποιούνται με απόφαση των Δ.Σ. των Ασφαλιστικών Φορέων, τηρουμένων των κανόνων, προδιαγραφών και προτάσεων της ΚΕΔ που προβλέπονται από τις διατάξεις της παραγράφου 1γ και της παραγράφου 2ε του άρθρου 43. 

Με την ίδια διαδικασία πραγματοποιούνται και οι εκποιήσεις των ακινήτων. 

β. Οι επενδύσεις των εδαφίων β' και γ' της παραγράφου 1 του παρόντος άρθρου πραγματοποιούνται με αποφάσεις των 

  


 

  

Σελίδα 2928 

Διοικητικών Συμβουλίων των παραπάνω Ασφαλιστικών Φορέων, κατόπιν εγκρίσεως της Ειδικής Επιτροπής Ελέγχου και εποπτείας διαχείρισης της περιουσίας των Ασφαλιστικών Οργανισμών, η οποία παρέχεται εντός πέντε (5) ημερών από της υποβολής του σχετικού αιτήματος. Με την ίδια διαδικασία ρευστοποιούνται και οι επενδύσεις, οι οποίες πραγματοποιούνται σε κινητές αξίες, εξαιρουμένων των μετοχών των ανωνύμων τραπεζικών εταιρειών, για τη ρευστοποίηση των οποίων ακολουθείται η διαδικασία του εδαφίου γ' της παραγράφου αυτής. 

Οι αγοραπωλησίες σε μετοχές εταιρειών που ιδιωτικοποιούνται δεν υπόκεινται σε έγκριση της Ειδικής Επιτροπής Ελέγχου. 

Σε περίπτωση κατά την οποία παρέλθει άπρακτη η παραπάνω προθεσμία των πέντε ημερών, το Δ.Σ. του αιτούντος Ασφαλιστικού Οργανισμού πραγματοποιεί την επένδυση χωρίς την έγκριση της Επιτροπής Ελέγχου. 

γ. Επενδύσεις σε ποσοστό μεγαλύτερο των οριζομένων στην παράγραφο 1 του παρόντος άρθρου επιτρέπονται ύστερα από την έκδοση κοινής απόφασης του Υπουργού Εργασίας και Κοινωνικών Ασφαλίσεων και του Διοικητή της Τράπεζας της Ελλάδος και προκειμένου περί κινητών αξιών και μετά από προηγούμενη εισήγηση της Επιτροπής Ελέγχου και Εποπτείας της διαχείρισης της περιουσίας των Ασφαλιστικών Οργανισμών. 

3. Α. Ως στοιχεία του ενεργητικού των Ασφαλιστικών Φορέων, κατά την έννοια της παραγράφου 1 του παρόντος άρθρου και μόνον για την εφαρμογή του, νοούνται: 

α. Τα κατατεθειμένα στην Τράπεζα της Ελλάδος διαθέσιμα κεφάλαια, καθώς και τα κεφάλαια της ταμειακής διαχείρισης. 

β. Οι επενδύσεις σε τίτλους του Ελληνικού Δημοσίου. 

γ. Οι επενδύσεις σε ακίνητα, με βάση την αντικειμενική αξία, και σε κινητές αξίες, με βάση τις τρέχουσες τιμές. 

δ. Τα προϋπολογισθέντα ετήσια τακτικά έσοδα, εξαιρουμένων των αντικρυζόμενων δαπανών και αφαιρουμένου του ποσού που αντιστοιχεί είτε στο ήμισυ των προβλεπόμενων στον προϋπολογισμό τακτικών δαπανών του Ασφαλιστικού Φορέα, εάν η αναλογική σχέση μεταξύ των ασφαλισμένων του, εν ενεργεία υπαλλήλων και συνταξιούχων, είναι τουλάχιστον 3 προς 1, είτε στο σύνολο των ετήσιων τακτικών δαπανών του, που έχουν προϋπολογισθεί, εάν η εν λόγω σχέση των εν ενεργεία υπαλλήλων προς τους συνταξιούχους είναι δυσμενέστερη. 

Β. Οι Ασφαλιστικοί Φορείς υποβάλλουν στο εποπτεύον Υπουργείο πριν από κάθε εντολή διάθεσης κεφαλαίων για επενδύσεις της παραγράφου 1 του παρόντος άρθρου τα κατωτέρω στοιχεία: 

α. Ανάλυση των στοιχείων της παραγράφου 3Α του παρόντος. 

β. Αριθμό ασφαλισμένων εν ενεργεία και συνταξιούχων και ετήσιες τακτικές δαπάνες (συντάξεις, βοηθήματα κ.λπ.), όπως αυτές προκύπτουν από τον αρμοδίως εγκεκριμένο προϋπολογισμό του Φορέα. 

γ. Ποσό της εντολής προς διάθεση κεφαλαίων για επένδυση σε ακίνητα και κινητές αξίες της παραγράφου 1 του παρόντος άρθρου. 

Ομοίως οι Ασφαλιστικοί Φορείς υποβάλλουν τα ανωτέρω στοιχεία που αφορούν επενδύσεις σε κινητές αξίες στην Επιτροπή Ελέγχου του άρθρου 42 του παρόντος. 

4. Το εποπτεύον Υπουργείο ελέγχει τη νομιμότητα των επενδύσεων και σε περίπτωση διαπίστωσης παράβασης των διατάξεων που ρυθμίζουν τις επενδύσεις σε κινητές αξίες, αποστέλλει στο τέλος κάθε μήνα σχετικό πόρισμα στην Ειδική Επιτροπή Ελέγχου και Εποπτείας της Διαχείρισης Περιουσίας των Ασφαλιστικών Φορέων. 

5. Η ανάληψη των απαιτούμενων κεφαλαίων για τις ανωτέρω επενδύσεις πραγματοποιείται βάσει σχετικής εντολής προς την Τράπεζα της Ελλάδος, η οποία θα συνοδεύεται με την απόφαση του Δ.Σ., καθώς και την έγκριση της Επιτροπής Ελέγχου του άρθρου 42 για θέματα που αφορούν επενδύσεις σε κινητές αξίες, εκτός και εάν αποδεδειγμένα έχει παρέλθει η προθεσμία των πέντε ημερών του εδαφίου β' της παραγράφου 2 του παρόντος άρθρου. 

6. Κάθε σχετική διάταξη, που έρχεται σε αντίθεση με τις διατάξεις του παρόντος κεφαλαίου, δεν εφαρμόζεται για τις επενδύσεις των Ασφαλιστικών Φορέων εποπτείας του Υπουργείου Εργασίας και Κοινωνικών Ασφαλίσεων. 

7. Για επενδύσεις μη εμπίπτουσες στο πεδίο εφαρμογής του παρόντος κεφαλαίου εξακολουθεί να ισχύει η κείμενη νομοθεσία. 

8. Η ισχύς των ανωτέρω διατάξεων αρχίζει ένα (1) μήνα μετά την έκδοση των αποφάσεων που προβλέπονται από το εδάφιο δ' της παραγράφου 3 του άρθρου 42 και από το εδάφιο γ' της παραγράφου 1 του άρθρου 43 του νόμου αυτού. 

'Αρθρο 41 

Στατιστικά στοιχεία επενδύσεων 

Οι Ασφαλιστικοί Φορείς του προηγούμενου άρθρου, οι οποίοι επενδύουν διαθέσιμα κεφάλαιά τους σε τίτλους του Ελληνικού Δημοσίου, σύμφωνα με τις διατάξεις της σχετικής νομοθεσίας, υποχρεούνται να καταθέτουν στην Τράπεζα της Ελλάδος στατιστικά στοιχεία εκάστου μηνός σχετικά με την επενδυτική δραστηριότητά τους, τα οποία πρέπει να αποστέλλονται εντός του α' 15θήμερου του επόμενου μήνα, ως εξής: 

- Υπόλοιπο λογαριασμού ταμιακής διαχείρισης και πιστωτικό ίδρυμα στο οποίο αυτός τηρείται. 

- Υπόλοιπο λογαριασμού Διαθεσίμων Κεφαλαίων στην Τράπεζα της Ελλάδος. 

- Το σύνολο των επενδύσεων που έχουν πραγματοποιηθεί μέχρι το τέλος του προηγούμενου μήνα (ανάλυση σε τιμές κτήσης) σε: 

1. Ακίνητα 

2. Μετοχές: 

α) τραπεζών δημόσιου τομέα, 

β) λοιπές. 

3. Μερίδια Αμοιβαίων Κεφαλαίων: 

α) σταθερού εισοδήματος, 

β) λοιπά. 

4. Επενδύσεις σε τίτλους σταθερού εισοδήματος με ανάλυση κατά είδος και διάρκεια. Επίσης γνωστοποιείται ο αρμόδιος για τη φύλαξη των τίτλων θεματοφύλακας. 

5. Λοιπές επενδύσεις. 

Τα ανωτέρω στατιστικά στοιχεία κοινοποιούνται απαραίτητα και στη Γενική Γραμματεία Κοινωνικών Ασφαλίσεων στις ίδιες ως άνω προθεσμίες. 

'Αρθρο 42 

Σύσταση Ειδικής Επιτροπής Ελέγχου και 

Εποπτείας της Διαχείρισης της Περιουσίας 

των Ασφαλιστικών Οργανισμών 

1. Συνιστάται Ειδική Επιτροπή Ελέγχου και Εποπτείας της Διαχείρισης της Περιουσίας των Ασφαλιστικών Φορέων, αρμοδιότητας του Υπουργείου Εργασίας και Κοινωνικών Ασφαλίσεων, που εδρεύει στην Τράπεζα της Ελλάδος και λειτουργεί στα πλαίσια της Τράπεζας της Ελλάδος. 

2. α. Στην Επιτροπή μετέχουν: 

- 'Ενας εκπρόσωπος της Τράπεζας της Ελλάδος, ως πρόεδρος. 

- 'Ενας εκπρόσωπος του Υπουργείου Εθνικής Οικονομίας. 

- 'Ενας εκπρόσωπος του Υπουργείου Οικονομικών. 

- 'Ενας εκπρόσωπος του Υπουργείου Εργασίας και Κοινωνικών Ασφαλίσεων. 

- 'Ενας εκπρόσωπος της Επιτροπής Κεφαλαιαγοράς. 

- Τρεις εκπρόσωποι Ασφαλιστικών Φορέων, οι οποίοι επιλέγονται μεταξύ των προτεινομένων από τους έξι (6) μεγαλύτερους σε κινητή και ακίνητη περιουσία φορείς. 

- 'Ενας εκπρόσωπος της Γ.Σ.Ε.Ε.. 

Τα μέλη της Επιτροπής είναι πρόσωπα αναγνωρισμένου κύρους και διαθέτουν επιστημονική κατάρτιση και ειδικές γνώσεις και εμπειρία σε θέματα αξιοποίησης και διαχείρισης της περιουσίας των Ασφαλιστικών Οργανισμών. 

  


 

  

Σελίδα 2929 

β. Το έργο και η λειτουργία της Επιτροπής υποστηρίζεται από Γραμματεία, στην οποία συμμετέχουν υπάλληλοι του Υπουργείου Εργασίας και Κοινωνικών Ασφαλίσεων και της Τράπεζας της Ελλάδος. 

3. Το έργο της Επιτροπής συνίσταται: 

α. Στον έλεγχο των πάσης φύσεως επενδύσεων που πραγματοποιούν οι Ασφαλιστικοί Φορείς σε κινητές αξίες, με εξαίρεση αυτές που αφορούν τίτλους του Ελληνικού Δημοσίου, ομόλογα τραπεζών και μετοχές εταιρειών που ιδιωτικοποιούνται, καθώς και την παροχή των σχετικών εγκρίσεων. 

β. Στον τακτικό ή περιοδικό έλεγχο των στοιχείων στα οποία στηρίζονται οι επενδυτικές επιλογές των πάσης φύσεως διαχειριστών της περιουσίας των ανωτέρω Ασφαλιστικών Φορέων και της εφαρμογής της κείμενης νομοθεσίας. 

γ. Σε εισηγήσεις προς τον Υπουργό Εργασίας και Κοινωνικών Ασφαλίσεων και το Διοικητή της Τράπεζας της Ελλάδος για επενδύσεις σε κινητές αξίες, καθ' υπέρβαση των προβλεπόμενων από την παρ. 1 του άρθρου 40 του παρόντος ποσοστών και για ρευστοποιήσεις τραπεζικών μετοχών. 

δ. Στον καθορισμό των κανόνων επενδυτικής συμπεριφοράς για την αξιοποίηση της κινητής περιουσίας των Ασφαλιστικών Οργανισμών. 

Με απόφαση του Υπουργού Εργασίας και Κοινωνικών Ασφαλίσεων οι ανωτέρω κανόνες, ύστερα από προηγούμενη αποδοχή τους, καθίστανται υποχρεωτικής εφαρμογής για τους Ασφαλιστικούς Οργανισμούς. 

4. Ο έλεγχος και η αξιολόγηση της ασκούμενης διαχείρισης εκ μέρους των διαχειριστών της περιουσίας των Ασφαλιστικών Φορέων δεν υποκαθιστά σε καμία περίπτωση άλλους ελέγχους που γίνονται στα πλαίσια της κείμενης νομοθεσίας για εποπτικούς ή άλλους σκοπούς. 

5. Οι ανωτέρω Ασφαλιστικοί Φορείς υποχρεούνται να παρέχουν στην Επιτροπή τα απαραίτητα, για την πραγματοποίηση του έργου της, στοιχεία ευθύς με την υποβολή της σχετικής πρότασης για επένδυση, καθώς και οποτεδήποτε η Επιτροπή τα απαιτήσει. 

6. Για την υποβοήθηση του έργου της Επιτροπής μπορεί να ζητείται η συνδρομή των αρμόδιων υπηρεσιών της Τράπεζας της Ελλάδος, της Επιτροπής Κεφαλαιαγοράς, καθώς και της Γενικής Γραμματείας Κοινωνικών Ασφαλίσεων. 

7. Σε περίπτωση διαπίστωσης, κατά τη διενέργεια του ελέγχου της διαχείρισης, παράβασης της κείμενης νομοθεσίας ή των διατάξεων του παρόντος κεφαλαίου, η Επιτροπή εισηγείται στους Υπουργούς Εθνικής Οικονομίας και Εργασίας και Κοινωνικών Ασφαλίσεων, καθώς και στο Διοικητή της Τράπεζας της Ελλάδος την με κοινή απόφασή τους επιβολή: 

α. Χρηματικών προστίμων στα μέλη των οργάνων διοίκησης των ανωτέρω Ασφαλιστικών Οργανισμών, που έλαβαν τη σχετική απόφαση, και στα μέλη των οργάνων διοίκησης των ΑΕΔΑΚ των ανωτέρω Οργανισμών. 

β. Διοικητικών ποινών στα μέλη των οργάνων διοίκησης, και ιδίως των Διοικητικών Συμβουλίων, των ανωτέρω Οργανισμών, οι οποίες δύναται να φθάνουν έως και την οριστική τους παύση. 

8. Με κοινή απόφαση των Υπουργών Εθνικής Οικονομίας, Εργασίας και Κοινωνικών Ασφαλίσεων και του Διοικητή της Τράπεζας της Ελλάδος καθορίζονται οι λεπτομέρειες που σχετίζονται με τη συγκρότηση και την επιλογή των μελών της Επιτροπής, τις αρμοδιότητες και τη λειτουργία της, τις ποινές που δύναται να εισηγείται, καθώς και την αμοιβή των μελών της και των μελών της Γραμματείας, η οποία βαρύνει το Λ.Β.Κ.Α.. 

9. Η ευθύνη των μελών της Επιτροπής κατά την άσκηση των καθηκόντων τους είναι αυτή των δημοσίων υπαλλήλων. 

'Αρθρο 43 

Αξιοποίηση ακίνητης περιουσίας 

Ασφαλιστικών Οργανισμών 

1.α. Συνιστάται πενταμελής Επιτροπή με αντικείμενο εργασιών τον καθορισμό κανόνων επενδυτικής συμπεριφοράς και προδιαγραφών σύνταξης μελετών για την αξιοποίηση της ακίνητης περιουσίας των Ασφαλιστικών Οργανισμών αρμοδιότητας Υπουργείου Εργασίας και Κοινωνικών Ασφαλίσεων. 

Η Επιτροπή αποτελείται από δύο (2) υπαλλήλους της Κτηματικής Εταιρείας του Δημοσίου (Κ.Ε.Δ.), δύο (2) υπαλλήλους της Γενικής Γραμματείας Κοινωνικών Ασφαλίσεων και έναν (1) υπάλληλο του Υπουργείου Εθνικής Οικονομίας. 

β. Η συγκρότηση της Επιτροπής θα γίνει με απόφαση του Υπουργού Εργασίας και Κοινωνικών Ασφαλίσεων. Με την ίδια απόφαση θα καθορισθεί ο χρόνος ολοκλήρωσης των εργασιών της Επιτροπής και κάθε αναγκαία λεπτομέρεια για τη λειτουργία αυτής. 

γ. Με απόφαση του Υπουργού Εργασίας και Κοινωνικών Ασφαλίσεων οι ως άνω κανόνες και προδιαγραφές καθίστανται υποχρεωτικές και αποτελούν το ρυθμιστικό πλαίσιο αξιοποίησης της ακίνητης περιουσίας των Ασφαλιστικών Οργανισμών. 

2.α. Ανατίθεται στην Κ.Ε.Δ. η εκπόνηση μελέτης και η διατύπωση συγκεκριμένων προτάσεων επενδυτικής συμπεριφοράς, με βάση τις προδιαγραφές του εδαφίου α' της παραγράφου 1, τόσο για την ακίνητη περιουσία του συνόλου των Ασφαλιστικών Οργανισμών όσο και για την ακίνητη περιουσία κάθε Ασφαλιστικού Οργανισμού. 

β. Αντικείμενο της ανωτέρω μελέτης της Κ.Ε.Δ. είναι η πρόταση εναλλακτικών επιλογών για αξιοποίηση αφ' ενός της υφιστάμενης ακίνητης περιουσίας των Ασφαλιστικών Οργανισμών και για επένδυση αφ' ετέρου σε νέα ακίνητα και ειδικότερα για: 

- τον εξορθολογισμό και εκσυγχρονισμό της υφιστάμενης ακίνητης περιουσίας με κάθε πρόσφορο μέσο (εκποίηση, ανταλλαγή, αντιπαροχή, ανοικοδόμηση, επισκευή), 

- την αύξηση της αποδοτικότητας αυτής μέσω σύγχρονων μορφών διαχείρισης, 

- την αγορά ακινήτων προς εκμετάλλευση ή προς στέγαση υπηρεσιών, 

- τον τρόπο αξιοποίησης ακινήτων, των οποίων η διατήρηση επιβάλλεται για λόγους πολιτιστικούς (διατηρητέων). 

γ. Ο χρόνος ολοκλήρωσης των εργασιών της Κ.Ε.Δ. και παράδοσης της σχετικής μελέτης καθορίζεται σε τρεις (3) μήνες από την έκδοση της απόφασης του εδαφίου δ' της παρούσας παραγράφου. 

δ. Το ύψος της αμοιβής της Κ.Ε.Δ., που βαρύνει τον Λ.Β.Κ.Α., ο τρόπος πληρωμής, καθώς και κάθε άλλη αναγκαία λεπτομέρεια για την εκτέλεση του έργου, καθορίζονται με απόφαση του Υπουργού Εργασίας και Κοινωνικών Ασφαλίσεων, ύστερα από γνώμη της Κ.Ε.Δ.. 

ε. Με αποφάσεις του Υπουργού Εργασίας και Κοινωνικών Ασφαλίσεων, οι προτάσεις της Κ.Ε.Δ. μετά την προηγούμενη αποδοχή τους καθίστανται υποχρεωτικής εφαρμογής για τους Ασφαλιστικούς Οργανισμούς, οι οποίοι υποχρεούνται να συμπεριλάβουν αυτές σε 3ετές πρόγραμμα αξιοποίησης της ακίνητης περιουσίας τους. 

3.α. Η Κ.Ε.Δ. με βάση την υφιστάμενη στεγαστική κατάσταση των Ασφαλιστικών Οργανισμών καταρτίζει, ύστερα από σχετική απόφαση του Υπουργού Εργασίας και Κοινωνικών Ασφαλίσεων, προγράμματα συστέγασης των υπηρεσιών δύο ή περισσότερων Ασφαλιστικών Φορέων. 

Πρόγραμμα στέγασης υπηρεσιών εκπονείται και για τους συγχωνευόμενους Ασφαλιστικούς Φορείς. 

β. Η συστέγαση καθίσταται, κατά τα ανωτέρω, υποχρεωτική για τους Ασφαλιστικούς Φορείς, ύστερα από απόφαση του Υπουργού Εργασίας και Κοινωνικών Ασφαλίσεων, με την οποία εγκρίνεται η πρόταση της Κ.Ε.Δ.. 

γ. Τα αναφερόμενα στο εδάφιο δ' της παραγράφου 2 του παρόντος έχουν ανάλογη εφαρμογή και στην περίπτωση αυτή. 

5. Οι Φορείς Κοινωνικής Ασφάλισης υποχρεούνται να καταρτίζουν πρόγραμμα 3ετούς διάρκειας, αρχής γενομένης από την κοινοποίηση της υπουργικής απόφασης του εδαφίου ε' της παραγράφου 2 του παρόντος, για αξιοποίηση αφ' ενός της υφιστάμενης ακίνητης περιουσίας και αφ' ετέρου για επένδυση σε ακίνητα, είτε προς εκμετάλλευση είτε προς στέγαση των Υπηρεσιών. Το πρόγραμμα αυτό θα αναθεωρείται κατ' έτος, με προοπτική τριετίας. 

  


 

  

Σελίδα 2930 

'Αρθρο 44 

Ανάθεση έργων ή εργασιών αξιοποίησης 

της ακίνητης περιουσίας από Ασφαλιστικούς 

Οργανισμούς σε Τράπεζες 

1. Οι Φορείς Κοινωνικής Ασφάλισης, οι οποίοι εποπτεύονται από το Υπουργείο Εργασίας και Κοινωνικών Ασφαλίσεων με απόφαση του Διοικητικού Συμβουλίου τους και τηρουμένων των νομίμων διαδικασιών, μπορούν να αναθέτουν σε τράπεζες που λειτουργούν νόμιμα στην Ελλλάδα ή θυγατρικές εταιρείες των τραπεζών αυτών, τα ακόλουθα έργα και εργασίες: 

α) Τις μελέτες αξιοποίησης ακινήτων ιδιοκτησίας τους για την αποδοτικότερη εκμετάλλευσή τους. 

β) Την κατάρτιση προγραμμάτων στέγασης των διοικητικών και υγειονομικών υπηρεσιών αυτών με προβλεπόμενη αγορά κτιρίων ή αξιοποίηση της ήδη υφιστάμενης περιουσίας. 

γ) Τις διαδικασίες αγοραπωλησίας ακινήτων, μισθώσεων, εκμισθώσεων, καθώς και ανταλλαγής αυτών. Τη σύνταξη προδιαγραφών και κατάρτιση σχεδίου συμβάσεων επί αγοραπωλησίας, μίσθωσης, εκμίσθωσης και ανταλλαγής ακινήτων, την οργάνωση αρχείου ακινήτων, καθώς και την έρευνα της αγοράς για αγοραπωλησία, μίσθωση, εκμίσθωση και ανταλλαγή ακινήτων. 

δ) Το σύνολο ή μέρος διαδικασιών και εργασιών διαχείρισης της ακίνητης περιουσίας, καθώς και εργασίες συντήρησης μικρής έκτασης. 

ε) Την ανάληψη και διεκπεραίωση των απαιτούμενων διαδικασιών για εκπόνηση τεχνικών μελετών, καθώς και εκτέλεση τεχνικών έργων μικρής έκτασης. 

στ) Τις αποτυπώσεις οικοπέδων και κτιρίων, τις επιθεωρήσεις και πραγματογνωμοσύνες επί ακινήτων, καθώς και τις εκτιμήσεις για αγοραπωλησία, εκμίσθωση, μίσθωση και ανταλλαγή ακινήτων. 

ζ) Τη διεκπεραίωση των διαδικασιών έκδοσης τίτλων μεταφοράς συντελεστή δόμησης από ακίνητα που έχουν κριθεί διατηρητέα, με σκοπό την αξιοποίηση του υπολειπόμενου συντελεστή δόμησης. 

η) Οποιαδήποτε άλλη συμπληρωματική εργασία που αφορά στην εκτέλεση οποιουδήποτε από τα παραπάνω έργα ή εργασίες. 

2. Η ανάθεση γίνεται με τήρηση των προβλεπόμενων διαδικασιών και η σύμβαση συνάπτεται μεταξύ των νόμιμων εκπροσώπων των ενδιαφερόμενων μερών. 

Το ανατιθέμενο έργο, το ύψος της αμοιβής, ο τρόπος πληρωμής, καθώς και κάθε άλλη αναγκαία λεπτομέρεια για την εκτέλεση του έργου περιγράφεται και στη σύμβαση ανάθεσης. 

3. Οι τράπεζες ή οι θυγατρικές εταιρείες αυτών, που θα αναλάβουν τα προαναφερόμενα έργα ή εργασίες, ενεργούν για λογαριασμό του Ασφαλιστικού Φορέα, στην ευθύνη του οποίου εναπόκειται η οριστική απόφαση αγοραπωλησίας, μίσθωσης και εκμίσθωσης ακινήτων και η εν γένει αξιοποίηση της ακίνητης περιουσίας. 

4. 'Οταν οι εργασίες της παρ.1 του παρόντος εκτελούνται από τους Ασφαλιστικούς Οργανισμούς ή και για οποιοδήποτε έργο ή εργασία που σχετίζεται με την αξιοποίηση της ακίνητης περιουσίας τους, οι Ασφαλιστικοί Φορείς μπορούν να αναθέτουν το έργο του τεχνικού συμβούλου σε τράπεζες που λειτουργούν νόμιμα στην Ελλάδα ή σε θυγατρικές εταιρείες αυτών. 

'Αρθρο 45 

Οικονομική οργάνωση και λογιστική λειτουργία 

των φορέων κοινωνικής ασφάλισης 

Με προεδρικό διάταγμα, που εκδίδεται ύστερα από πρόταση των Υπουργών Οικονομικών και Εργασίας και Κοινωνικών Ασφαλίσεων, ρυθμίζονται τα θέματα που αφορούν την οικονομική οργάνωση και λογιστική λειτουργία των φορέων κοινωνικής ασφάλισης. 

ΚΕΦΑΛΑΙΟ Ε' 

ΔΙΑΤΑΞΕΙΣ ΕΞΥΠΗΡΕΤΗΣΗΣ 

ΤΩΝ ΑΣΦΑΛΙΣΜΕΝΩΝ 

'Αρθρο 46 

Δικαίωμα προηγούμενης ακρόασης 

Πριν την έκδοση διοικητικής πράξης απόρριψης αιτήσεως ασφαλισμένου για την απονομή σύνταξης, η αρμόδια υπηρεσία των Ασφαλιστικών Οργανισμών αρμοδιότητας του Υπουργείου Εργασίας και Κοινωνικών Ασφαλίσεων, οφείλει να καλεί το θιγόμενο ασφαλισμένο σε ακρόαση. 

Το δικαίωμα της ακρόασης συνίσταται στην παροχή δυνατότητας στον ασφαλισμένο να αναπτύξει γραπτώς ή προφορικώς τις απόψεις του ενώπιον του οργάνου που είναι αρμόδιο για την έκδοση της διοικητικής πράξης και να προτείνει λύσεις πριν αυτό προβεί σε επιβαρυντική γι' αυτόν ενέργεια ή μέτρο. 

Για την άσκηση του δικαιώματός του ο ασφαλισμένος καλείται να εκθέσει τις απόψεις του μέσα σε ένα (1) μήνα από την κοινοποίηση σε αυτόν σχετικής πρόσκλησης. Σε περίπτωση άρνησης ή άπρακτης παρέλευσης του πιο πάνω χρόνου, θεωρείται ότι έχει εκπληρωθεί το δικαίωμα. 

Πράξη με την οποία απορρίπτεται αίτηση απονομής σύνταξης, χωρίς προηγούμενη ακρόαση του αιτούντος, είναι παράνομη. 

Με αποφάσεις του Υπουργού Εργασίας και Κοινωνικών Ασφαλίσεων, μετά από πρόταση των Δ.Σ. των Ασφαλιστικών Οργανισμών, δύναται να επεκτείνεται ο θεσμός και σε άλλες περιπτώσεις. 

Η ισχύς του άρθρου αυτού αρχίζει έξι (6) μήνες από τη δημοσίευση του παρόντος νόμου. 

'Αρθρο 47 

Βεβαίωση χρόνου ασφάλισης πριν 

τη συνταξιοδότηση 

Οι Ασφαλιστικοί Φορείς υποχρεούνται να προβαίνουν στον προσδιορισμό του χρόνου ασφάλισης, μετά από σχετική αίτηση του ασφαλισμένου, που υποβάλλεται άπαξ μέσα σε πέντε (5) χρόνια πριν από την ημερομηνία συμπλήρωσης του ορίου συνταξιοδότησης και να χορηγούν βεβαίωση, που εξομοιούται με απόφαση, η οποία υπόκειται σε περίπτωση αμφισβήτησης σε όλα τα κατά νόμο προβλεπόμενα ένδικα μέσα. 

Αρμόδιες υπηρεσίες για την εξέταση των αιτημάτων και την έκδοση της βεβαίωσης είναι οι αρμόδιες υπηρεσίες για την απονομή συντάξεων. 

Με αποφάσεις του Υπουργού Εργασίας και Κοινωνικών Ασφαλίσεων, που εκδίδονται ύστερα από πρόταση του Δ.Σ κάθε Ασφαλιστικού Φορέα καθορίζονται οι λεπτομέρειες εφαρμογής της διάταξης αυτής. 

'Αρθρο 48 

Τοπικές Διοικητικές Επιτροπές (Τ.Δ.Ε.) Ι.Κ.Α. 

1. Η παρ. 1 του άρθρου 13 του ν. 825/1978 αντικαθίσταται ως εξής: 

"1. Οι λειτουργούσες στα υποκαταστήματα του Ι.Κ.Α. Τοπικές Διοικητικές Επιτροπές απαρτίζονται ως ακολούθως: 

Α. Τοπικά και περιφερειακά υποκαταστήματα περιοχής Αθηνών, Πειραιώς και Θεσσαλονίκης από: 

α) 'Εναν (1) εν ενεργεία δικαστικό λειτουργό των τακτικών διοικητικών ή πολιτικών δικαστηρίων ή του Ελεγκτικού Συνεδρίου ή ένα μέλος του Νομικού Συμβουλίου του Κράτους ή έναν διοικητικό υπάλληλο του Υπουργείου Εργασίας και Κοινωνικών Ασφαλίσεων με βαθμό Α', με το νόμιμο αναπληρωτή του, ως πρόεδρο. 

β) 'Εναν (1) υπάλληλο του Υπουργείου Εργασίας και Κοινωνικών Ασφαλίσεων, με το νόμιμο αναπληρωτή του, ως μέλος. 

γ) 'Εναν (1) εκπρόσωπο των ασφαλισμένων, από τους υπαγόμενους στην ασφάλιση του Ιδρύματος, με το νόμιμο 

  


 

  

Σελίδα 2931 

αναπληρωτή του, ως μέλος και 

δ) 'Ενα (1) μέλος που ορίζεται από τον οικείο εργοδοτικό φορέα με το νόμιμο αναπληρωτή του. 

Β. Τοπικά και περιφερειακά υποκαταστήματα υπολοίπων περιοχών της χώρας, πλην Αθηνών, Πειραιώς και Θεσσαλονίκης από: 

α) 'Εναν (1) εν ενεργεία δικαστικό λειτουργό των τακτικών διοικητικών ή πολιτικών δικαστηρίων ή συνταξιούχο δικαστικό λειτουργό των πιο πάνω δικαστηρίων και μόνο σε περίπτωση έλλειψης ή αδυναμίας ορισμού του, από έναν (1) διοικητικό υπάλληλο με βαθμό Α', του Υπουργείου Εργασίας και Κοινωνικών Ασφαλίσεων ή εποπτευόμενου οργανισμού, πλην Ι.Κ.Α., με το νόμιμο αναπληρωτή του, ως πρόεδρο. 

β) 'Εναν (1) υπάλληλο του Υπουργείου Εργασίας και Κοινωνικών Ασφαλίσεων ή εποπτευόμενου οργανισμού, πλην Ι.Κ.Α., με το νόμιμο αναπληρωτή του, ως μέλος. 

γ) 'Εναν (1) εκπρόσωπο των ασφαλισμένων, από τους υπαγόμενους στην ασφάλιση του Ιδρύματος, με το νόμιμο αναπληρωτή του, ως μέλος. 

δ) 'Ενα (1) μέλος που ορίζεται από τον οικείο εργοδοτικό φορέα με το νόμιμο αναπληρωτή του." 

2. Το άρθρο 10 του ν. 1096/1980 συμπληρώνεται ως εξής: 

"Με απόφαση του Υπουργού Εργασίας και Κοινωνικών Ασφαλίσεων δύναται να περιορίζεται ο συνολικός αριθμός των τοπικών διοικητικών επιτροπών με κατάργηση ή συγχώνευση των τοπικών διοικητικών επιτροπών ορισμένων υποκαταστημάτων και την ανάθεση του συνόλου των αρμοδιοτήτων τους σε υφιστάμενες τοπικές διοικητικές επιτροπές άλλων υποκαταστημάτων με ταυτόχρονη επέκταση της καθ' ύλην και κατά τόπον αρμοδιότητας των τελευταίων ώστε να καταλαμβάνουν ομάδες υποκαταστημάτων και γενικά κάθε αναγκαία λεπτομέρεια που θα προκύψει." 

3. Η θητεία του προέδρου και των μελών είναι τριετής χωρίς δυνατότητα συμμετοχής των ίδιων μελών πέραν των δύο (2) συνεχών θητειών στην ίδια επιτροπή. 

4. Οι διατάξεις των εδαφίων α' έως και ζ' της παρ. 2 του άρθρου 7 του ν.δ. 3710/1957 (ΦΕΚ 100 Α') αντικαθίστανται ως εξής: 

"Η Τ.Δ.Ε. ασκεί τις παρακάτω αρμοδιότητες: 

α) Αποφαίνεται επί των ενστάσεων κατά πάσης φύσεως αποφάσεων του Διευθυντή του Υποκαταστήματος Ι.Κ.Α. που αφορούν την ασφάλιση, τη διάρκεια της ασφαλιστικής σχέσης, τον υπολογισμό και την καταβολή των εισφορών, την πραγματοποίηση των ασφαλιστικών παροχών και οποιοδήποτε άλλο θέμα της αρμοδιότητάς του και επιλαμβάνεται τον ουσιαστικό και νομικό έλεγχο της ορθότητας αυτών. 

Κατά τον έλεγχο η τοπική διοικητική επιτροπή ερευνά ελευθέρως τα πραγματικά και νομικά της υπόθεσης στοιχεία. Δύναται για την ανεύρεση της αλήθειας να καλέσει οποιονδήποτε για τη λήψη πληροφοριών, να εξετάσει μάρτυρες, να ενεργήσει αυτοψία, να προκαλέσει ιατρικές γνωματεύσεις, να ζητήσει πληροφορίες από κάθε αρχή και να λάβει υπόψη της οποιοδήποτε έγγραφο στοιχείο, χωρίς να δεσμεύεται από τα υποβληθέντα έγγραφα, αποφασίζει δε ελευθέρως και κατά συνείδηση, σύμφωνα όμως προς το νόμο και τους κανονισμούς του Ιδρύματος. 

β) Γνωματεύει για την αποτίμηση των παροχών, σε είδος, των εργοδοτών της περιφέρειας προς τους ασφαλισμένους, καθώς και για την κατάταξη των μισθωτών με κυμαινόμενες αποδοχές σε μισθολογικές κλάσεις, ως και των αυτοτελώς εργαζομένων, που υπάγονται στην ασφάλιση του Ιδρύματος. 

γ) Γνωματεύει για τον καθορισμό της τοπικής αρμοδιότητας του υποκαταστήματος και των τυχόν τοπικών υποκαταστημάτων ή παραρτημάτων αυτού και, τέλος, 

δ) γνωματεύει προς το Διοικητή για την ανάγκη της σύστασης ή της κατάργησης ιατρείων, θεραπευτηρίων ή τμημάτων αυτών." 

5. Με τον Κανονισμό Ασφάλισης του Ι.Κ.Α. ρυθμίζονται με 

λεπτομέρεια τα θέματα λειτουργίας των τοπικών διοικητικών επιτροπών. 

ΚΕΦΑΛΑΙΟ ΣΤ' 

ΕΞΟΡΘΟΛΟΓΙΣΜΟΣ ΤΟΥ ΣΥΣΤΗΜΑΤΟΣ 

ΡΥΘΜΙΣΗΣ ΚΑΘΥΣΤΕΡΟΥΜΕΝΩΝ ΑΣΦΑΛΙΣΤΙΚΩΝ ΕΙΣΦΟ-

ΡΩΝ ΚΑΙ ΑΛΛΕΣ ΔΙΑΤΑΞΕΙΣ Ι.Κ.Α. 

'Αρθρο 49 

Διευκολύνσεις τμηματικής καταβολής 

ληξιπρόθεσμων οφειλών προς το Ι.Κ.Α. - Δικαιούχοι 

1. Στους οφειλέτες των καθυστερούμενων, σύμφωνα με τη νομοθεσία του Ι.Κ.Α., εισφορών, μετά των αναλογούντων πρόσθετων τελών, προστίμων και λοιπών επιβαρύνσεων και προσαυξήσεων, δύναται να χορηγηθεί διευκόλυνση για την πέραν των νομίμων προθεσμιών τμηματική καταβολή τους. 

2. Η διευκόλυνση τμηματικής καταβολής δεν επιδρά στην υπερημερία της οφειλής και στην επιβάρυνσή της με πρόσθετο τέλος, χορηγείται δε σύμφωνα με τα οριζόμενα στο άρθρο 51 του παρόντος νόμου. 

'Αρθρο 50 

Αρμόδια όργανα - Αρμοδιότητες 

1. Αρμόδια όργανα για τη χορήγηση διευκολύνσεων τμηματικής καταβολής ληξιπρόθεσμων οφειλών προς το I.Κ.Α. είναι: 

α. Ο Διευθυντής του οικείου περιφερειακού ή τοπικού υποκαταστήματος Ι.Κ.Α., όταν το ποσό της οφειλόμενης κύριας εισφοράς δεν υπερβαίνει το 100πλάσιο του ανώτατου ορίου του μισθού της ανώτατης ασφαλιστικής κλάσης, όπως αυτός καθορίζεται κάθε φορά, σύμφωνα με το άρθρο 37 παρ. 1 και 4 του α.ν. 1846/1951 (ΦΕΚ 179 Α'), όπως ισχύουν. 

β. Ο Διευθυντής του οικείου ταμείου, προκειμένου για περιφερειακά και τοπικά υποκαταστήματα στην περιοχή των οποίων λειτουργούν Ταμεία Είσπραξης Εσόδων Ι.Κ.Α., όταν το ποσό της οφειλόμενης κύριας εισφοράς δεν υπερβαίνει το 100πλάσιο του ανώτατου ορίου του μισθού της ανώτατης ασφαλιστικής κλάσης, όπως αυτός καθορίζεται κάθε φορά, σύμφωνα με το άρθρο 37 παρ. 1 και 4 του α.ν. 1846/1951, όπως ισχύουν. 

Για τον προσδιορισμό της αρμοδιότητας τα ως άνω ρυθμιζόμενα ποσά στρογγυλοποιούνται στο εκατομμύριο. Τα ποσά μέχρι πεντακόσιες χιλιάδες δραχμές παραλείπονται, τα δε πάνω από πεντακόσιες χιλιάδες δραχμές στρογγυλοποιούνται στο επόμενο εκατομμύριο. 

γ. Η Επιτροπή Αναστολών του άρθρου 113 του Κανονισμού Ασφάλισης Ι.Κ.Α., όταν το ποσό της οφειλόμενης κύριας ειφοράς υπερβαίνει το όριο που τέθηκε στις προηγούμενες περιπτώσεις. 

2. Τα πιο πάνω όργανα κρίνουν, για κάθε περίπτωση, κατά τα οριζόμενα στο άρθρο 51 και αποφασίζουν για τον καθορισμό της τμηματικής εξόφλησης των καθυστερούμενων εισφορών μετά των αναλογούντων πρόσθετων τελών, προστίμων και λοιπών προσαυξήσεων, εκτός από τις περιπτώσεις θεομηνιών, οπότε η ρύθμιση των οφειλών γίνεται σύμφωνα με τα οριζόμενα στην παρ. 2 του άρθρου 4 του ν. 2556/1997 (ΦΕΚ 270 Α'), όπως ισχύει. 

3. Στα πιο πάνω όργανα ανήκει και η αρμοδιότητα για τις παρακάτω ενέργειες: 

α. Την αναστολή επισπευδόμενης αναγκαστικής εκτέλεσης κατά των οφειλετών του Ιδρύματος και των περιουσιακών στοιχείων αυτών. 

β. Tην επιβολή ποσοστού παρακράτησης στα χορηγούμενα, σύμφωνα με τις ισχύουσες διατάξεις, αποδεικτικά ασφαλιστικής ενημερότητας και 

γ. Τη λήψη κάθε νόμιμου μέτρου προς εξασφάλιση των απαιτήσεων του Ιδρύματος. 

4. Με τον Κανονισμό Ασφάλισης του Ι.Κ.Α. καθορίζονται τα αρμόδια όργανα, στα οποία υποβάλλεται το αίτημα για χορήγηση διευκόλυνσης τμηματικής καταβολής και από τα οποία ενεργείται ο έλεγχος, η διαδικασία διαβίβασης αυτού, 

  


 

  

Σελίδα 2932 

σε περίπτωση που η εξέτασή του ανήκει στην αρμοδιότητα άλλου οργάνου, τα δικαιώματα του οργάνου κατά τη διαδικασία χορήγησης της διευκόλυνσης τμηματικής καταβολής των ληξιπρόθεσμων οφειλών, τα δικαιολογητικά, καθώς και τα έγγραφα στοιχεία που πρέπει να το συνοδεύουν. 

Με τον ίδιο ως άνω Κανονισμό δύναται να αφαιρούνται ή να προστίθενται προϋποθέσεις για τη χορήγηση διευκόλυνσης τμηματικής καταβολής, να αυξομειώνονται τα ποσά και ποσοστά της προκαταβολής, τα ποσά του παραβόλου, τα ποσοστά παρακράτησης για τη χορήγηση αποδεικτικού ενημερότητας οφειλών προς το I.Κ.Α. (ασφαλιστικής ενημερότητας) για λήψη χρημάτων από τράπεζες ή πιστωτικά ιδρύματα και για την είσπραξη εκκαθαρισμένων απαιτήσεων από το Δημόσιο, Ν.Π.Δ.Δ. και τις επιχειρήσεις που αναφέρονται στο άρθρο 59 του παρόντος, τα ποσοστά της έκπτωσης των πρόσθετων τελών, να αλλάζει ο τρόπος παροχής της εν λόγω διευκόλυνσης και να ορίζεται κάθε αναγκαία λεπτομέρεια για την εφαρμογή των άρθρων 51 και 52 του παρόντος. 

'Aρθρο 51 

Σύστημα ρύθμισης οφειλών 

1. Αίτημα χορήγησης διευκόλυνσης τμηματικής καταβολής ληξιπρόθεσμων οφειλών εξετάζεται από το αρμόδιο όργανο, με κύριο κριτήριο τη συμπεριφορά του οφειλέτη και την αιτία για την οποία ζητείται η διευκόλυνση. 

Με απόφασή του το αρμόδιο όργανο παρέχει την ευχέρεια τμηματικής εξόφλησης μέχρι είκοσι τέσσερις (24) ισόποσες μηνιαίες δόσεις με την προϋπόθεση καταβολής των τρεχουσών εισφορών και προκαταβολής: 

α. για ποσό οφειλής μέχρι 30.000.000 δραχμές ποσοστό 12%, 

β. για ποσό οφειλής από 30.000.001-100.000.000 δραχμές ποσοστό 10%, 

γ. για ποσό οφειλής από 100.000.001 και άνω δραχμές ποσοστό 8%. 

Κάθε μηνιαία δόση δεν μπορεί να είναι μικρότερη του ποσού των έξι (6) τεκμαρτών ημερομισθίων της 6ης ασφαλιστικής κλάσης, όπως θα ισχύει κάθε φορά, στρογγυλοποιείται δε σε χιλιάδες δραχμές. Τα ποσά μέχρι και πεντακόσιες δραχμές παραλείπονται, τα δε ποσά πάνω από πεντακόσιες δραχμές στρογγυλοποιούνται στην επόμενη χιλιάδα δραχμών. 

2. Σε περίπτωση που υποβάλλεται αίτημα τμηματικής καταβολής ληξιπρόθεσμων εισφορών από: 

α. Επιχείρηση που βρίσκεται στο στάδιο της εκκαθάρισης ή έχει κηρυχθεί σε πτώχευση, της οποίας η κύρια οφειλή έχει επιβαρυνθεί με το ανώτατο ποσοστό προσαυξήσεων και δεν έχουν αποδώσει όλα τα αναγκαστικά και άλλα μέτρα είσπραξης που ισχύουν, είναι δυνατόν, τα αρμόδια όργανα να αποφασίζουν τη ρύθμιση σε εξήντα (60) ισόποσες μηνιαίες δόσεις, με την προϋπόθεση προκαταβολής 2% της συνολικής οφειλής. 

β. Εποχική επιχείρηση, είναι δυνατόν τα αρμόδια όργανα να αποφασίζουν τη ρύθμιση σε μηνιαίες δόσεις, σύμφωνα με τα ανωτέρω οριζόμενα, με τη δυνατότητα αυξημένου ποσού μηνιαίας δόσης, κατά τη διάρκεια λειτουργίας αυτής και μειωμένου ποσού μηνιαίας δόσης κατά 30%, όταν αυτή δεν λειτουργεί. 

3. Σε περίπτωση που οφειλέτης δεν τήρησε προηγούμενη απόφαση ρύθμισης, δύναται, μετά εξάμηνο από την έκδοσή της, να ζητήσει από το αρμόδιο όργανο νέα ρύθμιση του συνόλου της οφειλής, οπότε εκδίδεται νέα απόφαση σύμφωνα με τους όρους της παρ. 1 του παρόντος άρθρου, εκτός από το ποσό της προκαταβολής, το οποίο δεν μπορεί να είναι μικρότερο του διπλάσιου του ισχύοντος ποσοστού. 

Η μη τήρηση των όρων της ρύθμισης του προηγούμενου εδαφίου της παρούσας παραγράφου συνεπάγεται την επίσπευση διαδικασίας για κήρυξη της επιχείρησης σε πτώχευση, αφού προηγουμένως δεν εξοφληθεί η οφειλή από τη λήψη όλων των αναγκαστικών και άλλων μέτρων είσπραξης. 

Η ως άνω διαδικασία αναστέλλεται με την καταβολή του 40% της συνολικής οφειλής και τη ρύθμιση του υπολοίπου σε δόσεις, σύμφωνα με την παράγραφο 1 του άρθρου αυτού. 

Οφειλέτης που δεν τήρησε τους όρους του πρώτου εδαφίου της παρούσας παραγράφου δύναται να ζητήσει οποτεδήποτε νέα ρύθμιση, οπότε εκδίδεται νέα απόφαση σύμφωνα με τους όρους της παρ. 1 του παρόντος, εκτός από το ποσό της προκαταβολής, το οποίο δεν μπορεί να είναι μικρότερο του 40% της συνολικής οφειλής. 

4. Στα πλαίσια της ανωτέρω ρύθμισης είναι δυνατόν να αποφασίζεται η επιβολή ποσοστού παρακράτησης για τη χορήγηση ασφαλιστικής ενημερότητας, σύμφωνα με τις εκάστοτε ισχύουσες διατάξεις, στις παρακάτω περιπτώσεις: 

α. για τη λήψη χρημάτων από τράπεζες ή πιστωτικά ιδρύματα, με ελάχιστο ποσοστό 2% και 

β. για την είσπραξη όλων των εκκαθαρισμένων απαιτήσεων των επιχειρήσεων από το Δημόσιο, νομικά πρόσωπα δημοσίου δικαίου (Ν.Π.Δ.Δ.), Ο.Τ.Α. α' και β' βαθμίδας, δημόσιες, δημοτικές και κοινοτικές επιχειρήσεις, δημόσιας ή κοινής ωφέλειας και γενικά επιχειρήσεις και οργανισμούς του ευρύτερου δημόσιου τομέα, όπως αυτός καθορίζεται από την ισχύουσα κάθε φορά νομοθεσία, καθώς και από αυτούς που ενεργούν πληρωμές με εντολή ή εξουσιοδότηση των πιο πάνω, εφόσον το ποσό της εκκαθαρισμένης απαίτησης υπερβαίνει τις διακόσιες χιλιάδες (200.000) δραχμές τουλάχιστον, με παρακράτηση του διπλάσιου της προκαταβολής. Κατά τη διάρκεια της ρύθμισης και εφόσον ο οφειλέτης είναι ενήμερος με τους όρους αυτής, χορηγείται ασφαλιστική ενημερότητα με παρακράτηση του διπλάσιου ποσού δόσης και για δύο (2) δόσεις συνολικά που δεν συμψηφίζονται με τρέχουσες δόσεις. 

Τα εντός του μήνα της υποβολής της αίτησης για ρύθμιση τυχόν προς είσπραξη ποσά από παρακρατήσεις τραπεζών ή εκκαθαρισμένα ποσά με βεβαίωση της αρμόδιας Δ.Ο.Υ. προς είσπραξη από το Δημόσιο μπορούν να συμψηφίζονται με τα ποσά της προκαταβολής, όπως αυτή ορίζεται στην απόφαση του αρμόδιου οργάνου. 

Σε περίπτωση μη είσπραξης των ανωτέρω ποσών ο εργοδότης δεν θεωρείται ενήμερος με τη ρύθμιση. 

5. Στους οφειλέτες που κάνουν χρήση της παρεχόμενης διευκόλυνσης τμηματικής καταβολής των ληξιπρόθεσμων ασφαλιστικών τους εισφορών και τηρούν τους όρους της ρύθμισης, παρέχεται μερική έκπτωση των πρόσθετων τελών που αντιστοιχούν στις εισφορές αυτές, ως ακολούθως: 

α) Σε περίπτωση υπαγωγής στη ρύθμιση για διευκόλυνση τμηματικής καταβολής των ληξιπρόθεσμων οφειλών και εξόφληση του ποσού μέχρι είκοσι τέσσερις (24) δόσεις κατ' ανώτατο όριο, παρέχεται έκπτωση επί των πρόσθετων τελών που αντιστοιχούν στην οφειλή κατά ποσοστό 10%. 

β) Σε περίπτωση εξόφλησης της οφειλής από είκοσι πέντε (25) μέχρι τριάντα έξι (36) δόσεις, μετά από αναθεώρηση της απόφασης, σύμφωνα με τα οριζόμενα στο άρθρο 52 του παρόντος, παρέχεται έκπτωση επί των πρόσθετων τελών που αντιστοιχούν στην οφειλή κατά ποσοστό 5%. 

Τα ως άνω ποσά μείωσης των πρόσθετων τελών αφαιρούνται από τις τελευταίες δόσεις. 

γ) Σε περίπτωση εξόφλησης της συνολικής οφειλής εφάπαξ παρέχεται έκπτωση κατά ποσοστό 20% επί των πρόσθετων τελών που αντιστοιχούν στην οφειλή. 

Τα παραπάνω αφορούν βεβαιωμένες οφειλές χρονικής περιόδου μέχρι το τέλος του μήνα της έναρξης ισχύος του παρόντος άρθρου. 

Επίσης, αφορούν και όσες οφειλές βεβαιωθούν, κατόπιν προσκόμισης βιβλίων και στοιχείων στο Ι.Κ.Α., μέσα σε έξι (6) μήνες από την έναρξη ισχύος του παρόντος νόμου. 

Σε περίπτωση που οφειλέτης ζητήσει την υπαγωγή του στη ρύθμιση τμηματικής καταβολής των ληξιπρόθεσμων οφειλών του, για απασχόληση χρονικής περιόδου από την 1η του επόμενου μήνα από την έναρξη ισχύος του παρόντος άρθρου και εφεξής, καθώς και όσες οφειλές βεβαιωθούν μετά τη λήξη του εξαμήνου και αφορούν απασχόληση χρονικής περιόδου προγενέστερης της ισχύος του νόμου, δεν θα τύχουν της έκπτωσης των πρόσθετων τελών, σύμφωνα με τα ανωτέρω, οι οφειλές που αντιστοιχούν στην τελευταία διετία. 

  


 

  

Σελίδα 2933 

'Aρθρο 52 

Τροποποίηση απόφασης 

1. Είναι δυνατή η τροποποίηση απόφασης που εκδόθηκε κατά τα ισχύοντα στο άρθρο 50 του παρόντος και εφόσον οι εργοδότες είναι ενήμεροι, αφού υποβληθεί αίτηση και καταβληθεί το νόμιμο παράβολο, μόνο στις ακόλουθες περιπτώσεις: 

α. Μετά τρίμηνο από την έκδοση της απόφασης για μείωση του ποσοστού παρακράτησης (και μέχρι το 2% που είναι το ελάχιστο όριο) από τις χορηγούμενες βεβαιώσεις ασφαλιστικής ενημερότητας για είσπραξη χρημάτων από τράπεζες ή πιστωτικά ιδρύματα και εφόσον τα μηνιαία ποσά που προέρχονται από παρακρατήσεις είναι μεγαλύτερα του ποσού του 50% της μηνιαίας δόσης της απόφασης. 

β. Μετά εξάμηνο από την έκδοση της απόφασης για αναπροσαρμογή του αριθμού των δόσεων, που μπορούν να παρατείνονται ανά τρίμηνο και μέχρι 4 συνεχείς ρυθμίσεις με ανώτατο όριο αύξησης των δόσεων κατά 12 επιπλέον μήνες. 

Για την πρώτη περίπτωση η αίτηση του εργοδότη υποβάλλεται στο αρμόδιο όργανο που εξέδωσε την προηγούμενη απόφαση, προκειμένου να εκδοθεί σχετική απόφαση από αυτό, για δε τη δεύτερη περίπτωση η αίτηση του εργοδότη υποβάλλεται στον οικείο διευθυντή του Ταμείου Είσπραξης Εσόδων Ι.Κ.Α. ή το διευθυντή της ταμειακής υπηρεσίας του υποκαταστήματος, προκειμένου να εκδοθεί σχετική απόφαση από αυτόν. 

Για την έκδοση αποφάσεων των ανωτέρω περιπτώσεων δεν απαιτείται προκαταβολή. 

Σε περίπτωση διαγραφής μέρους της οφειλής, οι ανωτέρω δόσεις αναπροσαρμόζονται οίκοθεν από το αρμόδιο να εκτελέσει την απόφαση όργανο. 

2. 'Αρση επιβληθείσας κατάσχεσης ή εξάλειψη εγγραφείσας υποθήκης πριν από την εξόφληση της οφειλής για την οποία επιβλήθηκε, συγχωρείται, με απόφαση του αρμόδιου οργάνου που την επέβαλε, αφού παρασχεθούν εγγυήσεις αντίστοιχες του οφειλόμενου ποσού. 

'Aρθρο 53 

Καταβολή παραβόλου 

1. Η αίτηση για τη χορήγηση διευκόλυνσης τμηματικής καταβολής εξετάζεται από το αρμόδιο όργανο, εφόσον έχει καταβληθεί παράβολο υπέρ του Ι.Κ.Α. και έχει επισυναφθεί γραμμάτιο είσπραξής του. 

Το ποσό του παραβόλου που πρέπει να καταβληθεί είναι ίσο: 

α. Με ένα (1) τεκμαρτό ημερομίσθιο της 6ης ασφαλιστικής κλάσης, όπως ισχύει κάθε φορά, για οφειλές μέχρι δύο εκατομμύρια (2.000.000) δραχμές. 

β. Με τέσσερα (4) τεκμαρτά ημερομίσθια της 6ης ασφαλιστικής κλάσης, όπως ισχύει κάθε φορά, για οφειλές από 2.000.001 μέχρι του ποσού που ρυθμίζει ο Διευθυντής του Υποκαταστήματος ή Ταμείου Είσπραξης Εσόδων Ι.Κ.Α.. 

γ. Με δέκα (10) τεκμαρτά ημερομίσθια της 6ης ασφαλιστικής κλάσης, όπως ισχύει κάθε φορά, για οφειλές αρμοδιότητας Επιτροπής Αναστολών. 

Τα ποσά των ως άνω παραβόλων στρογγυλοποιούνται σε χιλιάδες δραχμές. Τα ποσά μέχρι και πεντακόσιες δραχμές παραλείπονται, τα πάνω από πεντακόσιες δραχμές στρογγυλοποιούνται στην επόμενη χιλιάδα δραχμών, εισπραττόμενα δε αποτελούν έσοδα του Ιδρύματος. 

Το ύψος του παραβόλου αναπροσαρμόζεται με τροποποίηση του Κανονισμού Ασφάλισης Ι.Κ.Α.. 

'Aρθρο 54 

Ευεργετήματα του οφειλέτη 

Η χορήγηση διευκόλυνσης τμηματικής εξόφλησης και η συμμόρφωση με αυτή παρέχει στον οφειλέτη τα ακόλουθα ευεργετήματα: 

α. Καθιστά τον οφειλέτη και τους κατά οποιονδήποτε τρόπο συνυπόχρεους, περιλαμβανομένων και των εγγυητών, ενήμερους για τις οφειλές τους προς το Ι.Κ.Α. και χορηγείται σε αυτούς αποδεικτικό ενημερότητας για κάθε χρήση, με την προϋπόθεση ότι έχουν καταβληθεί όλες οι δόσεις της διευκόλυνσης μέχρι την ημερομηνία χορήγησης του αποδεικτικού και δεν οφείλονται τρέχουσες εισφορές του αιτούντος που να εμποδίζουν τη χορήγηση του αποδεικτικού. 

Εξαίρεση του ευεργετήματος αυτού αποτελεί η διάταξη του άρθρου 8 παρ. 5 εδάφιο ε' του α. ν. 1846/1951, όπως ισχύει κάθε φορά. 

β. Αναστέλλει τη λήψη ή την εκτέλεση κάθε μέτρου σε βάρος του υποχρέου, με την επιφύλαξη των διατάξεων του επόμενου άρθρου. 

'Aρθρο 55 

Δικαιώματα του Ι.Κ.Α. 

1. Το Ι.Κ.Α., παρά τη συμμόρφωση του οφειλέτη στη χορηγηθείσα διευκόλυνση τμηματικής καταβολής, διατηρεί το δικαίωμα: 

α. Να λαμβάνει ή να διατηρεί το μέτρο απαγόρευσης εξόδου από τη χώρα, κατά τις ισχύουσες διατάξεις. 

β. Να επιβάλλει κατασχέσεις και να εγγράφει υποθήκες σε περιουσιακά στοιχεία του οφειλέτη, των συνυπόχρεων ή των εγγυητών, εφόσον η οφειλή είναι αδιασφάλιστη. 

γ. Να δίνει εντολή παρακράτησης μέρους ή του συνόλου της χρηματικής απαίτησης του οφειλέτη κατά τρίτων προσώπων, για την είσπραξη της οποίας ζητείται αποδεικτικό ενημερότητας. 

δ. Να προβαίνει σε συμψηφισμό των χρηματικών απαιτήσεων του οφειλέτη κατά του Ι.Κ.Α. και μέχρι του ύψους των ληξιπρόθεσμων οφειλών του. 

2. Με την απόφαση παροχής διευκόλυνσης τμηματικής καταβολής αναστέλλεται ο χρόνος παραγραφής των οφειλών, σύμφωνα με τα οριζόμενα στο άρθρο 87 του ν. 2362/1995 (ΦΕΚ 247 Α'), οι οποίες αναλογικά εφαρμόζονται και στο Ι.Κ.Α., κατά τις διατάξεις της παρ. 8 του άρθρου 2 του ν. 2556/1997. 

3. Οι επιβληθείσες κατασχέσεις εις χείρας τρίτων δεν αίρονται και τα ποσά που αποδίδονται από τις κατασχέσεις αυτές λαμβάνονται υπόψη για την κάλυψη δόσης ή δόσεων, εφόσον δεν πιστώνονται με άλλες οφειλές που δημιουργήθηκαν κατά το χρονικό διάστημα που ίσχυε η διευκόλυνση. 

Η ισχύς των άρθρων 51 μέχρι 55 αρχίζει από την 1η του πέμπτου μήνα από τη δημοσίευση του νόμου αυτού, εκτός από την έκπτωση των πρόσθετων τελών σε περίπτωση εφάπαξ εξόφλησης, η οποία αρχίζει από τη δημοσίευση του νόμου. 

'Aρθρο 56 

Προθεσμία καταβολής εισφορών - 

Πρόσθετο τέλος εκπρόθεσμης καταβολής 

1. Η παρ. 3 του άρθρου 26 του α.ν. 1846/1951, όπως αντικαταστάθηκε με την παρ. 2 του άρθρου 21 του ν. 1902/1990 (ΦΕΚ 138 Α') και όπως το τέταρτο εδάφιο αυτής αντικαταστάθηκε με την παρ. 3 του άρθρου 13 του ν. 2335/1995 (ΦΕΚ 185 Α'), αντικαθίσταται ως εξής: 

"3. Με τον Κανονισμό καθορίζεται ο χρόνος καταβολής των εισφορών. Ο υπόχρεος πρέπει να καταβάλλει εισφορές στο Ι.Κ.Α. μέχρι την τελευταία εργάσιμη για τις δημόσιες υπηρεσίες ημέρα του επόμενου μήνα από το χρόνο που έχει οριστεί. 

Για το Δημόσιο, τα Ν.Π.Δ.Δ. και τους Ο.Τ.Α. η προθεσμία καταβολής ορίζεται μέχρι την τελευταία εργάσιμη ημέρα του μεθεπόμενου μήνα. 

Με απόφαση του Υπουργού Εργασίας και Κοινωνικών Ασφαλίσεων η διάταξη του προηγούμενου εδαφίου μπορεί να εφαρμόζεται για τα κοινωφελή ιδρύματα του ν. 2039/1939 (ΦΕΚ 455 Α'), καθώς και για τα κρατικά Ν.Π.Ι.Δ. που το σύνολο των εσόδων τους καλύπτεται από τον Κρατικό Προϋπολογισμό. 

Ως προθεσμία καταβολής των εισφορών επί των επιδομάτων 

  


 

  

Σελίδα 2934 

εορτών Χριστουγέννων και Πάσχα από τους υπόχρεους (ιδιωτικού και δημόσιου τομέα, Δημόσιο, Ν.Π.Δ.Δ. και Ο.Τ.Α.) ορίζεται η τελευταία εργάσιμη ημέρα του Φεβρουαρίου και Ιουνίου αντίστοιχα." 

2. Η παρ. 1 του άρθρου 27 του α.ν. 1846/1951, όπως ισχύει μετά την εφαρμογή του άρθρου 3 του ν.δ. 3762/1957 (ΦΕΚ 194 Α') και τη συμπλήρωσή της με την παρ. 3 του άρθρου 21 του ν. 1902/1990, αντικαθίσταται ως εξής: 

"1. Ασφαλιστικές εισφορές υπέρ του Ι.Κ.Α., οι οποίες δεν είχαν καταβληθεί μέσα στην προθεσμία που προβλέπεται από τις οικείες διατάξεις, επιβαρύνονται με πρόσθετο τέλος από την επόμενη ημέρα εκείνης κατά την οποία έληξε η κατά νόμο προθεσμία καταβολής τους. 

Ως ασφαλιστικές εισφορές υπέρ του Ι.Κ.Α. νοούνται και οι εισφορές υπέρ του Ειδικού Λογαριασμού Δώρων Εργατοτεχνιτών Οικοδόμων (Ε.Λ.Δ.Ε.Ο.), καθώς και οι εισφορές που συνεισπράττονται από το Ι.Κ.Α.. 

Το ποσοστό του πρόσθετου τέλους ορίζεται σε 5% για τον πρώτο μήνα καθυστέρησης και 2% για κάθε επόμενο μήνα και μέχρι 120% συνολικά. 

Για την εφαρμογή της διάταξης αυτής, ως μήνας θεωρείται ο ημερολογιακός μήνας. 

Στη ρύθμιση αυτή υπάγονται όλες οι οφειλόμενες εισφορές, ανεξάρτητα από τις μισθολογικές περιόδους στις οποίες αναφέρονται. Τα ποσοστά πρόσθετων τελών, καθώς και το ανώτατο όριο αυτών δύνανται να αναπροσαρμόζονται με απόφαση των Υπουργών Εθνικής Οικονομίας, Οικονομικών και Εργασίας και Κοινωνικών Ασφαλίσεων." 

Από την έναρξη ισχύος των παραπάνω διατάξεων καταργούνται οι διατάξεις της παρ. 2 του άρθρου 27 του α.ν. 1846/1951, του άρθρου 3 του ν.δ. 3762/1957, του άρθρου 7 του ν. 1239/1982 (ΦΕΚ 35 Α') και κάθε άλλη διάταξη γενική ή ειδική που αντίκειται στις διατάξεις της παραγράφου αυτής. 

Μετά την κατάργηση της παρ. 2 του άρθρου 27 του α.ν. 1846/1951, οι παράγραφοι 3, 4, 5, 6, 7 και 8 αναριθμούνται σε 2, 3, 4, 5, 6 και 7, αντίστοιχα. 

Η ισχύς των παραγράφων 1 και 2 του άρθρου αυτού αρχίζει από την 1η ημέρα του μεθεπόμενου μήνα εκείνου της δημοσίευσης. 

3. Η παράγραφος 8 του άρθρου 21 του ν. 1976/1991 (ΦΕΚ 184 Α'), όπως συμπληρώθηκε με την παρ. 7 του άρθρου 10 του ν. 2217/1994 (ΦΕΚ 83 Α'), αντικαθίσταται ως εξής: 

"Τα ποσοστά πρόσθετου τέλους λόγω εκπρόθεσμης καταβολής των ασφαλιστικών εισφορών, που προβλέπονται από τις διατάξεις της παρ. 1 του άρθρου 27 του α.ν. 1846/1951, όπως ισχύουν κάθε φορά, εφαρμόζονται αναλόγως για όλους τους Ασφαλιστικούς Οργανισμούς, αρμοδιότητας του Υπουργείου Εργασίας και Κοινωνικών Ασφαλίσεων. 

Από την ισχύ του παρόντος οι καταστατικές διατάξεις των προαναφερόμενων Ασφαλιστικών Οργανισμών ή άλλες γενικές διατάξεις, που ρυθμίζουν διαφορετικά την επιβολή κυρώσεων, λόγω εκπρόθεσμης καταβολής των ασφαλιστικών εισφορών, καταργούνται." 

'Aρθρο 57 

Πρόσθετη επιβάρυνση εισφορών - 

Κατάργηση προσαυξήσεων 

Το τελευταίο εδάφιο της παρ. 8α του άρθρου 26 του α.ν. 1846/1951, όπως προστέθηκε με την παρ. 2 του άρθρου 7 του ν.δ. 4104/1960 (ΦΕΚ 147 Α'), αντικαταστάθηκε με την παρ. 1 του άρθρου 20 του ν. 1469/1984 (ΦΕΚ 111 Α') , συμπληρώθηκε με την παρ. 1 του άρθρου 11 του ν. 1976/1991, αντικαταστάθηκε με την παρ. 1 του άρθρου 4 του ν. 2335/1995 (ΦΕΚ 185 Α') και ισχύει σήμερα, τροποποιείται ως εξής: 

"Ο εργοδότης, σύμφωνα με τις διατάξεις, όπως ισχύουν κάθε φορά, υποχρεούται να τηρεί τα ακριβή στοιχεία απασχόλησης, ασφάλισης και αμοιβής των εργαζομένων του, τα οποία εντός των νόμιμων προθεσμιών πρέπει να καταχωρίζει στα προβλεπόμενα έντυπα ή μαγνητικά μέσα και να τα υποβάλλει στις υπηρεσίες του Ι.Κ.Α.. 

Ο εργοδότης που παραβαίνει τις ανωτέρω υποχρεώσεις του επιβαρύνεται με πρόσθετη επιβάρυνση εισφορών, ίση με το 30% των οφειλόμενων εισφορών από τις αιτίες αυτές, για δε τις επιχειρήσεις που ελέγχονται μέσω μηχανογραφικών συστημάτων, ίση με 50%. 

Οι οφειλές από την επιβολή πρόσθετης επιβάρυνσης εισφορών πρέπει να εξοφλούνται από τον υπόχρεο ως το τέλος του επόμενου μήνα εκείνου της κοινοποίησης της σχετικής καταλογιστικής πράξης. Οι παραπάνω επιβαρύνσεις προσαυξάνονται μετά την προθεσμία αυτή με τα πρόσθετα τέλη, όπως ορίζονται από το τρίτο εδάφιο της παρ. 2 του άρθρου 56 του παρόντος. 

Με Κανονισμό ορίζεται η με μηχανογραφικά συστήματα παρακολούθηση από το Ι.Κ.Α. των ασφαλιστικών στοιχείων των ασφαλισμένων του και των λογαριασμών των εισφορών. Με τον ίδιο Κανονισμό ορίζονται οι εργοδότες κατά περιοχή ή κατηγορία, που εντάσσονται στα ανωτέρω μηχανογραφικά συστήματα, τα στοιχεία που για την απρόσκοπτη λειτουργία των συστημάτων αυτών πρέπει να τηρούν και να υποβάλλουν στο 'Ιδρυμα οι εργοδότες, ο χρόνος και ο τρόπος υποβολής των στοιχείων αυτών και κάθε αναγκαία λεπτομέρεια. 

Σε βάρος των εργοδοτών που καθυστερούν την προσήκουσα υποβολή των ανωτέρω στοιχείων επιβάλλονται τα οριζόμενα από την παρούσα παράγραφο πρόστιμα." 

Η ισχύς της διάταξης αυτής αρχίζει από την 1η ημέρα του μεθεπόμενου μήνα εκείνου της δημοσίευσης, καταργουμένων των διατάξεων του έκτου και έβδομου εδαφίου της παρ. 2 του άρθρου 15 του ν. 825/1978, της παρ. 3 του άρθρου 4 του Κανονισμού "Περί του τρόπου ασφαλίσεως των εργατοτεχνιτών οικοδόμων μέσω μηχανογραφικού συστήματος" (ΑΥΚΥ Β1/21/21/ 2138/24.7.1979 (ΦΕΚ 716 Β'), του άρθρου 5 του "Κανονισμού Ασφάλισης Ι.Κ.Α. με μηχανογραφικό σύστημα" (ΑΥΥΠΚΑ 21/21/3623/21.11.1985 (ΦΕΚ 744 Β'), καθώς και κάθε άλλης διάταξης γενικής ή ειδικής που αντίκειται στις διατάξεις της παραγράφου αυτής. 

'Aρθρο 58 

Διαγραφή οφειλών προς το Ι.Κ.Α. 

Το δεύτερο εδάφιο της παραγράφου 3 του άρθρου 27 του α.ν.1846/1951, που προστέθηκε με την παράγραφο 10 του άρθρου 21 του ν.1902/1990, αντικαθίσταται με τις εξής 6 παραγράφους: 

"1. Οφειλές επιχειρήσεων και οικοδομικοτεχνικών έργων, που είναι βεβαιωμένες στα ταμεία είσπραξης εσόδων και στις ταμειακές υπηρεσίες του Ι.Κ.Α. και προέρχονται από εισφορές, πρόσθετα τέλη, πρόστιμα, επιβαρύνσεις και προσαυξήσεις εισφορών υπέρ αυτού, καθώς και υπέρ τρίτων, διαγράφονται, όταν το ποσό της κύριας οφειλής από εισφορές κατά οφειλέτη δεν υπερβαίνει τις δέκα χιλιάδες (10.000) δραχμές και δεν έχει επιτευχθεί η είσπραξή τους μέσα σε δέκα (10) έτη από τη λήξη του οικονομικού έτους μέσα στο οποίο βεβαιώθηκαν. 

2. Επίσης διαγράφονται οι βεβαιωμένες οφειλές, από τις παραπάνω υπηρεσίες του Ι.Κ.Α., που προέρχονται: 

α. Από οποιαδήποτε αιτία υπέρ αυτού, ανέρχονται στο ποσό των δέκα χιλιάδων (10.000) δραχμών και δεν έχει επιτευχθεί η είσπραξή τους μέσα σε δέκα (10) έτη από τη λήξη του οικονομικού έτους μέσα στο οποίο βεβαιώθηκαν. 

β. Από οφειλέτες που απεβίωσαν χωρίς να αφήσουν οποιαδήποτε περιουσία και οι κληρονόμοι τους αποποιήθηκαν την επαχθείσα κληρονομία και 

γ. Από οφειλέτες των οποίων εκποιήθηκε αναγκαστικά, σύμφωνα με τις διατάξεις του ν.δ. 356/1974 (ΦΕΚ 90 Α'), ολόκληρη η περιουσία και η επί δέκα (10) έτη επιδίωξη της είσπραξης των υπόλοιπων χρεών, παρά τη λήψη όλων των ληφθέντων αναγκαστικών μέτρων, δεν απέδωσε. 

Η διαγραφή σε όλες τις ανωτέρω περιπτώσεις γίνεται οίκοθεν με πράξεις του προϊσταμένου του Ταμείου Είσπραξης Εσόδων Ι.Κ.Α. ή του προϊσταμένου της οικείας μονάδας όπου ανήκει οργανικά η ταμειακή υπηρεσία. 

  


 

  

Σελίδα 2935 

3. Αμελείται η λήψη των προβλεπόμενων από τον Κώδικα Είσπραξης Δημοσίων Εσόδων (ν.δ. 356/1974) αναγκαστικών μέτρων είσπραξης σε βάρος οφειλετών, εκτός του μέτρου της κατάσχεσης απαιτήσεων εις χείρας τρίτων, εφόσον οι συνολικές βεβαιωμένες και ληξιπρόθεσμες οφειλές τους στα Ταμεία Είσπραξης και στις ταμειακές υπηρεσίες του Ι.Κ.Α. που προέρχονται από κύριες εισφορές υπέρ αυτού ή υπέρ τρίτων δεν υπερβαίνουν τις τριάντα χιλιάδες (30.000) δραχμές. 

4. Δεν ενεργείται βεβαίωση στα Ταμεία Είσπραξης Εσόδων και στις ταμειακές υπηρεσίες του Ι.Κ.Α. τίτλων είσπραξης που αφορούν αυτοτελή πρόσθετα τέλη επιχειρήσεων που έχουν διαλυθεί, εφόσον το οφειλόμενο ποσό κατά οφειλέτη δεν υπερβαίνει τις πέντε χιλιάδες (5.000) δραχμές. 

5. Χρηματικές απαιτήσεις κατά του Ι.Κ.Α., από οποιαδήποτε αιτία, μέχρι του ποσού των χιλίων (1.000) δραχμών, δεν αποδίδονται στους δικαιούχους. 

6. Τα αναγραφόμενα ποσά στις παραπάνω παραγράφους δύναται να αναπροσαρμόζονται με απόφαση του Υπουργού Εργασίας και Κοινωνικών Ασφαλίσεων, μετά από πρόταση του Δ.Σ. του Ι.Κ.Α.." 

'Aρθρο 59 

Ασφαλιστική ενημερότητα για είσπραξη 

εκκαθαρισμένων απαιτήσεων 

Οι διατάξεις της παρ. 7 του άρθρου 39 του ν. 2065/ 1992 (ΦΕΚ 113 Α'), όπως ισχύουν μετά τη συμπλήρωσή τους με το άρθρο 43 του ν. 2109/1992 (ΦΕΚ 205 Α'), καθώς και της υπουργικής απόφασης Φ11/2406/ 3.11.1992 (ΦΕΚ 678 Β'), όπως ισχύει μετά την τροποποίηση και συμπλήρωσή της με την Φ11/2456/ 15.11.1993 (ΦΕΚ 859 Β') ομοία και όπως αυτή ισχύει κάθε φορά, έχουν εφαρμογή και για την είσπραξη εκκαθαρισμένων απαιτήσεων των επιχειρήσεων από δημόσιες, δημοτικές και κοινοτικές επιχειρήσεις δημόσιας ή κοινής ωφέλειας και επιχειρήσεις γενικά και οργανισμούς του ευρύτερου δημόσιου τομέα, όπως αυτός καθορίζεται από την ισχύουσα κάθε φορά νομοθεσία, καθώς και από αυτούς που ενεργούν πληρωμές με εντολή ή εξουσιοδότηση των προαναφερόμενων επιχειρήσεων και οργανισμών. 

Κατά την εφαρμογή των παραπάνω δεν ισχύουν τυχόν εκχωρήσεις προς τρίτους. 

'Aρθρο 60 

Τροποποίηση ασφαλιστικών διατάξεων Ι.Κ.Α. 

1. Το εδάφιο ε' της περίπτωσης 5 του άρθρου 8 του α.ν. 1846/1951, όπως τροποποιήθηκε με το άρθρο 6 του ν. 1239/1982 και αντικαταστάθηκε με την παρ. 5 του άρθρου 21 του ν. 1902/1990, τροποποιείται ως εξής: 

"ε. Για εργασίες, επιχειρήσεις ή εκμεταλλεύσεις, που διεξάγονται για λογαριασμό του Δημοσίου, Ν.Π.Δ.Δ., Ο.Τ.Α. α' και β' βαθμίδας, δημόσιων, δημοτικών και κοινοτικών επιχειρήσεων δημόσιας ή κοινής ωφέλειας και γενικά επιχειρήσεων και οργανισμών του ευρύτερου δημόσιου τομέα, όπως αυτός καθορίζεται από την κάθε φορά ισχύουσα νομοθεσία, μετά από παραχώρηση ή εργολαβία, ως εργοδότες θεωρούνται οι ανάδοχοι ή εργολάβοι. Στις περιπτώσεις αυτές, κάθε υπηρεσία από τις πιο πάνω αναφερόμενες, υποχρεούται πριν από την κάθε εξόφληση ή οποιαδήποτε τμηματική καταβολή χρημάτων, να απαιτεί την προσκόμιση βεβαίωσης του Ι.Κ.Α. για την καταβολή των οφειλόμενων προς αυτό εισφορών ή άλλων συναφών οφειλών. 

Σε αντίθετη περίπτωση παρακρατεί το αντίστοιχο ποσό και το καταβάλλει απευθείας στο Ι.Κ.Α.." 

2. Η παρ. 11 του άρθρου 26 του α.ν. 1846/1951 αντικαθίσταται ως εξής: 

"11. α. Πράξη Επιβολής Εισφορών (Π.Ε.Ε.) συντάσσεται: 

α.α. Σε βάρος των εργοδοτών οι οποίοι παραβαίνουν τις υποχρεώσεις που ορίζονται στις παραγράφους 1 και 2 του παρόντος άρθρου και δεν καταβάλλουν τις εισφορές ή δεν επικολλούν τα ελλείποντα ένσημα. 

α.β. Σε βάρος των εργοδοτών οι οποίοι παραβαίνουν τις υποχρεώσεις που ορίζονται στην παράγραφο 9 του παρόντος άρθρου, με συνέπεια να δυσχεραίνεται η εξακρίβωση των προσώπων που υπάγονται στην ασφάλιση, καθώς και οι εισφορές που πρέπει να καταβληθούν. Στην περίπτωση αυτή, η πράξη επιβολής εισφορών συντάσσεται κατά την κρίση των αρμόδιων οργάνων του Ι.Κ.Α.. 

α.γ. Σε βάρος των εργοδοτών για τους οποίους, με ειδικές διατάξεις, έχει οριστεί η παρακολούθηση, με μηχανογραφικά συστήματα, από το Ι.Κ.Α., των ασφαλιστικών στοιχείων των ασφαλισμένων του και του λογαριασμού των εισφορών και για τις περιπτώσεις που ορίζονται σε αυτές τις ειδικές διατάξεις. 

α.δ. Σε βάρος των εργοδοτών οικοδομικών εργασιών οι οποίοι δεν καλύπτουν τις εισφορές Ι.Κ.Α. που υπολογίσθηκαν με βάση το άρθρο 38 του Κανονισμού Ασφάλισης Ι.Κ.Α., όπως τροποποιήθηκε με τις Φ21/ 2930/1992 (ΦΕΚ 686 Β') και Φ21/478/1997 (ΦΕΚ 252 Β') υπουργικές αποφάσεις. 

β. Η πράξη επιβολής εισφορών πρέπει να περιέχει: 

β.α. Τα στοιχεία του εργοδότη σε βάρος του οποίου συντάσσεται το σύνολο των οφειλόμενων εισφορών, καθώς και τη χρονική περίοδο στην οποία ανάγονται αυτές και 

β.β. Τα ασφαλιστικά στοιχεία των ασφαλισμένων, για τους οποίους καταλογίστηκαν οι εισφορές, δηλαδή τον αριθμό μητρώου, ονοματεπώνυμο, κλάδο ασφάλισης, αποδοχές, αριθμό ημερών εργασίας, εισφορές και μισθολογική περίοδο στην οποία ανάγονται οι εισφορές κάθε ασφαλισμένου. 

Τυχόν έλλειψη του αριθμού μητρώου ή ανακριβής αναγραφή αυτού καθώς και του ονόματος των ασφαλισμένων, από τα στοιχεία της προηγούμενης υποπερίπτωσης, δεν συνεπάγεται ακυρότητα των πράξεων επιβολής εισφορών. 

γ. 'Οταν συντάσσεται πράξη επιβολής εισφορών για μη καταβολή τους ή για μη επικόλληση των ελλειπόντων ενσήμων, αυτή πρέπει να περιέχει το σύνολο των στοιχείων που αναφέρονται στην ανωτέρω περίπτωση β'. Αντίθετα για όλες τις υπόλοιπες περιπτώσεις, για τις οποίες συντάσσεται πράξη επιβολής εισφορών, αρκεί η παράθεση σε αυτήν των στοιχείων που αναφέρονται στην υποπερίπτωση βα' αυτής. 

3. Το πρώτο εδάφιο της παρ. 1 του άρθρου 41 του α.ν. 1846/1951 αντικαθίσταται ως εξής: 

"Ασφαλισμένος του Ι.Κ.Α. δικαιούται να συνεχίσει προ- αιρετικά την ασφάλισή του σε έναν ή περισσότερους κλάδους του Ιδρύματος: α) Εάν αμέσως πριν από την τελευταία ημέρα εργασίας του στην ασφάλιση του Ι.Κ.Α. πενταετία έχει πραγματοποιήσει πεντακόσιες (500) τουλάχιστον ημέρες εργασίας στην ασφάλιση του Ιδρύματος και υποβάλλει έγγραφη δήλωση μέσα σε προθεσμία δώδεκα (12) μηνών από την τελευταία ασφάλισή του στο Ι.Κ.Α.. Η προθεσμία των δώδεκα (12) μηνών, εντός της οποίας πρέπει να υποβληθεί δήλωση προαιρετικής συνέχισης της ασφάλισης, διακόπτεται με την υποβολή αίτησης συνταξιοδότησης, η οποία πρέπει να υποβληθεί εντός του 12μήνου. Η διακοπείσα προθεσμία αρχίζει εκ νέου από την κοινοποίηση της απόφασης που εκδίδεται επί της αιτήσεως συνταξιοδότησης. β) Εάν έχει πραγματοποιήσει οποτεδήποτε τρεις χιλιάδες (3.000) ημέρες εργασίας στην ασφάλιση, ανεξάρτητα από το χρόνο υποβολής της παραπάνω δήλωσης. 

ΚΕΦΑΛΑΙΟ Ζ' 

ΔΙΑΤΑΞΕΙΣ ΓΕΝΙΚΟΥ ΑΣΦΑΛΙΣΤΙΚΟΥ 

ΠΕΡΙΕΧΟΜΕΝΟΥ 

'Aρθρο 61 

Τρόπος εξόφλησης καθυστερούμενων 

ασφαλιστικών εισφορών πλην Ι.Κ.Α. 

1. Με αποφάσεις των Δ.Σ. των φορέων κοινωνικής ασφάλισης, πλην Ι.Κ.Α., αρμοδιότητας Υπουργείου Εργασίας και Κοινωνικών Ασφαλίσεων, πλήρως αιτιολογημένες, παρέχεται η ευχέρεια της εξόφλησης σε μηνιαίες δόσεις, των καθυστερούμενων ασφαλιστικών εισφορών μετά των πρόσθετων τελών 

  


 

  

Σελίδα 2936 

και λοιπών επιβαρύνσεων. 

Ο αριθμός των δόσεων δεν μπορεί να υπερβαίνει κατ' ανώτατο όριο τις τριάντα έξι (36) μηνιαίες δόσεις, με την προϋπόθεση της καταβολής υπό του οφειλέτου των τρεχουσών εισφορών και προκαταβολής επί της κεφαλαιοποιουμένης συνολικής οφειλής ίσης με: 

α. για ποσό οφειλής μέχρι 1.000.000 ποσοστό 20%, 

β. για ποσό οφειλής από 1.000.001 - 3.500.000 δρχ. ποσοστό 15%, 

γ. για ποσό οφειλής από 3.500.001 δρχ. και άνω ποσοστό 10%. 

Η μηνιαία δόση δεν μπορεί να είναι μικρότερη του ποσού των έξι (6) τεκμαρτών ημερομισθίων της 6ης ασφαλιστικής κλάσης του Ι.Κ.Α., όπως ισχύει κάθε φορά, στρογγυλοποιούμενη σε χιλιάδα δραχμών. 

2. Εάν ο οφειλέτης απωλέσει, για οποιονδήποτε λόγο, το δικαίωμα τμηματικής εξόφλησης εισφορών σε δόσεις, δύναται να υποβάλλει νέα αίτηση, μετά εξάμηνο από την έκδοση της πρώτης απόφασης. 

Το αρμόδιο όργανο δύναται να ρυθμίσει εκ νέου τις οφειλές σύμφωνα με τις προϋποθέσεις της προηγούμενης παραγράφου και προκαταβολής ίσης με το διπλάσιο των, στην παρ. 1, προβλεπόμενων ποσοστών 

Στον οφειλέτη που για οποιονδήποτε λόγο απώλεσε το δικαίωμα εξόφλησης σε δόσεις, δύναται να παρέχεται από το αρμόδιο όργανο νέα δυνατότητα εξόφλησης, σύμφωνα με τις προϋποθέσεις της παρ. 1 και προκαταβολής ίσης με το 40% της συνολικής οφειλής. 

3. Με απόφαση του Δ.Σ. είναι δυνατή έκπτωση επί των προσθέτων τελών των καθυστερούμενων ασφαλιστικών εισφορών, ως ακολούθως: 

α. Σε περίπτωση εφάπαξ εξόφλησης έκπτωση 20% επί των προσθέτων τελών. 

β. Σε περίπτωση τμηματικής εξόφλησης σε 12 μηνιαίες δόσεις έκπτωση 15% επί των προσθέτων τελών. 

γ. Σε περίπτωση τμηματικής εξόφλησης σε 24 μηνιαίες δόσεις έκπτωση 10% επί των προσθέτων τελών. 

Τα ανωτέρω ποσά έκπτωσης των προσθέτων τελών αφαιρούνται από τις τελευταίες δόσεις. 

4. Οι αποφάσεις των Δ.Σ. εκδίδονται ειδικά για κάθε συγκεκριμένη περίπτωση, αφού ληφθεί υπόψη το ύψος του χρέους, η οικονομική κατάσταση του υποχρέου και μετά από προηγούμενη διαπίστωση ότι η έκπτωση από το δικαίωμα υπήρξε δικαιολογημένη. 

Το Δ.Σ. δύναται με απόφασή του να εκχωρεί την αρμοδιότητα ρύθμισης των καθυστερούμενων ασφαλιστικών εισφορών σε δόσεις, στους Γενικούς Διευθυντές και Διευθυντές του Οργανισμού τους. 

5. Το ύψος των καθυστερούμενων ασφαλιστικών εισφορών υπολογίζεται με βάση το ισχύον ασφάλιστρο, κατά το χρόνο της υποβολής της αίτησης του οφειλέτη μετά των αναλογούντων πρόσθετων τελών και λοιπών επιβαρύνσεων. 

6. Η μη εμπρόθεσμη καταβολή δύο (2) συνεχόμενων δόσεων, καθώς και η μη καταβολή των τρεχουσών εισφορών συνεπάγεται την έκπτωση από το δικαίωμα της τμηματικής εξόφλησης των οφειλόμενων εισφορών και καθιστά άμεσα απαιτητό το σύνολο του οφειλόμενου ποσού, υπολογιζομένου βάσει του ισχύοντος ασφαλίστρου κατά την ημέρα εξόφλησης, μετά των αναλογούντων πρόσθετων τελών και λοιπών επιβαρύνσεων. 

7. Στους οφειλέτες, που υπάγονται στην παρούσα ρύθμιση και τηρούν τους όρους της ρύθμισης αυτής, χορηγείται βεβαίωση ασφαλιστικής ενημερότητας. 

8. 'Οπου από τις κείμενες διατάξεις κάθε ασφαλιστικού οργανισμού ορίζεται ως προϋπόθεση για την έναρξη καταβολής σύνταξης η προηγούμενη εξόφληση των οφειλών, σε περίπτωση υπαγωγής του οφειλέτη στον παρόντα διακανονισμό, εξακολουθεί να ισχύει και η σύνταξη καταβάλλεται από την 1η του επόμενου της εξόφλησης μήνα. 

9. Η σύνταξη καταβάλλεται από την ημερομηνία, που ορίζουν οι καταστατικές διατάξεις, αν το οφειλόμενο ποσό δεν είναι μεγαλύτερο των δέκα (10) μηνιαίων συντάξεων κατώτατων ορίων, όπως αυτά ισχύουν κάθε φορά για καθέναν ασφαλιστικό οργανισμό. 

10. Τα ανωτέρω ποσά οφειλής προσαυξημένα με τα πρόσθετα τέλη συμψηφίζονται ή παρακρατούνται από τα ποσά των συντάξεων, σε ίσες μηνιαίες δόσεις, που δεν μπορεί να είναι περισσότερες από είκοσι (20). 

Η 1η δόση παρακρατείται από τον πρώτο μήνα που απονεμήθηκε η σύνταξη. 

11. Καταστατικές διατάξεις ασφαλιστικών φορέων, με τις οποίες προβλέπεται ευνοϊκότερος τρόπος ρύθμισης σε δόσεις των καθυστερούμενων ασφαλιστικών εισφορών μετά των αναλογουσών επιβαρύνσεων, εξακολουθούν να ισχύουν. 

12. Οι διατάξεις του παρόντος άρθρου εφαρμόζονται ανάλογα και για τις οφειλές που αναφέρονται στην παράγραφο 5 του άρθρου 16 του ν. 2328/1995 (ΦΕΚ 159 Α'). 

13. Σε περίπτωση μηχανογραφικής εφαρμογής συστημάτων υπολογισμού των εισφορών σε διμηνιαία βάση, η καταβολή γίνεται σε ισόποσες διμηνιαίες δόσεις που δεν μπορεί να υπερβαίνουν τις 6,12 ή 18. 

14. Οι παρ. 2, 3, 4, 5, 6 και 7 του άρθρου 8 του ν. 2256/1994 (ΦΕΚ 196 Α') καταργούνται. 

'Αρθρο 62 

Σύνταξη αιτία θανάτου 

1. Σε περίπτωση θανάτου συνταξιούχου ή ασφαλισμένου, ο οποίος έχει πραγματοποιήσει το χρόνο ασφάλισης, που προβλέπεται από γενικές ή καταστατικές διατάξεις των Ασφαλιστικών Οργανισμών κύριας και επικουρικής ασφάλισης αρμοδιότητας Υπουργείου Εργασίας και Κοινωνικών Ασφαλίσεων, για τη συνταξιοδότηση λόγω θανάτου, ο επιζών των συζύγων, ανεξαρτήτως ηλικίας, δικαιούται σύνταξη για μία τριετία από την πρώτη του επόμενου του θανάτου μήνα. 

2.α. Εάν κατά την ημερομηνία του θανάτου ο επιζών των συζύγων έχει συμπληρώσει το 40ό έτος της ηλικίας του, η σύνταξη καταβάλλεται και μετά τη λήξη της τριετίας, εφόσον δεν εργάζεται ή δεν απασχολείται ή δεν λαμβάνει σύνταξη από οποιονδήποτε ασφαλιστικό οργανισμό ή το Δημόσιο. Σε περίπτωση όμως που εργάζεται ή απασχολείται ή λαμβάνει σύνταξη από οποιονδήποτε ασφαλιστικό οργανισμό ή το Δημόσιο, η σύνταξη περιορίζεται στο 50%. 

β. Εάν ο επιζών των συζύγων, κατά την ημερομηνία του θανάτου, είναι ανάπηρος σωματικά ή πνευματικά σε ποσοστό 67% και άνω, λαμβάνει ολόκληρη τη σύνταξη για όσο χρόνο διαρκεί η αναπηρία, ανεξαρτήτως άλλων προϋποθέσεων. 

γ. Η σύνταξη που διακόπηκε ή καταβάλλεται μειωμένη, σύμφωνα με τα παραπάνω, επαναχορηγείται ολόκληρη μετά τη συμπλήρωση του 65ου έτους της ηλικίας του επιζώντος των συζύγων με την προϋπόθεση ότι δεν εργάζεται ή δεν απασχολείται ή δεν λαμβάνει σύνταξη, άλλως, εφόσον συντρέχει μία από τις προϋποθέσεις αυτές, λαμβάνει το 70% αυτής. 

δ. Στην περίπτωση που ο επιζών των συζύγων είναι συνταξιούχος από ίδιο δικαίωμα, οι περιορισμοί του ποσού της σύνταξης που προβλέπονται από την παράγραφο αυτή γίνονται στη σύνταξη επιλογής του. 

3. Εάν ο θανών καταλείπει τέκνα ανάπηρα ή ανήλικα ή σπουδάζοντα σε ανώτερες ή ανώτατες σχολές και μέχρι του 24ου έτους της ηλικίας τους, που δικαιούνται σύνταξη σύμφωνα με τις γενικές ή καταστατικές διατάξεις κάθε ασφαλιστικού οργανισμού, η σύνταξη του επιζώντα των συζύγων που διακόπτεται ή το υπόλοιπο σε περίπτωση που καταβάλλεται μειωμένη, επιμερίζεται στα τέκνα κατ' ίσα μέρη. 

4. Δεν υπάγονται στις ανωτέρω ρυθμίσεις όσοι λαμβάνουν πολεμική σύνταξη, εξ ιδίου δικαιώματος, καθώς και όσοι λαμβάνουν σύνταξη με βάση τις διατάξεις των νόμων 1897/1990 (ΦΕΚ 120 Α') και 1977/1991 (ΦΕΚ 185 Α'). Επίσης οι διατάξεις του παρόντος άρθρου δεν εφαρμόζονται σε περίπτωση θανάτου ασφαλισμένου ή συνταξιούχου του Ο.Γ.Α., 



 

  

Σελίδα 2937 

ο οποίος λαμβάνει σύνταξη σύμφωνα με τις διατάξεις του ν. 4169/1961 (ΦΕΚ 81 Α'), του ν.δ. 4575/1966 (ΦΕΚ 227 Α'), του ν.δ. 1390/1973 (ΦΕΚ 103 Α'), του ν. 1745/1987 (ΦΕΚ 234 Α') και του ν. 2458/1997 (ΦΕΚ 15 Α'), καθώς και στην περίπτωση που ο επιζών σύζυγος είναι ασφαλισμένος ή συνταξιούχος του Ο.Γ.Α. και λαμβάνει σύνταξη σύμφωνα με τις προαναφερόμενες διατάξεις. 

5. Οι διατάξεις του άρθρου αυτού εφαρμόζονται στις περιπτώσεις που ο θάνατος επέρχεται μετά τη δημοσίευση του παρόντος νόμου. Εφαρμόζονται επίσης και για τις περιπτώσεις που ο θάνατος έχει ήδη επέλθει, εφόσον κατά τις προϊσχύουσες διατάξεις ο επιζών των συζύγων δεν εδικαιούτο τη σύνταξη του θανόντος. Στην περίπτωση αυτή τα οικονομικά αποτελέσματα επέρχονται από τη δημοσίευση του παρόντος, εφόσον εκκρεμεί σχετική αίτηση, άλλως από τότε που υποβάλλεται η αίτηση. 

6. Διατάξεις που ρυθμίζουν διαφορετικά το θέμα αυτό καταργούνται. 

'Αρθρο 63 

Απασχόληση συνταξιούχων 

1. Οι συνταξιούχοι λόγω γήρατος ή θανάτου φορέων κύριας ασφάλισης αρμοδιότητας Υπουργείου Εργασίας και Κοινωνικών Ασφαλίσεων που αναλαμβάνουν εργασία υπόκεινται στους εξής περιορισμούς: α) Για όσους δεν έχουν συμπληρώσει το 55ο έτος της ηλικίας τους αναστέλλεται η καταβολή της σύνταξης. β) Μετά τη συμπλήρωση του 55ου έτους το ποσό της σύνταξης ή του αθροίσματος των συντάξεων σε περίπτωση συρροής, που υπερβαίνει τις 250.000 δραχμές μηνιαίως, καταβάλλεται μειωμένο κατά 70%. Το ποσό αυτό προσαυξάνεται κατά 20% για κάθε τέκνο που είναι ανήλικο ή σπουδάζει σε ανώτερες ή ανώτατες σχολές και μέχρι τη συμπλήρωση του 24ου έτους ή είναι ανίκανο για κάθε βιοποριστική εργασία. 

Ειδικότερα για τους δικαιούχους κατωτάτων ορίων συντάξεων η σύνταξή τους περιορίζεται στο οργανικό ποσό, όπως αυτό προκύπτει από τα ασφαλιστικά δεδομένα, εφόσον δεν έχουν συμπληρώσει οι άνδρες το 65ο και οι γυναίκες το 60ό έτος της ηλικίας τους. 

2. Αν ο συνταξιούχος αναπηρίας, που αναλαμβάνει εργασία, κερδίζει από αυτήν, ανάλογα με το βαθμό της αναπηρίας του, περισσότερα από όσα κερδίζει υγιής απασχολούμενος, σύμφωνα με τους γενικούς όρους αμοιβής, διακόπτεται η σύνταξη. 

3. Για τον απασχολούμενο συνταξιούχο καταβάλλονται οι προβλεπόμενες από τις οικείες διατάξεις για τους λοιπούς ασφαλισμένους εισφορές εργοδότη και ασφαλισμένου, οι οποίες βαρύνουν τον εργοδότη και τον ασφαλισμένο αντίστοιχα. 

4. Σε περίπτωση απασχόλησης συνταξιούχου λόγω γήρατος ή θανάτου, χωρίς αναστολή της σύνταξης, ο αντίστοιχος χρόνος ασφάλισης δεν λαμβάνεται υπόψη για τη προσαύξηση της σύνταξης ή για τη θεμελίωση νέου συνταξιοδοτικού δικαιώματος από άλλο φορέα. 

Ο συνταξιούχος δικαιούται να ζητήσει και ο ίδιος την αναστολή της συντάξεως. Με την αναστολή της σύνταξης ο χρόνος απασχόλησης λαμβάνεται υπόψη τόσο για θεμελίωση νέου συνταξιοδοτικού δικαιώματος, σύμφωνα με τις διατάξεις των παρ. 9 και 10 του άρθρου 47 του ν. 2084/1992, όσο και για προσαύξηση της σύνταξης της οποίας η καταβολή έχει ανασταλεί. Ο υπολογισμός για την προσαύξηση της ήδη καταβαλλόμενης σύνταξης γίνεται με ποσοστό 1,714% επί του ποσού που έχουν καταβληθεί εισφορές, το οποίο δεν μπορεί να είναι μεγαλύτερο του 25πλάσιου του ημερομισθίου του ανειδίκευτου εργάτη για κάθε έτος συντάξιμης υπηρεσίας ή 300 ημέρες εργασίας, που θα πραγματοποιηθούν μετά την αναστολή της σύνταξης. 

5. Οι συνταξιούχοι λόγω γήρατος, αναπηρίας ή θανάτου υποχρεούνται, πριν αναλάβουν εργασία, που υπάγεται στην ασφάλιση φορέα κύριας ασφάλισης ή το Δημόσιο, να δηλώσουν τούτο στο φορέα ή στους φορείς κύριας ασφάλισης από τους οποίους συνταξιοδοτoύνται. 

Παράλειψη της δηλώσεως συνεπάγεται καταλογισμό σε βάρος του συνταξιούχου του ποσού των συντάξεων που έλαβε κατά το χρονικό διάστημα της εργασίας του με πρόστιμο που ορίζεται με απόφαση του Υπουργού Εργασίας και Κοινωνικών Ασφαλίσεων, που δεν μπορεί να υπερβαίνει το νόμιμο τόκο υπερημερίας. 

6. Οι διατάξεις του παρόντος άρθρου δεν έχουν εφαρμογή: α) στον επιζώντα των συζύγων, β) στους αυτοτελώς απασχολούμενους, οι οποίοι όμως υποχρεούνται να καταβάλλουν τις προβλεπόμενες από τις οικείες διατάξεις εισφορές προσαυξημένες κατά 40%, γ) στους συνταξιούχους του Ο.Γ.Α., δ) στους πολύτεκνους των οποίων το ένα τουλάχιστον των τέκνων είναι ανήλικο ή σπουδάζει σε ανώτερες ή ανώτατες σχολές και μέχρι τη συμπλήρωση του 24ου ή είναι ανίκανο για κάθε βιοποριστική εργασία, ε) στις εξ ιδίου δικαιώματος πολεμικές συντάξεις, στις συντάξεις που καταβάλλονται με βάση τις διατάξεις των νόμων 1897/1990 και 1977/1991 και στ) στα πρόσωπα για τα οποία ισχύουν οι διατάξεις των Καν. (ΕΟΚ) 1408/71 και 574/72, καθώς και των διμερών συμβάσεων κοινωνικής ασφάλειας. 

Η προσαύξηση της περ. β' αποδίδεται στο ΛΑΦΚΑ. 

7. Για όσους έχουν καταστεί συνταξιούχοι ή έχουν θεμελιώσει συνταξιοδοτικό δικαίωμα μέχρι τη δημοσίευση του νόμου αυτού και έχουν ηλικία μικρότερη των 55 ετών, έχει εφαρμογή η διάταξη της περίπτωσης β' της παρ. 1 του παρόντος άρθρου. 

8. Με απόφαση του Υπουργού Εργασίας και Κοινωνικών Ασφαλίσεων, που δημοσιεύεται στην Εφημερίδα της Κυβερνήσεως, ορίζονται το ύψος των προστίμων που θα καταβάλλουν οι ασφαλισμένοι, σύμφωνα με τα αναφερόμενα στην παράγραφο 5 του παρόντος, τα απαιτούμενα δικαιολογητικά για την εφαρμογή της διάταξης, ο χρόνος και ο τρόπος απόδοσης στο ΛΑΦΚΑ της περιπτώσεως β' της παραγράφου 6 του παρόντος, η διαδικασία ελέγχου, ο τρόπος καταλογισμού και είσπραξης των συντάξεων, η σειρά μείωσης στην περίπτωση που καταβάλλονται συντάξεις από περισσότερους του ενός Ασφαλιστικούς Οργανισμούς, ο τρόπος επιμερισμού της μείωσης αυτής, καθώς και κάθε αναγκαία λεπτομέρεια για την εφαρμογή του παρόντος. Για τη διαπίστωση της απασχόλησης των συνταξιούχων η Γενική Γραμματεία Κοινωνικών Ασφαλίσεων και οι αρμόδιοι ασφαλιστικοί οργανισμοί δύνανται να λαμβάνουν γνώση από το Κ.Ε.Π.Υ.Ο. των απαραίτητων για την εφαρμογή του παρόντος στοιχείων. 

Με κοινή απόφαση των Υπουργών Οικονομικών και Εργασίας και Κοινωνικών Ασφαλίσεων, που δημοσιεύεται στην Εφημερίδα της Κυβερνήσεως, αναπροσαρμόζεται το ποσό των 250.000 δραχμών της περιπτώσεως β' της παραγράφου 1 του άρθρου αυτού. 

9. Κάθε διάταξη που ρυθμίζει διαφορετικά το θέμα καταργείται, εκτός των διατάξεων του εδαφίου α' της παραγράφου 14 του άρθρου 8 του ν. 2592/1998 και αυτών που προβλέπουν διακοπή ή αναστολή της καταβολής της σύνταξης σε περίπτωση απασχόλησης του συνταξιούχου σε εργασία υπαγόμενη στην ασφάλιση του φορέα από τον οποίο συνταξιοδοτείται. 

10. Η ισχύς των διατάξεων του άρθρου αυτού αρχίζει δύο (2) χρόνια από τη δημοσίευση του παρόντος νόμου. 

'Αρθρο 64 

Ποσό κατώτατων ορίων συντάξεων 

νέων ασφαλισμένων 

Κατά τον υπολογισμό των συντάξεων, σύμφωνα με τις παραγράφους 3 και 4 του άρθρου 29 του ν. 2084/ 1992 (ΦΕΚ 165 Α'), λαμβάνεται υπόψη το μέσο μηνιαίο κατά κεφαλή Ακαθάριστο Εθνικό Προϊόν (Α.Ε.Π.) του έτους 1991 προσαυξημένο κατά 50% και αναπροσαρμοσμένο κατά το εκάστοτε ποσοστό αύξησης των συντάξεων των δημοσίων υπαλλήλων. 

ΚΕΦΑΛΑΙΟ Η' 

ΛΟΙΠΕΣ ΔΙΑΤΑΞΕΙΣ 

'Αρθρο 65 

Ασφάλιση ιεροδούλων 

Στο τέλος του άρθρου 2 του α.ν. 1846/1951, όπως 



 

  

Σελίδα 2938 

τροποποιήθηκε και συμπληρώθηκε, προστίθεται διάταξη ως εξής: 

"Επίσης υπάγονται υποχρεωτικά στην ασφάλιση του Ι.Κ.Α., Ι.Κ.Α. - Τ.Ε.Α.Μ., ΔΛΟΕΜ και ΟΕΚ τα πρόσωπα του άρθρου 6 παρ. 1 και του άρθρου 10 παρ. 3 του ν. 1193/1981 "περί της εξ αφροδισίων νόσων προστασίας και ρυθμίσεις συναφών θεμάτων" (ΦΕΚ 220 Α'), και όπως αυτό ισχύει κάθε φορά, εφόσον δεν υπάγονται στην ασφάλιση οποιουδήποτε άλλου οργανισμού, λόγω ασκήσεως άλλου επαγγέλματος ή δεν συνταξιοδοτούνται από άλλο φορέα λόγω άμεσου ή έμμεσου δικαιώματος. 

Η ασφάλιση αρχίζει από την ημερομηνία έκδοσης της απόφασης του νομάρχη, η οποία προβλέπεται από το άρθρο 6 παρ. 1 εδάφιο δεύτερο του ανωτέρω νόμου. 

Τα υπαγόμενα στην ασφάλιση πρόσωπα υποχρεούνται τον πρώτο μήνα κάθε χρόνου κατά τις ιατρικές εξετάσεις, που διενεργούνται κατά το άρθρο 7 παρ. 1 του ν. 1193/1981, να προσκομίζουν ασφαλιστική ενημερότητα. Η μη προσκόμιση ασφαλιστικής ενημερότητας συνεπάγεται τη μη ισχύ της απόφασης του νομάρχη της προηγούμενης παραγράφου. 

Με απόφαση του Δ.Σ. του Ι.Κ.Α. καθορίζεται ο τρόπος υπολογισμού των ημερών ασφάλισης και της ασφαλιστικής κλάσης, οι συνέπειες της μη έγκαιρης καταβολής των εισφορών, η είσπραξη των καθυστερούμενων εισφορών, καθώς και κάθε άλλη αναγκαία λεπτομέρεια για τη λειτουργία της ασφάλισης των ανωτέρω προσώπων." 

'Aρθρο 66 

Θέματα Ταμείων Τύπου 

1. Η παράγραφος 1 του άρθρου 15 του ν.1866/1989 (ΦΕΚ 222 Α') αντικαθίσταται ως εξής: 

"1.α. Δημοσιογράφοι - συντάκτες, απασχολούμενοι, κατά κύριο επάγγελμα με σχέση εξαρτημένης εργασίας, σε μη κρατικούς ραδιοφωνικούς ή τηλεοπτικούς σταθμούς, που λειτουργούν νόμιμα και εκπέμπουν ή παρουσιάζουν δελτία ειδήσεων τρεις (3), τουλάχιστον, φορές το εικοσιτετράωρο, συνολικής διάρκειας μιας και μισής (1,30), τουλάχιστον, ώρας ή μεταδίδουν αποκλειστικά αθλητικές εκπομπές και οι οποίοι ασχολούνται με τη συλλογή, επεξεργασία, σχολιασμό και γενικά τη διαμόρφωση της ύλης, που βασίζεται σε πληροφορίες και γεγονότα και προορίζεται για τη σύνταξη δελτίων ειδήσεων, ενημερωτικών ή αθλητικών εκπομπών, υπάγονται στην ασφάλιση του Ταμείου Συντάξεων Προσωπικού Εφημερίδων Αθηνών και Θεσσαλονίκης (Τ.Σ.Π.Ε.Α.Θ.). 

Ως δελτία ειδήσεων, η διάρκεια των οποίων υπολογίζεται για τη συμπλήρωση της ανωτέρω 1,30 ώρας, θεωρούνται μόνο όσα ο σταθμός παράγει με δικά του μέσα και δικούς του δημοσιογράφους και όχι τα δελτία ειδήσεων άλλων σταθμών που αναμεταδίδονται ύστερα από σύμβαση με αυτούς. 

β. Οι υπάλληλοι διοίκησης και διαχείρισης, που απασχολούνται κατά κύριο επάγγελμα με σχέση εξαρτημένης εργασίας στους μη κρατικούς ραδιοφωνικούς ή τηλεοπτικούς σταθμούς, που λειτουργούν νόμιμα και τα κέντρα εκπομπής τους βρίσκονται μέσα στα γεωγραφικά όρια των Νομών Αττικής και Θεσσαλονίκης, με τις ειδικότητες που αναφέρονται στην παρ. 7 του άρθρου 5 του π.δ. 284/1974 (ΦΕΚ 101 Α'), ασφαλίζονται στο Τ.Σ.Π.Ε.Α.Θ.. 

γ. Για την ασφάλιση των παραπάνω εργαζομένων, καταβάλλεται στο Τ.Σ.Π.Ε.Α.Θ. εργοδοτική εισφορά 7,5% για τον κλάδο σύνταξης και 2% για τον κλάδο ανεργίας, καθώς και εισφορά ασφαλισμένου από ποσοστό 8,5% για τον κλάδο σύνταξης. Οι εισφορές αυτές υπολογίζονται στις συνολικές αποδοχές των ασφαλισμένων και για την είσπραξή τους εφαρμόζονται ανάλογα οι διατάξεις των άρθρων 31, 32 και 33 του π.δ. 284/1974." 

2. Στο άρθρο 15 του ν.1866/1989 προστίθεται παράγραφος 3, που έχει ως εξής: 

"3. Οι δημοσιογράφοι-συντάκτες, μη μέλη των αναγνωρισμένων Ενώσεων Συντακτών, οι οποίοι απασχολούνται στην ΕΡΤ Α.Ε. με σύμβαση έργου, υπάγονται στην ασφάλιση του Τ.Σ.Π.Ε.Α.Θ. μετά τη συμπλήρωση τριών (3) τουλάχιστον ετών συνεχούς απασχόλησης ή μετά τη συμπλήρωση τριών (3) τουλάχιστον ετών διακεκομμένης, η οποία όμως πρέπει να έχει πραγματοποιηθεί εντός μιας (1) πενταετίας." 

3. Με απόφαση του Υπουργού Εργασίας και Κοινωνικών Ασφαλίσεων καθορίζονται όλες οι αναγκαίες λεπτομέρειες για την ασφάλιση στο Τ.Σ.Π.Ε.Α.Θ. των παραπάνω απασχολουμένων στα μη κρατικά ραδιοτηλεοπτικά μέσα, καθώς και των δημοσιογράφων που απασχολούνται στην ΕΡΤ Α.Ε. με σύμβαση έργου. 

4. Η παράγραφος 5 του άρθρου 13 του ν. 1759/1988 (ΦΕΚ 50 Α') αντικαθίσταται ως εξής: 

"5. Στην ασφάλιση του Ταμείου Συντάξεων Προσωπικού Εφημερίδων Αθηνών και Θεσσαλονίκης υπάγονται υποχρεωτικά και τα πρόσωπα που παρέχουν κατά κύριο επάγγελμα εξαρτημένη εργασία με μισθό ως συντάκτες στους ραδιοφωνικούς και τηλεοπτικούς σταθμούς της Ελληνικής Ραδιοφωνίας Τηλεόρασης Α.Ε." 

5. Το δεύτερο εδάφιο της παραγράφου 2 του άρθρου 8 του ν. 2556/1997 (ΦΕΚ 270 Α') αντικαθίσταται, από τότε που ίσχυσε, ως εξής: 

"Οι προερχόμενοι από αγγελιόσημο πόροι του καταργούμενου Κλάδου, καθώς και οι πόροι που προβλέπονται από τις διατάξεις των παραγράφων 1Α περίπτωση α' και 1Β περίπτωση α' του άρθρου 3 του ν.1872/1951 (ΦΕΚ 202 Α'), όπως ισχύουν κάθε φορά, διατηρούνται και αποτελούν εφεξής πόρους του ΤΑΤΤΑ." 

6. Οι παράγραφοι 1 και 2 του άρθρου 10 του ν. 1186/1981 (ΦΕΚ 202 Α'), όπως τροποποιήθηκαν με την παρ. 5 του άρθρου 8 του ν. 2556/1997 αντικαθίστανται ως εξής: 

"1. Τεχνικοί τύπου, που κατά τη δημοσίευση του ν.1186/1981 έχουν πέντε (5) χρόνια πραγματικής ασφάλισης στο Ταμείο και απασχολούνται στα έντυπα που αναφέρονται στα άρθρα 5 και 7, εφόσον απολύονται χωρίς υπαιτιότητα του εργοδότη πριν από τη συμπλήρωση των προϋποθέσεων του άρθρου 9 και χωρίς να συντρέχουν οι λόγοι που αναφέρονται στην παρ. 1 των άρθρων 6 και 8, δικαιούνται σύνταξη, η οποία υπολογίζεται μόνο βάσει του χρόνου ασφάλισής τους στο ταμείο, κατά την παρακάτω κλίμακα: 

Χρόνια ασφάλισης στο Ταμείο
 Σύνταξη 
 
α. 5 έως 10 χρόνια
 10.000 δρχ. 
 
β. 10 χρόνια και μία ημέρα έως 15 χρόνια
 20.000 δρχ. 
 
γ. 15 χρόνια και μία ημέρα έως 20 χρόνια
 30.000 δρχ. 
 
δ. 20 χρόνια και μία ημέρα έως 25 χρόνια
 40.000 δρχ. 
 

ε. πάνω από 25 χρόνια, η σύνταξη που προβλέπεται από τις διατάξεις του καταστατικού του ταμείου. 

Τα ποσά των περιπτώσεων α', β', γ' και δ' προσαυξάνονται κατά τα ποσοστά των αυξήσεων που έχουν χορηγηθεί, σύμφωνα με το άρθρο 12, από την έναρξη ισχύος του ν. 1186/1981. 

Πλήρες έτος λογίζεται αυτό που περιλαμβάνει από 300 μέχρι 365 ημέρες εργασίας και σε κάθε ημέρα εργασίας αναλογεί μία ημέρα ασφάλισης." 

Οι παράγραφοι 3 και 4 του ίδιου άρθρου αναριθμούνται σε 2 και 3 αντίστοιχα. 

7. Ασφαλισμένοι του πρώην Ταμείου Ασφάλισης Τυπογράφων και Μισθωτών Γραφικών Τεχνών που είχαν πραγματοποιήσει κατ' ανώτατο όριο μέχρι πενήντα (50) ημέρες ασφάλισης σε οποιονδήποτε ασφαλιστικό οργανισμό, είτε κατά το τελευταίο εξάμηνο πριν από τη συγχώνευση είτε μετά τη συγχώνευση του Ταμείου αυτού στο Ι.Κ.Α. και συμπλήρωσαν μέχρι τις 27.8.1997 το όριο ηλικίας, που προβλεπόταν από τη νομοθεσία του πρώην ΤΑΤ και ΜΓΤ, μπορούν να συνταξιοδοτηθούν με τις διατάξεις της νομοθεσίας του συγχωνευθέντος Ταμείου, εφόσον υποβάλλουν οι ίδιοι ή οι δικαιοδόχοι τους αίτηση μέσα σε έξι μήνες από την ισχύ του παρόντος, τα δε οικονομικά αποτελέσματα αρχίζουν από την ημερομηνία 

 

 

  

Σελίδα 2939 

υποβολής της αίτησης. 

Συνταξιοδοτικά δικαιώματα ασφαλισμένων του πρώην ΤΑΤ και ΜΓΤ, που τυχόν απορρίφθηκαν με βάση τις διατάξεις που ίσχυαν και εμπίπτουν στην παραπάνω ρύθμιση επανακρίνονται, εφόσον υποβληθεί νέα αίτηση από τους ενδιαφερόμενους μέσα στην παραπάνω προθεσμία, τα δε οικονομικά αποτελέσματα αρχίζουν από την ημερομηνία υποβολής της αίτησης. 

8. Στην ασφάλιση των Κλάδων Επικούρησης και Πρόνοιας του Ταμείου Ασφαλίσεως Ιδιοκτητών Συντακτών και Υπαλλήλων Τύπου (Τ.Α.Ι.Σ.Υ.Τ.) υπάγονται υποχρεωτικά και αυτοδίκαια από την πρώτη του επόμενου της δημοσίευσης του παρόντος νόμου μήνα και τα μέλη των ενώσεων φωτοειδησεογράφων και εικονοληπτών επικαίρων τηλεοράσεως και ανταποκριτών Ξένου Τύπου που ασφαλίζονται στους αντίστοιχους κλάδους κύριας σύνταξης του Ταμείου, εφόσον δεν υπάγονται στην ασφάλιση άλλου φορέα επικούρησης ή πρόνοιας, έναντι καταβολής της αυτής εισφοράς που ισχύει για τους λοιπούς ασφαλισμένους των εν λόγω Κλάδων. 

Με απόφαση του Υπουργού Εργασίας και Κοινωνικών Ασφαλίσεων, ύστερα από πρόταση του Δ.Σ. του Ταμείου και εκπόνηση αναλογιστικής μελέτης θα καθορισθούν τα της χρηματοδότησης των Κλάδων Επικούρησης και Πρόνοιας από τους αντίστοιχους κλάδους κύριας ασφάλισης των ως άνω προσώπων, οι όροι και οι προϋποθέσεις καταβολής των παροχών, τα της αναγνώρισης και εξαγοράς προϋπηρεσίας, καθώς και κάθε άλλη αναγκαία λεπτομέρεια για την ασφαλιστική τακτοποίηση αυτών. 

'Αρθρο 67 

Συμπλήρωση νομοθεσίας Ο.Γ.Α. 

1. Στο τέλος του δεύτερου εδαφίου του άρθρου 2 του ν. 2458/1997 (ΦΕΚ 15 Α'), προστίθεται εδάφιο ως εξής: 

"Πρόσωπα ηλικίας κάτω των 22 ετών, που έχουν τις προϋποθέσεις ασφάλισης στον Ο.Γ.Α., μπορούν, ύστερα από αίτησή τους, να ασφαλισθούν στον Κλάδο από την 1η Ιανουαρίου του επόμενου έτους εκείνου της συμπλήρωσης του 18ου έτους της ηλικίας τους." 

2. Η παράγραφος 3 του άρθρου 4 του ν. 2458/1997 αντικαθίσταται ως εξής: 

"3. Τα ποσά των ασφαλιστικών κατηγοριών αναπροσαρμόζονται την 1η Ιανουαρίου εκάστου έτους κατά το συνολικό ποσοστό αύξησης των συντάξεων των δημοσίων υπαλλήλων του προηγούμενου έτους, αρχής γενομένης από 1.1.1999." 

3. Το πρώτο εδάφιο του άρθρου 17 του ν. 2150/1993 (ΦΕΚ 98 Α') αντικαθίσταται ως ακολούθως: 

"Οι δημοτικοί και κοινοτικοί υπάλληλοι, οι οποίοι ασκούν καθήκοντα ανταποκριτή Ο.Γ.Α., κατά τη δημοσίευση του παρόντος, δικαιούνται αποζημίωση ίση με μια ετήσια πάγια αποζημίωση ανταποκριτή Ο.Γ.Α., ανά 4ετία απασχόλησής τους, η οποία καταβάλλεται κατά το χρόνο απαλλαγής τους από τα εν λόγω καθήκοντα. 

Για τον πλεονάζοντα της 4ετίας και των πολλαπλασίων αυτής χρόνο απασχόλησης, σε ακέραια έτη, καταβάλλεται ανάλογο ποσοστό αποζημίωσης. 

Η διάταξη της παραγράφου αυτής ισχύει και για τους εν ενεργεία δημοτικούς και κοινοτικούς υπαλλήλους, οι οποίοι έχουν απαλλαγεί ήδη από τα καθήκοντα του ανταποκριτή Ο.Γ.Α.." 

4. Οι διατάξεις του άρθρου 51 του ν. 2224/1994 (ΦΕΚ 112 Α') από της δημοσιεύσεως του παρόντος έχουν εφαρμογή και στο προσωπικό του Οργανισμού Γεωργικών Ασφαλίσεων (Ο.Γ.Α.). 

'Αρθρο 68 

Εισφορές υπέρ Ο.Α.Ε.Δ. και Εργατικής Εστίας 

Από 1ης Ιανουαρίου 2000 ο Ο.Τ.Ε. υποχρεούται να καταβάλλει τις βαρύνουσες αυτόν ως εργοδότη εισφορές και για τον Κλάδο Ανεργίας και τον Διανεμητικό Λογαριασμό Οικογενειακών Επιδομάτων Μισθωτών (Δ.Λ.Ο.Ε.Μ.) του Ο.Α.Ε.Δ., καθώς και τον Οργανισμό Εργατικής Εστίας. Οι βαρύνουσες τους εργαζόμενους εισφορές για τον Κλάδο Ανεργίας και τον Δ.Λ.Ο.Ε.Μ. του Ο.Α.Ε.Δ., καθώς και για τον Οργανισμό Εργατικής Εστίας καταβάλλονται κατά το ήμισυ από 1ης Ιανουαρίου 2001 και στο σύνολό τους από 1ης Ιανουαρίου 2002. Οφειλόμενες από τον Ο.Τ.Ε. μέχρι τη δημοσίευση του παρόντος εισφορές για τον Δ.Λ.Ο.Ε.Μ. διαγράφονται και δεν αναζητούνται. 

'Aρθρο 69 

'Αλλες διατάξεις Ι.Κ.Α. 

1. Η παρ. 10 του άρθρου 5 του ν. 2408/1996 (ΦΕΚ 104 Α') αντικαθίσταται ως εξής: 

"Στο τέλος του τέταρτου εδαφίου της παρ. 1 του άρθρου 62 του ν.δ/τος 356/1974 (ΦΕΚ 90 Α'), που έχει προστεθεί μετά την αντικατάσταση του πρώτου εδαφίου με τις διατάξεις της παρ. 10 του άρθρου 9 του ν. 2386/1996 (ΦΕΚ 43 Α'), προστίθεται και η φράση "καθώς και στο 'Ιδρυμα Κοινωνικών Ασφαλίσεων"." 

2. Oι διατάξεις της παρ. 4 του άρθρου 4 του ν. 2556/1997 (ΦΕΚ 270 Α') αντικαθίσταται ως εξής: 

"4. 0ι διατάξεις του άρθρου 115 του ν. 2238/1994 (ΦΕΚ 151 Α'), όπως ισχύουν κάθε φορά, που αναφέρονται στην ευθύνη των διοικούντων νομικά πρόσωπα για την καταβολή των φόρων που οφείλουν στο Δημόσιο τα πρόσωπα αυτά, εφαρμόζονται κατ' αναλογία και για την καταβολή των οφειλόμενων στο Ι.Κ.Α. ασφαλιστικών εισφορών." 

3. Η διάταξη της παρ. 2 του άρθρου 28 του ν. 2579/1998 (ΦΕΚ 31 Α') αντικαθίσταται ως εξής: 

"Oι προθεσμίες που προβλέπουν οι διατάξεις του άρθρου 9 παρ. 5 του ν. 1386/1983 (ΦΕΚ 107 Α'), όπως αντικαταστάθηκε με το άρθρο 48 του ν.1882/1990 και του άρθρου 46α παρ. 10 του ν. 1892/1990, όπως το εν λόγω άρθρο προστέθηκε με το άρθρο 14 του ν. 2000/ 1991 (ΦΕΚ 206 Α') και στη συνέχεια αντικαταστάθηκε ως προς την παρ. 10 με το άρθρο 53 παρ. 3 του ν. 2224/1994 (ΦΕΚ 112 Α'), αρχίζουν για το Δημόσιο και το Ι.Κ.Α. από την κοινοποίηση της σχετικής πρόσκλησης του εκκαθαριστή στον Υπουργό Οικονομικών και στο Διοικητή του Ι.Κ.Α. αντίστοιχα, σύμφωνα με τις κείμενες διατάξεις." 

4. α. Σε περίπτωση που ασκηθεί, ενώπιον του αρμόδιου δικαστηρίου αίτηση αναστολής εκτέλεσης απορριπτικής, εν όλω ή εν μέρει απόφασης της Τοπικής Διοικητικής Επιτροπής του αρμόδιου Υποκαταστήματος Ι.Κ.Α. εκδοθείσης επί ενστάσεως κατά καταλογιστικής πράξης αυτού από οποιαδήποτε αιτία, η αναστολή χορηγείται κατά τις διατάξεις του άρθρου 31 του π.δ. 341/1978 (ΦΕΚ 71 Α') και με την προϋπόθεση της εφάπαξ καταβολής ποσού ίσου προς το είκοσι τοις εκατό (20%) των βεβαιωθέντων και αμφισβητούμενων ποσών. 

Το ποσοστό αυτό καταβάλλεται μέχρι την τελευταία εργάσιμη για τις δημόσιες υπηρεσίες ημέρα του επόμενου από τη βεβαίωση μήνα. 

β. Η είσπραξη του πιο πάνω βεβαιωθέντος ποσοστού δύναται να ανασταλεί μέχρι έξι (6) μήνες με απόφαση του αρμόδιου για τη χορήγηση της αναστολής δικαστηρίου, εφόσον υπάρχει σχετικό αίτημα στην υποβληθείσα αίτηση αναστολής εκτέλεσης και παρασχεθεί ασφάλεια, η οποία καλύπτει τα ποσά των ασφαλιστικών εισφορών που αντιστοιχούν στο ποσοστό αυτό. 

γ. Η παρεχόμενη ασφάλεια του πιο πάνω ποσοστού συνίσταται σε εμπράγματη ασφάλεια ή εγγυητική επιστολή φερέγγυας τράπεζας, εφόσον οι κύριες, οι πρόσθετες, καθώς και οι λοιπές συμβεβαιούμενες εισφορές και τέλη για όλες τις πράξεις, για τις οποίες έχει ασκηθεί αίτηση αναστολής, υπερβαίνουν σωρευτικά το ποσό του ενός εκατομμυρίου (1.000.000) δραχμών. Αν το ποσό είναι μικρότερο του ενός εκατομμυρίου (1.000.000) δραχμών αρκεί και η παροχή εγγύησης τρίτου αξιόχρεου προσώπου. 

δ. Η εξάλειψη της υποθήκης και η επιστροφή της εγγυητικής επιστολής πραγματοποιείται εφόσον εξοφληθεί το πιο πάνω ποσό με τις αναλογούσες προσαυξήσεις εκπρόθεσμης καταβολής. Σε περίπτωση μη εξόφλησης της οφειλής, μετά τη 



 

  

Σελίδα 2940 

λήξη της αναστολής, λαμβάνονται αναγκαστικά μέτρα εις βάρος του ακινήτου στο οποίο έχει εγγραφεί η υποθήκη ή κατά του εγγυητή και η παρασχεθείσα εγγυητική επιστολή τράπεζας καταπίπτει και εισπράττεται από τις αρμόδιες υπηρεσίες του Ι.Κ.Α.. 

ε. Κατά το χρονικό διάστημα που διαρκεί η αναστολή για την καταβολή του χρέους προς το Ι.Κ.Α. δεν απαλλάσσεται το χρέος από τις προσαυξήσεις εκπρόθεσμης καταβολής. 

στ. Οι πιο πάνω διατάξεις ισχύουν από τη δημοσίευση του παρόντος νόμου στην Εφημερίδα της Κυβερνήσεως και εφαρμόζονται και για όλες τις υποθέσεις που εκκρεμούν στα διοικητικά δικαστήρια, λόγω άσκησης αιτήσεων αναστολής εκτέλεσης. 

5. Το τρίτο εδάφιο της παρ.1 του άρθρου 26 του ν. 2639/1998 (ΦΕΚ 205 Α') τροποποιείται και συμπληρώνεται από την ημερομηνία ισχύος του ως εξής: 

"Οι παραπάνω ρυθμίσεις εφαρμόζονται και για τα λοιπά κατ' οίκον του εργοδότη απασχολούμενα πρόσωπα που εργάζονται σε έναν εργοδότη το μήνα, τα οποία ασφαλίζονται για τους κλάδους σύνταξης, ασθένειας, Ι.Κ.Α. - Τ.Ε.Α.Μ. και Ο.Ε.Κ.. Για τα πρόσωπα της κατηγορίας αυτής επιτρέπεται με γραπτή συμφωνία εργοδότη και εργαζόμενου η καταβολή εισφορών και επί των πράγματι καταβαλλόμενων αποδοχών τους, εφόσον αυτές υπερβαίνουν το 25πλάσιο του εκάστοτε ισχύοντος ημερομισθίου του ανειδίκευτου εργάτη." 

6. 'Οταν σε εκπαιδευτικά προγράμματα που εκτελεί το 'Ιδρυμα Κοινωνικών Ασφαλίσεων για τις ανάγκες του ενταγμένου στο μέτρο 3. 2. 1. του επιχειρησιακού προγράμματος εκσυγχρονισμού της Δημόσιας Διοίκησης "Κλεισθένης", έργου "Ολοκληρωμένο Πληροφοριακό Σύστημα Ι.Κ.Α." και αφορούν εκπαίδευση χρηστών, προβλέπεται πρακτική εξάσκηση σε υπηρεσιακές μονάδες του Ι.Κ.Α., εκτός ωραρίου λειτουργίας, δύναται να ορίζεται αποζημίωση των υπευθύνων - εκπαιδευτών και των εκπαιδευόμενων χρηστών, με κοινή απόφαση του Υπουργού Εργασίας και Κοινωνικών Ασφαλίσεων και του Υπουργού Οικονομικών, μετά από γνώμη της οικείας μονάδας εκπαίδευσης και του Διοικητικού Συμβουλίου του Ι.Κ.Α.. 

Υπεύθυνοι - εκπαιδευτές στην περίπτωση αυτή είναι δυνατόν να ορίζονται είτε υπάλληλοι του Ι.Κ.Α. που υπηρετούν στις μονάδες υλοποίησης της πρακτικής εξάσκησης είτε υπάλληλοι που υπηρετούν σε άλλες υπηρεσίες του φορέα είτε σε άλλους φορείς του δημόσιου τομέα είτε εξωτερικοί συνεργάτες. 

'Αρθρο 70 

Αύξηση ποσού Ε.Κ.Α.Σ. 

1. Τα ποσά Επιδόματος Κοινωνικής Αλληλεγγύης Συνταξιούχων (Ε.Κ.Α.Σ.), που προβλέπονται από την παρ. 5 του άρθρου 24 του ν. 2556/1997 (ΦΕΚ 270 Α') αυξάνονται για το έτος 1999 κατά 50%. 

2. Τα ποσά εισοδήματος των περιπτώσεων α' και β' της αυτής ως άνω παραγράφου αναπροσαρμόζονται με την ίδια βάση και την ίδια απόφαση που προβλέπονται από το δεύτερο εδάφιο της παραγράφου 7 του ίδιου άρθρου. 

3. Ο προβλεπόμενος από το τρίτο εδάφιο της παρ. 7 του άρθρου 24 του ν. 2556/1997 τρόπος αναπροσαρμογής του ποσού του Ε.Κ.Α.Σ. εφαρμόζεται από 1.1.2000 και εφεξής. 

'Αρθρο 71 

Διατάξεις Τ.Ε.Β.Ε. 

1. Εικαστικοί καλλιτέχνες μέλη του Επιμελητηρίου Εικαστικών Τεχνών Ελλάδος (Ε.Ε.Τ.Ε.) δεν υπάγονται στο Τ.Ε.Β.Ε. για κάθε είδους καλλιτεχνική τους δραστηριότητα, εκτός αν οι ίδιοι επιθυμούν. 

2. Ασφαλισμένοι του Ταμείου Επαγγελματιών και Βιοτεχνών Ελλάδος (Τ.Ε.Β.Ε.), αρμοδιότητας Γραφείου Τ.Ε.Β.Ε. Σητείας, οι οποίοι έχουν υποβάλει μήνυση μέχρι 30.11.1998 κατά οργάνων του Ταμείου για παρακράτηση και υπεξαίρεση ασφαλιστικών τους εισφορών, περιόδου μέχρι Νοεμβρίου 1995 ή το έχουν δηλώσει με υπεύθυνη δήλωσή τους στο αρμόδιο Γραφείο Τ.Ε.Β.Ε. μέχρι την ίδια ημερομηνία, δύνανται, κατά παρέκκλιση των διατάξεων των ν.1902/1990 άρθρο 33 και 1976/1991 άρθρο 21, να καταβάλλουν τις οφειλόμενες ασφαλιστικές τους εισφορές της παραπάνω χρονικής περιόδου, με το ασφάλιστρο που ίσχυε στο χρόνο που ανάγονται χωρίς πρόσθετα τέλη. 

Τυχόν καταβληθείσες ή ρυθμισθείσες εισφορές του ανωτέρω χρονικού διαστήματος θεωρούνται ως καλώς καταβληθείσες. 

'Αρθρο 72 

Εξαίρεση πρώην τρικυκλιστών από το Τ.Σ.Α. 

1. Οι συνταξιούχοι του Ο.Γ.Α. και λοιπών ασφαλιστικών οργανισμών, πρώην ιδιοκτήτες τρικύκλου μοτοσυκλέτας Δημόσιας Χρήσης, οι οποίοι αντικατέστησαν τα τρίκυκλα με ελαφρά φορτηγά Δ.Χ. (ν. 1073/1980, ΦΕΚ 214 Α') εξαιρούνται της υποχρεωτικής ασφάλισης του Τ.Σ.Α. και απαλλάσσονται των μέχρι τη δημοσίευση του παρόντος νόμου οφειλόμενων εισφορών και πρόσθετων τελών, εφόσον αποξενωθούν με οποιονδήποτε τρόπο του Δ.Χ. αυτοκινήτου μέχρι 30.6.1999. 

2. Ιδιοκτήτες τρικύκλων, που αντικατέστησαν τα τρίκυκλα με ελαφρά φορτηγά Δ.Χ. (ν. 1073/1980, ΦΕΚ 214 Α'), απαλλάσσονται των εισφορών του Κλάδου Ασθένειας και των επιβαλλόμενων επ' αυτών πρόσθετων τελών μέχρι 30.6.1998, καθώς και του προστίμου 20% λόγω μη έγκαιρης εγγραφής στα μητρώα του Τ.Σ.Α.. 

Πρόσωπα της κατηγορίας αυτής, που έχουν ρυθμίσει την οφειλή τους σε δόσεις και δεν έχουν εξοφλήσει μέχρι την ισχύ του παρόντος, απαλλάσσονται των εισφορών Κλάδου Ασθένειας και των επ' αυτών επιβαλλόμενων πρόσθετων τελών, για το χρονικό διάστημα που δεν έχουν καταβληθεί, καθώς και του προστίμου 20%. 

3. 'Οσοι εκ των ως άνω ιδιοκτητών μεταβιβάσουν έως 30.6.1999 τα ελαφρά φορτηγά Δ.Χ. και έχουν ασφαλιστεί στον Ο.Γ.Α. ή σε άλλον ασφαλιστικό φορέα διαγράφονται, κατόπιν αιτήσεώς τους, της ασφαλίσεως του Τ.Σ.Α. και απαλλάσσονται των οφειλόμενων εισφορών μετά των προσθέτων τελών. 

4. Καταβληθείσες ήδη ασφαλιστικές εισφορές και πρόσθετα τέλη δεν επιστρέφονται και ο χρόνος για τον οποίο κατεβλήθησαν ασφαλιστικές εισφορές θεωρείται ισχυρός. 

5. Το Τ.Σ.Α. υποχρεούται να χορηγεί πιστοποιητικά για τη μεταβίβαση των τρικύκλων Δ.Χ. και των φορτηγών Δ.Χ. από αντικατάσταση τρικύκλων, στα πρόσωπα των παραγράφων 1 έως 3 του παρόντος, χωρίς προηγούμενη εξόφληση των εισφορών. 

'Αρθρο 73 

Παράταση προθεσμιών 

1. α) Ο αλλοδαπός οφείλει να πραγματοποιήσει το προβλεπόμενο στο εδάφιο β' της παρ. 1 του άρθρου 2 του π.δ. 359/1997 (ΦΕΚ 240 Α') εισόδημα από 1ης Ιανουαρίου 1998 έως 31 Δεκεμβρίου 1998 και για τις οικιακές βοηθούς έως τις 28 Φεβρουαρίου 1999. 

β) Η προθεσμία υποβολής των δικαιολογητικών με τα οποία θα αποδεικνύετο ότι ο αλλοδαπός εξασφαλίζει τις προϋποθέσεις του εδαφίου β' της παρ. 1 του άρθρου 2 του π.δ. 359/1997 παρατείνεται έως την 30ή Απριλίου 1999. 

γ) Οι κάτοχοι του εγγράφου πιστοποίησης της παρ. 3 του άρθρου 2 του π.δ. 358/1997 (ΦΕΚ 240 Α'), καθώς και της λευκής κάρτας τεκμαίρεται ότι βρίσκονταν στην Ελληνική Επικράτεια πριν την 28η Νοεμβρίου 1997, εκτός και αν δημόσιο έγγραφο αποδεικνύει μεταγενέστερη είσοδο. 

δ) Η ισχύς του εγγράφου πιστοποίησης της παρ. 3 του άρθρου 2 του π.δ. 358/1997, καθώς και της λευκής κάρτας παρατείνεται έως την 30ή Απριλίου 1999. 

ε) Η έλλειψη του πιστοποιητικού ποινικού μητρώου, εφόσον έχει ήδη υποβληθεί η σχετική αίτηση στο Υπουργείο Δικαιοσύνης και συντρέχουν οι λοιπές προϋποθέσεις της παρ. 1 του άρθρου 2 του π.δ. 359/1997, δεν εμποδίζει τη χορήγηση πράσινης κάρτας, της οποίας ανακαλείται η ισχύς αν εν τω μεταξύ βεβαιωθεί καταδικαστική απόφαση σύμφωνα με την 

  


 

  

Σελίδα 2941 

παρ. 3 του άρθρου 2 του π.δ. 358/1997. 

στ) Η διάταξη της παρ. 2 του άρθρου 1 του π.δ. 358/1997 αντικαθίσταται ως εξής: 

"Οι διατάξεις του παρόντος διατάγματος εφαρμόζονται σε κάθε αλλοδαπό ο οποίος χωρίς να πληροί τις νόμιμες προϋποθέσεις εισόδου και απασχόλησης στη χώρα βρίσκεται στην Ελληνική Επικράτεια κατά την ημερομηνία δημοσίευσης του παρόντος, εργαζόμενος ή με την επιθυμία να εργαστεί στην Ελλάδα σε οποιονδήποτε εργοδότη και με οποιαδήποτε σχέση εργασίας ή αυταπασχολούμενος ή με την επιθυμία να αυτοαπασχοληθεί. Οι λοιποί αλλοδαποί εξακολουθούν να υπάγονται στις διατάξεις του ν. 1975/1991." 

ζ) Η διάταξη του εδαφίου 2 της παραγράφου 3 του άρθρου 2 του π.δ. 358/1997 αντικαθίσταται ως εξής: 

"Στον αλλοδαπό, που δεν υπέβαλε μαζί με την ανωτέρω αίτηση - δήλωση ή δεν προσκόμισε εντός της προθεσμίας των πέντε (5) μηνών τα ως άνω οριζόμενα έγγραφα και αποδεικτικά στοιχεία, δεν είναι δυνατόν να χορηγηθεί Κάρτα Παραμονής Περιορισμένης Χρονικής Διάρκειας. Σύζυγος και ανήλικα τέκνα του κατόχου της Κάρτας Προσωρινής 'Αδειας Παραμονής δεν δύναται να απελαθούν κατά τη διάρκεια της ισχύος της. Δεν χορηγείται Κάρτα Προσωρινής 'Αδειας Παραμονής Αλλοδαπού σε όσους έχουν καταδικαστεί τελεσίδικα στην Ελλάδα για κακούργημα ή πλημμέλημα σε ποινή φυλάκισης τουλάχιστον τριών (3) μηνών, εξαιρουμένων όσων καταδικάστηκαν για παράνομη είσοδο και εργασία σε ελληνικό έδαφος προ της ενάρξεως της ισχύος του παρόντος διατάγματος ή σε όσους αναφέρονται στον κατάλογο ανεπιθύμητων αλλοδαπών του άρθρου 11 του ν. 1975/1991, μη συμπεριλαμβανομένων όσων είναι καταχωρημένοι συνεπεία διοικητικής ή δικαστικής απέλασης λόγω παράνομης εισόδου, παραμονής ή εργασίας, της σχετικής δικαστικής απέλασης αναστελλομένης." 

η) Η διάταξη του εδαφίου 2 της παραγράφου 3 του άρθρου μόνου του π.δ. 241/1998 αντικαθίσταται ως εξής: 

"Τα υπό στοιχεία (ε) και (στ) δικαιολογητικά μπορεί να προσκομίσει ο αλλοδαπός και πέραν της ως άνω προθεσμίας, ανεξάρτητα από το χρόνο έκδοσής τους, πάντως όχι πέραν της 31ης Δεκεμβρίου 1998". 

θ) Η διάταξη του τελευταίου εδαφίου της παραγράφου 6 του άρθρου μόνου του π.δ. 242/1998 αντικαθίσταται ως εξής: 

"Χρέη εισηγητή εκτελεί υπάλληλος του Ο.Α.Ε.Δ. με αναπληρωτή του έναν υπάλληλο του ίδιου Οργανισμού. Η θητεία των μελών είναι δύο έτη." 

2. Το τελευταίο εδάφιο της παραγράφου 4 του άρθρου 85 του ν. 2084/1992 (ΦΕΚ 165 Α'), όπως ισχύει, τροποποιείται ως εξής: 

"Η ισχύς των διατάξεων του εδαφίου αυτού αρχίζει ένα έτος μετά την εφαρμογή του Κλαδικού Λογιστικού Σχεδίου των Φορέων Κοινωνικής Ασφάλισης." 

3. Η προβλεπόμενη από την παρ. 2 του άρθρου 1 του ν.δ. 172/1974 (ΦΕΚ 345 Α') προθεσμία, που παρατάθηκε με την παρ. 3 του άρθρου 8 του ν. 825/1978 (ΦΕΚ 189 Α'), την παρ. 2 του άρθρου 14 του ν. 1276/1982 (ΦΕΚ 100 Α'), την παρ. 1 του άρθρου 27 του ν. 1469/1984 (ΦΕΚ 111 Α'), το άρθρο 27 του ν. 1654/1986 (ΦΕΚ 177 Α'), την παρ. 10 του άρθρου 2 του ν. 1759/1988 (ΦΕΚ 50 Α') και του άρθρου 14 του ν. 2217/1994 (ΦΕΚ 83 Α'), παρατείνεται για ένα (1) έτος από την έναρξη της ισχύος του παρόντος νόμου. 

4. Η προβλεπόμενη από την παρ. 2 του άρθρου 5 του ν. 1469/1984 (ΦΕΚ 11 Α') προθεσμία υποβολής αίτησης αναγνώρισης χρόνου απασχόλησης στην αλλοδαπή, που παρατάθηκε με τις διατάξεις του εδαφίου β' της παρ. 16 του άρθρου 38 του ν. 1759/1988 (ΦΕΚ 50 Α') και της παρ. 1 του άρθρου 39 του ν. 1902/1990 (ΦΕΚ 138 Α') και της παρ. 1 του άρθρου 8 του ν. 2217/1994 (ΦΕΚ 83 Α') μέχρι 31.5.1996, παρατείνεται για ένα (1) χρόνο από την έναρξη ισχύος του παρόντος νόμου. 

'Αρθρο 74 

Θέματα προσωπικού 

1. Στη Γενική Γραμματεία Κοινωνικών Ασφαλίσεων (Γ.Γ.Κ.Α.) του Υπουργείου Εργασίας και Κοινωνικών Ασφαλίσεων συνιστώνται: 

α) Κλάδος ΠΕ Οικονομικού της Κατηγορίας ΠΕ και τέσσερις (4) θέσεις προσωπικού. 

Προσόντα διορισμού για την πλήρωση των παραπάνω θέσεων στον εισαγωγικό βαθμό ορίζονται: 

Πτυχίο ή Δίπλωμα Οικονομικών Επιστημών Α.Ε.Ι. της ημεδαπής ή πτυχίο ή δίπλωμα του Οικονομικού Πανεπιστημίου ή του Πανεπιστημίου Πειραιά ή ισότιμο αντίστοιχης ειδικότητας σχολών της αλλοδαπής με κατεύθυνση στα χρηματοοικονομικά και εμπειρία τουλάχιστον δύο χρόνων στη μηχανογραφημένη Λογιστική που αποδεικνύεται με σχετικό βιβλιάριο του οικείου ασφαλιστικού φορέα. 

β) Πέντε (5) θέσεις προσωπικού του Κλάδου ΠΕ Αναλογιστών της Κατηγορίας ΠΕ, προστιθέμενες στις ήδη υπάρχουσες. 

Προσόντα διορισμού στον εισαγωγικό βαθμό ορίζονται: 

Πτυχίο του Μαθηματικού Τμήματος των Φυσικομαθηματικών Σχολών των Α.Ε.Ι. της ημεδαπής ή ισότιμο πτυχίο αντίστοιχης σχολής της αλλοδαπής ή πτυχία άλλων σχολών των Α.Ε.Ι. της ημεδαπής ή της αλλοδαπής στις οποίες διδάσκονται ασφαλιστικά και οικονομικά μαθηματικά. 

γ) Μία (1) θέση στον Κλάδο ΔΕ Τεχνικό της Κατηγορίας ΔΕ ειδικότητας Οδηγού αυτοκινήτων. 

Προσόντα διορισμού για την πλήρωση της θέσης στον εισαγωγικό βαθμό ορίζονται τα προβλεπόμενα στο π.δ. 194/1988 (ΦΕΚ 84 Α'). 

Κατά την πρώτη εφαρμογή, η θέση αυτή δύναται να πληρωθεί με μετάταξη από υπάλληλο της Γ.Γ.Κ.Α. της Κατηγορίας ΥΕ ειδικότητας βοηθητικού προσωπικού του Κλάδου ΥΕ με επαγγελματική άδεια οδήγησης. 

δ) Πέντε (5) θέσεις του Κλάδου ΔΕ Διοικητικού - Λογιστικού της Κατηγορίας ΔΕ, προστιθέμενες στις ήδη υπάρχουσες. 

Προσόντα διορισμού στον εισαγωγικό βαθμό ορίζονται τα προβλεπόμενα στο π.δ. 194/1988. 

2. Συνιστώνται στον Ο.Γ.Α. οι παρακάτω οργανικές θέσεις προσωπικού και Κλάδος ως εξής: 

α) Δεκατέσσερις (14) θέσεις του Κλάδου Ιατρών και Οδοντιάτρων εκ των οποίων μία (1) ειδικότητας ορθοπεδικού, μία (1) ειδικότητας οφθαλμιάτρου, έντεκα (11) ειδικότητας παθολόγου και μία (1) ειδικότητας ψυχιάτρου. 

β) Τρεις (3) θέσεις του Κλάδου Φαρμακοποιών. 

γ) Πέντε (5) θέσεις του Κλάδου Πληροφορικής. 

δ) Εννιά (9) θέσεις του Κλάδου Διοικητικών Υπαλ-λήλων Β'. 

ε) Τέσσερις (4) θέσεις του Κλάδου Προσωπικού Η/Υ. 

στ) Κλάδος Τεχνικός στην κατηγορία Διοικητικού Προσωπικού Β' με μία (1) θέση βαθμού Β6-Δ1 με τα εξής προσόντα στον εισαγωγικό βαθμό: 

Απολυτήριο τίτλο ηλεκτρολόγου εσωτερικών ηλεκτρικών εγκαταστάσεων ενιαίου Πολυκλαδικού Λυκείου ή Τεχνικού Επαγγελματικού Λυκείου ή Τεχνικής - Επαγγελματικής Σχολής ή αντίστοιχης ειδικότητας Σχολής μαθητείας του Ο.Α.Ε.Δ. του ν. 1346/1983 (ΦΕΚ 46 Α') ή άλλο ισότιμο τίτλο σχολικής μονάδας της ημεδαπής ή αλλοδαπής, άδεια ασκήσεως επαγγέλματος και τριετή τουλάχιστον εμπειρία αποδεικνυόμενη με σχετικό βιβλιάριο του οικείου ασφαλιστικού φορέα. 

3. Στο Ταμείο Επικουρικής Ασφαλίσεως Υπαλλήλων Εμπορικών Καταστημάτων (Τ.Ε.Α.Υ.Ε.Κ.) συνιστώνται: α) κλάδοι και θέσεις προσωπικού και β) περιφερειακές υπηρεσίες ως εξής: 

α) Κλάδος ΠΕ Πληροφορικής της Κατηγορίας ΠΕ (Ειδικότητας Μηχανικών Η/Υ) και μία (1) θέση. 

β) Στον υφιστάμενο Κλάδο ΤΕ Πληροφορικής (Ειδικότητας ηλεκτρονικού υπολογιστικού συστήματος - HARD WARE) μία (1) θέση. 

γ) Κλάδος ΔΕ Προσωπικού Η/Υ (Ειδικότητας Χειριστών Η/Υ) της κατηγορίας ΔΕ και δεκαπέντε (15) θέσεις. 

Προσόντα διορισμού για την πλήρωση των παραπάνω θέσεων ορίζονται τα προβλεπόμενα στο π.δ. 194/1988 (ΦΕΚ 



 

  

Σελίδα 2942 

84 Α'), όπως τροποποιήθηκε με το π.δ. 172/1992 (ΦΕΚ 81 Α'). 

δ) Περιφερειακό Γραφείο Τ.Ε.Α.Υ.Ε.Κ. στην Καλαμάτα και μία (1) θέση Κλάδου ΔΕ Διοικητικού - Λογιστικού. 

ε) Περιφερειακό Γραφείο Τ.Ε.Α.Υ.Ε.Κ. στα Τρίκαλα και μία (1) θέση Κλάδου ΔΕ Διοικητικού - Λογιστικού. 

4. Το πρώτο εδάφιο της περ. (η) της παρ. 3 του άρθρου 19 του ν. 2556/1997 (ΦΕΚ 270 Α') αντικαθίσταται ως εξής: 

"η) Πέντε (5) θέσεις μόνιμου προσωπικού Κλάδου ΔΕ Τεχνικών όλων των ειδικοτήτων που περιγράφονται στο άρθρο 20 του π.δ. 194/1988 (ΦΕΚ 84 Α')." 

5. Το δεύτερο εδάφιο του άρθρου 19 του ν. 2556/1997 (ΦΕΚ 270 Α') τροποποιείται ως ακολούθως: 

"Επίσης, συνιστώνται στο γραφείο του Διοικητή του Ο.Α.Ε.Ε. δύο (2) θέσεις ειδικών συνεργατών με σχέση εργασίας ιδιωτικού δικαίου ορισμένου χρόνου." 

ΚΕΦΑΛΑΙΟ Θ' 

ΕΙΔΙΚΕΣ ΔΙΑΤΑΞΕΙΣ 

'Αρθρο 75 

Προαιρετική ασφάλιση σε περισσότερους φορείς 

Στο τέλος της παρ. 2 του άρθρου 39 του ν. 2084/1992, όπως ισχύει μετά τη συμπλήρωσή της με την παρ. 1 του άρθρου 2 του ν. 2335/1995 και την αντικατάστασή της με την παρ. 1 του άρθρου 16 του ν. 2556/1997, προστίθενται εδάφια ως εξής: 

"Εφόσον επιθυμούν, τα πρόσωπα αυτά δύνανται να ασφαλιστούν προαιρετικά και σε περισσότερους του ενός φορείς, αν αυτό προβλέπεται από την ισχύουσα νομοθεσία, ύστερα από σχετική αίτηση που υποβάλλεται στον αρμόδιο φορέα εντός της παραπάνω εξάμηνης προθεσμίας. 

Στην περίπτωση αυτή υποχρεούνται στην καταβολή του συνόλου των ασφαλιστικών εισφορών ασφαλισμένου, εργοδότη και Κράτους των προβλεπομένων από τις ισχύουσες διατάξεις για τον οικείο φορέα." 

Η ισχύς της διάταξης αυτής ανατρέχει στην ημερομηνία δημοσίευσης του ν. 2556/1997, τυχόν δε αιτήσεις που έχουν υποβληθεί μετά την έναρξη ισχύος του νόμου αυτού, καθώς και όσες υποβληθούν εντός εξαμήνου από τη δημοσίευση του παρόντος θεωρούνται εμπρόθεσμες. 

'Αρθρο 76 

Εξόφληση ασφαλιστικών εισφορών Τ.Σ.Α.Υ. 

Στο τέλος του εδαφ. α' της παρ. 4 του άρθρου 6 του ν.δ. 3348/1955, όπως τροποποιήθηκε μεταγενέστερα και ισχύει μετά την αντικατάστασή του από τις διατάξεις της παρ. 1 του άρθρου 4 του ν. 982/1979 (ΦΕΚ 239 Α'), προστίθεται υπεδάφιο ως ακολούθως: 

"Οι πάσης φύσεως ασφαλιστικές εισφορές των ελευθέρως ασκούντων το επάγγελμα ασφαλισμένων του Ταμείου Συντάξεως και Αυτασφαλίσεως Υγειονομικών (Τ.Σ.Α.Υ.) καθίστανται απαιτητές στην 30ή Ιουνίου και 31η Δεκεμβρίου εκάστου έτους." 

'Αρθρο 77 

Συνυπολογισμός χρόνου ΣΕΠ στην 35ετία 

και συνταξιοδότηση προσωπικού Ο.Α. 

από το Τ.Ε.Α.Π.Α.Ε. 

1. Το χρονικό διάστημα κατά το οποίο οι εργαζόμενοι στην πρώην Ε.Α.Σ., που απέκτησαν δικαίωμα θέσεως σε κυκλοφορία λεωφορείων δημόσιας χρήσης, συνέχισαν βάσει των διατάξεων του άρθρου 18 του ν. 2078/ 1992 (ΦΕΚ 139 Α') την ασφάλισή τους στο Ι.Κ.Α. συνυπολογίζεται για τη συμπλήρωση των απαιτούμενων από την παρ. 1 του άρθρου 10 του ν. 825/1978, όπως ισχύει κάθε φορά, χρονικών προϋποθέσεων. 

2. Η διάταξη της παραγράφου 2 του άρθρου 10 του ν.1759/1988 έχει, μέχρι την ολοκλήρωση του εγκεκριμένου προγράμματος εξυγίανσης της Ολυμπιακής Αεροπορίας, ανάλογη εφαρμογή από την ισχύ του ν. 2271/ 1994 (ΦΕΚ 229 Α') και για το προσωπικό της Ολυμπιακής Αεροπορίας και Αεροπλοΐας που αποχωρεί προαιρετικά από την υπηρεσία.

3. Το προσωπικό των Τοπικών Ενώσεων Δήμων και Κοινοτήτων Ελλάδος (Τ.Ε.Δ.Κ.) υπάγεται στην υποχρεωτική ασφάλιση του Ταμείου Ασφάλισης Δημοτικών και Κοινοτικών Υπαλλήλων (Τ.Α.Δ.Κ.Υ.), εφαρμοζομένων των διατάξεων που ισχύουν για το ταμείο αυτό. 

Ο χρόνος υπηρεσίας στις Τ.Ε.Δ.Κ., για τον οποίο το προσωπικό αυτό έχει ασφαλιστεί σε άλλο επικουρικό φορέα, συνυπολογίζεται σύμφωνα με τις διατάξεις περί διαδοχικής ασφάλισης. 

Τα πρόσωπα που υπηρετούν κατά τη δημοσίευση του παρόντος νόμου δύνανται να επιλέξουν την ασφάλισή τους στο Ι.Κ.Α.-Τ.Ε.Α.Μ., με αίτηση που θα υποβάλουν μέχρι την 30.6.1999. 

Το προσωπικό των Τ.Ε.Δ.Κ., καθώς και τα μέλη οικογένειας αυτού υπάγονται στην ασφάλιση του Ταμείου Υγείας των Δημοτικών και Κοινοτικών Υπαλλήλων (Τ.Υ.Δ.Κ.Υ.), εφαρμοζομένων των διατάξεων που ισχύουν για το ταμείο αυτό. 

4. Ασφαλισμένοι των Ταμείων Κύριας Ασφάλισης, που είχαν υπαχθεί διαδοχικά, πριν την 1.1.1979, στην ασφάλιση του Ι.Κ.Α. και άλλου φορέα κύριας ασφάλισης μισθωτών, ο οποίος στη συνέχεια συγχωνεύτηκε στο Ι.Κ.Α., και μετά από την 1.1.1979 υπήχθησαν στην ασφάλιση οποιουδήποτε φορέα, κατά τον υπολογισμό του ποσού της σύνταξής τους, εφαρμόζονται οι διατάξεις του άρθρου 10 του ν. 1405/1983. 

'Αρθρο 78 

Συμβάσεις επιμελητών εισπράξεων 

Οι διατάξεις του άρθρου 6 του ν. 2527/1997 δεν έχουν εφαρμογή για την ανάθεση της είσπραξης των ασφαλιστικών εισφορών των Φορέων Κοινωνικής Ασφάλισης από ιδιώτες. Η ανάθεση της είσπραξης των εισφορών αυτών εξακολουθεί να διέπεται από τις διατάξεις του άρθρου 89 του ν. 2084/1992. 

'Αρθρο 79 

Πόροι συνδικαλιστικών οργανώσεων 

Στο άρθρο 7 του ν. 1915/1990, όπως αντικαταστάθηκε και συμπληρώθηκε με τις διατάξεις του άρθρου 5 του ν. 2224/1994, προστίθεται παράγραφος 7, ως ακολούθως: 

"7. Στις πρωτοβάθμιες συνδικαλιστικές οργανώσεις του ιδιωτικού τομέα, εφόσον έχουν τουλάχιστον 200 ψηφίσαντα μέλη θα καταβάλλονται από 1.1.1999 τα έξοδα των δικαστικών αντιπροσώπων που παρίστανται στις αρχαιρεσίες τους. Τα θέματα που αφορούν τον τρόπο καταβολής των χρηματικών ποσών και η διαδικασία πιστοποίησης της εκτέλεσης των δαπανών αυτών ρυθμίζονται σύμφωνα με τις διατάξεις της παραγράφου 5 του άρθρου αυτού." 

'Αρθρο 80 

Ειδικές εξουσιοδοτικές διατάξεις 

1. Η παράγραφος 4 του άρθρου 57 του ν. 2084/1992 (ΦΕΚ 165 Α') τροποποιείται ως ακολούθως: 

"4. Με απόφαση του Υπουργού Εργασίας και Κοινωνικών Ασφαλίσεων αναπροσαρμόζεται κάθε φορά το ανώτατο όριο του εφάπαξ βοηθήματος της προηγούμενης παραγράφου, σύμφωνα με την εισοδηματική πολιτική της Κυβέρνησης, όπως αυτή καθορίζεται με απόφαση του Υπουργού Εθνικής Οικονομίας για τα εφάπαξ βοηθήματα." 

2. Οι διατάξεις που αφορούν το Επικουρικό Ταμείο Υπαλλήλων Αστυνομίας Πόλεων, πλην των βασικών διατάξεων όπως αυτές προσδιορίζονται με το ν.δ. 2520/ 1953 (ΦΕΚ 220 Α'), δύναται να τροποποιούνται, συμπληρώνονται και καταργούνται με προεδρικό διάταγμα, το οποίο εκδίδεται μετά από πρόταση του Υπουργού Εργασίας και Κοινωνικών Ασφαλίσεων και γνώμη του Διοικητικού Συμβουλίου του Επικουρικού Ταμείου 

  


Επιστροφή στην κορυφή
 

 


 

  

Σελίδα 2943 

Υπαλλήλων Αστυνομίας Πόλεων και γνώμη του Συμβουλίου Κοινωνικής Ασφάλισης. 

3. Στο τέλος της παραγράφου 5 του άρθρου 9 του ν. 2335/1995 (ΦΕΚ 185 Α') προστίθεται εδάφιο ως εξής: 

"Το Ταμείο Προνοίας Προσωπικού Ο.Σ.Ε. θεωρείται ότι συστήθηκε και λειτουργεί νόμιμα από την ίδρυσή του." 

'Αρθρο 81 

1. Στο άρθρο 5 του ν.1414/1984 προστίθεται παράγραφος 3, ως ακολούθως: 

"3. Είναι άκυρος όρος συλλογικής σύμβασης εργασίας ή κανονισμών επιχειρήσεων που έχει διάκριση με βάση το φύλο του εργαζόμενου ως προς τα επαγγελματικά συστήματα κοινωνικής ασφάλισης." 

2. Στο άρθρο 34 του ν. 1975/1991 (ΦΕΚ 184 Α') προστίθεται παράγραφος 5, που έχει ως εξής: 

" 5. Κατ' εξαίρεση, δεν επιβαρύνονται με τέλος χαρτοσήμου οι άδειες παραμονής και εργασίας των μελών της οικογένειας των υπηκόων των Κρατών-Μελών της Ευρωπαϊκής 'Ενωσης, ανεξαρτήτως ιθαγένειας, οι οποίες εκδίδονται, ανανεώνονται και θεωρούνται μόνο με την καταβολή ποσού ίσου με τα τέλη της έκδοσης ταυτότητας ημεδαπού." 

'Αρθρο 82 

Τρόπος κάλυψης της δαπάνης 

Η οικονομική επιβάρυνση που προκύπτει από την εφαρμογή των επί μέρους διατάξεων καλύπτεται από τον Κρατικό Προϋπολογισμό και τους προϋπολογισμούς των αναφερόμενων Οργανισμών, εκτός αν ορίζεται διαφορετικά στις επί μέρους διατάξεις. 

'Αρθρο 83 

1. Η προθεσμία της παραγράφου 1 του άρθρου 2 του ν. 2414/1996, όπως αυτή παρατάθηκε με το άρθρο 63 του ν. 2637/1998, παρατείνεται για ένα χρόνο από τη λήξη της. 

2. Στο άρθρο 10 του ν. 2414/1996 (ΦΕΚ 135 A') προ- στίθεται παράγραφος 5 ως εξής: 

"5. Το μόνιμο προσωπικό των νομικών προσώπων δημοσίου δικαίου, τα οποία μετατρέπονται, κατ' εφαρμογή του παρόντος νόμου, σε ανώνυμες εταιρείες δικαιούται από την ανώνυμη εταιρεία συνολικές αποδοχές τουλάχιστον ίσες με αυτές που ελάμβανε κατά το χρόνο της μετατροπής, διατηρεί δε τη μονιμότητά του και δεν λύεται η σχέση εργασίας του παρά μόνο για τους ίδιους λόγους με τους δημοσίους υπαλλήλους. 

Σε περίπτωση διάλυσης των ανωνύμων εταιρειών το προσωπικό που υπηρετεί στα παραπάνω νομικά πρόσωπα δημοσίου δικαίου κατά το χρόνο μετατροπής τους σε ανώνυμες εταιρείες μετατάσσεται, με αίτησή του, στο δημόσιο τομέα, σύμφωνα με τις ισχύουσες κάθε φορά διατάξεις." 

'Αρθρο 84 

1. 'Οπου στο ν. 2606/1998 (ΦΕΚ 89 Α'/22.4.1998) αναφέρεται ο όρος Επιμελητής Γ', συμπληρώνεται και ειδικευόμενος. 

2. Στο ιατρικό προσωπικό του κλάδου Ε.Σ.Υ. περιλαμβάνονται και οι οδοντίατροι. 

3. Το άρθρο αυτό ισχύει από 1.1.1998. 

'Αρθρο 85 

Θέματα φορολογίας κεφαλαίου - 

ληξιπρόθεσμων χρεών 

1. Ο χρόνος παραγραφής του δικαιώματος του Δημοσίου, ο οποίος συμπληρώνεται την 31η Δεκεμβρίου 1998, παρατείνεται μέχρι και την 30ή Ιουνίου 1999 για υποθέσεις φόρου μεταβίβασης με επαχθή αιτία ή αιτία θανάτου, δωρεάς, γονικής παροχής ή προίκας, για τις οποίες προβλέπουν οι διατάξεις της παραγράφου 3 του άρθρου 12 του α.ν. 1521/1950 (ΦΕΚ 245 Α') και της παραγράφου 1α του άρθρου 102 του ν.δ. 118/1973 (ΦΕΚ 202 Α'). Εξαιρούνται οι υποθέσεις για τις οποίες ο χρόνος παραγραφής του δικαιώματος του Δημοσίου είχε παραταθεί με την παράγραφο 2 του άρθρου 29 του ν. 2556/1997 (ΦΕΚ 270 Α'). 

2. Στο πρώτο εδάφιο της περίπτωσης ζ' του άρθρου 23 του ν. 2459/1997 (ΦΕΚ 17 Α') αντικαθίσταται η λέξη "τριμηνιαίες" με τη λέξη "μηνιαίες". 

3. Οι προθεσμίες της παραγράφου 2 του άρθρου 36 του ν. 2648/1998 (ΦΕΚ 238 Α'), που αναφέρονται στην υποβολή της αίτησης και την καταβολή της πρώτης δόσης της ρύθμισης, παρατείνονται μέχρι και τις 30 Δεκεμβρίου 1998. 

4. Η ισχύς των διατάξεων του παρόντος άρθρου αρχίζει από 23.11.1998. 

'Αρθρο 86 

Στην παράγραφο 2 του άρθρου 22 του ν. 2503/1998 (ΦΕΚ 107 Α') προστίθεται δεύτερο εδάφιο, που έχει ως εξής: 

"Σε εξαιρετικές περιπτώσεις, με νεότερη απόφαση της Δ.Ε.Α. είναι δυνατή η περαιτέρω παράταση της ως άνω προθεσμίας για χρονικό διάστημα μέχρι έξι (6) ακόμα μηνών από τη δημοσίευση της απόφασης αυτής. 

Η ισχύς της παρούσας διάταξης αρχίζει από 15.12.1998." 

'Αρθρο 87 

1. Δικηγόροι ασφαλισμένοι στο Ταμείο Ασφάλισης Προσωπικού Ιονικής και Λαϊκής Τράπεζας (Τ.Α.Π.Ι.Λ.Τ.) κατ' εφαρμογή των διατάξεων του άρθρου 3 παρ. 1 του Καταστατικού του Ταμείου, μπορούν να αναγνωρίσουν ολόκληρο το χρόνο υπηρεσίας τους ως εμμίσθων ή μέρος αυτού στην Ιονική-Λαϊκή Τράπεζα, που έχει πραγματοποιηθεί από 1.1.1980 μέχρι 31.12.1987, ως χρόνο πραγματικής συντάξιμης υπηρεσίας, κατόπιν υποβολής αίτησης μέσα σε δύο (2) μήνες από την έναρξη ισχύος του παρόντος. 

Για την αναγνώριση καταβάλλεται το σύνολο των εισφορών ασφαλισμένου και εργοδότη, που ισχύει κατά το χρόνο υποβολής της αίτησης και υπολογίζεται επί του καταβαλλόμενου βασικού μισθού του μήνα υποβολής αυτής. 

Η εξόφληση του ποσού της αναγνώρισης ενεργείται εφάπαξ εντός έξι (6) μηνών από τη δημοσίευση του παρόντος νόμου για τον εργοδότη και εντός πέντε (5) ετών για τον ασφαλισμένο, με ισόποσες μηνιαίες δόσεις, σύμφωνα με τις διατάξεις του Τ.Α.Π.Ι.Λ.Τ.. 

2. Στο άρθρο 18 του ν. 2367/1995 προστίθεται παράγραφος ως εξής: 

"Η πιο πάνω ειδική εισφορά (εθνική συμμετοχή) ισόποση προς την εισφορά που εγκρίνεται από την Ευρωπαϊκή Κοινότητα 'Ανθρακα και Χάλυβα (Ε.Κ.Α.Χ.) καταβάλλεται από τον Ο.Α.Ε.Δ. και στους χαλυβουργούς εταιρειών μελών της Ευρωπαϊκής Κοινότητας 'Ανθρακα και Χάλυβα (Ε.Κ.Α.Χ.) που έχουν απολυθεί κατά τα έτη 1991, 1992 και 1993." 

'Αρθρο 88 

1. Στους κυρίους ιδιωτικών οικοδομικών έργων ή εργασιών, σε βάρος των οποίων έχουν βεβαιωθεί διαφορές εισφορών με βάση τους συντελεστές του άρθρου 38 του ΚΑ Ι.Κ.Α. για έργα ή εργασίες που αποπερατώθηκαν μέχρι 31.12.1992, καθώς και γι' αυτά στα οποία έγινε έναρξη εργασιών μέχρι την ίδια ημερομηνία και η αποπεράτωσή τους συντελέστηκε μετά την 1.1.1993 παρέχεται δικαίωμα ρύθμισης των οφειλόμενων εισφορών. 

Η ρύθμιση αυτή παρέχεται και στους κυρίους έργων ή εργασιών των προαναφερόμενων χρονικών περιόδων έναρξης και περαίωσης, στα οποία δεν έχει διενεργηθεί εκκαθάριση του λογαριασμού εισφορών, εφόσον ζητήσουν από τις υπηρεσίες του Ι.Κ.Α. την εκκαθάριση του έργου, εντός εξαμήνου από της ισχύος του παρόντος, από την οποία θα προκύψουν διαφορές εισφορών με βάση τους συντελεστές του άρθρου 38 του ΚΑ ΙΚΑ. 

Οι παραπάνω εργοδότες, ύστερα από αίτησή τους, και 

  


 

  

Σελίδα 2944 

ανεξάρτητα από το ύψος του οφειλόμενου ποσού μπορούν να ζητήσουν την εξόφλησή του είτε: 

α. Εφάπαξ με έκπτωση ογδόντα τοις εκατό (80%) επί των προσθέτων τελών και προσαυξήσεων (ΠΕΠΕΕ ή ΠΕΠΕΟ) ή 

β. Τμηματικά σε εξήντα (60) ισόποσες μηνιαίες δόσεις με έκπτωση πενήντα τοις εκατό (50%) των προσθέτων τελών και προσαυξήσεων (ΠΕΠΕΕ ή ΠΕΠΕΟ), προκαταβάλλοντας το πέντε τοις εκατό (5%) της συνολικής οφειλής. 

Με απόφαση του Υπουργού Εργασίας και Κοινωνικών Ασφαλίσεων καθορίζεται κάθε αναγκαία λεπτομέρεια για την εφαρμογή της παρούσας διάταξης. 

Οι ρυθμίσεις της παραγράφου αυτής δεν καταλαμβάνουν οφειλές από έργα ή εργασίες που εμπίπτουν στις ειδικές ρυθμίσεις της παρ. 2 περ. δ' του άρθρου 26 του ν. 2520/1997 και της παρ. 7 του άρθρου 4 του ν. 2556/1997. 

2. Οι καθυστερούμενες ασφαλιστικές εισφορές στο Ι.Κ.Α., καθώς και στους οργανισμούς, ταμεία και λογαριασμούς, των οποίων οι εισφορές συνεισπράττονται από αυτό (για κύρια και επικουρική ασφάλιση), που οφείλονται από επιχειρήσεις της πόλης της Αθήνας που υπέστησαν υλικές ζημιές από πράξεις βίας ομάδας (-ων) αναρχικών ατόμων που είχαν υπαχθεί στις διατάξεις των υπουργικών αποφάσεων Φ11/οικ.792/ 6.3.1989, που κυρώθηκε με το άρθρο 16 του ν. 1858/1989 (ΦΕΚ 148 Α') και Φ11/616/15.3.1991, που κυρώθηκε με το άρθρο 23 του ν. 1976/1991 (ΦΕΚ 184 Α') και απώ- λεσαν το δικαίωμα της ρύθμισης και είναι απαιτητές μέχρι το τέλος του προηγούμενου μήνα από τη δημοσίευση του παρόντος, μαζί με τα αναλογούντα σε αυτές πρόσθετα τέλη, υπολογιζόμενα μέχρι την ανωτέρω ημερομηνία, μειωμένα κατά ογδόντα τοις εκατό (80%), τους τόκους, λοιπές προσαυξήσεις ή επιβαρύνσεις, δικαστικά έξοδα, έξοδα και δικαιώματα εκτέλεσης κ.λπ. κεφαλαιοποιούνται και αναστέλλεται η καταβολή τους για ένα (1) έτος από τη δημοσίευση του παρόντος. 

Κατά το χρονικό διάστημα της αναστολής δεν υπολογίζονται πρόσθετα τέλη και άλλες προσαυξήσεις. 

Μετά το πέρας της αναστολής, οι προαναφερόμενες εισφορές εξοφλούνται σε εξήντα (60) ισόποσες μηνιαίες δόσεις. Προϋπόθεση για υπαγωγή στη ρύθμιση αυτή είναι η υποβολή αίτησης από την πληγείσα επιχείρηση στο αρμόδιο Υποκατάστημα ή Ταμείο Είσπραξης Εσόδων του Ι.Κ.Α. στο οποίο είναι βεβαιωμένες οι οφειλές, μέχρι το τέλος του τρίτου μήνα από τη δημοσίευση του παρόντος. 

Κατά τα λοιπά ισχύουν τα οριζόμενα στο άρθρο 51 του παρόντος νόμου. 

3. Στο τέλος του άρθρου 51 του παρόντος νόμου προστίθεται παρ. 6 ως εξής: 

"6. Ειδικά για τα αστικά και υπεραστικά ΚΤΕΛ και τους δημοτικούς οργανισμούς και δημοτικές επιχειρήσεις που εκτελούν συγκοινωνιακό έργο, καθώς και για τις επιχειρήσεις της Ναυπηγοεπισκευαστικής Ζώνης περιοχών Πειραιά, Αγίας Σοφίας, Σαλαμίνας, Δραπετσώνας, Καμινίων, Κερατσινίου και Περάματος, οι οποίες λειτουργούσαν αποδεδειγμένα κατά την 31.12.1996, η προβλεπόμενη από την παραπάνω παράγραφο 5 έκπτωση στα πρόσθετα τέλη ανέρχεται σε ογδόντα τοις εκατό (80%) σε περίπτωση εφάπαξ καταβολής και πενήντα τοις εκατό (50%) σε περίπτωση καταβολής σε 24 έως 60 δόσεις, για οφειλές που είναι απαιτητές μέχρι το τέλος του προηγούμενου μήνα της δημοσίευσης του παρόντος." 

Η ρύθμιση της παραγράφου αυτής έχει εφαρμογή και επί των μέχρι 31.12.1997 οφειλών των επιχειρήσεων που λειτουργούν στους νομούς 'Εβρου, Ροδόπης και Ξάνθης, προς τους κλάδους επικουρικής ασφάλισης και πρόνοιας του Επικουρικού Ταμείου Εργατοϋπαλλήλων Μετάλλου, όπως οι κλάδοι αυτοί διαμορφώνονται με τις διατάξεις του άρθρου 25 του παρόντος νόμου. 

4. Οι προβλεπόμενοι από τους πίνακες 1, 2 και 3 του άρθρου 38 του Κανονισμού Ασφάλισης Ι.Κ.Α. συντελεστές υπολογισμού των κατ' ελάχιστον απαιτούμενων ημερών εργασίας για τα ιδιωτικά οικοδομοτεχνικά έργα μειώνονται κατά δέκα τοις εκατό (10%). 

Οι προκύπτοντες μετά την παραπάνω μείωση συντελεστές στρογγυλοποιούνται σε εκατοστά της μονάδας, προκειμένου για τους πίνακες 1 και 2, παραλειπομένων των μέχρι 0,5 χιλιοστών, των δε πάνω 0,5 χιλιοστών στρογγυλοποιούμενων στο επόμενο εκατοστό, προκειμένου δε για τον πίνακα 3 σε χιλιοστά της μονάδας, παραλειπομένων των μέχρι 0,5 δεκάκις χιλιοστών, των δε πάνω 0,5 δεκάκις χιλιοστών στρογγυλοποιούμενων στο επόμενο χιλιοστό. 

Η ρύθμιση αυτή ισχύει για έργα των πινάκων 1 και 2 ή εργασιών του πίνακα 3 που θα απογραφούν από την πρώτη ημέρα του μεθεπόμενου της δημοσίευσης του παρόντος μήνα και μετά, καθώς και για έργα ή εργασίες που απεγράφησαν πριν και δεν έχει εκτελεσθεί οποιαδήποτε εργασία σε αυτά μέχρι την έναρξη ισχύος της διάταξης αυτής. 

Στις περιπτώσεις έργων του πίνακα 1 ή εργασιών του πίνακα 3 που έχει γίνει έναρξη εργασιών πριν την έναρξη ισχύος της παρούσας διάταξης, οι νέοι συντελεστές εφαρμόζονται μόνο για όσες φάσεις εργασιών του πίνακα 1 ή εργασίες του πίνακα 3 θα ξεκινήσουν το πρώτον μετά την έναρξη ισχύος του παρόντος. 

5. Στο τέλος του τρίτου εδαφίου της περ. 5 του άρθρου 8 του α.ν. 1846/1951, όπως τροποποιήθηκε με την παρ. 1 του άρθρου 40 του ν.δ. 2698/1953, προστίθεται διάταξη ως εξής: 

"Ειδικά επί ανάθεσης οικοδομικών εργασιών εργολαβικώς κατά το σύστημα της αντιπαροχής, εργοδότες θεωρούνται για την καταβολή των εισφορών αλληλεγγύως και εις ολόκληρον ο αρχικός κύριος ή οι αρχικοί συγκύριοι του οικοπέδου και ο εργολάβος κατασκευαστής." 

'Αρθρο 89 

Με απόφαση του Δ.Σ. του Ταμείου Επικουρικής Ασφάλισης Προσωπικού Αεροπορικών Επιχειρήσεων (Τ.Ε.Α.Π.Α.Ε.), παρακρατείται από τις μηνιαίες συντάξιμες αποδοχές των συνταξιούχων ασφαλισμένων του ως άνω Ταμείου μηνιαία συνδρομή υπέρ των οικείων οργανώσεων συνταξιούχων, των οποίων αυτοί είναι μέλη. 

Η παρακράτηση της συνδρομής, εκ μέρους του Τ.Ε.Α.Π.Α.Ε., θα γίνεται μόνο στις συντάξιμες αποδοχές των συνταξιούχων, οι οποίοι έχουν υποβάλει σχετική δήλωση προς το Τ.Ε.Α.Π.Α.Ε.. 

Το ύψος της συνδρομής, που θα παρακρατείται από το Τ.Ε.Α.Π.Α.Ε., θα ορίζεται με απόφαση της γενικής συνέλευσης των οικείων οργανώσεων συνταξιούχων, η οποία θα κοινοποιείται στο Δ.Σ. του Ταμείου. 

Κατά τα λοιπά, η διαδικασία παρακράτησης και απόδοσης της συνδρομής προς τις οικείες οργανώσεις των συνταξιούχων θα καθορίζεται από το Δ.Σ. του Τ.Ε.Α.Π.Α.Ε., σε συνεργασία με τις οικείες οργανώσεις των συνταξιούχων. 

Ποσά συνδρομών που έχουν ήδη παρακρατηθεί από το Τ.Ε.Α.Π.Α.Ε. μέχρι τη δημοσίευση του παρόντος νόμου αποδίδονται στις οικείες οργανώσεις συνταξιούχων κατά τα ανωτέρω. 

'Αρθρο 90 

Οι απασχολούμενοι κατά τη δημοσίευση του παρόντος ή οι απασχοληθέντες κατά το παρελθόν σε χώρους εξόρυξης, εμπλουτισμού και κατεργασίας πετρωμάτων για παραγωγή ινών αμιάντου, καθώς και σε χώρους παραγωγής προϊόντων αμιαντοτσιμέντου δικαιούνται σύνταξη από το Ι.Κ.Α. και το Ι.Κ.Α.-Τ.Ε.Α.Μ. με τη συμπλήρωση του πεντηκοστού (50ού) έτους της ηλικίας τους, εφόσον έχουν πραγματοποιήσει οποτεδήποτε 4.500 τουλάχιστον ημέρες εργασίας αποκλειστικά στους παραπάνω χώρους. 

Για τη συνταξιοδότηση των ασφαλισμένων της προηγούμενης παραγράφου καταβάλλεται η προβλεπόμενη από την παρ. 4 του άρθρου 20 του ν. 997/1979 πρόσθετη εισφορά εργοδότη και ασφαλισμένου υπέρ του κλάδου σύνταξης του Ι.Κ.Α., καθώς και της παρ. 2 του άρθρου 45 του ν. 2084/1992, υπέρ του 

  


 

  

Σελίδα 2945 

Ι.Κ.Α.-Τ.Ε.Α.Μ.. 

Για τους συνταξιοδοτούμενους που κατά τη δημοσίευση του νόμου αυτού έχουν συμπληρώσει τις ως άνω προϋποθέσεις, η επιβάρυνση που προκύπτει καλύπτεται από τον Κρατικό Προϋπολογισμό και καταβάλλεται στο 'Ιδρυμα εντός διετίας από την έναρξη ισχύος του νόμου αυτού και εντός του πρώτου τριμήνου εκάστου έτους. 

'Αρθρο 91 

'Εναρξη ισχύος 

Η ισχύς του νόμου αυτού αρχίζει από τη δημοσίευσή του στην Εφημερίδα της Κυβερνήσεως, εκτός εάν ορίζεται διαφορετικά στις επί μέρους διατάξεις." 

ΠΡΟΕΔΡΕΥΩΝ (Παναγιώτης Σγουρίδης): Παρακαλώ το Σώμα να εξουσιοδοτήσει το Προεδρείο για την υπ' ευθύνη του επικύρωση των Πρακτικών ως προς την ψήφιση στο σύνολο του παραπάνω νομοσχεδίου. 

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα. 

ΠΡΟΕΔΡΕΥΩΝ (Παναγιώτης Σγουρίδης): Παρεσχέθη η ζητηθείσα εξουσιοδότηση. 

Συνέχιση της συζήτησης επί των σχεδίων νόμων του Υπουργείου Οικονομικών: 

α) Kύρωση του Γενικού Προϋπολογισμού του Κράτους και των Προϋπολογισμών ορισμένων Ειδικών Ταμείων και Υπηρεσιών για το οικονομικό έτος 1999. 

β) Κύρωση του Απολογισμού του Κράτους οικονομικού έτους 1997. 

γ) Κύρωση του Ισολογισμού του Κράτους οικονομικού έτους 1997. 

Ο κ. Στάϊκος έχει το λόγο. 

ΕΥΑΓΓΕΛΟΣ ΣΤΑΪΚΟΣ: Ο συζητούμενος Προϋπολογισμός, κυρίες και κύριοι συνάδελφοι, έχει ένα ιδιαίτερο χαρακτηριστικό. Συνδέεται με τον κορυφαίο στόχο της Κυβέρνησης, την είσοδο της χώρας μας στην ΟΝΕ. Είναι συνεπώς Προϋπολογισμός ενταξιακός και έχει τα χαρακτηριστικά της σταθερότητας, της ανάπτυξης και της εθνικής προοπτικής, που στοχεύει στη συνέχιση και στην ολοκλήρωση της πορείας για μια οικονομία πιο ανθρώπινη, πιο ανταγωνιστική, πιο ισχυρή, που θα προσφέρει σιγουριά στον 'Ελληνα πολίτη, αφού συνοδεύεται με ουσιαστικές διασφαλίσεις για κοινωνική προστασία και κοινωνική δικαιοσύνη. 

Η Κυβέρνηση έχει δώσει εξετάσεις αξιοπιστίας τόσο στον ελληνικό λαό όσο και σε ευρωπαϊκό επίπεδο και έχει αξιολογηθεί για τη συνέπεια, την ικανότητα και την αποτελεσματικότητα στην επίτευξη των στόχων της. 

Οι παρεμβάσεις που έγιναν τα τελευταία χρόνια στην οικονομία, δεν απέβλεπαν μόνο στη βελτίωση των οικονομικών δεικτών και στη θωράκιση της οικονομίας μας από τις νομισματικές και άλλες κρίσεις, αλλά και στην καθιέρωση από την Κυβέρνηση του ΠΑ.ΣΟ.Κ. μιας άλλης αντίληψης και στρατηγικής και στη διαχείριση της οικονομίας, που στηρίζεται στη λογική, ότι δεν θυσιάζουμε το μέλλον στις όποιες μικροπολιτικές σκοπιμότητες του παρόντος και που κυριαρχείται από τη συνέπεια, το ρεαλισμό και την προοπτική της ολοκληρωμένης ανάπτυξης. 

Αυτή είναι και η ειδοποιός διαφορά μας από τις άλλες πολιτικές δυνάμεις, που οριοθετούν την πολιτική τους στη δημιουργία κλίματος παροχολογίας και εξαντλούνται στην υποβάθμιση και συκοφάντηση του κυβερνητικού έργου. 

Εμείς δεν τοποθετούμε το κομματικό συμφέρον πάνω από το εθνικό και το κοινωνικό, όπως κάνει η Αντιπολίτευση που υιοθετεί άκριτα όλες τις κοινωνικές διεκδικήσεις, για να εισπράξει την κοινωνική δυσαρέσκεια. Εκμεταλλευόμενη το φόβο και την αγωνία του καινούριου, στο οποίο εμείς φιλοδοξούμε να οδηγήσουμε τη χώρα. 

Είναι συνεπώς επόμενο, μια πολιτική που έχει στόχο να συνδέσει τη μοίρα της Ελλάδος με αυτήν της Ενωμένης Ευρώπης, -όταν η πολιτική που ακολουθεί η Κυβέρνηση είναι μια σφιχτή, είναι μια περιοριστική δημοσιονομική πολιτική- να συναντά δυσκολίες, να συναντά δυσχέρειες, να δημιουργεί προβλήματα και να προκαλεί, όπως ελέχθη, κοινωνική δυσφορία, να προκαλεί δυσανασχέτηση, πολύ δε περισσότερο όταν οι διεθνείς συνθήκες δεν είναι οι ευνοϊκότερες, ούτε και η χώρα μας από πλευράς τεχνολογίας, υποδομών, διάρθρωσης και οικονομικών μεγεθών συγκαταλέγεται μεταξύ των ανεπτυγμένων χωρών της Ευρωπαϊκής 'Ενωσης. 

Παρ' όλα αυτά ο ελληνικός λαός στη μεγάλη του πλειοψηφία στηρίζει και συμμετέχει σ' αυτήν την προσπάθεια για την επίτευξη των στόχων της σύγκλισης, γιατί αντιλαμβάνεται, γιατί γνωρίζει ότι οι θυσίες του θα έχουν αντίκρυσμα, θα πιάσουν τόπο. 

'Ηδη η πολιτική αυτή φαίνεται ότι αρχίζει να αποδίδει καρπούς, αφού η συνέχιση αυτής της πορείας θα οδηγήσει σε πληθωρισμό μικρότερο του 2% μέχρι το τέλος του 1999, γεγονός που θα έχει σαν άμεση απόρροια και συνέπεια τη σημαντικότατη μείωση των επιτοκίων. 

Επίσης, το γεγονός αυτό μεταφράζεται από τη μια μεριά σε φθηνότερο χρήμα για τις επιχειρήσεις και φθηνότερα δάνεια για τους πολίτες, με άλλα λόγια σε μείωση του κόστους του χρήματος και από την άλλη σε απελευθέρωση, σε εξοικονόμηση πόρων για την άσκηση κοινωνικής πολιτικής, για την οικοδόμηση του κοινωνικού κράτους, καθ' ότι με την εξοικονόμηση δαπανών για τόκους παρέχει τη δυνατότητα να δοθούν περισσότερα χρήματα, να αυξηθούν ακόμα περισσότερο και σημαντικά τα κονδύλια για την υγεία, τη δημόσια εκπαίδευση, την απασχόληση, τους άνεργους, τους χαμηλοσυνταξιούχους. Να στηρίξει δηλαδή η Κυβέρνηση εξαιρετικά ευαίσθητους και σημαντικούς τομείς, που αφορούν τη βελτίωση της ποιότητας ζωής του πολίτη, τη βελτίωση της καθημερινότητας, τη μόρφωσή του. 

'Ετσι λοιπόν ο Προϋπολογισμός έχει και ένα σαφή πολιτικό προσανατολισμό, ένα σαφή κοινωνικό χαρακτήρα, εμφανίζει το κοινωνικό πρόσωπο της Κυβέρνησης, χωρίς να διασαλεύεται η πορεία της χώρας προς την ΟΝΕ. 

Εκείνο όμως, κύριοι συνάδελφοι, που σήμερα απαιτούν οι πολίτες, απαιτεί ο λαός, είναι να προχωρήσουν το γρηγορότερο τα μεγάλα έργα, που θα συμβάλουν στην αναπτυξιακή προσπάθεια για να αλλάξει ο χάρτης της Δημόσιας Διοίκησης και του δημόσιου τομέα -που παρά τις βελτιωτικές νομοθετικές πρωτοβουλίες που έχουν γίνει, χρήζει εξυγίανσης και αναδιάρθρωσης-. Μιας Δημόσιας Διοίκησης που χρειάζεται αλλαγές, ποιοτική αναβάθμιση των προσφερομένων υπηρεσιών για καλύτερη εξυπηρέτηση των πολιτών, μιας Δημόσιας Διοίκησης πιο παραγωγικής και πιο αποτελεσματικής και όχι μιας διοίκησης με γραφειοκρατικές και αντιαναπτυξιακές δομές, που εμποδίζουν κάθε εκσυγχρονιστική προσπάθεια. 

Η δημιουργία σύγχρονης Δημόσιας Διοίκησης προϋποθέτει τη δημιουργία Κράτους-επιτελείου, το οποίο θα χαράζει, θα σχεδιάζει τη γενικότερη πολιτική και δεν θα ασχολείται με μικροζητήματα, τα οποία το απασχολούν και το ταλανίζουν σήμερα. 

Τα προβλήματα αυτά θα επιλύονται πλέον από τη Νομαρχιακή Αυτοδιοίκηση σε τοπικό επίπεδο, η οποία είναι φυσικό να γνωρίζει καλύτερα τα τοπικά προβλήματα. Αυτή θα τα αξιολογεί, θα τα ιεραρχεί και θα τα επιλύει, για να μην παρατηρείται το φαινόμενο, πολίτες προερχόμενοι από τα πλέον απομακρυσμένα σημεία της Επικράτειας να κατακλύζουν τους διαδρόμους και τους προθαλάμους των υπουργικών και βουλευτικών γραφείων, για να επιλύσουν υποθέσεις και προβλήματα, που ευχερέστατα και ευκολότατα θα μπορούσαν να επιλυθούν σε τοπικό επίπεδο. 

Για να διαδραματίσει όμως το κράτος τον Επιτελικό του ρόλο πρέπει το ίδιο το κράτος να εκσυγχρονιστεί, να επαναπροσδιορίσει το ρόλο του, να αποκεντρωθεί, μεταβιβάζοντας εξουσίες, αρμοδιότητες και πόρους στην περιφέρεια. 

Η αποτελεσματική συνεπώς περιφερειακή συγκρότησή του, με τη θεσμική και οικονομική ενίσχυση της περιφέρειας και η ανάδειξη των δύο βαθμών της Αυτοδιοίκησης σε υποδοχείς του μεγαλύτερου μέρους της εξουσίας που ως τώρα είχε "φορτωθεί" στο δυσκίνητο άρμα της κεντρικής διοίκησης, είναι 

  


 

  

Σελίδα 2946 

"εκ των ούκ άνευ" για την πραγμάτωση του κράτους επιτελείου. 

Εξάλλου, το 1999 πρέπει να είναι ο χρόνος της ενίσχυσης του στρατηγικού ρόλου της περιφέρειας, του διαχωρισμού των αρμοδιοτήτων πρωτοβάθμιας και δευτεροβάθμιας αυτοδιοίκησης για να μην υπάρχει σύγχυση και αλληλοεπικάλυψη, της θεσμοθέτησης του νέου κώδικα δημοσίων υπαλλήλων, της πάταξης της διαφθοράς, της δημιουργίας νέας, υγιούς δημοσιοϋπαλληλικής αντίληψης, της επιτυχούς εφαρμογής του προγράμματος "ΚΑΠΟΔΙΣΤΡΙΑΣ". 

Θεωρώ υποχρέωσή μου, θεωρώ χρέος μου, κυρίες και κύριοι συνάδελφοι, επειδή κατάγομαι και εκπροσωπώ κατά κύριο λόγο αγροτικό νομό, το νομό Φθιώτιδας, να αναφερθώ στην ομιλία μου αυτή, στο λίγο χρονικό διάστημα, στο δεκάλεπτο που έχω σύμφωνα με τον Κανονισμό της Βουλής, στον ιδιαίτερα κρίσιμο και ευαίσθητο αγροτικό τομέα που βρίσκεται στη δίνη της αναθεώρησης της Κοινής Αγροτικής Πολιτικής, με τη μερική επανεθνικοποίησή της, που επιχειρείται, χωρίς μηχανισμούς προστασίας και με χαμηλούς πάντα ρυθμούς εφαρμογής. 

Η ανάγκη αναδιοργάνωσης του συναιτεριστικού κινήματος, η προώθηση νέων μορφών επιχειρηματικής δράσης στη γεωργία, όπως απαιτούν οι σύγχρονες συνθήκες παραγωγής και εμπορίου, η αναδιάταξη των υπηρεσιών του Υπουργείου Γεωργίας, ο εκσυγχρονισμός και επανασχεδιασμός της αγροτικής πίστης, ο θεσμικός εκσυγχρονισμός της προστασίας των αγροτικών εισοδημάτων και τα έργα υποδομής, ο εκσυγχρονισμός και η αναδιάρθρωση των καλλιεργειών, η βελτίωση της ανταγωνιστικότητας, η δημιουργία επαγγελματία αγρότη με πρόσβαση στις νέες τεχνολογίες, η βιώσιμη ανάπτυξη η καλύτερη εμπορική αξιοποίηση της παραγωγής με την κατάκτηση νέων αγορών, η μείωση των επιτοκίων της Αγροτικής Τράπεζας, η σημαντική μείωση της τιμής των καυσίμων, η συγκράτηση της τιμής των λιπασμάτων, η ύπαρξη μηχανισμού από πλευράς του κράτους και από τον ΕΓΛΑ στο να καταβάλλονται άμεσα οι επιδοτήσεις των αγροτικών προϊόντων και οι αποζημιώσεις καταστροφής τους από θεομηνίες -όπως υπέστησαν παραδείγματος χάρη οι αγρότες του Νομού Φθιώτιδος για τους οποίους αυτήν τη στιγμή υπάρχει σοβαρό πρόβλημα ειδικότερα στο χωριό Ανθήλη με τη ριζοκαλλιέργεια, λόγω των πρόσφατων πλημμυρών- και τέλος, να επεκταθεί το ΕΚΑΣ, το επίδομα δηλαδή κοινωνικής αλληλεγγύης συνταξιούχων και στους χαμηλοσυνταξιούχους του ΟΓΑ. 

'Ολα τα παραπάνω, κύριοι συνάδελφοι, αποτελούν τις ελάχιστες προϋποθέσεις για να σταθεί η ελληνική γεωργία και να διατηρήσει τη σημαντική της θέση στην ελληνική κοινωνία. 

Τελειώνοντας την αναφορά μου, κυρίες και κύριοι συνάδελφοι, στον αγροτικό τομέα, θα ήθελα να επισημάνω το πασίγνωστο, δηλαδή, ότι στον αγροτικό τομέα έχουν συσσωρευθεί πολλά προβλήματα, εξ αιτίας των οποίων άρχισαν να προκαλούνται κοινωνικές διεργασίας, γι' αυτό και η αντιμετώπισή τους απαιτεί ιδιαίτερα κοινωνική ευαισθησία, όπως τόνισε και ο Υπουργός Γεωργίας, στη σχετική παρέμβασή του προχθές στο συζητούμενο προϋπολογισμό. 

Το αγροτικό θέμα δεν είναι μόνο θέμα ποσοτήτων και ποσοστώσεων στα προϊόντα, αλλά κυρίως η μάχη ανασυγκρότησης της υπαίθρου για να παραμείνουν οι αγρότες μας και ειδικότερα οι νέοι αγρότες μας στα χωριά τους. Γι' αυτό λέμε ότι το αγροτικό θέμα είναι θέμα εθνικής επιβίωσης, γιατί η Ελλάδα χωρίς ύπαιθρο δεν μπορεί να υπάρξει. 

Με την ένταξη στην ΟΝΕ θα διαθέτουμε, κύριοι συνάδελφοι, το EURO, ένα από τα πιο ισχυρά νομίσματα διεθνούς εμβέλειας. Ο πληθωρισμός θα πάψει οριστικά να αποτελεί πλέον πρόβλημα. Τα επιτόκια θα κινούνται, όπως ελέχθη σε πολύ χαμηλά επίπεδα, με τις παραπάνω αναφερθείσες ευνοϊκές επιπτώσεις σε πολλούς τομείς. 

Τέλος, θα διασφαλιστεί η οικονομική ανάπτυξη, αύξηση εισοδημάτων και προοπτικές απασχόλησης. 

'Ολα αυτά τα αντιλαμβάνεται, κύριοι συνάδελφοι της Νέας Δημοκρατίας, ο ελληνικός λαός, όπως γνωρίζει και τη δική σας πολιτική. Την έζησε στο πετσί του την τριετία 1990-1993. 'Εζησε τις απολύσεις, τη μείωση του εισοδήματός του, την ανεργία, τη συρρίκνωση του κοινωνικού κράτους. Γι' αυτό την καταδίκασε και ασφαλώς δεν θα θελήσει να την ξαναδοκιμάσει. 'Αλλωστε ο νεοφιλελευθερισμός αποδοκιμάστηκε στις περισσότερες ευρωπαϊκές χώρες στις πρόσφατες εκλογικές αναμετρήσεις, τελευταία δε και στη Γερμανία. 

Κύριοι συνάδελφοι, είστε ένα κόμμα του παρελθόντος. Δεν θέλετε, αλλά ούτε και μπορείτε να προσαρμοστείτε στα νέα σύγχρονα δεδομένα, στις νέες απαιτήσεις των καιρών. Μένετε δογματικά προσκολλημένοι στο παρελθόν, από το οποίο δεν μπορείτε να απαγκιστρωθείτε. Αυτό είναι το χαρακτηριστικό γνώρισμά σας. Αυτό είναι επόμενο, αφού η παράταξή σας εκφράζει το παρελθόν και τη συντήρηση και όχι την πρόοδο, την προοπτική, την ελπίδα, το μέλλον. 

Οι πολίτες, όσο και αν δυσανασχετούν, πρόσκαιρα με το ΠΑ.ΣΟ.Κ και την πολιτική του, γνωρίζουν και κατανοούν, ότι η πολιτική που εφαρμόζουμε είναι χρήσιμη, όσο και αν αυτή δεν είναι ευχάριστη και για εμάς. Διότι γνωρίζουν -επαναλαμβάνω- ότι η πολιτική αυτή, θα σηματοδοτήσει την πρόοδο και την προκοπή. 

Ο Προϋπολογισμός του 1999, είναι η το επιστέγασμα μιας μακράς και επίπονης προσπάθειας, για την ανόρθωση της οικονομίας, για σταθεροποίηση και ανάπτυξη, για ευημερία και δικαιοσύνη του ελληνικού λαού. Η ψήφισή του, θα ανοίξει το δρόμο για μια σταθερή Ελλάδα, για μια Ελλάδα που οικοδόμησε και θα οικοδομήσει και την προσεχή τετραετία την Κυβέρνηση του ΠΑ.ΣΟ.Κ. Γι' αυτό τον ψηφίζω και ζητώ από όλους σας, από όλες τις πτέρυγες της Βουλής, την υπερψηφισή του. Ευχαριστώ. 

(Χειροκροτήματα από την πτέρυγα του ΠΑ.ΣΟ.Κ.) 

ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε και εμείς τον κ. Στάικο. 

Ο κ. Πάππας Βουλευτής Χαλκιδικής έχει το λόγο. 

ΒΑΣΙΛΕΙΟΣ ΠΑΠΠΑΣ: Κύριε Πρόεδρε, κυρίες και κύριοι συνάδελφοι, μία από τα ίδια και ο φετινός προϋπολογισμός. Με την ίδια λογική, με ασάφειες, κοντόφθαλμες και βραχυπρόθεσμες επιδιώξεις, με λογιστικά τεχνάσματα, σε μια προσπάθεια της σημερινής Κυβέρνησης να εμφανίσει μία επίπλαστη πραγματοποίηση διαφόρων στόχων στα δημοσιονομικά μεγέθη και με αποτέλεσμα να παγιώνεται μια δυσάρεστη κατάσταση για μισθωτούς, συνταξιούχους, αγρότες, ελεύθερους επαγγελματίες και ανέργους, οι οποίοι σηκώνουν το βάρος της επίτευξης του στόχου για την ένταξή μας στην ΟΝΕ. 

Είναι κοινή πλέον η διαπίστωση ότι όλοι οι κλάδοι και όλες ανεξαιρέτως οι τάξεις έχουν υποστεί τη ζημία από την ανεξέλεγκτη οικονομική πολιτική αυτής της Κυβέρνησης, όπως καθημερινά ζούμε την κατάσταση στις εκλογικές μας περιφέρειες, προσωπικά στη Χαλκιδική. 

Εκεί που πραγματικά επιθυμώ και οφείλω, όπως όλοι μας να σταθώ με υπευθυνότητα είναι ο δοκιμαζόμενος ή καλύτερα ο βάναυσα κακοποιούμενος χώρος της παιδείας. Είναι ο τομέα όπου με τον πιο εναργή τρόπο απεικονίζεται η ερασιτεχνική πολιτική της σημερινής Κυβέρνησης. Είναι ο χώρος όπου τελέστηκαν και συντελούνται καθημερινά ασυγχώρητες παραλείψεις. 'Ενας χώρος ιδιαίτερα ευαίσθητος και εθνικά κρίσιμος που έχει θύμα την πιο σημαντική και πιο παραγωγική εθνική μας επένδυση. 

Θα καταφύγω σε μια απλούστατη, όμως φιλοσοφημένη παροιμία που λένε οι Κινέζοι "θέλεις να εξασφαλίσεις ένα χρόνο, σπείρε ρύζι, θέλεις δέκα χρόνια; φύτεψε δέντρα, θέλεις μια ολόκληρη ζωή; μόρφωσε ανθρώπους". Τους ανθρώπους όμως, κυρίες και κύριοι συνάδελφοι, εκφράζεις αδυναμία να μορφώσεις όταν δεν είναι διαθέσιμα τα απαιτούμενα χρήματα, το έμψυχο υλικό και τα μέσα, η γνώση. Με αποτέλεσμα να οδηγούνται οι νέοι άνθρωποι να αντιμετωπίσουν τον ανταγωνιστικό κόσμο του αύριο χωρις εφόδια, άοπλοι και αδύναμοι. 

Πέρα όμως από την οικονομική διάσταση, ποτέ δεν δόθηκαν όλα αυτά τα χρόνια στην παιδεία οι διαστάσεις μονιμότητας και τα μεγέθη μιας μακρόχρονης προοπτικής από τις κυβερνήσεις του κυβερνώντος κόμματος. 

Είναι λυπηρό να αναφερθεί κανείς στα αποκαρδιωτικά στατιστικά στοιχεία για την παιδεία που μας εξασφάλισε η

  


 

  

Σελίδα 2947 

Κυβέρνηση. Εντούτοις επιβάλλεται ενδεικτικά να αναφερθούν. Πρόσφατα, κατά τον ΟΟΣΑ, από τις δεκαπέντε χώρες της Ευρωπαϊκής 'Ενωσης η Ελλάδα κατέχει την τελευταία, παρακαλώ, θέση σε ό,τι αφορά τις δημόσιες δαπάνες για την παιδεία ως ποσοστό επί του ΑΕΠ, όσο και αν η Κυβέρνηση επικαλείται το αντίθετο. 

Είμαστε πιο πίσω και από το μικρό Λουξεμβούργο και από την Πορτογαλία. 

Επίσης, θα πρέπει να επισημάνουμε ότι ο ευρωπαϊκός μέσος όρος ειναι 5% και να σας υπενθυμίσω πόσο άδικη, αν όχι κακόπιστη, ήταν η πολιτική αντιπάλων μας, όταν, ενώ η Νέα Δημοκρατία επιστράτευε όλο το ενδιαφέρον της για επένδυση στην παιδεία και ως κόμμα έδινε τις μάχες της στην κυριολεξία να φθάσει αυτό το ποσοστό, χαρακτηριζόταν αυτήν της η πράξη ως λαϊκισμός. 

Σήμερα, κυρίες και κύριοι συνάδελφοι, δυστυχώς θα πρέπει να το πούμε, η παιδεία μας υποχρηματοδοτείται. Οι δαπάνες για την εκπαίδευση παραμένουν στα ίδια επίπεδα, γεγονός που καταδεικνύει ολοφάνερα ότι υπονομεύεται η δημόσια δωρεάν παιδεία. Και ακόμη ένα στοιχείο που σαν χώρα δεν μας τιμά είναι το εξής: Παρουσιάζουμε το χαμηλότερο δείκτη επενδύσεων στον τομέα των νέων τεχνολογιών, κρατώντας κατ'αυτόν τον τρόπο το νέο άνθρωπο μακριά από το σήμερα και το αύριο της κοινωνίας μας, από την προοπτική εναρμόνισης με τις αυριανές απαιτήσεις. 

Θα μου πείτε πολλά ζητάμε. Να είναι εφοδιασμένοι οι νέοι με ηλεκτρονικό υπολογιστή όταν στοιχειώδεις υπηρεσίες, όπως, λόγου χάρη, τα κονδύλια για τις μετακινήσεις τους από κάποιο χωριό στο σχολείο κάποιου άλλου χωριού, περικόπτονται. 

Μόνο πρόχειρες και επιπόλαιες θα μπορούσε να αποκαλέσει κανείς όλες αυτές τις απόπειρες για εκπαιδευτική μεταρρύθμιση όλα αυτά τα χρόνια που μας κυβερνά το σημερινό κόμμα. Φθάσαμε μάλιστα μέχρι του σημείου να κάνουμε και εξαγωγή αυτής της άθλιας μεταρρυθμιστικής πολιτικής για την παιδεία μας στο εξωτερικό, όπου και εκεί συντελούνται καταλήψεις και μάλιστα στα προξενεία, όπως πρόσφατα στα προξενεία μας της Γερμανίας. Και περιμένουν μάταια τα ελληνόπαιδα της τρίτης και τέταρτης γενιάς που ζουν στο εξωτερικό, μέσα από μία υποτίθεται δυναμική παρέμβαση της ελληνικής Πολιτείας, να αφομοιώσουν την ελληνόγλωσση εκπαίδευση πριν αφομοιωθούν τελείως από τις εκεί τοπικές κοινωνίες. Και εμείς εδώ τους υπογραμμίζουμε, ως Ελλάδα, τη δήθεν αμέριστη συμπαράστασή μας για την παιδεία, τον πολιτισμό και τους άλλους νευραλγικούς τομείς, ενώ στην πραγματικότητα επικρατεί η υποκρισία. 

Φέρνω ως παράδειγμα το ΣΑΕ, το Παγκόσμιο Συμβούλιο Απόδημου Ελληνισμού που υποτίθεται ότι εκπροσωπεί τα επτά εκατομμύρια των Ελλήνων της διασποράς που ζουν στο εξωτερικό, με τους γνωστούς εθνικούς σκοπούς και την προσφορά τους στον ελληνισμό. Ποιος νομίζετε ότι είναι κάθε χρόνο ο προϋπολογισμός του ΣΑΕ; Τετρακόσια εκατομμύρια (400.000.000) δραχμές. Και για φέτος το ΣΑΕ έλαβε μόνο διακόσια είκοσι πέντε εκατομμύρια (225.000.000) δραχμές στο χέρι, παρά και τις φιλότιμες προσπάθειες που καταβάλλει προς το σκοπό αυτό η Ειδική Μόνιμη Διακομματική Επιτροπή του Απόδημου Ελληνισμού της Βουλής. 

Το ΣΑΕ τορπιλίζεται από την ίδια την ελληνική Κυβέρνηση, όταν στη θεωρία φαινομενικά δείχνει να "κόπτεται" για τον αγώνα κατά της αφομοίωσης των νεοτέρων γενεών ελληνοπαίδων, στην πράξη, όμως, περιφρονητικά καταργεί και αυτό το μοναδικό "αποκούμπι" του Ελληνισμού της Διασποράς, το Υφυπουργείο Απόδημου Ελληνισμού, κάτι που βρίσκει τη Νέα Δημοκρατία τελείως αντίθετη. 

Για ποια, λοιπόν, παιδεία μιλούμε, για ποιο μέλλον του Ελληνισμού και για ποια εθνική πολιτική; Πως είναι δυνατόν, κύριε Υπουργέ της Παιδείας, τρεις κοινωνικές ομάδες: εκπαιδευτικοί, σπουδάζουσα νεολαία και γονείς, να έχουν συνεννοηθεί τόσο αρμονικά και τόσο πετυχημένα και να επιθυμούν να στρέψουν ομαδικά τα βέλη εναντίον σας; Μήπως στα αλήθεια δεν ρωτήθηκε κανένας γι'αυτό που πηγαίνατε ή πάτε να κάνετε ή μήπως κανένα αίτημά τους δεν έχει επιλυθεί και κυρίως το οικονομικό; 

'Ηδη, όμως, κυρίες και κύριοι συνάδελφοι, η σημερινή Κυβέρνηση αντιλήφθηκε ότι και αναγκαστικά θα κάνει πίσω και στο τραπέζι θα καθήσει και τα λάθη της θα αποδεχθεί και θα υιοθετήσει εκ των πραγμάτων θέσεις που για χρόνια τώρα αποτελούν σημαία για το κόμμα της Νέας Δημοκρατίας. Και δεν το λέω αυτό από λόγους κομματικού εγωϊσμού ή υπερηφάνειας, αλλά γιατί πρόκειται για προτάσεις που εμπνέουν αίσθημα ασφάλειας στη νέα γενιά και κοιτάζουν προς το αύριο. 

Θα πρέπει κάποτε να γίνει αντιληπτό αυτό που τόνισε ο Αρχηγός του κόμματός μας, ο Κωνσταντίνος Καραμανλής, στην προχθεσινή Εθνική μας Συνδιάσκεψη, ότι, δηλαδή, οφείλουμε να ξεπεράσουμε τους τραυματισμούς του χθες, τους εθνικούς διχασμούς και τις εθνικές διαιρέσεις του παρελθόντος. Και να είσθε βέβαιοι, κυρίες και κύριοι συνάδελφοι, ότι το μήνυμα αυτό η νεολαία μας το έχει λάβει δείχνοντας αδιαφορία, για γεγονότα μάλιστα που δεν τα έζησε. Χωρίς αμφιβολία, όπως αποδεικνύεται καθημερινά και περίτρανα, ο νεολαίος της Ελλάδας και του Ελληνισμού σέβεται και την Εκκλησία και την ιστορία και την παράδοση. 'Οπως περίτρανα αποδεικνύεται, ότι ο νέος άνθρωπος, περισσότερο από ποτέ άλλοτε, βλέπει μπροστά, στο μέλλον και συγχρόνως διακατέχεται από έναν έντονο προβληματισμό για την αποκατάστασή του. Και μιλάει με πόνο ψυχής και με πικρία που όλα αυτά τα χρόνια η πολιτεία αδιαφορεί για τα προβλήματά του και κατ' άλλους ότι τον περιφρονεί. 

Συμπερασματικά, κυρίες και κύριοι συνάδελφοι, θα έλεγα ότι η εθνική πολιτική για την παιδεία, ένας ευρύτερος εθνικός διάλογος που θα χαράξει στρατηγική και μακρόχρονη πολιτική και ένα Εθνικό Συμβούλιο Παιδείας, αποτελούν μονόδρομο. Είναι η μόνη λύση, εάν, ειλικρινά, έντιμα και αποτελεσματικά, θέλουμε από το δικό μας, το ελληνικό παράθυρο να ατενίζουμε με αισιοδοξία τον 21ο αιώνα του ευρωπαϊκού προσανατολισμού. Αυτόν τον ευρωπαϊκό προσανατολισμό για τον οποίο έχει επιδοθεί σ' έναν αδιάκοπο αγώνα και με έμπρακτη προσφορά για δεκαετίες τώρα η Νέα Δημοκρατία, η οποία έτσι όπως εξελίσσεται η κατάσταση βαδίζει στα σίγουρα προς την αυτοδυναμία. 

Σας ευχαριστώ. 

(Χειροκροτήματα από την πτέρυγα της Νέας Δημοκρατίας) 

ΠΡΟΕΔΡΕΥΩΝ (Παναγιώτης Σγουρίδης): Ο κ. Λουκάς Αποστολίδης έχει το λόγο για δέκα λεπτά. 

ΛΟΥΚΑΣ ΑΠΟΣΤΟΛΙΔΗΣ (Γ' Αντιπρόεδρος της Βουλής): Κυρίες και κύριοι συνάδελφοι, πιστεύω πραγματικά ότι δεν έχουμε την πολυτέλεια ως χώρα, η Ελλάδα μας να αναστενάζει στους δρόμους και σήμερα στα υπό κατάληψη σχολεία. Τα νιάτα αντί να διαγωνίζονται στη γνώση, στη φαντασία, στο όραμα για το αύριο, να συσκέπτονται για το ποιους εθνικούς δρόμους και σε ποια σημεία θα κάνουν καταλήψεις. 

Ο πολιτικός κόσμος και τα Μέσα Μαζικής Ενημέρωσης δεν μπορεί να παίζουν με την ορμητικότητα, την αθωότητα, την ανασφάλεια και την αβεβαιότητα των νέων. Είμαστε όλοι κύριοι, συνυπεύθυνοι γι' αυτό που συμβαίνει στην παιδεία. Κι εδώ υπάρχει μια μεγάλη πολιτική αντίφαση. Ενώ όλες οι πολιτικές πτέρυγες συμφωνούμε ότι το εκπαιδευτικό σύστημα χρειάζεται βαθιές αλλαγές, τομές, για να μπορέσουμε με την έρευνα και τη γνώση να κερδίσουμε το αύριο, το μέλλον της χώρας, την ίδια στιγμή αντιδρούμε λυσσαλέα σε κάθε μεταρρύθμιση. Αυτή είναι η πραγματικότητα, όπως σήμερα καταγράφεται. 

Πρέπει, λοιπόν, αγαπητοί συνάδελφοι, να δράσουμε με τη διαδικασία του επείγοντος και με ευθύνη απέναντι στα νιάτα της πατρίδας μας. Να γίνει έκκληση να σταματήσουν οι καταλήψεις. Να γυρίσουν τα παιδιά στο σχολείο και να αρχίσει ο διάλογος σε όλα τα επίπεδα, και στο Κοινοβούλιο και με την εκπαιδευτική κοινότητα και με τους μαθητές. Η σύγκρουση οδηγεί στο πουθενά. Δεν μπορεί ταυτόχρονα κι εμείς να είμαστε θεατές σ' αυτήν την κατάσταση. Δεν μπορεί να αφήσουμε το Γεράσιμο Αρσένη να βγάλει τα κάστανα από τη φωτιά. 'Ολοι είμαστε συνυπεύθυνοι για την κατάσταση της 

  

 

  

Σελίδα 2948 

παιδείας και πρέπει να αναλογιστούμε τις ευθύνες μας απέναντι στα νιάτα αυτής της χώρας, απέναντι στο έθνος. Διαφορετικά, κύριοι συνάδελφοι, η απαξία της πολιτικής και των πολιτικών και του πολιτικού μας συστήματος θα είναι σημαντική και η αξιοπιστία μας θα πληγωθεί ανεπανόρθωτα. Και ας μην πιστεύει η Αξιωματική Αντιπολίτευση ότι με τη δίψα για εξουσία, που αποτελεί το μόνο συνεκτικό της κρίκο, θα μπορέσει μέσα από αυτήν την κατάσταση να ωφεληθεί, να κάνει ταμείο. 

Πιστεύω, κύριοι συνάδελφοι, ότι αυτή η έκκλησή μου προς τον εκπαιδευτικό κόσμο και προς τους μαθητές θα πρέπει να βρει ανταπόκριση. 

Ο Προϋπολογισμός, αγαπητοί συνάδελφοι, δεν είναι η τακτοποίηση, η διαχείριση ορισμένων οικονομικών μεγεθών, πόρων, εσόδων, εξόδων και αριθμών. Ο προϋπολογισμός είναι μία κορυφαία πολιτική πράξη, που αποτυπώνει και εκφράζει την εικόνα της χώρας μας στην ευρωπαϊκή και διεθνή κοινότητα. 

Ο Προϋπολογισμός σηματοδοτεί τους στόχους και τις προτεραιότητες της κυβερνητικής πολιτικής. Περιγράφει επίσης τα μέσα για την επίτευξη των στόχων. 

Τέσσερις βασικοί στόχοι, που περιγράφονται μέσα σ' αυτόν τον Προϋπολογισμό είναι: 

Πρώτον, η ισότιμη συμμετοχή της Ελλάδας στην Ενωμένη Ευρώπη. Παρατηρούμε ότι η εικόνα μας στην Ευρωπαϊκή 'Ενωση -και αυτό το διαπιστώνω και ως Πρόεδρος της Επιτροπής Ευρωπαϊκών Υποθέσεων- βελτιώνεται συνεχώς. Διανύσαμε πολύ δρόμο σε πολύ μικρό χρονικό διάστημα. 'Ολες σχεδόν οι πολιτικές πτέρυγες, που μέχρι χθες αμφισβητούσαν ότι ενδεχόμενα θα μπούμε στην ΟΝΕ, σήμερα παραδέχονται ότι θα πετύχουμε το στόχο της ΟΝΕ και θα είμαστε το 2000 το δωδέκατο μέλος του EURO. Την ίδια όμως στιγμή άρχισε η αντιπολίτευση να κινδυνολογεί τι θα γίνει μετά την ΟΝΕ και αν πραγματικά η σύγκλιση θα είναι ουσιαστική ή θα είναι απλά αριθμητική. 

'Εχουμε βελτιώσει, κύριοι συνάδελφοι, σημαντικά την εικόνα μας. Και αυτό είναι σε όφελος και της χώρας μας και της Αντιπολίτευσης και συνολικά του έθνους και του τόπου μας. Μας αναγνωρίζουν οι πάντες ότι είμαστε χώρος-παράγοντας σταθερότητας στην περιοχή, παράγοντας ειρήνης και συνεργασίας των μεσογειακών και βαλκανικών χωρών. 

Συμμετέχουμε ενεργά και επιχειρούμε με τις δυνάμεις της κεντροαριστεράς που αποτελούν σήμερα τη συντριπτική πλειοψηφία των κυβερνήσεων σε ευρωπαϊκό επίπεδο, να χαράξουμε ένα νέο δρόμο, που ανατρέπει δογματισμούς και ορθοδοξίες τόσο της παραδοσιακής σοσιαλδημοκρατίας και του κρατισμούόσο και του νεοφιλελευθερισμού. Αυτό είναι που δεν μπορεί να κατανοήσει η Νέα Δημοκρατία, αυτό τον καινούριο δρόμο που ανταποκρίνεται στις ανάγκες, στις προκλήσεις και στις απαιτήσεις των καιρών. 

Στόχος μας είναι η ανάπτυξη με ανθρώπινο πρόσωπο, η κοινωνική ευημερία, η αλληλεγγύη, η κοινωνική συνοχή και η δικαιοσύνη. Και ξοδεύουμε πολλά σ' αυτήν την κατεύθυνση. 

Στις πέντε μεγάλες προκλήσεις και προσκλήσεις της Ευρωπαϊκής 'Ενωσης που θα προετοιμάσουν την Ευρώπη για τον 21ο αιώνα είμαστε παρόντες, ενεργητικά συμμετέχουμε σ' αυτές τις προσκλήσεις. 

Το EURO, πρώτη μεγάλη πρόκληση που έρχεται με το καινούριο χρόνο, θα επιταχύνει την πολιτική ενοποίηση της Ευρώπης και μαζί με το δολάριο θα συμβάλουν στη σταθεροποίηση της παγκόσμιας οικονομίας και στον έλεγχο του παγκόσμιου χρηματιστηριακού καζίνο. 

Δεύτερον, το Σύμφωνο Απασχόλησης απέναντι στο Σύμφωνο Σταθερότητας είναι οι σοσιαλιστικές δυνάμεις που δίνουν τη μεγάλη μάχη από το 'Αμστερνταμ στο Λουξεμβούργο, στη Βιέννη και αύριο στο Βερολίνο. Είμαστε εμείς που παλεύουμε πραγματικά για τους "εντός" και "εκτός" των τειχών εργαζόμενους, άνεργους, περιθωριοποιημένους, αποκλεισμένους για να δουν στον ήλιο μοίρα. 

Εκεί θα δώσουμε εμείς εξετάσεις, αγαπητοί συνάδελφοι, το 2000, απέναντι στους εργαζόμενους της χώρας μας και της Ευρώπης. 

"Ατζέντα 2000", κοινοτικοί πόροι για την άσκηση της κοινής αγροτικής πολιτικής. Να πάρουν θέση οι πολιτικές παρατάξεις αν πιστεύουν στην επανεθνικοποίηση της αγροτικής πολιτικής και να μη κρύβονται πίσω από τα συνθήματα και τα μεγάλα λόγια. 

Το Ταμείο Συνοχής και το τρίτο Κοινοτικό Πλαίσιο Στήριξης, το πρώτο Πακέτο Σαντέρ που λέμε, συγκεντρώνουν την προσοχή μας, τη μάχη μας και καλούμε όλες τις πολιτικές δυνάμεις να δώσουμε από κοινού τη μάχη για να πετύχουμε το καλύτερο δυνατό αποτέλεσμα. 

Η διεύρυνση για τη μεγάλη Ευρώπη, την Ευρώπη των είκοσι πέντε και γιατί όχι των τριάντα, που θα καταστήσει την Ενωμένη Ευρώπη την πρώτη οικονομική, εμπορική και πολιτική δύναμη στον κόσμο, βρίσκεται σε εξέλιξη και εμείς πρωτοστατούμε σ' αυτήν την εξέλιξη, συμμετέχουμε σ' αυτή την εξέλιξη και πιστεύουμε ότι μέσα απ' αυτήν τη διαδικασία θα μπορέσουμε να δώσουμε οριστική και δίκαια λύση στο Κυπριακό, εντάσσοντας στην ευρωπαϊκή οικογένεια την Κύπρο μας. 

Πέμπτη πρόκληση, η εμβάθυνση της Ευρωπαϊκής 'Ενωσης που αφορά, πέρα από την πραγματική οικονομική και πολιτική σύγκλιση των δεκαπέντε, τα δικαιώματα του ευρωπαίου πολίτη, τη Συνθήκη του Σέγκεν, που καταψηφίστηκε από πολλούς συναδέλφους, που αφορά την ασφάλεια την εγκληματικότητα, την καταπολέμηση της τρομοκρατίας, την αντιμετώπιση των ναρκωτικών, την ποιότητα ζωής των πολιτών, πεδία πάνω στα οποία δίνουμε καθημερινές μάχες για τα μικρά και τα μεγάλα προβλήματα του ευρωπαίου πολίτη. Εκεί πρέπει κανείς να διαγωνίζεται και όχι στα συνθήματα και στα μεγάλα λόγια. 

Η δεύτερη μεγάλη επιλογή της Κυβέρνησης: Διαρθρωτικές αλλαγές, μεταρρυθμίσεις, οικονομική ανασυγκρότηση και απασχόληση. 

Είναι αλήθεια ότι το σχέδιο "ΚΑΠΟΔΙΣΤΡΙΑΣ" στην Αυτοδιοίκηση, η μεταρρύθμιση στη παιδεία, στη Δημόσια Διοίκηση, οι μεγάλες αλλαγές που συντελούνται για τον εκσυγχρονισμό της κρατικής μηχανής αλλάζουν το κοινωνικό, οικονομικό και πολιτικό τοπίο του τόπου. 

'Εχουν κόστος αυτές οι ρήξεις και οι αλλαγές, αλλά οι στόχοι μας είναι ξεκάθαροι. Παλεύουμε να αλλάξουμε τη συντεχνιακή δομή, νοοτροπία και συμπεριφορά της κοινωνίας εκ βαθέων. 

Δεν λειτουργούμε με λαϊκισμό ή με τις παλαιομοδίτικες μεθόδους, τις παλαιοκομματικές μεθόδους να ψαρεύουμε στα θολά νερά λέγοντας μεγάλα λόγια χωρίς να παίρνουμε θέση για τα προβλήματα. Γιατί αυτή είναι η πραγματικότητα, κύριοι συνάδελφοι. 

'Οσοι σήμερα βρίσκονται στο δρόμο διεκδικούν την κρατική προστασία, ζητούν επιπλέον εισοδήματα και προνόμια. Οι "εντός" των τειχών ελάχιστα δείχνουν αλληλεγγύη για τους "εκτός των τειχών". Και αν αυτές οι συντεχνιακές ομάδες δεν δείχνουν την αλληλεγγύη δεν μπορεί ο πολιτικός φορέας, τα υπεύθυνα πολιτικά κόμματα, που θέλουν να οδηγήσουν αυτόν τον τόπο στον 21ο αιώνα, να κάθονται αμέτοχα. 

Εκεί θα πρέπει να δώσουν τις θέσεις τους, τις απόψεις τους, τις προτάσεις τους για το αύριο. 

Τρίτη μεγάλη επιλογή γι' αυτήν την Κυβέρνηση, όπως καταγράφεται μέσα στον Προϋπολογισμό, είναι το κοινωνικό κράτος, η ποιότητα ζωής και το περιβάλλον. 

Εμείς στεριώσαμε το κράτος-πρόνοιας, το ΕΣΥ, την πρόνοια, τις συντάξεις μέσα στη δεκαετία του '80. Εμείς ξαναδημιουργούμε, αγαπητοί συνάδελφοι, το νέο κοινωνικό κράτος που θα είναι ανταγωνιστικό, που θα εμπαιδώνει στην πράξη την αλληλεγγύη την κοινωνική, που θα διαμορφώνει συνθήκες για κοινωνική συνοχή, που θα κινητοποιεί πραγματικά όλες τις παραγωγικές δυνάμεις σ' αυτόν τον τόπο. Και σε αυτό το πεδίο έχουμε ανοίξει μεγάλο κοινωνικό διάλογο και απαντάμε σε κρίσιμα ζητήματα που αφορούν την αγορά εργασίας, τις εργασιακές σχέσεις, τις διαρθρωτικές αλλαγές, ενώ εσείς δεν τολμάτε, αγαπητοί συνάδελφοι, να τα αγγίξετε. Δεν τολμάτε να αγγίξετε τα ζητήματα ούτε του τριανταπε-

  


 

  

Σελίδα 2949 

ντάωρου ως προοπτική ακόμα και ως Αντιπολίτευση που είστε. 

Να κλείσω με τον τέταρτο και τελευταίο στόχο που περιγράφεται και θεωρώ ότι είναι σημαντικός. Είναι η ανανέωση της πολιτικής ζωής, η πρόσκληση και η πρόκληση της Κυβέρνησης για εθνικό και κοινωνικό διάλογο, για να πάμε μαζί και να συζητήσουμε τις μεγάλες μεταρρυθμίσεις: Τη συνταγματική αναθεώρηση, τα οικονομικά των κομμάτων, τις δαπάνες των Βουλευτών και των υποψηφίων δημάρχων και νομαρχών. Να δώσουμε μαζί τη μάχη μέσα από έναν ανοιχτό εθνικό και κοινωνικό διάλογο για την παιδεία, την υγεία και την ασφάλιση. Να σταματήσουμε να συνεχίζουμε τις παλιομοδίτικες αντιπαραθέσεις μας, γιατί αυτές δεν έχουν όρια και οδηγούν στο πουθένα. 

Μάθαμε να αφήνουν τους φακέλους με τα προβλήματα στα ράφια και δεν τα κατεβάζουμε για να τα μελετήσουμε, για να το συζητήσουμε, να αποφασίσουμε και να υλοποιήσουμε το καλύτερο. Και αν αυτό δεν κάνουμε, αγαπητοί συνάδελφοι, τότε η πορεία αυτής της χώρας θα μοιάζει με την πορεία του Σισύφου, εκεί που θα φτάνουμε στην κορυφή, θα κατρακυλάμε προς τα πίσω. 

Σας ευχαριστώ. 

(Χειροκροτήματα από την πτέρυγα του ΠΑ.ΣΟ.Κ.) 

ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κ. Αποστολίδη. 

Ο κ. Απόστολος Ανδρεουλάκος έχει το λόγο. 

ΑΠΟΣΤΟΛΟΣ ΑΝΔΡΕΟΥΛΑΚΟΣ: Κύριοι συνάδελφοι, είναι, αν δεν απατώμαι, ο τέταρτος Προϋπολογισμός τον οποίο συνέταξε και έφερε στο Κοινοβούλιο προς συζήτηση και ψήφιση ο κύριος Υπουργός επί της Εθνικής Οικονομίας και των Οικονομικών. Κάθε χρόνο μας γεμίζει αισιοδοξία σ' αυτήν την Αίθουσα. Ειλικρινά θα ανησυχούσα, εάν αυτή η ανησυχία δεν απέρεε από το συγκεκριμένο αξίωμα, το οποίο φέρει. 

Εάν ένας μέτριος περί τα λογιστικά και τα οικονομικά, μελετούσε τα κονδύλια δαπανών και εσόδων του Προϋπολογισμού αυτού, ασφαλώς θα έβλεπε ότι η χώρα έχει τριτοκοσμική διάσταση -έχει και παρουσιάζει τριτοκοσμική εικόνα- και δεν θα ασπάζονταν την αισιοδοξία των Υπουργών επί της Εθνικής Οικονομίας και των Οικονομικών του κράτους, ούτε βεβαίως και των άλλων Υπουργών αλλά και των συναδέλφων του ΠΑ.ΣΟ.Κ., οι οποίοι παρελαύνουν απ' αυτό το Βήμα και προσπαθούν να εμφανίσουν ωραία τα πράγματα, ότι η χώρα μας βρίσκεται στον καλό δρόμο, ότι όλα έχουν καλώς και τίποτα δεν βρίσκεται σε παρακμή. 

Μα, ζούμε, κύριοι Υπουργοί των Οικονομκών και κύριοι συνάδελφοι, στην Ελλάδα ή ζούμε σε άλλη χώρα; Η Ελλάδα του σήμερον δεν είναι μία χώρα ανασφάλειας και εγκληματικότητας; Ο μέσος, ο οποιοδήποτε 'Ελληνας, είτε στην Αθήνα είτε στα αστικά κέντρα είτε στην επαρχία, δεν βιώνει μία πρωτόγνωρη ανασφάλεια συνεπεία μιας προελαυνούσης και ακάθεκτης εγκληματικότητας και δη βαριάς; 'Ολοι ακόμη και μέσα στο σπίτι, μέσα στο οικογενειακό άσυλο, δεν νιώθουν ανασφαλείς; 

Δεν έγινε η Ελλάδα χώρα της ανέλεγκτης λαθρομετανάστευσης, η οποία πυροδοτεί τη βαριά εγκληματικότητα, πυροδοτεί την ανεργία, πυροδοτεί την κοινωνική σύγχυση, το κοινωνικό αλλαλούμ; 

Δεν είναι η Ελλάδα των πεντακοσίων χιλιάδων ανέργων, από τους οποίους μάλιστα οι εκατόν πενήντα χιλιάδες συγκροτούν το επιστημονικό προλεταριάτο; 

Η Ελλάδα δεν είναι η χώρα της υπερφορολόγησης; Δεν είναι η χώρα της συρρίκνωσης των εισοδημάτων των λαϊκών στρωμάτων; Εδώ και τέσσερα συνεχή έτη δεν παρατηρείται μείωση του εισοδήματος των αγροτών; Η Ελλάδα του σήμερα δεν είναι η χώρα των εισαγωγών αγροτικών προϊόντων, από χώρα εξαγωγών που ήταν; Δεν κλείνουν κάθε χρόνο δεκάδες χιλιάδες μικρομεσαίες επιχειρήσεις συνεπεία των άδικων αντικειμενικών φορολογικών κριτηρίων και συνεπεία της συρρίκνωσης της αγοράς; 

Επαίρεται ο Υπουργός κ. Παπαντωνίου, ότι μείωσε τον πληθωρισμό. Βεβαίως, κλείστηκαν οι 'Ελληνες στα σπίτια τους, δεν αγοράζουν τίποτα και έπεσε ο πληθωρισμός!! Θέλετε αυτό να με κάνει να εγκωμιάσω την οικονομική σας πολιτική; 'Ολοι οι δείκτες που παρουσιάζονται δεν έχουν να κάνουν με ακμή, δεν έχουν να κάνουν με κοινωνική ευημερία, δεν έχουν να κάνουν με κράτος-δικαίου και κοινωνικό κράτος, αλλά έχουν να κάνουν με μια φοροεισπρακτική επιδρομή, η οποία συρρικνώνει τα λαϊκά βαλάντια. Και φυσικώ τω λόγω να παρουσιάζεται βελτίωση κάποιων δεικτών. 

Αυτό, όμως, δικαιολογεί την έπαρση των συναδέλφων της Συμπολιτεύσεως ότι καλώς βαίνουμε, ότι ο λαός πρέπει να είναι ευχαριστημένος; Εδώ βλέπω μια αντιδημοκρατική ερμηνεία των κοινωνικών δεδομένων της χώρας. Δηλαδή όλα έχουν καλώς; Εσείς γνωρίζετε καλύτερα από το λαό τις ανάγκες του και ο λαός αδίκως διαμαρτύρεται; Βρίσκονται στο δρόμο ή όχι οι μαθητές και οι μαθήτριες; 

Μη μου πείτε ότι σε μια εποχή πολιτικής και κομματικής αναξιοπιστίας, η οποία καλλιεργείται από τα διαπλεκόμενα, είναι τα κόμματα αυτά τα οποία κατεβάζουν τους μαθητές στο πεζοδρόμιο και στις καταλήψεις των σχολικών κτιρίων, με τους γονείς να συμπράττουν και να ενισχύουν αυτήν την αντίδραση των μαθητών. 

ΛΕΥΤΕΡΗΣ ΠΑΠΑΓΕΩΡΓΟΠΟΥΛΟΣ: Λογική Μαρίας Αντουανέτας! 

ΑΠΟΣΤΟΛΟΣ ΑΝΔΡΕΟΥΛΑΚΟΣ: Κύριοι, πρέπει να δείτε την πραγματικότητα και η πραγματικότητα είναι ότι ο νέος άνθρωπος, ο μαθητής και η μαθήτρια, βιώνουν ένα πανάθλιο εκπαιδευτικό σύστημα, το οποίο με τη μεταρρύθμιση διπλασίασε αν δεν τριπλασίασε τις δαπάνες για την εξωσχολική παιδεία, για την παραπαιδεία, την οποία υποτίθεται ότι ήρθατε το 1981 να πατάξετε. 

Σας θυμίζω ότι το 1981 ήρθατε στα πράγματα με το σύνθημα "κάτω η εμπορευματοποίηση της παιδείας". Σας ερωτώ κύριοι συνάδελφοι του ΠΑ.ΣΟ.Κ., ήταν ή δεν ήταν ειδυλιακή η κατάσταση στο χώρο της παιδείας το 1981 από πλευράς παραπαιδείας; 

'Ηρθατε το 1981 στην εξουσία με το σύνθημα "κάτω η εμπορευματοποίηση της υγείας". Μίλησε ο προλαλήσας συνάδελφος κ.Αποστολίδης για το ΕΣΥ. Κύριε συνάδελφε του ΠΑ.ΣΟ.Κ., από ΕΣΥ κατήντησε "εγώ", με το άπλωμα της διαφθοράς επί των ημερών σας. Τα φακελάκια σήμερα είναι καθεστώς, δεν είναι εκδήλωση μιας απλής συμπτωματολογίας. Αυτή είναι η πραγματικότητα. 

Ο ελληνικός λαός δεν υποφέρει μόνο από όσα προανέφερα. Κυρίως υποφέρει από μια διεφθαρμένη κρατική μηχανή. Ανέφερε χθές ο Πρόεδρός μας κ.Καραμανλής ότι για την έκδοση μιας άδειας μεταλλευτικής επιχείρισης, αν δεν κάνω λάθος, χρειάζονται εβδομήντα μία υπογραφές. Είναι μόνο η απώλεια χρόνου; Τι κοστίζουν αυτές οι υπογραφές; 'Εχουμε μια διεφθαρμένη Δημόσια Διοίκηση και σ'αυτήν τη διαφθορά ασφαλώς εσείς συμβάλατε με τις "καινοτομίες", τις οποίες κάνατε. 

'Ηρθατε το 1981 και διαλύσατε την κρατική μηχανή, καταργήσατε το θεσμό που ήταν εγγύηση για την ποιότητα των δημοσίων υπηρεσιών, το θεσμό των γενικών διευθυντών. Με το ενιαίο μισθολόγιο και το ενιαίο βαθμολόγιο και την κατάργηση της ιεραρχίας δεν αφήσατε τίποτα όρθιο. 

Καταστρέψατε συστηματικά τους ελεγκτικούς και κυρωτικούς μηχανισμούς, επιθεωρήσεις κλπ. και κανείς δεν λογοδοτεί σε κανέναν. Δεν γνωρίζει στο δημόσιο η δεξιά τι ποιεί οι αριστερά και τανάπαλιν. Δεν δουλεύει τίποτα. Με ποια κρατική μηχανή και με ποιες δημόσιες υπηρεσιές, κύριοι συνάδελφοι του ΠΑ.ΣΟ.Κ., θα υλοποιηθούν προγράμματα μεγαλόπνοα εκσυγχρονισμού είτε στη διοίκηση είτε στην οικονομία είτε στη φορολογία;'Ηρθατε στα πράγματα της χώρας το 1981 με το σύνθημα "Θα πατάξουμε τη φοροδιαφυγή των εκατό δισεκατομμυρίων" της τότε αγοραστικής δύναμης. Και όχι δεν πατάξατε τη φοροδιαφυγή, αλλά την κάνατε καθεστώς. Και ακόμα ενώ βρισκόμαστε στο κατώφλι του 20ου αιώνα σχεδόν δεν έχετε κάνει τίποτα από πλευρά μηχανοργάνωσης των ΔΟΥ. Το ΤΑΧΙS, κύριε Υπουργέ, -ελέχθη εδώ δια στόματος του αρμοδίου Υπουργού Εθνικής Οικονομίας- ότι είναι στο μέσο του δρόμου. 'Επρεπε να βρισκόμαστε στο μέσο του 



 

  

Σελίδα 2950 

δρόμου; Μόνο οι μισές ΔΟΥ να έχουν μηχανοργανωθεί; 

Θα υπήρχε, κύριοι συνάδελφοι, ανάγκη επιβολής εξακοσίων δισεκατομμυρίων προσθέτων φόρων αν είχε μηχανοργανωθεί η κάθε ΔΟΥ με τη διασταύρωση των φορολογικών στοιχείων, με την απόδοση του Φ.Π.Α. στο ελληνικό δημόσιο ταμείο; Πληρώνει ο φουκαράς ο ελληνικός λαός 15% και 18% Φ.Π.Α. Αλλά πηγαίνει στις τσέπες των αετονύχηδων. Δεν αποδίδονται στο δημόσιο ταμείο. Γιατί; Διότι οι φορολογικές υπηρεσίες, οι βεβαιωτικές οι εισπρακτικές, βρίσκονται πολύ πίσω. Αυτή είναι η πραγματικότητα και οφείλετε να την αναγνωρίσετε. 

Κύριοι συνάδελφοι, έρχεστε εδώ και τονίζετε τη μεγάλη εθνική σημασία του στρατηγικού στόχου της ΟΝΕ και τη μεγάλη σημασία των θυσιών στις οποίες υποβάλλεται ο ελληνικός λαός για να επιτευχθεί αυτός ο στόχος. 

Και θα ήμουν έτοιμος να σας πλέξω από το Βήμα αυτό το εγκώμιο, το δημόσιο έπαινο, εάν είχατε συνέπεια και συνέχεια στον ευρωπαϊκό προσανατολισμό της χώρας. Αλλά ήρθατε στην εξουσία με το σύνθημα "ΕΟΚ και ΝΑΤΟ το ίδιο συνδικάτο". Και δεύτερον, εάν στην επίτευξη του στόχου αυτού ακολουθούσατε μία σωστή πολιτική, εθνωφελή πολιτική που να βλέπει το λαό στο σύνολό του και όχι το κόμμα, όχι την κομματική νομενκλατούρα και έρχεστε να επιτύχετε τους στόχους, πώς; Με την αύξηση των δημοσιονομικών βαρών; Ενώ ο σωστός τρόπος είναι να περικόψετε δραστικά τις αλόγιστες δαπάνες. Διότι κάθε αλόγιστη δαπάνη σημαίνει αντιανάπτυξη, σημαίνει οπισθοδρόμιση, σημαίνει φορολογική αδικία. 

Δεν μπορείτε όμως να περικόψετε δραστικά τις δημόσιες δαπάνες, διότι "κανείς δεν εμίμησε την εαυτού σάρκα", λέγει το Ευαγγέλιον. Και η σάρκα η δική σας είναι η νομενκλατούρα, οι στρατιές των ψηφοφόρων σας που σιτίζονται, στο δημόσιο κορβανά. Αυτή είναι η πραγματικότητα. 

Είναι λοιπόν, ένας προϋπολογισμός άδικος, φοροεισπρακτικός, αντιαναπτυξιακός, οπισθοδρομικός και γι'αυτό τον καταψηφίζω. 

(Χειροκροτήματα από την πτέρυγα της Νέας Δημοκρατίας) 

ΠΡΟΕΔΡΕΥΩΝ (Παναγιώτης Σγουρίδης): Ο κ. Αδαμόπουλος έχει το λόγο. 

ΓΕΩΡΓΙΟΣ ΑΔΑΜΟΠΟΥΛΟΣ: Κύριοι συνάδελφοι, ο τρόπος συζήτησης του Προϋπολογισμού στη Βουλή σίγουρα ενισχύει και τον ακατάσχετο λαϊκισμό, που ακούσαμε προηγουμένως και τον κομματικό, θα έλεγα, ορθοδοξισμό γιατί πραγματικά δεν μπορεί να αλλάξει μία κεραία απ'αυτά τα οποία έχουν εισαχθεί στη Βουλή για ψήφιση. Το λέμε κάθε χρόνο και μέχρι τώρα δεν έχει γίνει τίποτα. Αλλά παίρνω την αφορμή ακόμα και από την έκθεση του Ευρωπαϊκού Κοινοβουλίου που έστειλε για τα μέλη της Βουλής των Ελλήνων το ενημερωτικό σημείωμα για τη συνεδρίαση 14-18 Δεκεμβρίου στο Στρασβούργο, όπου σε μία περικοπή λέει ότι η επιτροπή προϋπολογισμών ενέκρινε το συμπληρωματικό και διαρθρωτικό προϋπολογισμό που για το 1998 προβλέπει σαράντα εκατομμύρια ECU έκτακτη βοήθεια στη Ρωσία, εκατό εκατομμύρια ECU για το Eυρωπαϊκό Κοινωνικό Ταμείο κ.ο.κ. 

Τι σημαίνει αυτό; Σημαίνει, κύριοι συνάδέλφοι, ότι πρέπει να πάρουμε πρωτοβουλίες και η Διαρκής Επιτροπή Οικονομικών Υποθέσεων ή η νέα επιτροπή για τον Προϋπολογισμό να έχει εκείνες τις πρωτοβουλίες και δυνατότητες να παρεμβαίνει στον Προϋπολογισμό έτσι ώστε ο Προϋπολογισμός να είναι μία διαρκής, ζωντανή διαδικασία καθ'όλο το έτος. 

Κύριοι συνάδελφοι, ο Προϋπολογισμός που σήμερα συζητάμε, σίγουρα είναι Προϋπολογισμός ευθύνης, ένας Προϋπολογισμός προοπτικής, ένας Προϋπολογισμός που σίγουρα έχει στοιχεία σοβαρά αναπτυξιακής διάστασης όταν ο μέσος ρυθμός αύξησης του εισοδήματος ή της αγοραστικής δύναμης ή της αύξησης, είναι μεγαλύτερος από το μέσο ρυθμό αύξησης των ευρωπαϊκών χωρών. Ακόμα, αυτός ο Προϋπολογισμός για πρώτη φορά έχει ένα πρωτογενές πλεόνασμα της τάξης των δύο τρισεκατομμυρίων επτακοσίων τριάντα δισεκατομμυρίων (2.730.000.000.000) δραχμών και έχει έσοδα πάνω από τα προβλεπόμενα διακόσια δεκαέξι δισεκατομμύρια (216.000.000.000). Προήλθαν μήπως αυτά από την αύξηση φορολογίας σε σχέση με πέρσι; 'Oχι, βέβαια. 

Και έρχεται ο Αρχηγός της Νέας Δημοκρατίας και μας είπε χθες τα αντικειμενικά κριτήρια ή ο Φόρος Ακίνητης Περιουσίας είναι εκείνος ο οποίος αύξησε αν θέλετε τα έσοδα; Εν πάση περιπτώσει, η Κυβέρνηση τι έπρεπε να κάνει; Τα έσοδα αυτά προέρχονται από τη διεύρυνση της φορολογικής βάσης όπου πλέον έχει εισαχθεί και ο φόρος για την ακίνητη περιουσία -και καλώς, είναι πολιτική επιλογή- και φορολογούνται πλέον οι πισίνες, τα κότερα που δεν φορολογούντο και οι τραπεζικές εργασίες και τα ομόλογα, αρκεί η Κυβέρνηση να διευρύνει ακόμα περισσότερο τη φορολόγηση σε ορθολογική βάση γιατί αυτό αποτελεί αποκατάσταση της κοινωνικής δικαιοσύνης. 

'Αρα λοιπόν όσον αφορά το μέρος αυτό δεν μπορεί σε καμιά περίπτωση καν να ισχυρισθεί κανείς ότι η Κυβέρνηση μάλιστα με τους μηχανισμούς που έχει, με τα ΣΔΟΕ, αλλά ακόμα και το TAXIS εγκαινιάστηκε μόλις προχθές από τον Υπουργό Εθνικής Οικονομίας στην εκατοστή Δ.Ο.Υ. από το πρόγραμμα μηχανοργάνωσης. Αντιλαμβάνεσθε λοιπόν σε ποιο στάδιο βρίσκεται κανείς και σε ποια κατεύθυνση. 

'Αρα λοιπόν σε καμιά περίπτωση δεν μπορεί να κατηγορείται η Κυβέρνηση από τη μια μεριά ότι δεν εντείνει την πορεία προς την ΟΝΕ, αλλά και από την άλλη να κατηγορείται ότι κάνει φορομπηχτική πολιτική. 

'Ελεγε προηγουμένως ο συνάδελφος ότι ο λαός έχει μνήμη. Ξεχάσατε ότι η λέξη "φοροδιαφυγή" στην Ελλάδα ήταν άγνωστη πριν έρθει το ΠΑ.ΣΟ.Κ.; Ξεχάσατε ότι καταψηφίσατε την ποινικοποίηση της φοροδιαφυγής στη Βουλή και αποχωρήσατε; Ξεχάσατε ότι το 1986 με την εισαγωγή του Φ.Π.Α. πάλι αποχωρήσατε από τη Βουλή; Ξεχάσατε ακόμα εσείς που ομιλείτε για γραφειοκρατία όταν μας ζητάτε σαράντα μία, εβδομήντα μία υπογραφές; Εμείς, μία υπογραφή καταργήσαμε, καταργήσαμε το πιστοποιητικό φρονημάτων και αυτό φτάνει. Γιατί αυτό το χαρτί ήταν απαραίτητο για σας, για οποιαδήποτε διαδικασία μέχρι το 1981. 

Αλλά, κύριοι συνάδελφοι, νομίζω ότι πέρα από τον Προϋπολογισμό που πράγματι είναι ρεαλιστικός, νομίζω ότι υπάρχουν σοβαρά θέματα για τα οποία θα πρέπει να δείξουμε το καθημερινό ενδιαφέρον και ιδιαίτερα η Κυβέρνηση η οποία θα κριθεί και από την πορεία προς την ΟΝΕ, που σίγουρα είναι εξασφαλισμένη. Και εδώ ας αφήσουμε την αντιπαράθεση περί ονομαστικής ή πραγματικής σύγκλισης. Θα το δείξει η ίδια η ζωή. Και ονομαστική να είναι η σύγκλιση, αφού οι ανάγκες το απαιτούν και αυτό μπορεί να γίνει. Και εξηγήθηκε χθες γιατί δεν είμαστε στην πρώτη ταχύτητα. 'Ομως, πιστεύω ότι η Κυβέρνησή μας θα κριθεί από κάποια άλλα θέματα τα οποία είναι πρώτον το κράτος. Σίγουρα οικοδομούμε ένα άλλο κράτος, το κράτος του δικαίου. Σίγουρα υπάρχει ο "ΚΑΠΟΔΙΣΤΡΙΑΣ" και υπάρχουν και οι επιμέρους ατέλειές του όσον αφορά τη χωροταξική κατανομή των κοινοτήτων. 

'Εχω ένα παράδειγμα για το νομό μου. Η κοινότητα Τσαριτσάνης με τρεις χιλιάδες περίπου κατοίκους δεν είναι σήμερα μία αυτόνομη κοινότητα ή ένας δήμος ενώ άλλες κοινότητες, πέντε τον αριθμό, δεν φθάνουν την ιστορία, τον πολιτισμό, την οικονομική ζωή που έχει αυτή η κοινότητα η οποία υπάγεται σε άλλο δήμο. 

Κάτι ακόμα, μιλάμε για την αποκέντρωση που πράγματι πρέπει να γίνει πράξη. 

Κύριοι Υπουργοί, πράγματι, πρέπει να ασκηθεί πίεση, ώστε τα Υπουργεία να μην είναι "δοβλέτια". Να μεταφερθούν όλες οι αρμοδιότητες στην περιφέρεια. Το κράτος - στρατηγείο πρέπει να γίνει πραγματικότητα. Το όραμα αυτό γίνεται πράξη. 

Εκεί θα φανεί πια η νέα δομή του κράτους, εκεί θα εξυπηρετείται αποκλειστικά ο πολίτης και ιδιαίτερα από τις μεταφερόμενες αρμοδιότητες των Υπουργείων Γεωργίας και ΥΠΕΧΩΔΕ. Το ΥΠΕΧΩΔΕ θα πρέπει να ασχοληθεί κάποτε και με τη χωροταξία, γιατί ΥΠΕΧΩΔΕ δεν είναι μόνο δημόσια έργα είναι και Υπουργείο Χωροταξίας και η χωροταξία είναι πολιτισμός, είναι περιβάλλον είναι οικονομία. 'Εχει το κομμάτι αυτό κοινωνικές και οικονομικές διαστάσεις το οποίο όμως μέχρι τώρα έχει μείνει ανέπαφο. 

Ακόμα θα πρέπει να γίνει αποκέντρωση, όχι μόνο του στενού κράτους, αλλά και των οργανισμών, είτε βάμβακος είτε καπνού. 

 

 

  

Σελίδα 2951 

Να πάει ο Οργανισμός Βάμβακος στη Θεσσαλία ή ο Οργανισμός Καπνού στην Αιτωλοακαρνανία ή δεν ξέρω πού αλλού. 

Ακόμη κύριοι συνάδελφοι, νομίζω ότι πέρα από το κράτος που πρέπει να δομηθεί, θα πρέπει να δοθεί μια λύση στους χιλιάδες εκτάκτους που είναι υπό ομηρία άλλοι πέντε, άλλοι έξι χρόνια, είτε στο ΚΕΠΥΟ είτε στις νομαρχίες, είτε στις περιφέρειες είτε στο ΕΘΙΑΓΕ, είτε αν θέλετε σαν έκτακτοι όποιας μορφής. Πρέπει εδώ ο Υπουργός Δημόσιας Διοίκησης και Αποκέντρωσης να δώσει το ταχύτερο λύση για τους ανθρώπους αυτούς. 

Ακόμη έχουμε τον αγροτικό τομέα που εδώ γίνονται σίγουρα μεγάλες ανακατατάξεις. Σίγουρα είναι θετικό ότι ο νέος Υπουργός Γεωργίας έδωσε ένα άλλο κύρος και μια άλλη προοπτική. Σίγουρα είναι θετική η μείωση της τιμής του πετρελαίου κίνησης, σίγουρα είναι θετικό ότι τα χρέη των συνεταιρισμών έγιναν αποδεκτά από την Ευρωπαϊκή 'Ενωση, σίγουρα ο νέος νόμος για τους αγρότες είναι μια πολύ σημαντική υπόθεση όπως και το ταμείο ασφάλισης των αγροτών. Και ακόμη είναι πολύ θετικό ότι υπάρχει η αύξηση των κονδυλίων του ΕΛΓΑ για τις αποζημιώσεις. 'Ομως υπάρχουν τώρα οι κρίσιμες διαπραγματεύσεις για την "Ατζέντα του 2000". Υπάρχουν διαρθρωτικά προβλήματα. Υπάρχουν σήμερα προβλήματα στα σιτηρά και το λάδι και δεν υπάρχει, αν θέλετε, μια δύναμη, ένας μηχανισμός που να έχει η κυβέρνηση, να έχουν οι πολιτικές δυνάμεις, να βοηθήσουν τον παραγωγό που μένει απροστάτευτος, όπως μένει απροστάτευτος και στην ασύδοτη αύξηση της τιμής των εφοδίων, των λιπασμάτων, των φυτοφαρμάκων, με αποτέλεσμα να αυξάνεται το κόστος παραγωγής. Και ακόμη υπάρχει σίγουρα καθυστέρηση στις επιδοτήσεις, είτε από τα επιλέξιμα για τους κτηνοτρόφους είτε από τις αποζημιώσεις είτε αν θέλετε οι όποιες κοινοτικές επιδοτήσεις. Γι' αυτό ακριβώς η Κυβέρνηση -και χαίρομαι που είναι εδώ ο κύριος Υφυπουργός Γεωργίας- πρέπει να προχωρήσει, όπως ήδη έχει επαγγελθεί, το συντομότερο δυνατό στην σύσταση του οργανισμού, πληρωμών των κοινοτικών επιδοτήσεων έτσι ώστε αποκλειστικά μέσω αυτού του οργανισμού υπεύθυνα και με τις υπηρεσίες του να αποδίδονται οι επιδοτήσεις στον αγρότη. Γιατί μην ξεχνάμε ότι ο αγρότης από τη μια μεριά δίνει το προϊόν του, δεν τον πληρώνει κανένας, είναι ανασφαλής σ' αυτό, παίρνει τα λεφτά μετά από οκτώ δέκα μήνες ενώ παράλληλα οι τόκοι τρέχουν στην Αγροτική Τράπεζα και μάλιστα με το εμπορικό επιτόκιο. 

Πέραν αυτών κύριοι συνάδελφοι, υπάρχει και ένας άλλος τομέας που κατά τη γνώμη μου είναι πάρα πολύ σοβαρός, που είναι ο τομέας των μικρομεσαίων, που σήμερα πράγματι δοκιμάζεται. Οι μικρομεσαίοι είναι σίγουρα η ραχοκοκαλιά για την ανάπτυξη της εθνικής οικονομίας. Υπάρχουν προβλήματα σίγουρα στο χώρο αυτό με τις ανακατατάξεις οι οποίες γίνονται. Υπάρχουν σίγουρα προβλήματα στην αγορά γιατί δεν υπάρχει χρήμα να κινηθεί. Πιστεύω ότι το 35% που έχει επιβάλει η Νέα Δημοκρατία, αλλά και τα αντικειμενικά κριτήρια συνέβαλαν σ'αυτό, έτσι ώστε σήμερα να μην υπάρχει το κεφάλαιο κίνησης, τα επιτόκια να είναι πάρα πολύ δυσβάστακτα και να ξεπερνάνε το 20%. Γι' αυτό θα πρέπει να υπάρξει ειδικό καθεστώς χρηματοδότησης, αλλά και κίνητρα συγκεκριμένα και ουσιαστικά για τους νέους επιχειρηματίες, διότι οι μικρομεσαίες επιχειρήσεις είναι οι μόνες, κύριοι συνάδελφοι, που μπορεί να δώσουν μια ένεση τονωτική στην ανεργία πολύ πιο εύκολα από τους άλλους, τους βιομήχανους που μας λέτε εδώ ότι έχουν εκατόν πενήντα χιλιάδες θέσεις εργασίας, οι οποίοι όμως προσλαμβάνουν τους μεν, αλλά διώχνουν τους άλλους. 

'Εχω να πω ακόμη δυο κουβέντες πάνω στο ασφαλιστικό, για το οποίο μιλήσαμε πριν από μερικές μέρες. Εδώ στην Ελλάδα δεν υπάρχει γνήσιο ανταποδοτικό σύστημα. 'Οπου και αν πας στον κόσμο αν έχεις 2.500 ημερομίσθια παίρνεις σύνταξη για τα 2.500 ημερομίσθια, όταν βγεις στο χρόνο της σύνταξης. 'Ομως εδώ μπορεί να έχεις 4.490 ημερομίσθια από τα 4.500 που απαιτεί το ΙΚΑ και να μην παίρνει σύνταξη. Αυτό είναι άδικο πέρα για πέρα και πρέπει η Βουλή με κοινή απόφαση να δώσει λύση. 

Οι μεταρρυθμίσεις, κύριοι συνάδελφοι, με τα κέντρα υγείας το 1981 έδωσαν μια άλλη όψη στην επαρχία και έδειξαν το ενδιαφέρον ακριβώς των δυνάμεων της αλλαγής. 

Τώρα ίσως οι δυνάμεις της αλλαγής αμφισβητούνται. 'Ομως, οι δυνάμεις της αλλαγής θα τα βρουν. Αν ακούσει κανείς τις συζητήσεις στη Βουλή, θα δει ότι σίγουρα υπάρχει μία υπεροπλία των στελεχών του ΠΑ.ΣΟ.Κ., αλλά και πέρα απ' αυτό μία υπεροπλία επιχειρημάτων, όσον αφορά το μέλλον, την εμπιστοσύνη και την προοπτική της χώρας στην Ευρωπαϊκή 'Ενωση, αλλά και τη ζωή την ίδια του ελληνικού λαού. 

(Χειροκροτήματα από την πτέρυγα του ΠΑ.ΣΟ.Κ.) 

ΠΡΟΕΔΡΕΥΩΝ (Παναγιώτης Σγουρίδης): Ο κ. Λεονταρίδης έχει το λόγο. 

ΘΕΟΦΙΛΟΣ ΛΕΟΝΤΑΡΙΔΗΣ: Κύριοι συνάδελφοι, είναι τέσσερις μέρες τώρα που μας κάνετε έναν ύμνο για τους δείκτες και τους αριθμούς της οικονομίας, ότι ευημερούν. Δεν βλέπετε όμως ότι δίπλα μας, πολλοί συμπολίτες μας δυστυχούν. 

Ακόμα ένας Προϋπολογισμός χωρίς προοπτική για την ανάπτυξη της εθνικής οικονομίας, προϊόν στυγνής νοοτροπίας των αριθμών και των δεικτών, κατατέθηκε από την Κυβέρνηση για το 1999. 

Οι λογιστικές αλχημείες, η επιβάρυνση χαμηλόμισθων, συνταξιούχων, ελεύθερων επαγγελματιών και μικροεπιχειρηματιών, οι υπερβολικά χαμηλές αυξησεις μισθών και συντάξεων της τάξεως του 2%, καθώς και η έλλειψη στρατηγικού προσανατολισμού σε ό,τι αφορά τις διαρθρωτικές αλλαγές είναι τα χαρακτηριστικά του Προϋπολογισμού του 1999. 

Η αποτυχία του Πρωθυπουργού να επιφέρει τις αναγκαίες τομές στα κρίσιμα θέματα της οικονομίας, δηλαδή φορολογικά και αναδιάρθρωσης, αλλά και να αντιμετωπίσει πρόσωπο με πρόσωπο τα μεγάλα κοινωνικά προβλήματα, όπως η διαφθορά στην Αστυνομία, η εγκατάλειψη του Εθνικού Συστήματος Υγείας και η έξαρση της εγκληματικότητας, υποδηλώνουν την ανικανότητα της Κυβέρνησης, δημιουργώντας όμως για τη χώρα μια νέα γενιά από συγκριτικά μειονεκτήματα, που θα την ακολουθούν τον 21ο αιώνα. 

Η οικονομική πολιτική της Κυβέρνησης Σημίτη είναι αδιέξοδη, αναξιόπιστη και αντιπαραγωγική. Είναι χαρακτηριστικό ότι κανείς 'Ελληνας σήμερα δεν αισθάνεται την ελάχιστη ασφάλεια και σιγουριά για το μέλλον του. 

Μεγάλες κοινωνικές ομάδες και κλάδοι εργαζομένων οδηγούνται στην οικονομική εξαθλίωση. 

Οι αγρότες και οι κτηνοτρόφοι αφανίζονται, οι συνταξιούχοι πεινάνε, οι μικρομεσαίοι επιχειρηματίες βρίσκονται σε απόγνωση και κλείνουν ο ένας μετά τον άλλον τις επιχειρήσεις τους. Οι εργαζόμενοι έχουν πάψει προ πολλού να εμπιστεύονται αυτήν την Κυβέρνηση. 

Με το πρόσχημα ότι καλύτερες μέρες θα έλθουν μετά την ένταξή μας στην ΟΝΕ, η Κυβέρνηση προσπαθεί να δικαιολογήσει την ανικανότητά της να αντιμετωπίσει τα σημερινά οξυμμένα προβλήματα. 

Η βιομηχανική παραγωγή είναι στάσιμη τα τελευταία χρόνια, η ανεργία καλπάζει και έχει πάρει ανεξέλεγκτες διαστάσεις και αυτό το βλέπουμε καθημερινά όλοι στις περιφέρειές μας. 

Στην Ελλάδα, σύμφωνα με το ευρωπαϊκό παρατηρητήριο απασχόλησης, η ανεργία σήμερα ξεπερνά το 14% με τάσεις συνεχούς αύξησης. Κύρια θύματα της ανεργίας οι νέοι και οι γυναίκες, καθώς και ορισμένες γεωγραφικές περιοχές που πλήττονται καίρια. 

Και μέσα σ' όλα αυτά, κύριοι συνάδελφοι, οι πειραματισμοί στην παιδεία που αναστατώνουν όλους τους νέους σήμερα. Αυτούς που τους ώθησε η πολιτεία να εγκαταλείψουν τα χωριά τους λόγω της μη ύπαρξης αγροτικής πολιτικής, συνωστίζονται στα πολιτικά σας γραφεία με τα πτυχία στα χέρια, ψάχνοντας απεγνωσμένα μία σανίδα σωτηρίας, ένα οποιοδήποτε επάγγελμα. 

Θα σταθώ, όμως, κύριοι συνάδελφοι, περισσότερο στους 'Ελληνες αγρότες και στη, για άλλη μια φορά, σκληρή λιτότητα που τους επιφυλάσσει ο νέος κρατικός Προϋπολογισμός. 

Ο αγροτικός τομέας βρίσκεται σήμερα στην πιο κρίσιμη καμπή, από τον καιρό που η χώρα μας εντάχθηκε στην ΕΟΚ. 



 

  

Σελίδα 2952 

Οι όροι για την πραγματοποίηση της αγροτικής παραγωγής και της διάθεσης αγροτικών προϊόντων γίνονται ολοένα και δυσμενέστεροι, λόγω της συνεχούς αύξησης του κόστους παραγωγής, της στασιμότητος και σε πολλές περιπτώσεις μείωσης των τιμών διάθεσης των γεωργικών προϊόντων, της μη αναπτυξιακής πολιτικής για τον εκσυγχρονισμό και τη βελτίωση της παραγωγικότητος και της ανταγωνιστικότητος της ελληνικής γεωργίας. 

Παταγώδης είναι η κυβερνητική αποτυχία και στον επενδυτικό τομέα για τη γεωργία, τον νευραλγικότερο δηλαδή τομέα, που έχει να κάνει με τη μεσομακροπρόθεσμη υποδομή και ανάπτυξη, με το εισόδημα και την επιβίωση του αγροτικού μας κόσμου και της αγροτικής οικονομίας. 

Αξιοσημείωτο είναι ότι για τα εγγειοβελτιωτικά έργα, όλα αυτά τα χρόνια, παρατηρείται σημαντική υστέρηση μεταξύ προϋπολογισμού και τελικής απορρόφησης πιστώσεων. Τούτο αποδεικνύει για μία ακόμη φορά, την αδυναμία της Κυβέρνησης του ΠΑ.ΣΟ.Κ. και του δημοσίου στην εκτέλεση ουσιαστικών έργων που βελτιώνουν την ανταγωνιστικότητα του τομέα και το εισοδηματικό επίπεδο των Ελλήνων παραγωγών. Χαρακτηριστικό παράδειγμα είναι ότι στο Νομό Σερρών ενώ την περίοδο 1990-1993 είχαν αρχίσει και προχώρησαν εγγειοβελτιωτικά έργα (διώρυγες) και διετέθησαν πολλά εκατομμύρια, από τότε σταμάτησαν και είναι στο τέλμα χωρίς να δίδεται δραχμή από την Κυβέρνηση του ΠΑ.ΣΟ.Κ. για να συνεχισθούν, ενώ δίπλα μας είναι και υδάτινοι πόροι η λίμνη Κερκίνη και ο ποταμός Στρυμώνας. 

Τα προβλήματα που ταλανίζουν σήμερα τον 'Ελλνα αγρότη είναι τεράστια και συνεχώς διογκώνται, με αποτέλεσμα ο αγρότης να αισθάνεται περιθωριοποιημένος, παραγκωνισμένος, στα πρόθυρα χρεοκοπίας, καταλογίζοντας μειωμένη πολιτική βούληση αλλα και διαπραγματευτική ικανότητα στο Υπουργείο Γεωργίας και συνολικά στην Κυβέρνηση. 

Ειδικότερα: 

Οι τιμές στα βασικά αγροτικά προϊόντα παραμένουν σταθερές ή και μειώνονται σημαντικά όπως στο βαμβάκι, ρύζι, σιτηρά, καπνός, με συνέπεια το αγροτικό εισόδημα της χώρας να μειώνεται συνεχώς, όπως πιστοποιείται και από τα επίσημα στοιχεία της Ευρωπαϊκής 'Ενωσης. 

Για παράδειγμα: 

Στον καπνό τη μείωση της εμπορικής τιμής οι καπνέμποροι θα την πετύχουν και φέτος ακολουθώντας τη γνωστή τακτική της καταστρατήγησης των συμβολαίων καλλιέργειας και της αλλοίωσης των ποιτικών συνθέσεων των καπνών. Το δυστύχημα για τους καπνοπαραγωγούς είναι ότι δεν υπάρχει καμία προστασία στο θέμα αυτό και με την επικείμενη διάλυση του Οργανισμού Καπνού οι καπνέμποροι θα κάνουν ό,τι θέλουν. 

Στο ρύζι: 'Εχουμε εξευτελιστικές εμπορικές τιμές, μεγάλη καθυστέρηση στην καταβολή της παρέμβασης και χάσιμο πολλών εκατομμυρίων ως τώρα από την στρεμματική ενίσχυση. Η περιφερειοποίηση είναι αμφίβολο αν θα λύσει το πρόβλημα. 

Στο βαμβάκι: Τα σφάλματα και οι ολιγωρίες της Κυβέρνησης καταλήγουν σε βάρος του εισοδήματος των βαμβακοπαραγωγών. Δύο μήνες καθυστερήσατε να πληρώσετε τελικά τις επιδοτήσεις και στο βαμβάκι και αυτήν τη στιγμή συνωστίζονται κυριολεκτικα παραγωγοί στην Τράπεζα για να πληρωθούν τελευταία στιγμή τις επιδοτήσεις τους. 

Τεύτλα: Η μείωση του εισοδήματος των τευτλοπαραγωγών είναι αποτέλεσμα της λαϊκίστικης πολιτικής της Κυβέρνησης του ΠΑ.ΣΟ.Κ. και της ανικανότητας της Διοίκησης της Ελληνικής Βιομηχανίας Ζάχαρης να εκσυγχρονίσει τη βιομηχανία που στηρίζει την οικονομία της βόρειας Ελλάδας. 

Για την εξυγίανση του ΕΛΓΑ. Αντί ο ΕΛΓΑ να στέκεται δίπλα στον αγρότη την ώρα της ζημίας από ανωτέρα βία, το μόνο που κάνει είναι να μειώνει την αποτίμηση της ζημιάς και να καθυστερεί την καταβολή της αποζημίωσης. 

Για το θέμα της εξυγίανσης της Αγροτικής Τράπεζας. Αντί να είναι ο αρωγός του παραγωγού απο τη μία με τα πανωτόκια απ' την άλλη με επιτόκια που είναι δύο και τρεις μονάδες πιο ψηλά από τα τρέχοντα εμπορικά είναι εχθρός του πολίτη. Γι' αυτό και σήμερα είναι χρεοκοπημένοι και οι αγρότες και οι κτηνοτρόφοι. 

Για το υψηλό κόστος παραγωγής. Δεν παίρνετε κανένα μέτρο μείωσης του κόστους παραγωγής, όπως επανειλημμένα έχουμε επισημάνει. 

Για το θέμα της ασφάλισης των αγροτών. 

Αυξήθηκαν οι ατομικές ασφαλιστικές εισφορές για την σύνταξη υπέρμετρα. 

Επιβλήθηκε για πρώτη φορά, εισφορά ασθενείας στους ασφαλισμένους και τους συνταξιούχους του ΟΓΑ. 

Καταργείται βαθμιαίως η βασική σύνταξη του ΟΓΑ, η οποία απετέλεσε, από της ιδρύσεως του οργανισμού αυτού, το βάθρο του θεσμού της συνταξιοδοτήσεως των αγροτών. 

Γενικά θέλει αναδιοργάνωση ο ΟΓΑ και οι υπηρεσίες του, οι οποίες καθυστερούν χαρακτηριστικά την καταβολή συντάξεων ιδίως, όπως το βλέπετε καθημερινά, στις πολύτεκνες μητέρες τι σημαντική καθυστέρηση γίνεται. Πήγατε να εξοικονομήσετε κάποια χρήματα ελέγχοντας κάθε χρονο τα χαρτια τους και στην ουσία δεν τα γλιτώσατε διότι με τις υπερωρίες κατασπαταλήθηκαν. 

Οι αυξήσεις οι οποίες χορηγούνται στις συντάξεις των αγροτών με το νέο νόμο είναι πενιχρές. Αποτελούν εντροπή για την πολιτεία. Πρέπει να δοθεί επίδομα κοινωνικής αλληλεγγύης στους αγρότες. 

Κυρίες και κύριοι συνάδελφοι, το παρόν και το εγγύς μέλλον της ελληνικής υπαίθρου είναι ιδιαίτερα ανησυχητικό. Αναμφίβολα οι ευθύνες της Κυβέρνησής σας για τα σημερινά αδιέξοδα του αγροτικού τομέα είναι τεράστιες. 

Η αδυναμία μεγάλου αριθμού αγροτικών οικογενειών να επιβιώσουν από την αγροτική απασχόληση λόγω υψηλού κόστους παραγωγής και συνεχούς μείωσης του εισοδήματός τους, η ανασφάλεια και η αβεβαιότητα για το αύριο, είναι γεγονότα που κάνουν απρόθυμους τους νέους ανθρώπους να στρέφονται προς το αγροτικό επάγγελμα για να αντικαταστήσουν τους απερχόμενους. Η εξέλιξη αυτή και οι διαγραφόμενες προοπτικές είναι βέβαιο ότι οδηγούν στην εγκατάλειψη της υπαίθρου για αναζήτηση νέων μέσων, νέων πόρων επιβίωσης και στη δημιουργία νέων στρατιών ανέργων. Θα έχουν δραματικές εθνικές και κοινωνικές συνέπειες για όλες τις ευαίσθητες περιοχές της χώρας και ιδίως τις ακριτικές. 

Δυστυχώς, για τον τόπο η Κυβέρνηση Σημίτη αδυνατεί να ανταποκριθεί στις απαιτήσεις των περιστάσεων και με τις επιλογές της υποθηκεύει επικίνδυνα το μέλλον του ελληνικού λαού και ιδιαίτερα της νέας γενιάς. Η ανοχή και η αντοχή των πολιτών έχει υπερβεί τα όρια. Με αυτήν την πολιτική σας οδηγείτε τον 'Ελληνα πολίτη σε ένα ατέλειωτο τούνελ λιτότητας και ανεργίας. Οι λανθασμένοι χειρισμοί σας θα έχουν ολέθριες συνέπειες για τον ελληνικό λαό και για το αύριο του τόπου. Ευχαριστώ. 

(Χειροκροτήματα από την πτέρυγα της Νέας Δημοκρατίας) 

ΠΡΟΕΔΡΕΥΩΝ (Παναγιώτης Σγουρίδης): Ο κ. Οικονόμου έχει το λόγο. 

ΠΑΝΤΕΛΗΣ ΟΙΚΟΝΟΜΟΥ: Κυρίες και κύριοι συνάδελφοι, τονίστηκε ήδη κατά κόρο η ιδιαίτερη σημασία του φετινού Προϋπολογισμού. Πράγματι το 1999 είναι ο τελευταίος σταθμός μιας πορείας που σημάδεψε τη χώρα μας στη δεκαετία του 1990 και είχε αφετηρία τη Συνθήκη του Μάαστριχτ. 

Παρακολούθησα αυτές τις ημέρες στην Αίθουσα αλλά και τις τελευταίες εβδομάδες εκτός Αίθουσας την Αξιωματική Αντιπολίτευση να ορκίζεται στο όνομα του ευρωπαϊκού προσανατολισμού και να μας καταγγέλλει για όψιμη υιοθέτηση των θέσεών της. Το πιο ενοχλητικό όμως ήταν ότι ορισμένοι καυχησιολόγησαν για την ένταξη της χώρας στην Ευρωπαϊκή Κοινότητα, ότι ήταν επιλογή της Νέας Δημοκρατίας -πράγματι ήταν- υπονοώντας ότι η επιλογή αυτή δικαιώθηκε. Αυτό θα το σχολιάσω αργότερα. 

Θα ξεκινήσω σχολιάζοντας τη Συνθήκη του Μάαστριχτ. Η κριτική της συνθήκης ήταν σωστή. 'Ηταν συνθήκη νεοφιλελεύθερης έμπνευσης και αυτό γιατί στη δεκαετία του 1980 επικρατούσε η δεξιά σκέψη σε όλη την Ευρώπη. Η διαπραγμάτευση που έκανε η Κυβέρνηση της Νέας Δημοκρατίας δεν 

  


 

  

Σελίδα 2953 

είχε περιεχόμενο γιατί απλούστατα συμφωνούσε με αυτές τις κατευθύνσεις. Παρ' όλα αυτά η πλειοψηφία των πολιτικών δυνάμεων δέχθηκε τη συνθήκη λέγοντας ότι είναι ιδιαίτερα σημαντικό να συμμετάσχουμε στην απόπειρα οικοδόμησης του ευρωπαϊκού σπιτιού, δηλαδή της μεγαλύτερης Οικονομικής και Νομισματικής 'Ενωσης στην ιστορία της ανθρωπότητας. 

Ας δούμε τώρα τι έγινε από τη Συνθήκη του Μάαστριχτ μέχρι σήμερα. Το βέβαιο είναι ότι αυτή η συνθήκη και η ονομαστική σύγκλιση έχουν κοστίσει σε ανεργία, σε επιδείνωση του εμπορικού ισοζυγίου και σε συγκρατημένους ρυθμούς πραγματικής ανάπτυξης. Οι υψηλότεροι δείκτες οικονομικής ανάπτυξης οφείλονται αποκλειστικά στην απελευθέρωση της κίνησης των βραχυπρόθεσμων κεφαλαίων που ωφελεί μόνο ένα στενό κύκλο ανθρώπων που έχουν δυνατότητα πρόσβασης σ' αυτές τις αγορές. Το ορατό αποτέλεσμα είναι η αύξηση της φτώχειας και του κοινωνικού αποκλεισμού που σε συνδυασμό με την αύξηση του πλούτου έχουμε αυτό που λέγεται κοινωνική αδικία. Αυτά ήταν τα περίπου αναπόφευκτα. 

Το ερώτημα που πρέπει να τεθεί και στη χώρα μας είναι αυτό που απασχολεί όλες τις ευρωπαϊκές κυβερνήσεις, είτε επέλεξαν να συμμετάσχουν στη ζώνη του EURO, είτε όχι. Το ερώτημα είναι, τι κάνουμε από εδώ και πέρα. Δυστυχώς, αντί να το κάνουμε αυτό επιδιδόμεθα όλοι στο εγκώμιο του EURO. Πράγματι το EURO είναι νόμισμα που έχει πλεονεκτήματα οικονομικά και πολιτικά για όσους το αποκτήσουν. Το ερώτημα είναι πόσο κοστίζει το EURO και ποιος θα πληρώσει αυτό το κόστος. 

Εδώ θα μπορούσε να μου πει κάποιος, ότι μικρή σημασία έχει το ερώτημα γιατί έχουμε μια δόση να ξοφλήσουμε, το 1999. Δεν είναι έτσι. Το EURO πέρα από το κόστος κτήσης έχει και το κόστος συντήρησης το οποίο θα πληρωθεί τα επόμενα χρόνια. Και γι' αυτό πρέπει να απαντήσουμε σ' αυτό το ερώτημα. 

Πριν απαντήσουμε, ας δούμε για λίγο την ίδια την ΟΝΕ. Είναι ίδια με αυτήν που προέβλεπε το Μάαστριχτ; Η απάντηση είναι όχι. 'Εχουν συμβεί τέσσερις σημαντικές μεταβολές. Η πρώτη είναι ότι έχει διαλυθεί η Κοινή Αγροτική Πολιτική. Η εξέλιξη αυτή σημαίνει μείωση της παραγωγής και του εισοδήματος των αγροτών. Είδα με προσοχή την πρόταση της Νέας Δημοκρατίας που τη διατύπωσε ο Πρόεδρος της Νέας Δημοκρατίας στη συνδιάσκεψη. Είναι ανεδαφική διότι προβλέπει ότι θα είχαμε μία "νησίδα" ελεύθερης αγροτικής οικονομίας σε ένα απορυθμισμένο διεθνές εμπορικό περιβάλλον και με απόλυτα ρυθμιζόμενες μικρές αγροτικές οικονομίες των ισχυρών χωρών. 

Δεν μπορεί να συμβεί αυτό το πράγμα, το οποίο λέτε. 

Αυτά, για να ξέρουμε πού ακριβώς βρισκόμαστε και ποια είναι τα θέματα. 

Η δεύτερη μεταβολή που έχει επέλθει από τη Συνθήκη του Μάαστριχτ μέχρι σήμερα είναι η κατ'ευφημισμό ανεξαρτησία των κεντρικών τραπεζών. Στην πραγματικότητα είναι η εκχώρηση της εξουσίας από τις κυβερνησεις στις τράπεζες να ασκούν νομισματική πολιτική. Αυτό τι σημαίνει; Σημαίνει ότι όλη η δημοσιονομική πολιτική κτίζεται με βάση αποφάσεις τραπεζών, αφού η νομισματική πολιτική βρίσκεται έξω από την πολιτική εξουσία. 

Αυτό τι σημαίνει; Αν παραδείγματος χάριν αποφασίσει η Κεντρική Τράπεζα ψηλά επιτόκια ή ανατιμώμενη δραχμή, αυτό έχει αρνητικές επιπτώσεις στην απασχόληση. Και το μάρμαρο το πληρώνουν βέβαια οι κυβερνήσεις για αποφάσεις που παίρνουν οι διοικητές της Τράπεζας της Ελλάδος! 

Ο Υπουργός Εθνικής Οικονομίας για την πρόβλεψή του για τα επιτόκια πρέπει να είναι πιο προσεκτικός, για έναν πολύ απλό λόγο, ότι εξαρτώνται από μία παράμετρο που δεν ελέγχεται, την Τράπεζα της Ελλάδος και η πηγή αυτή διατυπώνει τις δικές της προβλέψεις για τα επιτόκια. 

Το πρόβλημα, όμως, αυτό είναι ευρωπαϊκό πρόβλημα και γίνεται απαράδεκτο αν συνδυαστεί με την τρίτη δυσμενή εξέλιξη, που είναι το περίφημο σύμφωνο σταθερότητας. 

Το σύμφωνο σταθερότητας, το μόνο που κάνει είναι ότι παρατείνει στο διηνεκές, τη στενή και κοινωνικά άδικη οικονομική και δημοσιονομική πολιτική. Με απλά λόγια και για το μέλλον επιφυλάσσει στη χώρα μας χαμηλούς ρυθμούς ανάπτυξης και ανεργία. 

Η εξέλιξη μάλιστα δεν εξαρτάται από τις εκλογές, ποιος θα είναι στην Κυβέρνηση ή οτιδήποτε άλλο. Θεματοφύλακας αυτής της λανθασμένης πολιτικής είναι οι κεντρικές τράπεζες. Αυτό είναι απολύτως απαράδεκτο για την Ελλάδα, γιατί για μας σημαίνει παγίωση της απόστασης που μας χωρίζει από τις άλλες ευρωπαϊκές χώρες, χωρίς ελπίδα μείωσης. Σε έναν αιώνα τόσο ανταγωνιστικό σαν αυτόν που έρχεται θα συμβιβαστούμε με την ισχύουσα ιεραρχία; Θα αποδεχθούμε εκ των προτέρων να μην επιδιώξουμε κάτι καλύτερο στον παγκόσμιο καταμερισμό της εργασίας; Θα έλεγα όχι 

Η τέταρτη όμως πολύ πρόσφατη δυσμενής εξέλιξη είναι η απόπειρα περικοπής των πόρων της Ευρωπαϊκής 'Ενωσης για περιφερειακή ανάπτυξη και συνοχή, τα ταμεία και τα πακέτα. 

Το επιχείρημα που ακούγεται από διάφορες χώρες, ότι αρκετά πληρώσαμε, είναι επιχείρημα άνευ περιεχομένου. Κανείς δεν πλήρωσε για την καλή του καρδιά ή επειδή θέλει να εξαγνιστεί για το ένοχο παρελθόν του. Κάθε δραχμή που εισπράχθηκε από την Ελλάδα, κόστισε μείωση της απασχόλησης, επιδείνωση του εμπορικού ισοζυγίου και ανάσχεση της πραγματικής ανάπτυξης. 

Για την Ελλάδα με την ένταξή της στις Ευρωπαϊκές Κοινότητες μόνο η μετατροπή του ισοζυγίου στα αγροτικά προϊόντα κόστισε τετρακόσια εκατομμύρια δολάρια και εν μια νυκτί έγινε από πλεονασματικό, ελλειμματικό. Και αυτή δεν είναι η μόνη συνέπεια! 

Ας έλθουμε στο σήμερα. Δεν παραδίδουμε στον ελευθερο ανταγωνισμό τον τομέα της ενέργειας στη χώρα μας; Αυτό γιατί το κάνουμε; Τσάμπα θα το κάνουμε; Αντιστάθμιση δεν θα υπάρξει; Πρέπει, λοιπόν, να εξηγήσουμε στους εταίρους μας, ότι η Οικονομική και Νομισματική 'Ενωση δεν στήνεται χωρίς επαρκείς αντισταθμιστικούς πόρους για την περιφερειακή συνοχή. 

Στις Ηνωμένες Πολιτείες για κάθε δολλάριο απόκλισης κατά κεφαλή της κάθε πολιτείας, ο ομοσπονδιακός προϋπολογισμός αντισταθμίζει σαράντα επτά σεντς. Τα περίφημα πακέτα είναι μόνο τρία σέντς. Αυτά, λοιπόν, τα τρία σεντς θέλουν οι εταίροι μας να περικόψουν. Πρέπει να τους εξηγήσουμε ότι ευρωπαϊκό σπίτι με τόσο προνομιούχα ρετιρέ και τόσο ανήλιαγα υπόγεια δεν μπορεί να στηθεί! 

Νομίζω ότι ο Πρόεδρος της Βουλής θα έπρεπε να έχει κάνει δεκτό το αίτημά μου, να προκληθεί συζήτηση κατά το άρθρο 132α' του Κανονισμού της Βουλής, με θέμα την οικονομική αποτίμηση της συμμετοχής μας στις Ευρωπαϊκές Κοινότητες. Αυτός είναι και ο μόνος από τους τρεις λόγους που επικαλέστηκε η Νέα Δημοκρατία υπέρ της ένταξής μας στη δεκαετία του '70 που παραμένει αμφιλεγόμενος. Γιατί οι δύο άλλοι λόγοι, ότι θα μας στηρίξει η Ευρωπαϊκή 'Ενωση απέναντι στην τουρκική απειλή και ότι θα εμβαθύνει τη δημοκρατία στη χώρα μας, διαψεύστηκαν πανηγυρικά. Γι'αυτό παρακαλώ να σταματήσει η ανούσια καυχησιολογία, γιατί αυτό είναι το θέμα! Και όποτε θέλετε ας συζητήσουμε για την οικονομική αποτίμηση! 

Για να ξαναγυρίσω όμως στο σήμερα, εγώ αυτό που θέλω να επισημάνω είναι πολύ απλό, ότι η ΟΝΕ από το Μάαστριχτ μέχρι σήμερα έχει ακριβύνει πάρα πολύ για μας και το περιεχόμενό της έχει υποβαθμιστεί όπως και η αξία της. Η κατάργηση της ΚΑΠ, η περικοπή των αντισταθμιστικών κοινοτικών πόρων, η αυτονόμηση των κεντρικών τραπεζών και το σύμφωνο σταθερότητας ουσιαστικά καταργούν την οικονομική ένωση και περιορίζουν το περιεχόμενό τους στο κοινό νόμισμα. 

Ως χώρα καλούμαστε να πληρώσουμε πολύ ακριβότερα για κάτι πολύ μικρότερης αξίας απ'ότι προέβλεπε η Συνθήκη του Μάαστριχτ. Αυτή είναι η αλήθεια. Αν όλα αυτά έχουν έστω και μια μικρή δόση αλήθειας, τότε οι όρκοι της Νέας Δημοκρατίας υπέρ του ευρωπαϊκού προσανατολισμού τι σημαίνουν; Ορκίζεσθε γι'αυτόν τον προσανατολισμό; Με αυτόν τον προσανατολισμό δεν συμφωνούμε! Ονομάστε τον όπως 

 

 

  

Σελίδα 2954 

θέλετε, ευρωπαϊκό, πανευρωπαϊκό, παγκόσμιο, αλλά εμείς δεν συμφωνούμε! Ο δικός μας δρόμος είναι τελείως διαφορετικός. Για μας η συμμετοχή της χώρας στην οικοδόμηση του ευρωπαϊκού σπιτιού ειναι μία σκληρή και ανοικτή σε όλα διακρατική διαπραγμάτευση, είναι δρόμος για να κάνουμε το κόστος του EURO προσιτό στο λαό μας και είναι αγώνας για να υπάρξει εκτός από το EURO και οικονομική ένωση. 

Η σημερινή κατάσταση είναι έξω από τα όρια ανοχής του λαού μας. 

Πολύ συνοπτικά, για να κλείσω, θα σας πω τι νομίζω ότι πρέπει να γίνει. Η πρώτη προτεραιότητα είναι η γεωργία. 

Δεν μπορούμε να κάνουμε αυτό που λέτε, κύριοι της Νέας Δημοκρατίας. Αντιθέτως μπορούμε να εκσυγχρονίσουμε την οργάνωση και τη χρηματοδότηση του πρωτογενούς τομέα, να επεκτείνουμε το ΕΚΑΣ στους αγρότες -ευχαριστήθηκα που ένας συνάδελφος από την πτέρυγα σας το πρότεινε πριν- και βεβαίως να υψώσουμε πολύ δυνατή φωνή στην Ευρωπαϊκή 'Ενωση για την ελληνική γεωργία. Αυτά είναι τα θέματα. 

Η δεύτερη προτεραιότητα είναι ο περιορισμός της εξουσίας των κεντρικών τραπεζών. Στην αντιπαράθεση του κ. Λαφοντέν με τον κ. Τιτμάγιερ, όχι απλώς στηρίζουμε τον πρώτο, αλλά και τον ενθαρρύνουμε να εισηγηθεί και να προωθήσει βαθύτερες τομές και ανατροπές, αλλιώς αυτή η ιστορία δεν πάει πουθενά. 

Το τρίτο θέμα είναι, άμεσα και επίμονα, σε συνεργασία με άλλες ευρωπαϊκές δυνάμεις και σε κάθε ευκαιρία να προωθήσουμε την αντικατάσταση του Συμφώνου Σταθερότητας με ένα Σύμφωνο Ανάπτυξης και συνοχής, κοινωνικής και περιφερειακής. 

Τέλος, πρέπει να δώσουμε σκληρή μάχη με κάθε διαθέσιμο μέσο για την αύξηση των πόρων της Ευρωπαϊκής 'Ενωσης για την περιφερειακή συνοχή. Εάν αυτές οι μάχες δεν στεφθούν με επιτυχία, το ΕΥΡΩ από ανταγωνιστικό πλεονέκτημα θα γίνει βαρίδι στα πόδια της χώρας, βόμβα στα θεμέλια της κοινωνικής συνοχής, εργαλείο ακύρωσης της οικονομικής ένωσης και της οικοδόμησης του ευρωπαϊκού σπιτιού. 

Αυτές τις μάχες πιστεύω ακράδαντα -και πιστέψτε με χωρίς κομματικό σωβινισμό- ότι μόνο το ΠΑ.ΣΟ.Κ. μπορεί να τις δώσει. Τώρα το με ποιές προϋποθέσεις, είναι αντικείμενο άλλης συζήτησης βέβαια, όχι της σημερινής. 

Αλλά θα πω κάτι, δυστυχώς επιστρέφοντας στο παρελθόν, γιατί μας το θυμίσατε. 'Ακουσα από τον Πρόεδρό σας, κύριοι της Νέας Δημοκρατίας και επανελήφθη σήμερα και από δύο ομιλητές, το πόσο δύσκολα κινείται ο κρατικός μηχανισμός και ότι για μια μεταλλευτική επιχείρηση χρειάζονται εβδομήντα μία υπογραφές. Αν ήσασταν εσείς στην Κυβέρνηση, θα χρειαζόντουσαν εβδομήντα δύο, θα χρειαζόταν και το πιστοποιητικό κοινωνικών φρονημάτων. 

Ευχαριστώ. 

(Χειροκροτήματα από την πτέρυγα του ΠΑ.ΣΟ.Κ.) 

ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κ. Παντελή Οικονόμου. 

Ο κ. Κεφαλογιάννης έχει το λόγο. 

ΙΩΑΝΝΗΣ ΚΕΦΑΛΟΓΙΑΝΝΗΣ: Τι το ήθελε αυτό το τελευταίο ο κ. Οικονόμου; Δεν το κατάλαβα. Θέλω όμως να δώσω μία απάντηση στον κ. Οικονόμου, ότι τα χρόνια που κυβερνά το ΠΑ.ΣΟ.Κ., έχουν ψηφιστεί πάνω από τριάντα πέντε νόμοι για τον εκσυγχρονισμό δήθεν της Δημόσιας Διοίκησης, με αποτέλεσμα την κομματικοποίηση της Δημόσιας Διοίκησης. 

Σήμερα δεν έχουμε Δημόσια Διοίκηση, έχουμε Πασοκική Δημόσια Διοίκηση, εξ ου και η διάλυση του κράτους. Δεν μπορείτε να το αντιληφθείτε, το αντιλαμβάνεται όμως ο ελληνικός λαός, γιατί το ζει στο πετσί του. Λυπάμαι ειλικρινά γι' αυτήν την τοποθέτηση. 

Θα ήθελα επίσης να επισημάνω ότι καλά ο Πρωθυπουργός, καλά οι Υπουργοί είναι στον κόσμο το δικό τους και δεν έχουν επικοινωνία με τον 'Ελληνα πολίτη, αλλά και οι Βουλευτές δεν επικοινωνούν ούτε αυτοί με το λαό, με τον κόσμο, με τους ψηφοφόρους τους; Διαφορετικά δεν εξηγούνται όσο υποστηρίζουν στην Αίθουσα αυτή. 

Δεν βλέπουν ότι ο λαός είναι στους δρόμους και ότι διαμαρτύρεται για τη φτώχεια, για τη λιτότητα, για την ανεργία, για τη διάλυση του κράτους, για την προσφορά κακών υπηρεσιών εκ μέρους αυτού του διαλελυμένου 

κράτους; Οι μισθωτοί, οι συνταξιούχοι, οι αγρότες, οι μικρομεσαίοι επιχειρηματίες, γιατί είναι στους δρόμους; Γιατί διαμαρτύρονται; Δεν θα το καταλάβετε ποτέ αυτό το πράγμα; 

Ειλικρινά εντυπωσιάζομαι από την άποψη της Κυβέρνησης, η οποία έρχεται και τα παρουσιάζει όλα ρόδινα σε αυτήν την Αίθουσα, για να επιβεβαιώσει έτσι αυτό το οποίο και παλαιότερα είχε λεχθεί στη Βουλή, ότι η Κυβέρνηση με τους αριθμούς ευημερεί, αλλά ο λαός υποφέρει, ο λαός πάσχει. Βλέπω ότι δεν είμαστε δυστυχώς σε θέση να συνεννοηθούμε εδώ. 

Πιστεύω ότι έγινε απόλυτα κατανοητή, τόσο από την ομιλία του Προέδρου του Κόμματός μας, όσο και από τους ομιλητές της Νέας Δημοκρατίας, η πραγματική κατάσταση της χώρας, αλλά επειδή άλλα λέτε, άλλα υποστηρίζετε εσείς, άλλα υποστηρίζουμε εμείς, θα μου επιτρέψετε να παρουσιάσω μία άλλη πλευρά ενός τρίτου παρατηρητή, νομίζω του εγκυρότερου περιοδικού που υπάρχει στη χώρα μας, του "ΟΙΚΟΝΟΜΙΚΟΥ ΤΑΧΥΔΡΟΜΟΥ", σχετικά με το πώς βλέπει την κατάσταση της χώρας, πώς βλέπει την εξέλιξη της ελληνικής οικονομίας. 

'Ετσι θα μου επιτρέψετε ακριβώς να αναφερθώ σε όσα το περιοδικό αυτό γράφει. Γι'αυτό το θέμα εξάλλου είχα μιλήσει και στην περυσινή συζήτηση του προϋπολογισμού και αναφέρεται στη λεηλασία της ελληνικής οικονομίας. 

Το περιοδικό "ΤΑΧΥΔΡΟΜΟΣ" έχει κάνει πρωτοσέλιδο τίτλο: "Η λεηλασία των 160 τρισ. δρχ. Τα χαμένα κονδύλια του κρατικού προϋπολογισμού από φόρους, δάνεια και κοινοτικές ενισχύσεις την τελευταία εικοσαετία." 

Καταγράφεται στο άρθρο αυτό πως σπαταλήθηκαν τα τελευταία δεκαεννέα χρόνια ποσά, πάνω από εκατόν εξήντα τρισεκατομμύρια (160.000.000.000.000) δραχμές, προερχόμενα από φόρους, κοινοτικούς πόρους και δανειακά κεφάλαια, χωρίς να ολοκληρωθεί, ούτε ένα μεγάλο έργο υποδομής που θα ενίσχυε την ανάπτυξη, θα βελτίωνε την ποιότητα της ζωής και θα εξασφάλιζε αξιοπρεπή θέση της Ελλάδας στην ευρωπαϊκή οικονομία. 

Και συνεχίζει: "Τα ελληνικά αεροδρόμια είναι τριτοκοσμικά. Με την πρώτη βροχή πνίγεται σχεδόν όλη η χώρα. Εκατόμβες θρηνούμε κάθε χρόνο στις απαράδεκτες εθνικές οδούς. Η Δημόσια Διοίκηση..." -κύριε Παντελή Οικονόμου- "... βρίσκεται σε κατάσταση αποσύνθεσης. Η γραφειοκρατία τσακίζει κόκαλα και γενικώς η άθλια σχεδόν οικονομική, κοινωνική και πολιτιστική υποδομή, αποτελεί μείζον εμπόδιο για την ανάπτυξη της χώρας, την παραγωγικότητα και την ανταγωνιστικότητα." 

Η οικονομία της χώρας σε όλη αυτήν την περίοδο παρουσιάζει ολοένα αυξανόμενα ελλείμματα, αυξανόμενο δημόσιο χρέος, αυξανόμενη ανεργία, αυξανόμενα ελλείμματα στο ισοζύγιο, μειούμενη παραγωγικότητα και ανταγωνιστικότητα και ολοένα χαμηλούς ρυθμούς ανάπτυξης. 

Οι διαπιστώσεις αυτές είναι σχεδόν αντιστρόφως ανάλογες προς τις οικονομικές θυσίες που υποβάλλεται ο ελληνικός λαός. 

Εκτιμάται, ότι την περίοδο αυτή, η Ελλάδα κατακλύσθηκε από φορολογικά, κοινοτικά και δανειακά κεφάλαια, ύψους άνω των εκατόν εξήντα τρισεκατομμυρίων (160.000.000.000.000) δραχμών και ευλόγως όλοι οι 'Ελληνες θα διερωτώνται η θα διερωτηθούν τι έγιναν αυτά τα κεφάλαια και που πήγαν αυτά τα τρισεκατομμύρια. Αυτήν την απάντηση, κύριοι συνάδελφοι, ζητάει από εσάς που στηρίζετε την Κυβέρνηση, ο ελληνικός λαός, αλλά την ζητούν και οι επερχόμενες γενεές. 

Θα έρθω σε ένα συγκεκριμένο παράδειγμα, που αφορά την ιδιαιτέρα μου περιφέρεια την Κρήτη, που πολιτικά τόσο έχει στηρίξει την Κυβέρνηση. 

Από τα δύο Πακέτα Ντελόρ, σ'αυτά τα εκατόν εξήντα τρισεκατομμύρια (160.000.000.000.000) δραχμές που διαχειρίστηκαν οι Κυβέρνησεις του ΠΑ.ΣΟ.Κ. τα τελευταία δεκαεννέα χρόνια, δεν προγραμματίστηκε, δεν θεμελιώθηκε και δεν έγινε, ούτε ένα έργο μεγάλης υποδομής στην Κρήτη. 



 

  

Σελίδα 2955 

Προκαλώ για άλλη μια φορά την Κυβέρνηση, να μας πει, αν σχεδιάστηκε και αν έγινε στην Κρήτη ένα έργο μεγάλης υποδομής. 

Να επανέλθουμε, όμως, στον Προϋπολογισμό. Επαίρεται η Κυβέρνηση, αλλά και όλοι οι ομιλητές του ΠΑΣΟΚ, ότι είναι μεγάλο το κατόρθωμα, ότι η χώρα μας με προσπάθεια της Κυβέρνησης, θα μπει μέσα στην Οικονομική και Νομισματική 'Ενωση, γιατί θα εξασφαλίσει τα κριτήρια. 

'Ομως, θα πρέπει να σας πω ότι το 1981 -το τονίζω- όταν ακόμα στην Κυβέρνηση της χώρας ήταν η Νέα Δημοκρατία, τα ισχύοντα τότε μεγέθη για την οικονομία και οι οικονομικοί δείκτες έδιναν τη δυνατότητα να ενταχθεί η Ελλάς, αμέσως με τις υπόλοιπες χώρες στην πρώτη φάση της Οικονομικής και Νομισματικής 'Ενωσης. 

'Εκτοτε, όμως, με την πολιτική, την οποία ακολούθησαν οι Κυβερνήσεις του ΠΑ.ΣΟ.Κ., αντί για σύγκλιση έφεραν την απόκλιση και ο αγώνας όλης της Κυβέρνησης τώρα, είναι ζητώντας συνεχώς θυσίες από τον ελληνικό λαό να μπορέσει να πιάσει η χώρα τα κριτήρια της ΟΝΕ, για να ενταχθεί. 

Αλλά, επί τη βάσει των κριτηρίων της Συνθήκης του Μάαστριχτ, το έλλειμμα του κρατικού Προϋπολογισμού, σε σχέση με το Ακαθάριστο Εγχώριο Προϊόν, πρέπει να είναι 3%. Το 1980 το έλλειμμα ήταν 3,9%. 'Αρα, αυτό ήταν το πρώτο κριτήριο της Κυβέρνησης της Νέας Δημοκρατίας το 1980 που πληρούσε η χώρα. 

'Ενα δεύτερο κριτήριο της συνθήκης ήταν το δημόσιο χρέος να μην υπερβαίνει το 60% του Ακαθάριστου Εγχώριου Προϊόντος. Το 1980 ήταν σχεδόν μηδενικό το δημόσιο χρέος. 'Ηταν περίπου 16% του Α.Ε.Π. 'Αρα η χώρα πληρούσε το δεύτερο κριτήριο. 

Οι κυβερνήσεις του ΠΑ.ΣΟ.Κ. κατόρθωσαν, διότι περί κατορθώματος πρόκειται, να ανεβάσουν το δημόσιο χρέος στο δυσθεώρητο ύψος του 120% επί του Α.Ε.Π. Και μόνο την τελευταία τριετία γίνεται προσπάθεια μείωσης του χρέους έναντι του Ακαθάριστου Εθνικού Προϊόντος, αλλά μόνο ως ποσοστό, διότι σε πραγματικούς αριθμούς από τριάντα πέντε τρισεκατομμύρια (35.000.000.000.000) δραχμές το 1997 έχει αυξηθεί φέτος, με τα επίσημα στοιχεία του δικού σας Προϋπολογισμού σε πάνω από σαράντα δύο τρισεκατομμύρια (42.000.000.000.000) δραχμές. 

'Οσον αφορά το μέγεθος του πληθωρισμού, ο πληθωρισμός 1980 ήταν πράγματι της τάξεως περίπου του 26%, όταν ο μέσος κοινοτικός προϋπολογισμός ήταν 13,7%. Σήμερα είναι 4,7% στη χώρα μας, ενώ ο μέσος κοινοτικός προϋπολογισμός είναι 1,5%. 

Αυτό τι σημαίνει; Σημαίνει ότι το 1980 ο πληθωρισμός της χώρας ήταν περίπου διπλάσιος του μέσου κοινοτικού όρου, ενώ σήμερα είναι περίπου τετραπλάσιος και αυτό το θεωρεί κατόρθωμα και μεγάλη επιτυχία η Κυβέρνηση. 

Θα ήθελα, κύριε Πρόεδρε, πριν τελειώσω, να υπενθυμίσω, επανερχόμενος στο δημόσιο χρέος, αυτό το οποίο είχε πει ο αείμνηστος Ανδρέας Παπανδρέου όταν συνειδητοποίησε το ύψος του χρέους αυτού το οποίο, όχι μόνο έχει υποθηκεύσει στην κυριολεξία τις επερχόμενες γενιές, αλλά κινδυνεύει να πνίξει το έθνος. 

Ο Ανδρέας Παπανδρέου είχε πει ότι πρέπει το 'Εθνος να τιθασσεύσει το χρέος διαφορετικά το χρέος αυτό θα αφανίσει το έθνος. 

Το δημόσιο χρέος δημιουργήθηκε από τις κυβερνήσεις του ΠΑ.ΣΟ.Κ. Το δημόσιο χρέος είναι η αιτία της λιτότητας, είναι ένα μέγεθος που προκαλεί δέος, είναι ένα τεράστιο πρόβλημα, το οποίο δυστυχώς δεν μπορεί να αντιμετωπίσει η σημερινή Κυβέρνηση. 

Γιατί; Διότι η σημερινή Κυβέρνηση από λόγους ιδεολογικούς, από λόγους πρακτικής πολιτικής δεν θέλει να αντιληφθεί ότι πλέον ο κρατισμός, το μεγάλο κομματικό κράτος, το σπάταλο, το αντιπαραγωγικό, δεν είναι η πολιτική που μπορεί να εξυπηρετήσει σήμερα τη χώρα και τον ελληνικό λαό. 

Αναφέρω χαρακτηριστικά -και τελειώνω, κύριε Πρόεδρε- ελλείμματα: Οκτακόσια δισεκατομμύρια (800.000.000.000)από την ΕΤΒΑ, εξακόσια δισεκατομμύρια (600.000.000.000) η Αγροτική Τράπεζα, επτακόσια δισεκατομμύρια (700.000.000.000) η Ολυμπιακή, ένα τρισεκατομμύριο (1.000.000.000.000) οι αστικές συγκοινωνίες. 

Ποια προσπάθεια κάνει η Κυβέρνηση να περιορίσει αυτά τα ελλείμματα των δισεκατομμυρίων του ευρύτερου δημόσιου τομέα; 

(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 

Τελειώνω, κύριε Πρόεδρε. 

ΠΡΟΕΔΡΕΥΩΝ (Παναγιώτης Σγουρίδης): Τελειώστε με μία φράση. 

ΙΩΑΝΝΗΣ ΚΕΦΑΛΟΓΙΑΝΝΗΣ: Τελειώνω με μία φράση. 

'Οταν όμως βγήκαν στους δρόμους οι αγρότες και ζητούσαν εκατόν εξήντα δισεκατομμύρια (160.000.000.000) δραχμές, όταν οι εκπαιδευτικοί ήταν στους δρόμους για δύο μήνες οι οποίοι επιτελούν και ένα ιδιαίτερο λειτούργημα και όταν κάθε τόσο οι συνταξιούχοι είναι στους δρόμους και ζητούν εκατό δισεκατομμύρια (100.000.000.000) δραχμές για στοιχειώδη ανακούφιση, δεν υπάρχουν χρήματα γι'αυτές τις τάξεις. 

Υπάρχουν όμως για το πελατειακό κράτος, για την κομματική νομενκλατούρα, την οποία θέλετε να διατηρείτε. 'Οσο θα τη διατηρείτε, η εικόνα της οικονομίας της χώρας δεν πρόκειται να αλλάξει. 

ΠΡΟΕΔΡΕΥΩΝ (Παναγιώτης Σγουρίδης): Σας παρακαλώ, κύριε Κεφαλογιάννη, τελειώνετε. 

ΙΩΑΝΝΗΣ ΚΕΦΑΛΟΓΙΑΝΝΗΣ: Γι' αυτό και η χώρα χρειάζεται μια άλλη πολιτική, χρειάζεται μια άλλη κυβέρνηση για να δώση λύση στα προβλήματα του ελληνικού λαού και αυτή την Κυβέρνηση μπορεί να τη δώσει μόνο η Νέα Δημοκρατία. 

(Χειροκροτήματα από την πτέρυγα της Νέας Δημοκρατίας) 

ΠΡΟΕΔΡΕΥΩΝ (Παναγιώτης Σγουρίδης): Κύριοι συνάδελφοι, έχω την τιμή να σας ανακοινώσω ότι τη συνεδρίαση παρακολουθούν από τα δυτικά θεωρεία αφού πρώτα ξεναγήθηκαν στην έκθεση της αίθουσας "ΕΛΕΥΘΕΡΙΟΣ ΒΕΝΙΖΕΛΟΣ" πενήντα έξι μαθητές και τέσσερις συνοδοί -καθηγητές από το Κολέγιο Ψυχικού. 

Η Βουλή τους καλωσορίζει. 

(Χειροκροτήματα απ' όλες τις πτέρυγες) 

Ο κ. Παπαθεμελής έχει το λόγο. 

ΣΤΥΛΙΑΝΟΣ-ΑΓΓΕΛΟΣ ΠΑΠΑΘΕΜΕΛΗΣ: 'Ηθελα να πω στο μόλις κατελθόντα του Βήματος άλλο μεγάλο κράτος και άλλο σπάταλο κράτος. Μπορεί να είναι και μικρό το κράτος και να είναι εν τούτοις σπάταλο. Και πάντως εκείνο που έχει σημασία δεν είναι να είναι μικρό ή μεγάλο το κράτος, αλλά να είναι ισχυρό σε κάθε περίπτωση. Διότι ένα ασθενές, ανίσχυρο κράτος, είναι βεβαίως έρμαιο των καιρών των συνθηκών και των συγκυριών. 

Ο Προϋπολογισμός, τον οποίο συζητούμε σήμερα, αντανακλά την τελική και αμετάκλητη επιλογή της χώρας και όταν λέω της χώρας εννοώ της συντριπτικής πλειοψηφίας των πολιτικών της δυνάμεων και βεβαίως του ελληνικού λαού να ενταχθεί στην ΟΝΕ. 

Βέβαια οφείλω να πω ότι η ΟΝΕ δεν μπορεί να είναι ούτε σκοπός, ούτε πολύ περισσότερο αυτοσκοπός. Δεν πρέπει να εκλαμβάνεται ως τέτοιο σε καμιά περίπτωση. Είναι μέσο για την επίτευξη του σκοπού δηλαδή της οικονομικής ανάπτυξης, της ανταγωνιστικότητας και εν πάση περιπτώσει της πορείας της χώρας προς την πρόοδο, την ευημερία και την σταθερότητα, πολιτική και την οικονομική. 

'Οταν ξεκίνησε η ΟΝΕ, ξεκίνησε ως οικονομική και νομισματική ενοποίηση. Και οφείλω να θυμίσω εδώ ότι ο πατέρας αυτής της ιδέας ο Ζακ Ντελόρ, με πολύ σκεπτικισμό και με πολλή θλίψη συχνά έχει αναφερθεί στον ενδιάμεσο χρόνο, γιατί ενώ η νομισματική ενοποίηση απέκτησε μία προτεραιότητα, αντιθέτως το δεύτερο πόδι της ΟΝΕ, η οικονομική ενοποίηση, παρέμενε χωλή σε όλο αυτό το διάστημα. 

Πράγματι οι ιδέες, οι οποίες επεκράτησαν είτε ως Μάαστριχτ είτε ως προς περιρρέουσα γενικότερη ατμόσφαιρα στο ευρωπαϊκό διευθυντήριο και όχι μόνο, υπήρξαν ιδέες, οι οποίες ιεροποίησαν ορισμένες έννοιες. Παραδείγματος χάρη το πληθωρισμό, του δημοσιονομικού ελλείμματος, των επιτοκίων 

 

 

  

Σελίδα 2956 

και κάποιων άλλων ενδιάμεσων ελασσόνων ιδεών, οι οποίες απέκτησαν απόλυτη προτεραιότητα έναντι άλλων που έμειναν στο περιθώριο, όπως παραδείγματος χάρη η πλήρης απασχόληση. 

'Ετσι με την επικράτηση μιας αντίληψης η οποία χρησιμοποίησε την ύφεση και την ανεργία, την έμμονη, τη μανιακή ύφεση και τη μαζική ανεργία ως εργαλεία για την οικονομική και νομισματική ενοποίηση, αντιλαμβάνεται κανείς ότι το αποτέλεσμα θα ήταν μέσα στο χώρο της Ευρωπαϊκής 'Ενωσης, η δημιουργία όλης αυτής της τεράστιας της απέναντι στρατιάς των νεόπτωχων και των ανέργων. Των πενήντα εκατομμυρίων νεόπτωχων και των είκοσι εκατομμυρίων ανέργων. Αριθμοί οι οποίοι είναι αμείλικτοι και δεν είναι σε καμιά περίπτωση τιμητικοί. 

Τον ίδιο καιρό ο Μπους απόπαιρνε κυριολεκτικά τον και τότε πανίσχυρο Γκρίνσπαν, το Διοικητή της κεντρικής αμερικανικής τράπεζας, λέγοντάς του ότι "η έμμονη ιδέα του πληθωρισμού την οποία πας να περάσεις είναι επικίνδυνη" Και η σημασία και η προτεραιότητα κατά τον Μπους στα 1989 έπρεπε να δοθεί "στην απασχόληση, σ' αυτό που ενδιέφερε το μέσο Αμερικανό", δηλαδή στο να έχει αυτός και τα παιδιά του εργασία. 

Δυστυχώς, αυτές οι αντιλήψεις δεν έφθασαν στον ευρωπαϊκό χώρο, με αποτέλεσμα να πληρωθεί ένα βαρύ κόστος στην κοινωνική συνοχή, την κοινωνική αλληλεγγύη, αλλά επίσης και σ'αυτό που ονομάζεται εσχάτως μεγέθυνση και όχι απλώς ανάπτυξη της οικονομίας. 

Οι ενιστάμενοι οικονομολόγοι μιλούν τον τελευταίο καιρό με έμφαση για τη μονόδρομη σκέψη, για τον οικονομισμό, αυτόν τον μονομανή οικονομισμό, ο οποίος έχει κυριαρχήσει και για τον ασυγκράτητο νεοφιλελευθερισμό. 

Είναι αλήθεια ότι στο χώρο της Ευρωπαϊκής 'Ενωσης οι κυβερνήσεις αυτήν την ώρα, στη συντριπτική τους πλειοψηφία δεν είναι οι συντηρητικές κυβερνήσεις του Μάαστριχτ. Οι βιολιτζήδες βέβαια άλλαξαν, όπως θα έλεγε ο Κολοκοτρώνης, ο χαβάς όμως λίγο πολύ παραμένει ο ίδιος. Αν και παρακολουθούμε με ιδιαίτερη προσοχή τον καυγά ο οποίος έχει ξεκινήσει ανάμεσα στη σοσιαλδημοκρατική κυβέρνηση της Ομοσπονδιακής Γερμανίας και τον πανίσχυρο κ. Τιτ Λαγιερ. Μάλιστα τις τελευταίες ημέρες η απόφαση Σρέντερ να διαθέσει πενήντα επτά δισεκατομμύρια μάρκα για προγράμματα καταπολέμησης της ανεργίας και επιδοτήσεις για την αντιμετώπιση του δημογραφικού προβλήματος στη Γερμανία έχει προκαλέσει την μήνιν του Τιτ Λαγιερ ο οποίος επιμένει παρά το γεγονός ότι η διάθεση αυτού του κονδυλίου θα βοηθήσει σε αύξηση της ζήτησης από τους πληθυσμούς εκείνους οι οποίοι σήμερα διαθέτουν λιγότερα χρήματα και επομένως έχοντας αυτά τα κονδύλια θα τα δαπανήσουν στις αγορές, εν τούτοις αισθάνεται ότι η κερδοφορία των γερμανικών βιομηχανιών θα απομειωθεί, με αποτέλεσμα αυτό να έχει επίπτωση στις επενδύσεις. 

Οι αντιλήψεις αυτές όσο κυριαρχούν όπως και οι αντίστοιχες του Ντουιζερμπεργκ, του Προέδρου της Ευρωπαϊκής Τράπεζας ο οποίος αντιδρά έντονα στην πρόταση και του Ντελόρ και στη πρόταση του Ζοσπέν, την επίμονη πρόταση του Ζοσπέν αυτή την ώρα να υπάρξει ένα ευρωπαϊκό ομολογιακό δάνειο του οποίου το προϊόν να χρησιμοποιηθεί σε προγράμματα καταπολέμησης της ανεργίας. Αυτά είναι σημεία των καιρών. 

Δεν μπορώ να προβλέψω πού θα φθάσει αυτή η σύγκρουση φιλοσοφιών αλλά πείθομαι ότι τελικώς δια της εις άτοπον απαγωγής το πρόβλημα της καταπολέμησης της ανεργίας είναι εκ των πραγμάτων εθνικό στοίχημα, εθνικόν αγώνισμα. 

'Η δηλαδή οι κυβερνήσεις αποφασίζουν σε εθνικό επίπεδο να λειτουργήσουν προγράμματα. Και προγράμματα, τα οποία να μην είναι προσωρινά εφήμερα και επιφανειακά, αλλά προγράμματα διαρθρωτικά, για να βοηθήσουν την καταπολέμηση της ανεργίας, ή αλλιώς αυτή η καταπολέμηση δεν πρόκειται να συμβεί. 

Θα ήθελα να επισημάνω εδώ, ότι επιτέλους θα πρέπει να πάψει να θεωρείται η ύφεση και η ανεργία εργαλείο για την επιτυχία του προγράμματος σύγκλισης. Γιατί αυτό σημαίνει ότι επιθυμούμε την ανεργία και την ύφεση. Το κόστος, σε κάθε περίπτωση της σύγκλισης δεν μπορεί να το έχουν ομάδες του πληθυσμού, οι οποίες δεν πρόκειται να ωφεληθούν ούτε μια δραχμή, ούτε ένα "EURO" απ' αυτήν την ενοποίηση. Οι ομάδες αυτές είναι οι ευπαθείς, με έμφαση οι άνεργοι και οι φτωχοί εργαζόμενοι και συνταξιούχοι. Αυτοί δεν πρόκειται ούτως ή άλλως να ωφεληθούν τίποτα απ' την ΟΝΕ και επομένως είναι φυσικό, δίκαιο και αυτονόητο το κόστος να επιβληθεί σε εκείνους οι οποίοι θα έχουν τα οφέλη απ' αυτό. Θα υπάρξει μια πολιτική πλήρους απασχόλησης, η οποία έχει ξεχαστεί όλα αυτά τα χρόνια, τουλάχιστον κατά την τρέχουσα δεκαετία; 

Να προχωρήσουμε τουλάχιστον με το ρυθμό, με τον οποίο προχώρησε η Γαλλία και σκέφτεται να προχωρήσει η Ιταλία στο τριανταπεντάωρο, το οποίο μαζί με το στόχο της βελτίωσης της ανταγωνιστικότητας μπορεί να αποδώσει κατά τους υπολογισμούς που έχει κάνει το ΙΝΕ, εκατόν τριάντα χιλιάδες νέες θέσεις εργασίας και να διασώσει από τις επαπειλούμενες άλλες πενήντα χιλιάδες. 

Η φοροδιαφυγή είναι μία ιστορία πονεμένη σ' αυτόν τον τόπο, η οποία επιδεινώνεται από την κακή διάρθρωση της οικονομίας που σηματοδοτείται από την πάντοτε πανίσχυρη παραοικονομία καθώς και την ανεπάρκεια δυστυχώς των διοικητικών μηχανισμών και ιδιαίτερα των φοροτεχνικών, παρά τις φιλότιμες προσπάθειες, που έχουν γίνει ομολογουμένως τα τελευταία χρόνια, αλλά επίσης και την έλλειψη ενός συστήματος αυστηρών κυρώσεων σε εκείνους που παραβιάζουν τους νόμους. 

(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 

Θα τελειώσω, κύριε Πρόεδρε. 

Θα ήθελα να κλείσω με δύο λόγια για το δημογραφικό πρόβλημα. Το δημογραφικό πρόβλημα της Ελλάδας αρχίζει και γίνεται οξύτατο σε βαθμό ο οποίος θα έπρεπε να είχε ανησυχήσει τον καθένα και πρωτίστως τα κέντρα των αποφάσεων. 'Ηδη οι γεννήσεις είναι λιγότερες από τους θανάτους το 1997, κύριοι Υπουργοί. Και πρέπει να αντιμετωπιστεί αυτό το πράγμα σοβαρά. 

(Στο σημείο αυτό κτυπάει ξανά το κουδούνι λήξεως του χρόνου ομιλίας του κυρίου Βουλευτή) 

Θα σας δώσω μία παράμετρο. Η γειτονική Αλβανία -δεν μιλώ πια για την Τουρκία- είχε ένα εκατομμύριο διακόσιους πενήντα χιλιάδες κατοίκους το 1945 και έχει τριάμισι εκατομμύρια αυτήν τη στιγμή. Οι τρεις Αλβανίες, των Τιράνων, του Κόσοβου και των Σκοπίων έχουν έξι εκατομμύρια και με το ρυθμό γεννητικότητας σε δέκα χρόνια θα είναι δώδεκα εκατομμύρια. 

ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε, κύριε Παπαθεμελή. 

ΣΤΥΛΙΑΝΟΣ-ΑΓΓΕΛΟΣ ΠΑΠΑΘΕΜΕΛΗΣ: Σε κάθε περίπτωση πρέπει να αποφασίσουμε να πάρουμε μέτρα, τα οποία να είναι σημαντικά, αποφασιστικά. 

Και εκτός θέματος, κύριε Υπουργέ των Οικονομικών, αλλά βλέπω ότι δεν παρίστασαι αυτήν τη στιγμή, ξέρω ότι ... 

ΠΡΟΕΔΡΕΥΩΝ (Παναγιώτης Σγουρίδης): Ολοκληρώστε με μία φράση, κύριε Παπαθεμελή. 

ΣΤΥΛΙΑΝΟΣ-ΑΓΓΕΛΟΣ ΠΑΠΑΘΕΜΕΛΗΣ: Τελειώνω, κύριε Πρόεδρε. Αν με αφήνατε θα είχα τελειώσει. 

ΠΡΟΕΔΡΕΥΩΝ (Παναγιώτης Σγουρίδης): Ολοκληρώστε με μία φράση. Σας παρακαλώ. 

ΣΤΥΛΙΑΝΟΣ-ΑΓΓΕΛΟΣ ΠΑΠΑΘΕΜΕΛΗΣ: Ο κ. Πάγκαλος πηγαίνει αύριο στα Σκόπια. Καλώς να πάει στα Σκόπια. 'Ηθελα να πω σε εκείνον και σε ολόκληρη την Κυβέρνηση το εξής: Δεν ξέρω τι προθέσεις έχετε αναφορικά με το όνομα. Διαβάζω χίλια δυο πράγματα. Φοβούμαι, όμως, ότι έχετε σπεύσει ήδη να αναγνωρίσετε εσείς ως Μακεδονία τα Σκόπια και πάντως το Υπουργείο Οικονομικών με αυτό το έγγραφο, το οποίο καταθέτω, το έχει κάνει προς τα τελωνεία, ζητώντας ... 

ΚΥΡΙΑΚΟΣ ΣΠΥΡΙΟΥΝΗΣ: Δεν υπάρχει τέτοια περίπτωση. Θα αναγνωρίσουμε τα Σκόπια ως Μακεδονία; Μπορεί να το κάνει η Κυβέρνηση; Την άλλη μέρα θα πέσει. 

 

 

  

Σελίδα 2957 

ΠΡΟΕΔΡΕΥΩΝ (Παναγιώτης Σγουρίδης): Κύριοι συνάδελφοι, σας παρακαλώ. 

(Στο σημείο αυτό ο Βουλευτής κ. Στυλιανός-'Αγγελος Παπαθεμελής καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής) 

Ο κ. Χειμάρας έχει το λόγο. 

Θα σας παρακαλέσω, κύριοι συνάδελφοι, να μην φέρνετε το Προεδρείο σε δύσκολη θέση. Εντάξει, μισό λεπτό, ένα λεπτό παραπάνω. 

ΑΘΑΝΑΣΙΟΣ ΧΕΙΜΑΡΑΣ: Κυρίες και κύριοι συνάδελφοι, συζητάμε σήμερα τον Προϋπολογισμό του 1999, έναν Προϋπολογισμό ο οποίος θα χειροτερεύσει την ήδη κακή οικονομική κατάσταση των οικονομικά ασθενέστερων Ελλήνων, αφού προβλέπει υπερβολικά χαμηλές αυξήσεις των μισθωτών και των συνταξιούχων οι οποίοι το 1998 απώλεσαν 7% κατά μέσο όρο από το εισόδημά τους λόγω της μη τιμαριθμοποίησης της φορολογικής κλίμακας και των χαμηλών αυξήσεων που πήραν, διατηρεί τα άδικα και απαράδεκτα αντικειμενικά κριτήρια στις μικρομεσαίες επιχειρήσεις, οι οποίες μπαίνουν σε διαδικασία πτώχευσης κατά εκατοντάδες καθημερινά και τελικά κλείνουν και δεν περιέχει κανένα μέτρο υπέρ των αγροτών οι οποίοι βαδίζουν από το κακό στο χειρότερο και συνεχώς συρρικνώνονται. 

Παγιώνει την ανεργία που μαστίζει τους νέους ανθρώπους και έχει ως μοναδικό στόχο ο Προϋπολογισμός την ονομαστική σύγκλιση μέσα στο 1999 με λογιστικές αλχημείες και τεχνάσματα, αδιαφορώντας για τα επόμενα χρόνια, αφού δεν κατάφερε η Κυβέρνηση μέχρι σήμερα να προχωρήσει καμμιά διαρθρωτική τομή. Το μόνο που κατάφερε είναι να επιβάλει φόρους, φόρους, φόρους ... 

Κυρίες και κύριοι συνάδελφοι, το δημόσιο χρέος της χώρας μας σήμερα ξεπερνά τα σαράντα τρία τρισεκατομμύρια (43.000.000.000.000) δραχμές και το κράτος απο τις εκατό (100) δραχμές που εισπράττει, τις ενενήντα πεντε (95) δραχμές τις δίνει για την εξυπηρέτηση αυτού του χρέους. Επομενως ζούμε με δανεικά. 

Ας δούμε όμως πως φθάσαμε σ' αυτό το σημερινό κατάντημα με αφετηρία το 1981. Το 1981 το δημόσιο χρέος της χώρας μας ήταν εξακόσια εβδομήντα δισεκατομμύρια (670.000.000.000) δραχμές απο την εποχή του Καποδίστρια και σήμερα είναι σαράντα τρία τρισεκατομμύρια (43.000.000.000.000) δραχμές. Δηλαδή μεσα σε δεκαοκτώ χρόνια ανέβηκε εξήντα πέντε φορές. 'Ομως, κυρίες και κύριοι συνάδελφοι, απο τα δεκαοκτώ τελευταία χρόνια τα δεκαπέντε κυβερνά η Κυβέρνηση του ΠΑ.ΣΟ.Κ., αλλα και τα τρία χρόνια που κυβέρνησε η Νέα Δημοκρατία περιόρισε τους δανεισμούς και φυσικά οι διορισμοί ήταν απο μηδενικοί έως ελάχιστοι εκείνη την εποχή, κύριε τέως Πρωθυπουργέ, με αποτέλεσμα να το πληρώσουμε το 1993 ασφαλώς για να ωφελήσουμε την Ελλάδα. 

Για να καταλάβετε όμως πως φθάσαμε εδώ, θα σας πω μερικά παραδείγματα απο τους οργανισμούς του Υπουργείου Μεταφορών και Επικοινωνιών για να διαπιστώσετε ποιος ευθύνεται για τα σαράντα τρία τρισεκατομμύρια (43.000.000.000.000) δραχμές χρέος και ποιος ευθύνεται για τη δυσβάσταχτη φορολογία. 

Ξεκινώ με την Ολυμπιακή Αεροπορία για την οποία φέρατε τα τελευταία χρόνια μαζί με το τελευταίο νομοσχέδιο του Νοεμβρίου, δύο προγράμματα εξυγίανσης τα οποία στοίχισαν στον 'Ελληνα φορολογούμενο επτακόσια δισεκατομμύρια (700.000.000.000) δραχμές και η Ολυμπιακή αντί να εξυγιανθεί, βαδίζει από το κακό στο χειρότερο. 

Ακούστε τώρα τα αποτελέσματα των στόχων σας, των νόμων που ψηφίσατε. Το 1995 το πρόγραμμα προέβλεπε κέρδη δεκαεπτά δισεκατομμύρια (17.000.000.000) δραχμές ενώ είχε μόλις δεκατρία δισεκατομμύρια (13.000.000.000) δραχμές. Το 1996 προέβλεπε κέρδη είκοσι οκτώ δισεκατομμύρια (28.000.000.000) δραχμές και είχε μόνο έντεκα δισεκατομμύρια (11.000.000.000) δραχμές. Απόκλιση δηλαδή δεκαεπτά δισεκατομμύρια (17.000.000.000) δραχμές. Και το 1997 όπου μαγειρεύεται να βγει θετικό προβλέπει τριαντα δισεκατομμύρια (30.000.000.000) δραχμές, στην πραγματικότητα θα είναι μείον τριάντα δισεκατομμύρια (30.000.000.000) δραχμές. Δηλαδή απόκλιση εξήντα δισεκατομμύρια (60.000.000.000) δραχμές. Και δυστυχώς χειρότερη είναι η τύχη του φετινού προγράμματος εξυγίανσης, ενώ το ελληνικό δημόσιο πρόσφατα έδωσε νέες εγγυήσεις ύψους ογδόντα δύο δισεκατομμυρίων (82.000.000.000) δραχμών. Και εκτός αυτού, φέτος με στοιχεία που θα καταθέσω στο Κοινοβούλιο, η εταιρεία έχασε επτακόσιες χιλιάδες επιβάτες με ό,τι αυτό συνεπάγεται για την εταιρεία, για την εθνική οικονομία, για τον τουρισμό. Καταθέτω το σχετικό πίνακα. 

(Στο σημείο αυτό ο Βουλευτής κ. Αθ. Χειμάρας καταθέτει για τα Πρακτικά τον προαναφερθέντα πίνακα, ο οποίος βρίσκεται στο αρχείο του Τμήματος της Διεύθυνσης Στενογραφίας και Πρακτικών της Βουλής) 

Πέραν όμως αυτών, κυρίες και κύριοι συνάδελφοι, η Ολυμπιακή Αεροπορία, δεν φρόντισε ακόμη ούτε για τη μετεγκατάστασή της στο νέο αεροδρόμιο των Σπάτων, με αποτέλεσμα το 2001 να κινδυνεύει την έναρξη λειτουργίας του νέου αεροδρομίου εξαιτίας της Ολυμπιακής Αεροπορίας. 

'Ερχομαι στον ΟΣΕ για τον οποίο ψηφίσαμε το Νοέμβριο του 1998 νόμο εξυγίανσης προσθέτοντας στις πλάτες του 'Ελληνα φορολογούμενου άλλα εξακόσια δισεκατομμύρια (600.000.000.000) δραχμές στα οποία δεν συμπεριλαμβάνονται τα φετινά ελλείμματα, τα οποία μάλλον θα ξεπεράσουν τα εκατόν τριάντα πέντε δισεκατομμύρια (135.000.000.000) δραχμές. 

Θα σας πω τώρα πως φθάσαμε στα επτακόσια τριάντα πέντε δισεκατομμύρια (735.000.000.000) δραχμές σήμερα για να διαπιστώσετε ποιανού λάθη πληρώνουμε. 

Το 1981 -θα το χρησιμοποιώ σαν αφετηρία για να δείτε τις αλλαγές που έγιναν, κύριοι συνάδελφοι- είχαμε χρέος στον ΟΣΕ μηδέν. Σήμερα, έχουμε επτακόσια τριάντα πέντε δισεκατομμύρια (735.000.000.000) δραχμές. Η δε μεγαλύτερη αύξηση έγινε τα τελευταία πεντε χρονια 1993-1998 όπου το χρέος αυξήθηκε κατά πεντακόσια σαράντα πέντε δισεκατομμύρια (545.000.000.000) δραχμές. Δηλαδή, επί πρωθυπουργίας του κ. Σημίτη έγιναν αυτές οι αυξήσεις στα ελλείμματα. 

Με το τελευταίο νομοσχέδιο που ψηφίσαμε, αντί εκσυγχρονισμού, ψηφίσαμε τη συρρίκνωση του Ο.Σ.Ε. και τη διάλυση του Ο.Σ.Ε. σε μία εποχή όπου οι σιδηρόδρομοι σε όλο τον κόσμο εκσυγχρονίζονται και επεκτείνονται. 

Θα σας αναφέρω ένα μόνο χαρακτηριστικό παράδειγμα, για να δείτε πώς διοικείται ο Ο.Σ.Ε. και γιατί χρεοκόπησε. Κατασκευάστηκε η ηλεκτροκίνητη γραμμή Ειδομένης - Θεσσαλονίκης, αγοράστηκαν έξι ηλεκτράμαξες, δώσαμε περισσότερα από είκοσι δύο δισεκατομμύρια δραχμές και εδώ και δύο χρόνια σκουριάζουν και οι ηλεκτράμαξες και τα δίκτυα, χωρίς να μπορεί να μας πει κανείς από τους αρμοδίους Υπουργούς, γιατί δεν λειτουργεί αυτή η γραμμή. Δεν μου φτάνει ο χρόνος, για να αναφέρω περισσότερα παραδείγματα. 

Κυρίες και κύριοι συνάδελφοι, πριν μπω στις αμαρτωλές αστικές συγκοινωνίες, ήθελα να πω ότι έχετε εγκαταλείψει εκατόν ογδόντα χιλιάδες αυτοκινητιστές, οι οποίοι τόσα έχουν προσφέρει στην εθνική οικονομία και σήμερα υποφέρουν. 

Ακούστε τώρα πώς συμπεριφέρεστε όσον αφορά τις κρατικές συγκοινωνίες, για τις οποίες πρόσφατα ψηφίσαμε νόμο εξυγίανσης ή, για να είμαστε πιο σωστοί, θα έλεγα νόμο διαγραφής των χρεών, που συγκεντρώθηκαν από το κομματικό κράτος του ΠΑ.ΣΟ.Κ. Διαγράψατε ένα τρισεκατομμύριο δραχμές και βέβαια, υπάρχουν δάνεια άγνωστα, που πιθανόν να ξεπερνούν τα πεντακόσια δισεκατομμύρια ακόμα, αφού η Κυβέρνηση μας τα αποκρύπτει έντεχνα. 

Θα σας πω τώρα, πώς φτάσαμε σ' αυτό το απίστευτο ποσό. Το χρέος το 1981 ήταν 2,3 δισεκατομμύρια και το Δεκέμβριο του 1993 είχε φτάσει τα τετρακόσια τριάντα έξι δισεκατομμύρια (436.000.000.000). Σήμερα, πέντε χρόνια μετά είναι ένα τρισεκατομμύριο (1.000.0000.000.000), αφού αποφασίσατε το 1993 να επανακρατικοποιήσετε τις αστικές συγκοινωνίες. 

  


 

  

Σελίδα 2958 

'Αλλωστε, από τους προϋπολογισμούς προκύπτει ότι για τα έτη 1994-1998 τα έξοδα του Ο.Α.Σ.Α. μόνο για λειτουργικές δαπάνες, χωρίς την εξυπηρέτηση του χρέους, έφτασαν τα 352,1 δισεκατομμύρια δραχμές. Καταθέτω τον σχετικό πίνακα, για την ενημέρωση όσων επιθυμούν. 

(Στο σημείο αυτό ο Βουλευτής κ. Α. Χειμάρας καταθέτει για τα Πρακτικά τον σχετικό πίνακα, ο οποίος βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής) 

Στον Προϋπολογισμό του 1999 προβλέπονται ελλείμματα 69,1 δισεκατομμυρίων, που σημαίνει ότι η ίδια κατάσταση θα συνεχιστεί με τους Κολλάδες να διοικούν και τους 'Ελληνες φορολογούμενους να πληρώνουν. 

Κυρίες και κύριοι συνάδελφοι, πριν κλείσω, θα αναφέρω ένα τελευταίο παράδειγμα, που αφορά τον Ο.Τ.Ε., στον οποίο τον τελευταίο καιρό έγιναν τραγελαφικά γεγονότα. Θα σας θυμίσω πρώτα ότι το 1996 η Βουλή ψήφισε τον ν. 2414 για την εξυγίανση των ΔΕΚΟ, ο οποίος προέβλεπε μεταξύ των άλλων διορισμό ανεξάρτητων -σημειώνω το "ανεξάρτητων"- διοικήσεων προέδρου και διευθύνοντος συμβούλου και για πενταετία. Φυσικά, η Κυβέρνηση που τον ψήφισε, τον παραβιάζει καθημερινά, οδηγώντας τους οργανισμούς στη διάλυση και την καταστροφή. 

Ακούστε τώρα τι έγινε μόνο το 1998 με τις διοικήσεις στον Ο.Τ.Ε., ο οποίος αποτελεί το βασικό πυλώνα της εθνικής μας οικονομίας. Ξεκίνησε με τον κ. Λάμπρου, τον ταμία του παλιού ΠΑ.ΣΟ.Κ., τον οποίο έδιωξε, γιατί ανήκε, όπως είπα, στο παλιό ΠΑ.ΣΟ.Κ. και για άλλους λόγους ίσως. 'Εφερε τον κ. Νέζη, αλλά τον άλλαξε, πριν αναλάβει καθήκοντα. Στη συνέχεια είχαμε τον κ. Παπούλια, τον κ. Ράπανο, τον κ. Χρυσολούρη και τελευταία τον κ. Συμεωνίδη. Φαντάζομαι ότι κλείνει το 1998, χωρίς άλλη αλλαγή, γιατί άλλωστε δεν προλαβαίνουμε. 

'Ετσι διοικούνται οι ΔΕΚΟ, κυρίες και κύριοι συνάδελφοι, κι έτσι εφαρμόζετε τους νόμους, που εσείς οι ίδιοι ψηφίζετε. Νομίζω ότι από τα λίγα παραδείγματα που σας ανέφερα, αντιληφθήκατε πώς φτάσαμε στη σημερινή κατάσταση, όπου εκατοντάδες νεόπλουτοι σύμβουλοι, παρασύμβουλοι και μιζαδόροι "τρώνε με χρυσά κουτάλια", χωρίς ποτέ να τιμωρείται κανείς απ' όλους αυτούς, παρά τις συγκεκριμένες καταγγελίες που φέρνουμε κάθε τόσο στη Βουλή, ενώ οι υπόλοιποι 'Ελληνες υποφέρουν. 

(Στο σημείο αυτό χτυπάει το κουδούνι λήξεως του χρόνου ομιλίας του κυρίου Βουλευτή) 

ΠΡΟΕΔΡΕΥΩΝ (Παναγιώτης Σγουρίδης): Τελειώστε με μία φράση, παρακαλώ. 

ΑΘΑΝΑΣΙΟΣ ΧΕΙΜΑΡΑΣ: Τελειώνω, κύριε Πρόεδρε. 

Το χειρότερο είναι ότι στον φετινό Προϋπολογισμό η κατάσταση των ελλειμμάτων θα συνεχιστεί, αφού τίποτα νέο δεν προσφέρει. Τουλάχιστον να ευχηθούμε στον ελληνικό λαό να έχει την υγεία του, για να αντέξει λίγο ακόμα, γιατί δεν πιστεύω ότι με την Κυβέρνηση του ΠΑ.ΣΟ.Κ. θα περάσει όλο το 1999. 

Ευχαριστώ. 

(Χειροκροτήματα από την πτέρυγα της Νέας Δημοκρατίας) 

ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κ. Χειμάρα. 

Ο κ. Παπαδάτος έχει το λόγο. 

ΙΩΑΝΝΗΣ ΠΑΠΑΔΑΤΟΣ: Κυρίες και κύριοι συνάδελφοι, η συζήτηση του Προϋπολογισμού στη Βουλή αποτυπώνει με τον πλέον αξιόπιστο τρόπο τις βασικές λογικές, τις κυρίαρχες λογικές της Κυβέρνησης πάνω στην οικονομία. Παράλληλα όμως δίνει μια μοναδική ευκαιρία να δούμε τον υπεύθυνο ή δημαγωγικό λόγο των κομμάτων της Αντιπολίτευσης. 

Για να κρίνουμε όμως με υπεύθυνο τρόπο τον Προϋπολογισμό του 1999 όπως κατατέθηκε από το αρμόδιο Υπουργό κ. Γιάννο Παπαντωνίου, είναι απαραίτητο να δούμε τον βασικό του στόχο. Σίγουρα ένας προϋπολογισμός έχει σχέση με τη λειτουργία του κράτους αλλά παράλληλα βάζει κάθε φορά κάποιους σημαντικούς στόχους. Και ο σημαντικός στόχος του Προϋπολογισμού του 1999 είναι η είσοδος της χώρας στην ΟΝΕ. Αυτός είναι ο βασικός στόχος, στόχος που έχει διακηρυχθεί απ' όλους τους αρμόδιους και από τον Πρωθυπουργό της χώρας Κώστα Σημίτη. 

Βεβαίως, θα ήταν αφέλεια να θεωρήσουμε ότι η επίτευξη αυτού του στόχου είναι αυτοσκοπός και ότι η υλοποίηση του θα λύσει αυτόματα όλα τα μεγάλα προβλήματα της ελληνικής κοινωνίας, όλα τα οικονομικά προβλήματα που υπάρχουν και ζητούν λύση. 'Ομως με τη συμμετοχή μας στην ΟΝΕ θα γίνουμε ισότιμοι στην Ευρωπαϊκή 'Ενωση, εκεί που παίρνονται οι κρίσιμες αποφάσεις που αφορούν την Ευρώπη και αφορούν και τη δική μας χώρα. 

Ελπίζουμε άλλωστε η Ευρωπαική 'Ενωση να πλοηγήσει τις εξελίξεις στον 21ο αιώνα. Εάν για ιστορικούς ιδεολογικούς και κοινωνικούς λόγους απορρίπτουμε ως περιοριστικά ενός δημοκρατικού πλουραλιστικού συστήματος τα μοντέλα των κοινωνιών των Ηνωμένων Πολιτειών και της Ιαπωνίας, τότε η μόνη ελπίδα για τον 21ο αιώνα είναι η μεγάλη Ευρωπαϊκή 'Ενωση. Και εκεί είναι ανάγκη να συμμετέχει η Ελλάδα γιατί είναι όρος εθνικής επιβίωσης. 

Η μεγάλη σημασία της έγκαιρης εισόδου της Ελλάδος στην ΟΝΕ δικαιολογεί τις μεγάλες θυσίες του ελληνικού λαού για την επίτευξη αυτού του στόχου και αυτό που μένει να δούμε είναι με ποιό τρόπο προσπαθεί η Κυβέρνηση του ΠΑ.ΣΟ.Κ. να πετύχει αυτό το στόχο. 

Θα πρέπει να αναφέρουμε ότι η εξέλιξη των πολιτικών θεωριών έχει δημιουργήσει δύο βασικές σχολές σκέψης. Εκείνη του νεοφιλελευθερισμού, μετεξέλιξη των λογικών, των συντηρητικών κομμάτων και εκείνη του δημοκρατικού σοσιαλισμού με τη νέα έννοια της κεντροαριστεράς στην Ευρώπη. 

(Στο σημείο αυτό την Προεδρική 'Εδρα καταλαμβάνει ο Δ' Αντιπρόεδρος της Βουλής κ. ΝΙΚΟΛΑΟΣ ΚΑΤΣΑΡΟΣ) 

Ποιές είναι όμως οι βασικές αξίες, οι βασικοί κανόνες της νεοφιλελεύθερης λογικής και πολιτικής σκέψης που εφαρμόζονται απ' όλα τα τα συντηρητικά κόμματα της Ευρώπης που ήταν στην εξουσία; 

Ο νεοφιλελευθερισμός έχει αποκρυσταλλώσει μερικά βασικά του στοιχεία. Η βασικότερη επιλογή του είναι ότι δίνει την πρωτοκαθεδρία στις δυνάμεις της αγοράς. Ζητάει να εξασθενήσει ο επιτελικός ρόλος του κράτους, να περιθωριοποιηθεί το συνδικαλιστικό κίνημα, να μειωθούν τα δικαιώματα των εργαζομένων, να συρρικνωθεί το κράτος πρόνοιας. Σίγουρα αυτό το μοντέλο και αυτή η συνταγή θα εφαρμοστεί και από τη Νέα Δημοκρατία, εάν ήθελε επανέλθει στην εξουσία. Και αυτό το μοντέλο του νεοφιλελευθερισμού είναι και η βασική αιτία που όλα σχεδόν τα συντηρητικά κόμματα της Ευρώπης είναι στην αντιπολίτευση και δεκατρείς χώρες από τις δεκαπέντε έχουν σοσιαλιστικές ή σοσιαλδημοκρατικές συμμαχικές κυβερνήσεις. Και είναι περίεργο η Νέα Δημοκρατία να ομνύει υπέρ της Ευρώπης όταν η ίδια η Ευρώπη έχει γυρίσει την πλάτη στις νεοφιλελεύθερες επιλογές. Δεν είναι δυνατόν ο ελληνικός λαός να διαλέξει ένα κόμμα που είναι σε αντίθετη τροχιά με τις βασικές επιλογές, της Ευρωπαϊκής 'Ενωσης είναι σε αντίθεση με τους ιδεολογικούς και πολιτικούς τρόπους που η Ευρωπαϊκή 'Ενωση επιλύει τα μεγάλα προβλήματα της εποχή μας. 

Τα τελευταία πέντε χρόνια οι κυβερνήσεις του Ανδρέα Παπανδρέου και του Κώστα Σημίτη είχαν σημαντικές επιτυχίες. Προσάρμοσαν το κράτος στον επιτελικό του ρόλο, Προέβησαν αποκρατικοποιήσεις, ορισμένων επιχειρήσεων. Διατήρησαν όμως τον έλεγχο του 51% των μετοχών των στρατηγικών για την ανάπτυξη της χώρας δημοσίων επιχειρήσεων ΔΕΗ, ΟΤΕ, κλπ. 

Υπάρχει ένα ζήτημα με το τραπεζικό σύστημα, σίγουρα ο έλεγχος του τραπεζικού συστήματος δεν μπορεί να ανήκει κυρίαρχα στο κράτος αλλά δεν μπορεί και οι δημόσιες τράπεζες να γίνουν ο φτωχος συγγενής. 

Χρειάζεται μια ισορροπία στο τραπεζικό σύστημα και για το καλό της αγοράς, αλλά και για την ευθύνη της διακυβέρνησης της χώρας. 

Ακόμα η Κυβέρνηση του ΠΑ.ΣΟ.Κ. δεν περιθωριοποιεί το συνδικαλιστικό κίνημα, ούτε κατήργησε το κράτος-πρόνοιας. Ο συνδυασμός οικονομικής ανάπτυξης και διατήρησης του 



 

  

Σελίδα 2959 

κράτους-πρόνοιας στην Ελλάδα είναι κάτι που έχει επιφέρει διεθνή ευμενή σχόλια. 

'Ομως ποια ήταν τα αποτελέσματα της οικονομικής πολιτικής του ΠΑ.ΣΟ.Κ.; Πιστεύουμε ότι τα αποτελέσματα είναι πάρα πολύ σημαντικά. Το δημόσιο χρέος της γενικής κυβέρνησης έχει μειωθεί στο 105,5% του Ακαθάριστου Εγχώριου Προϊόντος. Το δημόσιο έλλειμμα κατήλθε στο 2,2% του ΑΕΠ, τα επιτόκια στο 12%, ο πληθωρισμός στο 4,2% του Α.Ε.Π. Η αύξηση του ΑΕΠ πλησίασε το 4%, έφθασε στο 3,7%. Οι δημόσιες επενδύσεις αυξήθηκαν στο 14,1%, οι ιδιωτικές στο 9,9%. Ακόμη, υπήρξε αύξηση των μισθών σε σχέση με τον προηγούμενο χρόνο, κατά 2,5% πάνω από τον πληθωρισμό. 

Οι στόχοι του 1999 είναι πλέον φιλόδοξοι και πιστεύουμε πως θα επιτευχθούν. Ο πληθωρισμός προσδοκάται να πάει στο 2%, το δημόσιο χρέος να πέσει κάτω από το 105% και το έλλειμμα του κράτους, της Κυβέρνησης να είναι στο 1,9%. 

Τα Κόμματα της Αντιπολίτευσης και ιδιαίτερα η Νέα Δημοκρατία προσπαθούν να αμαυρώσουν τις οικονομικές επιτυχίες της Κυβέρνησης, χρησιμοποιώντας κλασικές δημαγωγικές συνταγές. Απευθύνονται στο πρωτόγονο συλλογικό υποσυνείδητο των μαζών και όχι στο λογικό των πολιτών. Αρνούνται τους αριθμούς για να έχουν τη δυνατότητα να αλλοιώσουν την πραγματικότητα. Αλλά ακόμα δεν έχει βρεθεί άλλος τρόπος να αντιλαμβανόμεθα την πραγματικότητα από τον καιρό της αρχαίας Αιγύπτου που βρέθηκαν οι αριθμοί για να μπορούν να βρίσκουν οι αγρότες εκείνης της εποχής τα κτήματά τους. 

Μέσω των αριθμών επομένως, μπορούμε να κάνουμε διάλογο, εκτός και δεν επιθυμούμε το διάλογο και θέλουμε απλώς να δημιουργούμε εντυπώσεις, χρησιμοποιώντας με αντιεπιστημονικό τρόπο επιμέρους στοιχεία σε διαφορετικές καταστάσεις. 

Η Νέα Δημοκρατία και ιδιαίτερα ο Πρόεδρός της, ο Κώστας Καραμανλής, αρέσκεται συχνά να μιλάει για υπερφορολόγηση των πολιτών και για σπάταλο κράτος. Είναι όμως αυτό αλήθεια; 

Ας κάνουμε μια σύγκριση όμοιων μεγεθών στην Ευρωπαϊκή 'Ενωση. Τα έσοδα της ελληνικής κυβέρνησης είναι στο 85% του μέσου όρου των χωρών της Ευρωπαϊκής 'Ενωσης. Υπολείπονται μόνο της Ιρλανδίας. Είμαστε στην προτελευταία θέση. Οι δαπάνες του κράτους είναι στο 86% του μέσου όρου της Ευρωπαϊκής 'Ενωσης. 'Αρα, ούτε υπερφορολόγηση έχουμε, ούτε σπάταλο κράτος σε σχέση με την Ευρωπαϊκή 'Ενωση. Αυτές οι απόψεις διατυπώνονται για να επηρεάζουν αρνητικά τους πολίτες.Χρησιμοποιούν τους πολίτες με έναν ορισμένο δημαγωγικό τρόπο σε βάρος των δικών τους συμφερόντων. Για παράδειγμα στην Σουηδία, που έχει έσοδα 62% του ΑΕΠ και 72% δαπάνες σε σχέση με το ΑΕΠ, σχεδόν διπλάσια απ'ό,τι είναι στην Ελλάδα (έσοδα 39,3 και δαπάνες 4015) . Και όλοι, θέλουμε κάποτε να φθάσουμε στα επιτεύγματα της σοσιαλδημοκρατίας της Σουηδίας και των άλλων σκανδιναβικών χωρών. 

Κύριοι συνάδελφοι, θα ήταν παράλειψη να μην υπογραμμίσουμε τις μεγάλες οικονομικές ανισότητες ανάμεσα στα στρώματα του ελληνικού πληθυσμού και τον προκλητικό θα λέγαμε τρόπο που συσσωρεύονται κέρδη από τις μεγάλες ιδιωτικές επιχειρήσεις. 

Πιστεύω απόλυτα ότι η Κυβέρνηση του ΠΑ.ΣΟ.Κ. οφείλει στον Προϋπολογισμό του 2000 να μειώσει τις ανισότητες στο μέτρο του δυνατού, να βάλει σε νέες βάσεις το φορολογικό σύστημα. Να κάνει μια αναδιανομή του εισοδήματος υπέρ των χαμηλότερων οικονομικών τάξεων, να βελτιώσει τη θέση των αγροτών, να αντιμετωπίσει την ανεργία. Ακόμη, απαιτείται να αυξηθούν ακόμη περισσότερο -που ήδη έχουν αυξηθεί- οι δαπάνες στην υγεία και στην παιδεία. 

Δεν θα μπορέσουμε σαν λαός και σαν έθνος να μπούμε με επιτυχία στην κοινωνία της πληροφορίας τον 21ο αιώνα αν δεν υπάρχουν επιπλέον δαπάνες, επιπλέον συστράτευση όλου του πληθυσμού στην παιδεία και στην έρευνα. 

Ακόμα πιστεύω ότι όλοι οι θεσμικοί παράγοντες της πολιτείας οφείλουν να συνεργαστούν για να αντιμετωπιστεί η αναταραχή στην παιδεία και να μπορέσουν οι μαθητές να επανέλθουν στα λύκεια και στα γυμνάσια και η παιδεία να ακολουθήσει τους δρόμους που απαιτούν οι εποχές. 

Είναι ανάγκη να συνεχίσουμε την πολιτική της αποκέντρωσης στις νομαρχίες, στους δήμους, στην περιφέρεια. 

'Ομως, απαιτείται η μέγιστη δυνατή προσοχή για να μην αποκεντρώσουμε τη γραφειοκρατία, τον αυταρχισμό, τη διαφθορά. Η ηθική εξυγίανση του δημόσιου τομέα είναι πλέον πολιτική προτεραιότητα για όλα τα κόμματα της ελληνικής Βουλής. 

Και τελειώνοντας θα έλεγα, κύριοι Υπουργοί, ότι ο άξονας Αθήνας-Θεσσαλονίκης δεν μπορεί να είναι ο μόνος νευραλγικός άξονας ανάπτυξης της χώρας. Υπάρχει και η δυτική Ελλάδα, που βρίσκεται στα χαμηλότερα επίπεδα της ανάπτυξης και της Ελλάδας και της Ευρώπης. Χαρακτηριστικό παράδειγμα είναι η παρακαμπτήριος οδός της Πάτρας, που χρόνια καρκινοβατεί και δεν ολοκληρώνεται. Να περάσει κανείς έξω από την Πάτρα ωφελεί τη δυτική Πελοπόννησο και τα Ιόνια νησιά. 

Κυρίες και κύριοι συνάδελφοι, θα ψηφίσω τον Προϋπολογισμό και σας καλώ να πράξετε το ίδιο. Ευχαριστώ. 

(Χειροκροτήματα από την πτέρυγα του ΠΑ.ΣΟ.Κ.) 

ΠΡΟΕΔΡΕΥΩΝ (Νικόλαος Κατσαρός): Ο κ. Ζαμπουνίδης έχει το λόγο. 

ΝΙΚΟΛΑΟΣ ΖΑΜΠΟΥΝΙΔΗΣ: Κυρίες και κύριοι συνάδελφοι, σύμφωνα με τα στοιχεία που κατατέθηκαν στη Βουλή από τους αρμόδιους κυβερνητικούς εκπροσώπους και τα οποία περιγράφονται στα Πρακτικά της Διαρκούς Επιτροπής Οικονομικών Υποθέσεων, ο Προϋπολογισμός του 1999, τον οποίο και συζητάμε, χαρακτηρίζεται ως προϋπολογισμός ένταξης στην Οικονομική και Νομισματική 'Ενωση. 

Πολύ σωστά αναφέρεται στην εισήγηση του Υπουργείου Εθνικής Οικονομίας και Οικονομικών ότι η πολιτική της Κυβέρνησης θα κριθεί από την επίτευξη τριών μεγάλων στόχων, δηλαδή της σταθεροποίησης της οικονομίας, της ανάπτυξης και της κοινωνικής δικαιοσύνης. 

'Οσον αφορά τον πρώτο στόχο, δεν υπάρχουν λόγοι να αμφισβητηθούν οι συγκεκριμένοι δείκτες που αποδεικνύουν τη θετική πορεία για την πραγματοποίησή του. 

Πράγματι, η σταθεροποίηση της οικονομίας εκφράζεται με την αναμενόμενη μείωση του πληθωρισμού στο 4,1% στο τέλος του 1998, τη μείωση του ελλείμματος του δημοσίου στο 2,2% του ΑΕΠ σε σχέση με το 13,8% του 1993 και τη δραστική μείωση του δημόσιου χρέους, ως ποσοστό του ΑΕΠ, με αποτέλεσμα να αναστραφεί για πρώτη φορά η καλπάζουσα ανοδική τάση της τελευταίας δεκαπενταετίας. 

Με βάση τα παραπάνω, μπορούμε να μιλάμε για συνθήκες δημοσιοοικονομικής εξυγίανσης στη χώρα μας, που οδηγούν σε μεγάλο βαθμό στη σταθεροποίηση. 

Σε ό,τι αφορά το στόχο της ανάπτυξης, αν και υπάρχουν τα αναφερόμενα αυξητικά στοιχεία -τριπλασιασμός του μέσου όρου της μεταπολίτευσης- η γενική εικόνα δεν μπορεί να μας ικανοποιεί παρά τη συμβολή των κοινοτικών κονδυλίων και τα αναφερόμενα περί ιδιωτικών επενδύσεων και βιομηχανικής παραγωγής. 

Δεν μπορώ να συμμεριστώ την άποψη για επίτευξη ικανοποιητικών ρυθμών επιπέδων ανάπτυξης. 

Η δικαιολογία ότι "εάν δεν υπήρχε η διεθνής οικονομική κρίση, οι ρυθμοί ανάπτυξης της χώρας μας θα προσέγγιζαν το 4,5% με 5%", δεν ευσταθεί, τουλάχιστον στο βαθμό που προβάλλεται. Αντίθετα, μου θυμίζει τη γνωστή νοοτροπία, που κάθε αποτυχία χρεώνεται στους άλλους. 

Φοβάμαι, αγαπητοί συνάδελφοι, ότι στη χώρα μας δεν έχουμε ακόμα συμφωνήσει για το τι εννοούμε ανάπτυξη. Αποτέλεσμα αυτής της εκκρεμότητας είναι η χρησιμοποίηση κάθε φορά από τους αρμοδίους εκείνων των δεικτών που παρουσιάζουν τα συμφερότερα μεγέθη. 

Δεν έχουμε συζητήσει σε βάθος και ουσιαστικά για το τι, το πώς και το γιατί της ανάπτυξης. Πολύ περισσότερο δεν έχουμε αναλύσει στη σύγχρονη εποχή το μέγα θέμα του σχεδιασμού μιας ολοκληρωμένης σε εθνικό επίπεδο αναπτυξιακής στρατηγικής. Ορισμένοι μάλιστα έχουν ξεχάσει βασικές 



 

  

Σελίδα 2960 

πλευρές της φυσιογνωμίας του ΠΑ.ΣΟ.Κ., το οποίο αναγνωρίζει ως συμμέτοχο στο σχεδιασμό, αλλά και αποδέκτη θετικών αποτελεσμάτων της αναπτυξιακής πολιτικής, τον άνθρωπο και πιο συγκεκριμένα τα λαϊκά στρώματα. 

Κάτω από αυτήν τη θεώρησή μας δεν μπορεί φυσικά να δει τα πράγματα η φιλελεύθερη ιδεολογία της Αξιωματικής Αντιπολίτευσης. 

Τι κάνουμε όμως εμείς, οι δυνάμεις του ΠΑ.ΣΟ.Κ. και του ευρύτερου προοδευτικού χώρου; Δυστυχώς, αλλά κάποτε πρέπει να αποκηρύξουμε μια για πάντα τη νοοτροπία όσων πίστεψαν ότι θα πραγματοποιήσουν την ανάπτυξη με τους εργολάβους και τους διαπλεκόμενους. Πάνω σε αυτό είναι αναγκαίο το δημοκρατικό πολιτικό μας σύστημα να αντιδράσει ενεργά. 

Γιατί δεν πρέπει να ξεχνάμε ότι οι μηχανισμοί της παρανομίας είναι πάντα έτομοι και καραδοκούν, με ασύλληπτες μεθόδους να απλώσουν τα πλοκάμια τους αρπάζοντας μερίδια και από τα κονδύλια που εμείς εδώ σήμερα είμαστε έτοιμοι να εγκρίνουμε με κάθε καλή πρόθεση για έργα και προγράμματα σε όφελος του ελληνικού λαού. 

'Ολα αυτά με προβληματίζουν κυρίες και κύριοι συνάδελφοι και πιστεύω προβληματίζουν και όλους εσάς, όπως επίσης και την Κυβέρνηση. 

'Ολα αυτά πρέπει να τα δούμε όμως ψύχραιμα, χωρίς περιττές κορώνες και αντιπολιτευτικές εξάρσεις, στις οποίες δυστυχώς οδηγείται η Αξιωματική Αντιπολίτευση, η οποία άλλωστε δεν πρέπει να λησμονεί ότι επί των ημερών της "μεγαλούργησαν οι Πατριάρχες των σκανδάλων" και ρίζωσαν οι αποκαλυπτόμενοι σήμερα μηχανισμοί και μέθοδοι της παρανομίας. 

Σε συνολικό τώρα επίπεδο, πρέπει να δούμε ότι: Στη χώρα μας πρώτα απ' όλα πάσχει η διαδικασία της ανάπτυξης. 

Εκτός από την ανυπαρξία πολλές φορές των κατάλληλων συστημάτων που θα στηρίζουν την ανάπτυξη -μιλάμε για καθυστερήσεις στους μηχανισμούς αποτελεσματικής ανάπτυξης πολλές φορές των εργων του δεύτερου Κοινοτικού Πλαισίου Στήριξης- δεν φαίνεται να έχουμε αποφασίσει, δεν έχουμε ορίσει ποιοι είναι οι πραγματικοί συντελεστές της ανάπτυξης, καθώς και οι ρόλοι τους στην αναπτυξιακή διαδικασία. 

Αυτά τα ζητήματα δεν φαίνεται να προσεγγίζονται από το πλαίσιο της πολιτικής του νέου προϋπολογισμού. 

Ενός προϋπολογισμού που θα πρέπει εμφανώς να στηρίζει νέους σύγχρονους αναπτυξιακούς συμμετοχικούς θεσμούς, δίνοντας σάρκα και οστά στο ρόλο της Αυτοδιοίκησης, τους εργαζόμενους (παραγωγικές δυνάμεις) και τις υγιείς επιχειρηματικές δραστηριότητες. 

Ως Βουλευτής του ακριτικού Νομού 'Εβρου, βιώνω καθημερινά τα ερωτήματα και τις αναζητήσεις της περιοχής μας. 

Βλέπουμε ότι, παρά τις κάποιες θετικές εξελίξεις, τελικά απέναντι στο αίτημα για την ανάπτυξη της Θράκης, αναβιώνει το κεντρικό μοντέλο ανάπτυξης, επειδή αυτό δίνει, όπως εκτιμούν κάποιοι, γρηγορότερα αποτελέσματα για τους "δείκτες" και τις "μετρήσεις" τους. Πράγμα που αποδεικνύεται ότι στερείται. 

Είχα αντιταχθεί κατά την ομιλία μου, στη Βουλή, με συγκεκριμένα επιχειρήματα, ενάντια στα σημεία του νέου αναπτυξιακού νόμου (ν. 2601/98), που αφορούσαν την μείωση των κινήτρων στη Θράκη. 

Λυπάμαι αλλά σήμερα δικαιώνομαι. 

Συγκεκριμένα είχα προτείνει να παραμείνουν, όπως προέβλεπε ο ν. 1892/90, τουλάχιστον έως ότου ολοκληρωθούν οι υποδομές, με τα μεγάλα έργα (Εγνατία οδός, κάθετοι άξονες, λιμάνια, κλπ.). Δυστυχώς, τόσο εγώ, όσο και οι επιχειρηματικές οργανώσεις της περιοχής δεν εισακουσθήκαμε. 

Τα αποτελέσματα φαίνονται ήδη και είναι πολύ αρνητικά. 

Αυτό που δεν γνωρίζω είναι αν αυτά τα αποτελέσματα, αυτές οι επιπτώσεις φθάνουν έγκαιρα στους αρμοδίους και αν τελικά αυτά λαμβάνονται υπόψη, αφού πολλές φορές οι δείκτες των ακριτικών μας περιοχών δεν "μετράνε" για τους υπεύθυνους του Κέντρου. 

Στις 8.12.1998, σε επίσκεψη του κυρίου Υπουργού Εθνική Οικονομίας στον 'Εβρο, οι μικρομεσαίες οργανώσεις έθεσαν ξανά τα προβλήματά τους. 

Είναι χαρακτηριστικό το υπόμνημα-ψήφισμα της Ομοσπονδίας Επαγγελματικών Βιοτεχνικών και Εμπορικών Σωματείων Νομού 'Εβρου προς τον κύριο Υπουργό ο οποίος τελικά συζητά την επαναφορά των κινήτρων για τη Θράκη. Δεν γνωρίζουμε πότε όμως θα γίνει αυτό. 

Κυρίες και κύριοι συνάδελφοι. 

Επειδή, ο Προϋπολογισμός περικλείει βασικές πτυχές της αναπτυξιακής πολιτικής της χώρας, είναι ευκαιρία να σταθούμε κριτικά στις παλινωδίες αυτές που εφαρμόσθηκαν στη Θράκη με τη μείωση των κινήτρων. 

Πρέπει αυτά να τα πούμε, γιατί έχουμε ευθύνες απέναντι στους επιχειρηματίες και τους μικρομεσαίους της περιοχής. 

Και αγανακτώ όταν πληροφορούμαι ότι πριν από τη δημοσίευση του νέου αναπτυξιακού νόμου (ν. 2601/98), υπήρχε έγγραφο της Κομισιόν με ημερομηνία 24.2.98 σύμφωνα με το οποίο το όριο επιχορήγησης (καθαρό ισοδύναμο επιχορήγησης) για την περιοχή της Θράκης ορίσθηκε από 1.1.2000 στο 50% με δυνατότητα αύξησης στο 65% όταν οι ωφελούμενες επιχειρήσεις είναι μικρομεσαίες. 

Αυτά είχε πει έγκαιρα η Κομισιόν, πριν τη δημοσίευση του νέου αναπτυξιακού νόμου. Τα ίδια είχα προτείνει και εγώ, συμφωνώντας με τους τοπικούς φορείς και τα επιμελητήρια. 

Δυστυχώς τότε κανείς δεν μας άκουσε, αν και υπήρχε τελικά σαφής θέση της Ευρωπαϊκής 'Ενωσης αν και ορισμένοι φέρονται ως Ευρωπαϊστές. Γιατί άραγε; Καλώ την Κυβέρνηση να επαναφέρει τα ελκυστικά κίνητρα για τη Θράκη το συντομότερο, αφού όπως αποδεικνύεται, δεν υπήρχε κανένας λόγος και καμία σοβαρή τεκμηρίωση για τη μείωσή τους. 

Αυτό γιατί πρέπει να γίνει κατανοητό, ότι η σύγκλιση της χώρας μας με την Ευρωπαϊκή 'Ενωση δεν μπορεί να γίνει χωρίς τις παραμεθόριες περιοχές, χωρίς όλες τις ομάδες πληθυσμού και τις παραγωγικές τάξεις. Εκτός κι αν ορισμένοι θεωρούν ότι θα πετύχουν τα πάντα με την Αθήνα. 

Αυξημένα κίνητρα και μέτρα ανάπτυξης των ακριτικών μας περιοχών, επιβάλλεται να καθορίζονται στον Προϋπολογισμό, ώστε οι κάτοικοί τους να μη νιώθουν ως πολίτες Γ' κατηγορίας. 

Και αυτό γιατί μαζί με την κρίση που προκλήθηκε στις μικρομεσαίες επιχειρήσεις οι αγρότες μας στον 'Εβρο, αλλά και σε όλη τη Θράκη, υποφέρουν και βρίσκονται σε απόγνωση. Είναι γνωστή η κατάσταση. Εκτός από τα προβλήματα στις τιμές των αγροτικών τους προϊόντων βρέθηκαν απροστάτευτοι απέναντι στις ζωονόσους, τις πλημμύρες και τους παγετούς. Κανένας μέχρι τώρα δεν τους έχει πει, τι πρέπει να παράγουν επιτέλους αυτοί οι άνθρωποι και όχι μόνο οι αγρότες της Θράκης, αλλά όλης της Ελλάδας. Καμία σοβαρή μελέτη δεν έχει γίνει μέχρι τώρα που να λέει, σε ανάλογες περιοχές του κόσμου που ανήκουν στο ίδιο γεωγραφικό μήκος και πλάτος τι παράγουν και τι μπορούμε να παράγουμε εμείς και να το εξειδικεύσουμε στην περιοχή που ζούμε. 

Γι' αυτό σήμερα παράγουμε πλεονασματικά προϊόντα και έρχεται η ίδια η πολιτική της Κυβέρνησης και στηρίζει αυτά τα προϊόντα τα οποία κρίνει ότι είναι πλεονασματικά. Παρόλα αυτά, συνεχίζει με τα ίδια σχέδια βελτίωσης με χρήματα που πηγαίνουν στράφι χωρίς καμία πολιτική. 'Ετσι οι αγρότες μέσα απ' αυτήν τη διαδικασία με τα ακριβά κόστη και τα πλεονασματικά προϊόντα βρίσκονται σε απόγνωση εξαθλιωμένοι. Σήμερα το αίτημα του κάθε αγρότη όταν περνά από το βουλευτικό γραφείο είναι να ζητά εκατό ή διακόσιες χιλιάδες (100.000-200.000) δραχμές από τις επιδοτήσεις που δεν του δίνουν επειδή χρωστάει στην τράπεζα. Δηλαδή μας ζητά να κάνουμε κάτι για να μπορέσει να περάσει τις γιορτές. 

Πρέπει να ασχοληθούμε σοβαρά με το αγροτικό πρόβλημα. Πρόβλημα υπάρχει και σε σχέση με τον προϋπολογισμό όσον αφορά το στόχο της κοινωνικής δικαιοσύνης, αφού το μεγαλύτερο μέρος των μικρομεσαίων και των αγροτών μας έχουν χάσει εντελώς τα εισοδήματά τους. 

Στο σημείο αυτό θα ήθελα να επισημάνω τα στοιχεία από την τελευταία έκθεση της Eurostat η οποία εμφανίζει για το 

  

 

  

Σελίδα 2961 

1998 το εισόδημα των Ελλήνων αγροτών να εχει υποστεί τη μεγαλύτερη μείωση έναντι των υπολοίπων Ευρωπαίων συναδέλφων τους. Στην Ελλάδα οι τιμές μειώθηκαν κατά 5,1% και το αγροτικό εισόδημα μειώθηκε κατά 16,4%. Αυτό σε αντίθεση με τις βόρειες χώρες Σουηδία, Γερμανία, Λουξεμβούργο όπου το αγροτικό εισόδημα αυξήθηκε. 

Τα παραπάνω στοιχεία επιβάλλουν μια άμεση ενεργοποίηση της Κυβέρνησης με λήψη άμεσων αναγκαίων μέτρων και ισχυρές παρεμβάσεις στην Ευρωπαϊκή 'Ενωση. 

'Οσον αφορά τις συνιστώσες της κυβερνητικής πολιτικής στον κοινωνικό τομέα, αυτές παρουσιάζονται αρνητικές. 'Ετσι, αν δούμε τα πραγματικα στοιχεία, το βάθρο, ο πυλώνας στήριξης της κυβερνητικής πολιτικής για τα λαϊκά στρώματα υπήρξε η κοινωνική πολιτική και οι αντίστοιχες δαπάνες γι' αυτήν. Δεν μπορούμε να ελπίζουμε στην αποδοχή των λαϊκών μαζών όταν εγκαταλείπεται το βάθρο της πολιτικής μας που είναι κυρίως ο κοινωνικός τομέας στη χώρα μας αφού οι δαπάνες κοινωνικής προστασίας κυμαίνονται μόνο στο 20,8% του ΑΕΠ σύμφωνα με την Eurostat, δηλαδή το χαμηλότερο, με πτωτική τάση τα τελευταία χρόνια σε επίπεδο κοινότητας. Μόνο η Ιρλανδία έχει ποσοστό 19,9,%, ενώ η Δανία έχει 35%, η Φιλανδία 34%, η Γερμανία 31%. 

Κλείνοντας, κύριε Πρόεδρε, θέλω να πω ότι, έστω και αυτή την ώρα, η ηγεσία του Υπουργείου Εθνικής Οικονομίας και Οικονομικών πρέπει να δει με ευνοϊκό πνεύμα με μερικές τουλάχιστον πλευρές του Προϋπολογισμού που αφορούν ευπαθείς περιοχές και ομάδες πληθυσμού διορθώνοντας με δικαιότερα μέτρα. Ευχαριστώ. 

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Δυστυχώς δεν σας άκουσε κανείς από την Κυβέρνηση. Απουσιάζουν όλοι. 

ΠΡΟΕΔΡΕΥΩΝ (Νικόλαος Κατσαρος): Ο κ. Καραμηνάς έχει το λόγο. 

ΚΩΝΣΤΑΝΤΙΝΟΣ ΚΑΡΑΜΗΝΑΣ: Κυρίες και κύριοι αυνάδελφοι, ο Προϋπολογισμός του 1999 κατά γενική ομολογία είναι ιδιαίτερα κρίσιμος. 'Ομως, λόγω του ότι η οικονομική πολιτική των τελευταίων ετών ήταν κατώτερη των περιστάσεων, ο μόνος τρόπος με τον οποίο ο προϋπολογισμός μπορεί να οδηγήσει στην ένταξή μας στην ΟΝΕ είναι τα λογιστικά τεχνάσματα. Αυτά τα τεχνάσματα και τις λογιστικές ασκήσεις εις βάρος των πολιτών που επωμίζονται τα βάρη καλούμεθα όλοι εμείς να συζητήσουμε. 

Και αυτός ο Προϋπολογισμός πιστοποιεί τη σπατάλη, αναγνωρίζει τη διάλυση του κράτους και παραγνωρίζει τελείως την αναπτυξιακή διάσταση της οικονομικής πολιτικής. Στηρίζεται αποκλειστικά σε αλχημείες και στη διαιώνιση της φορολογικής επιδρομής των τελευταίων ετών. Τελικά δεν εξυπηρετεί τον στόχο της ΟΝΕ και αυτό γιατί δεν οδηγεί μέσα από τη διαδικασία της πραγματικής εξυγίανσης του δημοσίου και μέσα από την ανάπτυξη σε πραγματική σύγκλιση της οικονομίας. Οδηγεί σε ονομαστική λογιστική σύγκλιση διαφόρων μεγεθών. Δηλαδή, είναι πλασματικός Προϋπολογισμός πραγματικής απόκλισης. 

Η συμμετοχή μας στην ΟΝΕ μπορεί να γίνει μόνο με την προώθηση σοβαρών διαρθρωτικών τομών με γενναίες αποκρατικοποιήσεις, με περιστολή των δημοσίων δαπανών και με εξυγίανση της Δημόσιας Διοίκησης. 

'Οσον αφορά τον Προϋπολογισμό του 1999 για το Αιγαίο περιλαμβάνει αφ'ενός τον προϋπολογισμό για το Υπουργείο Αιγαίου, αφ' ετέρου τον προϋπολογισμό για τις περιφέρειες βορείου και νοτίου Αιγαίου, συμπεριλαμβανομένων των Νομαρχιακών Αυτοδιοικήσεων του Αρχιπελάγους. Βασικό στοιχείο του Προϋπολογισμού αυτού είναι η ασάφεια ή και η αδιαφάνεια που τον χαρακτηρίζει, ιδίως σε ό,τι αφορά τον προϋπολογισμό των δύο Περιφερειών και των πέντε Νομαρχιακών Αυτοδιοικήσεων. Αυτή η ασάφεια και η σύγχυση που δημιουργείται με τον τρόπο αναγραφής των σχετικών κονδυλίων καθιστά στην ουσία αδύνατη και τη σύγκριση με παρελθούσες χρήσεις και την εξαγωγή συμπερασμάτων. Και αυτό διότι, ενώ στο πλαίσιο του τακτικού προϋπολογισμού είναι σαφές, ότι οι δραματικά μειωμένες πιστώσεις των νομαρχιών αφορούν κατά κύριο λόγο τις λειτουργικές τους δαπάνες και μόνο, στον προϋπολογισμό δημοσίων επενδύσεων έχουμε την αναγραφή δύο συνολικών μεγεθών που αφορούν α)Νομαρχιακά έργα και β)Περιφειακά Προγράμματα, χωρίς να μπορεί να γνωρίζει κανείς πώς θα κατανεμηθούν τα κονδύλια αυτά στις διάφορες περιφέρειες και νομαρχίες. Από την άλλη πλευρά, ο σχετικός πίνακας παρουσιάζει μεν τις προβλέψεις για το 1999, καθώς και τις πραγματοποιήσεις για το προηγούμενο έτος 1998, χωρίς όμως να αναφέρει και τις προβλέψεις για το έτος αυτό. Αυτή η παράλειψη, αν δεν είναι σκόπιμη, είναι οπωσδήποτε αδικαιολόγητη, διότι σε αντίθετη περίπτωση θα γνωρίζαμε τουλάχιστον, τι τελικά πραγματοποιήθηκε το 1998, έστω και κατ'εκτίμηση, σε σχέση με τις προβλέψεις σε ό,τι αφορά δημόσια έργα, έστω και σε επίπεδο συνόλου χώρας. Παρ'όλα αυτά, είναι, δυνατό να γίνουν κάποιες διαπιστώσεις, σχετικά με την πολιτική της Κυβέρνησης στο χώρο του Αιγαίου. 

1. Σε ό,τι αφορά το Υπουργείο Αιγαίου, οι πόροι που διατίθενται από τον Κρατικό Προϋπολογισμό ανέρχονται σε 5,6 δις δρχ. έναντι 5,28 δις δρχ. το 1998. Αν λάβει κανείς υπόψη, ότι σχεδόν 1/3 του ποσού αυτού είναι καθαρά λειτουργικές δαπάνες και το υπόλοιπο μεταβιβαστικές πληρωμές, δηλαδή επιχορηγήσεις, δηλαδή καταναλωτικές δαπάνες, θα μπορούσε να σκεφθεί κανείς, ότι και ο πενιχρός αυτός προϋπολογισμός είναι καλός. 'Ομως, λόγω του ότι πρόκειται για το Αιγαίο, για μια περιοχή που φθίνει δημογραφικά στη διάρκεια του χρόνου, για μια περιοχή με ποικίλα προβλήματα εθνικού χαρακτήρα, μία περιοχή την οποία, λεκτικά τουλάχιστον, όλοι θέλουμε να στηρίξουμε και να θωρακίσουμε, γι'αυτήν ακριβώς την περιοχή ακόμη και ο τακτικός Προϋπολογισμός του κράτους θα μπορούσε να είναι πιο γενναιόδωρος. Υπάρχουν δραστηριότητες στους τομείς της εκπαίδευσης, του πολιτισμού-τουρισμού, της κοινωνικής πολιτικής, του Αθλητισμού, που θα πρέπει να ενισχυθούν σημαντικά από την πολιτεία, ώστε να συνεχίσουν να υφίστανται και συνεχώς βελτιούμενες να συμβάλουν, αφ'ενός στη διατήρηση του πληθυσμού, αφ'ετέρου στη βελτίωση της ποιότητας ζωής του. Για το λόγο αυτό επιμένουμε στο χαρακτηρισμό του Τακτικού προϋπολογισμού του Υπουργείου Αιγαίου ως "πενιχρού". 'Αλλωστε οι αριθμοί είναι αμείλικτοι: Στο σύνολο των τακτικών εξόδων του Προϋπολογισμού η αναλογία του Υπουργείου Αιγαίου ανέρχεται μόλις στο 0,04%! Πέραν αυτού όμως, και όπως άλλωστε είναι γνωστό, το Υπουργείο Αιγαίου χαρακτηρίζεται από μία απαράμιλλη απραξία της εκάστοτε πολιτικής του ηγεσίας. Υπό αυτήν την έννοια αναρωτηθήκαμε πέρυσι για τη σκοπιμότητα αύξησης του συνολικά υπηρετούντος προσωπικού του Υπουργείου κατά ένδεκα υπαλλήλους, ενώ υποτίθετια ότι ίσχυε και ισχύει η αυστηρή πολιτική προσλήψεων. Φαίνεται, όμως, ότι η πρόσληψη των ένδεκα αυτών υπαλλήλων στη διάρκεια του 1997 δεν έλυσε τα προβλήματα του Υπουργείου Αιγαίου και έτσι το 1998 προσλήφθηκαν ακόμη δύο υπάλληλοι, ενώ για το 1999 προβλέπεται η διάθεση πρόσθετων σαράντα εκατομμυρίων (40.000.000) δραχμών για νέους διορισμούς, δηλαδή και άλλων δέκα περίπου υπαλλήλων. Δεν θα θέλαμε να πιστέψουμε, ότι τελικά η μόνη αξία λόγου δραστηριότητα του Υπουργείου Αιγαίου είναι οι προσλήψεις. 

2. Το μερίδιο του Υπουργείου Αιγαίου στον προϋπολογισμό δημοσίων επενδύσεων ανέρχεται για το 1999 σε 7,047 δις δραχμές έναντι 6,08 δις δραχμών το 1998. 

Από το ποσό αυτό των 7,047 δισεκατομμυρίων δραχμών το 1,3 δισεκατομμύρια δραχμές προβλέπεται να διατεθεί για έργα χρηματοδοτούμενα από εθνικούς πόρους και τα υπόλοιπα 5,747 δισεκατομμύρια δραχμές, για έργα συγχρηματοδοτούμενα από την Ευρωπαϊκή 'Ενωση. 

'Οπως είχαμε τονίσει και πέρυσι, τα ποσά αυτά θεωρούνται ανεπαρκή για να στηρίξουν, σε συνδυασμό και με τα ΠΕΠ των δύο περιφερειών Βορείου και νοτίου Αιγαίου, την ανάπτυξη του Αρχιπελάγους. 

Προτείνουμε και επιμένουμε σε αυτό, εν όψει και του τρίτου Κοινοτικού Πλαισιου Στήριξης, το Υπουργείο Αιγαίου να αναλάβει το ίδιο σε πολύ περισσότερες περιπτώσεις απ'ότι στο παρελθόν, ως φορέας χρηματοδότησης, αλλά και υολοποίησης έργων. Με τον τρόπο αυτό και η συμβολή του στην 



 

  

Σελίδα 2962 

ανάπτυξη της περιοχής θα μεγαλώσει, αλλά σε τελευταία ανάλυση και την ύπαρξή του θα δικαιολογήσει. 

Τρίτον, όσον αφορά την κατανομή κονδυλίων στις δύο Περιφέρειες Βορείου και Νοτίου Αιγαίου και στις πέντε νομαρχίες, ο τακτικός Προϋπολογισμός προβλέπει τη διάθεση ποσού ύψους 10,39 δισεκατομμυρίων δραχμών, που αφορά κατά κύριο λόγο λειτουργικές ανάγκες των πέντε νομαρχιών, καθώς και ένα κονδύλι συνολικού ύψους 327,7 εκατομμυρίων δραχμών, που αφορά δαπάνες περιφερειακών υπηρεσιών Υπουργείων σε πέντε νομούς του Αιγαίου. Δηλαδή, συνολικά προβλέπεται να διατεθούν 10,72 δισεκατομμύρια δραχμές για λειτουργικές κυρίως δαπάνες κατά το 1999. 

'Οπως προαναφέρθηκε, η σύγκριση με το 1998 ή και με τα προηγούμενα έτη, είναι πλέον δύσκολη λόγω της αλλαγής στον τρόπο κατάρτισης του κρατικού προϋπολογισμού σε ό,τι αφορά περιφέρειες και νομαρχίες. 

Είναι σαφές ότι ένα μεγάλο τμήμα των μέχρι τούδε νομαρχιακών προϋπολογισμών που αφορούσε κυρίως επιχορηγήσεις, δηλαδή μεταβιβαστικές πληρωμές και εκαλύπτετο από τον τακτικό Προϋπολογισμό, προβλέπεται πλέον να καλύπτεται από τους ίδιους πόρους των Νομαρχιακών Αυτοδιοικήσεων, καθώς και τους Κεντρικούς Αυτοτελείς Πόρους. Κατ'ουσίαν δηλαδή βρισκόμαστε σε μία μεταβατική περίοδο για τα οικονομικά των Νομαρχιακών Αυτοδιοικήσεων και είναι άγνωστο, αν και πότε και σε ποιο βαθμό θα είναι δυνατό να γίνει προγραμματισμός έργων και να καταρτισθεί προϋπολογισμός εκ μέρους τους. 

Τέλος, με την ευκαιρία της συζήτησης για τον Προϋπολογισμό, θα ήθελα να προτείνω ριζικότερα μέτρα φορολογικής πολιτικής για τα νησιά του Αιγαίου ως μέτρο αναπτυξιακής πολιτικής, αλλά και δημογραφικής σταθεροποίησης και ανάπτυξης. 

Είναι γνωστό ότι προ διετίας αποφασίστηκε κάποια μείωση των φορολογικών συντελεστών για τα νησιά με πληθυσμό κάτω των τριών χιλιάδων κατοίκων. Σαφώς προς την ορθή κατεύθυνση είναι το μέτρο αυτό, αλλά άτολμο στην εφαρμογή του. Για να επέλθει μία σαφής βελτίωση της οικονομικής δραστηριότητας και της απασχόλησης, θα πρέπει να καθιερωθεί μια γενικευμένη μείωση κατά 50% του συντελεστή φορολόγησης τόσο του εισοδήματος φυσικών και νομικών προσώπων, όσο και των μεταβιβάσεων, κληρονομιών, γονικών παροχών, δωρεών, για όλα τα νησιά του Αιγαίου, εφόσον το κατά κεφαλήν εισόδημά τους υπολείπεται του 70% του μέσου όρου της χώρας. 'Ετσι, ένα τέτοιο αναπτυξιακό μέτρο θα μπορούσε να αποτελέσει κίνητρο που θα προσελκύσει άξιες λόγου οικονομικές δραστηριότητες που θα συμβάλουν στην αύξηση της απασχόλησης και της ευημερίας. 

Βέβαια, η αυστηρή δημοσιονομική πολιτική που εφαρμόζετε, καθιστά ανέφικτη την υλοποίηση ενός τέτοιου, πραγματικά θαρραλέου μέτρου φορολογικής πολιτικής. 'Ομως, θα μπορούσε να συμπεριληφθεί σ'αυτόν τον Προϋπολογισμό, δεδομένου ότι η απώλεια εσόδων για το κράτος είναι αμελητέο μέγεθος, που θα μπορούσε χωρίς δυσκολία να αντισταθμιστεί από τα αυξημένα φορολογικά έσοδα, λόγω της αποτελεσματικότερης λειτουργίας των φοροεισπρακτικών μηχανισμών, όπως το σύστημα TAXIS κλπ., που χρόνια τώρα καθυστερείτε. 

Θα ήθελα κλείνοντας να πω, ότι για να γίνουν όλα αυτά, κυρίες και κύριοι συνάδελφοι, πρέπει να υπάρξουν ηγεσίες οι οποίες να έχουν ευαισθησία, να έχουν αγωνία. Και αυτό δυστυχώς το ΠΑ.ΣΟ.Κ δεν το διακρίνει. Αντίθετα, υπάρχει η Νέα Δημοκρατία που διακατέχεται από υψηλό αίσθημα ευθύνης απέναντι στα προβλήματα αυτού του τόπου, προβλήματα και ευαισθησίες τα οποία απέδειξε ότι τα είχε και κατά τη διάρκεια της τριετίας 1990-1993, διότι τα νησιά και οι κάτοικοί τους έχουν να λένε ότι ό,τι έργο έγινε σε αυτούς και γι'αυτά, έγινε κατά τη διάρκεια αυτής της τριετίας. 

Σας ευχαριστώ. 

(Χειροκροτήματα από την πτέρυγα της Νέας Δημοκρατίας) 

ΠΡΟΕΔΡΕΥΩΝ (Νικόλαος Κατσαρός): Ο κ. Τσακλίδης έχει το λόγο. 

ΙΩΑΝΝΗΣ ΤΣΑΚΛΙΔΗΣ: Κύριε Πρόεδρε, κυρίες και κύριοι συνάδελφοι, παρακολουθούμε μέρες τώρα ομιλίες συναδέλφων, Αρχηγών. Δυστυχώς, είναι να απορεί κανείς πως δεν μπορούμε να συννενοηθούμε σε ορισμένα βασικά μεγέθη που έχουν σχέση με αριθμούς. 'Ετσι, δημιουργούμε σύγχυση περαιτέρω στον ελληνικό λαό, στους πολίτες, ενισχύουμε την αναξιοπιστία του πολιτικού συστήματος και την αμφισβήτηση των πολιτών απέναντι στους πολιτικούς δυστυχώς. Και ο κατελθών εκ του Βήματος, αγαπητός συνάδελφος, μίλησε για αλχημείες. Δεν υπάρχουν, κυρίες και κύριοι συνάδελφοι, αλχημείες στον Προϋπολογισμό. Τα στοιχεία ελέγχονται από τις στατιστικές υπηρεσίες και της Ελλάδας και της Ευρωπαϊκής 'Ενωσης. Επιτέλους, κάποτε κάποια πράγματα πρέπει να τα παραδεχθούμε και επ'αυτών να κάνουμε μία κουβέντα. Να διαφωνούμε, αλλά να συμφωνούμε και σε ορισμένα πράγματα που δεν επιδέχονται αμφισβητήσεις. 

Είναι αλήθεια ότι ο Προϋπολογισμός του 1999 είναι ένας Προϋπολογισμός ένταξης της χώρας στην ΟΝΕ. Είναι μία μεγάλη εθνική επιτυχία. Κανείς δεν ισχυρίζεται ότι λύθηκαν όλα τα προβλήματα, ότι δεν υπάρχουν προβλήματα. Υπάρχουν και σοβαρά προβλήματα. Και η ανεργία είναι μεγάλη και στους νέους ιδιαίτερα, και στους αγρότες υπάρχουν προβλήματα και στους πολίτες με χαμηλά εισοδήματα υπάρχουν σοβαρά προβλήματα. Και τα έργα γίνονται, θα μπορούσαν να προχωρήσουν γρηγορότερα, και σήψη υπάρχει και διαφθορά υπάρχει και θέμα πάταξης της εγκληματικότητας υπάρχει, αλλά να τα βάλουμε όλα στις σωστές διαστάσεις. Κινδυνεύουμε να χάσουμε και το μήνυμα αυτής της εθνικής επιτυχίας, που είναι η ΟΝΕ. Και χρειάζεται ο λαός μας να τον ενισχύουμε και με κάποιες επιτυχίες. Μη δημιουργούμε συνεχώς κλίμα σύγχυσης και απογοήτευσης. 

Είναι βέβαιο ότι από το 1993 οι κυβερνήσεις του ΠΑ.ΣΟ.Κ. ακολουθούν μία σώφρονα αποτελεσματική, οικονομική πολιτική. Επαναλαμβάνω, ότι μπορούσαμε να είμαστε καλύτεροι. Ασφαλώς. Αλλά η αποτίμηση των εξελίξεων της οικονομικής πολιτικής είναι θετική για τις κυβερνήσεις του ΠΑ.ΣΟ.Κ. 

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Μετά το 1993 είπατε. 

ΙΩΑΝΝΗΣ ΤΣΑΚΛΙΔΗΣ: Μετά το 1993. 

Κύριε Πρόεδρε, είπα από το 1993. Θα μπορούσα να πω και από το 1981 μέχρι και το 1989. 'Ηταν σαφώς άλλη η πολιτική του ΠΑ.ΣΟ.Κ. από το 1981 μέχρι το 1989. Γιατί; Διότι, κύριε Πρόεδρε, τότε το 1981 η σύνταξη του αγρότη ήταν δύο χιλιάδες (2.000) δραχμές. Μπορούσαμε να μείνουμε στις δύο χιλιάδες (2.000) δραχμές; 'Ηταν και ανύπαρκτη η ιατροφαρμακευτική και νοσοκομειακή περίθαλψη. Δεν έπρεπε να κάνουμε τα κέντρα υγείας; Το 1981 η κατώτερη σύνταξη του Ι.Κ.Α. ήταν οκτώμισι χιλιάδες (8.500) δραχμές. Θα μέναμε εκεί; Του ΤΕΒΕ, του ΤΣΑ ήταν πέντε χιλιάδες (5.000) δραχμές. Θα μέναμε εκεί; Υπήρχαν άλλες προτεραιότητες. 

Μπορώ όμως, κύριε Προεδρε, κύριε Μητσοτάκη, να σας πω και τι παραδώσαμε το 1989. Και η απάντηση αυτή έχει πολλούς αποδέκτες. Το 1988 και 1989 η αύξηση του ΑΕΠ ήταν 4% και 4,5%. Η βιομηχανική παραγωγή αυξανόταν 6,5%, οι επενδύσεις αυξάνονται και οι δημόσιες και οι ιδιωτικές, με ρυθμούς πάνω από 10%. Το έλλειμμα δε του ισοζυγίου τρεχουσών συναλλαγών το 1989 μειώθηκε κάτω από τα εννιακόσια πενήντα εκατομμύρια (950.000.000) δολάρια και για πρώτη φορά εκαλύπτετο με εισροές μη δανειακών κεφαλαίων. Μία μεγάλη επιτυχία της Κυβέρνησης του ΠΑ.ΣΟ.Κ. 

Βεβαίως, κύριε Μητσοτάκη, έχασε το ΠΑ.ΣΟ.Κ. το 1989, αλλά αυτή είναι η δημοκρατία, η εναλλαγή των κομμάτων. Μπορώ βεβαίως να ισχυριστώ ότι δεν έχασε κάτω από ομαλές συνθήκες. Αλλά, αν θέλετε, εγώ θα ευχόμουν. 'Ηρθε η Νέα Δημοκρατία να είναι καλύτερη από εμάς. Δυστυχώς, για τον τόπο ήταν πολύ χειρότερη δυστυχώς. Επιδείνωσε όλους τους οικονομικούς δείκτες περίπου. Η βιομηχανική παραγωγή από συν 6,5% το 1989 πήγε στο μείομ 1%. 'Ολοι οι δείκτες χειροτέρεψαν την τριετία. 

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Δεν ήθελα να σας βάλω σε δυσκολία, κύριε συνάδελφε. 

ΙΩΑΝΝΗΣ ΤΣΑΚΛΙΔΗΣ: Αυτή είναι δυσκολία; Χάρηκα πάρα πολύ που κάνετε την παρέμβαση γιατί μου δίνετε την ευκαιρία 

 

 

  

Σελίδα 2963 

να κάνω αυτήν την τοποθέτηση. Αμφιβάλλετε ότι η βιομηχανική παραγωγή αυξανόταν 6,5% το 1988 και μειώθηκε στο μείον 1%; Αμφιβάλλετε ότι το ΑΕΠ αυξανόταν το 1988-1989 με 4%, 4,5% και το πήγατε στο μείον 1,6% το 1993; 

Το 1990-1993 μειώθηκαν οι αποδοχές των εργαζομένων, των συνταξιούχων, των μισθωτών. Το πραγματικό διαθέσιμο εισόδημα των μισθωτών, των συνταξιούχων και των εργαζομένων μειώθηκε κατά 3,7% (κατ' έτος). 

Κύριε Μητσοτάκη, δυστυχώς αποτύχατε οικτρά εκείνη την τριετία. Ξέρετε ότι ο κ. Μάνος, ο τότε Υπουργός σας Εθνικής Οικονομίας -μπορώ να σας φέρω ολόκληρες αναλύσεις- έφθασε στο σημείο να ισχυρίζεται και να έχει καθηγητές που το υποστήριζαν τεχνοκρατικά, ότι οι έμμεσοι φόροι είναι οι πιο δίκαιοι φόροι για το λαό. Πού ξανακούστηκε αυτό; Γι' αυτό αυξάνατε συνεχώς τους έμμεσους φόρους. 

Η αύξηση των έμμεσων φόρων πλήττει τα κατώτερα λαϊκά στρώματα. Δυστυχώς, η αύξηση των έμμεσων φόρων αυξάνει αλματωδώς τον πληθωρισμό, τα επιτόκια και αυτό, κυρίως για μία χώρα όπως η Ελλάδα, η οποία έχει χρέος, είναι καταστροφή. Αυτή ήταν η τριετία, κύριε Μητσοτάκη, 1990-1993. 

Από το 1993 και μετά, λοιπόν, το ΠΑΣΟΚ ακολουθεί μία σώφρονα πολιτική, ασφαλώς διαφορετική σε γενικές γραμμές και από τη δική μας του 1981-1989. Τότε ήταν άλλες οι συνθήκες. Μειώσαμε τον πληθωρισμό. Η βιομηχανική παραγωγή πάει ξανά στο συν 5%, οι δημόσιες και ιδιωτικές επενδύσεις αυξάνονται ξανά με μεγάλους ρυθμούς -10% οι ιδιωτικές επενδύσεις και 16% οι δημόσιες επενδύσεις- ο πληθωρισμός πάει στο 4,1% και θα πάει κάτω από 2,5% το 1999. Το έλλειμμα της δικής σας Κυβέρνησης από 13,8%, που το αφήσατε, κύριε Μητσοτάκη, το κατεβάσαμε στο 2,2% και θα πάει στο 1,9%, πολύ κάτω από το 3%, που επιβάλλει η Ευρωπαϊκή 'Ενωση, αλλά και πολύ κάτω και από το 2,1%, που προβλεπόταν στο πρόγραμμα σύγκλισης. 

ΠΡΟΕΔΡΕΥΩΝ (Νικόλαος Κατσαρός): Κύριε Τσακλίδη, σας παρακαλώ να μιλάτε γενικά προς όλους τους συναδέλφους. 

ΙΩΑΝΝΗΣ ΤΣΑΚΛΙΔΗΣ: Νομίζω ότι ήταν τιμή, που με διέκοψε ο κ. Μητσοτάκης. 

ΠΡΟΕΔΡΕΥΩΝ (Νικόλαος Κατσαρός): Σας παρακαλώ, αυτό λέει ο Κανονισμός. 

ΙΩΑΝΝΗΣ ΤΣΑΚΛΙΔΗΣ: Αποκτά και ιδιαίτερη σημασία, όταν μου έδωσε την ευκαιρία να απαντώ και για την περίοδο 1990-1993. 

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Δεν ήθελα να σας χαλάσω το λόγο. Μια φράση επανέλαβα δική σας. 

ΙΩΑΝΝΗΣ ΤΣΑΚΛΙΔΗΣ: Καλά, κύριε Μητσοτάκη. 'Ηθελα να ξεκαθαρίσει μια για πάντα και ένα άλλο θέμα, το οποίο επίσης έχει πολλούς αποδέκτες. 

Το πρώτο εξάμηνο του 1989 οι δαπάνες αυξάνονταν με ρυθμούς μικρότερους από αυτούς, που προέβλεπε ο προϋπολογισμός του 1989. Τα έσοδα επίσης αυξάνονταν σε ρυθμούς περίπου παραπλήσιους με αυτούς που προέβλεπε ο προϋπολογισμός. Το αν υπήρχε ένα χαριτολόγημα του αείμνηστου Παπανδρέου προς τον Τσοβόλα, το οποίο πήραμε και εκμεταλλευτήκαμε, δεν έχει καμία σχέση με την πραγματικότητα. 

Το δεύτερο εξάμηνο του 1989 και για να πάρει η Νέα Δημοκρατία το ποσοστό, που της χρειαζόταν, για να εκλεγεί αυτοδύναμη Κυβέρνηση, μείωσε τα έσοδα πολύ πιο κάτω απ' ό,τι προέβλεπε ο προϋπολογισμός και αύξησε αλματωδώς τις δαπάνες, πολύ περισσότερο απ' ό,τι προέβλεπε ο προϋπολογισμός. Και εκείνη την περίδο, αλλά και την τριετία δυστυχώς την πληρώνει ο τόπος. Δυστυχώς, εγώ θα ευχόμουν να πετύχετε και να κάτσετε κι άλλο στην Κυβέρνηση. 

Είναι βέβαιο ότι προβλήματα υπάρχουν. Καλύτεροι μπορούσαμε να ήμασταν κι εμείς ως ΠΑΣΟΚ και πρέπει να είμαστε. Αυτός είναι ο στόχος μας. Αλίμονο αν σταματήσουμε τον αγώνα μας να είμαστε καλύτεροι. Εκεί όμως που υπάρχουν προβλήματα, κύριοι της Κυβέρνησης, είναι ο αγροτικός τομέας. 

Παίρνουμε κάποια μέτρα για την ανεργία. Είναι μεγάλο θέμα και πρέπει να εντίνουμε τις προσπάθειές μας σε μέγιστο βαθμό. Παίρνουμε κάποια μέτρα για τους χαμηλοσυνταξιούχους. Και εκεί πρέπει να πάρουμε περισσότερα μέτρα και νομίζω ότι στο μέλλον θα το κάνουμε. Δίνουμε το ΕΚΑΣ, το ειδικό βοήθημα αλληλεγγύης, σε τριακόσιους εξήντα χιλιάδες χαμηλοσυνταξιούχους, οι οποίοι από 1.1.1999 θα έχουν και μείωση συμμετοχής στα φάρμακα από 25% στο 10% και το χειροκροτούμε αυτό. Είμαι βέβαιος ότι με τη βελτίωση της οικονομίας στο μέλλον θα κάνουμε περισσότερα, αλλά δεν κάναμε για τους αγρότες αυτά που έπρεπε να κάνουμε. 

Δεν μπαίνω στα μεγάλα θέματα της αγροτικής οικονομίας, τα οποία είναι σοβαρά, δυστυχώς χάσαμε κι εμείς δύο-τρία χρόνια και δεν μπορούν να βελτιωθούν πολλά στον επόμενο χρόνο, αλλά δεν καταλαβαίνω γιατί το ΕΚΑΣ δεν μπορεί να εφαρμοστεί και στους αγρότες, σε αυτούς που παίρνουν σύνταξη τριάντα χιλιάδες (30.000) δραχμές. 

Είπε ο Υπουργός Εθνικής Οικονομίας ότι παλαιότερα δίνονταν αυξήσεις προεκλογικά, κοροϊδεύαμε τους αγρότες συνταξιούχους, αλλά δεν νομίζω ότι μπορεί να είναι κανείς ευχαριστημένος με την Αυτόματη Τιμαριθμική Προσαρμογή, με την αύξηση του ένα συν ένα τοις εκατό στις συντάξεις των τριάντα χιλιάδων (30.000) δραχμών. 'Οχι. 

Είναι η τελευταία φορά, ίσως, που εγώ δίνω ψήφο στην Κυβέρνηση στον Προϋπολογισμό. Εάν εξακολουθήσει και του χρόνου να έχει τέτοια πολιτική για τους αγρότες και τους συνταξιούχους, θα προβληματιστώ πάρα πολύ να το κάνω. 'Ισως θα πρέπει να το κάνουμε και πολλοί Βουλευτές από την επαρχία, από την περιφέρεια. Κι εγώ θα πάρω μια τέτοια πρωτοβουλία. 

Λοιπόν πρέπει να δώσετε και το ΕΚΑΣ, όχι στο βαθμό που είναι, στους άλλους συνταξιούχους. 'Εστω, ας είναι πέντε χιλιάδες ή οκτώ χιλιάδες στους συνταξιούχους, που παίρνουν τριάντα χιλιάδες. 

ΘΕΟΔΩΡΟΣ ΓΕΩΡΓΙΑΔΗΣ: Να το πάρουν όλο. Γιατί να μην το πάρουν όλο; 

ΙΩΑΝΝΗΣ ΤΣΑΚΛΙΔΗΣ: Να το πάρουν όλο. 

Ξέρετε, κύριοι Υπουργοί, είναι λίγοι αυτοί, διότι από το 1989 είναι το ταμείο πρόσθετης ασφάλισης για τους αγρότες. 'Αρα όσοι το 1989 ήταν εξήντα πέντε ετών, παίρνουν παραπάνω από τριάντα χιλιάδες, παίρνουν σαράντα, σαράντα πέντε, πενήντα χιλιάδες. Αυτοί που είναι σήμερα πάνω από εβδομήντα πέντε ετών, παίρνουν μόνο τριάντα χιλιάδες. Είναι λίγοι, δεν είναι πολλά τα χρήματα. 

(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 

Τελειώνω, κύριε Πρόεδρε. Είχα διακοπές και μάλιστα υψηλού επιπέδου! Νομίζω ότι πρέπει να μου δώσετε λίγο χρόνο. 

Επίσης ψηφίσαμε το νόμο για τους νέους αγρότες. Πότε επιτέλους θα τον εφαρμόσουμε; Δεν διατέθηκαν τα κονδύλια. Είναι μερικά πράγματα που μπορούμε και πρέπει να τα κάνουμε ταχύτατα, αλλιώς υπάρχει πλήρης αποδιοργάνωση του αγροτικού ιστού του πληθυσμού στην επαρχία. Κάποια πράγματα μπορούμε και πρέπει να τα κάνουμε. 

Μειώσαμε λίγο την τιμή του πετρελαίου κίνησης. Είναι κατά 40% μειωμένος ο ειδικός φόρος για τους αγρότες. Μπορούμε να κάνουμε κάτι παραπάνω, να τα κάνουμε του χρόνου, αλλά πρέπει να τα κάνουμε, αλλιώς οι Βουλευτές από την επαρχία θα έχουμε πρόβλημα να ψηφίσουμε τον επόμενο προϋπολογισμό, όταν μάλιστα ξεπεράσουμε το σκόπελο, που είναι η ένταξη στην Οικονομική και Νομισματική 'Ενωση. 

(Χειροκροτήματα από την πτέρυγα του ΠΑ.ΣΟ.Κ.) 

ΠΡΟΕΔΡΕΥΩΝ (Νικόλαος Κατσαρός): Ενδιαφέροντα όσα λέτε,κύριε Τσακλίδη, αλλά ο χρόνος σας έχει περάσει. 

Κύριοι συνάδελφοι, έχω την τιμή να σας ανακοινώσω ότι από τα Δυτικά Θεωρεία παρακολουθούν τη συνεδρίαση μας, αφού προηγουμένως ξεναγήθηκαν στην έκθεση της αίθουσας "ΕΛΕΥΘΕΡΙΟΣ ΒΕΝΙΖΕΛΟΣ", είκοσι πέντε μαθητές και δυο συνοδοί - καθηγητές από το Γυμνάσιο Προσύμνης Αργολίδας. 

(Χειροκροτήματα απ' όλες τις πτέρυγες) 

Ο κ. Σπύρου έχει το λόγο. 

ΣΠΥΡΙΔΩΝ ΣΠΥΡΟΥ: Κυρίες και κύριοι συναδελφοι, χαίρομαι που τη συζήτηση την παρακολουθούν δύο πρώην Πρω-



 

  

Σελίδα 2964 

θυπουργοί, οι οποίοι προσπάθησαν να βάλουν τον τόπο σε ένα σωστό δρόμο ενώ απουσιάζει συστηματικά ο σημερινός Πρωθυπουργός. 'Εχουμε δίκιο, όταν λέμε ότι είναι ξεκομμένος από τα προβλήματα του λαού. 

Παρευρίσκεται βέβαια ο κ. Γείτονας, πρώην Υπουργός, στον οποίο θα ήθελα να θυμίσω ότι την 1η Αυγούστου στην Κέρκυρα θεμελίωσε το νέο νομαρχιακό νοσοκομείο της Κέρκυρας. Πέντε μήνες πέρασαν από την ημέρα εκείνη και είναι μια λακούβα γεμάτη με νερό. Τίποτε άλλο. 

Λυπάμαι πολύ που λείπει ο συμπατριώτης μου κ. Δρυς, για να του θυμίσω ότι το εργοστάσιο της Μεσσαριάς παραμένει εκεί, για να θυμίζει στους αγρότες το έγκλημα που έχει γίνει εις βάρος τους. 

Κυρίες και κύριοι συνάδελφοι, διαμαρτυρήθηκε ο προηγούμενος συνάδελφος, ο κ. Τσακλίδης, για τις αλχημείες, που κάνει η Κυβέρνηση στον προϋπολογισμό. 

Μα, κύριε συνάδελφε, η λογιστική αλχημεία είναι στα προσόντα αυτής της Κυβέρνησης. Δεν υπάρχει αμφιβολία ότι θα μπούμε στην ΟΝΕ με λογιστική τακτοποίηση, όχι με πραγματική σύγκλιση των δεικτών της οικονομίας. 

Κύριε Πρόεδρε, κυρίες και κύριοι συνάδελφοι, η κυβερνητική υποκρισία και ο φαρισαϊσμός περίσσεψαν τις μέρες αυτές στην Αίθουσα του Κοινοβουλίου κατά τη συζήτηση του Προϋπολογισμού 1999, γιατί είναι υποκρισία και φαρισαϊσμός, όταν οι θύτες της λαϊκής ευημερίας καλλιεργούν ακόμη ελπίδες για καλύτερες μέρες σε ένα λαό, που τον έχουν οδηγήσει στην φτώχεια, στην απόγνωση και στην ανεργία. Παραμένετε όμως όμηροι της διαπλεκόμενης οικονομικής ολιγαρχίας και του βολεμένου κομματικού στρατού σας. 

Είναι υποκρισία να επαίρεστε για την προσπάθεια που κάνετε να μπούμε στην Οικονομική και Νομισματική 'Ενωση και να τη θεωρείτε αυτή σαν θετική, λαϊκή υπόθεση, ενώ είσαστε συμμέτοχοι και συνένοχοι της μεγάλης, ή της μεγαλύτερης θα μπορούσα να πω, λεηλασίας των οικονομικών πόρων -που έγινε ποτέ στη χώρα αυτή από την ίδρυση του ελληνικού κράτους- κατά τα δεκαπέντε χρόνια που κυβερνάτε τον τόπο. 

Είσαστε υπεύθυνοι που η χώρα μας βρίσκεται εξαιτίας σας, παρά τη θέλησή της, εκτός ΟΝΕ. Και δεν έχετε το θάρρος να ζητήσετε συγγνώμη από τον ελληνικό λαό, γιατί η χώρα μας σήμερα είναι ουραγός στην Ευρώπη, είναι η τελευταία στη λίστα των ευρωπαϊκών χωρών, γιατί η χώρα μας δεν μπήκε εγκαίρως στην ΟΝΕ. Και αυτό σας το είχαμε επισημάνει. 

Είναι ακόμη εντυπωσιακό, κυρίες και κύριοι συνάδελφοι, να ομιλούν από το Βήμα αυτό υψηλόβαθμα κυβερνητικά στελέχη για είκοσι λεπτά και να μη λένε τίποτα ουσιαστικό, να φτιάχνουν μια έκθεση ιδεών, να προσπαθούν να ωραιοποιήσουν την κατάσταση, να υπολογίζουν το κομματικό και το πολιτικό κόστος και να εμφανίζονται ξεκομμένοι από την πραγματικότητα. Μήπως πιστεύουν ακόμη ότι ο λαός αρκείται πλέον στα λόγια, τα κούφια τα μεγάλα; 

Χθες μάλιστα, από στόματος κυβερνητικού στελέχους άκουσα στην Αίθουσα αυτή για τη γέφυρα Ρίου-Αντιρρίου και επειδή περνάω από εκεί για την Κέρκυρα δεν την έχω δει. Μήπως έτσι φτιάχνουν και τα άλλα έργα που κατά καιρούς περιγράφουν; 

ΗΛΙΑΣ ΒΕΖΔΡΕΒΑΝΗΣ: Και εγώ μαζί σας. 

ΣΠΥΡΙΔΩΝ ΣΠΥΡΟΥ: Στην Αίθουσα αυτή το τόνισε και ο κ. Βεζδρεβάνης. 

ΠΡΟΕΔΡΕΥΩΝ (Νικόλαος Κατσαρός): 'Εχει αντίρρηση ο κ. Ροκόφυλλος όμως ο οποίος φαίνεται ότι περνάει από τη γέφυρα! 

ΧΡΗΣΤΟΣ ΡΟΚΟΦΥΛΛΟΣ: Περνάω πιο συχνά! 

ΣΠΥΡΙΔΩΝ ΣΠΥΡΟΥ: Μήπως τη μπερδέψατε με τη γέφυρα της Κορίνθου! 

Η Κυβέρνηση σε παροξυσμό ευφορίας ωραιοποιεί την κατάσταση και είναι ξεκομμένη από την πραγματικότητα. 

Επειδή η Κυβέρνηση άλλα υπόσχεται, κύριοι συνάδελφοι, και άλλα πράττει, θα αναφέρω τη συμπεριφορά της στην ιδιαίτερη πατρίδα μου, την Κέρκυρα, γιατί πιστεύω ότι ο κάθε συνάδελφος αλλά και ο λαός που μας ακούει, γνωρίζει ανάλογες περιπτώσεις, παραλείψεις και συμπεριφορές από το δικό του τόπο. 

Στην Κέρκυρα, λοιπόν, το Ιόνιο Πανεπιστήμιο δεκατέσσερα χρόνια παραμένει με προσωρινή διοικούσα χωρίς κτιριακή υποδομή, χωρίς πρυτανικές αρχές, χωρίς λέσχη, χωρίς βιβλιοθήκη. Πρότειναν να δημιουργηθεί πανεπιστημιούπολη και να εγγραφούν δέκα δισεκατομμύρια (10.000.000.000) στον Προϋπολογισμό. Υποσχέθηκαν στον κερκυραϊκό λαό προεκλογικά πάντα νέες φυλακές, νέο δικαστικό μέγαρο, νέο νοσοκομείο που ανέφερα προηγουμένως, νέο κτίριο για άτομα με ειδικές ανάγκες, νέο διοικητικό κέντρο. 

Ζήτησα να λειτουργήσει η μονάδα εντατικής θεραπείας -και το γνωρίζει ο κύριος Υπουργός που παρίσταται- η εντατική μονάδα λειτούργησε επί συνόδου κορυφής το 1994 και έκτοτε μηχανήματα εκατομμυρίων παραμένουν αχρησιμοποίητα. 

Τίποτα δεν έγινε απ'όλα αυτά. Ο γεωργικός τομέας σε πλήρη εγκατάλειψη. Η κατάργηση των ψεκασμών, η καταστροφή της παραγωγής, η άρνηση αποζημίωσης των ελαιοπαραγωγών, η τιμή του ελαιολάδου που συναγωνίζεται το εμφιαλωμένο νερό. Εγκατάλειψη των αγροτών στην τοκογλυφική μανία της Αγροτικής Τράπεζας που από τράπεζα αρωγός του αγρότη έγινε δυνάστης όταν εικοσαπλασίασε το ποσό ενός μικρού δανείου το οποίο κάποτε πήραν. 

Οι επιδοτήσεις έρχονται καθυστερημένα, κουτσουρεμένες, μειωμένες. Τα άδικα δε αντικειμενικά κριτήρια γονάτισαν και τις πλέον ανθηρές μικρομεσαίες επιχειρήσεις. 

Ο τουρισμός που τον λέμε ατμομηχανή της εθνικής μας οικονομίας, γιατί πράγματι είναι βιομηχανία που δεν έχει ανάγκη πρώτων υλών, βαδίζει χωρίς να έχει χαραχθεί μια μακρά τουριστική πολιτική. Παραμένει πάρεργο της Υπουργού Ανάπτυξης που αδυνατεί να απορροφήσει τους κοινοτικούς πόρους και έχει αφήσει τους μικροεπιχειρηματίες στο έλεος των τουριστικών γραφείων. 

Ο αναπτυξιακός νόμος που ψηφίστηκε πρόσφατα, κύριοι συνάδελφοι, αγνοεί τις μικρές οικογενειακές επιχειρήσεις και τα χιλιάδες ενοικιαζόμενα διαμερίσματα τα οποία εκβιάζει η Υπουργός για την έκδοση του ειδικού σήματος με τα αντικειμενικά κριτήρια από τη μια πλευρά και την πληρότητα των προηγουμένων ετών από την άλλη πράγμα που είναι και αντισυνταγματικό. 

Κυρίες και κύριοι συνάδελφοι, ο Προϋπολογισμός λοιπόν που συζητάμε είναι Προϋπολογισμός σκοπιμότητος γιατί με αλχημείες υποκρύπτει τις αδυναμίες της ελληνικής οικονομίας. Είναι δείγμα γραφής μιας αναποτελεσματικής κυβέρνησης αφού απέτυχε την ένταξή μας στην ΟΝΕ, όπως πέτυχαν άλλες χώρες που εντάχθηκαν μετά από μας στην Ευρωπαϊκή 'Ενωση. Είναι δείγμα γραφής μιας ανήμπορης κυβέρνησης, γιατί δεν μπορεί να προχωρήσει όλες εκείνες τις μεγάλες διαρθρωτικές αλλαγές που θα επιτρέψουν η χώρα μας να ανταποκριθεί με επάρκεια στο διεθνή ανταγωνισμό. Είναι ακόμα δείγμα γραφής μιας ανάλγητης Κυβέρνησης διότι έχει εγκαταλείψει τους πολίτες στην τύχη τους. 

Μην ψάχνετε λοιπόν, κύριοι της Κυβέρνησης, τους υποκινητές των τελευταίων κινητοποιήσεων σε άλλους χώρους, γιατί ο πραγματικός υποκινητής όλων των κοινωνικών εκρήξεων και διαμαρτυριών είναι ο ίδιος ο Πρωθυπουργός με την πολιτική που ασκεί σε όλα τα επίπεδα της δημόσιας ζωής. 'Οπως ο Πρωθυπουργός είναι εν πολλοίς υπεύθυνος που μεγάλη μερίδα λαού δεν εμπιστεύεται τους πολιτικούς και την πολιτική αφού έκανε πράξη την αναντιστοιχία λόγων και έργων. 

Θέλετε μερικά παραδείγματα; Είπε στον ελληνικό λαό λοιπόν ότι δεν θα μπουν άλλοι φόροι. Οκτώ φορολογικά νομοσχέδια ψηφίστηκαν έκτοτε και εβδομήντα φορολογικές ρυθμίσεις και αυξήσεις φόρων και νέοι φόροι μπήκαν έκτοτε. 

Είπε ότι δε θα γίνει υποτίμηση και έγινε υποτίμηση. Είπε ότι δε θα μειωθούν τα εισοδήματα των εργαζομένων και των συνταξιούχων και μειώθηκαν συστηματικά. Η μη τιμαριθμοποίηση της φορολογικής κλίμακας και τα αυξημένα αντικειμενικά κριτήρια θα αυξήσουν τη φορολογία των μισθωτών και ελευθέρων επαγγελματιών κατά 15% έως 27% και θα 



 

  

Σελίδα 2965 

αφαιρεθεί ποσό άνω των εβδομήντα πέντε δισεκατομμυρίων (75.000.000.000) δραχμών. 

Είναι λοιπόν ή δεν είναι ο φετινός Προϋπολογισμός, Προϋπολογισμός φτώχειας, ανεργίας, κοινωνικής αδικίας, αντιλαϊκός και αντιαναπτυξιακός; Είναι ή όχι ένα ακόμα χτύπημα στο κράτος πρόνοιας, ένα ακόμα χτύπημα στη μικρομεσαία επιχείρηση, σε μία εποχή μάλιστα που η ανεργία καλπάζει και πλήττει κυρίως τους νέους, όταν έχει παραδεχθεί η διεθνής γνώμη πως σε κάθε δέκα νέες θέσεις εργασίας που δημιουργούνται, οι επτά δημιουργούνται από τις μικρομεσαίες επιχειρήσεις; 

Αυτό το αξίωμα το αγνοεί η σημερινή Κυβέρνηση. 

(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 

Θα συντομεύσω, κύριε Πρόεδρε, γιατί τελειώνει ο χρόνος. 

Οφείλουν να δώσουν απάντηση στον ελληνικό λαό. Τα εκατόν εξήντα τρισεκατομμύρια (160.000.000.000.000) δραχμές που εισπράχθηκαν από φόρους, κοινοτικούς πόρους και δανεισμό, όλα αυτά τα δεκαοκτώ χρόνια που είμαστε στην Ευρωπαϊκή 'Ενωση από τα οποία κυβερνάτε τα δεκαπέντε, πού χρησιμοποιήθηκαν; Μήπως φτιάξαμε την Εγνατία Οδό, το Μετρό Αθηνών, το αεροδρόμιο των Σπάτων, το Μετρό Θεσσαλονίκης, το φυσικό αέριο, τη ζεύξη Ρίου-Αντιρρίου ή την παιδεία μας, με την οποία πειραματίζεται σήμερα ο κ. Αρσένης, ή την υγεία μας στην οποία επικρατούν άθλιες συνθήκες; Μήπως φτιάξαμε την περίθαλψη, μήπως φτιάξαμε τη Δημόσια Διοίκηση και υπηρετείται καλύτερα ο πολίτης; Μήπως αλήθεια φτιάξαμε καλύτερα τη γεωργία μας και μπορέσαμε να βελτιώσουμε τη ζωή των αγροτών μας; 

Δεν διέπομαι από καταστροφολογία, κύριοι συνάδελφοι, ούτε θέλω να μηδενίσω ατομικές προσπάθειες. Φέρετε όμως βαριά ευθύνη που σήμερα τα παιδιά μας βαδίζουν χωρίς σιγουριά, χωρίς προοπτική, δεν αισθάνονται ότι τα προσέχει η πατρίδα τους. Aισθάνονται ότι τα διώχνει, τα αφήνει στην τύχη τους και μια χώρα που δεν φροντίζει τα παιδιά της δεν έχει μέλλον. 

Τελειώνω, κύριε Πρόεδρε, γιατί έληξε ο χρόνος, τονίζοντας ότι ο Προϋπολογισμός του 1999 επιχειρεί να αφαιρέσει ακόμη πεντακόσια εξήντα δισεκατομμύρια (560.000.000.000) δραχμές από τα λαϊκά στρώματα, με τον άμεσο ή έμμεσο τρόπο και με διάφορες αλχημείες να βελτιώσει τους δείκτες για τη σύγκλιση με την ΟΝΕ. 

Ο λαός θέλει την Ευρώπη και την ΟΝΕ, όπως τη θέλει και η Νέα Δημοκρατία, αλλά δεν θέλει τους πολίτες εξουθενωμένους. Η κοινωνική, οικονομική και ηθική κρίση στη χώρα μας θα βαθαίνει, όσο παραμένετε στην εξουσία. Ο λαός σας αγνοεί και δεν σας ακούει πλέον, γιατί ζει το δικό του ατομικό και οικογενειακό Γολγοθά, στον οποίο εσείς τον έχετε οδηγήσει με την πολιτική σας. 

Η Ελλάδα θα βαδίσει μπροστά με τη Νέα Δημοκρατία ως Κυβέρνηση και τον Κώστα Καραμανλή ως Πρωθυπουργό, χωρίς δουλεία, χωρίς δεσμεύσεις, με καθαρή πολιτική που θα έχει στόχο την ανάπτυξη μέσα από επενδύσεις και καλή χρήση του Πακέτου Σαντέρ, αλλά με εξασφάλιση του κράτους πρόνοιας, της κοινωνικής συνοχής και της κοινωνικής αλληλεγγύης. 

Ευχαριστώ πολύ, κύριε Πρόεδρε, και με συγχωρείτε για την καθυστέρηση. 

(Χειροκροτήματα από την πτέρυγα της Νέας Δημοκρατίας) 

ΠΡΟΕΔΡΕΥΩΝ (Νικάλαος Κατσαρός): Στερείτε όμως το χρόνο από συναδέλφους που δεν θα μπορέσουν να μιλήσουν. 

Ο κ. Φωτιάδης έχει το λόγο. 

ΠΑΝΑΓΙΩΤΗΣ ΦΩΤΙΑΔΗΣ: Κύριε Πρόεδρε, κυρίες και κύριοι συνάδελφοι, η Εθνική Αντιπροσωπεία, όπως κάθε φορά αυτήν τη χρονική περίοδο, έτσι και φέτος συζητάει ένα από τα κορυφαία ζητήματα, όπως είναι αυτό του Προϋπολογισμού του κράτους. 

Κυρίες και κύριοι συνάδελφοι, μετά από μια κοπιαστική πορεία, μετά από ένα οικονομικό μαραθώνιο, μπαίνουμε πια στην τελική και κρίσιμη ευθεία, μια ευθεία που μας οδηγεί στο μεγάλο και τελικό στόχο, την ένταξή μας στην Οικονομική και Νομισματική 'Ενωση. 

Ο Προϋπολογισμός του 1999 είναι το διαβατήριο μπορώ να πω, για την είσοδό μας στην ομάδα των ανεπτυγμένων χωρών της Ευρώπης. 

Με την ψήφισή του και κυρίως με την υλοποίησή του σφραγίζουμε αυτό το διαβατήριο και ανοίγουμε διάπλατα το δρόμο προς την Ενωμένη Ευρώπη. Σήμερα μπορούμε, εκ του αποτελέσματος, να διαπιστώσουμε, ότι οι θυσίες και οι προσπάθειες του λαού και των κυβερνώντων από το 1993 απέδωσαν τους αναμενόμενους καρπούς, καθώς οικοδομήθηκε μια ισχυρή και αξιόπιστη οικονομία και ως εκ τούτου, μια ισχυρή Ελλάδα. 

Είμαστε μια χώρα που ανέκτησε τη χαμένη αυτοπεποίθησή της, μια χώρα που μπορεί να ατενίζει με αισιοδοξία το μέλλον. Μια χώρα που έπαψε να είναι ουραγός των ευρωπαϊκών εξελίξεων και μπορεί να αισθάνεται ισότιμη με τους άλλους εταίρους της. 

Ποιοι ήταν οι στόχοι των κυβερνήσεων του ΠΑΣΟΚ από το 1993 στην οικονομία, που κατέστησαν πιο σαφείς και ευκρινείς από το 1996; 'Ηταν η εξυγίανση των δημοσιονομικών μεγεθών, η καταπολέμηση του πληθωρισμού, η ενίσχυση των επενδύσεων και της παραγωγής, η ανακοπή του αυξητικού ρυθμού της ανεργίας και μια πιο δίκαιη οικονομική πολιτική με προστασία των ασθενέστερων τάξεων. 

Επιτεύχθηκαν οι στόχοι; Σ' αυτό το ερώτημα, πρέπει να υπάρξει μια αντικειμενική απάντηση και εκ της απαντήσεως, θα προκύψει η θέση μας για την πορεία της οικονομίας μας. 

Η απάντηση είναι, ναι και πρέπει να είναι ναι, κυρίες και κύριοι συνάδελφοι, αν θέλουμε να είμαστε ειλικρινείς, γιατί το δημοσιονομικό έλλειμμα ήταν 13,8%, επί του Ακαθάριστου Εθνικού Προϊόντος το 1993, ενώ το 1998, μετά από μια κατακόρυφη πτώση, διαμορφώνεται στο 2,2%. 

Το δημόσιο χρέος από 112% του Ακαθάριστου Εθνικού Προϊόντος το 1993 μειώνεται στο 105% το 1998. 

Ο πληθωρισμός βρίσκεται σήμερα στο χαμηλότερο επίπεδο των τελευταίων δεκαετιών, καθώς θα κλείσει το 1998 κοντά στο 4%, έναντι 13,7% που ήταν το 1993. 

Τα επιτόκια που αποτελούν ένα από τους σημαντικούς μοχλούς ανάπτυξης της οικονομίας μας, μειώνονται ραγδαία, ενώ το 1999 θα είναι η χρονιά της κάθετης αποκλιμάκωσης. 

Ο ρυθμός ανάπτυξης που ήταν αρνητικός το 1993, σήμερα φθάνει στο 3,5% και τα τρία τελευταία χρόνια είναι υψηλότερος του μέσου όρου της Ευρωπαϊκής 'Ενωσης. 

Σε ό,τι αφορά την ανεργία και παρά την είσοδο εκατοντάδων χιλιάδων οικονομικών μεταναστών, αλλά και χιλιάδων προσφύγων, η αυξητική της τάση ανακόπηκε και με το τεράστιο πρόγραμμα καταπολέμησής της, που ήδη τέθηκε σε εφαρμογή και είναι ύψους τετρακοσίων δισεκατομμυρίων (400.000.000.000) δραχμών, θα έχουμε σημαντικά θετικά αποτελέσματα σ' αυτόν τον τομέα. 

Το πρόγραμμα αυτό διαψεύδει τις κατηγορίες της Αντιπολίτευσης, περί θρησκευτικής προσήλωσης της Κυβέρνησης στους αριθμούς και η αδιαφορία της περί των ανθρώπων. 

Κυρίες και κύριοι συνάδελφοι, για μας ο άνθρωπος ήταν και θα παραμείνει πάντοτε το επίκεντρο της πολιτικής μας και όλη η προσπάθεια για την ισότιμη ένταξή μας στη Οικονομική και Νομισματική 'Ενωση γίνεται για την προστασία των εργαζομένων, των συνταξιούχων, των μικρομεσαίων επιχειρήσεων και όλων των μη προνομιούχων Ελλήνων. 

Είναι άραγε η πτώση του πληθωρισμού, μόνο αριθμητικό ζήτημα; Ασφαλώς όχι. Η μείωσή του θα ωφελήσει τους 'Ελληνες, ιδίως τις ασθενέστερες τάξεις, προστατεύοντας το εισόδημά τους. Κι αυτό το βλέπουμε καθημερινά εδώ και χρόνια στην αγορά, με τις σταθερές τιμές που επικρατούν. 

Από την πτώση των επιτοκίων, την ανάπτυξη, τη δημοσιονομική εξυγίανση, ωφελούμενοι, δεν βγαίνουν μήπως οι πολίτες; 'Οποιος ισχυρίζεται το αντίθετο, είναι εκτός πραγματικότητος. 

Κυρίες και κύριοι συνάδελφοι, το ότι η ελληνική οικονομία βρίσκεται σε μια σωστή πορεία, αποδεικνύεται και από τις συνεχείς εκθέσεις διεθνών οικονομικών οργανισμών, όπου ο ένας μετά τον άλλο αναγνωρίζουν τα επιτεύγματα της 

  


 

  

Σελίδα 2966 

Κυβέρνησης, την ορθότητα των επιλογών της και την αποτελεσματικότητα των ενεργειών της. 

Είναι οι ίδιοι οργανισμοί άλλωστε που κατά το παρελθόν περιέγραφαν με τα μελανότερα χρώματα την εικόνα της χώρας και της οικονομίας της. Σήμερα, διαπιστώνοντας τη σταθερότητα και την πρόοδο, δεν φείδονται κολακευτικών κρίσεων για την Κυβέρνηση και την Ελλάδα. Στο εσωτερικό βέβαια οι επιτυχίες είτε αγνοούνται είτε διαστρεβλώνονται, εξαιτίας των μικροκομματικών συμφερόντων. 

Θα έλεγα ότι δεν μπορούσε να είναι διαφορετικά. Δεν μας εκπλήσσει όμως αυτή η πρακτική. Είναι η συνήθης τακτική της Αντιπολίτευσης και κυρίως της Αξιωματικής, που καλλιεργώντας ψευδαισθήσεις και υποσχέσεις για τεχνητούς παραδείσους, επιχειρεί να καρπωθεί την πρόσκαιρη δυσαρέσκεια των πολιτών. 'Οταν όμως ολοκληρωθεί -και αυτό θα γίνει σύντομα- η μεταβατική περίοδος την οποία διανύουμε και ενημερωθεί πλήρως ο λαός μας, όταν αντιληφθεί έμπρακτα τα οφέλη και αισθανθεί την ασφάλεια της συμμετοχής μας στην Ενωμένη Ευρώπη, τότε θα είναι βέβαιο ότι θα αποστρέψει το βλέμμα του από τις ανεύθυνες και ανέξοδες δημαγωγίες. Οι κυβερνήσεις δεν εκλέγονται από τις δημοσκοπήσεις και μάλιστα στη μέση της θητείας τους. Κρίνονται από τους πολίτες στις κάλπες και τότε κρίνονται θέσεις, προγράμματα, αποτελέσματα, αλλά και τα στελέχη ακόμη, θα έλεγα. 

Σε όλα αυτά η υπεροχή του πολιτικού μας φορέα είναι σαφής και αναμφισβήτητη, γι' αυτό είμαι βέβαιος ότι το ΠΑΣΟΚ θα ξανακερδίσει την εμπιστοσύνη των ψηφοφόρων στις εκλογές του 2000 και θα βρίσκεται στο τιμόνι της χώρας στην αρχή της νέας χιλιετίας με Πρωθυπουργό και πάλι τον Κώστα Σημίτη. 

Κυρίες και κύριοι συνάδελφοι, εγώ υπερψηφίζω τον Προϋπολογισμό στο σύνολό του και θα παρακαλούσα να κάνουμε όλοι το ίδιο. Ευχαριστώ. 

(Χειροκροτήματα από την πτέρυγα του ΠΑΣΟΚ) 

ΠΡΟΕΔΡΕΥΩΝ (Νικόλαος Κατσαρός): Ο κ. Βαρβιτσιώτης έχει το λόγο. 

ΙΩΑΝΝΗΣ ΒΑΡΒΙΤΣΙΩΤΗΣ: Κυρίες και κύριοι συνάδελφοι, η συζήτηση για τον Προϋπολογισμό του 1999 βρίσκει τη χώρα μας να αντιμετωπίζει φοβερές πιέσεις για θέματα που άπτονται της εθνικής μας κυριαρχίας και της υπόστασης μας ως κυριάρχου κράτους. Και αναφέρομαι, όπως αντιλαμβάνεσθε, όλες και όλοι σας, στο θέμα της εγκαταστάσεως των S-300 στην Κύπρο. 

Διερωτηθήκατε ποτέ πώς φθάσαμε μέχρις εδώ; Πώς η Κυβέρνηση δέχεται να συζητήσει θέματα που άπτονται της εθνικής μας κυριαρχίας; Λυπάμαι να το πω, αλλά είμαι υποχρεωμένος να το πράξω, ότι αυτό οφείλεται στις συνεχείς υποχωρήσεις έναντι της Τουρκίας, στις οποίες έχει προβεί μέχρι σήμερα η Κυβέρνηση του ΠΑΣΟΚ. 

Μετά την εθνική ταπείνωση εκείνο το βράδυ στα 'Ιμια, για την οποία ο τότε και σήμερα Πρωθυπουργός μέσα στην Αίθουσα αυτή και από αυτό το Βήμα εξέφρασε τις ευχαριστίες του προς τις Ηνωμένες Πολιτείες, η Κυβέρνηση υιοθέτησε τη βήμα προς βήμα πολιτική, που σημαίνει στην πράξη ότι δεχόμαστε να συζητήσουμε όλες τις απαράδεκτες τουρκικές αξιώσεις. 

Στη συνέχεια, στο κείμενο της Μαδρίτης, η Ελλάδα αναγνώρισε για πρώτη φορά -και το τονίζω- την ύπαρξη ζωτικών συμφερόντων της Τουρκίας στο Αιγαίο, που σχετίζονται με την ασφάλεια και την εθνική της κυριαρχία. 

Στη συνέχεια με τη νέα δομή του ΝΑΤΟ, η Κυβέρνηση δέχθηκε να μην έχει η χώρα μας τον επιχειρησιακό έλεγχο στο Αιγαίο, αλλά αυτός να ανατεθεί στο Νατοϊκό διοικητή της Νεαπόλεως, της Νοτίου Ευρώπης, ο οποίος μπορεί να τον παραχωρήσει και σε Τούρκο αξιωματικό. 

Ακολούθως με τις αποφάσεις του Λουξεμβούργου, η Κυβέρνηση δεσμεύτηκε, πάλι για πρώτη φορά, ότι δέχεται την επίλυση όλων των εδαφικών διαφορών με την Τουρκία με ειρηνικά μέτρα και κυρίως δια του δικαστηρίου της Χάγης. 

Και σήμερα προετοιμάζεται, αν δεν έχει ήδη αποφασισθεί, η υπαναχώρηση της χώρας μας κάτω από τις απειλές της Τουρκίας και τις πιέσεις των ξένων, για τη μη εγκατάσταση των ρωσικών πυραύλων στη μαρτυρική Μεγαλόνησο. 

Ας πάρουμε, ειδικά για το θέμα αυτό, τα πράγματα από την αρχή. Η ελληνική Κυβέρνηση από κοινού με την κυπριακή, αποφάσισαν την προμήθεια και εγκατάσταση του συγκεκριμένου πυραυλικού συστήματος στην Κύπρο. Διετυμπανίσθη τότε με όλους τους τόνους, ότι αυτό θα ενισχύσει την άμυνα της Κύπρου, αλλά και θα ενδυναμώσει το δόγμα του ενιαίου αμυντικού χώρου. 

Εδώ θα μου επιτρέψετε να ανοίξω μία παρένθεση. Τα ίδια είχαν λεχθεί για την ενίσχυση του δόγματος του ενιαίου αμυντικού χώρου, όταν κατασκευαζόταν και το αεροδρόμιο της Πάφου. Μάλιστα, είχε λεχθεί τότε ότι θα μεταστεγαστούν εκεί αεροσκάφη της Πολεμικής μας Αεροπορίας. 

Μπορώ να σας πληροφορήσω υπεύθυνα ότι εδώ και πολύ καιρό έχει τελειώσει το αεροδρόμιο της Πάφου. Κανένα πολεμικό μας αεροσκάφος δεν μεταστεγάστηκε εκεί. Εδώ κλείνω την παρένθεσή μου. 

Επανέρχομαι στο θέμα των S-300. 'Οταν άρχισαν οι διεθνείς πιέσεις και οι απειλές της Τουρκίας, τότε ο Υπουργός Εθνικής Αμύνης δήλωσε υπερήφανα urbi et orbi, ότι εάν εγκαταστασθούν και χτυπηθούν οι πύραυλοι στην Κύπρο, αυτό θα αποτελέσει casus belli για την Ελλάδα. Οι πιέσεις όμως ολοένα και γίνονταν ισχυρότερες. Και κάτω από διάφορα προσχήματα, δύο φορές ως τώρα αναβλήθηκε η εγκατάσταση των πυραύλων στην Κύπρο. Τώρα όμως o κόμπος έφθασε στο χτένι. Η ημερομηνία της τελευταίας αναβολής λήγει εντός των προσεχών εβδομάδων και οι δύο Κυβερνήσεις πρέπει να πάρουν μία απόφαση. 

'Ολες οι πληροφορίες -πληροφορίες αξιόπιστες και σοβαρές-αναφέρουν ότι οι S-300 δεν πρόκειται να εγκατασταθούν στον τόπο του προορισμού τους, στην Κύπρο. Και από κυπριακής πλευράς υποστηρίζεται μετά φανατισμού ότι η ελληνική Κυβέρνηση είναι εκείνη που πιέζει προς την κατεύθυνση αυτή και ότι αναζητείται κάποια φόρμουλα, για να σωθούν τα προσχήματα και φαίνεται ότι η απόφαση είναι οι πύραυλοι να μην εγκατασταθούν στην Κύπρο, αλλά στην Κρήτη. Και διερωτώμαι -σημειώστε παρακαλώ, κύριοι συνάδελφοι αυτό το ερωτηματικό μου- μήπως οι απειλές της Τουρκίας πετύχουν, ώστε οι πύραυλοι να μην εγκατασταθούν καν στην Κρήτη, αλλά να αποθηκευτούν εκεί, να μην αναπτυχθούν τα συστήματα, αλλά να υπάρξει μόνο αποθήκευση. 

ΒΑΣΙΛΗΣ ΚΕΔΙΚΟΓΛΟΥ: Αν πάνε στην Κρήτη, θα αναπτυχθούν. 'Ενα και ένα κάνει δύο. 

ΙΩΑΝΝΗΣ ΒΑΡΒΙΤΣΙΩΤΗΣ: Αφήστε τι λέτε εσείς, κύριε συνάδελφε. Δεν χαράσσετε εσείς την εξωτερική πολιτική. 'Αλλος την χαράσσει. Εσείς απλώς ψηφίζετε. Αφήστε το λοιπόν αυτό. 

ΒΑΣΙΛΗΣ ΚΕΔΙΚΟΓΛΟΥ: 'Εχετε πολύ καλή γνώση του τι κάνω. 

ΙΩΑΝΝΗΣ ΒΑΡΒΙΤΣΙΩΤΗΣ: Η μη εγκατάσταση των πυραύλων στην Κύπρο σημαίνει ότι αρνούμαστε το αυτονόητο δικαίωμα κάθε ανεξάρτητου κράτους για άμυνα, όταν μάλιστα το βόρειο τμήμα της Κύπρου, που κατέχεται παράνομα από τα τουρκικά στρατεύματα, θεωρείται ότι είναι το πιο καλά και το περισσότερο εξοπλισμένο τμήμα της υφηλίου. 

Με αυτό το έγκλημα, το οποίο συντελείται, κινδυνεύει Ελλάς και Κύπρος να καταστούν κράτη περιορισμένης εθνικής κυριαρχίας, γεγονός που είναι βέβαιο ότι θα έχει απρόβλεπτες συνέπειες για τα εθνικά μας θέματα. 

'Εναντι όλων αυτών των υποχωρήσεων που έκανε η Ελλάδα, ποια ήταν η συμπεριφορά και η στάση της Τουρκίας; Στην αρχή προέβαλε τις γκρίζες ζώνες και ύστερα, δια στόματος του Προέδρου της Τουρκικής Δημοκρατίας, του κ. Ντεμιρέλ, διεκδικεί εκατόν τριάντα μία νήσους, νησίδες και βραχονησίδες. 

Είναι φανερό, κυρίες και κύριοι συνάδελφοι, ότι η Τουρκία εκλαμβάνει την ελληνική υποχωρητικότητα ως αδυναμία μας. 

'Ολα αυτά επιβάλλουν κατά τη γνώμη μου να σταματήσουμε αυτόν τον κατήφορο των υποχωρήσεων, να στηρίξουμε τις 

 

 

  

Σελίδα 2967 

πάγιες εθνικές μας θέσεις, χωρίς οξύτητες, χωρίς προκλήσεις, αλλά με μία ήρεμη αποφασιστικότητα. Και θα έλεγα ότι αυτή η πολιτική μπορεί να κερδίσει σε αξιοπιστία, όταν η Κυβέρνηση εμφανίζεται να μιλά με μία γλώσσα. Διότι έχουμε το φαινόμενο άλλα να λέει ο Υπουργός των Εξωτερικών, άλλα ο Υπουργός Εθνικής Αμύνης και άλλα ο κυβερνητικός εκπρόσωπος. Αλλά θα γίνει πιο πειστική αυτή η πολιτική μας αν σταματήσει η απαράδεκτη καθυστέρηση στα εξοπλιστικά προγράμματα των Ενόπλων Δυνάμεων. 

Θα έλεγα ότι είναι οδυνηρό αυτό, αλλά είναι απαραίτητο. Γιατί με αυξημένη την αποτρεπτική δύναμη των Ενόπλων μας Δυνάμεων, θα μπορέσουμε να ασκήσουμε αποτελεσματικότερη εξωτερική πολιτική. Δυστυχώς, όμως στον τομέα των εξοπλισμών τα πεπραγμένα της Κυβερνήσεως του ΠΑ.ΣΟ.Κ., τα τελευταία χρόνια είναι αρνητικά. Συγκεκριμένα από το 1993 έως το 1996 κανένα -και το υπογραμμίζω και το τονίζω, κανένα- νέο οπλικό σύστημα δεν παραγγέλθηκε. 'Οσα δε παραλείφθηκαν, οφείλονται σε εκτέλεση συμβάσεων που είχαν υπογραφεί επί Κυβερνήσεως Μητσοτάκη και με τη δική μου παρουσία στο Υπουργείο Εθνικής Αμύνης. 

Μετά το 1996 είναι αλήθεια ότι άρχισε κάτι να κινείται. 'Ομως και αυτό είναι σημαντικό, για όλες τις παραγγελίες που έγιναν μετά το 1996 δεν εφαρμόστηκαν οι προβλεπόμενες από το νόμο διαδικασίες. Το έχω καταγγείλει υπεύθυνα, δεν πήρα ποτέ απάντηση. Ελπίζω ότι θα συνεχισθεί η συζήτηση που έχει ανοίξει στη Διαρκή Επιτροπή Εξωτερικών και 'Αμυνας όπου θα φέρω για μια ακόμη φορά τα στοιχεία αυτά. 

Τέλος θα ήθελα να σημειώσω ότι ενώ έχουμε μία περίοδο εντάσεως με τη γειτονική χώρα και έχει ανατραπεί η ισορροπία δυνάμεων, ο προϋπολογισμός του Υπουργείου Εθνικής Αμύνης βαίνει μειούμενος. Θα σας δώσω δύο και μόνο αριθμούς. Οι δαπάνες του Υπουργείου Εθνικής 'Αμυνας ως ποσοστό του ΑΕΠ, το 1993 ήταν 3,4%, σήμερα είναι 2,26%. Η συμμετοχή των δαπανών του Υπουργείου Εθνικής 'Αμυνας στο σύνολο των κρατικών δαπανών το 1993 ήταν 9,2% και σήμερα είναι μόλις 6,5%. Βέβαια θα ήθελα να σημειώσω και να υπενθυμίσω προς το Σώμα ότι τόσο ο κ. Σημίτης όσο και ο κ. Πάγκαλος έχουν ταχθεί πάντοτε υπέρ της μειώσεως των αμυντικών δαπανών. 

Και ενώ αυτή η εικόνα εμφανίζεται στον προϋπολογισμό του Υπουργείου Εθνικής Αμύνης με συνεχή μείωση του ύψους του προϋπολογισμού, πάντοτε σε σύγκριση με το ΑΕΠ και το συνολικό ποσοστό των δαπανών του κρατικού Προϋπολογισμού, έχουμε ορισμένα κονδύλια του Υπουργείου Εθνικής Αμύνης, που εμφανίζουν τρομακτική αύξηση. Ποια είναι αυτά τα κονδύλια; Είναι αυτά που έχουν σχέση με το επιτελείο του Υπουργού. 

Συγκεκριμένα οι δαπάνες του επιτελείου του Υπουργού το 1998 ήταν 3,2 δισεκατομμύρια, σήμερα είναι 7,2 δισεκατομμύρια. Υπερδιπλασιάστηκαν. Και δεύτερον, οι δαπάνες της Γενικής Διευθύνσεως Εξοπλισμών, μονάδας που υπάγεται απευθείας στον Υπουργό, πέρυσι ήταν 6,3 δισεκατομμύρια και φέτος απογειώνονται στο ιλιγγιώδες ποσόν των 13,2 δισεκατομμυρίων δραχμών. 

ΧΡΗΣΤΟΣ ΟΙΚΟΝΟΜΟΥ: Μετακλητοί; 

ΙΩΑΝΝΗΣ ΒΑΡΒΙΤΣΙΩΤΗΣ: Είναι οι δαπάνες του επιτελείου Υπουργού, κύριε συνάδελφε... 

ΧΡΗΣΤΟΣ ΡΟΚΟΦΥΛΛΟΣ: Τι είναι αυτά; 

ΙΩΑΝΝΗΣ ΒΑΡΒΙΤΣΙΩΤΗΣ: Εσείς το ψηφίσατε, παρά τις αντιρρήσεις... 

ΧΡΗΣΤΟΣ ΡΟΚΟΦΥΛΛΟΣ: Τι είναι; Είναι δημόσιες σχέσεις του Υπουργού; 

ΙΩΑΝΝΗΣ ΒΑΡΒΙΤΣΙΩΤΗΣ: Δημιουργήθηκε με το νομοσχέδιο ένα επιτελείο στον Υπουργό και πέρυσι είχε δαπάνες 3,2 δισεκατομμύρια δραχμές. 

ΧΡΗΣΤΟΣ ΡΟΚΟΦΥΛΛΟΣ: Πείτε μας τι είναι. Είναι στρατιωτικές δαπάνες! 

ΙΩΑΝΝΗΣ ΒΑΡΒΙΤΣΙΩΤΗΣ: Ρωτήστε τον κύριο Υπουργό. 

(Θόρυβος στην Αίθουσα) 

ΠΡΟΕΔΡΕΥΩΝ (Νικόλαος Κατσαρός): Παρακαλώ, κύριοι! 

ΙΩΑΝΝΗΣ ΒΑΡΒΙΤΣΙΩΤΗΣ: Από 3,2 δισεκατομμύρια, φέτος έφθασαν τα 7,2 δισεκατομμύρια. Δεν σας φθάνει αυτό; Δεν σας φθάνει ότι η Γενική Διεύθυνση Εξοπλισμών η οποία υπάγεται απευθείας στον Υπουργό, πέρυσι είχε δαπάνες 5,3 δισεκατομμύρια δραχμές και τώρα έχει 13,2 δισεκατομμύρια δραχμές; 

Να σας πω και κάτι άλλο για να σας ικανοποιήσω; Ξέρετε πόσο αυξήθηκαν -από τον Προϋπολογισμό φαίνεται- οι δαπάνες κινητής τηλεφωνίας του επιτελείου του Υπουργού; Κατά 100%. 

(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 

ΠΡΟΕΔΡΕΥΩΝ (Νικόλαος Κατσαρός): Σας παρακαλώ, κύριε Βαρβιτσιώτη. 

ΙΩΑΝΝΗΣ ΒΑΡΒΙΤΣΙΩΤΗΣ: Τελειώνω, κύριε Πρόεδρε. 

Φαίνεται ότι ο Υπουργός Εθνικής Αμύνης ετοιμάζει τη νέα του εμφάνιση ως υποψηφίου αρχηγού στο συνέδριο. 

Διερωτώμαι: Κανείς δεν είδε αυτές τις δαπάνες, κυρίες και κύριοι συνάδελφοι; Κανείς δεν είδε αυτήν τη σπατάλη που γίνεται στο επιτελείο του Υπουργού και στη Γενική Διεύθυνση Εξοπλισμών; Κανείς δεν είχε το θάρρος να τις περικόψει ή είναι και αυτές μέσα στο πρόγραμμα των ενδοκυβερνητικών ισορροπιών; 

(Στο σημείο αυτό κτυπάει ξανά το κουδούνι λήξεως του χρόνου ομιλίας του κυρίου Βουλευτή) 

ΠΡΟΕΔΡΕΥΩΝ (Νικόλαος Κατσαρός): Λυπούμαι, κύριε Βαρβιτσιώτη, αλλά πρέπει να ολοκληρώσετε. 

ΙΩΑΝΝΗΣ ΒΑΡΒΙΤΣΙΩΤΗΣ: Μισό λεπτό, κύριε Πρόεδρε. Τελείωσα. 

Κυρίες και κύριοι συνάδελφοι, ο τόπος σε αυτήν τη δύσκολη ώρα, που είναι ώρα μεγάλων αποφάσεων, χρειάζεται δυνατό Πρωθυπουργό και ισχυρή Κυβέρνηση. Δυστυχώς δεν έχουμε ούτε δυνατό Πρωθυπουργό ούτε ισχυρή Κυβέρνηση. 

Ευχαριστώ πολύ. 

(Χειροκροτήματα από την πτέρυγα της Νέας Δημοκρατίας) 

ΠΡΟΕΔΡΕΥΩΝ (Νικόλαος Κατσαρός): Ο Υπουργός Δημόσιας Τάξης κ. Πετσάλνικος έχει το λόγο. 

ΦΙΛΙΠΠΟΣ ΠΕΤΣΑΛΝΙΚΟΣ (Υπουργός Δημόσιας Τάξης): Ο τόπος, κυρίες και κύριοι συνάδελφοι, έχει δυνατό Πρωθυπουργό και ισχυρή Κυβέρνηση. Χρειάζεται βέβαια και μια υπεύθυνη και σοβαρή Αντιπολίτευση. Και δυστυχώς εκεί υπάρχει έλλειμμα, κύριε Βαρβιτσιώτη. Υπάρχει έλλειμμα επί τέσσερα χρόνια και θα υπάρξει, φοβάμαι και για αρκετά ακόμα χρόνια αυτό το έλλειμμα από πλευράς της Νέας Δημοκρατίας. 

ΙΩΑΝΝΗΣ ΒΑΡΒΙΤΣΙΩΤΗΣ: Επειδή μου κάνατε την τιμή να αναφερθείτε στα όσα είπα προηγουμένως, θέλω να σας πω ότι η Κυβέρνηση έχει παγιώσει μια συνήθεια να κατηγορεί την Αντιπολίτευση για δικά της λάθη. 

ΠΡΟΕΔΡΕΥΩΝ (Νικόλαος Κατσαρός): Κύριε Βαρβιτσιώτη, σας παρακαλώ. Εάν δημιουργείται προσωπικό θέμα, ζητήστε το λόγο όταν τελειώσει ο κύριος Υπουργός. 

ΦΙΛΙΠΠΟΣ ΠΕΤΣΑΛΝΙΚΟΣ (Υπουργός Δημόσιας Τάξης): Κυρίες και κύριοι συνάδελφοι, για μια ακόμη φορά ομιλητές από την Αντιπολίτευση αναφερόμενοι σε θέματα δημόσιας τάξης και ασφάλειας, υπέπεσαν στο παράπτωμα υπερβολών και λαϊκισμού δυστυχώς, φθάνοντας στο σημείο να παρομοιάζουν τη χώρα μας με ανοχύρωτη πολιτεία. Αρκετοί έκαναν λόγο για ανυπαρξία και αναξιοπιστία -επί λέξει έχω σημειώσει- καθώς και για ανικανότητα της Ελληνικής Αστυνομίας. 

Θα μου επιτρέψετε για μια ακόμη φορά σ'αυτήν την Αίθουσα να επισημάνω ότι αυτού του είδους οι αντιπολιτευτικές κορώνες δεν βοηθούν στη δημιουργία του κατάλληλου κλίματος για την αντιμετώπιση των όποιων προβλημάτων. Αφορισμοί του τύπου "δεν υπάρχει Αστυνομία" ή "οι πολίτες βρίσκονται στο έλεος των εγκληματιών", δεν συνιστούν υπεύθυνη και σοβαρή προσέγγιση ενός τόσο σημαντικού θέματος όπως είναι η αντιμετώπιση της εγκληματικότητας, όπως είναι η εξασφάλιση των προϋποθέσεων για την εμπέδωση του αισθήματος ασφάλειας που δικαιούται ο πολίτης. Αυτού του είδους οι γενικοί αφορισμοί είναι άδικοι, υπερβολικοί και μπορούν να καταστούν ακόμα και επικίνδυνοι, γιατί υποσκάπτουν το ηθικό των στελεχών της Ελληνικής Αστυνομίας. 

  


 

  

Σελίδα 2968 

Επιπόλαιες προσεγγίσεις που έχουν ως στόχο τον εντυπωσιασμό αγνοούν -το ερώτημά μου είναι αν ηθελημένα το κάνουν- τη δημιουργία, τα τελευταία χρόνια, ενός εντελώς διαφορετικού περιβάλλοντος όχι μόνο στη χώρα μας, αλλά σε ολόκληρη την Ευρώπη μετά τις αλλαγές που έγιναν στις χώρες της περιοχής μας. Αλλαγές που προκάλεσαν και προκαλούν τεράστιες μετακινήσεις προσώπων που ως λαθρομετανάστες εισήλθαν ή επιχειρούν να προσέλθουν στη χώρα μας, αφού είναι η πλέον αναπτυγμένη χώρα στην ευρύτερη περιοχή που μας περιβάλλει. 

Μέσα σε αυτό το περιβάλλον η ανάπτυξη μορφών εγκληματικότητας, όπως η διακίνηση ναρκωτικών, η εκμετάλλευση εκδιδομένων γυναικών, η διακίνηση όπλων, αλλά και άλλων μορφών εγκληματικότητας, είναι γεγονός. Τα προβλήματα αυτά πολλές φορές με μεγαλύτερη ένταση εμφανίστηκαν σε όλες τις χώρες της Ευρώπης. 

Τα νέα και αιφνίδια αυτά δεδομένα μιας εγκληματικότητας χωρίς σύνορα, θα έλεγα ότι βρήκαν σε ένα ορισμένο βαθμό απροετοίμαστη την Αστυνομία της χώρας μας, όπως βρήκαν απροετοίμαστες και τις αστυνομίες άλλων δυτικοευρωπαϊκών χωρών. 

Θα έλεγα επίσης ότι για ένα μεγάλο χρονικό διάστημα υπήρξε αμηχανία στη χώρα μας σε ό,τι αφορά την αντιμετώπιση άγνωστων στο παρελθόν φαινομένων, όπως η μαζική είσοδος λαθρομεταναστών. 

Αν γυρίσουμε λίγα χρόνια πριν στην κρίσιμη περίοδο 1993 θα διαπιστώσουμε για παράδειγμα ότι τότε εφαρμόστηκε μια ιδιότυπη αμήχανη πολιτική ανοικτών συνόρων που άφηνε να εισέρχονται χιλιάδες οικονομικοί μετανάστες καθημερινά. Θα θυμάστε ότι τότε είχαν οργανωθεί ακόμα και χώροι υποδοχής. 

Το αποτέλεσμα ήταν να εισέλθουν εκατοντάδες χιλιάδες αλλοδαποί χωρίς έλεγχο, χωρίς νόμιμα χαρτιά, χωρίς διατυπώσεις. Αργήσαμε ως χώρα να αντιληφθούμε ότι αυτό θα δημιουργούσε προβλήματα αφού η αγορά εργασίας και η κοινωνία δεν μπορούσε να αντέξει τόσο μεγάλο αριθμό και μάλιστα χωρίς να υπάρχουν κανόνες που θα υποβοηθούσαν στην ομαλή τους ενσωμάτωση στην κοινωνία μας. 

Και δεν ακούστηκαν, δυστυχώς, τότε οι φωνές όσων από εμάς ζούσαμε αυτήν την κατάσταση στις παραμεθόριες ιδιαίτερα περιοχές, που υπογραμμίζαμε ότι η απουσία κάθε ελέγχου θα εσήμαινε ότι ανάμεσα στις εκατοντάδες χιλιάδες λαθρομεταναστών που εισήρχοντο ανεμπόδιστα στη χώρα μας, θα εισήρχοντο ακόμα και παραβάτες του κοινού Ποινικού Δικαίου, αφού ήταν γνωστό ότι οι φυλακές είχαν ανοίξει τότε στις γειτονικές χώρες. 

Μόλις το 1993 άρχισαν ουσιαστικά να λειτουργούν σε περιορισμένο αριθμό τα πρώτα μεταβατικά αποσπάσματα σε ορισμένες παραμεθόριες περιοχές. Στο μεταξύ, όμως, είχε δημιουργηθεί ένα ψυχολογικό κλίμα σε γειτονικές χώρες, ότι εν πολλοίς είναι εύκολο να εισέλθει στην Ελλάδα και το ρεύμα μεγάλωνε συνεχώς. 

Ο Αρχηγός της Αξιωματικής Αντιπολίτευσης έκανε συνεχώς λόγο για διαρκώς αυξανόμενη εγκληματικότητα και για αίσθημα ανασφάλειας, λόγω αδράνειας της Κυβέρνησης. 

Εάν ρίξουμε μία ματιά στα στατιστικά στοιχεία θα διαπιστώσουμε ότι οι ρυθμοί ποσοστιαίας αύξησης της εγκληματικότητας -και μάλιστα στα βαρέα όπως λέγονται εγκλήματα, όπως ανθρωποκτονίες, ληστείες, κλοπές, διαρρήξεις- είναι πράγματι πάρα πολύ μεγάλοι στην περίοδο 1990-1993. Είναι 51% ... 

ΑΝΤΩΝΙΟΣ ΦΟΥΣΑΣ: Ε, όχι κύριε Υπουργέ. 

ΦΙΛΙΠΠΟΣ ΠΕΤΣΑΛΝΙΚΟΣ (Υπουργός Δημόσιας Τάξης): Είναι στοιχεία αυτά και δεν αμφισβητούνται. Είναι από τα στοιχεία για τα εγκλήματα, κύριε Φούσα. 

Στην περίοδο αυτή είχαμε 51% αύξηση στις ανθρωποκτονίες, 55,60% στις ληστείες και 24% περίπου στις κλοπές και διαρρήξεις. 

Η εγκληματικότητα στη χώρα μας στα βαρέα εγκλήματα είναι σε ένα επίπεδο που κατατάσσει τη χώρα μας στη δωδέκατη θέση από όλες τις χώρες της Ευρωπαϊκής 'Ενωσης. Βέβαια, ο στόχος μας είναι να μειωθεί ακόμα περισσότερο, να πέσουμε στη δέκατη πέμπτη θέση. Αυτή πρέπει να είναι η επιδίωξη και αυτό κάνουμε. 

Οι κυβερνήσεις του ΠΑ.ΣΟ.Κ. από την πρώτη στιγμή έδωσαν ιδιαίτερη βαρύτητα στην αντιμετώπιση του προβλήματος της λαθρομετανάστευσης. Οργανώθηκαν σαράντα έξι μεταβατικά αποσπάσματα σε παραμεθόριους νομούς. Δημιουργήθηκαν τα συνεργεία ελέγχων, μπλόκα σε όλη την επικράτεια και ενισχύσαμε την παρουσία των Ενόπλων Δυνάμεων στα σύνορα. 

Η σημερινή Κυβέρνηση του ΠΑ.ΣΟ.Κ., η Κυβέρνηση του Κώστα Σημίτη, έχει θέσει ως πρώτη προτεραιότητα τα προβλήματα της λαθρομετανάστευσης. Είναι χαρακτηριστικό ότι την περίοδο 1996-1998 επαναπροωθήθηκαν ή απελάθηκαν συνολικά εξακόσιες δεκαοκτώ χιλιάδες λαθρομετανάστες. Παράλληλα προχωρήσαμε ως Κυβέρνηση στις απαιτούμενες διαδικασίες για τη νομιμοποίηση της παραμονής και εργασίας αριθμού αλλοδαπών στη χώρα μας. 

Με την καταγραφή και νομιμοποίηση αυτών θα περιοριστεί η εγκληματικότητα και τα γενικότερα προβλήματα τάξης και ασφάλειας που συνδέονται με τη διαμονή των αλλοδαπών και ταυτόχρονα θα εξαλειφθούν φαινόμενα εκμετάλλευσής τους. Αυτό έπρεπε να είχε γίνει πολύ-πολύ νωρίτερα. 

Για την περαιτέρω βελτίωση της φύλαξης των συνόρων και την αποτροπή εισόδου των λαθρομεταναστών, η Κυβέρνηση δημιούργησε την υπηρεσία συνοριακής φύλαξης, που στελεχώνεται τις ημέρες αυτές με χίλιους συνοριακούς αστυνομικούς. Αρχίζουν την εκπαίδευσή τους αρχές Ιανουαρίου και από το τέλος του χειμώνα, αρχές άνοιξης αναλαμβάνουν υπηρεσία στα σύνορα. Τα μεταβατικά αποσπάσματα δεν θα καταργηθούν, αλλά βέβαια με μικρότερο αριθμό θα ελέγχουν τη ζώνη πίσω από τα σύνορα, για να στεγανοποιηθούν τα σύνορα, για να υπάρχουν πλήρεις κανόνες και ασφάλεια στις παραμεθόριες περιοχές. 

Αυτή η Κυβέρνηση προκειμένου να εκσυγχρονιστεί γρήγορα η Αστυνομία, για να ανταπεξέλθει στις νέες απαιτήσεις, εξασφάλισε σύγχρονο εξοπλισμό με ηλεκτρονικές συσκευές για τη βαλιστική έρευνα, για τον έλεγχο δακτυλικών αποτυπωμάτων, πλαστικών πινακίδων, καθώς και για την ανάλυση του DNA. 

Αυτή η Κυβέρνηση ίδρυσε τέσσερα νέα τμήματα δίωξης ναρκωτικών στα βόρεια σύνορά μας και ενίσχυσε τη στελέχωση και τον εξοπλισμό των υπηρεσιών δίωξης ναρκωτικών σε όλη τη χώρα. 

Αυτή η Κυβέρνηση, κύριοι συνάδελφοι, προχώρησε στον εκσυγχρονισμό του εξοπλισμού με την προμήθεια χιλίων εβδομήντα οχημάτων και τετρακοσίων μοτοσικλετών, καθώς και τριών περιπολικών σκαφών. 

Αυτή η Κυβέρνηση για την εξασφάλιση της αξιοκρατίας, όπως γνωρίζετε και για τη βελτίωση της εκπαίδευσης των νέων αστυνομικών, καθιέρωσε την εισαγωγή στις σχολές με το σύστημα των γενικών εξετάσεων, αυξάνοντας και τη διάρκεια σπουδών. 

Αυτή η Κυβέρνηση καθιέρωσε τη μοριοποίηση των μεταθέσεων για να απαγκιστρωθούν επιτέλους οι αστυνομικοί από κομματικές και από οποιουδήποτε άλλου είδους παρεμβάσεις. Και για την πάταξη της διαφθοράς, καθιερώσαμε το πόθεν έσχες για τους αστυνομικούς. Φέτος έχουν υποβάλει τις δηλώσεις τους, που ελέγχονται ήδη, σαράντα δύο χιλιάδες, το σύνολο δηλαδή των αστυνομικών. 

Πέρα όμως απ' αυτά, είμαστε αποφασισμένοι να διασφαλίσουμε πλήρως την Αστυνομία από φαινόμενα διαφθοράς και να προστατεύσουμε το κύρος και την αξιοπρέπεια της μεγίστης πλειοψηφίας των έντιμων αστυνομικών. Γι' αυτό προχωρούμε στη σύσταση της Υπηρεσίας Εσωτερικών Υποθέσεων που αποστολή της θα είναι η διερεύνηση, εξυχνίαση και δίωξη εγκλημάτων αστυνομικών. Το νομοσχέδιο θα κατατεθεί τον Ιανουάριο στη Βουλή. 

Τα νέα δεδομένα επιβάλλουν μια γενικότερη και ουσιαστική αναδιάταξη της οργάνωσης και αναδιοργάνωση της λειτουργίας της Αστυνομίας. Για το σκοπό αυτό έχουμε καταρτίσει πρόγραμμα που θα υλοποιήσουμε τους αμέσως επόμενους μήνες. Στα πλαίσια αυτά θα προχωρήσουμε στη δημιουργία 

  


 

  

Σελίδα 2969 

του Αρχηγείου της Αστυνομίας, στην αναδιοργάνωση υπηρεσιών στην Αττική, αλλά και στην περιφέρεια, σύμφωνα με τα νέα δεδομένα και τις πραγματικές ανάγκες της αστυνόμευσης. Η εμπέδωση του αισθήματος της ασφάλειας είναι αυτό που χρειάζεται ο πολίτης, η κοινωνία μας. 

Η Αστυνομία πρέπει να είναι κοντά στον πολίτη, η Αστυνομία πρέπει να είναι παρούσα στους δρόμους. Γι' αυτό ξεκινήσαμε ήδη πριν από τρεις εβδομάδες και εφαρμόζουμε, ειδικό πρόγραμμα επιπρόσθετης αστυνόμευσης πολυσύχναστων και άλλων περιοχών στο λεκανοπέδιο, με εποχούμενες περιπολίες πενήντα περιπολικών επιπρόσθετα και εκατόν δέκα μοτοσυκλετών, καθώς και πεζών περιπολιών. Διαθέσαμε γι'αυτό το πρόγραμμα πεντακόσιους αστυνομικούς επιπρόσθετα. Αντίστοιχο πρόγραμμα άρχισε να εφαρμόζεται στη Θεσσαλονίκη και επεκτείνεται σε άλλες περιοχές της χώρας. 

Ξεκινήσαμε επίσης και θα εφαρμόζουμε συνεχώς ελέγχους σε τομείς που προσφέρονται για ανάπτυξη της παρανομίας, όπως οι τομείς τυχερών παιγνίων, αδικημάτων περί τα ήθη κλπ. Για όλα αυτά, αλλά και γενικότερα για την ενίσχυση των μαχίμων υπηρεσιών χρειάζεται αστυνομικό προσωπικό. 

Για το σκοπό αυτό θα προχωρήσουμε στην αποδέσμευση αστυνομικού προσωπικού που μέχρι τώρα ήταν επιφορτισμένο με αλλότρια, θα έλεγα, έργα όπως για παράδειγμα η εξωτερική φύλαξη των φυλακών και οι μεταγωγές. Τους πρώτους μήνες του 1999 δημιουργείται από το Υπουργείο Δικαιοσύνης ειδικό Σώμα για το σκοπό αυτό. Επίσης, θα απαλλάξουμε τους αστυνομικούς από τον έλεγχο των χειραποσκευών στα αεροδρόμια, από την επίδοση δικογράφων και από διαδικασίες που είναι αρμοδιότητα πλέον της Τοπικής Αυτοδιοίκησης. 

Θα προχωρήσουμε ακόμα στην αναμόρφωση του συστήματος κρίσεων, προαγωγών με πλήρη κατοχύρωση της αξιοκρατίας. Αντικειμενικά κριτήρια αξιολόγησης που θα στηρίζονται σε συνεχή έλεγχο και συνεχείς επιθεωρήσεις θα είναι τα χαρακτηριστικά του νέου συστήματος. 

Η εκπαίδευση είναι ένας ακόμη τομέας που αποτελεί για μας μία από τις πρώτες προτεραιότητες. Από τους πρώτους μήνες, συγκεκριμένα από το Φεβρουάριο του νέου έτους, θα ξεκινήσουμε την εφαρμογή ενός εκτεταμένου προγράμματος συνεχούς εκπαίδευσης των υπηρετούντων αστυνομικών. 

Η Ελληνική Αστυνομία, όπως και το Πυροσβεστικό Σώμα χρειάζονται εκσυγχρονισμό των υποδομών με ακόμα πιο ταχείς ρυθμούς, εκσυγχρονισμό των μέσων, του εξοπλισμού. Για το σκοπό αυτό έχει αποφασιστεί, με εντολή του Πρωθυπουργού, η χρηματοδότηση ενός πρωτόγνωρου για τα ελληνικά δεδομένα προγράμματος συνολικού ύψους εκατό δισεκατομμυρίων (100.000.000.000) δραχμών για τα επόμενα χρόνια. 

Στον υπό συζήτηση Προϋπολογισμό έχουν γίνει για πρώτη φορά εγγραφές που φθάνουν για τον εξοπλισμό και τα μέσα της Αστυνομίας τα είκοσι έξι δισεκατομμύρια (26.000.000.000) δραχμές και έχει εγγραφεί ένα σημαντικό επίσης ποσό άνω των πέντε δισεκατομμυρίων για ταχύτατο εκσυγχρονισμό των εξοπλισμών του Πυροσβεστικού Σώματος. 

Επειδή ορισμένοι συνάδελφοι της Νέας Δημοκρατίας σε μια επερώτηση που συζητήσαμε πρόσφατα αμφισβητούσαν τις εγγραφές, τους είχα δώσει τους κωδικούς. Οι ίδιοι συνάδελφοι, στη συζήτηση του Προϋπολογισμού τώρα, δεν αμφισβήτησαν την ύπαρξη των εγγραφών αυτών γιατί διάβασαν φαίνεται τον Προϋπολογισμό, αλλά αμφισβήτησαν το εάν τα ποσά αυτά είναι αρκετά για τον εκσυγχρονισμό της Αστυνομίας, τα είκοσι έξι δισεκατομμύρια (26.000.000.000) δραχμές, όπως είπα, που έχουν εγγραφεί. 

Για να πάρετε μια γεύση, κύριοι συνάδελφοι -και ιδίως της Νέας Δημοκρατίας- πρέπει να κάνουμε μια σύγκριση της προτεραιότητας που έδινε ή των χρηματοδοτήσεων που εξασφάλιζε η Νέα Δημοκρατία ως κυβέρνηση, πριν από μερικά χρόνια. 

Το 1993 οι συνολικές εγγραφές δεν ξεπερνούσαν τα 6,5 δισεκατομμύρια δραχμές. Σε όλη την τετραετία 1990-1993, για την Αστυνομία και το Πυροσβεστικό Σώμα είχατε δώσει λιγότερα χρήματα, από όσα δίνουμε εμείς για το 1999, με τον υπό συζήτηση Προϋπολογισμό, για εκσυγχρονισμό υποδομών, εξασφάλιση απαραίτητων μέσων κ.λπ. 

Τέλος, κυρίες και κύριοι συνάδελφοι, θα καταβάλλουμε κάθε προσπάθεια εξαντλώντας τα όρια που θέτει η δημοσιονομική πολιτική, για να βελτιώσουμε, όπου και όπως μπορούμε, τις οικονομικές απολαβές των αστυνομικών. Δεν πρέπει, όμως, να μας διαφεύγει ότι με την εφαρμογή του νέου μισθολογίου κατεβλήθη από αυτήν την Κυβέρνηση σημαντική προσπάθεια για βελτίωση των αποδοχών. 

(Στο σημείο αυτό την Προεδρική 'Εδρα καταλαμβάνει ο Γ' Αντιπρόεδρος της Βουλής κ. ΛΟΥΚΑΣ ΑΠΟΣΤΟΛΙΔΗΣ) 

Επειδή και εδώ ειπώθηκε μία κριτική από ορισμένους συναδέλφους της Νέας Δημοκρατίας ότι η Κυβέρνηση δεν έχει φροντίσει τον παράγοντα άνθρωπο, τις αμοιβές των αστυνομικών, θα μου επιτρέψετε κλείνοντας να κάνω ορισμένες απλές συγκρίσεις, που αποδεικνύουν ότι οι κυβερνήσεις του ΠΑ.ΣΟ.Κ. ήταν αυτές που βελτίωσαν ουσιαστικά τις αποδοχές του προσωπικού της Ελληνικής Αστυνομίας. 

Για παράδειγμα, το 1993 οι μεικτές μηνιαίες αποδοχές του πρωτοδιοριζόμενου άγαμου αστυφύλακα -χωρίς το πενθήμερο, δεν το υπολογίζω αυτό, ούτε τότε ούτε τώρα- ήταν εκατόν τριάντα δύο χιλιάδες (132.000) δραχμές. Στην τριετία 1990-1993 είχατε αυξήσει αυτές τις αποδοχές συνολικά μόνο κατά είκοσι μία χιλιάδες οκτακόσιες (21.800) δραχμές και τις είχατε φθάσει στις εκατόν τριάντα δύο χιλιάδες (132.000) δραχμές το μήνα. Σήμερα οι αντίστοιχες αποδοχές είναι διακόσιες τριάντα τέσσερις χιλιάδες (234.000) δραχμές. 

Επίσης, το 1993 οι μεικτές αποδοχές ενός αστυφύλακα έγγαμου με δύο παιδιά και δεκαπέντε χρόνια υπηρεσίας, ήταν διακόσιες δεκαεπτά χιλιάδες (217.000) δραχμές. Σήμερα, τέσσερα χρόνια μόλις μετά, ανέρχονται στις τετρακόσιες έντεκα χιλιάδες (411.000) δραχμές. 

Τέλος, το 1993 οι μεικτές αποδοχές ενός αστυνόμου Β' για παράδειγμα εγγάμου με δύο παιδιά και υπηρεσία είκοσι ετών, ήταν όλες και όλες διακόσιες πενήντα μία χιλιάδες (251.000) δραχμές, ενώ σήμερα ανέρχονται στις τετρακόσιες ογδόντα δύο χιλιάδες (482.000) δραχμές. 

Αυτά τα λίγα παραδείγματα αποδεικνύουν πράγματι ποια κυβέρνηση έδειξε την απαραίτητη ευαισθησία και εξασφάλισε και για τη βελτίωση των αμοιβών των αστυνομικών, τα απαραίτητα κονδύλια. 

Με άλλα λόγια, κυρίες και κύριοι συνάδελφοι, ο υπό συζήτηση Προϋπολογισμός προβλέπει σε σημαντικό βαθμό την κάλυψη των αναγκών για μια σύγχρονη και αποτελεσματική Αστυνομία. Και μόνο γι' αυτόν το λόγο πιστεύω ότι θα άξιζε τον κόπο να ψηφιστεί και από την πλευρά της Αντιπολίτευσης. 

Σας ευχαριστώ. 

(Χειροκροτήματα από την πτέρυγα του ΠΑ.ΣΟ.Κ.) 

ΠΡΟΕΔΡΕΥΩΝ (Λουκάς Αποστολίδης): Σας ευχαριστώ και εγώ, κύριε Υπουργέ. 

Ο κ. Ροκόφυλλος έχει το λόγο. 

ΧΡΗΣΤΟΣ ΡΟΚΟΦΥΛΛΟΣ: Κύριοι συνάδελφοι, συζητάμε σήμερα τον Προϋπολογισμό της επόμενης χρονιάς και νομίζω πως πρέπει να το κάνουμε με συνείδηση ευθύνης απέναντι σ' αυτόν το λαό, αποφεύγοντας να τον παραπλανήσουμε σε οτιδήποτε αφορά τη μοίρα του. 

Αυτός ο Προϋπολογισμός είναι πράγματι Προϋπολογισμός ένταξης, γιατί συνεχίζει με επιτυχία την ανοδική πορεία της οικονομίας μας, που άρχισε το 1994 και ολοκληρώνεται με την κατάληψη, αν θέλετε, της τελευταίας βαθμίδας μέχρις ότου φθάσουμε στο κεφαλόσκαλο της ΟΝΕ. 

Ξέρετε όλοι σας και γνωρίζει και ο ελληνικός λαός, τι παραλάβαμε το 1993. 'Ηταν χαμηλοί οι δείκτες εκείνη την εποχή. 'Ηταν κακοί οι δείκτες, παρ' όλη την προσπάθεια που ασφαλώς κατέβαλε η κυβέρνηση της εποχής 1990-1993. 

Αρχίσαμε τη δύσκολη προσπάθεια, να πάρουμε τον πληθωρισμό από το 13,8% και να τον κατεβάσουμε κάτω από το 3%. Αυτό αναλάβαμε. Κι' ακόμη να πάρουμε το έλλειμμα από το 14,2% και να το κατεβάσουμε σιγά-σιγά κάτω από το 3%, που προβλέπει το Μάαστριχτ. Να πετύχουμε τα ίδια πράγματα και στα επιτόκια, όπως και στο χρέος. Και φθάσαμε σε ένα σημείο να έχουμε πια καλύψει τα τέσσερα από τα πέντε 

  


 

  

Σελίδα 2970 

κριτήρια και να μένει μόνο το κριτήριο του πληθωρισμού, όπου και εκεί έχουμε πλησιάσει πάρα πολύ. Βρισκόμαστε ήδη, στο τέλος αυτής της χρονιάς, στο 4% ή ορθότερα στο 3,5%, με έντονη την κοθοδινή προοπτική για τους αμέσους προσεχείς μήνες. 

'Ολοι το βλέπουν αυτό. 'Ολοι το παραδέχονται. Θα έπρεπε, όμως, οι αγορητές της Νέας Δημοκρατίας κυρίως -τα μικρότερα κόμματα έχουν τους δικούς τους καταναγκασμούς- να διαβάζουν έστω το σοβαρότερο δημοσιογραφικό στήριγμα της παράταξής τους, την εφημερίδα "ΚΑΘΗΜΕΡΙΝΗ". 

Η χθεσινή, λοιπόν, "ΚΑΘΗΜΕΡΙΝΗ" έχει ως πρωτοσέλιδο το εξής: "Ευχάριστη εξαίρεση η Ελλάδα. Βελτιώνει τις προβλέψεις του για τα βασικά μεγέθη το Διεθνές Νομισματικό Ταμείο" (τίτλος). 

Και συνεχίζει "Η Ελλάδα αποτελεί μία από τις ελάχιστες εξαιρέσεις στο θολό τοπίο των απαισιόδοξων προβλέψεων του Διεθνούς Νομισματικού Ταμείου για τις προοπτικές της παγκόσμιας οικονομίας το 1999". Και ακολουθεί μία παράθεση της μεγάλης επιτυχίας της Ελλάδος στο θολό παγκόσμιο τοπίο, όπως πολύ σωστά λέει το Δ.Ν.Τ.. Ακόμη και στον τομέα τον πιο δύσκολο για μας, τον τομέα της ανεργίας, σημειώνει το Δ.Ν.Τ. ότι η Ελλάδα βρίσκεται στο 10%, ενώ την ίδια στιγμή η Φιλανδία στο 12,6%, το Βέλγιο στο 12,6%, η Γαλλία στο 12,7%, η Ιταλία στο 12,3%, ακόμη και η πανίσχυρη Γερμανία στο 11,5%. 'Ολες αυτές οι χώρες σε χειρότερη θέση από εμάς. Και η Ισπανία στο 20,8%! Γιατί λοιπόν οι γοερές κραυγές σας; Ποιον θέλετε να εξαπατήσουν αυτές οι κραυγές; 

Θα καταθέσω τον πίνακα του Διεθνούς Νομισματικού Ταμείου, του πιο αυστηρού δημοσιονομικού οργανισμού στον κόσμο, για να μπορέσετε επιτέλους, έστω εκ των υστέρων, να αντιληφθείτε ότι δεν είναι πρέπον, δεν είναι ευπρεπές, να δημαγωγείτε για θέματα τόσο μεγάλης σημασίας. 

(Στο σημείο αυτό ο Βουλευτής κ.Χρήστος Ροκόφυλλος καταθέτει για τα Πρακτικά τον σχετικό πίνακα, ο οποίος βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής) 

'Ομως εδώ υπάρχουν κάποιες ενστάσεις που θα ήθελα να δω. Λένε πολλοί αγορητές της Νέας Δημοκρατίας, με πρώτο και καλύτερο τον Αρχηγό τους, τον Αρχηγό της Αξιωματικής Αντιπολίτευσης: "μα, αυτοί είναι δείκτες. Τι δουλειά η δεικτολογία", μας είπε χθες. "'Αλλο οι δείκτες, άλλο η πραγματικότητα", ισχυρίστηκε. Κύριοι συνάδελφοι, πουθενά στον κόσμο δεν υπάρχει Οικονομική Σχολή που ν' αντιπαραθέτει τους δείκτες με την πραγματικότητα. Δεν είναι δύο διαφορετικά μεγέθη. Οι δείκτες αποτυπώνουν την πραγματικότητα, μετρούν την πραγματικότητα, εκφράζουν την πραγματικότητα. Δεν μπορούν ν' αντιπαρατεθούν, σ' αυτήν, δεν μπορούν ν' αποσυνδεθούν από την πραγματικότητα. Μα, αυτό είναι είναι κομπογιαννιτισμός. Η προσπάθειά σας θυμίζει κάποιους παλιούς γιατρούς απομονωμένων ορεινών χωριών που επειδή το θερμόμετρο δεν επαλήθευε τις προβλέψεις τους, το έσπαγαν, για να εμπιστευθούν ανενόχλητοι τη δική τους ετσιθελική εντύπωση η διαίσθηση. 

Δυστυχώς δεν έχετε αντιληφθεί πού βρίσκεσθε. Εμείς τι αναλάβαμε να κάνουμε; Εσείς δεν υπογράψατε τη Συνθήκη του Μάαστριχτ; Η Συνθήκη του Μάαστριχτ μιλάει πουθενά για πραγματική οικονομία; Για τι μιλάει; Για δείκτες μιλάει. Εσείς την υπογράψατε και εμείς την ψηφίσαμε μαζί σας στη Βουλή τη Συνθήκη του Μάαστριχτ. Η συνθήκη αυτή μας λέει να αναλάβουμε να βελτιώσουμε ορισμένους δείκτες, συγκεκριμένους δείκτες. Μ' αυτούς θα κριθούμε. Με αυτούς θα μπούμε στην ΟΝΕ. Και αυτό κάναμε. Προβλέπει η Συνθήκη του Μάαστριχτ ότι πρέπει να γίνουμε πλούσιοι όσο η Γερμανία; Μας λέει μήπως ότι πρέπει να συναγωνιστούμε τη Γαλλία ή την Ιταλία σε κοινωνικές δαπάνες; 'Οχι βέβαια! Υποχρεωθήκαμε, όλες οι χώρες, να βελτιώσουμε τους δείκτες του πληθωρισμού, τα δημοσιονομικά ελλείμματα του δημόσιου χρέους, των επιτοκίων και της νομισματικής σταθερότητας. Ξέρατε εσείς δε πάρα πολύ καλά ότι το έργο αυτό, της βελτίωσης αυτών των δεικτών, ήταν εξαιρετικά δύσκολο. Και το ξέρατε ότι ήταν εξαιρετικά δύσκολο, μια και παλέψατε επί τέσσερα σχεδόν χρόνια, από το 1990 μέχρι το τέλος του 1993 και δεν καταφέρατε να τους βελτιώσετε. Δεν θέλω να πιστέψω ότι δεν είχατε την πρόθεση. Δεν θέλω να πιστέψω ότι αδιαφορήσατε. 'Οχι. Αλλά η πραγματικότητα ήταν σκληρή. 'Ηταν αντικειμενικά πάρα πολύ δύσκολο για την Ελλάδα να καλύψει αυτό που με μεγάλη δυσκολία, μόλις και μετά βίας την τελευταία στιγμή, πέτυχαν φέτος η Γερμανία, η Γαλλία και η Ιταλία. Δεν θυμάστε την προσπάθειά τους και την αγωνία τους; Το ξέρετε καλά και γι' αυτόν το λόγο όλα τα προηγούμενα χρόνια μας λέγατε: "Είναι όνειρο θερινής νυκτός να "πιάσετε" τους δείκτες. Κοιμάστε, είστε μακριά νυχτωμένοι". Αυτά έλεγαν τα ηγετικά στελέχη της Νέας Δημοκρατίας. Δεν πιάνονται αυτοί οι δείκτες, ισχυριζόσαστε. Και λέγατε ακόμη ότι πρέπει τάχα να κάνουμε πολιτική διαπραγμάτευση, ώστε και με χαμηλότερους δείκτες να μας κάνουν το χατίρι να μπούμε. 

Να πω και κάτι άλλο, που είναι πολύ σημαντικό και πρέπει να το γνωρίζει ο ελληνικός λαός. Σ' αυτήν την ηράκλεια προσπάθεια, να βελτιώσουμε τους δείκτες και να "πιάσουμε" τα πολύ δύσκολα κριτήρια του Μάαστριχτ, είχαμε να κάνουμε με μία Αντιπολίτευση, η οποία κυριολεκτικά έβαζε μπαστούνια στις ρόδες της ελληνικής οικονομίας και της κυβερνητικής προσπάθειας. Θα σας το αποδείξω πολύ εύκολα, με ένα χαρακτηριστικό παράδειγμα. 

Μεταξύ των πολλών δεικτών που αναλάβαμε να βελτιώσουμε ήταν και το δημοσιονομικό έλλειμμα. Το 14,2% έπρεπε να το κατεβάσουμε κάτω από το 3%. Μέχρι το 1993 όλο αυξανόταν. Πώς θα το κατεβάζαμε; Θα έπρεπε να αυξήσουμε τις εισπράξεις και να μειώσουμε τις δαπάνες. Φαντάζομαι ότι άλλη μαγική μέθοδος δεν υπάρχει. Πώς θα αυξάναμε τις εισπράξεις; Προφανώς, αυξάνοντας τους φόρους ή την απόδοσή τους. 

Και όμως, η μόνιμη δική σας κατηγορία είναι ότι η Κυβέρνησή μας είναι Κυβέρνηση των φόρων. Να, λοιπόν, η ουρανομήκης αντιφατικότητα από την πλευρά σας.'Οποια προσπάθεια κάναμε για να περιστείλουμε τη φοροδιαφυγή, την κατηγορούσατε και αυτήν συστηματικά ως φορομπηχτική τακτική. 

Δεν κάνατε τίποτα απολύτως για να μας καταλάβετε. Ο Αρχηγός σας όταν μιλάει για τον Πρωθυπουργό, τον ονομάζει Πρωθυπουργό των φόρων, λες και έπρεπε να αυξήσει τα έσοδα με κάποιες μαγικές κινήσεις σαν αυτές που κάνουν οι ταχυδακτυλουργοί. 

ΑΝΤΩΝΙΟΣ ΦΟΥΣΑΣ: (Δεν ακούστηκε). 

ΧΡΗΣΤΟΣ ΡΟΚΟΦΥΛΛΟΣ: Κύριε Φούσα, μη με διακόπτετε, δεν έχω πολλή ώρα. 

Σας παρακαλώ πολύ πέστε μου ένα φόρο που επιτέλους να τον θεωρείτε λογικό, δίκαιο. 'Ενα φόρο που να μην τον στηλιτεύσατε, να μην πολεμήσατε εναντίον του. Ακόμη και το φόρο μεγάλης ακίνητης περιουσίας, που φορολογεί όσα ζευγάρια έχουν ακίνητη περιουσία αξίας πάνω από εκατόν είκοσι εκατομμύρια (120.000.000) δραχμές, προσδιορισμένης μάλιστα με τα γνωστά αντικειμενικά κριτήρια -δηλαδή στην πραγματικότητα πολύ μεγαλύτερης αξίας- τον αποδοκιμάσατε κι αυτόν και υποσχεθήκατε ρητά -το επανέλαβε εδώ ο Αρχηγός σας- ότι θα τον καταργήσετε μόλις έρθετε στην εξουσία. Βεβαίως είναι γνωστό ότι δεν θέλετε να φορολογούνται οι πλούσιοί. Δικαίωμά σας, ίσως. 

Πέστε μας, όμως, ένα φόρο που δεν τον πετροβολήσατε. Κανέναν! 

Από την άλλη μεριά, θα έπρεπε να μειώνουμε τις δαπάνες για να μειωθεί το έλλειμμα. Βεβαίως κάθε δαπάνη που μειώνεται δημιουργεί στενοχώρια, πίκρα, σ' εκείνους που προηγουμένως απελάμβαναν τα σχετικά κονδύλια. Πέστε μου έναν περιορισμό δαπάνης που δεν τον καταγγείλατε, κατηγορώντας την Κυβέρνηση του ΠΑ.ΣΟ.Κ. για αναλγησία. Δεν θα βρείτε καμία! 

(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 

Ταυτόχρονα, η δική μας Κυβέρνηση έκανε και κάτι πολύ σημαντικό. Δίπλα σ' αυτήν την τεράστια προσπάθεια για την ανόρθωση, την εξυγίανση, την επέκταση και την ανάπτυξη 

  


 

  

Σελίδα 2971 

της οικονομίας μας, φρόντισε οι μισθοί και τα μεροκάματα των εργαζομένων όπως και οι συντάξεις να μη χάσουν την αγοραστική τους δύναμη. Φρόντισε να καλύπτονται πλήρως οι απώλειες από τον πληθωρισμό. Σε αντίθεση με όσα κάνατε εσείς, με εκείνο το μηδέν συν μηδέν. Και δεν ήταν μόνο εκείνο το έτος. 'Ολες τις χρονιές δίνατε αυξήσεις μικρότερες από τον πληθωρισμό. 

Επιπλέον, φροντίσαμε για την εξυγίανση του δημόσιου βίου της χώρας. Κάτι πρέπει να λέει σε όλους ο ν. 2190 που καμία κυβέρνηση από την ίδρυση του ελληνικού κράτους μέχρι σήμερα δεν είχε τολμήσει να ψηφίσει για να αποκαταστήσει την αξιοπιστία του κράτους προς τον πολίτη και την αξιοπρέπεια του τελευταίου. 

ΠΡΟΕΔΡΕΥΩΝ (Λουκάς Αποστολίδης): Κύριε Ροκόφυλλε, έχει τελειώσει ο χρόνος σας. Παρακαλώ να ολοκληρώσετε. 

ΧΡΗΣΤΟΣ ΡΟΚΟΦΥΛΛΟΣ: Κύριε Πρόεδρε, ο κ. Βαρβιτσιώτης μίλησε επί δεκατρία λεπτά. 

ΠΡΟΕΔΡΕΥΩΝ (Λουκάς Αποστολίδης): Κύριε Ροκόφυλλε, δεν μπορώ να το κάνω αυτό, γιατί μετά ο κάθε συνάδελφος θα μου ζητά να μιλήσει επί δεκατρία λεπτά. 

ΧΡΗΣΤΟΣ ΡΟΚΟΦΥΛΛΟΣ: Ολοκλήρωνω, κύριε Πρόεδρε. 

Φροντίσαμε τέλος με νόμους που αναμορφώνουν το θεσμικό πλαίσιο της χώρας μας να φέρουμε την εξουσία κοντά στο λαό. Θυμίζω μονολεκτικά το ν. 2190 για την αξιοκρατία στις προσλήψεις, τη Νομαρχιακή Αυτοδιοίκηση, το σχέδιο "ΚΑΠΟΔΙΣΤΡΙΑΣ", το Εθνικό Κτηματολόγιο και πολλά άλλα που αλλάζουν τη ζωή και τις δομές της κοινωνίας μας. 

Βλέπετε, λοιπόν, ότι όλην αυτήν την περίοδο και τα κριτήρια πετύχαμε και την οικονομία βελτιώσαμε και τους θεσμούς αυτής χώρας τελειοποιήσαμε. Μπορούμε, λοιπόν, με αίσθηση ευθύνης να ζητήσουμε την υπερψήφιση αυτού του Προϋπολογισμού. 

(Χειροκροτήματα από την πτέρυγα του ΠΑ.ΣΟ.Κ.) 

ΠΡΟΕΔΡΕΥΩΝ (Λουκάς Αποστολίδης): Ο κ. Καραμάριος έχει το λόγο. 

ΑΝΑΣΤΑΣΙΟΣ ΚΑΡΑΜΑΡΙΟΣ: Κυρίες και κύριοι συνάδελφοι, εάν ο μόλις κατελθών συνάδελφος Βουλευτής δεν είχε χρηματίσει διπλωμάτης, ασφαλώς και θα μπορούσαμε να ακούσουμε αυτά που είπε. Αλλά επειδή ακριβώς χρημάτισε διπλωμάτης, με διπλωματικό τρόπο, προσπάθησε να μας πει ότι για να μπορέσουμε να μπούμε στην ΟΝΕ, θα έπρεπε να βάλουμε φόρους στον ελληνικό λαό. 

Πριν πω αυτά που θέλω, θα υπενθυμίσω στον κύριο συναδέλφο ότι εκείνο που προέχει είναι η αύξηση της παραγωγικότητας και του εισοδήματος. Δεν είναι απαραίτητη η επιβολή φόρων, αλλά η αύξηση του εισοδήματος είναι αυτή που επιφέρει την απαραίτητη δυναμικότητα του κράτους για να μπορέσει να προχωρήσει και να πάμε στην ΟΝΕ. 

Αλλά θα ήθελα να σας υπενθυμίσω πως τότε που ήσασταν πρεσβευτής, κύριε Ροκόφυλλε, η σημερινή πολιτική σας -που πράγματι σεβόμεθα την προσπάθειά σας να μπούμε στην ΟΝΕ- το 1981 με 1984 ποια ήταν; Ποια ήταν ακόμα η πολιτική σας από το 1981 μέχρι το 1990, όταν εσείς παραλάβατε την κυβέρνηση, όλα εκείνα τα χρόνια σε ό,τι αφορά την εναρμόνιση της πολιτικής σας στην πολιτική της Ευρωπαϊκής 'Ενωσης; Τότε ήσασταν υποχρεωμένοι αυτό που κάναμε εμείς στην τριετία '90-'93 να εναρμονίσουμε τη νομοθεσία σε εκείνα που επιτάσσει η συγκεκριμένη σύμβαση για να μπούμε στην ΟΝΕ αφού έτσι ή αλλιώς θα μπούμε, να σεβόσασταν και τους όρους του παιχνιδιού αυτής της σύμβασης, διαφορετικά αν είχατε κότσια ας αποχωρούσατε. Δεν το κάνατε όμως, αλλά κάνετε μια πολιτική, εκείνη που ξέρατε το 1981-1984, πολεμώντας την ΕΟΚ όταν λέγατε "ΕΟΚ και ΝΑΤΟ το ίδιο συνδικάτο" και δεν προσπαθήσατε να αξιοποιήσετε τους τότε πόρους. Αυτό είναι το αποτέλεσμα και γι' αυτό σήμερα έχουμε καθυστερήσει. 

Εν πάση περιπτώσει, εγώ θέλω να εντοπίσω τρια πράγματα και μόνο. 

Ο Απολογισμός ο κρατικός που έχουμε -γιατί δεν είναι μόνο ο Προϋπολογισμός- θα δείτε ότι υπάρχει 1,5 τρισεκατομμύριο ανείσπρακτα. Πόσα βεβαιώθηκαν και πόσα δαπανήθηκαν; Αυτό θα ψηφίσουμε και φυσικά και τον Προϋπολογισμό. 

Σε ό,τι αφορά τον Προϋπολογισμό, αλίμονο αν δεν μπορέσουμε να προχωρήσουμε έχοντας πάντοτε μπροστά μας τον Προϋπολογισμό του κράτους που είναι τα έσοδα και οι δαπάνες. Και είμαστε υποχρεωμένοι τις δαπάνες αυτές να τις ισοσκελίσουμε με τα έσοδα. 

Εγώ θέλω να εντοπίσω τρεις τομείς αυτής της πολιτικής που εξαρτώνται, αγαπητοί συνάδελφοι, από τον Προϋπολογισμό. Είναι γνωστό ότι η εσωτερική κατάσταση κάθε κράτους εξαρτάται πρώτα απ' όλα από την εξωτερική πολιτική. 

Για την εξωτερική πολιτική μας αυτήν τη στιγμή δεν πρέπει να υπερηφανεύεστε. Θα ήθελα να σας υπενθυμίσω απλώς ότι στην πρώτη περίπτωση του Κόλπου,που έγινε, τότε που η Ελλάδα έσπευσε να βοηθήσει με την αποστολή μιας φρεγάτας, ξεσηκώσατε τον κόσμο, είχαμε διαμαρτυρίες και συλλαλητήρια γιατί η χώρα να συμμετέχει. Και έρχεστε τώρα με την κρίση του Κόλπου, άλλα επισήμως να λέτε και άλλα να λέει ο Υπουργός Εξωτερικών και στο τέλος συμφωνείτε όλοι με τον κυβερνητικό σας εκπρόσωπο, λέγοντας ότι ναι η Ελλάδα ήταν υποχρεωμένη να επικροτήσει και να επιδοκιμάσει την προσπάθεια του κ. Κλίντον, διότι και το Ιράκ δεν συμπεριφέρθηκε όπως έπρεπε. 

Αντιλαμβάνεστε ότι αυτήν τη στιγμή ενώ θα έπρεπε να παίζουμε τον πρωταγωνιστικό ρόλο στη Βαλκανική, ερχόμαστε σήμερα που η Βαλκανική είναι γεμάτη από προβλήματα, να είμαστε όχι μόνο ουραγοί αλλά ανύπαρκτοι. 

Θα πρέπει να τονίσω ακόμη ότι η συνθήκη του Μάαστριχτ, η οποία μας επέβαλε την εναρμόνιση με την Ευρωπαϊκή 'Ενωση και την οικονομική πολιτική της, προέβλεπε ρητά και ξάστερα σε ειδικό άρθρο ότι η Ευρωπαϊκή 'Ενωση αναλαμβάνει την ευθύνη να ασκήσει κοινή εξωτερική πολιτική και άμυνα. Και ήρθε η συνθήκη του 'Αμστερνταμ -διαβάστε την όσοι δεν την έχετε προσέξει-και εκεί καταργήθηκε αυτή η διάταξη, πήγε στις καλένδες και η πολιτική έκτοτε της Ευρωπαϊκής 'Ενωσης σε ό,τι αφορά την κοινή εξωτερική πολιτική και άμυνα, γίνεται μέσω του ΝΑΤΟ. 

ΧΡΗΣΤΟΣ ΡΟΚΟΦΥΛΛΟΣ: 'Οχι βέβαια! Δεν μας δείχνετε το σχετικό κείμενο; 

ΑΝΑΣΤΑΣΙΟΣ ΚΑΡΑΜΑΡΙΟΣ: 'Ετσι είναι, αγαπητέ μου! Διαβάστε τη Συνθήκη του 'Αμστερνταμ, αν δεν την ξέρετε! Δεν ασχολείται πλέον του λοιπού η Ευρωπαϊκή 'Ενωση για την κοινή εξωτερική πολιτική. 

Αυτό είναι το πρώτο θέμα. 

Το δεύτερο θέμα που ήθελα να τονίσω, αγαπητοί μου, είναι το πρόβλημα της Παιδείας. 

Παραπονέθηκαν πάρα πολλοί κυβερνητικοί Βουλευτές γιατί αυτήν τη στιγμή δεν συμφωνούμε. 

Είχα την τιμή να είμαι εισηγητής, από την πλευρά της Νέας Δημοκρατίας, πέρυσι, του νόμου αυτού που έφερε τότε ο Υπουργός Παιδείας. Ξάστερα του υπενθυμίσαμε και τότε και του είπαμε τις προτάσεις μας. Και είναι το λιγότερο αναληθής ο ισχυρισμός του, που είπε εδώ στη Βουλή χθες και τον χειροκροτήσατε, ότι τάχα η Κυβέρνηση του ΠΑ.ΣΟ.Κ πρότεινε σε όλα τα κόμματα το διάλογο. Αλλά δεν είπε ότι την πρόταση αυτή την έκανε το καλοκαίρι και εσπευσμένα έφερε στο Γ' Τμήμα Διακοπών τη μεταρρύθμιση αυτή, η οποία θα έπρεπε να είναι πράγματι σωστή για την παιδεία. 

Κυρίες και κύριοι συνάδελφοι, την προσπάθεια και την υποχρέωση της πολιτείας προς την παιδεία την επιτάσσει ρητά το Σύνταγμα! Δεν ζητάμε χάρη από σας, είσθε υποχρεωμένοι να προσέχετε την παιδεία και να την δίνετε στον κόσμο δωρεάν δηλαδή στην πρωτοβάθμια, δευτεροβάθμια και τριτοβάθμια εκπαίδευση. 

Του υπομνήσαμε τότε τις διαφορές μας. Διαφωνήσαμε σε όλα τα άρθρα και δώσαμε προτάσεις και είπαμε ότι, κύριοι δεν μπορείτε να μεταρρυθμίσετε αυτήν τη στιγμή αυτό το τεράστιο θέμα της παιδείας, χωρίς να αφήσετε ένα μεταβατικό στάδιο. 

Θυμάσθε, προχθές ακόμα ψηφίσαμε το νόμο, ένα μίνι ασφαλιστικό νομοσχέδιο και εκεί είπαμε για ό,τι αφορά την επιβάρυνση του κόσμου, εκείνων των συνταξιούχων που θα δουλεύουν τους αφήνουμε μεταβατικό στάδιο δύο χρόνια. Και 

 

 

  

Σελίδα 2972 

του είπαμε πέρυσι, αφήστε ένα μεταβατικό στάδιο ενός έτους, για να μπορέσουμε να αναπτύξουμε αυτήν την υποδομή που θέλετε, όπως την θέλετε. 

Προσπαθήσαμε να βοηθήσουμε, να συμβάλουμε. Και είπαμε ότι εμείς είμαστε αντίθετοι προς την κατάργηση των τριών τύπων της μέσης εκπαίδευσης, που εφαρμοζόταν μέχρι τότε με το νόμο και ότι η κατάργηση και η ενοποίηση στο ενιαίο λύκειο δεν μας εύρισκε σύμφωνους. Του είπαμε ότι αυτό το πράγμα δεν είναι σωστό. 

Με μία διάταξη που έβαλαν στο άρθρο 2, είπαν ότι με προεδρικό διάταγμα θα φέρει ο κύριος Υπουργός της Παιδείας τις λεπτομέρειες όλες της παιδείας και έφερε το περίφημο διάταγμα 246, με το οποίο θα σας παρακαλέσω όταν φύγετε από εδώ να το διαβάσετε. Και αν εσείς που είσθε Βουλευτές και μορφωμένοι σε αυτό το θέμα της νομοθετικής εξουσίας βρείτε άκρη και αν μπορέσετε μέσα από το διάταγμα αυτό να διαμορφώσετε γνώμη, σε τι ακριβώς θα εξετάζονται τα παιδιά μας, τότε ελάτε εδώ την επομένη να συζητήσουμε. 

Κυρίες και κύριοι συνάδελφοι, το πρόβλημα της παιδείας δεν είναι έτσι όπως το είπε ο κύριος Υπουργός. Είναι ένα τεράστιο πρόβλημα. Δεν μπορείς αυτήν τη στιγμή να μεταφέρεις στα παιδιά την αγωνία που έχουν τελειώνοντας το λύκειο, να μπουν στα πανεπιστήμια να έχουν δικαίωμα επιλογής μόνο δύο τμημάτων στην Τριτοβάθμια Εκπαίδευση. Αυτό δεν το λέει κανείς. Δηλαδή τελειώνοντας το λύκειο, έχει το δικαίωμα να επιλέξει μόνο δύο Σχολές. Από εκεί και πέρα το αποκλείει. 'Ετσι, θα γίνει μία στρατιά αριστούχων. Και όταν οι αριστούχοι είναι πολλοί και το πανεπιστήμιο το αντίστοιχο έχει ανάγκη για χίλιους φοιτητές και οι εγγεγραμμένοι είναι δύο χιλιάδες, τι θα γίνει τότε; Δυστυχώς Θα γίνει μια νέα επετηρίδα αριστούχων! Και είπαμε τότε, σταματήστε κύριοι! Θέλουμε να βρούμε τρόπο πρόσβασης στα ΑΕΙ, στην τριτοβάθμια εκπαίδευση. Ποιο είναι το πρόβλημά μας; Είναι καλύτερα ο μαθητής μία και έξω να δίνει εξετάσεις και όταν αποτύχει να βρει άλλο τρόπο στη ζωή του, να επιλέξει άλλη εκπαίδευση, παρά να τον έχεις στη Β' και στη Γ' λυκείου που δυστυχώς έχουν μετατραπεί σε ένα διαρκές εξεταστικό κέντρο, και στο τέλος, όταν πρόκειται να κάνει τη δήλωσή του, να μην ξέρει πού να πάει; Είναι καλύτερο αυτό; 

Τελειώνω στο θέμα της ανάπτυξης που είπε ο κ. Ροκόφυλλος πρωτύτερα. 

Εγώ δίνω μεγάλη σημασία στον τομέα του τουρισμού. Ο τομέας του τουρισμού δυστυχώς είναι η μόνη περίπτωση πλέον και ο μόνος τρόπος με τον οποίο μπορούμε να αυξήσουμε το εισόδημά μας. Το Αιγαίο -όπως θα δείτε το χάρτη- είναι μεγαλύτερο από την Ηπειρωτική Ελλάδα. Και για το Αιγαίο και για την Ηπειρωτική Ελλάδα αυτήν τη στιγμή δεν υπάρχει σαφής τουριστική πολιτική, πενταετούς τουλάχιστο διάρκειας. 

Ας μας πει η κυρία Υπουργός Ανάπτυξης ποια είναι η τουριστική τους πολιτική, ποια είναι η πολιτική τους στο Αιγαίο, στα νησιά, τα οποία χρειάζονται και έχουν ανάγκη τεράστιο έργο υποδομής! Ποια είναι αυτήν τη στιγμή η πολιτική τους από απόψεως συγκοινωνιών στα νησιά; 

Ποιο Υπουργείο εξασφαλίζει τη συγκοινωνία όταν δεν υπάρχει η δυνατότητα από το κράτος να έχει δικά του μέσα; 

ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπουργός Οικονομικών): Τι θέλετε να κάνουμε; Κρατικές συγκοινωνίες; 

ΑΝΑΣΤΑΣΙΟΣ ΚΑΡΑΜΑΡΙΟΣ: Κύριε Υπουργέ, νομίζω πως εσείς κάθεστε εκεί που κάθεστε στο Υπουργείο σας και δεν ξέρετε τι συμβαίνει στο Αιγαίο όταν δεν μπορούν να μεταφέρουν έναν άρρωστο από το ένα νησί στο άλλο. 

(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 

Αυτό είναι το λάθος σας. Ούτε τα αεροδρόμια έχετε τελειώσει ούτε τα φράγματα έχετε τελειώσει. Νερό δεν έχουν να πιουν το καλοκαίρι. 

Η υγεία. Σας πληροφορώ, κύριε Υφυπουργέ, πως από το 1993 μέχρι σήμερα γίνονται προσπάθειες να επανδρωθεί το Κέντρο Υγείας της Πάτμου και δεν είστε άξιοι ένα γιατρό να στείλετε, ισχυριζόμενοι ότι δεν το επιτρέπει η νομοθεσία. Τροποποιήστε τη νομοθεσία. Δεν μπορεί να κάθεται ο ασθενής στην Πάτμο και να μην μπορεί να πάει, να μεταφερθεί αλλού. 

ΠΡΟΕΔΡΕΥΩΝ (Λουκάς Αποστολίδης): Ολοκληρώστε, κύριε Καραμάριε. 

ΑΝΑΣΤΑΣΙΟΣ ΚΑΡΑΜΑΡΙΟΣ: Θέλω να τελειώσω, κυρίες και κύριοι συνάδελφοι, γιατί θέλω να είμαι συνεπής με το χρόνο. 

Αυτοί οι τομείς και μόνον πρέπει να προσεχθούν και ας αφήσουμε αυτά που λένε περί Ο.Ν.Ε. Εμείς στην Ο.Ν.Ε. θα μπούμε, γιατί είμαστε υποχρεωμένοι από τη σύμβαση, της Ε.Ε. αλλά εμείς σαν κράτος έχουμε τη δυνατότητα μέσα από την Ευρωπαϊκή 'Ενωση να αναπτύξουμε το εσωτερικό μας πρόβλημα σε όλη τη φάση του, ούτως ώστε από την ανάπτυξη και αύξηση του εθνικού μας εισοδήματος να καταλήξουμε σε ευτυχέστερες ημέρες. 

Ευχαριστώ πολύ. 

(Χειροκροτήματα από την πτέρυγα της Νέας Δημοκρατίας) 

ΠΡΟΕΔΡΕΥΩΝ (Λουκάς Αποστολίδης): Ο κ. Κεδίκογλου έχει το λόγο. 

Αμέσως μετά θα πάρετε το λόγο, κύριε Υπουργέ. 

ΒΑΣΙΛΗΣ ΚΕΔΙΚΟΓΛΟΥ: Τουριστική πολιτική αγαπητοί συνάδελφοι και κύριε Καραμάριε, ναι, αλλά τουριστική πολιτική για να πουλάμε και τα προϊόντα μας εδώ, όχι απλές επισκέψεις, όπως έχουν κάνει ήδη οι φίλοι μας, οι Ιταλοί. 

Κύριε Πρόεδρε, θα κάνω μία ιστορική αναφορά και θα παρακαλούσα το λεπτό αυτό να μη μου το χρεώσετε. 

Γίνεται συνεχώς αναφορά, αγαπητοί συνάδελφοι, αναφορά στην ελλειμματική διαχείριση της ΠΑΣΟΚικής περιόδου 1981-1989 και εξαπολύονται αρές κατά του Ανδρέα Παπανδρέου. Οφείλω από το Βήμα αυτό ιστορικώς να πω ότι δεν γνωρίζω καμία χώρα, μα καμία -μάλιστα της εποχής που υπήρχαν οικονομικά σύνορα και εφαρμοζόταν η μέθοδος του Kainez- που να αναπτύχθηκε χωρίς ελλειμματικούς προϋπολογισμούς και πληθωρισμό βεβαίως σε κάποια όρια της επιστήμης. 'Οσοι γνωρίζουν κάποια ας το καταθέσουν. 

Για την ιστορία όμως η πολιτική εκείνη επιχειρήθηκε να διορθωθεί το 1985 με εντολή του Ανδρέα Παπανδρέου. Είναι γνωστή η δήλωσή του μετά το συμβούλιο της Κοπεγχάγης, σχετικά με τις επιπτώσεις εκείνης της πολιτικής στο ισοζύγιο πληρωμών. Η διόρθωση δεν επιτεύχθηκε πλήρως και γιατί η ίδια πολιτική δεν συνεχίστηκε, αλλά και γιατί το Υπουργείο Εθνικής Οικονομίας τότε δεν θέλησε ούτε να αναλάβει και την ευθύνη και το πολιτικό κόστος της ενιαίας δημοσιονομικής διαχείρισης ούτε και να την κατευθύνει, κάτι που προς τιμήν του έκανε αργότερα εκείνος μόνος. 

Οφείλομε για την ιστορία να σημειώσουμε ότι για την ενιαία διαχείριση δεν ήταν αρνητικός ο Ανδρέας Παπανδρέου, αλλά τουναντίον. Τέλος, ο κατήφορος έγινε το 1989 και 1990 με τις κυβερνήσεις Νέας Δημοκρατίας και Αριστεράς, αλλά κυρίως με την Οικουμενική Κυβέρνηση. 'Εχω ακόμη, κύριοι συνάδελφοι, την άποψη ότι θα ήταν σε πολύ καλύτερη θέση η χώρα μας αν ο Κωνσταντίνος Μητσοτάκης εν όψει του μείζονος εθνικού θέματος της πορείας προς την ευρωπαϊκή ενοποίηση, ζητούσε και διεξαγωγή δεύτερων εκλογών το 1990. Αυτά για την ιστορία. 

Εύχομαι, κύριε Πρόεδρε, να μη σας χρεώσει η ιστορία τη μη διεξαγωγή δεύτερων εκλογών. 

Αγαπητοί συνάδελφοι, θα ήμασταν άδικοι έναντι του ελληνικού λαού, αλλά και του πολιτικού κόσμου, αν δεν αναγνωρίζαμε ότι έχουν επιτευχθεί σημαντικές πρόοδοι στην ελληνική οικονομία προς την εξυγίανση και ευρωστία της. 

Η έκθεση είναι από τις καλύτερες που έχουν παρουσιαστεί και είναι θετικό το ότι συνεχίζεται μία παράδοση, που ξεκίνησαν οι πρώην Υπουργοί Αλέκος Παπαδόπουλος και Δημήτρης Γεωργακόπουλος, εκλαϊκευσης, λεπτομέρειας πολλών στοιχείων. 

Ο συζητούμενος Προϋπολογισμός είναι προς την ορθή κατεύθυνση της επιτυχίας των στόχων προς ένταξη στην Ε.Ν.Ε. -δεν είναι Ο.Ν.Ε. το σωστό, είναι Ευρωπαϊκή Νομισματική 'Ενωση, γιατί άμα είναι νομισματική είναι και οικονομική- αλλά και προς μία υγιή οικονομία. Το να μειώσουμε τα ελλείμματα, τον πληθωρισμό, το δημόσιο χρέος, είναι δείκτες 

  


 

  

Σελίδα 2973 

μιας υγιούς οικονομίας. Εν τούτοις υπάρχουν υπεραισιόδοξες εκτιμήσεις μέσα στην έκθεση. Λόγου χάριν, "έχει ήδη εισέλθει η χώρα σε τροχιά ταχείας προσέγγισης του κοινοτικού μέσου όρου, τόσο σε ονομαστικούς όσο και σε πραγματικούς όρους". 

Κύριε Πρόεδρε, η ομιλία μου είναι γραπτή. Θα παρακαλούσα να μη γραφτεί στα Πρακτικά, για να τη δώσω έτσι, αν είναι δυνατόν. Αν δεν είναι, να πάει στα Πρακτικά ως κάτι άλλο, γιατί έχω κάνει μία σοβαρή εργασία. 

ΠΡΟΕΔΡΕΥΩΝ (Λουκάς Αποστολίδης): 'Οταν ολοκληρώσετε και δεν σας φτάσει ο χρόνος, η υπόλοιπη μπορεί να πάει, κύριε Κεδίκογλου. 

ΒΑΣΙΛΗΣ ΚΕΔΙΚΟΓΛΟΥ: Τα κριτήρια είναι τέσσερα και οι δείκτες είναι πέντε. Τον ένα δείκτη του ελλείμματος τον επιτυγχάνουμε, το κριτήριο δημοσιονομικής διαχείρισης. Για το δείκτη όμως του δημοσίου χρέους είμαστε πολύ μακρά. 

Πάντως, οι υπεραισιόδοξες εκτιμήσεις, όσον αφορά την πορεία της οικονομίας στην ΟΝΕ, και αναληθείς είναι και είναι δυνατόν να οδηγήσουν σε χαλάρωση της ακολουθούμενης πολιτικής, καθώς και σε διεκδικήσεις. 

Στο σημείο αυτό επιτρέψτε μου να ευχαριστήσω το ΠΑΝΤΕΙΟ ΠΑΝΕΠΙΣΤΗΜΙΟ και τον καθηγητή κ. Ιωάννη Βαβούρα, ο οποίος με βοήθησε πολύ στην επεξεργασία του Προϋπολογισμού, να επαινέσω την εργασία που γίνεται στο Τμήμα Οικονομίας και Δημόσιας Διοίκησης αυτού του νέου πανεπιστημίου και βεβαίως να εξάρω και τη συμβολή του καθηγητή κ. Μανώλη Σακέλλη. 

Στους αισιόδοξους υποστηρικτές της έκθεσης θα συνιστούσα να μελετήσουν με πολύ μεγάλη προσοχή τις ερωτηματικές κριτικές ή παρατηρήσεις των δημοσιογράφων και καθηγητών και της αντίπερα όχθης, όπως των κυρίων Κώστα Κόλμερ, Νίκο Νικολάου, τον κ. Τρύφωνα Κολίντα και Θεόδωρο Λιανό. Θα κάνει πολύ καλό. 

Συμφωνούμε πως είναι πολύ ωφέλιμο για τη χώρα η πανεπιστημιακή έδρα και η διδασκαλία να συνδέεται με την πράξη, όπως κάνουν οι προαναφερθέντες καθηγητές. 

Στις αισιόδοξες εκτιμήσεις της η φετινή έκθεση του Προϋπολογισμού παραλείπει ότι η οικονομία κινείται με "ούρειο άνεμο", "ιστιοπλοϊα σε καλό καιρό", όπως την ονομάζει ο καθηγητής κ. Κολίντζας. 

Ο Προϋπολογισμός, τονίζω, δείχνει -και το τονίζω αυτό, κύριε Πάχτα, ιδιαίτερα για σας- μία χαλάρωση στην προσπάθεια εξυγίανσης της οικονομίας περισσότερο και ολιγότερο της προσέγγισης των κριτηρίων για την ΟΝΕ-ΕΝΕ. Λόγου χάριν, οι δαπάνες και το πρωτογενές πλεόνασμα -πού είναι ο κ. Δρυς;- ως ποσοστό επί τοις εκατό του ΑΕΠ παραμένουν στον ίδιο αριθμό με το 1998, ήτοι 34,9% και 4,8% αντιστοίχως, καθώς επίσης η μείωση του χρέους της γενικής κυβέρνησης, δεν μπορεί να θεωρηθεί ικανοποιητική. Ναι μεν μειώνεται από το 105,5 στο 105,3, αυτό όμως γίνεται με πώληση μετοχών του ΟΤΕ και άλλων μετόχων. 

Η προσεκτική ανάγνωση -εδώ χρειάζεται πολλή προσοχή και σας συνιστώ, κύριοι Υπουργοί, να το διαβάσετε ιδιαιτέρως- και της εισηγητικής έκθεσης του Προϋπολογισμού και των δύο εκθέσεων της Τραπέζης της Ελλάδος, της ενδιάμεσης και της αρχικής, αλλά και η κίνηση των εσόδων των ασφαλιστικών οργανισμών και άλλων κοινωνικών φορέων, ΟΑΕ κλπ., καταδεικνύουν βασικές διαρθρωτικές αδυναμίες της ελληνικής κοινωνίας και οικονομίας. 

Καταδεικνύεται: Η αδυναμία της διοίκησης. 

Το 1997 οι μεγαλοοφειλέτες του ιδιωτικού τομέα ήταν έντεκα χιλιάδες τριακόσιοι δεκαπέντε, το 1998 είναι δεκατέσσερις χιλιάδες τετρακόσιοι πενήντα τρεις. Το 1997 όφειλαν 1.211 δισεκατομμύρια δραχμές. Οφείλουν, κύριε Πρόεδρε, το 1998 2.234 δισεκατομμύρια δραχμές. Και για να αντιληφθούμε το μέγεθος και την περιορισμένη ικανότητα του δημοσίου να εισπράξει φόρους, που κατελόγισε, αναφέρω ότι εκατόν ενενήντα τέσσερις συνταξιούχοι οφείλουν εννιά δισεκατομμύρια (9.000.000.000), εκατόν πενήντα τέσσερις μεγαλοαγρότες εννέα δισεκατομμύρια (9.000.000.000) και εβδομήντα τέσσερις δημόσιοι υπάλληλοι οκτώ δισεκατομμύρια (8.000.000.000). Εννοείτε πως μπορεί να μην εισπράξουμε από δημοσίους υπαλλήλους; Εγώ δεν το εννοώ. 

Αν διαβάσετε λεπτομερώς την εισηγητική έκθεση, κύριε Υπουργέ, δείχνει ότι υπάρχει μία αδυναμία εκτέλεσης μεγάλου αριθμού ελέγχου. Λόγου χάριν, οι έλεγχοι που επεχείρησε το Εθνικό Κέντρο. Ενώ σ' αυτό υπάγονται δύο χιλιάδες εκατόν είκοσι οκτώ επιχειρήσεις, στους εννέα μήνες που λειτουργεί κατόρθωσε να περαιώσει υποθέσεις με τακτικό έλεγχο μόνο είκοσι οκτώ. Περί ποιας διοικήσεως επαιρόμεθα; 

Ακόμα στην έκθεση του Προϋπολογισμού βλέπουμε ότι εισπράξαμε πόρους από την Ευρωπαϊκή 'Ενωση ως ποσοστό του ΑΕΠ ίσον με 3,9% και 4,1% το 1997 και το 1998 αντιστοίχως και επιτύχαμε αύξηση του προϊόντος 3,5% και 3,8% αντιστοίχως. Δηλαδή οι εισροές της Ευρωπαϊκής 'Ενωσης συμπλήρωσαν το ισοζύγιο της διατροφής μας. Καταναλίσκουμε πολύ περισσότερα απ' όσα και παράγουμε και μας δωρίζουν. Αυτή είναι η δύναμη της διοίκησής μας. 

Η προσεκτική ανάγνωση ακόμη, κύριοι Υπουργοί, της έκθεσης της Τραπέζης της Ελλάδος επιβεβαιώνει μάλιστα κατά πανηγυρικό τρόπο σημαντικές διαρθρωτικές αδυναμίες, την ολιγοπωλιακή δομή της ελληνικής οικονομίας και την επίδραση της παραοικονομίας. Γράφει η έκθεση "ατέλειες του ανταγωνισμού στον τομέα διανομής των αγαθών και υπηρεσιών και η πίεση που ασκούν στις τιμές τα μη καταγραφόμενα εισοδήματα της παραοικονομίας". Να δει ο κ. Δρυς ότι ένα τρισεκατομμύριο και επιπλέον είναι η παραοικονομία. Βέβαια ο κ. Δρυς κάνει ό,τι μπορεί. Δεν είναι θέμα του κ. Δρυ, είναι θέμα του Υπουργικού Συμβουλίου. 

Καταδεικνύει ακόμα τη συμβολή των κερδών στη διαμόρφωση του πληθωρισμού η έκθεση της Τραπέζης Ελλάδος. Πληθωρισμός κερδών που οδήγησε, λέει, σε διόγκωση των κερδών. Καταδεικνύει ότι υπάρχει ακόμα το σύνδρομο του μαυραγορητισμού, από τον οποίο διακατέχεται ιδιαίτερα το λιανικό εμπόριο. Φαίνεται ευτυχώς να αποσβαίνεται το σύνδρομο αυτό από τον τομέα της μεταποίησης. 

Να σας το πούμε για μια άλλη φορά: Αν δεν καθιερωθούν τα βιβλία αποθήκης αγορανομικώς και φορολογικώς, τα οποία πλήρωσα, όπως γνωρίζετε πολύ καλά, με την αποπομπή μου από το Υπουργείο Εμπορίου, ούτε το πρόγραμμα τάξης χωρίς το μέτρο αυτό είναι ικανό να κάνει κάτι κατά του μαυραγορητισμού. 

Τέλος η έκθεση μας μιλάει για το παραγωγικό κενό και τις υπό απασχόληση εγκαταστάσεις. 

(Στο σημείο αυτό κτυπάει το προειδοποιητικό κουδούνι λήξεως του χρόνου ομιλίας του κυρίου Βουλευτή) 

Κύριε Πρόεδρε, αν θέλετε δώστε μου την ανοχή σας. 

ΠΡΟΕΔΡΕΥΩΝ (Λουκάς Αποστολίδης): 'Ενα λεπτό μόνο. 

ΒΑΣΙΛΗΣ ΚΕΔΙΚΟΓΛΟΥ: Εν πάση περιπτώσει, το αφήνω και προχωρώ. 

Στην αποκλειστική έκθεση του Προϋπολογισμού τονίζεται ιδιαίτερα η ανάγκη της ανταγωνιστικότητας της οικονομίας και επίσης τονίζεται η ανάγκη των κοινωνικών δαπανών. 

Για να υπάρξει ανταγωνιστικότητα χρειάζεται αίσθημα προσωπικής και επιχειρηματικής ασφάλειας. Δυστυχώς η δημόσια τάξη και ασφάλεια -κύρια αποστολή του κράτους- δεν είναι εδραιωμένη στη συνείδηση του πολίτη. Θέλω να πιστεύω ότι δεν θα βρεθώ σε δυσκολότερη θέση απέναντι του Υπουργού Δημόσιας Τάξης σε ό,τι αφορά την Εύβοια και ιδιαίτερα τη βόρεια Εύβοια με τα επεισόδια. 

Η ανταγωνιστικότητα απαιτεί ταχεία διεξαγωγή των συναλλαγών. Αυτό απαιτεί ταχεία απονομή της δικαιοσύνης και ιδίως στις πολιτικές δίκες. Δεν μπορεί μια επιχείρηση να έχει να λαμβάνει, να δίνει και να περιμένει χρόνια δικαστικές αποφάσεις. Αυτό αντιστρατεύεται τη διεξαγωγή των συναλλαγών ή κατ' αντίθεση προς την προσπάθεια του Υπουργείου Δημόσιας Διοίκησης, αλλά και προς το Σύνταγμα τη συγκεντρωτική διάρθρωση της δικαστικής λειτουργίας. 

(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 

'Οταν, προς τιμήν του, ο Υπουργός Εθνικής Οικονομίας συμφωνεί, οφείλει ο Πρωθυπουργός και το Υπουργείο Δικαιοσύνης να αντιληφθούν ότι η δικαιοσύνη πρέπει να περιφε-

  


 

  

Σελίδα 2974 

ρειοποιηθεί. Σε κάθε περιφέρεια, αγαπητοί συνάδελφοι, τουλάχιστον δύο εφετεία και σε κάθε νομό τουλάχιστον δύο τακτικά πρωτοδικεία. Δεν μπορεί σε όλη την Αττική να υπάρχει ένα πρωτοδικείο σε μια θέση, άλλο αν είναι πολλά τμήματα. 

Τέλος ο κ. Βενιζέλος μίλησε ιδιαίτερα για το νόημα της αλληλεγγύης και τις κοινωνικές δαπάνες. 

Αν θυμάμαι καλά είπε ότι προχωρούμε προς την ΟΝΕ διατηρώντας τις κοινωνικές δαπάνες. Ανταγωνιστικότητα σημαίνει μείωση των παγίων στοιχείων του κόστους ανά μονάδα προϊόντος ή εργασίας. Πάγιο στοιχείο του κόστους είναι οι ασφαλιστικές και οι συνεισπραττόμενες εισφορές. Οι επιχειρήσεις στενάζουν από τις ασφαλιστικές εισφορές οι οποίες με τις συνεισπραττόμενες φθάνουν για μεν τους εργάτες μεταποίησης τα 52,47%, για δε τους εργατοτεχνίτες οικοδόμων ή στο 61%. 

(Στο σημείο αυτό κτυπάει το επαναληπτικό κουδούνι λήξεως του χρόνου ομιλίας του κυρίου Βουλευτή) 

Κύριε Πρόεδρε δώστε μου ένα λεπτό, αξίζει τον κόπο. 

Ερωτώ: Κατά ποια λογική τώρα από το δώρο των εργατοτεχνιτών οικοδόμων που είναι 2/12 ή 16,5% εισπράττετε 32%; Και περιμένουμε να σταθούν οι κατασκευαστικές επιχειρήσεις; 

Κατά ποια λογική όλες οι εισφορές υπέρ ΟΑΕΔ, απασχόλησης, ανεργίας, στρατεύσεως κλπ. πληρώνονται, αγαπητοί συνάδελφοι, από τους εργάτες, τους εργαζόμενους και τους εργοδότες; 

Οι ραντιέρηδες, οι εισοδηματίες ενοικίων, οι εισοδηματίες μετοχών, οι εισοδηματίες ομολόγων, όλοι όσοι έχουν τέτοια εισοδήματα δεν καταβάλλουν μια δραχμή για το κράτος-πρόνοιας και την κοινωνική αλληλεγγύη. Τότε περί ποιας κοινωνίας αλληλεγγύης μου μιλούσε ιδιαίτερα χθες εδώ ο κ.Βενιζέλος; Τι νόημα έχει το σοσιαλιστικό όταν την κοινωνική πολιτική την επωμίζονται στις πλάτες τους αποκλειστικά και μόνο οι εργαζόμενοι και κανένας ραντιέρης; 

ΠΡΟΕΔΡΕΥΩΝ (Λουκάς Αποστολίδης): Κύριε Κεδίκογλου, τελειώστε σας παρακαλώ. 

ΒΑΣΙΛΗΣ ΚΕΔΙΚΟΓΛΟΥ: Τελειώνω, κύριε Πρόεδε, με την εξής παρατήρηση: Στην κορυφή των επιδιώξεών μας πρέπει να είναι πολλά πράγματα, όπως η εξέλιξη του γεωργικού εμπορικού ισοζυγίου. Θα καταθέσω στα Πρακτικά το πώς εξελίσσεται το εμπορικό γεωργικό ισοζύγιο τα τελευταία χρόνια για να δείτε ότι δεν παράγουμε τίποτε και συντηρούμεθα από εισαγωγές. 

Τέλος, στην κορυφή των επιδιώξεών μας πρέπει να είναι η παιδεία και η εκπαίδευση. Αυτά τα δύο οφείλουμε να ξεχωρίσουμε. Παιδεία βασική πρέπει να λαμβάνουν όλοι. Μετά το γυμνάσιο να αρχίζει η εκπαίδευση και για σπουδές στα λύκεια και περαιτέρω να συνεχίζουν όσοι έχουν σφραγίδα "δωρεάς". Ακόμη να αντιληφθούμε ότι ο έλεγχος δεν είναι βάσανος ή βασανιστήριο. 

Τέλος, αγαπητοί συνάδελφοι, όλες οι παρατηρήσεις που αναφέρονται στις εκθέσεις του διοικητού, αλλά και του Υπουργείου Εθνικής Οικονομίας και Οικονομικών είναι ζητήματα γενικότερα. Αφορούν διαρθρωτικές αποφάσεις γενικότερα, για τις οποίες βαρύνεται το Υπουργικό Συμβούλιο, όπως αυτό καθορίζεται στο άρθρο 81 του Συντάγματος. 

Δηλαδή, ξεπερνούν τα όρια ενός Υπουργού. Και πρέπει να καταλάβουμε ότι με Υπουργούς "Ελασίτες" ή ταγματασφαλίτες εντός ή εκτός εισαγωγικών, πρόοδος δεν γίνεται. 

Εις ό,τι με αφορά προσωπικώς, το δηλώνω, δεν θα συμπράξω και δεν συμμετέχω σε Κυβέρνηση με τον Κωνσταντίνο Σημίτη, εφόσον δεν διερευνηθούν πλήρως οι ευθύνες για την αναθεώρηση της σύμβασης του φυσικού αερίου, τόσο του προσαρτήματος Μητσοτάκη-Γιέλτσιν, όσο και του πρωτοκόλλου Σημίτη. Αυτά για την τάξη. 

Κύριε Πρόεδρε, θα ήθελα να κατατεθούν για τα Πρακτικά και να αποτελέσουν ... 

ΠΡΟΕΔΡΕΥΩΝ (Λουκάς Αποστολίδης): Ολοκληρώστε όμως, κύριε συνάδελφε, γιατί το Προεδρείο θα κατηγορηθεί για μεροληπτική στάση. 

ΒΑΣΙΛΗΣ ΚΕΔΙΚΟΓΛΟΥ: Καταθέτω πίνακες των ασφαλιστικών εισφορών, για να δούμε πόσοι ήταν ... 

ΠΡΟΕΔΡΕΥΩΝ (Λουκάς Αποστολίδης): Κύριε Κεδίκογλου, σας παρακαλώ. 

ΒΑΣΙΛΗΣ ΚΕΔΙΚΟΓΛΟΥ: Καταθέτω επίσης και το ισοζύγιο... 

ΠΡΟΕΔΡΕΥΩΝ (Λουκάς Αποστολίδης): Ολοκληρώστε, κύριε συνάδελφε. 

ΒΑΣΙΛΗΣ ΚΕΔΙΚΟΓΛΟΥ: Ολοκλήρωσα, κύριε Πρόεδρε, και σας ευχαριστώ πάρα πολύ για την ανοχή σας. 'Ολα τα στοιχεία εστάλησαν από το European Economy. 

Ευχαριστώ. 

(Στο σημείο αυτό ο Βουλευτής κ. Βασίλειος Κεδίκογλου καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής.) 

ΓΙΑΝΝΗΣ ΚΑΨΗΣ: Κατηγορείται το Προεδρείο ότι όλοι οι ομιλητές μίλησαν δεκατρία λεπτά, όχι μόνο ο κ. Κεδίκογλου. 

ΠΡΟΕΔΡΕΥΩΝ (Λουκάς Αποστολίδης): 'Οχι, κύριε Καψή, κρατάμε μία ισορροπία. Ενδεχόμενα, αν κάποιος συνάδελφος από τη Νέα Δημοκρατία μίλησε κάπως παραπάνω, μίλησε και κάποιος συνάδελφος από μια άλλη πτέρυγα. Τώρα, ας μη βρισκόμαστε σε συζήτηση, κύριε Καψή. Ξέρετε να ερεθίζετε εσείς. 

Ο Υπουργός κ. Παπαδήμας έχει το λόγο. 

ΛΑΜΠΡΟΣ ΠΑΠΑΔΗΜΑΣ (Υπουργός Υγείας και Πρόνοιας): Κύριε Πρόεδρε, κυρίες και κύριοι συνάδελφοι... 

ΔΗΜΗΤΡΙΟΣ ΣΙΟΥΦΑΣ: Κύριε Καψή, σας είπε ότι, ξέρετε να ερεθίζετε. 

ΛΑΜΠΡΟΣ ΠΑΠΑΔΗΜΑΣ (Υπουργός Υγείας και Πρόνοιας): Εγώ πίστευα, κύριε Σιούφα, ότι έχουμε εξασφαλίσει ειρήνη στην Αίθουσα. Φαίνεται ότι δεν την έχουμε εξασφαλίσει ακόμα. 

ΔΗΜΗΤΡΙΟΣ ΣΙΟΥΦΑΣ: Ειρήνη ημίν, κύριε Υπουργέ. 

ΛΑΜΠΡΟΣ ΠΑΠΑΔΗΜΑΣ (Υπουργός Υγείας και Πρόνοιας): Κύριοι συνάδελφοι, η συζήτηση του Προϋπολογισμού είναι μία θαυμάσια ευκαιρία για την Κυβέρνηση κάθε χρόνο να δίνει τις εξετάσεις της, να αποδεικνύει αν υλοποίησε αυτά που υποσχέθηκε στον ελληνικό λαό και να φαίνεται αν ο προγραμματισμός της για τον επόμενο χρόνο είναι μέσα στο πλαίσιο των εξαγγελιών της. 

Η Κυβέρνηση η δική μας, δια στόματος του Πρωθυπουργού κ. Κωνσταντίνου Σημίτη, επανειλημμένα έχει τονίσει ότι η πορεία η δική μας και η οικονομική ανάπτυξη του τόπου πρέπει να έχουν τρία βασικά χαρακτηριστικά, την οικονομική σταθερότητα, την ανάπτυξη και την κοινωνική δικαιοσύνη. 

Ο Προϋπολογισμός, λοιπόν, θα κριθεί από το εάν αυτά τα τρία βασικά χαρακτηριστικά τα εξυπηρετεί. Απ' ό,τι φαίνεται από τα οικονομικά μεγέθη του Προϋπολογισμού, αυτοί οι στόχοι, αυτά τα χαρακτηριστικά της πολιτικής μας εξυπηρετούνται. Φαίνεται ότι μπορούν τα οικονομικά μεγέθη αυτά να συνδυάσουν το εθνικά ωφέλιμο με το κοινωνικά δίκαιο και το οικονομικά εφικτό βέβαια. 

Για το ΠΑ.ΣΟ.Κ. η οικονομική ανάπτυξη και η κοινωνική αλληλεγγύη και συνοχή είναι δεμένα με την ιστορία του και με την εξέλιξή του σε όλα αυτά τα χρόνια, που είχε την ευθύνη της διακυβέρνησης της χώρας. Ασφαλώς το ΠΑ.ΣΟ.Κ. έφερε το κράτος πρόνοιας, το ΠΑ.ΣΟ.Κ. δημιούργησε το Εθνικό Σύστημα Υγείας και αυτό το περίφημο δίκτυο της πρωτοβάθμιας φροντίδας στις αγροτικές και ημιαστικές περιοχές με τα κέντρα υγείας. Το ΠΑ.ΣΟ.Κ. ήταν εκείνο που δημιούργησε τις όσες καινούριες νοσοκομειακές μονάδες, πανεπιστημιακές και νομαρχιακές, λειτουργούν σήμερα στη χώρα. 

Το κοινωνικό πρόσωπο, κύριοι συνάδελφοι, για μας είναι πραγματικά κατάθεση ψυχής και αυτό φαίνεται και από τον Προϋπολογισμό, τον οποίο σήμερα συζητούμε. Σε αυτόν τον Προϋπολογισμό, οι προσπάθειές μας για να μπορέσουμε να διατηρήσουμε υψηλές δαπάνες μέσα στη συγκεκριμένη συγκυρία για την υγεία, την πρόνοια, την κοινωνική ασφάλιση, την εργασία, τη στέγαση, είναι δεδομένο ότι δημιουργούν έναν ιστό κοινωνικής ασφάλειας αποτελεσματικό και σύγχρονο. 

Οι κοινωνικές δαπάνες, παρά τη δεδομένη -όπως είπα- συγκυρία της σύγκλισης, παρακολουθούν και φέτος μία αύξηση 



 

  

Σελίδα 2975 

υψηλότερη του πληθωρισμού. Και στον τομέα των δημοσίων επενδύσεων βέβαια, η αύξηση αυτή είναι της τάξης του 46% σε σύγκριση με τους πόρους που φέτος διατέθηκαν. 

Θα μου πείτε βέβαια, αν είμαι ευχαριστημένος με τους πόρους και αν είναι αρκετοί αυτοί οι πόροι. 

Κύριοι συνάδελφοι, ποτέ κανένας Υπουργός Υγείας δεν θα μπορούσε να ήταν ευχαριστημένος με τους πόρους. Πάντοτε χρειάζονται περισσότεροι πόροι τη στιγμή που υπάρχουν ανάγκες, που δημιουργούνται νέες ανάγκες, αλλά υπάρχουν και προοπτικές δράσης σε τομείς που μέχρι χθες ήταν άγνωστοι. 

Θα ήθελα όμως να τονίσω -και δεν πρέπει να αγνοηθεί αυτό- μία κραυγαλέα αναντιστοιχία που υπάρχει μεταξύ αναγκών και πόρων από την αντίθετη πλευρά. 

Η χώρα μας είναι μία χώρα με πάρα πολύ χαμηλούς δείκτες νοσηρότητας. 'Εχει τη χαμηλότερη μητρική θνησιμότητα στον κόσμο, έχει από τα χαμηλότερα επίπεδα βρεφικής θνησιμότητας, έχει το πέμπτο στον κόσμο υψηλότερο προσδόκιμο επιβίωσης των κατοίκων της με εβδομήντα πέντε και εβδομήντα οκτώ χρόνια αντίστοιχα σε άνδρες και γυναίκες και παρ' όλα αυτά σε αυτήν τη χώρα των υγιών κατοίκων οι δαπάνες για την υγεία ακολουθούν μία αλματώδη αύξηση από χρόνο σε χρόνο. 

Το φάρμακο, οι προμήθειες, η εξωνοσοκομειακή περίθαλψη είναι πραγματικά μεγάλες μαύρες τρύπες στην οικονομία της υγείας και υπάρχουν τεράστια περιθώρια για διαρθρωτικές αλλαγές και εξοικονόμηση πόρων, πράγμα εξάλλου που το έδειξε η Κυβέρνηση με τα μέτρα που πήρε πέρυσι στο φάρμακο. 

Χρειάζονται, λοιπόν, να γίνουν θεσμικές αλλαγές, να ξεφύγουμε από θεσμικές αγκυλώσεις, να μπορέσει να εξασφαλιστεί μέσα από διαρθρωτικές αλλαγές ένα σημαντικό ποσό πόρων, το οποίο να ανακυκλωθεί μέσα στο ίδιο σύστημα και να μπορέσει να καλύψει σημαντικές ανάγκες που σήμερα μένουν ακάλυπτες. Ασφαλώς οι καινούριοι πόροι χρειάζονται για να ολοκληρωθούν οι υποδομές, να ολοκληρωθεί η στελέχωση και να ολοκληρωθεί ο εξοπλισμός νοσοκομείων που είτε έχουν τελειώσει είτε όχι. 

Και ένα χαρακτηριστικό παράδειγμα είναι αυτό του Νοσοκομείου της 'Αρτας, που το έφερε ο Πρόεδρος του ΔΗ.Κ.ΚΙ. σε κάποια ομιλία του στη Βουλή, όπου το νοσοκομείο εξακολουθεί αυτήν τη στιγμή να μην μπορεί να λειτουργήσει πλήρως -και δεν είναι το μοναδικό βέβαια- λόγω έλλειψης και στελέχωσης και εξοπλισμού ή, σε κάποιες περιπτώσεις, να υπάρχει ο εξοπλισμός και να λείπει η στελέχωση. 

'Ολα αυτά τα χρόνια έχουν γίνει, κυρίες και κύριοι συνάδελφοι, σημαντικά βήματα προόδου στον τομέα της υγείας και της πρόνοιας και επειδή αυτά τα βήματα που έγιναν έχουν -και πρέπει να έχουν- μία συνέχεια, στην αναφορά που θα κάνω θα αναφέρω και αυτά που έγιναν και αυτά που πρέπει να γίνουν μαζί. 

'Ετσι στον τομέα της υγείας θα ήθελα να ξεκινήσω από την προνοσοκομειακή φροντίδα, από τη μεταφορά των ασθενών στα νοσοκομεία, από την επείγουσα προνοσοκομειακή περίθαλψη, που όλα αυτά είναι αποστολή του ΕΚΑΒ, που το ΠΑΣΟΚ το ίδρυσε, το ΠΑΣΟΚ το άνδρωσε, το ΠΑΣΟΚ το εξόπλισε για να μπορεί σήμερα να επιτελεί το ρόλο του. 

Τα τελευταία χρόνια, με τη δική μας Κυβέρνηση, το ΕΚΑΒ δημιουργεί ένα πανελλαδικό δίκτυο. Πολύ πρόσφατα έχει επεκταθεί στη Ρόδο, στη Μυτιλήνη, στην Κοζάνη, στις Σέρρες, στην Αλεξανδρούπολη και σε όλη την Πελοπόννησο. Δημιουργούνται σταθμοί του ΕΚΑΒ, δημιουργούνται οι κτιριακές του εγκαταστάσεις, στελεχώνεται από ανθρώπινο δυναμικό, εξοπλίζεται με τα αναγκαία μέσα και ανάμεσα σε αυτά τα μέσα βέβαια, υπάρχουν και οι εξήντα εννέα κινητές μονάδες επείγουσας προνοσοκομειακής περίθαλψης, που πολλές φορές έχω ακούσει και έχω δει και σε ερωτήσεις συναδέλφων μέσα στη Βουλή να αναφέρονται ότι αυτές μένουν ακίνητες στο χώρο του ΕΚΑΒ. 

Αυτό είναι λάθος. Αυτές οι μονάδες έχουν αποκεντρωθεί σε όλη τη χώρα, βρίσκονται στα νοσοκομεία, δεν περιπολούν σε εθνικές οδούς και δεν νομίζω ότι αυτό θα ήταν λογικό, να βρίσκονται, δηλαδή, στην εθνική οδό και να περιπολούν. Εκείνο που χρειάζεται είναι να έχουν μία κατανομή χωροταξική τέτοια, που να καλύπτουν τους μεγάλους άξονες των εθνικών οδών, εκεί που έχουμε τα μεγάλα ατυχήματα. Και αυτό σήμερα έχει γίνει. 

Επίσης το ΕΚΑΒ εξοπλίζεται για τις αεροδιακομιδές του με ελικόπτερα και με αεροσκάφη. Μου δόθηκε η ευκαιρία να ενημερώσω πολύ πρόσφατα τη Βουλή ότι η διαδικασία της επιλογής για τα ελικόπτερα έχει ολοκληρωθεί. Η παράδοση για ένα από τα ελικόπτερα θα είναι μέσα στο 1999 και για τα υπόλοιπα μέσα στο πρώτο τετράμηνο του 2000, ώστε να καταστεί αυτοδύναμο και για τις αεροδιακομιδές που σήμερα γίνονται και από το στρατό αλλά και από την Ολυμπιακή. Ακόμα στελεχώνεται πολύ σύντομα με εκατόν πενήντα νέα ασθενοφόρα και με πεντακόσια πληρώματα ασθενοφόρων. 

Στον τομέα των υποδομών της υγείας έχουν ολοκληρωθεί κάποια καινούρια νοσοκομεία. Σε μερικά από αυτά έχει βρεθεί λύση με τα διοικητικά τους συμβούλια, όπως παραδείγματος χάρη το νοσοκομείο της Αλεξανδρούπολης που θα ξεκινήσει να λειτουργεί μέσα στο 1999, συνεννούμενο με το υπάρχον σήμερα νοσοκομείο. Αυτό είναι απόφαση και των Διοικητικών Συμβουλίων και της Ιατρικής Σχολής και είναι αποδεκτό από όλους. 

Υπάρχει το Νοσοκομείο "Παπαγεωργίου", στο οποίο ολοκληρώνεται τώρα η διαδικασία για την πρόσληψη προσωπικού. Και εκεί έχουν προχωρήσει πάρα πολύ οι συζητήσεις με το Διοικητικό Συμβούλιο, αλλά και με την Πανεπιστημιακή Κοινότητα και με το συντονιστικό των νοσοκομείων του συγκροτήματος Θεσσαλονίκης και πιστεύουμε ότι πολύ σύντομα θα βρεθούμε στην ευχάριστη θέση να λειτουργήσει αυτό το νοσοκομείο, όχι σαν διαγνωστικό κέντρο σε πρώτη φάση για να μπορέσει στη συνέχεια να αναπτύξει κλινικές, αλλά αναπτύσσοντας κλινικές. 

Το ίδιο ισχύει και στη Λάρισα, όπου και εκεί υπάρχει μία διαδικασία προσλήψεων προσωπικού, το οποίο βέβαια δεν θα επαρκέσει για να λειτουργήσει όλο το νοσοκομείο. Και εκεί υπάρχει μία συζήτηση με την Ιατρική Σχολή στην ίδια κατεύθυνση. 

Εκτός όμως από αυτά τα δεκαπέντε νοσοκομεία, τα οποία βρίσκονται στην εξέλιξη της αποπεράτωσής τους, έχουν γίνει σοβαρότατες επενδύσεις για βελτίωση κτιριακών εγκαταστάσεων σε άλλα είκοσι έξι νοσοκομεία της χώρας και σ' αυτά δημιουργούνται μονάδες εντατικής θεραπείας, μονάδες ηυξημένης φροντίδας, μονάδες τεχνητού νεφρού, τμήματα επειγόντων περιστατικών και πολύ σύντομα θα αποδοθούν στο σύνολό τους σε χρήση για τους λειτουργούς της υγείας, αλλά και για τους χρήστες της υγείας. Κάποια από αυτά μάλιστα έχουν ήδη αποπερατωθεί και έχουν αποδοθεί σε λειτουργία. 

Για τον εξοπλισμό ισχύει το ίδιο. Υπάρχει μία γιγαντιαία προσπάθεια για να ολοκληρωθεί ο εξοπλισμός των νοσοκομείων μας με σύγχρονα μηχανήματα. 

Εδώ όμως θα έπρεπε να τονίσω και κάτι άλλο που είναι υποχρέωσή μας να το λύσουμε στο συντομότερο δυνατό χρόνο. Οι προμήθειες, όπως είπα και στην αρχή, υπάρχουν. Αποτελούν μία πραγματική "μαύρη τρύπα" για τον προϋπολογισμό του τομέα της υγείας. Υλικά αναλώσιμα στοιχίζουν στη χώρα μας τρεις και πέντε φορές περισσότερο απ' ό,τι στοιχίζουν στις χώρες της Ευρωπαϊκής 'Ενωσης. Το ίδιο ισχύει βέβαια και για το μηχανολογικό εξοπλισμό των νοσοκομείων. Εκεί θα φροντίσουμε, στο συντομότερο δυνατό χρόνο, να μπορέσουμε να έχουμε δημιουργήσει τις προϋποθέσεις, ώστε οι προμήθειες αυτές να μην αποκεντρώνονται στα νομικά πρόσωπα δημοσίου δικαίου, να γίνονται από έναν ενιαίο φορέα με διαφάνεια, ώστε να μπορέσουμε να πετύχουμε εξασφάλιση πόρων, τους οποίους να ανακυκλώσουμε μέσα στο ίδιο το Εθνικό Σύστημα Υγείας. 

Στο θέμα της στελέχωσης, παρ' ότι έγινε μια πολύ μεγάλη προσπάθεια τα τελευταία πέντε χρόνια της Κυβερνήσεως του ΠΑΣΟΚ και σ' αυτήν την προσπάθεια εξασφαλίστηκαν δυόμισι χιλιάδες θέσεις ιατρικού προσωπικού και πάνω από δέκα 

 

 

  

Σελίδα 2976 

χιλιάδες θέσεις νοσηλευτικού και παραϊατρικού προσωπικού -με συγχωρείτε αν είναι αδόκιμος ο όρος "παραϊατρικό προσωπικό", αλλά εννοώ χειριστές, εμφανιστές, παρασκευαστές κλπ.- ακόμα εξακολουθούν να είναι τεράστιες οι ελλείψεις. Αυτό το αναγνωρίζουμε. Αυτή η προσπάθεια θα συνεχισθεί και θα πρέπει να συνεχισθεί με εντονότερους ρυθμούς, αλλά και με διαφορετικές κατευθύνσεις. 

Εδώ θα ήθελα να τονίσω ότι η δική μας κατεύθυνση θα είναι να μπορέσουμε να αναβαθμίσουμε, τα νομαρχιακά νοσοκομεία, στελεχώνοντάς τα, ώστε να μπορέσουν να πετύχουν υψηλού επιπέδου περίθαλψη και να πάψει να υπάρχει πλέον η ροή των ασθενών προς την Αθήνα και τη Θεσσαλονίκη. 

Το πρόγραμμα "ΙΠΠΟΚΡΑΤΗΣ" εφαρμόζεται, αφορά τα νησιά του Αιγαίου, στελεχώνονται με προσωπικό, αναβαθμίστηκαν τριάντα ένα ιατρεία σε πολυδύναμα περιφερειακά ιατρεία, τα οποία θα μπορούν να εφημερεύουν σε νησιά που δεν έχουν κέντρα υγείας και νοσοκομεία και βέβαια ξεκίνησε, πιλοτικά εφαρμοζόμενο, το πρόγραμμα της τηλεϊατρικής με στόχο να ολοκληρωθεί σε όλα τα νησιά του Αιγαίου. 

Θα ήθελα εδώ λίγο την προσοχή σας, για κάποια μέτρα -πολλά απ'αυτά εξαγγέλλονται τώρα για πρώτη φορά, κάποια άλλα τα ξέρετε- που αφορούν μία προσπάθεια που ξεκινάμε για εξορθολογισμό των δαπανών του Εθνικού Συστήματος Υγείας. Εκτός από εθνικό μητρώο των ασφαλισμένων του δημοσίου, το οποίο βρίσκεται αυτήν τη στιγμή σε εξέλιξη και το οποίο πολύ σύντομα θα έχει ολοκληρωθεί και θα δείξει ότι υπάρχουν ασφαλισμένοι και βιβλιάρια-μαϊμούδες σε πάρα πολύ υψηλό αριθμό, που ροκανίζουν σημαντικό κομμάτι απ' αυτούς τους πόρους, που θα μπορούσαμε να τους αξιοποιήσουμε με άριστο τρόπο μέσα στο Εθνικό Σύστημα Υγείας, θα συγκροτήσουμε μητρώο των ανασφάλιστων οικονομικά ανήμπορων. Σήμερα, με τα πιστοποιητικά απορίας, ένα πολύ μεγάλο μέρος του πληθυσμού της χώρας βγαίνει άπορο. 

Προχωρούμε στη μηχανοργάνωση του νοσοκομείου των ασφαλιστικών οργανισμών. 'Ηδη, προκηρύσσουμε μέσα στον Ιανουάριο το έργο και για το software και για το hardware για τα νοσοκομεία. 

ΘΕΟΔΩΡΑ ΜΠΑΚΟΓΙΑΝΝΗ: 'Εχει καθυστερήσει τρία χρόνια. 

ΛΑΜΠΡΟΣ ΠΑΠΑΔΗΜΑΣ (Υπουργός Υγείας και Πρόνοιας): Οι ασφαλιστικοί οργανισμοί βέβαια ξεκινούν μόνοι τους και έχουν προχωρήσει ήδη. 

Εγκαθιστούμε στο συντομότερο δυνατό διάστημα και πάντως μέσα στο πρώτο εξάμηνο του έτους διπλογραφικό λογιστικό σύστημα σε όλα τα νοσοκομεία της χώρας. 

Συγκροτήθηκε με το νομοσχέδιο που ψήφισε η Βουλή την περασμένη εβδομάδα του Υπουργείου Εργασίας και Κοινωνικών Ασφαλίσεων, ειδική υπηρεσία ελέγχου των δαπανών της υγείας για τους ασφαλιστικούς οργανισμούς. 'Ιδια υπηρεσία δημιουργεί το Υπουργείο Υγείας για τα νοσοκομεία. Δημιουργούμε Οργανισμό Περίθαλψης Ασφαλισμένων του Δημοσίου. 

Το φάρμακο. Τα μέτρα τα οποία ελήφθησαν πέρσι έκαναν φθηνότερο το φάρμακο για τον καταναλωτή κατά 20%, δηλαδή η αλλαγή του τρόπου κοστολόγησης του φαρμάκου, η ενιαία λίστα φαρμάκων και η αφαίρεση της επιβάρυνσης του φαρμάκου με φόρους υπέρ τρίτων. 

Ακολουθεί μια δεύτερη δέσμη δική μας που αφορά τα νοσοκομεία. Αυτή περιλαμβάνει τη μηχανοργάνωση των φαρμακείων των νοσοκομείων, την καθιέρωση του νοσοκομειακού εμβαλαγίου, δηλαδή της νοσοκομειακής συσκευασίας του φαρμάκου, γιατί σήμερα το φάρμακο είναι σε ίδια συσκευασία, είτε το αγοράζεις στο φαρμακείο είτε φθάνεις στο νοσοκομείο. Καθιέρωση νοσοκομειακής λίστας φαρμάκων, καθιέρωση ατομικής συνταγής και ημερήσιας δόσης για κάθε άρρωστο και βέβαια όλο αυτό το πλαίσιο της δεύτερης δέσμης κλείνει με την καθιέρωση του ενιαίου τύπου συνταγολογίου για όλα τα ασφαλιστικά ταμεία, το οποίο θα ξεκινήσει να λειτουργεί και με την έκδοση προεδρικού διατάγματος που είναι έτοιμο για τον ενιαίο κανονισμό φαρμακευτικής περίθαλψης. 

Ακόμη, έχουμε συστήσει την Υπηρεσία Προστασίας των Δικαιωμάτων των Ασθενών στο Υπουργείο και βέβαια και στα μεγάλα νοσοκομεία και επεκτείνεται αυτό σε όλα τα νοσοκομεία. 

Καθιερώσαμε νέα προγράμματα πρόληψης και θεραπείας για τα ναρκωτικά. Δημιουργήσαμε το Εθνικό Κέντρο Τεκμηρίωσης και Πληροφόρησης για τα ναρκωτικά. Στο AIDS είμαστε η χώρα-εξαίρεση που εξακολουθούμε και θα εξακολουθήσουμε να καλύπτουμε τις δαπάνες για την αγορά των αντιρετροϊκών φαρμάκων. Δημιουργήσαμε το Εθνικό Κέντρο Επιδημιολογικής Παρακολούθησης και Παρέμβασης με τις κινητές του μονάδες, όπου κάνει μια θαυμάσια δουλειά και το οποίο θα μας βοηθήσει πάρα πολύ -και αυτό θέλω να το πιστέψετε- και στις σχέσεις μας με τους βόρειους γείτονες. 'Ηδη, το επόμενο δεκαήμερο θα φροντίσω να βρεθεί στην Αλβανία μία απ' αυτές τις κινητές μονάδες, όπου έχει ξεσπάσει μια πολύ μεγάλη επιδημία ηπατίτιδας και έτσι και στις σχέσεις μας με τους βόρειους γείτονες, θα φανούν χρήσιμες αυτές οι μονάδες. 

Κύριοι συνάδελφοι, άφησα ένα θέμα τελευταίο στον τομέα της υγείας. Κύριε Πρόεδρε, επειδή ο χώρος της υγείας και της πρόνοιας είναι ένας τεράστιος χώρος που δεν καλύπτεται στα είκοσι λεπτά, θα ζητήσω τουλάχιστον την ανοχή που δείξατε στους Βουλευτές. 

Αναφέρομαι, λοιπόν, στο νέο ιατρικό μισθολόγιο. 

Υπήρξε μία γενναία πρωτοβουλία της Κυβέρνησης στη συγκεκριμένη συγκυρία να αυξήσει τις αποδοχές των νοσοκομειακών γιατρών κατά 30% στο σύνολό τους. Δηλαδή οι νοσοκομειακοί γιατροί το 1997 έπαιρναν εκατό σαράντα εννέα δισεκατομμύρια (149.000.000.000) και φέτος θα πάρουν εκατόν ενενήντα ένα δισεκατομμυρία (191.000.000.000), σαράντα δυο δισεκατομμύρια (42.000.000.000) παραπάνω, ποσοστό περίπου 30%. Η αύξηση αυτή αφορούσε κατά 67% την αύξηση των τακτικών τους αποδοχών. Οι τακτικές τους αποδοχές από τα εβδομήντα πέντε δισεκατομμύρια (75.000.000.000) πήγαν στα εκατόν είκοσι πέντε δισεκατομμύρια (125.000.000.000). Αντίστοιχα βέβαια μειώθηκαν οι πρόσθετες αμοιβές, αυτές που αφορούσαν τις εφημερίες, μειώθηκαν κατά 9%. Αλλά αυτό, κύριε Πρόεδρε, ήταν κάτι που το ζήτησαν και οι ίδιοι οι γιατροί, ήταν κάτι που ουσιαστικά ξέπλενε μια ντροπή για το ιατρικό σώμα, να δέχεται και να παίρνει πλασματικές εφημερίες. Επειδή χρόνια όλες οι κυβερνήσεις είχαν καθυστερήσει να αυξήσουν τις αποδοχές των γιατρών, είχε βρεθεί ο τρόπος των πλασματικών εφημεριών. Ηταν επόμενο λοιπόν, αφού καταργήθηκαν οι πλασματικές εφημερίες, αυτό να βρισκόταν στα ίδια ή σε χαμηλότερα επίπεδα. Πάντως το γεγονός είναι ότι είναι σαράντα δύο δισεκατομμύρια (42.000.000.000) παραπάνω που, αν μοιραζόταν σε όλους τους γιατρούς, τους δεκαοκτώ χιλιάδες γιατρούς που έχει το ΕΣΥ, θα σήμαινε διακόσιες χιλιάδες (200.000) το μήνα στον κάθε γιατρό επιπλέον. Και ασφαλώς δεν μπορούν να μοιραστούν στον κάθε γιατρό γιατί την εφημερία θα πρέπει όλοι να την αντιμετωπίσουμε σαν ανάγκη του νοσοκομείου και όχι σαν απαίτηση, σαν διεκδίκηση ή σαν δικαίωμα του γιατρού. Είναι ανάγκη του νοσοκομείου η εφημερία και στην ανάγκη αυτή κάποιοι γιατροί θα χρειάζεται να εφημερεύουν περισσότερο, ανάλογα με την ειδικότητά τους, κάποιοι λιγότερο. Ανάλογα με τη στελέχωση του νοσοκομείου, αν μιλάμε για νοσοκομείο της Αθήνας ή για νοσοκομείο της Καρδίτσας ή της Λαμίας ή των Χανίων, όπου είναι λιγότερο το προσωπικό και εκεί οι γιατροί εφημερεύουν περισσότερες φορές, για να καλύψουν τις ανάγκες αυτές. 

'Ομως, με την εκκαθάριση των αποδοχών των γιατρών και επειδή το νομοσχέδιο είχε ένα πρωθύστερο σχήμα, ψηφίστηκε τον Απρίλιο, είχε αναδρομική ισχύ, παρέπεμπε σε κοινές υπουργικές αποφάσεις που εκδόθηκαν τον Αύγουστο, δημιουργήθηκε μια αναταραχή στο χώρο των νοσοκομείων, η οποία με τη σειρά της οδήγησε σε ένα κύμα κατασυκοφάντησης του ΕΣΥ και των γιατρών. Εδώ θα πρέπει να αποκαταστήσουμε την αλήθεια. Το θεωρώ υποχρέωσή μου σαν Υπουργός Υγείας. 

Τα νοσοκομεία νοσηλεύουν το 85% του ελληνικού πληθυσμού και του παρέχουν υψηλού επιπέδου περίθαλψη. Νοση-

  


 

  

Σελίδα 2977 

λεύουν επίσης όλα τα περιστατικά τα οποία δεν δέχονται να τα πάρουν στον ιδιωτικό τομέα. Τα δύσκολα περιστατικά πάνε στα νοσοκομεία. Παρ' όλα αυτά όμως, θα πρέπει να αναγνωρίσουμε κάποια πράγματα, ότι τα νοσοκομεία μας έχουν ένα κακό ξενοδοχειακό προφίλ, ότι έχουν διαρθρωτικές αδυναμίες και αγκυλώσεις στη διοίκησή τους, αλλά και στη λειτουργία των επιμέρους υπηρεσιών τους. 

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Τραγικές και χειροτερεύουν κάθε μέρα. 

ΛΑΜΠΡΟΣ ΠΑΠΑΔΗΜΑΣ (Υπουργός Υγείας και Πρόνοιας): Συμφωνώ ότι υπάρχουν όλα αυτά. 

ΠΡΟΕΔΡΕΥΩΝ (Λουκάς Αποστολίδης): Θα τα βελτιώσουμε, κύριε Πρόεδρε. 

ΛΑΜΠΡΟΣ ΠΑΠΑΔΗΜΑΣ (Υπουργός Υγείας και Πρόνοιας): Αυτά όμως δεν σβήνουν αυτό που είπα πριν, ότι το 85% του ελληνικού πληθυσμού νοσηλεύεται στα κρατικά νοσοκομεία. Επειδή έχω στα χέρια μου στοιχεία και αναλύσεις, θα δείτε ότι αυτός ο πληθυσμός που νοσηλεύεται στα νοσοκομεία μιλάει για καλό ιατρικό προσωπικό, για καλό νοσηλευτικό προσωπικό για άθλια ξενοδοχειακή υποδομή. 

Δεν θέλω να πω ότι όλα είναι καλά. Υπάρχουν και θέματα συμπεριφοράς και κάποια εκφυλιστικά φαινόμενα μερικές φορές μπορεί να οδηγούν και σε διαφθορά. Και όλα αυτά οφείλουμε να τα κτυπήσουμε για να μπορέσουμε να δημιουργήσουμε νοσοκομεία χωρίς λίστες αναμονής, νοσοκομεία που θα εξυπηρετούν καλύτερα και γρηγορότερα τους ασθενείς τους, που θα έχουν σύγχρονη ξενοδοχειακή υποδομή και ανθρώπινο πρόσωπο για τον άρρωστο. 

Στο θεσμικό πλαίσιο για την υγεία θέλω να αναφέρω κάποια πράγματα πολύ σύντομα. 

ΠΡΟΕΔΡΕΥΩΝ (Λουκάς Αποστολίδης): Κύριε Υπουργέ, θα πρέπει να ολοκληρώσετε. 

ΛΑΜΠΡΟΣ ΠΑΠΑΔΗΜΑΣ (Υπουργός Υγείας και Πρόνοιας): Τελειώνω με αυτό και θα αφήσω τον τομέα της πρόνοιας, γιατί πιστεύω ότι θα προκληθώ και θα πρέπει να απαντήσω. 

Στο θεσμικό πλαίσιο της υγείας, λοιπόν, πολύ σύντομα θα φέρουμε στη Βουλή σημαντικότατα νομοσχέδια, όπως είναι το νομοσχέδιο για την ψυχική υγεία, όπου πραγματικά έχουμε καθυστερήσει πάρα πολύ και είναι μια υποχρέωσή μας απέναντι σε δεσμεύσεις προς την Ευρωπαϊκή 'Ενωση, το νομοσχέδιο για τις μεταμοσχεύσεις. 

Και υπάρχουν δύο σημαντικά προεδρικά διατάγματα για τις ιδιωτικές κλινικές και τα διαγνωστικά κέντρα, που πιθανότατα να τα φέρω με τη μορφή νομοσχεδίου, γιατί τα θεωρώ σημαντικότατα, αφού οριοθετούν τη δουλειά στον ιδιωτικό τομέα και η Βουλή πρέπει να έχει άποψη πάνω σ' αυτά. 

Επίσης, προεδρικό διάταγμα για ανακοστολόγηση των ιατρικών πράξεων, που το ζητάει ο ιατρικός κόσμος από το 1991 και νομοθετικές πρωτοβουλίες για το θεσμό του γενικού διευθυντού, του μάνατζερ, όπου θα πρέπει να φροντίσουμε με νομοθετική πρωτοβουλία να λύσουμε τις όποιες επικαλύψεις μπορεί να υπάρξουν στο θεσμό του μάνατζερ και της διοίκησης του νοσοκομείου. Να καθορίσουμε με σαφήνεια προσόντα και κριτήρια, να καθορίσουμε συντελεστές κριτηρίων και επιτροπή αξιολόγησης η οποία θα αναδείξει για τα μεγάλα νοσοκομεία μας, της τάξης των πεντακοσίων κλινών και πάνω, τους αξιολογότερους που έχουμε αυτήν τη στιγμή σαν μάνατζερς. 

ΠΡΟΕΔΡΕΥΩΝ (Λουκάς Αποστολίδης): Παρακαλώ, κύριε Υπουργέ, τελειώνετε. Μη με φέρνετε σε δύσκολη θέση. 

ΛΑΜΠΡΟΣ ΠΑΠΑΔΗΜΑΣ (Υπουργός Υγείας και Πρόνοιας): Τελειώνω, κύριε Πρόεδρε. 

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Βγάλτε το κόμμα από τη μέση. Εάν δεν κάνετε κάτι τέτοιο, δεν πρόκειται να πετύχετε τίποτε. 

ΛΑΜΠΡΟΣ ΠΑΠΑΔΗΜΑΣ (Υπουργός Υγείας και Πρόνοιας): Εγώ το δέχομαι και αυτό, κύριε Πρόεδρε, και να είσθε βέβαιος ότι θα γίνει. Ευχαριστώ. 

(Χειροκροτήματα από την πτέρυγα του ΠΑΣΟΚ) 

ΠΡΟΕΔΡΕΥΩΝ (Λουκάς Αποστολίδης): Ο κ. Τσοβόλας έχει το λόγο για τρία λεπτά. 

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗΚΚΙ): Κύριε Πρόεδρε, ζήτησα το λόγο για την τάξη πάνω σε ένα θέμα που ανέφερε ο κατελθών μόλις του Βήματος Υπουργός Υγείας σε σχέση με τις εφημερίες των γιατρών και τις πληρωμές. 

Δεν είναι σωστό αυτό που είπατε, κύριε Υπουργέ, και το ξέρετε πολύ καλά, γιατί είσαστε φίλος του αείμνηστου Γεννηματά, του τότε Υπουργού Υγείας, όπου με κοινή απόφαση δική του και δική μου ως Υπουργού Οικονομικών και μετά από επιμονή του Γεννηματά και του Υπουργείου Υγείας -επιμονή που εμφανίστηκε, αν θυμάμαι καλά, ένα χρόνο μετά την έναρξη λειτουργίας του ΕΣΥ, όπου οι γιατροί μπροστά στο νέο αυτό θεσμό δεν εντάσσονταν στο ΕΣΥ και έπρεπε να λειτουργήσει το ΕΣΥ και μάλιστα με παροχή υπηρεσιών καθ' όλο το εικοσιτετράωρο σε όλα τα κρατικά νοσοκομεία που ήταν ενταγμένα στο ΕΣΥ- υπογράψαμε ως Υπουργός Οικονομικών εγώ -το θεωρώ τιμή μου και καυχώμαι γι' αυτό- αυτήν την κοινή απόφαση με τον αείμνηστο Γεννηματά με την οποία δεν καλύφθηκαν πλασματικές, αλλά πραγματικές υπερωρίες, αλλά και η ανάγκη να ενταχθούν στο ΕΣΥ από την ιδιωτική υγεία γιατροί και μάλιστα με προσόντα ικανοί να προσφέρουν υπηρεσίες ποιότητος. 

Αυτές, κύριε Υπουργέ -πιστεύω θα σας έχουν πει οι υπηρεσίες του Υπουργείου Οικονομικών, αλλά και του Νομικού Συμβουλίου του Κράτους- καταβάλλονταν έκτοτε και μέχρι το νόμο που ψηφίσατε πέρσι με τον κ. Γείτονα κατά τρόπο σταθερό και μόνιμο. Και κατά την πάγια νομολογία των δικαστηρίων, χωρίς να υπάρχει άλλη αντίθετη άποψη, θεωρούνται τακτικές αποδοχές. Με τις ρυθμίσεις που έγιναν από τον προκάτοχό σας τον κ. Γείτονα, μειώθηκαν οι συνολικές αποδοχές γιατρών και μάλιστα σε ορισμένους κλάδους μειώθηκαν κατακόρυφα. Γι' αυτό και έχετε τις συνεχείς έκτοτε απεργίες των γιατρών και των ειδικευόμενων γιατρών, γιατί πρέπει να αντιληφθείτε ότι και στο χώρο της υγείας και στο χώρο της παιδείας αλλαγές δεν μπορούν να υπάρξουν χωρίς τους φορείς του συστήματος υγείας, χωρίς τους γιατρούς και χωρίς εκπαιδευτικούς. Αν δεν το καταλάβετε αυτό, τότε, όπως και στην παιδεία, έτσι και στην υγεία θα είναι εκρηκτική η κατάσταση σε βάρος της ποιότητας των παρεχομένων δημόσιων υγειονομικών υπηρεσιών, με ταλαιπωρία και του λαού και των εργαζομένων. Αυτό ήθελα να επισημάνω για την αποκατάσταση της τάξης και της αλήθειας. 

ΠΡΟΕΔΡΕΥΩΝ (Λουκάς Αποστολίδης): Ο κ. Σιούφας έχει το λόγο. 

ΣΤΡΑΤΗΣ ΚΟΡΑΚΑΣ: Πόσες φορές θα ομιλήσει ο κ. Σιούφας, κύριε Πρόεδρε; 

ΠΡΟΕΔΡΕΥΩΝ (Λουκάς Αποστολίδης): Κύριε συνάδελφε, όπως μου είπε ο κύριος Πρόεδρος, ο κ. Σιούφας έκανε μια παρέμβαση χθες πέντε λεπτών και δικαιούται ένα δεκάλεπτο ακόμα. Δεν χαριζόμαστε στον κ. Σιούφα. 

Ορίστε κ. Σιούφα έχετε το λογο. 

ΔΗΜΗΤΡΙΟΣ ΣΙΟΥΦΑΣ: Κύριοι συνάδελφοι, ακούγοντας τους Υπουργούς της Κυβέρνησης έχει κανείς την αίσθηση ότι στη χώρα μας όλα δουλεύουν ρολόι, η πατρίδα μας έχει γίνει Ελβετία σε όλους τους τομείς και οι πολίτες πρέπει να βρίσκονται στους δρόμους για να πανηγυρίζουν, γιατί είναι ευτυχείς, γιατί ευημερούν, γιατί αισθάνονται ασφαλείς, γιατί πληρώνουν λίγους φόρους. 

Κύριοι της Κυβέρνησης, δυστυχώς συμβαίνουν ακριβώς τα αντίθετα από αυτά που επί πέντε ημέρες υποστηρίζεται από αυτό το Βήμα. Και για να αναφερθώ στον μόλις κατελθόντα από το Βήμα Υπουργό Υγείας, θα ήθελα με μία φράση να επισημάνω ότι η υγεία είναι βαριά άρρωστη, κύριε Υπουργέ. Και ό,τι και να πείτε, αυτό το νοιώθει ο ασθενής που νοσηλεύεται στα κρατικά νοσοκομεία, ο συγγενής που του επισκέπτεται παρ' όλες τις προσπάθειες που καταβάλουν γιατροί και λοιπό προσωπικό που υπηρετεί στις υπηρεσίες υγείας. 

Είπε και κάτι άλλο ο Πρωθυπουργός, ότι η Κυβέρνηση έχει δώσει εξετάσεις και αυτές τις ημέρες και πέρασε. Το αντίθετο συμβαίνει. Η Κυβέρνηση έδωσε εξετάσεις παντού και απέτυχε. Και κύρια απέτυχε ο Πρωθυπουργός της χώρας που με τη χθεσινή του απουσία κατά την ώρα της ομιλίας του Αρχηγού 

  


 

  

Σελίδα 2978 

της Αξιωματικής Αντιπολίτευσης, έδωσε για πρώτη φορά κατά τη Μεταπολίτευση την εικόνα ενός Πρωθυπουργού ο οποίος δεν έρχεται στην Εθνική Αντιπροσωπεία για να αντιμετωπίσει, για να ακούσει τα επιχειρήματα, την κριτική και κύρια την επιχειρηματολογία της Αξιωματικής Αντιπολίτευσης και του Προέδρου της. 

Αλλά και κάτι άλλο. Για μας κρύφτηκε ο Πρωθυπουργός. Κρύφτηκε γιατί δεν είχε την τόλμη, το σθένος να έρθει μέσα στην Εθνική Αντιπροσωπεία για να ακούσει τον Αρχηγό της Αξιωματικής Αντιπολίτευσης. 

'Ενας συμπολίτης μου μου έλεγε σήμερα το πρωί ότι μπορεί να ισχύουν αυτά που υποστηρίξατε και χθες το βράδυ, Δημήτρη Σιούφα, για μας ο Πρωθυπουργός προφανώς είχε μπλέξει με υπερωρίες στα λογιστικά κατάστιχα με τα οποία απασχολείται στην υπό χρεοκοπία Κυβέρνηση και γι' αυτό δεν εμφανίσθηκε στην Εθνική Αντιπροσωπεία. 

Αλλά θέλω να ευχαριστήσω την Κυβέρνηση γιατί έβαλε χθες το βράδυ τον "δημοφιλέστερο" Υπουργό της, τον κ. Παπαντωνίου, να απαντήσει στον Πρόεδρο της Νέας Δημοκρατίας. Βεβαίως είναι φανερό για ολόκληρο τον ελληνικό λαό ότι η απάντηση του κ. Παπαντωνίου δεν ήταν τίποτε άλλο παρά ένα ενύπνιο. Είναι οι μύθοι, τα γνωστά παραμύθια, τα οποία από αυτό το Βήμα και έξω από αυτό το Βήμα ο Υπουργός Εθνικής Οικονομίας προσπαθεί να πείσει τον ελληνικό λαό ότι η οικονομία πάει καλά. Αλλά τίποτα δεν πάει καλά, γι' αυτό ο λαός βρίσκεται στο δρόμο, γι' αυτό όλες οι κοινωνικές ομάδες διαμαρτύρονται, γι' αυτό οι μισθωτοί, οι συνταξιούχοι, οι αγρότες κάθε τρεις και λίγο βρίσκονται στο δρόμο διαμαρτυρόμενοι απέναντι στην πολιτική αυτής της Κυβέρνησης, στην αποτυχημένη πολιτική αυτής της Κυβέρνησης. 

Μετά τον κ. Παπαντωνίου ακολούθησε στο Βήμα ο κ. Αρσένης, ο οποίος επίσης με την τοποθέτηση την οποία έκανε, ότι είναι αδιαπραγμάτευτη η εκπαιδευτική μεταρρύθμιση, δεν έκανε τίποτε άλλο παρά να δώσει νέεες αφορμές αναστατώσεων. Και γνωρίζετε από σήμερα, ότι τα Ελληνόπουλα είναι και πάλι στους δρόμους προκαλούμενα από τον Υπουργό Παιδείας, χθες το βράδυ εδώ, ότι δεν διαπραγματεύεται τίποτε. Η ένταση θα εξακολουθήσει και μέσα στις γιορτές. Και παρά το γεγονός ότι στην παιδεία στηρίζεται το μέλλον του έθνους, εκεί παρατηρούμε να αποτυγχάνει η Κυβέρνηση και μάλιστα να αποτυγχάνει κάθε μέρα. Εδώ εμείς προτείναμε την εθνική συνεννόηση, η Κυβέρνηση την αρνείται, την αρνείται πεισματικά, την αρνείται συστηματικά. Εμείς, όμως, θα επιμείνουμε όπως επιμένουν και όλα τα άλλα κόμματα, όπως επιμένει ολόκληρος ο ελληνικός λαός, να υπάρξει εθνική συνεννόηση για το θέμα της παιδείας. 

Είπε όμως και ορισμένα άλλα πράγματα ο κ. Αρσένης που πρέπει να πάρει από αυτό το Βήμα την απάντηση. Είπε πρώτα-πρώτα ότι η Νέα Δημοκρατία καλλιεργεί την αρχή της ήσσονος προσπάθειας. Δεν υπάρχει μεγαλύτερο ψεύδος, κυρίες και κύριοι συναδελφοι, γιατί γνωρίζετε μετά το 1981 ότι εσείς ήσασταν εκείνοι οι οποίοι καταργήσατε κάθε μορφή ελέγχου στα σχολεία. Καταργήσατε τους επιθεωρητές. Καταργήσατε την αξιολόγηση. Καταργήσατε κάθε είδους διαδικασία μέσα στα σχολεία και έρχεσθε σήμερα να λέτε στη Νέα Δημοκρατία ότι είναι αυτή που υποστηρίζει την ήσσονα προσπάθεια. Τώρα όμως αυτά τα οποία κάνατε τότε τα πληρώνετε, τώρα θερίζετε εκείνα τα οποία σπείρατε τη δεκαετία του '80. 

Είπατε ακόμη ότι η Νέα Δημοκρατία δεν αρθρώνει συγκεκριμένη πολιτική για την παιδεία. 'Οταν συνεζητείτο ο περίφημος ν. 2525, κατετέθησαν εδώ δύο τροπολογίες. Η μία η οποία αφορούσε τον τρόπο με τον οποίο θα γινόταν η επιλογή των εκπαιδευτικών και η δεύτερη για τον τρόπο της αξιολόγησης του εκπαιδευτικού έργου. 

Το Μάϊο του 1998 καταθέσαμε τροπολογία που σχετιζόταν με τον τρόπο που θα απορροφούνταν οι αναπληρωτές καθηγητές και τώρα την πρόταση νόμου με την οποία ζητούμε εθνικό διάλογο από την Κυβέρνηση. 

Λέει, επίσης, η Κυβέρνηση ότι τα κόμματα αρνήθηκαν το διάλογο το καλοκαίρι του 1997. Η απάντηση είναι μία: 'Ηρθε την 1η Αυγούστου, μέσα στο καλοκαίρι, όταν ήδη ολοκλήρωσε τη μορφή της εκπαιδευτικής μεταρρύθμισης η Κυβέρνηση και ζήτησε από τα κόμματα να πάρουν μέρος σε ένα ολοκληρωμένο σχέδιο -κατά την Κυβέρνηση- για την εκπαιδευτική μεταρρύθμιση εκ των υστέρων, δηλαδή να αποτελέσουν τις γλάστρες και την εικόνα με την οποία ύστερα από δεκαπέντε ημέρες κατέθετε αυτό το νομοσχέδιο στην Εθνική Αντιπροσωπεία. Και καλά έκαναν τα κόμματα και δεν πήραν μέρος σε αυτό τον, υποτίθεται, εθνικό διάλογο όταν οι αρχές πάνω στις οποίες θα στηριζόταν η, υποτίθεται, εκπαιδευτική μεταρρύθμιση ήταν ήδη ολοκληρωμένες από την Κυβέρνηση. 

Τέλος, επί της θητείας του δεν συνεκλήθη ούτε μία φορά το Εθνικό Συμβούλιο για την παιδεία και αγνοώντας τον Υπουργό Παιδείας ο Πρόεδρος του Εθνικού Συμβουλίου για την παιδεία, κ. Πανάρετος, κάλεσε να συγκληθεί -και το αγνοούσε προχθές στη Διαρκή Επιτροπή ο κ. Αρσένης- στις 16 και 17 Ιανουαρίου, για πρώτη φορά από τότε που συστήθηκε. Επίσης, το Υπουργικό Συμβούλιο δεν συγκρότησε την Εθνική Διακομματική Επιτροπή, που ψήφισε με πρωτοβουλία της Κυβέρνησης το 1995 η Εθνική Αντιπροσωπεία. 

Συνεπώς, δεν μπορούν σήμερα να έρχονται και να λένε ότι δεν κουβεντιάζουν για ό,τι έγινε, αλλά για πέντε, έξι θέματα, λεπτομέρειες που υπάρχουν. Αυτό δεν το δέχεται κανείς. 

Θέλω ακόμα να μιλήσω και για το άλλο ψέμα για το οποίο κατήγγειλα την Κυβέρνηση από αυτό το Βήμα, τον Υπουργό Εθνικής Οικονομίας και Οικονομικών και τον Υφυπουργό κ. Δρυ. Τους είπαμε ότι οι διαρρυθμίσεις που έγιναν στα αντικειμενικά κριτήρια αυξάνουν βαρύτατα τη φορολογία στους μικρομεσαίους. Και είπαν και οι δύο ότι, όχι μόνο δεν αυξάνεται η φορολογία στις μικρομεσαίες επιχειρήσεις, αλλά, το αντίθετο, μειώνεται. 

Κυρίες και κύριοι συνάδελφοι, εγώ θα σας παραπέμψω σε δύο στοιχεία τα οποία αποκαλύπτουν πλήρως αυτό το οποίο καταγγέλλω απ' αυτού του Βήματος. 

Το πρώτο είναι η έκθεση του Γενικού Λογιστηρίου του Κράτους για την αύξηση της μισθωτικής αξίας, όπου στη μεν πρώτη σελίδα ο Υπουργός Εθνικής Οικονομίας λέει ότι δεν επέρχεται καμία αύξηση των εσόδων του δημοσίου, αλλά αντίθετα μείωση, ο δε Γενικός του Διευθυντής κ. Ρίζος 

στην τελευταία σελίδα λέει ότι αυξάνονται τα έσοδα του δημοσίου από το προτεινόμενο αντικειμενικό σύστημα προσδιορισμού των εμπορικών επιχειρήσεων στη φορολογία εισοδήματος, το ύψος της οποίας δεν μπορεί να προσδιοριστεί. Αυτό είναι το πρώτο. 

(Στο σημείο αυτό την Προεδρική 'Εδρα καταλαμβάνει ο Α' Αντιπρόεδρος της Βουλής κ. ΠΑΝΑΓΙΩΤΗΣ Ν. ΚΡΗΤΙΚΟΣ) 

Το δεύτερο. Καταθέτω στην Εθνική Αντιπροσωπεία τις καταγγελίες που έχει κάνει η Εθνική Συνομοσπονδία Ελληνικού Εμπορίου για αύξηση της επιβάρυνσης από 10% έως και 25%. 

Καταθέτω επίσης την καταγγελία την οποία έχει κάνει η Γενική Συνομοσπονδία Επαγγελματιών και Βιοτεχνών Ελλάδος, ότι επίσης με αυτή τη διαρρύθμιση στα αντικειμενικά κριτήρια αυξάνονται οι επιβαρύνσεις στους μικρομεσαίους από 10% έως και 25%. 

(Στο σημείο αυτό ο Βουλευτής κ. Δημήτριος Σιούφας καταθέτει για τα Πρακτικά τις προαναφερθείσες καταγγελίες, οι οποίες βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής) 

Μάλιστα χθες ο Υπουργός έδωσε και ορισμένους καταλόγους με παραδείγματα μείωσης. Το αντίθετο συμβαίνει, κυρίες και κύριοι συνάδελφοι, και θα μου επιτρέψετε να κάνουμε μαζί, στο λίγο χρόνο που απομένει, έναν περίπατο στην ομοβροντία όλου του ελληνικού Τύπου τη μεθεπομένη ημέρα που κατατέθηκε αυτή η τροπολογία. 

Εφημερίδα "ΕΛΕΥΘΕΡΟΤΥΠΙΑ": "Πίνακες με αύξηση από 17% έως 34% λόγω των αντικειμενικών κριτηρίων." 

"ΕΛΕΥΘΕΡΟΣ ΤΥΠΟΣ", την ίδια ημέρα: "Αύξηση από 10% έως και 30%." 

"ΑΔΕΣΜΕΥΤΟΣ ΤΥΠΟΣ" του κ. Μήτση: "Ψεύδη τα παραδείγματα που δίνει το Υπουργείο Οικονομικών. Αύξηση ρεκόρ του ποσοστού της μισθωτικής αξίας στην επαγγελματική 



 

  

Σελίδα 2979 

εγκατάσταση." 

Εφημερίδα "ΕΞΟΥΣΙΑ": "Χαράτσι 15% με τα αντικειμενικά." 

"ΕΘΝΟΣ": "Οδυνηρή έκπληξη από τον κ. Δρυ." 

"ΑΔΕΣΜΕΥΤΟΣ ΤΥΠΟΣ" του κ. Ρίζου: "Με λάθος παραδείγματα αποκρύπτουν τα χαράτσια." 

"ΑΠΟΓΕΥΜΑΤΙΝΗ": "Κρύβουν σκόπιμα λάθη. Απάτη με τους φόρους. Κλέβουν εμπόρους και επαγγελματίες." 

"Το ΒΗΜΑ" στις 22 του μηνός με τέσσερις σελίδες δίνει παραδείγματα αυτής της επιπλέον επιβάρυνσης, που προκύπτει από τη συγκεκριμένη τροπολογία. 

Επανέρχεται η "Ελευθεροτυπία": "20% επάνω για εμπόρους και επαγγελματίες." Ταυτόχρονα έχει και ένα πολύ σημαντικό σχόλιο, λέγοντας "η αρπαχτή", ότι η παρέμβαση και μάλιστα με αναδρομικό τρόπο των φορολογικών επιβαρύνσεων από την 1.1.98 τινάζει στον αέρα την αξιοπιστία του κράτους και ουσιαστικά διαψεύδει κατηγορηματικά την Κυβέρνηση γι' αυτά τα οποία υπεστήριζε και υποστηρίζει ακόμα τώρα που ψηφίζεται ο Προϋπολογισμός. 

Το ίδιο λέει και η "ΒΡΑΔΥΝΗ". "Συντελεστές εξόντωσης για ελεύθερους επαγγελματίες", επαναλαμβάνει ο "ΕΛΕΥΘΕΡΟΣ ΤΥΠΟΣ". Η "ΑΚΡΟΠΟΛΗ", η "ΚΑΘΗΜΕΡΙΝΗ", όλες οι εφημερίδες διαψεύδουν την Κυβέρνηση με ομοβροντία δημοσιευμάτων και ο Υπουργός Εθνικής Οικονομίας με τον Υφυπουργό του τονίζουν ότι δεν υπάρχει καμία αύξηση των φόρων, αλλά μείωση. 

Κυρίες και κύριοι συνάδελφοι, αντί να καταργήσει τα αντικειμενικά κριτήρια η Κυβέρνηση με τους φόρους, που έχει βάλει, καταργεί τις ίδιες τις μικρομεσαίες επιχειρήσεις. Και όλα αυτά είναι πρόσθετοι λόγοι να καταψηφιστεί και αυτός ο Προϋπολογισμός της Κυβέρνησης του Κωνσταντίνου Σημίτη. 

(Χειροκροτήματα από την πτέρυγα της Νέας Δημοκρατίας) 

(Στο σημείο αυτό ο Βουλευτής κ. Δημήτριος Σιούφας καταθέτει για τα Πρακτικά τα σχετικά έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής) 

ΠΡΟΕΔΡΕΥΩΝ (Παναγιώτης Ν. Κρητικός): Ο Υπουργός των Εξωτερικών κ. Θεόδωρος Πάγκαλος, έχει το λόγο. 

ΘΕΟΔΩΡΟΣ ΠΑΓΚΑΛΟΣ (Υπουργός Εξωτερικών): Κύριε Πρόεδρε, κυρίες και κύριοι συνάδελφοι, σε πολλές από τις ομιλίες ακούσαμε την άποψη ότι υπάρχει κρίση του πολιτικού συστήματος. Και βεβαίως αυτό είναι κάτι, στο οποίο θα μπορούσαμε να συμφωνήσουμε. Υπάρχει ένα μειωμένο ενδιαφέρον του μέσου πολίτη για όσα διαδραματίζονται στην Εθνική Αντιπροσωπεία. 

Θα μπορούσε αυτή η συζήτηση να ήταν μία ευκαιρία, για να βαπτιστεί ο δημόσιος βίος στα νάματα της πολιτικής σκέψης, για να δώσουμε στο λαό, που μας παρακολουθεί ανελλιπώς -και αυτό δεν συμβαίνει, όπως ξέρετε, σε όλες μας τις λειτουργίες- νέες ιδέες, νέες προτάσεις, μία νέα εντύπωση για την ποιότητα του διαλόγου σ' αυτήν την Αίθουσα, για την ποιότητα του πολιτικού κόσμου. 

Δυστυχώς, αυτό δεν συνέβη. Και δεν συνέβη, γιατί η αντιπολίτευση δεν θέλησε να αξιοποιήσει αυτήν την ευκαιρία. Παρακολούθησα πολλές από τις ομιλίες των εκατό και πλέον συναδέλφων, που έχουν λάβει το λόγο μέχρι στιγμής. Αν δεν κάνω λάθος, σπάνια είχαμε αυτήν τη δυνατότητα και αυτό νομίζω ότι είναι κάτι, για το οποίο πρέπει να επαινέσουμε την ηγεσία του Κοινοβουλίου. Αλλά θα μου επιτρέψετε να σας πω ότι αυστηρές κρίσεις διατύπωσαν κυρίως οι Βουλευτές της Συμπολίτευσης, ίσως και ορισμένοι Βουλευτές των μικρών κομμάτων της Αντιπολίτευσης. Η Νέα Δημοκρατία έμεινε σε ένα επίπεδο γενικών εντυπώσεων. 

Είπε χθες ο κ. Κωνσταντίνος Καραμανλής ότι αποδοκιμάζεται η Κυβέρνηση και κόμισε γλαύκα εις Αθήνας. Δεν υπάρχει κυβέρνηση, καμία τετραετία, απ' όσες τουλάχιστον εγώ ενθυμούμαι, που να μην έχει αποδοκιμαστεί από το μέσο όρο των συμπολιτών μας στα μέσα του βίου της. Δεν υπάρχει κυβέρνηση, που να μην είχε διαφορά από την Αντιπολίτευση τεσσάρων ή πέντε ποσοστιαίων μονάδων στο μέσον της τετραετίας. 

Θέλω να ξαναπροειδοποιήσω -το έχω ξανακάνει- την ηγεσία της Νέας Δημοκρατίας να μην ενθουσιάζεται πρόωρα, γιατί αυτό έχει ξανασυμβεί και το έχουμε ξαναζήσει. Διότι αυτοί που δηλώνουν εκφρασμένη άποψη στις δημοσκοπήσεις -με βάση τις οποίες τρέφεται κυρίως ο πολιτικός προβληματισμός του κ. Καραμανλή- είναι αυτοί που δεν έχουν κανένα λόγο να δηλώσουν ότι συμφωνούν. Και γιατί εξάλλου θα δήλωνα ότι συμφωνούν, όταν έχουν μπροστά τους δύο χρόνια, για να διαμορφώσουν άποψη; Αυτοί που δηλώνουν εκφρασμένη άποψη είναι κυρίως αυτοί που αποδοκιμάζουν. 

Αλλά υπάρχει κάτι, που γίνεται για πρώτη φορά και αυτό θα άξιζε να το προσέξει λίγο περισσότερο ο Αρχηγός της Αξιωματικής Αντιπολίτευσης. Για πρώτη φορά αποδοκιμάζεται η Αντιπολίτευση περισσότερο απ' ό,τι αποδοκιμάζεται η Κυβέρνηση. Αυτό δεν έχει ξαναγίνει. 

Αυτό, λοιπόν, θα έπρεπε να αποτελέσει αντικείμενο προβληματισμού και να αλλάξει ίσως το επίπεδο και το είδος της αντιπολίτευσης, που ασκείται από την ηγεσία της Νέας Δημοκρατίας. Νομίζω ότι αυτό ακριβώς αποδοκιμάζει ο μέσος πολίτης, αυτό που ζήσαμε αυτές τις μέρες εδώ, αυτά που ακούσαμε ως ανερμάτιστα, τυχαία και αξιωματικά διακηρύχθηκαν. 

Ακούσαμε, δηλαδή, μια άποψη που είναι πρωτοφανής κάτω από αυτές τις συνθήκες. 'Ολοι οι διεθνείς οργανισμοί, χωρίς καμία εξαίρεση, όλοι όσοι ασχολούνται με την οικονομία των διαφόρων χωρών, επιβραβεύουν την οικονομική πολιτική της Κυβέρνησης. Η Ευρωπαϊκή 'Ενωση, ο Οργανισμός Οικονομικής Συνεργασίας και Ανάπτυξης, διεθνή ιδιωτικά ινστιτούτα, λένε ότι πάει θαυμάσια η οικονομία μας, ότι είναι λαμπρή η επίδοση της Ελλάδας, ότι είναι μεγάλα τα επιτεύγματα της οικονομικής μας πολιτικής. Τότε έρχεται ο κ. Καραμανλής και λέει "σε παρακμή η ελληνική οικονομία". 

Εγώ ήμουν έτοιμος να δεχθώ την κριτική που θα έλεγε ότι, "ναι μεν μπορούμε να πάμε καλά σε ό,τι αφορά τη σταθεροποίηση", αλλά υπάρχει μια κοινωνική πλευρά του θέματος, που πρέπει να τη δούμε ή ότι στο ένα ή στο άλλο σημείο θα έπρεπε να κάνουμε "διορθωτικές κινήσεις". Είναι δυνατόν, όμως, να λέει ο Αρχηγός της Αξιωματικής Αντιπολίτευσης ότι είναι σε παρακμή η ελληνική οικονομία με 3,5% αύξηση του ΑΕΠ, όταν ο πληθωρισμός κατεβαίνει από το 4% στο 2%, όταν αυξάνονται οι επενδύσεις, όταν σφίζει η αγορά; Είναι δυνατόν να κάνει αυτήν τη διαπίστωση και πάνω σ' αυτήν να στηρίζει την όλη του προσέγγιση στην οικονομική πολιτική; 

Κάποιος είναι αποκομένος από την πραγματικότητα και νομίζω ότι αυτήν δεν είναι η Κυβέρνηση, όπως κατά καιρούς δηλώνει ο κ. Καραμανλής. Δεν είναι ο Πρωθυπουργός που ζει σε γυάλινο πύργο. Μάλλον κάποιος άλλος ζει σε έναν πύργο ψευδαισθήσεων και φαντασιώσεων, που προέρχονται από αυτές τις, πρόσκαιρης σημασίας, δημοσκοπήσεις. 

Επιπλέον, θέλω να πω ότι υπάρχει και κάτι το -επιτρέψτε μου να πω- ελαφρώς άσεμνο, στο να μας δίνει ο κ. Καραμανλής μαθήματα επαφής με το λαό. Μας λέει κάθε τόσο "δεν έρχεστε σε επαφή με το λαό", "δεν ξέρετε τι λέει ο λαός", λες και μεις δεν είμαστε Βουλευτές, λες και μεις δεν έχουμε τους ανθρώπους μας, τα καφενεία μας, τα χωριά μας, τα σωματεία μας, αυτούς στους οποίους στηρίζεται η παρουσία μας σ' αυτήν την Αίθουσα. 

Ο κ. Καραμανλής ανακάλυψε το λαό τώρα. Νομίζει ότι οι βόλτες που κάνει, χειροκροτούμενος από τους παράγοντες του κόμματός του, και καταυγαζόμενος από τους προβολείς της τηλεόρασης, είναι επαφή με το λαό. Ο λαός όμως, δεν μιλάει σε αυτές τις ευκαιρίες. Ο λαός μιλάει στα σκοτεινά καφενεία όταν είναι λίγοι αυτοί που βρίσκονται εκεί και όταν μπορεί να εκφραστεί ελεύθερα. 

Ο λαός δεν μιλάει μπροστά στις τηλεοράσεις. Εκεί μιλάνε οι αποφασισμένοι και οι δεδηλωμένοι. Δεν δίνουν αυτοί τις πλειοψηφίες. Αυτοί που δίνουν τις πλειοψηφίες είναι αυτοί που δεν μιλάνε όταν κάνει τις βόλτες του ο κ. Καραμανλής, γιατί δεν είναι εκεί ή γιατί και όταν είναι, αποφεύγουν να μιλήσουν. Οι σιωπηλοί δίνουν τις πλειοψηφίες και αυτοί παρατηρούν πιστεύω με όλο και πιο μεγάλη απογοήτευση αυτού του είδους την πολιτική πρακτική, αυτού του είδους το 

 

 

  

Σελίδα 2980 

πολιτικό μάρκετιγκ. 

Χαρακτηριστικό παράδειγμα είναι και το θέμα που δημιουργήσατε, κύριοι συνάδελφοι, και το επανέλαβε τώρα ο κ. Σιούφας, όσον αφορά το γιατί δεν ήλθε ο Πρωθυπουργός χθες να ακούσει τον Αρχηγό της Νέας Δημοκρατίας. Εγώ ξέρω ότι είναι πάγιο κοινοβουλευτικό έθιμο ο Αρχηγός της Αξιωματικής Αντιπολίτευσης να μιλάει την τελευταία ημέρα της συζήτησης επί του Προϋπολογισμού, πριν από τον Πρωθυπουργό και πριν από την ψηφοφορία. 

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Το αντίθετο γίνεται. 

ΘΕΟΔΩΡΟΣ ΠΑΓΚΑΛΟΣ (Υπουργός Εξωτερικών): Δεν ξέρω αν γίνεται πάντα έτσι, όμως, γίνεται συχνότατα. 'Ετσι έγινε πέρυσι με τον κ. Καραμανλή, Αρχηγό της Νέας Δημοκρατίας, έτσι έγινε πρόπερσι με τον κ. 'Εβερτ, Αρχηγό της Νέας Δημοκρατίας. Θυμάμαι και πολλές άλλες περιπτώσεις. 'Ισως να μη γίνεται πάντα. Ποιο είναι το πρόβλημα; Γιατί πέρυσι έγινε άλλο, πρόπερσι άλλο και φέτος δημιουργήθηκε το θέμα; Πέρυσι και πρόπερσι είχαμε ψηφίσει Κυριακή, που είναι ημέρα μεγάλης ακροαματικότητας. Πέραν τούτου, την ώρα που θα μιλούσε κ. Καραμανλής σήμερα, υπάρχει και το "'Αγγιγμα ψυχής". 

'Οποιοι δεν ξέρετε το "'Αγγιγμα ψυχής" σημαίνει ότι δεν ξέρετε τι γίνεται στον τόπο αυτό. Και βεβαίως όλοι θα παρακολουθούσαν το "'Αγγιγμα ψυχής" όπου ο ιερωμένος είναι στα πρόθυρα της αμαρτίας και δεν θα παρακολουθούσαν τον κ. Καραμανλή. Γι' αυτό ήρθε ο κ. Καραμανλής να κάνει "το σόου" του την Κυριακή και είχε την αξίωση ο Πρωθυπουργός να ακούσει αυτήν τη λογική της απεμπόλισης κάθε κοινοβουλευτικής πρακτικής προς τα μέσα ενημέρωσης και να τον ακολουθήσει. Και αγανάκτησε επιπλέον. 

Με συγχωρείτε, δεν θα λειτουργούμε έτσι σ' αυτήν την Αίθουσα. Δεν θα κανονίζουμε την παρουσία μας, τη ζωή μας, το ρυθμό της κοινοβουλευτικής μας εργασίας με το ποιο σήριαλ παίζει η τηλεόραση. 

Θέλω επιπλέον να πω, κύριε Πρόεδρε, ότι ο κ. Καραμανλής επαναλαμβάνει, όχι με τη γνωστή καλλιέπεια του Γεωργίου Παπανδρέου, κάτι που είχε πει ο Γεώργιος Παπανδρέου. Είχε πει ο Γεώργιος Παπανδρέου, αν δεν κάνω λάθος, σε μια ομιλία του ότι ευημερούν οι αριθμοί στην Ελλάδα και πένονται οι πολίτες. 

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Οι αριθμοί ευημερούν και οι άνθρωποι πάσχουν. 

ΘΕΟΔΩΡΟΣ ΠΑΓΚΑΛΟΣ (Υπουργός Εξωτερικών): Το είχε πει, όμως, αυτό ο Γεώργιος Παπανδρέου σε μια εποχή που είχε αρχίσει η εκβιομηχάνιση της χώρας, που δεν είχε αποδώσει τα αποτελέσματά της και πράγματι υπήρχαν τεράστια κοινωνικά προβλήματα. 

Ο κ. Καραμανλής λέει κάτι διαφορετικό. Λέει ότι οι στατιστικές, οι αριθμοί, οι δείκτες -εφεύρε και όρο, την "δεικτολογία"- δεν έχουν καμία σημασία. Δεν έχει σημασία η στατιστική πλέον για να βγάζεις συμπεράσματα. Κανένας αριθμός δεν έχει σημασία εκτός απ' αυτούς τους δύο αριθμούς που δείχνουν τη Νέα Δημοκρατία να προηγείται 7% του ΠΑ.ΣΟ.Κ. Αυτό έχει σημασία. 'Ολα τα άλλα δεν έχουν σημασία. Και πώς θα καθορίσουμε, δηλαδή, την προοπτική της χώρας, την οικονομική πολιτική, τις κινήσεις που πρέπει να κάνουμε; Να καταργήσουμε στην Ελλάδα στον 21ο αιώνα τη στατιστική και θα εξαρτώμεθα από τις τυχαίες περιπτώσεις, από τις ατομικές εντυπώσεις, που ο καθένας από εμάς αποκομίζει; Δεν είναι σοβαρά πράγματα αυτά! 

Οι δείκτες δείχνουν αυτό που υπάρχει. Και αυτό που υπάρχει είναι πρωτοφανώς ικανοποιητικό. Αυτό πρέπει να το πάρετε απόφαση αγαπητοί συνάδελφοι. Στη βάση αυτή να στηρίξετε την κριτική σας. Γιατί κριτική μπορεί να υπάρχει και να αναπτυχθεί για μια σειρά από θέματα. 

Εμείς θα περιμέναμε να ακούσουμε εδώ προτάσεις για να προχωρήσουμε μπροστά στο θέμα της απασχόλησης, όπου υπάρχει τεράστιο πρόβλημα, στο θέμα της αναπροσαρμογής των αγροτικών δομών, όπου υπάρχει επίσης τεράστιο πρόβλημα, στο θέμα της υγείας, που μόλις προ ολίγου έγινε αντικείμενο συζήτησης μεταξύ του κ. Μητσοτάκη και του κατελθόντος εκ του Βήματος Υπουργού, στο θέμα της παιδείας, όπου κάτι πρέπει να κάνουμε και όλοι το γνωρίζετε αυτό. 

ΔΗΜΗΤΡΙΟΣ ΣΙΟΥΦΑΣ: Σας καταθέσαμε πρόταση νόμου. 

ΘΕΟΔΩΡΟΣ ΠΑΓΚΑΛΟΣ (Υπουργός Εξωτερικών): Την είδα την πρόταση νόμου, κύριε Σιούφα. Είναι μια πρόταση η οποία απλώς τείνει να ικανοποιήσει το αίτημα των διαδηλούντων ώστε να πουν "ενικήσαμε" και ότι ηττήθη το κράτος, ηττήθη η Κυβέρνηση, ηττήθη η πλειοψηφία των μαθητών, ηττήθη η πλειοψηφία των εκπαιδευτικών και επικράτησαν οι δυναμικές μειοψηφίες. Ε, όχι, δεν θα γίνει αυτό. 

Ξέρετε πολύ καλά ότι ασκείτε μια διπλή πολιτική -αφού με διακόψατε αναγκάζομαι να το πω και αυτό- και εις μεν την ομιλία του κ. Καραμανλή, αποθαρρύνατε τις αυθαιρεσίες, διότι ξέρετε ότι υπάρχει... 

ΔΗΜΗΤΡΙΟΣ ΣΙΟΥΦΑΣ: Τις καταγγείλαμε. 

ΘΕΟΔΩΡΟΣ ΠΑΓΚΑΛΟΣ (Υπουργός Εξωτερικών): Ξέρετε ότι υπάρχει μεγάλη λαϊκή αγανάκτηση για όσα αυτήν τη στιγμή διαδραματίζονται στο χώρο της παιδείας. Ξέρετε όμως ότι ο Τύπος σας τις δοξολογεί, τις προβάλλει. Και ξέρετε επίσης, ότι τα στελέχη σας όπου μπορούν της αναριθμίζουν και τις συντηρούν. 

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Εσείς το κάνατε, ως επίσημο κόμμα. 

ΠΡΟΕΔΡΕΥΩΝ (Παναγιώτης Ν. Κρητικός): Σας παρακαλώ. 

ΘΕΟΔΩΡΟΣ ΠΑΓΚΑΛΟΣ (Υπουργός Εξωτερικών): 'Εχω υπόψη μου ποια σχολεία είναι υπό κατάληψη και απο ποιους στην εκλογική μου περιφέρεια. Σας διαβεβαιώ ότι μιλάω βάσει γεγονότων. 

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Επαναλαμβάνω ότι εσείς το κάνατε ως επίσημο κόμμα. 

ΠΡΟΕΔΡΕΥΩΝ (Παναγιώτης Ν. Κρητικός): Σας παρακαλώ μη διακόπτετε. 

ΘΕΟΔΩΡΟΣ ΠΑΓΚΑΛΟΣ (Υπουργός Εξωτερικών): Εν πάση περιπτώσει όποια και αν είναι η πραγματικότητα, η αποδοκιμασία του κ. Καραμανλή επί του προκειμένου ήταν μια συνεισφορά για να βγούμε απ' αυτήν την κατάσταση. 

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Βεβαίως ήταν. 

ΘΕΟΔΩΡΟΣ ΠΑΓΚΑΛΟΣ (Υπουργός Εξωτερικών): 'Ακουσα δε χθες με κατάπληξη τον κ. Καραμανλή να λέει ότι δεν είναι μόνο η ΟΝΕ η ευρωπαϊκή προοπτική και ότι δεν είναι πεμπτουσία η ΟΝΕ. Τι θα πει αυτό; Είναι μια άλλη άποψη για την ΟΝΕ; Εγώ είχα την εντύπωση ότι η Νεα Δημοκρατία υποστηρίζει την προσπάθεια της χώρας να συμμετάσχουμε όσο το δυνατό συντομότερα και κατά τον πληρέστερο δυνατό τρόπο στην Οικονομική και Νομισματική 'Ενωση. 

ΔΗΜΗΤΡΙΟΣ ΣΙΟΥΦΑΣ: Και δεν αλλάξαμε άποψη. 

ΘΕΟΔΩΡΟΣ ΠΑΓΚΑΛΟΣ (Υπουργός Εξωτερικών): Ναι, αλλά τι σημαίνει, "δεν είναι η πεμπτουσία"; Είναι η πεμπτουσία. 

ΔΗΜΗΤΡΙΟΣ ΣΙΟΥΦΑΣ: Δεν το διαβάσατε καλά. 

ΘΕΟΔΩΡΟΣ ΠΑΓΚΑΛΟΣ (Υπουργός Εξωτερικών): Μη μου απαντάτε σε όλα, κύριε Σιούφα, γιατί θα κάνουμε διάλογο. Δεν είναι δυνατόν να γίνει αυτό. Εγώ εξάλλου κάνω διάλογο με τον Αρχηγό σας. Ο Αρχηγός σας νομίζει ότι είναι ο Ελευθέριος Βενιζέλος. Αφήστε και εμένα τον ταπεινό Βουλευτή να νομίζω ότι μπορώ να συνομιλήσω μαζί του. 

Τι θα πει, "δεν είναι η πεμπτουσία"; Βεβαίως είναι η πεμπτουσία, διότι αυτοί οι έντεκα ήδη έχουν συστήσει την κλειστή λέσχη. Μας παρηγορούν βέβαια με διάφορες εκφράσεις: ότι θα μας ενημερώνουν, ότι θα τα συζητάμε, αλλά ήδη έχουν πάρει απόφαση για τα επιτόκια χωρίς να ρωτήσουν. Και καθόρισαν συν πλην τρια το ευρωπαϊκό επιτόκιο το οποίο συμπαρασύρει όλα τα άλλα. Γιατί, ποιος μπορεί να αντισταθεί σε μια τόσο ισχυρή οικονομική δύναμη; Επομένως, καθορίζουν την οικονομική συγκυρία και σε όλες τις άλλες χώρες. 

Ποιοι βρίσκονται έξω από την Οικονομική και Νομισματική 'Ενωση; Είναι η Σουηδία, η Δανία και η Αγγλία. Είπε ο κ. Καραμανλής ότι λόγοι ασφάλειας και εξωτερικής πολιτικής πρέπει να πρυτανεύουν. Εγώ συμφωνώ μαζί του. Πράγματι αυτό είναι το καθοριστικό. Αυτό είναι που κάθε φορά πρέπει να μας οδηγεί. Αλλά σε ό,τι αφορά την ασφάλεια και την 



 

  

Σελίδα 2981 

εξωτερική πολιτική η Αγγλία, η Δανία και η Σουηδία είναι χώρες ιδιόμορφες στην Ευρωπαϊκή 'Ενωση. Οι μεν Δανία και Σουηδία επειδή θέλουν να κρατήσουν απόσταση από ορισμένα φαινόμενα τα οποία θεωρούν ότι μπορεί να είναι επικίνδυνα για τη δική τους αντίληψη για την εθνική τους ευημερία, η δε Αγγλία διότι όπως και πρόσφατα απέδειξε έχει μια ειδική σχέση με τις ΗΠΑ και μπορεί να κινηθεί με τις ΗΠΑ παρά την άποψη της πλειοψηφίας των μελών της Ευρωπαϊκής 'Ενωσης και χωρίς καν να τα ενημερώσει. 

Αν εμείς, λοιπόν, θέλουμε να είμαστε πράγματι μέσα στην καρδιά της Ευρώπης, εάν θέλουμε να είμαστε πραγματικά ασφαλείς πρέπει να ενταχθούμε στο σκληρό πυρήνα, εκεί που θα παίρνονται οι αποφάσεις. Και αυτός ο σκληρός πυρήνας είναι η ΟΝΕ. Γι' αυτό η ΟΝΕ έχει τέτοια κολοσιαία σημασία. Η ΟΝΕ είναι η πεμπτουσία της Ευρωπαϊκής 'Ενωσης. Η άποψη του κ. Καραμανλή είναι εντελώς λανθασμένη. 

Ακόμη είπατε ότι χάσαμε την ευκαιρία του Μαϊου του 1998, ως εάν υπήρχε από την πλευρά μας ταλάντευση, ή ως εάν έγιναν κινήσεις ή δεν έγιναν κινήσεις που θα μπορούσαν να έχουν αποφευχθεί ή να έχουν γίνει, που θα μας έβαζαν στην Ευρωπαϊκή Νομισματική 'Ενωση το Μάη του 1998. Ξεχνάτε όμως ότι ξεκινήσαμε το 1993 με πληθωρισμό 14%, με καθαρή μείωση του ΑΕΠ, με υψηλότατα επιτόκια και με άδεια ταμεία; 

Εδώ δεν θέλω να κάνουμε αυτήν την άχαρη αναδρομή στο παρελθόν για το ποιος ευθύνεται. Υπάρχουν μερικοί που λένε ότι τα ταμεία τα άδειασε ο κ. Σαμαράς. 'Ομως, αυτό δεν μπορεί να αποτελέσει δικαιολογία από την πλευρά σας πρώτον, γιατί ο κ. Σαμαράς ήταν δικός σας Υπουργός και δεύτερον, διότι απ' ό,τι ακούω σκοπεύετε να τον επανεντάξετε στο πολιτικό σας δυναμικό, ίσως για να του ξαναδώσετε την ευκαιρία να ασκήσει την εξωτερική πολιτική που άσκησε στο Υπουργείο Εξωτερικών, αλλά και την οικονομική πολιτική που άσκησε στο Υπουργείο Οικονομικών. 

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Δεν μας λέτε τώρα για τους S-300; 

ΘΕΟΔΩΡΟΣ ΠΑΓΚΑΛΟΣ (Υπουργός Εξωτερικών): Κύριε Πρόεδρε, εσείς έχετε υποφέρει πλέον παντός άλλου από τον κ. Σαμαρά και δεν περίμενα να τον υπερασπιστείτε. 

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Εντάξει, αλλά πέστε μας τώρα για τους S-300. 

ΘΕΟΔΩΡΟΣ ΠΑΓΚΑΛΟΣ (Υπουργός Εξωτερικών): Ενίσταμαι επίσης γιατί ο κ. Καραμανλής χρησιμοποίησε εδώ πρωτοφανή, αστοιχείωτα και συκοφαντικά δεδομένα τα οποία βρήκε από τυχαίες πηγές, πιθανόν από ανάξιους συμβούλους τους οποίους χρησιμοποιεί, για να υπονομεύσει την αξιοπιστία της χώρας, λέγοντας ότι εδώ κάνατε το βραχυχρόνιο χρέος μακροχρόνιο. 

'Εδωσε γι' αυτά απάντηση ο κ. Παπαντωνίου. Εγώ θέλω να σας θυμίσω ότι πέρυσι είχατε κάνει την ίδια δουλειά. Η Ευρωπαϊκή Επιτροπή εκινήθη, διότι η επιτροπή ενημερώνεται όπως γενικώς ενημερώνονται όλοι για τα πάντα στη σημερινή διεθνή ζωή. Μας ζήτησε να επιβεβαιώσουμε το στοιχείο και εδόθη επιβεβαίωση και αποδείχθησαν οι αιτιάσεις σας αθεμελίωτες και τα δικά μας δεδομένα απόλυτα ακριβή και η επιτροπή εγκατέλειψε την όλη διαδικασία. Υποθέτω ότι φέτος δεν θα ξανακάνει τον κόπο. Είναι γνωστή η ιστορία του Αισώπου για τον ποιμένα που φώναζε "λύκος, λύκος" και τελικά το χωριό τον πήρε στο μεζέ. 

Σας είπα μερικά πράγματα για τα οποία θα μπορούσαμε να συζητήσουμε σοβαρά. Θα μπορούσαμε να συζητήσουμε για την ανεργία των διανοουμένων. Ο κ. Καραμανλής χρησιμοποίησε την έκφραση "ακαδημαϊκό προλεταριάτο". Είναι παρήγορο ότι η Νέα Δημοκρατία χρησιμοποιεί τη λέξη "προλεταριάτο", έστω και με τη μορφή του ακαδημαϊκού. 

Κύριε Πρόεδρε, θα ήθελα να κλείσω εδώ με το θέμα των φόρων. Με εξυπνάδες δεν γίνεται αντιπολίτευση, κύριοι συνάδελφοι. Απλώς μπορεί να σας γράψουν στα Πρακτικά οι στενογράφοι, αν σας γράψουν, γιατί νομίζω ότι δεν σας άκουσαν. Πάντως λέτε συνεχώς ότι πληρώνουμε περισσότερους φόρους. Ποιοι πληρώνουν περισσότερους φόρους; Σε ποιον τομέα; Διότι το να λέτε ότι επλήρωσαν οι 'Ελληνες τόσα δισεκατομμύρια φόρους... 

ΔΗΜΗΤΡΙΟΣ ΣΙΟΥΦΑΣ: Εμένα ρωτάτε, κύριε Υπουργέ; 

ΘΕΟΔΩΡΟΣ ΠΑΓΚΑΛΟΣ (Υπουργός Εξωτερικών): 'Οχι. Ρωτάω τη Νέα Δημοκρατία. Και τώρα πληρώνουν τόσα, έτσι είπε ο κ. Καραμανλής χθες. 'Ηταν -λέει- τόσα και τώρα έγιναν τόσα δισεκατομμύρια. Αυτό μπορεί να σημαίνει ότι αυτοί που δεν πλήρωναν φόρους, πλήρωσαν. 

Ε, λοιπόν, εμείς λέμε, καλά έγινε, ορθώς επλήρωσαν, αυτοί που δεν πλήρωναν, ενώ έπρεπε να πληρώσουν. Και αυτή η Κυβέρνηση έχει να επιδείξει σημαντική πρόοδο στον τομέα της φοροδιαφυγής και της φοροαποφυγής. Και θα πάμε παραπέρα, γιατί για πρώτη φορά στην ιστορία της νεότερης Ελλάδας 62% των φόρων είναι οι άμεσοι φόροι και οι έμμεσοι φόροι που πληρώνει πράγματι ο μισθωτός και ο εργαζόμενος είναι η μειοψηφία. 

ΠΡΟΕΔΡΕΥΩΝ (Παναγιώτης Ν. Κρητικός): Παράκληση, κύριε Υπουργέ, τελειώνετε. 

ΘΕΟΔΩΡΟΣ ΠΑΓΚΑΛΟΣ (Υπουργός Εξωτερικών): Τελειώνω, κύριε Πρόεδρε. 

ΠΡΟΕΔΡΕΥΩΝ (Παναγιώτης Ν. Κρητικός): Προηγουμένως αναφερθήκατε ευφήμως στην ηγεσία του Προεδρείου για τον αριθμό των Βουλευτών που μίλησαν. Συνέβαλαν όμως όλοι. Θα παρακαλέσω και σεις να συμβάλετε. 

ΔΗΜΗΤΡΙΟΣ ΣΙΟΥΦΑΣ: Αφήστε τον κύριο Υπουργό των Εξωτερικών να μιλήσει ως Υπουργός της Εθνικής Οικονομίας. 

ΠΡΟΕΔΡΕΥΩΝ (Παναγιώτης Ν. Κρητικός): Σας παρακαλώ, κύριε Σιούφα. Αφήστε τα σχόλια. 

ΘΕΟΔΩΡΟΣ ΠΑΓΚΑΛΟΣ (Υπουργός Εξωτερικών): Τελειώνω, κύριε Πρόεδρε. 

Δεν συγκροτείτε την Κυβέρνηση σεις, κύριε Σιούφα, ακόμη, ευτυχώς για τον ελληνικό λαό. Και δεν θα τη συγκροτήσετε ούτε στο μέλλον. 

ΠΡΟΕΔΡΕΥΩΝ (Παναγιώτης Ν. Κρητικός): Σας παρακαλώ, κύριοι συνάδελφοι. 

ΘΕΟΔΩΡΟΣ ΠΑΓΚΑΛΟΣ (Υπουργός Εξωτερικών): Υπάρχει, λοιπόν, η θέση σας επί του προκειμένου, θα καταργήσετε, λέτε, τα αντικειμενικά κριτήρια. Θα κάνετε και άλλα: Θα καταργήσετε, την αιρετή νομαρχία, θα επιτρέψετε στις κοινότητες που έχουν συνενωθεί να αποχωριστούν. Θα δημιουργήσετε δηλαδή χάος. Χάος είναι η προοπτική που ανοίγεται στον ελληνικό λαό γιατί είσθε κόμμα που δεν έχετε συναίσθηση της ευθύνης, δεν έχετε πρόγραμμα, δεν έχετε προτάσεις. Αυτό είναι το συμπέρασμα απ' αυτήν εδώ τη συζήτηση. 

(Χειροκροτήματα από την πτέρυγα του ΠΑΣΟΚ) 

ΔΗΜΗΤΡΙΟΣ ΣΙΟΥΦΑΣ: Ακούσαμε μία θαυμάσια ομιλία από έναν υποψήφιο Υπουργό Εθνικής Οικονομίας και όχι από τον Υπουργό Εξωτερικών. 

ΠΡΟΕΔΡΕΥΩΝ (Παναγιώτης Ν. Κρητικός): Παρακαλώ κύριε Σιούφα, αφήστε τα σχόλια. 

Η κ. Μπόσκου έχει το λόγο. 

ΜΑΡΙΑ ΜΠΟΣΚΟΥ: Είναι αλήθεια, κύριε Πρόεδρε, ότι με τους αριθμούς μπορεί να παίξει κανείς όπως θέλει, ακόμα και για να παρουσιάσει το μαύρο άσπρο. 'Ετσι έκαναν και πριν από λίγο ο Υπουργός Υγείας και Πρόνοιας αλλά και ο Κοινοβουλευτικός Εκπρόσωπος της Νέας Δημοκρατίας. Ακούγοντας τους Υπουργούς σήμερα όπως και τις προηγούμενες μέρες είχαμε την εντύπωση ότι ζούμε σε μια άλλη χώρα, μια χώρα όπου οι συνταξιούχοι της δεν δέρνονται από τα ΜΑΤ επειδή ζητάνε ανθρώπινη σύνταξη και όπου οι εργαζόμενοί της δεν ζουν κάτω από τη δαμόκλεια σπάθη της απόλυσης. Οι άνεργοι δεν έχουν φθάσει σε πρωτοφανή επίπεδα όπου ένας στους τέσσερις νέους είναι άνεργος και όπου η θέληση των ιμπεριαλιστών δεν αποτελεί νόμο. 

Το ίδιο και με τον κ. Σιούφα, λες και η Νέα Δημοκρατία δεν κυβέρνησε και δεν ταλαιπώρησε αυτόν τον τόπο, όπως για παράδειγμα τους μικρομεσαίους. 'Ηταν η Νέα Δημοκρατία που είχε επιβάλει 35% φορολογία στους μικρομεσαίους. 

Πάνε να πείσουν το λαό μας, ότι τα καθημερινά βάσανά του είναι οφθαλμαπάτη, απλώς μία απατηλή εντύπωση. 

 

 

  

Σελίδα 2982 

Αυτά, λοιπόν, κύριε Πάγκαλε, είναι πραγματικά άνω ποταμών! 

Τόσο στην Εισηγητική 'Εκθεση, όσο και εδώ στην Ολομέλεια της Βουλής, ο Υπουργός Εθνικής Οικονομίας αλλά και οι Βουλευτές του κυβερνώντος κόμματος επανειλημμένα τόνισαν πως ο Προϋπολογισμός του 1999 υπηρετεί το στρατηγικό στόχο ένταξης της χώρας μας στην Ο.Ν.Ε. Θέλουν να πείσουν τον ελληνικό λαό, τους εργαζόμενους, πως μπορεί ο Προϋπολογισμός να είναι σκληρός, μπορεί να υφίστανται περαιτέρω μείωση των εισοδημάτων τους, μπορεί να περικόπτονται και άλλο οι κοινωνικές δαπάνες, αλλά οι θυσίες αυτές θα αντισταθμιστούν από την επιτυχία της ένταξης στην Ο.Ν.Ε. Στην προσπάθεια μάλιστα να πεισθούν οι εργαζόμενοι, έχουν ουσιαστικά συμβάλλει και τα υπόλοιπα κόμματα της Αντιπολίτευσης, αφού και αυτά με τη σειρά τους ορίζουν την ένταξη στην Ο.Ν.Ε ως "εθνικό" στόχο. 

Την ίδια στιγμή τόσο ο κύριος Υπουργός Εθνικής Οικονομίας όσο και άλλοι Βουλευτές και Υπουργοί δεν παρέλειψαν να αναφέρουν ότι η κατάσταση για τους εργαζόμενους δεν θα είναι καθόλου εύκολη και μετά την ένταξη στην Ο.Ν.Ε, εγκαινιάζοντας ουσιαστικά την επιχείρηση προετοιμασίας του ελληνικού λαού για τις επερχόμενες νέες θυσίες. 

Ο κύριος Υπουργός μίλησε χαρακτηριστικά για τον κίνδυνο της αισιοδοξίας, μην τυχόν οι εργαζόμενοι παρασυρθούν από το κλίμα αισιοδοξίας και ζητούν αυξήσεις, φορολογικές ελαφρύνσεις, αύξηση των κοινωνικών δαπανών και άλλα τέτοια. 

Είναι, λοιπόν, η αισιοδοξία ο λόγος για τον οποίο οι μαθητές όλης της χώρας αγωνίζονται για την κατάργηση του ν. 2525 και του ν. 2640 και ταυτόχρονα ζητούν αύξηση των δαπανών για την παιδεία στο 15% και όχι η μαυρίλα που βλέπουν στο τούνελ της εκπαιδευτικής μεταρρύθμισης, μέσα στο οποίο τους στριμώχνει η κυβερνητική πολιτική! 

Από υπερβολική αισιοδοξία κατεβαίνουν σε συλλαλητήρια οι αγρότες, οι εργαζόμενοι και όχι γιατί βλέπουν τα εισοδήματά τους να εξανεμίζονται, την ανεργία να τους χτυπά όλο και πιο απειλητικά την πόρτα! 

Ευτυχώς, όλο και περισσότεροι εργαζόμενοι έχουν αρχίσει να αντιλαμβάνονται πως η Ο.Ν.Ε τίποτα καλό δεν έχει να τους προσφέρει παρά μόνο νέα βάσανα. 'Ολο και περισσότεροι καταλαβαίνουν ότι η Ο.Ν.Ε δεν έχει φτιαχτεί για να στηρίξει τα συμφέροντα, τις αγωνίες τους, αλλά για να τους ξεζουμίσει προς όφελος του μεγάλου κεφαλαίου. 

Πολλές είναι οι παρατηρήσεις που θα μπορούσε να κάνει κανείς. Στο χρόνο όμως που απομένει, θα σταθώ στο κεφάλαιο που αφορά τις δαπάνες για την υγεία και την πρόνοια. 

Θα ήθελα να κάνω κάποιες παρατηρήσεις, μιας και προηγήθηκε ο αρμόδιος Υπουργός Υγείας. 

Υπερηφανεύθηκε ο κύριος Υπουργός ότι ο προϋπολογισμός των δημοσίων επενδύσεων είναι κατά 42% αυξημένος. Θα θέλαμε να πούμε -και ας κοιτάξει κανείς την εισηγητική έκθεση της Κοινοβουλευτικής μας Ομάδας στον πίνακα 2, στο κομμάτι για την υγεία- ότι ο προϋπολογισμός δημοσίων επενδύσεων στον τομέα της υγείας είναι ο πλέον αναξιόπιστος, αφού για τα χρόνια 1994-1997 έχουν σημειωθεί αρνητικές αποκλίσεις έως και μείον 53,9%. 

Επίσης, είπε πάρα πολύ ωραία πράγματα για το ΕΚΑΒ ο κ. Παπαδήμας. 'Ομως, αυτό που γνωρίζουμε εμείς και ο ελληνικός λαός είναι ότι εάν πάρεις το 166, αυτό που θα ακούς για μισή, μία και πλέον ώρα είναι το "αναμείνατε στο ακουστικό σας" με κίνδυνο κάποιος καρδιοπαθής να μείνει και στον τόπο. 

Τα κονδύλια του Προϋπολογισμού για την υγεία είναι ανεπαρκή. Η Κυβέρνηση κάνει ό,τι μπορεί για να εμφανίσει την κατάσταση ωραιοποιημένη. Η πραγματικότητα, όμως, είναι αδιέψευστος μάρτυρας της τραγικής κατάστασης στο χώρο της υγείας. 

Χτίζουμε νοσοκομεία σε όλη την Ελλάδα, ισχυρίζονται οι Υπουργοί της Κυβέρνησης. Και όμως πηγαίνοντας προς το 2000 ολόκληρες περιοχές στη χώρα μένουν νοσοκομειακά ακάλυπτες. Αυτό δεν αφορά μόνο τη νησιωτική Ελλάδα και την ύπαιθρο, αλλά και τα μεγάλα αστικά κέντρα, όπως τη Δυτική Θεσσαλονίκη και τη Δυτική Αθήνα. 

Από την άλλη μεριά έχουμε μεγάλες μονάδες που κόστισαν δισεκατομμύρια στον ελληνικό λαό και μένουν αναξιοποίητες γιατί δεν έχουν καλυφθεί οι κενές θέσεις σε ιατρικό και νοσηλευτικό προσωπικό όπως στα Γιαννιτσά, στην Πτολεμαϊδα και αλλού. 

Θα φέρω ένα ακόμη παράδειγμα ενδεικτικό της λογικής της ανταποδοτικότητας που θέλετε για τον τομέα της υγείας. Κάτω από τις προτροπές των Υπουργών Υγείας, αλλά και υπό το βάρος της λειψής χρηματοδότησης από τους κρατικούς προϋπολογισμούς έχουμε περιπτώσεις όπως αυτές στο νοσοκομείο της Λάρισας όπου η διοίκηση του νοσοκομείου δεν απαιτεί τα απαραίτητα κονδύλια από την Κυβέρνηση για την επέκταση του νοσοκομείου, αλλά συγκεντρώνει αυτά τα χρήματα από τα ίδια έσοδά του με αιματηρές οικονομίες που έχουν άμεση επίπτωση στις μέχρι τώρα παρεχόμενες υπηρεσίες στους ασθενείς, και στις συνθήκες εργασίας του ιατρικού και νοσηλευτικού προσωπικού. Και αυτό εσείς το θεωρείτε πρότυπο και παράδειγμα προς μίμηση. 

Τώρα, έχουν συγκεντρώσει αυτά τα χρήματα στο νοσοκομείο εκεί και κολλάνε στις διαδικασίες, στις τεχνικές υπηρεσίες. Κανένα μέτρο δεν λαμβάνεται ούτε και σ' αυτήν την κατεύθυνση. Δυόμισι χιλιάδες οι κενές θέσεις ιατρικού προσωπικού και είκοσι πέντε χιλιάδες νοσηλευτικού προσωπικού. Είναι φανερό πως η κατάσταση θα χειροτερεύσει αφού για το 1999 για νέες προσλήψεις θα διατεθούν λιγότερα κατά 33,3% τα κονδύλια απ'όσα έχουν διατεθεί το 1998. 

Ο λόγος για τον οποίο στην υγεία και στην πρόνοια τα κονδύλια είναι ανεπαρκή δεν είναι μόνο τα κριτήρια σύγκλισης. Ο βασικός λόγος είναι ότι και ο φετινός Προϋπολογισμός αποτελεί εργαλείο στα χέρια της Κυβέρνησης για να δώσει νέο πλήγμα στο δημόσιο τομέα υγείας εντείνοντας τις διαδικασίες συρρίκνωσης και παραπέρα ιδιωτικοποίησης τμημάτων. Τομείς, όπως καθαριότητα, μαγειρεία και άλλοι έχουν περιέλθει στους ιδιώτες. 

Οι συνθήκες εργασίας των εργαζομένων στα συνεργεία αυτά είναι απάνθρωπες. Το δε κόστος για τα νοσοκομεία τελικά είναι μεγαλύτερο. 

Είναι μήπως μόνο η έλλειψη κονδυλίων ο λόγος για τον οποίο χρόνια τώρα δεν έγινε κατορθωτό να βρεθούν τα χρήματα για να αποκτήσουν νοσοκομεία όπως το Σωτηρία, το Μεταξά, το ΚΑΤ κλπ. όσους αξονικούς και μαγνητικούς τομογράφους χρειάζονται; 'Οχι βέβαια. 'Ολη αυτή η ανεπάρκεια στη χρηματοδότηση από πλευράς του κράτους δημιούργησε έδαφος για την κερδοσκοπική δραστηριότητα του ιδιωτικού τομέα ο οποίος λειτουργεί δορυφορικά στο χώρο αυτό και κυριολεκτικά θησαυρίζει. 

Μια σειρά από κονδύλια που προορίζονται για την κάλυψη λειτουργικών δαπανών μειώνονται και δεν αναφέρομαι συγκεκριμένα για να με πάρει ο χρόνος. Και πώς θα καλυφθούν τελικά αυτές οι ανάγκες; Τι λέει η Κυβέρνηση στην εισηγητική έκθεση σελίδα 159; Είναι σαφέστατη. Το νοσήλειο αποτελεί την κύρια πηγή των ιδίων εσόδων των νοσηλευτικών ιδρυμάτων με το οποίο πρέπει να καλύψουν το σύνολο των λειτουργικών εξόδων και των δαπανών των προμηθειών τους. 

Αποκαλύπτεται σε όλο της το μεγαλείο η πολιτική της Κυβέρνησης η οποία προσπαθεί να επιβάλει τη λογική της ανταποδοτικής λειτουργίας στο δημόσιο σύστημα υγείας. 

Κάποιος ίσως να πει "κάντε προτάσεις". Στις προτάσεις τις δικές μας μόλις ακούσετε τη λέξη "δημόσιο" που έχουν μπροστά, παθαίνετε κάτι σαν αλλεργία ιδιαίτερα εσείς οι Βουλευτές του κυβερνώντος κόμματος. 

Για τα ναρκωτικά, τα νέα στοιχεία που παρουσίασε το Πανεπιστημιακό Ινστιτούτο Ψυχικής Υγιεινής είναι αποκαλυπτικά της πολιτικής εγκατάλειψης και στον τομέα της πρόληψης από την πλευρά της Κυβέρνησης. Τα τελευταία πέντε χρόνια υπερδιπλασιάστηκε η χρήση ναρκωτικών από τους μαθητές. Το ποσοστό έφθασε στο 14% από 6% που ήταν το 1984. 

Τα κονδύλια του Προϋπολογισμού για άλλη μια χρονιά είναι πενιχρά με βασικό μάλιστα προσανατολισμό της Κυβέρνησης 

  


 

  

Σελίδα 2983 

τα προγράμματα μεθαδόνης αφού φαίνεται ο ΟΚΑΝΑ να παίρνει τη μερίδα του λέοντος από αυτά τα κονδύλια. Είναι βαρύτατες οι ευθύνες της Κυβέρνησης για το πρόβλημα της εξάπλωσης των ναρκωτικών και λόγω της πολιτικής που όλα αυτά τα χρόνια εφαρμόσατε οξύνοντας τα κοινωνικά οικονομικά προβλήματα δημιουργώντας έτσι ευνοϊκό περιβάλλον για την εξάπλωση των ναρκωτικών και για την αποσπασματικότητα που σας διακρίνει για την αντιμετώπιση των κυκλωμάτων αλλά και γιατί ανέχεσθε αν όχι διαδίδετε και διάφορες επικίνδυνες θεωρίες περί διαχωρισμού σκληρών, μαλακών και αποποινικοποιήσεις. 

Για ένα λεπτό, κύριε Πρόεδρε, θα ήθελα να πω δύο πράγματα και για την πρόνοια. Είναι μειωμένες οι δαπάνες κατά 19%. 

ΠΡΟΕΔΡΕΥΩΝ (Παναγιώτης Ν. Κρητικός): 'Επρεπε να έχετε λάβει "πρόνοια" εκ των προτέρων για να μιλήσετε για την πρόνοια. 

ΘΕΟΔΩΡΑ ΜΠΑΚΟΓΙΑΝΝΗ: 'Ολο στις γυναίκες είσαστε αυστηρός, κύριε Πρόεδρε! 

ΜΑΡΙΑ ΜΠΟΣΚΟΥ: Ευχαριστώ, κυρία Μπακογιάννη. 

ΠΡΟΕΔΡΕΥΩΝ (Παναγιώτης Ν. Κρητικός): Απεναντίας θέλω να μιλήσετε και εσείς, κυρία Μπακογιάννη. 

ΘΕΟΔΩΡΑ ΜΠΑΚΟΓΙΑΝΝΗ: Δεν χρειάζεται. Θα μιλήσω το απόγευμα. 

ΠΡΟΕΔΡΕΥΩΝ (Παναγιώτης Ν. Κρητικός): Αυτό σημαίνει ότι ενδιαφέρομαι για τις κυρίες, να μιλήσουν όλες. 

ΜΑΡΙΑ ΜΠΟΣΚΟΥ: Ακόμη και αν συνεκτιμηθεί το γεγονός ότι το 1999 το κονδύλι για τις επιχορηγήσεις των Νομαρχιακών Αυτοδιοικήσεων για τα επιδόματα έχει μεταφερθεί στο Υπουργείο Εσωτερικών, τα κονδύλια πάλι παραμένουν στάσιμα. 

Τα δικαιώματα του παιδιού παραβιάζονται κατάφωρα στη χώρα μας. 

Τα παιδιά των φαναριών: 

Μη μας πείτε ότι παίρνει μέτρα η Κυβέρνηση με την εφαρμογή του πολυδιαφημισμένου πιλοτικού προγράμματος "παιδιά των φαναριών". Ογδόντα θέσεις στα δύο κέντρα, που εφαρμόζεται το πρόγραμμα, από τα χίλια περίπου παιδιά που βρίσκονται στο δρόμο. Το δε προσωπικό, που απασχολείται, στην πλειοψηφία, ουδεμία σχέση έχει με την πρόνοια και την εκπαίδευση. 

Θα ήθελα να κάνω ένα τελευταίο σχόλιο, κύριε Πρόεδρε, γιατί αφορά εμάς τις γυναίκες. Μίλησε επανειλημμένα στην ομιλία του ο κύριος Υπουργός Εθνικής Οικονομίας για τα μέτρα που παίρνει η Κυβέρνηση για την εργαζόμενη γυναίκα. Εμείς από τα κονδύλια του Προϋπολογισμού τέτοιο πράγμα δεν είδαμε. Τώρα, αν εννοεί η Κυβέρνηση αυτά τα υπό τύπον βρεφικούς σταθμούς ολοήμερους, όπου το παιδάκι παίρνει το φαγητό του μαζί και το ζεσταίνει η δασκάλα και όχι κανείς άλλος στο σχολειό, τότε αυτά είναι κοροϊδία. 

Καταψηφίζουμε, λοιπόν, τον Προϋπολογισμό για όλους αυτούς τους λόγους, αλλά και για όσους έχουν αναπτύξει προηγούμενα οι Βουλευτές του κόμματός μας. 

Ευχαριστώ, κύριε Πρόεδρε. 

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Ευάγγελος Μαλέσιος, Βουλευτής Ιωαννίνων, έχει το λόγο. 

ΕΥΑΓΓΕΛΟΣ ΜΑΛΕΣΙΟΣ: Κύριε Πρόεδρε, κυρίες και κύριοι συνάδελφοι, είναι αλήθεια ότι οι προϋπολογισμοί των τελευταίων χρόνων, η ψήφιση και η πιστή εκτέλεσή τους, αποτέλεσαν τον ακρογωνιαίο λίθο, πάνω στον οποίο βασίστηκαν τα θετικά αποτελέσματα της μέχρι σήμερα ασκούμενης οικονομικής πολιτικής. 

Πάνω στην εφαρμογή των προϋπολογισμών αυτών στηρίχθηκε και βασίστηκε τόσο η χάραξη, όσο και η σταθερή εφαρμογή της οικονομικής πολιτικής, προκειμένου να επιτευχθεί και η σύγκλιση και η οριστική ένταξη της χώρας στην ΟΝΕ. Και όχι μόνο αυτό, πάνω στους προϋπολογισμούς αυτούς τα τελευταία χρόνια βασίστηκε η ίδια η εξυγίανση της ελληνικής οικονομίας, που αποτελεί και την προϋπόθεση, προκειμένου να υπάρξει η πραγματική σύγκλιση. Γι' αυτό και όλες οι συζητήσεις των προϋπολογισμών τα τελευταία χρόνια απετέλεσαν το πεδίο εκείνο, πάνω στο οποίο κρίθηκε, όχι μόνο η ορθότητα της οικονομικής πολιτικής των κομμάτων, αλλά και η ίδια η αξιοπιστία τους, η ίδια τους η υπευθυνότητα απέναντι στα προβλήματα του τόπου. 

Οι τελευταίοι προϋπολογισμοί πρωτίστως εκρίνοντο από το αν υπηρετούν ορθά ή όχι την πορεία της χώρας προς την ΟΝΕ. 

Η Κυβέρνηση τα τελευταία χρόνια κατά τη συζήτηση αυτών των προϋπολογισμών σταθερά είχε τον ισχυρισμό ότι με τους προϋπολογισμούς αυτούς οδηγούμεθα προς την ένταξη και προς την επιτυχία του στόχου της ΟΝΕ. Η δε Αξιωματική Αντιπολίτευση όλα αυτά τα χρόνια σταθερά αντέτασσε την άρνηση στους προϋπολογισμούς, καταγγέλλοντάς τους ως αναποτελεσματικούς και ισχυριζόμενη ότι μέσω αυτών δεν επιτυγχάνονται οι στόχοι. 

'Ολοι θα χρειαστεί να θυμηθούμε ότι τα τελευταία χρόνια, μόλις πέρσι, ο γενικός εισηγητής της Νέας Δημοκρατίας και ο ίδιος ο κ. Καραμανλής, από το Βήμα αυτό έλεγαν στην Εθνική Αντιπροσωπεία ότι ο προϋπολογισμός, ο περσινός, είναι αναποτελεσματικός και ότι με τον προϋπολογισμό αυτό δεν επιτυγχάνονται οι στόχοι. Δυστυχώς για τη Νέα Δημοκρατία όμως, μετά ένα χρόνο η εφαρμογή της οικονομικής πολιτικής στην πράξη, δηλαδή η ίδια η ζωή έδειξε ότι κάποιοι είχαν δίκιο και κάποιων τα επιχειρήματα καταδικάστηκαν και απορρίφθηκαν. 'Οφειλε, λοιπόν, στη συζήτηση του σημερινού Προϋπολογισμού η Νέα Δημοκρατία τουλάχιστον να αναγνωρίσει την αποτυχία των εκτιμήσεων και των απόψεών της. 'Οφειλε να έχει το πολιτικό θάρρος και τη γενναιότητα να παραδεχθεί ότι έπεσε έξω στις εκτιμήσεις της. 'Οφειλε η Νέα Δημοκρατία, αν δεν ήθελε -και δεν θα μπορούσε να θέλει εύκολα- να απονείμει τα όποια εύσημα στην κυβερνητική οικονομική πολιτική, τουλάχιστον να έχει το σθένος το πολιτικό ή να έχει το πολιτικό ήθος να αναγνωρίσει το λάθος της. Τίποτα όμως απ' αυτά δεν έγινε. Εξακολουθεί να επιμένει και να ισχυρίζεται ο κ. Καραμανλής και το κόμμα του, δίχως πειστικά επιχειρήματα βεβαίως, αλλά με κινδυνολογίες και με συνθήματα, πως το μέλλον της χώρας είναι επισφαλές και αβέβαιο, μεταθέτοντας έντεχνα -και αφού έπεσαν έξω στις εκτιμήσεις έως τώρα για τον Προϋπολογισμό- την αντιπαράθεση πλέον για τη μετά την ένταξη πορεία της χώρας προς την Ευρώπη, θεωρώντας και υποτιμώντας την αξία της επίτευξης του πρώτου μεγάλου στόχου. 

Είναι βέβαιο ότι και οι εκτιμήσεις αυτές της Νέας Δημοκρατίας, θα διαψευστούν περίτρανα, όπως και αυτές τις οποίες έκανε τόσα χρόνια αλλεπάλληλα και αυτή και όλα τα ηγετικά της στελέχη γύρω από την επιτυχία των στόχων της σύγκλισης και της ένταξη στην ΟΝΕ και είναι επόμενο ότι η Νέα Δημοκρατία δεν θα μπορέσει σε καμία περίπτωση με αυτήν την αντιφατική πολιτική, ορθά να υπηρετήσει αν μη τι άλλο, τον αντιπολιτευτικό της λόγο. Δυστυχώς απεδείχθη ότι το κόμμα της Νέας Δημοκρατίας δεν έχει το πολιτικό σθένος να αναγνωρίζει τα λάθη του. 

Κύριε Πρόεδρε, κυρίες και κύριοι συνάδελφοι, είναι αλήθεια πως κάθε χρόνο τέτοιες μέρες η συζήτηση του εκάστοτε προϋπολογισμού, αποτελεί πεδίο αντιπαράθεσης μεταξύ των δυο κομμάτων, της Συμπολίτευσης και της Aντιπολίτευσης. 

Δεν θα περίμενε βέβαια κανείς να υπάρχει απόλυτη σύμπλευση και ομοθυμία στα ζητήματα του Προϋπολογισμού απ' όλες τις πτέρυγες της Βουλής, όμως τα πέντε τελευταία χρόνια, από τότε δηλαδή που η Νέα Δημοκρατία, απώλεσε την κυβερνητική εξουσία, η κριτική που ασκείται ιδιαίτερα από το κόμμα αυτό, παίρνει έναν εντελώς ισοπεδοτικό χαρακτήρα. Τίποτε πια για τη Νέα Δημοκρατία δεν πάει καλά σ' αυτό τον τόπο. Τίποτε δεν βελτιώνεται, καμιά απολύτως πρόοδος δεν επιτυγχάνεται. 

Μέχρι το 1993 που η Νέα Δημοκρατία ήταν κυβέρνηση όλα πήγαιναν καλά. Η οικονομία ανθούσε, η κοινωνία έμπαινε σε πορεία ευημερίας. Από τότε και μέχρι σήμερα, σε κάθε συζήτηση του προϋπολογισμού μονίμως επαναλαμβάνει την ίδια επωδό. Μονίμως για τη Νέα Δημοκρατία υπάρχει μια καταστροφολογική διάθεση σε κάθε της τοποθέτηση λες και η χώρα βρίσκεται στο χείλος του γκρεμού, λες και η χώρα 

 

 

  

Σελίδα 2984 

και η κοινωνία μας κρέμεται από μια κλωστή στην άβυσο της καταστροφής. Για τη Νέα Δημοκρατία σαν από θαύμα φαίνεται πως υπάρχει αυτή η χώρα. 

Ο λόγος της Νέας Δημοκρατίας, αυτά τα χρόνια, όπου το ΠΑ.ΣΟ.Κ. με υπεύθυνο και αποτελεσματικό τρόπο αντιμετωπίζει τα μεγάλα προβλήματα της χώρας, είναι λόγος μηδενιστικός, είναι λόγος καθαρά κινδυνολογικός, είναι λόγος καταστροφολογικός, ανέξοδος πολιτικά λόγος. Κάθε χρόνο διαψεύδεται και κάθε χρόνο επανέρχεται στα ίδια. Διαψεύδεται από την αμείλικτη αλήθεια των αριθμών, οι οποίοι βεβαιώνουν ότι οι βασικοί οικονομικοί στόχοι αυτά τα χρόνια επιβεβαιώθηκαν και επιτεύχθηκαν, ότι σε όλους τους βασικούς τομείς στον τομέα των ελλειμμάτων, στον τομέα του δημοσίου χρέους, στον τομέα των αναπτυξιακών επενδύσεων, στον τομέα του πληθωρισμού, στον τομέα των επιτοκίων, έχουν επιτευχθεί όλοι αυτοί οι κρίσιμοι στόχοι. 

Κυρίες και κύριοι συναδελφοι, η συντριπτική πλειοψηφία του ελληνικού λαού και της Βουλής είναι βέβαιο ότι αποδέχεται και στηρίζει την προοπτική της ευρωπαϊκής πορείας. 'Ολοι γνωρίζουν και γνώριζαν πως η πορεία αυτή θα είναι μια δύσκολη πορεία με περιορισμούς, με θυσίες, μέχρι την υλοποίηση του στόχου. 

Αλίμονο όμως για τη χώρα μας αν αυτά τα κρίσιμα χρόνια η κυβερνητική παράταξη δεν αναλάμβανε το πολιτικό κόστος αυτής της πορείας. Γιατί ο φόβος της ανάληψης του πολιτικού κόστους από τις εκάστοτε κυβερνήσεις απετέλεσε τη βασική αιτία της υστέρησης που εμφανίζει σήμερα η χώρα μας στον τομέα της οικονομίας. 

Αν οι προηγούμενες κυβερνήσεις όμως μέχρι το 1994 είχαν τη δυνατότητα ή την πολυτέλεια να μεταθέτουν την ανάληψη αυτού του πολιτικού κόστους στις επόμενες, τώρα πια φθάσαμε στην ώρα της αλήθειας. Τώρα πλέον έφθασε ο κόμπος στο χτένι. Και είναι ευτύχημα που αυτήν τη στιγμή στο τιμόνι της εθνικής οικονομίας, στο τιμόνι της διακυβέρνησης της χώρας βρίσκεται η Κυβέρνηση του ΠΑ.ΣΟ.Κ. και ο Πρωθυπουργός Κώστας Σημίτης. Είναι ευτύχημα που έχει το πολιτικό θάρρος να αναλάβει το βραχυπρόθεσμο πολιτικό κόστος άσκησης αυτής της πολιτικής προκειμένου η χώρα μας να επιτύχει το σταθερό μακροπρόθεσμο στόχο της. 

Ταυτόχρονα όμως θα ήταν ευτύχημα αν είχαμε και μια Αξιωματική Αντιπολίτευση η οποία αντί να κοιτάζει πώς θα αποκομίσει παραταξιακά οφέλη και μόνο θα στήριζε σ' αυτήν τη φάση, σ' αυτήν τη δύσκολη πορεία... 

ΣΤΡΑΤΗΣ ΚΟΡΑΚΑΣ: Ε, μην είστε και αχάριστος, κάνουν ό,τι μπορούν! 

ΕΥΑΓΓΕΛΟΣ ΜΑΛΕΣΙΟΣ: Ε, όχι κύριε συνάδελφε! 

Κυρίες και κύριοι συνάδελφοι, ποιος δεν θα ήθελε σ' αυτήν τη χώρα να υπήρχε η δυνατότητα περισσότερων παροχών, ιδιαίτερα στους ασθενέστερους και ταυτόχρονα να μην τίθεται σε κίνδυνο η πορεία της επίτευξης των στόχων της ευρωπαϊκής σύγκλισης και ένταξης; 

Εύκολα όλοι οι συνάδελφοι της Νέας Δημοκρατίας που πέρασαν από το Βήμα, απηύθυναν σε μας το στίγμα της κοινωνικής αναλγησίας, αλλά δεν μας είπαν τι περισσότερο θα έκαναν αυτοί, ούτως εχόντων των πραγμάτων σ' αυτήν τη χώρα, προκειμένου να καλυτερέψουν τα πράγματα. Δεν είδαμε τη συγκεκριμένη πρόταση σε κάθε τομέα. 

Τι περισσότερο θα έκαναν, δηλαδή, αυτήν την περίοδο, ας πούμε για το Εθνικό Σύστημα Υγείας και γιατί δεν το έκαναν μόλις πριν λίγα χρόνια που κυβερνούσαν; Πόσα περισσότερα νοσοκομεία ενδεχομένως θα έκαναν, πόσους περισσότερους γιατρούς και νοσοκόμες θα προσλάμβαναν και από ποια κονδύλια συγκεκριμένα; Πόσο περισσότερο θα ενίσχυαν τους χαμηλόμισθους και τους χαμηλοσυνταξιούχους, πόσα περισσότερα θα έδιναν, προκειμένου να αντιμετωπιστεί η ανεργία, να υπάρξουν επενδύσεις και πού θα τα έβρισκαν; 

Η Νέα Δημοκρατία δεν κάνει τίποτα άλλο, παρά να περιγράφει απλώς και να θρηνολογεί για τα προβλήματα, που βεβαίως ακόμη εξακολουθούν να υπάρχουν στη χώρα μας, δίχως να καταθέτει καμία συγκεκριμένη πρόταση για την αντιμετώπισή τους, γιατί ξέρει πολύ καλά ότι οι προτάσεις της είναι τέτοιες και θα έχουν τέτοια αντιλαϊκή κατεύθυνση, που αν τις αποκαλύψει, είναι βέβαιο ότι θα έχει το αντίστοιχο πολιτικό κόστος. Και αυτό που την ενδιαφέρει μόνο και μόνο, είναι να καταλάβει την κυβερνητική εξουσία. 

Η Νέα Δημοκρατία, κυρίες και κύριοι συνάδελφοι, θεωρεί συμμάχους τα προβλήματα της χώρας. Τα θεωρεί συμμάχους της, προκειμένου να κατακτήσει την Κυβέρνηση. Εμείς τα προβλήματα τα θεωρούμε αντιπάλους, γιατί έχουμε μόνιμο στόχο την υπεράσπιση των συμφερόντων των εργαζομένων και του λαού. Τελειώνω, κύριε Πρόεδρε, με την παρατήρηση ότι όλα αυτά τα χρόνια είναι αλήθεια πως η χώρα μας κατέβαλε μεγάλες προσπάθειες και ο ελληνικός λαός σήκωσε το μεγάλο βάρος της ένταξης στην Ευρωπαϊκή 'Ενωση και στην ΟΝΕ. Σε όλο αυτό το διάστημα, τα κόμματα της Αντιπολίτευσης κράτησαν αποστάσεις, δίχως καμιά ουσιαστική θετική συμβολή. 

Θα έλεγα ότι η υπερψήφιση του σημερινού Προϋπολογισμού αποτελεί για τα κόμματα της Αντιπολίτευσης και για τους συναδέλφους της Αντιπολίτευσης μια ευκαιρία, έστω και την τελευταία στιγμή, να συνεισφέρουν θετικά. Τους προσκαλώ να μην την αφήσουν να πάει χαμένη. Ευχαριστώ πολύ. 

(Χειροκροτήματα από την πτέρυγα του ΠΑ.ΣΟ.Κ.) 

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Παναγιώτης Σκανδαλάκης, Βουλευτής Λακωνίας, έχει το "λακωνικό λόγο", στην κυριολεξία. 

ΠΑΝΑΓΙΩΤΗΣ ΣΚΑΝΔΑΛΑΚΗΣ: Κύριε Πρόεδρε, κυρίες και κύριοι συνάδελφοι, μας καλεί η Κυβέρνηση σήμερα να εγκρίνουμε έναν απολογισμό, που παρουσιάζει από τη μία μεριά πραγματική υστέρηση των εσόδων της τάξεως των πεντακοσίων πενήντα δισεκατομμυρίων (550.000.000.000), όσα δηλαδή, ακριβώς η Νέα Δημοκρατία είχε προβλέψει και από την άλλη μεριά, έχουμε μία υπέρβαση των πρωτογενών δαπανών της τάξεως των διακοσίων δισεκατομμυρίων (200.000.000.000) δραχμών. 

Ο κ. Πάγκαλος, ο οποίος πριν από λίγο κατήλθε από το Βήμα και αντί να μας μιλήσει περί εξωτερικής πολιτικής, να αναφερθεί στους S-300, εκείνο το οποίο κατάλαβα εγώ, είναι ότι ή πρόκειται να αναδομηθεί σε Υπουργό Οικονομικών ή σε Υπουργό Παιδείας. 

Ευτυχώς, μας ενημέρωσε σήμερα και για την εκμπομπή, στην τηλεόραση, ο κ. Πάγκαλος, "'Αγγιγμα ψυχής". 'Ισως το παρακολουθεί ο κ. Πάγκαλος το σήριαλ "'Αγγιγμα ψυχής". Δυστυχώς όμως, δεν έχει λάβει υπόψη του το άγγιγμα ψυχής που πρέπει να κάνει η Κυβέρνηση στους βιοπαλαιστές, στους αγρότες, στους συνταξιούχους, σε όλους αυτούς οι οποίοι ταλαιπωρούνται σήμερα. 

Το άλλο που δεν κατάλαβε, είναι αυτά που είπε ο Πρόεδρος της Νέας Δημοκρατίας χθες το βράδυ, ότι ερχόμαστε εδώ να ψηφίσουμε έναν κοντόφθαλμο, με ευρηματικές λογιστικές αλχημείες Προϋπολογισμό, που επιδιώκει να εξυπηρετήσει το στόχο της εισόδου στην ΟΝΕ. Αν αυτό είχε γίνει το Μάιο, ίσως δεν ερχόταν σ' αυτήν τη δύσκολη θέση, να κάνει όλες αυτές τις αλχημείες η Κυβέρνηση. 

Υπάρχει κανείς, κυρίες και κύριοι συνάδελφοι, σ' αυτήν την Αίθουσα που να πιστεύει ότι η ψήφιση του κορυφαίου αυτού νόμου του κράτους δεν έχει μετατραπεί σε μία διαδικασία γραφειοκρατική που στόχο έχει την παραπλάνηση και της Βουλής και του ελληνικού λαού; 

Υπάρχει κανείς σ' αυτήν την Αίθουσα που αμφιβάλλει ότι με αυτόν τον Προϋπολογισμό θα συνεχισθεί η ανάλγητη επίθεση σε βάρος των μη εχόντων και κατεχόντων; 

Κύριε Πρόεδρε, κυρίες και κύριοι συνάδελφοι, μήπως περισσεύει η υποκρισία στην κυβερνητική πτέρυγα; Εκδηλώνει η Κυβέρνηση την κοινωνική της ευαισθησία και δείχνει το απάνθρωπο πρόσωπό της, το πρόσωπο το σοσιαλιστικό, ξυλοκοπώντας απάνθρωπα διαδηλωτές, φορολογώντας άγρια τους αδυνάτους, περικόπτοντας προνοιακά επιδόματα, επιστρατεύοντας απεργούς και ερχόμενη σήμερα έχει το θράσος και καταγγέλει ότι εμείς υποκινούμε και τα συλλαλητήρια των μαθητών. 

Κύριοι της Κυβέρνησης, εσείς είσαστε οι διδάξαντες και γνώστες καταλήψεων, εσείς είσθε γνώστες ανθρώπων οι 

  


 

  

Σελίδα 2985 

οποίοι γδύνανε συναδέλφους τους. Λοιπόν, αυτά τα οποία πράττετε κάποτε, έρχεται η ώρα να τα γευθείτε. Λοιπόν, μην ομιλείτε. Πιστεύω ότι για όλα αυτά, τα οποία συμβαίνουν, είσθε υπαίτιοι. 

Θα μιλήσω για το θέμα της υγείας σαν γιατρός. 

Ο Υπουργός Υγείας πράγματι εδέχθη ότι το σύστημα δεν λειτουργεί σωστά και ότι σήμερα στο ελληνικό κράτος πληρώνουμε παραπάνω περίπου τα 3/5 από ό,τι πληρώνουν οι χώρες της ΕΟΚ για προμήθειες για νοσοκομεία. Επομένως, όλα αυτά τα χρόνια, κύριοι, παραδέχεσθε για ρεμούλα. Διότι, αν δεν την παραδεχόσαστε, έπρεπε να τη διακόψετε. 

ΓΙΑΝΝΗΣ ΚΑΨΗΣ: Σταματήστε, δεν μιλάνε στο σπίτι του κρεμασμένου για σχοινί. 

ΠΡΟΕΔΡΕΥΩΝ (Παναγιώτης Ν. Κρητικός): Παρακαλώ, μη γίνεται διάλογος. 

ΠΑΝΑΓΙΩΤΗΣ ΣΚΑΝΔΑΛΑΚΗΣ: Κύριε Καψή, ο Υπουργός σας κατελθών από το Βήμα, τα παραδέχθηκε αυτά, όχι εγώ. 

ΓΙΑΝΝΗΣ ΚΑΨΗΣ: Σταματήστε το αυτό. 

ΠΡΟΕΔΡΕΥΩΝ (Παναγιώτης Ν. Κρητικός): Παρακαλώ! 

ΠΑΝΑΓΙΩΤΗΣ ΣΚΑΝΔΑΛΑΚΗΣ: Θέλετε να πω ότι όλα είναι ωραία. Μήπως έχετε πάει τελευταία στην επαρχία; Πήραμε από την ΕΟΚ εκατόν εξήντα τρισεκατομμύρια (160.000.000.000.000) δραχμές. 

Εγώ θα σας ρωτήσω για το Νομό της Λακωνίας. 'Εγινε δρόμος; 'Εγινε αεροδρόμιο; 'Εγινε λιμάνι; Υποβαθμίζεται το Νοσοκομείο των Μολάων. Δεν λειτουργεί καλά το Νοσοκομείο της Σπάρτης. Τα ασθενοφόρα είναι από το 1970. Το Κέντρο Υγείας του Γυθείου δεν μπορεί να κάνει μία εξέταση αίματος. Πού βλέπετε εσείς ότι το σύστημα της υγείας λειτουργεί σωστά; 

Τα στοιχεία του ΟΟΣΑ λένε ότι η Ελλάδα δαπανά 5,5% του ΑΕΠ για την υγεία. Αυτό το ποσοστό κατατάσσει τη χώρα μας τελευταία στις δαπάνες υγείας ανάμεσα στις ανεπτυγμένες χώρες. 

Από τα στοιχεία του Προϋπολογισμού φαίνεται σταθερά ότι τα προβλήματα στην υγεία θα ενταθούν. Και ενώ θα ψηφισθεί ο Προϋπολογισμός ως προς τα κονδύλια για την υγεία, η υγεία δυστυχώς θα βρίσκεται στην εντατική. 

Υπάρχουν τεράστιες ελλείψεις σε ιατρικό και νοσηλευτικό προσωπικό στα νοσοκομεία και στα κέντρα υγείας όλης της χώρας και δεν πιστεύω να έχει κανείς αντίθετη γνώμη. Οι ανισότητες μεταξύ κέντρου και περιφέρειας είναι μεγάλες. Οι κάτοικοι της επαρχίας έχουν εγκαταλειφθεί. Ακούσαμε ότι τα ελικόπτερα θα έρθουν στο τέλος του 1999 με αρχές του 2000, αλλά θα συνεχίσουν όμως στις άγονες γραμμές και στα νησιά να πεθαίνουν άνθρωποι κατά τη μεταφορά, όπως έγινε πριν από λίγο καιρό. 

Τον καινούριο χρόνο οι απορροφήσεις από το β' Κοινοτικό Πλαίσιο Στήριξης, όπως όλοι γνωρίζουμε, θα είναι μηδαμινές. 

Για τα μισθολογικά προβλήματα είπε και ο κ. Τσοβόλας την αλήθεια που γνώριζε και δεν το κατάλαβε ο Υπουργός ... 

ΧΡΗΣΤΟΣ ΠΑΧΤΑΣ (Υφυπουργός Εθνικής Οικονομίας): Γιατί είναι μηδαμινές; 

ΠΑΝΑΓΙΩΤΗΣ ΣΚΑΝΔΑΛΑΚΗΣ: Το γνωρίζετε πολύ καλά και αν μου δώσετε λίγα λεπτά, θα σας εξηγήσω γιατί είναι μηδαμινές. 

ΠΡΟΕΔΡΕΥΩΝ (Παναγιώτης Ν. Κρητικός): Τα λεπτά που ζητήσατε από τον κύριο Υπουργό, είναι εδώ στο Προεδρείο. Εκεί, είναι τα... λεφτά! 

ΠΑΝΑΓΙΩΤΗΣ ΣΚΑΝΔΑΛΑΚΗΣ: Tα μισθολογικά προβλήματα είναι τεράστια και οι κινητοποιήσεις των γιατρών θα συνεχιστούν, διότι ενώ ρουσφετολογικά ξοδεύουμε δισεκατομμύρια, για να ικανοποιήσουμε "ημέτερους" και πολιτικούς φίλους, με τη μέθοδο των συμβούλων και των εταιρειών, την οποία γνωρίζετε, στις ΔΕΚΟ αγνοούμε το στοιχείο της διαβίωσης ορισμένων συνανθρώπων μας. 

Θέλετε να σας αναφέρω γιατί; 'Ερχονται Χριστούγεννα, έρχεται Πρωτοχρονιά. 'Ολοι περιμένουν να πάρουν το δώρο τους. Γνωρίζετε ότι στο Νοσοκομείο του Δαφνίου ακόμα δεν έχουν πάρει το δώρο και δεν πρόκειται να το πάρουν; Θα το πάρουν τον καινούριο χρόνο. Γνωρίζετε ότι αυτοί οι οποίοι έχουν διοριστεί με τρίμηνη σύμβαση δεν έχουν πληρωθεί ακόμα και ότι θα πληρωθούν το νέο χρόνο, διότι δεν έχετε δώσει τις πιστώσεις; Επομένως, πώς όλα είναι ωραία; Και αυτό συμβαίνει σε πολλά νοσοκομεία. 

Πιστεύω, λοιπόν, ότι ο Προϋπολογισμός του 1999 αποκαλύπτει πραγματικά τα χαρακτηριστικά της αναχρονιστικής Κυβέρνησης του κ. Σημίτη. Αναδεικνύει μία Κυβέρνηση αποκομμένη από το λαό, που με τα νύχια προσπαθεί με σκληρότητα και αυταρχισμό να παραπληροφορήσει τον ελληνικό λαό, εξυπηρετώντας μόνο τα συμφέροντα που την επέβαλαν στην εξουσία και βυθίζοντας τον ελληνικό λαό στη φτώχεια και την ανέχεια. 

Ο Προϋπολογισμός του 1999, κυρίες και κύριοι, θα πρέπει να χαρακτηριστεί σαν ένα παραμύθι αριθμών, όπου οι έχοντες και κατέχοντες την εξουσία περνούν καλά και οι νεόπτωχοι, που η πολιτική του κ. Σημίτη δημιούργησε, πολύ χειρότερα. Είναι ένα παραμύθι αριθμών, που προσπαθεί να κρύψει την κοινωνική αναλγησία του Πρωθυπουργού και να διαγράψει από τη μνήμη των ψηφοφόρων τις απατηλές υποσχέσεις και τις δεσμεύσεις του. Είναι ένα παραμύθι αριθμών, που δυστυχώς θα εξελιχθεί σε εφιάλτη για μισθωτούς και αγρότες. 

Οι αγρότες σήμερα έχουν το πρόβλημα με τα πορτοκάλια, το λάδι. 

Κυρίες και κύριοι, πιστεύω ότι πρέπει να αλλάξει δρόμο η Κυβέρνηση. 

Κύριε Υπουργέ, παρακαλώ να με παρακολουθείτε και να μη σας ενοχλεί ο κ. Κίρκος. 

ΠΡΟΕΔΡΕΥΩΝ (Παναγιώτης Ν. Κρητικός): Κύριε συνάδελφε, τελευταία στιγμή της συνεδριάσεως μην παρακωλύετε τον κύριο Υπουργό, παρακαλώ, γιατί πρέπει να ακούει τον ομιλητή. 

ΓΕΩΡΓΙΟΣ ΚΙΡΚΟΣ: Για θέματα υγείας τον ρωτώ, κύριε Πρόεδρε. 

ΠΑΝΑΓΙΩΤΗΣ ΣΚΑΝΔΑΛΑΚΗΣ: Δεν υπάρχει υγεία. Είπα ότι είναι στην εντατική. 'Οποιος είναι στην εντατική διασωληνωμένος, δεν καταλαβαίνει. Και προφανώς δεν καταλαβαίνετε και σεις. 

'Εχουμε, λοιπόν, πει και έχουμε τονίσει ότι ο δρόμος προς την ανάπτυξη είναι μονόδρομος και η δραστική μείωση των κρατικών δαπανών, η διαφάνεια στις κρατικές προμήθειες, η φορολογική μεταρρύθμιση είναι τα μόνα μέτρα. 

Κυρίες και κύριοι συνάδελφοι, είναι φανερό πως με την ψήφιση του Προϋπολογισμού, δεν ψηφίζουμε Προϋπολογισμό. Ψηφίζουμε ένα μυθιστόρημα, που θα έπρεπε να φέρει τον τίτλο "Κυνηγώντας τους μη έχοντες και κατέχοντες". Αυτό κάνουμε σήμερα. 

ΣΤΡΑΤΗΣ ΚΟΡΑΚΑΣ: Δυστυχώς, δεν είναι μυθιστόρημα, είναι πραγματικότης. Μακάρι να ήταν μυθιστόρημα. 

ΠΑΝΑΓΙΩΤΗΣ ΣΚΑΝΔΑΛΑΚΗΣ: Κάτι τέτοιο όμως απέχει πολύ απ' αυτά που πρεσβεύει η Νέα Δημοκρατία και ως εκ τούτου θα καταψηφίσουμε αυτό το παραμύθι αριθμών, που κατ' ευφημισμόν ονομάσατε Προϋπολογισμό, πιστεύοντας ακράδαντα ότι είναι ο τελευταίος Προϋπολογισμός που ψηφίζετε και ότι του χρόνου θα ψηφίζουμε τον Προϋπολογισμό, τον οποίο θα φέρει η Νέα Δημοκρατία. 

ΣΤΡΑΤΗΣ ΚΟΡΑΚΑΣ: Τότε θα σωθούμε! 

(Χειροκροτήματα από την πτέρυγα της Νέας Δημοκρατίας) 

ΠΡΟΕΔΡΕΥΩΝ (Παναγιώτης Ν. Κρητικός): Στο σημείο αυτό, κύριοι συνάδελφοι, διακόπτουμε τη συνεδρίασή μας για το απόγευμα στις 18.00'. 

(Δ Ι Α Κ Ο Π Η)

( Μ Ε Τ Α Τ Η Δ Ι Α Κ Ο Π Η )

ΠΡΟΕΔΡΕΥΩΝ (Παναγιώτης Ν. Κρητικός): Κύριοι συνάδελφοι, επαναλαμβάνεται η διακοπείσα συνεδρίαση. 

Το λόγο έχει ο Βουλευτής Χανίων, κ. Ιωσήφ Βαλυράκης. 

ΙΩΣΗΦ ΒΑΛΥΡΑΚΗΣ: Κύριε Πρόεδρε, κύριοι συνάδελφοι, ολοκληρώνεται σε λίγο η συζήτηση του Προϋπολογισμού του 1999, χωρίς για μία ακόμη φορά να μπορούν οι Βουλευτές να επηρεάσουν τα επιμέρους κονδύλια. 

Μετά την ολοκλήρωση της συζήτησης, θα ψηφίσουμε για τον Προϋπολογισμό, δίνοντας οιονεί ψήφο εμπιστοσύνης στην 

 

 

  

Σελίδα 2986 

Κυβέρνηση! Και αυτήν την ψήφο τη δίνω. 

Θα ήθελα, όμως, να σταθώ σε κάποιες ολικές παρατηρήσεις. 

Ο Προϋπολογισμός αυτός του 1999 χαρακτηρίζεται ένας προϋπολογισμός με αρκετή δόση "σφυξίματος". Οι υποσχέσεις για χαλάρωση της σκληρής περιοριστικής πολιτικής παραπέμπουν στο μέλλον. 

Τα τελευταία χρόνια η αύξηση της φορολογικής επιβάρυνσης στα φυσικά πρόσωπα ξεπέρασε την αύξηση του εισοδήματος, ενώ η κατεύθυνση είναι πια σαφής: Φορολογείται η εργασία και όχι το κεφάλαιο. 

Η Ελλάδα έρχεται πρώτη σε κερδοφορία επιχειρήσεων στην Ευρώπη σε πολύ σημαντική θέση παγκόσμια και από την αρχή του 1998 το Χρηματιστήριο της Αθήνας κατέγραψε κερδοφορία της τάξεως του 70%. Πριν από την κρίση, επανέρχεται πάλι νομίζω στη δεύτερη παγκόσμια θέση. 

'Ανισα, λοιπόν, κατανέμεται, κατά την άποψή μου, το βάρος του "εκσυγχρονισμού" της ελληνικής οικονομίας. 'Αλλοι, οι πολλοί επιβαρύνονται συνεχώς και άλλοι, οι ολίγοι κερδοσκοπούν ολοένα και περισσότερο. 

Συχνά, κυρίες και κύριοι συνάδελφοι, δεχόμαστε μύδρους για την κοινωνική πολιτική που ακολούθησαν οι κυβερνήσεις του ΠΑ.ΣΟ.Κ. 1981-1989. 'Οτι δήθεν η κοινωνική αυτή πολιτική χρεοκόπησε την οικονομία. 

Θα ήθελα εδώ να σταθώ στο γεγονός ότι ούτε δραχμή δανεικών πόρων κατευθύνθηκε σε κοινωνική παροχή. 

Το ΠΑ.ΣΟ.Κ. παρέδωσε τον Ιούνιο του 1989, δημόσιο χρέος της τάξης των 5,3 τρισεκατομμυρίων δραχμών, ένα χρέος που διαμορφώθηκε από επενδύσεις, από δάνεια επενδύσεων και που έδωσε μια πολύ σημαντική ανάπτυξη στην ελληνική οικονομία και ένα πολύ υψηλό βαθμό αύξησης του Α.Ε.Π. 

Το 1993 παραλαμβάνει το ΠΑ.ΣΟ.Κ. από τη Νέα Δημοκρατία χρέος ύψους 15,9 τρισεκατομμύρια δραχμές και μεσοσταθμικό ποσοστό, αύξησης του ΑΕΠ της τάξης του μηδενός. Αυτό, κυρίες και κύριοι συνάδελφοι, είναι αποτέλεσμα της περιοριστικής πολιτικής, της μείωσης της κοινωνικής παροχής και της υπερφορολόγησης. 

'Οταν περιορίζεις το εισόδημα, περιορίζεις τη ζήτηση και οδηγείς σε ύφεση και ανεργία. 'Ετσι κλονίζεται η κοινωνική συνοχή και καθίσταται ανέφικτη η αύξηση της παραγωγικότητας, που είναι απαραίτητη για την οικονομική ανάπτυξη. Το αποτέλεσμα είναι πάντα το ίδιο. Είναι μείωση των εσόδων του κράτους και εξαναγκασμός του σε υπέρογκο δανεισμό με υψηλό επιτόκιο. 

Η Νέα Δημοκρατία απέτυχε εφαρμόζοντας μια περιοριστική φιλελεύθερη πολιτική. Το μονεταριστικό πρότυπο που ακολουθεί σήμερα το ΠΑ.ΣΟ.Κ. αφομοιώνει το ίδιο το ΠΑ.ΣΟ.Κ. και συντηρητικοποιεί τα βήματά του στα χνάρια της ίδιας της πολιτικής. 

Υπάρχει μια ευρύτερη κοινωνική και πολιτική συναίνεση για την ένταξη της χώρας στην ΟΝΕ. Αλλά, αν αποτύχει η οικονομική πολιτική του ΠΑ.ΣΟ.Κ., τότε θα κληθεί η Νέα Δημοκρατία να εφαρμόσει αυτήν την ίδια αποτυχημένη πολιτική και μάλιστα με πολύ εντατικότερους ρυθμούς. 

Πώς είναι δυνατόν, κύριοι συνάδελφοι, να τοποθετεί την αντιπολίτευσή της η Νέα Δημοκρατία στην ακόμα με σκληρότερους όρους και εντατικότερους ρυθμούς, περιοριστική πολιτική, άρα σε πλήρη απόκλιση με τη σημερινή δυναμική της Ευρωπαϊκής Κοινότητας; 

Στη Βιέννη ο Καγκελάριος της Γερμανίας κ. Gerhard Schroder δηλώνει ότι η Γερμανία θα περικόψει την από είκοσι δύο δισεκατομμύρια μάρκα καθαρή εισφορά της στην Ευρωπαϊκή 'Ενωση, ενώ η Αυστρία, η Ολλανδία και η Σουηδία απαιτούν οικονομικές επιστροφές. Αυτό προφανώς ανατρέπει την ίδια την Ευρωπαϊκή Κοινότητα, και την κεντρική τη λογική της αλλά πάντως παραπέμπει σε μια άλλη κατάσταση πραγμάτων. 

Βεβαίως οι αποφάσεις θα ληφθούν το Μάιο, αλλά τόσο οι μέχρι τώρα τοποθετήσεις της Αυστριακής Προεδρίας περί "παγώματος" των ιδίων πόρων και των δαπανών της Κοινότητας, όσο και οι τοποθετήσεις, οι κατηγορηματικές, της Γερμανίας, μας οδηγούν στο συμπέρασμα, χωρίς αμφιβολία, πως η δραστική μείωση των δαπανών της Ευρωπαϊκής 'Ενωσης τόσο για την "πορεία συνοχής", όσο και για την Κοινή Αγροτική Πολιτική πρέπει να θεωρείται πλέον γεγονός. 

Αναζητούνται άλλοι δρόμοι με προοπτική το "κοινωνικό πρόσωπο" της Ευρώπης. Προτείνονται παρεμβάσεις για να στηριχθούν προγράμματα για την απασχόληση και την απορρόφηση των ανέργων. Για να αναχαιτισθεί το κύμα της φτώχειας θα επιχειρηθεί η αύξηση των πραγματικών εισοδημάτων, που μαζί με την αύξηση της απασχόλησης θα δώσει μια ώθηση στην αγοραστική δύναμη των εργαζομένων και την ιδιωτική κατανάλωση. Δηλαδή περνάμε σε μία περισσότερο επεκτατική πολιτική. 

Το Βερολίνο επιδιώκει να αναβαθμίσει την εσωτερική κοινωνική συνοχή -και όσοι παρακολουθείτε γνωρίζετε- περικόπτοντας τη συμμετοχή του στα κοινοτικά ταμεία στήριξης με στόχο την παραπέρα ενδυνάμωση της Γερμανίας. Το μήνυμα είναι διαυγές. Το έθνος εξακολουθεί να παραμένει θεμελιώδης και καθοριστικός παράγοντας στην Ευρωπαϊκή 'Ενωση. Η "ευρωπαϊκή αλληλεγγύη" έρχεται δεύτερη. 

Η ανάγκη ανακατανομής του εισοδήματος, θα έλεγα ένα ελάχιστο 3,5%, είναι όρος κοινωνικής συνοχής και όπως είπαμε, είναι απαραίτητη για την οικονομική ανάπτυξη. Στην Ευρωπαϊκή 'Ενωση σήμερα αναδιανέμεται δημοσιονομικά ένα ελάχιστο 1,27%. Είναι αυτό που μας λένε ότι θα συρρικνωθεί... 

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Λιγότερο σήμερα. 

ΙΩΣΗΦ ΒΑΛΥΡΑΚΗΣ: Λιγότερο. Και συρρικνώνεται, κύριε Πρόεδρε, κατά τα φαινόμενα, ακόμα περισσότερο. 

Είναι σαφές, πως η ανάπτυξη είναι πολύ σοβαρή υπόθεση για να αφαιθεί σε τραπεζίτες. Πιστεύω ότι τώρα είναι η ώρα για την πολιτική ένωση της Ευρώπης. Εάν καθυστερήσει αυτή η ένωση, δεν θα έρθει ποτέ. Εμείς θα την ευχόμεθα και ίσως να την επιδιώκουμε, αλλά προφανώς δεν μπορούμε να κάνουμε τίποτα παραπέρα. 

Μία πολιτική ένωση της ομόσπονδης Ευρώπης θα πρέπει να διαθέτει έναν ικανό ευρωπαϊκό προϋπολογισμό για την άσκηση της δημοσιονομικής, αναδιανεμητικής πολιτικής προς όφελος των ασθενέστερων χωρών και περιοχών για να αντιμετωπίσει τις στρεβλώσεις της ελευθερίας της αγοράς. 

(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 

Αναζητάται η πραγματική εικόνα που θα προκύψει μετά την ένταξή μας στην ΟΝΕ. Θα πρέπει να διερευνηθεί και να αντιμετωπιστεί χωρίς προκαταλήψεις το τεράστιο πρόβλημα της ανταγωνιστικότητας της οικονομίας μας. 'Οπως ξέρετε, ειπώθηκε και σε αυτήν την Αίθουσα ότι ο παγκόσμιος πίνακας ανταγωνιστικότητας μας κατατάσσει μόλις στην τριακοστή έκτη θέση, μακριά πίσω απ' όλες τις υπόλοιπες ευρωπαϊκές χώρες. 

Η μείωση του πληθωρισμού και των ελλειμμάτων δεν έχει συνεισφέρει αναλόγως στη βελτίωση της οικονομικής κατάστασης του πολίτη και του οικογενειακού προϋπολογισμού. Το αντίθετο μάλιστα. Θα έλεγα ότι οι πολίτες στην πλειοψηφία τους παρακολουθούν το εισόδημά τους να μειώνεται και το βιοτικό τους επίπεδο να πέφτει. Μία στις τρεις οικογένειες κατά την ICAP δανείστηκε για να επιβιώσει. 

(Στο σημείο αυτό κτυπάει ξανά το κουδούνι λήξεως του χρόνου ομιλίας του κυρίου Βουλευτή) 

Τελειώνω, κύριε Πρόεδρε. 

'Εχω, κύριοι συνάδελφοι, ένσταση στο ότι ο βαθμός εξορθολογισμού της ελληνικής οικονομίας μετράται στα έσοδα της ιδιωτικοποίησης των δημοσίων επιχειρήσεων. Μήπως το παράδειγμα του Ο.Τ.Ε. θα πρέπει να διερευνηθεί με μεγαλύτερη προσοχή; Η ιδιωτικοποίηση στρατηγικής σημασίας επιχειρήσεων του δημοσίου, αποτελεί αποδυνάμωση του ρόλου και της δυνατότητας του κράτους στην οικονομία και σαφώς αποδυναμώνει την ανταγωνιστικότητά της. 

(Στο σημείο αυτό κτυπάει ξανά το κουδούνι λήξεως του χρόνου ομιλίας του κυρίου Βουλευτή) 

Κύριε Πρόεδρε, τελειώνω. 

Την ίδια ώρα που οι συνεχείς συγχωνεύσεις μεγάλων επιχειρήσεων συγκροτούν γίγαντες που εξαγοράζουν τον

  

 

  

Σελίδα 2987 

ανταγωνισμό και καθιστούν αιχμάλωτο τον καταναλωτή, την ίδια ώρα καθιστούν το κράτος νάνο σε ό,τι αφορά το ρόλο τους στην οικονομία. 

ΠΡΟΕΔΡΕΥΩΝ (Παναγιώτης Ν. Κρητικός): Θα παρακαλέσω να ολοκληρώσετε. 

ΙΩΣΗΦ ΒΑΛΥΡΑΚΗΣ: Τελειώνω, κύριε Πρόεδρε. 

ΠΡΟΕΔΡΕΥΩΝ (Παναγιώτης Ν. Κρητικός): Δεν το βλέπω. 

ΙΩΣΗΦ ΒΑΛΥΡΑΚΗΣ: Στην καθημερινή ζωή η ανεργία, η φτώχεια, η ανασφάλεια, η κοινωνική δυσφορία κλιμακώνονται. Οι άνεργοι, οι συνταξιούχοι, οι εργαζόμενοι, οι μικρομεσαίοι, οι αγρότες, η νεολαία εξεγείρονται. Διαμορφώνεται ένα κοινωνικό μπλοκ αντιπαράθεσης. 

(Στο σημείο αυτό κτυπάει ξανά το κουδούνι λήξεως του χρόνου ομιλίας του κυρίου Βουλευτή) 

Διαπιστώνεται ότι η ευρωπαϊκή στρατηγική μας πάσχει και χρειάζεται διορθώσεις. Η ΟΝΕ έχει καταστεί ψύχωση. 

ΠΡΟΕΔΡΕΥΩΝ (Παναγιώτης Ν. Κρητικός): Δεν έχετε άλλο χρόνο. Με συγχωρείτε πάρα πολύ. 

ΙΩΣΗΦ ΒΑΛΥΡΑΚΗΣ: Τελειώνω, κύριε Πρόεδρε, σε μία γραμμή. 

ΠΡΟΕΔΡΕΥΩΝ (Παναγιώτης Ν. Κρητικός): Μα υπερβαίνετε το χρόνο κατά πολύ και είναι σε βάρος των άλλων συναδέλφων. 

ΙΩΣΗΦ ΒΑΛΥΡΑΚΗΣ: Η ΟΝΕ εμφανίζεται ως ιδεολογία εξαγγέλλεται ως το φάρμακο και θεραπεία σε κάθε νόσο, και η αντιμετώπιση σε κάθε πρόβλημα. 

ΠΡΟΕΔΡΕΥΩΝ (Παναγιώτης Ν. Κρητικός): Κάνουμε όλοι προσπάθειες να μιλήσουν όσο το δυνατόν περισσότεροι συνάδελφοι. 

ΙΩΣΗΦ ΒΑΛΥΡΑΚΗΣ: Δεν μπορεί όμως να τη δώσει από μόνη της την εκλογική νίκη στο ΠΑ.ΣΟ.Κ., για τον απλούστατο λόγο ότι κανείς δεν πιστεύει ότι, αν εκλογικά χάσει το ΠΑ.ΣΟ.Κ. και έλθει η Νέα Δημοκρατία, δεν θα μπορέσει να μας βάλει στην Ευρωπαϊκή 'Ενωση. Ευχαριστώ. 

(Χειροκροτήματα από την πτέρυγα του ΠΑ.ΣΟ.Κ.) 

ΠΡΟΕΔΡΕΥΩΝ (Παναγιώτης Ν. Κρητικός): Η κ. Θεοδώρα Μπακογιάννη, Βουλευτής Αθηνών, έχει το λόγο. 

Κύριοι συνάδελφοι, βοηθείστε όλοι. Κόφτε κάτι από το... υστέρημά σας, ώστε να μιλήσουν περισσότεροι συνάδελφοι. Είναι τελευταία συνεδρίαση. 'Εχουμε καταπονηθεί κι εμείς και οι συνεργάτες μας εδώ, το προσωπικό εννοώ, το οποίο καταπονείται περισσότερο απ' όλους και για το οποίο συμπίπτει ο γολγοθάς του, με τη γέννηση του Χριστού. Είναι το μόνο τμήμα εργαζομένων που κουράζεται αυτόν τον καιρό περισσότερο. 

Ορίστε, κύρια Μπακογιάννη. 

ΘΕΟΔΩΡΑ ΜΠΑΚΟΓΙΑΝΝΗ: Κυρίες και κύριοι συνάδελφοι, παρακολουθώντας αυτήν τη συζήτηση του Προϋπολογισμού και όχι απλώς σε ένδειξη αλληλεγγύης προς το Χανιώτη συνάδελφό μας, θυμίθηκα τον Καζατζάκη, ο οποίος στην "Ασκητική" του περιγράφει τη στιγμή που σηκώνεται η αυλαία. Και αυτή η αυλαία, την ώρα που σηκώνεται, είναι η ώρα της αυτογνωσίας. Εκείνη τη στιγμή είτε από κοντά είτε από μακριά, κανένας πλέον δεν μπορεί να αποκρύψει την αλήθεια. Αυτή η ώρα για την ελληνική οικονομία... 

ΠΡΟΕΔΡΕΥΩΝ (Παναγιώτης Ν. Κρητικός): Θα σας διακόψω. Λέει και κάτι άλλο στην "Ασκητική" ο Καζαντζάκης. 

ΘΕΟΔΩΡΑ ΜΠΑΚΟΓΙΑΝΝΗ: Εάν μου κρατήσετε το χρόνο, να μου πείτε ό,τι θέλετε, κύριε Πρόεδρε. 

ΠΡΟΕΔΡΕΥΩΝ (Παναγιώτης Ν. Κρητικός): Βεβαίως. 

Λέγει "αν επιτύχεις διάβαινε κι αν αστοχήσεις γύρνα". 

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Αυτό ισχύει για το ΠΑ.ΣΟ.Κ., κύριε Πρόεδρε. 

(Χειροκροτήματα από την πτέρυγα της Νέας Δημοκρατίας) 

ΠΡΟΕΔΡΕΥΩΝ (Παναγιώτης Ν. Κρητικός): Δεν ξέρω, βγάλτε εσείς τα συμπεράσματά σας. 

ΘΕΟΔΩΡΑ ΜΠΑΚΟΓΙΑΝΝΗ: Δεν ήθελα να είμαι τόσο κακιά, κύριε Πρόεδρε! 

Αυτή η ώρα για την ελληνική οικονομία, για την Ελλάδα, θα έλθει το αργότερο του χρόνου, τέτοιον καιρό, όταν σ' αυτήν εδώ την Αίθουσα θα συζητάμε τον απολογισμό αυτού του Προϋπολογισμού, τον οποίο καλούμεθα σήμερα να ψηφίσουμε και τον Προϋπολογισμό του 2000. Και κυρίως, όταν εκείνη τη στιγμή θα έχουμε όλοι αντιληφθεί ότι ένα μήνα πριν από το 2000 η Ελλάδα θα είναι ανέτοιμη να αντιμετωπίσει το νέον αιώνα που έρχεται. Τότε θα είναι η ώρα που θα πληρωθεί το τίμημα της αλαζονείας και του στρουθοκαμηλισμού, που επέδειξε μία κυβέρνηση, η οποία είχε την κύρια ευθύνη προετοιμασίας της Ελλάδος για το νέο αιώνα. 

Μικρό ενδεικτικό, αλλά συμβολικό παράδειγμα, η απουσία του Πρωθυπουργού από τις χθεσινές ομιλίες των Αρχηγών των Κομμάτων της Αντιπολίτευσης. 

Κυρίες και κύριοι συνάδελφοι, άσχετα με το τι γνώμη έχει ο κύριος Πρωθυπουργός για την Αντιπολίτευση, θα έπρεπε να επιδείξει περισσότερο σεβασμό στους θεσμούς και στη δημοκρατική διαδικασία, ιδιαίτερα τη στιγμή που τα μηνύματα τα οποία πήρε από την ελληνική κοινωνία τώρα τελευταία ήταν τόσα πολλά και τόσο ηχηρά. Και επιτρέψτε μου να πω ότι απογοητεύτηκα ακούγοντας την ομιλία του κ. Πάγκαλου. Εμείς καθίσαμε αργά το μεσημέρι -πολλοί από σας ήσασταν παρόντες- για να ακούσουμε τον Υπουργό των Εξωτερικών να μας πει για τη θέση της Ελλάδος σ' αυτήν τη νέα Ευρώπη που γεννιέται, να μας πει τι περιμένει από το αύριο, τι προετοιμασία έχει κάνει η Ελλάδα σ' αυτήν την Ευρώπη. Και το μόνο που παρακολουθήσαμε ήταν μία σειρά ύβρεων, που δεν είναι αντάξιες ούτε του κ. Πάγκαλου, ούτε του θεσμικού ρόλου τον οποίο ο κ. Πάγκαλου έχει σήμερα. 

Τη γνώμη του για τον κ. Καραμανλή μπορεί να την πει και στην τοπική επιτροπή Ελευσίνας. Εδώ σήμερα, στη Βουλή των Ελλήνων περιμέναμε από τον κ. Πάγκαλο να μας πει, πώς βλέπει την Ελλάδα στο 2000. Και είναι κρίμα που ένας διάλογος τρεις μέρες εδώ στη Βουλή είναι διάλογος μεταξύ κωφών, ένας διάλογος όπου ο καθένας ανεβαίνει και λέγει το ποίημά του και σε τελική ανάλυση κανένας δεν ακούει τον άλλον. 

Εγώ, κυρίες και κύριοι συνάδελφοι, δεν θα παρασυρθώ απ' αυτό το οποίο συνέβη όλες αυτές τις ημέρες. Και θα προσπαθήσω να πάρω ως δεδομένη την επιχειρηματολογία της Κυβερνήσεως, θα προσπαθήσω να πάρω ως δεδομένο ότι όλα αυτά τα οποία ελέχθησαν έχουν βάση. Και θα ξεκινήσω από το δεδομένο ότι η Ελλάδα θα μπει στην ΟΝΕ, θα είμαστε μέλη της ΟΝΕ και του χρόνου τέτοια εποχή, όταν θα κάνουμε τον απολογισμό, θα πρέπει να αναλογιστούμε ποια Ελλάδα βάλαμε μέσα στην ΟΝΕ, πόσο έτοιμη ήταν αυτή η Ελλάδα, που θα παραδώσετε σεις, συνάδελφοι του ΠΑ.ΣΟ.Κ., στην επόμενη κυβέρνηση του 2000, πόσο έτοιμη ήταν σ' αυτό το νέο ανταγωνιστικό κόσμο, πόσο προετοιμασμένη ήταν η ελληνική κοινωνία για μια καινούρια εποχή, την οποία φοβούμαι ότι θα αντιμετωπίσουμε πολύ δύσκολα. Και αν κάτι πρέπει να καταγγείλουμε στη σημερινή Κυβέρνηση του ΠΑ.ΣΟ.Κ., είναι ότι όλος της ο στόχος, όλος της ο σχεδιασμός τελειώνει την ημέρα που θα κριθούμε για την ένταξή μας στην ΟΝΕ. 

Μέχρι εκεί έχουμε χρησιμοποιήσει τα πάντα. Και εγώ θα δεχθώ ότι καλά κάνουμε και τα χρησιμοποιούμε και τα λογιστικά μας τερτίπια και τις προσπάθειές μας να εξωραϊσουμε την εικόνα της ελληνικής οικονομίας. Το κάνουν οι υπόλοιποι Ευρωπαίοι, γιατί να μην το κάνουμε και εμείς. Χαλάλι όλα αυτά. Από κει και πέρα, όμως, τι έγινε; Από κει και πέρα ποια είναι η πραγματική προετοιμασία της ελληνικής οικονομίας; Ποια είναι η πραγματική προετοιμασία των ελληνικών παραγωγικών δυνάμεων; Τι έχουμε κάνει πραγματικά για να μπορέσουμε να συμμετέχουμε σ' αυτήν την καινούρια Ευρώπη, για την οποία τέλος πάντων δίνουμε τέτοια μάχη να μπούμε και ορθώς τη δίνουμε; 

Κυρίες και κύριοι συνάδελφοι, η Ευρώπη που χτίζεται σήμερα δεν έχει καμία σχέση με την Ευρώπη του Μάαστριχτ, την οποία τόσο πολύ ορισμένοι συνάδελφοι εδώ μέσα στη Βουλή έχουν κατασυκοφαντήσει. 

Αυτό το περίφημο Μάαστριχτ, το φιλελεύθερο, το Μάαστριχτ που κατηγορούσαμε ότι είχε ελλιπή κοινωνική ευαισθησία, ορθώς το είπε ο κ. Βαλυράκης, είχε πολύ καλύτερα δεδομένα για μας. Προέβλεπε για τις φτωχότερες οικονομίες της 

  


 

  

Σελίδα 2988 

Ευρώπης έναν προϋπολογισμό 1,28% του κοινοτικού Α.Ε.Π. Προέβλεπε συγκεκριμένες δράσεις, οι οποίες θα στόχευαν στη σύγκλιση των οικονομιών. Προέβλεπε στήριξη των κοινωνικά ασθενέστερων. Προέβλεπε προγράμματα, άσχετα αν η Κυβέρνηση δυστυχώς είχε μία απορρόφηση 50%, αλλά τα προέβλεπε όλα αυτά το Μάαστριχτ. 

Η Ευρώπη του αύριο δεν θα είναι η ίδια. Η Ευρώπη του αύριο με τις σοσιαλιστικές κυβερνήσεις, οι οποίες σήμερα εμφανίζονται, θα είναι μια Ευρώπη πολύ πιο σκληρή, μια Ευρώπη που δεν θα έχει την ευαισθησία για το αν θα ανοίγει η ψαλίδα περισσότερο μεταξύ φτωχότερων και πλουσιότερων χωρών. Μια Ευρώπη της οποίας οι σοσιαλιστικές κυβερνήσεις στρέφουν την προσοχή τους προς τα μέσα, προς τις δικές τους κοινωνίες, προς τις δικές τους ανεπάρκειες. 

Αυτό τι σημαίνει για μας, κυρίες και κύριοι συνάδελφοι; Σημαίνει κόστος, σημαίνει πρόβλημα, σημαίνει μεγέθυνση των υπολοίπων προβλημάτων. 

Σ' αυτήν την Ευρώπη η Ελλάδα είναι απούσα. Θα μου επιτρέψετε να πω -και το λέω με θλίψη- ότι ουδέποτε έχω δει εγώ πρωθυπουργό -τα τελευταία χρόνια είχα την τύχη να παρακολουθήσω από κοντά ορισμένους ευρωπαίους πρωθυπουργούς- τόσο πολύ απόντα από το ευρωπαϊκό γίγνεσθαι. Ουδέποτε έχω δει πρωθυπουργό, ο οποίος δεν συμμετέχει για τίποτα, μα είτε αγροτικά προϊόντα λέγεται αυτό είτε νέα πολιτική της GATT λέγεται είτε ναυπηγοεπισκευαστικές μονάδες λέγεται, είτε προβλήματα μικρομεσαίων λέγεται. Πουθενά δεν υπάρχει ο 'Ελληνας Πρωθυπουργός. Δηλαδή τη μάχη πού τη δίνουμε, κυρίες και κύριοι συνάδελφοι; 

Θα περίμενα από τον κ. Πάγκαλο να μας πει αν δίνει πουθενά αλλού η Ελλάδα τη μάχη εκτός από το να λάβει θέση για τα θέματα της Τουρκίας. Ορθώς τα λαμβάνει, αλλά αυτό δεν φθάνει και δεν μπορεί να φθάσει. 

Η Ευρώπη έτσι όπως τουλάχιστον εμείς την αντιλαμβανόμαστε, είναι μία Ευρώπη στην οποία θα συνεισφέρουμε όλοι και θα συνδημιουργήσουμε όλοι. Και φοβούμαι ότι εκεί έχετε ένα πρόβλημα ουσιαστικό ταυτότητας εσείς οι κύριοι συνάδελφοι του ΠΑ.ΣΟ.Κ. Το έχετε διότι δεν πιστέψατε ποτέ σ' αυτήν την Ευρώπη, τουλάχιστον δεν την πιστέψατε έτσι όπως την πιστέψαμε εμείς. 

Εσείς την είδατε ως ένα ταμείο κάλυψης ελλειμμάτων. Μας κάνουν, όμως, τώρα τη χάρη και τα ελλείμματα δεν θα καλύπτονται. Και βρισκόμαστε εμείς μπροστά στη σκληρή πραγματικότητα, μια πραγματικότητα την οποία θα πρέπει να αντιμετωπίσουμε. Δεν φθάνει να την εξωραϊσουμε λέγοντας ότι θα έχουμε πετύχει το στόχο μας στην ΟΝΕ. Διότι αν όλα αυτά τα οποία ενδεικτικά σας ανέφερα -γιατί μέσα σε δέκα λεπτά δεν προλαβαίνω να πω πολλά- συμβούν, τότε αυτή η Ευρώπη θα χρειαστεί πραγματική ελληνική παρουσία, την οποία εσείς δυστυχώς δεν έχετε. 

'Ακουσα πολλά σήμερα σ' αυτήν τη Βουλή και φοβούμαι πως δεν προλαβαίνω να απαντήσω σε όλα. Αλλά το πιο παράδοξο απ' αυτά τα οποία άκουσα και δεν αντέχω να μην το πω, είναι οι διαρθρωτικές αλλαγές του κ. Γιάννου Παπαντωνίου. 

Κυρίες και κύριοι συνάδελφοι, εδώ έχουμε ένα πρόβλημα, να επικοινωνήσουμε μεταξύ μας. Τι σημαίνει διαρθρωτικές αλλαγές; Τι εννοούμε όταν λέμε διαρθρωτικές αλλαγές; Ο κ. Παπαντωνίου περιχαρής μας ανήγγειλε εδώ ότι διαρθρωτική αλλαγή είναι η πώληση της Τράπεζας Μακεδονίας-Θράκης, η πώληση της Τράπεζας Κρήτης και η ψήφιση του νομοσχεδίου, λέει, για τα ΕΛΤΑ, για τον ΟΣΕ και για την Ολυμπιακή. 'Ασχετα εάν η ψήφιση του νομοσχεδίου για την Ολυμπιακή κατέληξε σε μείωση 25% της επιβατικής κίνησης της Ολυμπιακής. 

Αυτό είναι διαρθρωτικές αλλαγές; 'Ετσι αντιλαμβανόμαστε τις διαρθρωτικές αλλαγές; Τότε δεν επικοινωνούμε εδώ μέσα, δεν μιλάμε την ίδια γλώσσα. Διότι εγώ δεν αντιλαμβάνομαι έτσι τις διαρθρωτικές αλλαγές. 

Εγώ πιστεύω ότι οι διαρθρωτικές αλλαγές είναι αυτές οι οποίες βάζουν το μαχαίρι στο κόκαλο, αυτές οι οποίες διορθώνουν τα κακώς κείμενα, αυτές οι οποίες μειώνουν το κράτος, μειώνουν τις σπατάλες, μειώνουν τελικά το κόστος που πληρώνει ο 'Ελληνας φορολογούμενος. 

Τον καλούμε αυτόν τον 'Ελληνα φορολογούμενο να πληρώσει και να πληρώσει πολλά λεφτά, κύριοι συνάδελφοι. Μην κοροϊδευόμαστε εδώ μέσα. Και αν μεν αυτό ήταν πάταξη της φοροδιαφυγής, εγώ θα έλεγα πρώτη "ναι" μετά πολλών επαίνων. Αλλά δεν είναι πάταξη της φοροδιαφυγής αυτό. 

Καλούνται σήμερα να πληρώσουν οι μικρομεσαίοι αύξηση διακοσίων πενήντα δισεκατομμυρίων (250.000.000.000) δραχμών. Δηλαδή ποιος είναι αυτός ο πλούσιος μικρομεσαίος ο οποίος θα πληρώσει; 

'Αρα αυτό μετά βεβαιότητος δεν είναι διαρθρωτική αλλαγή. Διαρθρωτική αλλαγή θα ήταν η απελευθέρωση παραδείγματος χάριν της αγοράς ενέργειας. Διαρθρωτική αλλαγή θα ήταν να ετοιμάσουμε τη ΔΕΗ, για μία απελευθέρωση. Διαρθρωτική αλλαγή θα ήταν να μην έχουμε ακριβότερο αέριο απ'ό,τι σήμερα πετρέλαιο και ρεύμα. Διαρθρωτική αλλαγή θα ήταν να συνειδητοποιήσουμε ότι δεν μπαίνουμε στο 2000 αν δεν οργανώσουμε αυτή μας την αγορά, αν δεν δώσουμε δυνάμεις στην αγορά, αλλά ταυτόχρονα, αν δεν στηρίξουμε και τη ΔΕΗ, η οποία ΔΕΗ αύριο το πρωί σ'αυτό το νέο ανταγωνιστικό κόσμο δεν θα μπορεί να σταθεί. Και τι έχουμε κάνει; Τίποτα! Τίποτα!. Και μη μου πείτε -γιατί έχω βαρεθεί να το ακούω- ότι δεν έχει προτάσεις η Νέα Δημοκρατία. Σας έχουμε πει "ελάτε να γίνει μία εθνική επιτροπή ενέργειας". Και ο κ. Πεπονής που με ακούει, γνωρίζει πολύ καλά, διότι έχει υπηρετήσει τη βιομηχανία, ότι δεν είναι δυνατό να μη γίνει μία τέτοια επιτροπή σε αυτό τον τόπο. Δεν είναι δυνατό να μην έχουμε μία κεντρική εθνική στρατηγική 

για την πολιτική ενέργειας. Δεν έχουμε κάνει απολύτως τίποτε. 

Κυρίες και κύριοι συνάδελφοι, μαθήματα αποκρατικοποιήσεων, μαθήματα δεοντολογίας και ιδιαίτερα μαθήματα αποκρατικοποιήσεων, από ανθρώπους που έχουν υπογράψει μία μετοχή του ΟΤΕ και αυτή στο ελληνικό δημόσιο, η Νέα Δημοκρατία δεν δέχεται. 'Εχουμε πραγματικά τη συνείδησή μας καθαρή. Γνωρίζουμε ότι σας προτείναμε το σωστό. Πολλές φορές συκοφαντηθήκαμε, πόσο μάλλον εκείνη την εποχή, που προτείναμε τις αποκρατικοποιήσεις και όλο το ΠΑ.ΣΟ.Κ. ήταν ριζικά αντίθετο. Σήμερα σας κρούουμε τον κώδωνα του κινδύνου. Αν το 1999 διαρθρωτικες αλλαγές δεν συμβούν σ'αυτόν τον τόπο, η Ελλάδα θα έχει χάσει μία μεγάλη ευκαιρία, μία ευκαιρία που δεν επιτρέπεται να χάσει. Ευχαριστώ. 

(Χειροκροτήματα από την πτέρυγα της Νέας Δημοκρατίας) 

ΠΡΟΕΔΡΕΥΩΝ (Παναγιώτης Ν. Κρητικός): Ο Κοινοβουλευτικός Εκπρόσωπος του Κομμουνιστικού Κόμματος Ελλάδος, κ.Κολοζώφ, ζήτησε το λόγο για να δευτερολογήσει. 

ΑΠΟΣΤΟΛΟΣ ΣΤΑΥΡΟΥ: Να μην προχωρήσει ο κατάλογος με πέντε-έξι ομιλητές ακόμη; 

ΠΡΟΕΔΡΕΥΩΝ (Παναγιώτης Ν. Κρητικός): 'Εχει δικαίωμα ο Κοινοβουλευτικός Εκπρόσωπος να ασκήσει τη δευτερολογία. Κύριε Κολοζώφ, θέλετε να προχωρήσουμε τον κατάλογο και μετά από δύο-τρεις να μιλήσετε; 

ΟΡΕΣΤΗΣ ΚΟΛΟΖΩΦ: Συμφωνώ. 

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Γεωργόπουλος Βουλευτής Αχαϊας έχει το λόγο. 

ΔΗΜΗΤΡΙΟΣ ΓΕΩΡΓΟΠΟΥΛΟΣ: Κυρίες και κύριοι συνάδελφοι, κατά πρώτο λόγο θεωρώ αναγκαίο να τονίσω ότι δεν πρόκειται να χρησιμοποιήσω τη γνωστή και φθαρμένη από την πολύχρονη χρήση μέθοδο των τεχνητών διογκώσεων, φραστικών, ή τη συρρίκνωση των αντιθέτων απόψεων για δημιουργία εντυπώσεων. Αισθάνομαι υποχρεωμένος να σταθώ στην πραγματική διάσταση του μεγάλου θέματος του Προϋπολογισμού και να διατυπώσω τις ακόλουθες παρατηρήσεις. 

Κατά την άποψή μου ο συζητούμενος Προϋπολογισμός του οικονομικού έτους 1999 είναι αναμφίβολα προϋπολογισμός ρεαλιστικός, σταθερός, συνεπής, με σοβαρή προοπτική, διότι εκτός των άλλων είναι προϋπολογισμός ένταξης της χώρας στην ΟΝΕ χωρίς να παραγνωρίζει τα υφιστάμενα κοινωνικά προβλήματα του τόπου. Και τούτο διότι στην εποχή μας τα οικονομικά γεγονότα διεθνοποιούνται με γρήγορους ρυθμούς, ενώ σε άλλες περιόδους χρειάζονταν μεγάλο χρονικό διάστημα, χρόνια ίσως και πολλούς μήνες. 

  


 

  

Σελίδα 2989 

Για τους λόγους αυτούς ο συγκεκριμένος κρίσιμος Προϋπολογισμός όφειλε να είναι -και είναι αναμφίβολα- ολοκληρωμένος, ρεαλιστικός και ευέλικτος, προκειμένου να εξασφαλίζει όρους σταθερότητας, προοπτικής και ισότιμης συνεργασίας με τις χώρες της Ευρωπαϊκής 'Ενωσης στο νέο περιβάλλον του εντεινόμενου ανταγωνισμού. 

Αυτός ο σημαντικός στόχος αγγίζει την υλοποίησή του και είναι αποτέλεσμα των αναγκαίων προσπαθειών όλων των Κυβερνήσεων του ΠΑ.ΣΟ.Κ. και των θυσιών του ελληνικού λαού, προκειμένου να βγει η ελληνική οικονομία από τη βαθιά κρίση, την ύφεση, καθώς και από τις άλλες εγγενείς αδυναμίες, εις τρόπον ώστε να υπάρξει η σταθερή προοπτική. Και αυτή η υπεύθυνη και σοβαρή προσπάθεια των Κυβερνήσεων του ΠΑ.ΣΟ.Κ. από το 1993 μέχρι σήμερα έφερε σημαντικά αποτελέσματα σε κρίσιμους τομείς της οικονομίας, με διαρκή στόχο την κοινωνική δικαιοσύνη. Πληθωρισμός, δημόσιο χρέος, ΑΕΠ, επιτόκια, ενδεικτικά είναι ορισμένα μεγέθη κρίσιμα, τα οποία αφ'ενός έχουν δημιουργήσει οικονομική σταθερότητα, αφ'ετέρου έχουν δώσει δυνατότητα ανάπτυξης και προοπτικής. 

(Στο σημείο αυτό την Προεδρική 'Εδρα καταλαμβάνει ο Β' Αντιπρόεδρος της Βουλής κ. ΠΑΝΑΓΙΩΤΗΣ ΣΓΟΥΡΙΔΗΣ) 

Δεν πρόκειται να επανέλθω σε αριθμούς. Ενδεικτικά τονίζω: Πληθωρισμός 1993 12,3%. Σήμερα 4,2%. Επιτόκια δανείων επιχειρήσεων, στεγαστικών δανείων 1993 28%, 30%, σήμερα 12%, 13%. 'Ελλειμμα ΑΕΠ 13,8% το 1993, σήμερα 2,2%. Ακόμα συντελέστηκε και σοβαρή αναστροφή, κυρίες και κύριοι συνάδελφοι, σε αντίθεση με την καλπάζουσα τάση αύξησης επί χρόνια στο δημόσιο χρέος. Ο ρυθμός ανάπτυξης από μείον 1,6% του 1993 έφθασε στο 3,5% το 1998. 

Τέλος, στον ευαίσθητο και κρίσιμο τομέα της κοινωνικής δικαιοσύνης παρατηρείται σταθερή αύξηση δαπανών σε υγεία, παιδεία, έργων υποδομής. Ενδεικτικά αναφέρω: Αύξηση κατά 50% του ΕΚΑΣ, επίδομα κοινωνικής αλληλεγγύης συνταξιούχων, το οποίο θα ήτο δυνατόν να επεκταθεί και σε αγρότες, όπως εύστοχα τονίστηκε στη χθεσινή συζήτηση από αγαπητό συνάδελφο και θα μπορούσε ακόμα να προσθέσει κανένας ότι θα έπρεπε να κινηθεί και προς την κατεύθυνση ανέργων για να αντιμετωπιστεί και η ανεργία. Και ενώ αυτή είναι η πραγματικότητα, η Νέα Δημοκρατία κυριολεκτικά παλινωδεί και αναζητεί άγονους τρόπους αντιπολίτευσης και κυριολεκτικά εθελοτυφλεί. Ο μεν εισηγητής της επί του Προϋπολογισμού έκανε εκτενή αναφορά στις οικονομικές εξελίξεις του Μεξικού ως εάν η Ελλάδα να έχει τα ίδια μεγέθη, την ίδια συνοχή, την ίδια νοοτροπία, να έχει όλα εκείνα τα στοιχεία, τα οποία συγκροτούν και συνθέτουν την εικόνα και το περιεχόμενο της οικονομίας. Και κατηγόρησε το ΠΑ.ΣΟ.Κ. και την Κυβέρνησή του για ανικανότητα άλλος συνάδελφος και συγκεκριμένα ο κ. Γκελεστάθης. 

Το στοιχείο αυτό της ανικανότητας υπάρχει, κυρίες και κύριοι συνάδελφοι, όχι όμως στην Κυβέρνηση, αλλά στη φαντασία εκείνων που το ισχυρίζονται. Και τούτο διότι ετεροκαθορίζονται προκειμένου να ικανοποιήσουν μικροκομματικές σκοπιμότητες. Ακόμα απευθύνεται η Νέα Δημοκρατία στους νέους, διότι θεωρεί, όπως τόνισε ο Πρόεδρός της, ότι εκπροσωπεί η Νέα Δημοκρατία την Ελλάδα του αύριο. Ειλικρινά -τονίζω και υπογραμμίζω- δεν μιλάω ως κυβερνητικός Βουλευτής. Μιλάω κατά τρόπο ελεύθερο και ειλικρινή. Κατά την άποψή μου το ακριβώς αντίθετο συμβαίνει. Και σε αυτό το σημείο αισθάνομαι υποχρεωμένος να τονίσω ότι τα ιδανικά δεν έχουν ηλικία. Και ακόμη όταν χθες έκανε αναφορά στο θέμα της παιδείας για τις καταλήψεις εναντίον του ΠΑ.ΣΟ.Κ., καλείται να απαντήσει, χωρίς να μπαίνω στην ουσία. Δεν καταλογίζω εγώ ευθύνες. Η Νέα Δημοκρατία καταδίκασε ηθικά ή πολιτικά το επίλεκτο στέλεχός της που καταδικάστηκε πρωτόδικα, τελεσίδικα και αμετάκλητα από τον 'Αρειο Πάγο για τη δολοφονία του καθηγητή Τεμπονέρα; Ποτέ μέχρι σήμερα δεν το έκανε. Υποκρίνεται, εθελοτυφλεί και προσπαθεί να αποπροσανατολίσει. 

Πλέον όμως τούτου, με αυτήν τη στάση τονίζει και υπογραμμίζει ότι η Νέα Δημοκρατία εκπροσωπεί το αύριο. Δεν έχω πρόθεση να θίξω κανένα συνάδελφο. Δεν έχω δικαίωμα, δεν το επιτρέπω στον εαυτό μου. Αλλά δεν μπορώ να μην τονίσω αυτό που άκουσα εδώ στο κτίριο της Βουλής πριν από αρκετούς μήνες ότι συνάδελφος της Νέας Δημοκρατίας ετόνισε κατά τρόπο χαρακτηριστικό ότι πρέπει αν ξανανοίξουν τα ξερονήσια. Εάν κάνω λάθος, διαψεύστε με. 'Ομως αυτή είναι η πραγματικότητα. 

ΑΠΟΣΤΟΛΟΣ ΣΤΑΥΡΟΥ: Τότε δικαιολογημένα ανήκετε στο χθες με όσα είπατε. 

ΔΗΜΗΤΡΙΟΣ ΓΕΩΡΓΟΠΟΥΛΟΣ: Παρακαλώ! 

Τονίστηκε στο κτίριο της Βουλής. Και έχω δικαίωμα, εφόσον είναι αληθές, να το τονίσω, να το υπογραμμίσω και να το συνεκτιμήσω. 

ΑΝΤΩΝΙΟΣ ΦΟΥΣΑΣ: Δεν είναι αληθές. 

ΔΗΜΗΤΡΙΟΣ ΓΕΩΡΓΟΠΟΥΛΟΣ: Δεν είναι αληθές; Ο κ. Ανδρεουλάκος το είπε. Τι λέτε, κύριε συνάδελφε; 

ΠΡΟΕΔΡΕΥΩΝ (Παναγιώτης Σγουρίδης): Κύριε Γεωργόπουλε, μην απευθύνεστε σε συναδέλφους. Απευθυνθείτε σε όλους τους συναδέλφους και επί του Προϋπολογισμού. 

ΔΗΜΗΤΡΙΟΣ ΓΕΩΡΓΟΠΟΥΛΟΣ: Με συγχωρείτε πάρα πολύ. Και όταν αυτά συμβαίνουν στο χώρο της Νέας Δημοκρατίας, είναι δυνατόν να υποστηρίζει κανείς σοβαρά ότι η Νέα Δημοκρατία εκπροσωπεί το αύριο; 

Αυτές είναι τακτικές, είναι μεθοδεύσεις, είναι πρακτικές παραπλανητικές του χθες και βεβαίως, δεν είναι δυνατόν να αντέξουν στη σημερινή πραγματικότητα. 

Πέραν τούτου, θα ήθελα να τονίσω και να υπογραμμίσω, κυρίες και κύριοι συνάδελφοι, για να μην τρώω και πολύ χρόνο, ότι σε ό,τι αφορά τις γενικόλογες αναφορές γύρω από ζητήματα οικονομικής πολιτικής, όλοι μας γνωρίζουμε περισσότερα ή λιγότερα. Συγκεκριμένες θέσεις, συγκεκριμένες απόψεις, που να τεκμηριώνουν συγκεκριμένα επιχειρήματα, δεν διατυπώθηκαν. Και βεβαίως είναι γνωστός ο κανόνας ότι πριν από τη διατύπωση της οποιασδήποτε άποψης, απαιτείται γνώση του αντικειμένου. Και όταν δεν παρατίθενται στοιχεία γνώσης του αντικειμένου, δεν είναι δυνατόν κανένας να καταλήξει σε κανένα συμπέρασμα. Και βεβαίως, η Αξιωματική Αντιπολίτευση, η Νέα Δημοκρατία, ατυχώς τέτοια στοιχεία γνώσης δεν διατύπωσε, δεν εισέφερε στη συζήτηση που διεξάγεται. 

Κατά συνέπεια, το συμπέρασμα, η οποιαδήποτε άποψη, την οποία διατυπώνει, είναι κυριολεκτικά μετέωρη, αβάσιμη και απορριπτέα. 

Με αυτές τις παρατηρήσεις, θέλω να τονίσω κλείνοντας τη σύντομη ομιλία μου ότι πραγματικά ο συζητούμενος κρίσιμος Προϋπολογισμός κινείται στη σωστή κατεύθυνση, πληροί τους όρους και τις προϋποθέσεις της αντιμετώπισης των οικονομικών προβλημάτων και ασφαλώς, ανοίγει ασφαλή προοπτική. 

(Χειροκροτήματα από την πτέρυγα του ΠΑΣΟΚ) 

ΠΡΟΕΔΡΕΥΩΝ (Παναγιώτης Σγουρίδης): Ο κ. Κολοζώφ ζήτησε το λόγο ως Κοινοβουλευτικός Εκπρόσωπος του Κομμουνιστικού Κόμματος Ελλάδος. 

Ορίστε, κύριε Κολοζώφ, έχετε το λόγο. 

ΟΡΕΣΤΗΣ ΚΟΛΟΖΩΦ: Κυρίες και κύριοι συνάδελφοι, παρακολουθούμε τόσες μέρες τώρα τη συζήτηση. Θα είδατε ότι τα σημεία έντασης στην αντιπαράθεση μεταξύ Κυβέρνησης και Αξιωματικής Αντιπολίτευσης δεν ήταν τα ουσιαστικά ζητήματα, στα οποία υποτίθεται ότι θα μπορούσαν να διαφωνήσουν. 

'Ενταση δημιουργήθηκε πότε; 'Οταν ο κύριος Υπουργός των Οικονομικών διαμαρτυρήθηκε, γιατί ο κύριος Πρόεδρος της Νέας Δημοκρατίας έφυγε και δεν περίμενε να τον ακούσει και αυτός έφυγε, για να διαμαρτυρηθεί, γιατί κατά τη διάρκεια της ομιλίας του δεν ήταν ο κύριος Πρωθυπουργός. Και αυτό το ζήτημα συνεχίζεται με όλους τους ομιλητές εδώ και αρκετές μέρες. Δημιουργήθηκε θέμα, ένταση, αντιπαραθέσεις, ο Κοινοβουλευτικός Εκπρόσωπος ήθελε να παρέμβει στη διαδικασία. 

Κύριοι συνάδελφοι, ακριβώς αυτό συμβαίνει κατά τη διάρκεια αυτής της Κυβέρνησης. Δεν έχουν να αντιπαρατεθούν τα δύο κόμματα πάνω στους κεντρικούς στόχους. Πάνω στους κεντρικούς στόχους είναι σύμφωνοι. Και η Νέα Δημοκρατία δεν αμφισβητεί, αλλά υπερθεματίζει ότι εθνικός στόχος είναι 

  


 

  

Σελίδα 2990 

η Οικονομική και Νομισματική 'Ενωση, η ΟΝΕ. Το ίδιο λέει και το ΠΑΣΟΚ, το ίδιο λέει η Κυβέρνηση, το ίδιο και η Νέα Δημοκρατία. Δεν υπάρχει άλλος δρόμος, είναι μονόδρομος. Και η Κυβέρνηση τα ίδια λέει ότι είναι μονόδρομος και το ΠΑΣΟΚ τα ίδια λέει ότι είναι μονόδρομος. 

'Ομως υπάρχει μία διαφορά, κάπου πρέπει να διαφοροποιηθούν. Κι εδώ, μέσα στη Βουλή, διαφοροποιούνται σε τέτοια δευτερεύοντα ζητήματα, για να δημιουργηθεί ότι η εντύπωση ότι τάχα αντιπαλεύει ο ένας τον άλλο. 

Υπάρχουν και ορισμένα άλλα ζητήματα, τα οποία θα ήθελε να αξιοποιήσει η Αξιωματική Αντιπολίτευση, όπως η πραγματική κατάσταση, που υπάρχει στους εργαζόμενους, που υπάρχει στο λαό μας. 'Ερχεται δημαγωγικά η Νέα Δημοκρατία να υπερασπιστεί τους φτωχούς, τους απολυμένους, χωρίς να εξηγήσει γιατί υπάρχουν αυτοί οι φτωχοί και αυτοί οι απολυμένοι, γιατί υπάρχει ανεργία. Κατακεραυνώνει την Κυβέρνηση για την ανεργία, αλλά κρύβει ότι η ανεργία υπάρχει, ακριβώς γιατί ασκείται μία πολιτική, που θέλει να εντάξει τη χώρα μας στην Οικονομική και Νομισματική 'Ενωση και ότι αυτή η πολιτική έχει ένα κέντρο, από το οποίο πηγάζει, που είναι η Ευρωπαϊκή 'Ενωση. 

'Ενα άλλο παράδειγμα: 'Ερχεται ο κύριος Υπουργός των Εξωτερικών να μιλήσει και δεν μιλάει για το αντικείμενό του αλλά περιορίζεται σε ορισμένες ατάκες και διαξιφισμούς με τη Νέα Δημοκρατία. Δεν λέει τίποτε για την Ο.Ν.Ε, εν πάση περιπτώσει δικαίωμά του. 'Oμως τις ημέρες αυτές συμβαίνουν σημεία και τέρατα διεθνώς. 'Εχουμε τους βομβαρδισμούς στο Ιράκ και τα κόμματα εδώ έθεσαν θέμα ενημέρωσης, που δεν ξέραμε ούτε μία λέξη και θέλαμε να μας ενημερώσει. 

Πέρασε ο Υπουργός Υγείας, ο οποίος έκανε πραγματικά μία προσπάθεια για να δείξει ότι εν πάση περιπτώσει είναι πεισμένος ότι τα πράγματα δεν πάνε καλά, αλλά θα διορθωθούν. Δεν μας είπε, όμως, γιατί υπάρχει αυτή η άσχημη κατάσταση σήμερα στοντομέα της υγείας στα νοσοκομεία, αυτό που λέει ότι θα διορθώσει! Πέρα από το γεγονός ότι κάθε Υπουργός Υγείας που περνούσε τα ίδια μας έλεγε. Τέλος πάντων, όμως, να τον πιστέψουμε. Αλλά θα μας εξηγήσει, γιατί υπάρχει σήμερα αυτή η κατάσταση; Δεν οφείλεται στο ότι έχουν κοπεί οι κοινωνικές δαπάνες, γιατί αυτό επιβάλλει η Οικονομική και Νομισματική 'Ενωση; 

Η Νέα Δημοκρατία χαίρεται -το ακούσαμε και πριν από λίγο από ομιλήτρια της Νέας Δημοκρατίας- γιατί τα πράγματα πολιτικά αλλάζουν, γιατί είναι το πρώτο κόμμα σήμερα και γιατί οι δημοσκοπήσεις την δείχνουν να κερδίζει. 

Δεν κερδίζετε εσείς, κύριοι συνάδελφοι, αλλά η Κυβέρνηση, το ΠΑ.ΣΟ.Κ είναι που χάνει! Εσείς δεν κερδίζετε! Ο κόσμος δυσανασχετεί. Ξέρετε πολύ καλά ότι παίρνει τις αποστάσεις του και από τη Νέα Δημοκρατία και από το ΠΑ.ΣΟ.Κ. Ανησυχεί, αναρωτιέται και λέει πως κάτι πρέπει να γίνει. Αναρωτιέται τι μπορεί να γίνει. 

'Εχουν κάνει παραστάσεις για τα δικαιώματά τους, στάσεις εργασίας, απεργίες, κάνουν καταλήψεις, κλείνουν δρόμους, κάνουν διαδηλώσεις. Είναι απελπισμένοι και αναζητούν λύσεις στα προβλήματά τους. 

Η διέξοδος ποια είναι; Αυτή που δείχνει η Νέα Δημοκρατία, το ΠΑ.ΣΟ.Κ ή και ορισμένοι άλλοι, δηλαδή η Οικονομική και Νομισματική 'Ενωση; Μα, αυτή δημιούργησε αυτήν την κατάσταση! 

Πιστεύουμε ότι τη διέξοδο αρχίζει να τη βλέπει ο ελληνικός λαός. Είναι η ενότητά του, η ενότητα στη δράση του. Και αυτό θα κάνει. Να είσθε σίγουροι ότι θα βρει αυτό το δρόμο και θα αφήσει στην άκρη τους δημαγωγούς. Είναι "καλό" για την Αξιωματική Αντιπολίτευση, παραδείγματος χάρη, να θέλει να αξιοποιήσει αυτήν την κινητικότητα του κόσμου που αρχίζει σήμερα, για οφέλη δικά της. 

'Οταν όμως αρχίζουνε να βάζουνε ζητήματα για την Κοινή Αγροτική Πολιτική, την Ευρωπαϊκή 'Ενωση, όταν αρχίζουνε να βάζουνε ζητήματα που θίγουν την ουσία των καπιταλιστικών σχέσεων, όταν αρχίζουν να γίνονται πιο μαχητικοί στις διαδηλώσεις τους και όταν αρχίζουν να βλέπουν το δρόμο της διεκδίκησης της εξουσίας, τότε αμέσως παρεμβαίνουνε και λένε, ναι, ρε παιδιά να διαδηλώσετε, αλλά με το μαλακό, μην κλείνετε δρόμους, μην κάνετε καταλήψεις. Είμαστε πολιτισμένοι άνθρωποι! 

Ο λαός μας θα δημιουργήσει το πολιτικό εκείνο υποκείμενο, που θα τον ενώσει, θα παλέψει να αλλάξει αυτήν την πολιτική. Σ' αυτήν την προσπάθειά του θα έχει δίπλα του το κόμμα μας, θα έχει δίπλα του όλους εκείνους, εργάτες, υπαλλήλους, αγρότες, μικρομεσαίους, γυναίκες, νεολαία, όλους όσους σήμερα θίγονται απ' αυτήν την πολιτική του ιμπεριαλισμού στη χώρα μας, από την πολιτική των μονοπωλίων στη χώρα μας, όλους όσους υποφέρουν σήμερα. 

Πιστεύουμε ότι όλοι αυτοί οι άνθρωποι θα βρουν το δρόμο, για να μπορέσουν να ανοίξουν μία διέξοδο στη χώρα μας, να ανατρέψουν αυτήν την πολιτική -γιατί αυτή η πολιτική είναι που τους βάζει στο περιθώριο- να μπορέσουν να πουν και κανένα όχι, όταν οι "φίλοι" μας, οι "σύμμαχοι", θέλουν ακόμα και τους εξοπλισμούς μας, να καθορίζουν. 

'Οπως είπα και στην πρωτολογία μου -ξέρετε τι εννοώ, κύριοι συνάδελφοι- νομίζω ότι άδικος και χαμένος είναι ο κόπος. 'Οσο και να προσπαθεί κάνεις, αυτόν τον Προϋπολογισμό δεν μπορεί να τον εξωραϊσει, αυτή την πολιτική δεν μπορεί να τη διορθώσει! Η μόνη δυνατότητα που υπάρχει -και πρέπει να δημιουργηθούν οι προϋποθέσεις για να υλοποιηθεί αυτή- είναι η ανατροπή αυτής της πολιτικής. 

Ευχαριστώ. 

ΠΡΟΕΔΡΕΥΩΝ (Παναγιώτης Σγουρίδης): Ο κ. Φούσας έχει το λόγο. 

ΑΝΤΩΝΙΟΣ ΦΟΥΣΑΣ: Κυρίες και κύριοι συνάδελφοι, επαναλαμβάνω και εγώ ότι η συζήτηση για τον προϋπολογισμό γίνεται υπό τα εξής ιδιαίτερα χαρακτηριστικά: 

Πρώτον, για πρώτη φορά στα πολιτικά μας χρονικά ο Πρωθυπουργός της χώρας δεν παρίσταται την ώρα που αναπτύσσει τις απόψεις του, την ώρα που αγορεύει ο Αρχηγός της Αξιωματικής Αντιπολίτευσης, αλλά βεβαίως και οι άλλοι πολιτικοί αρχηγοί. Αυτό, βεβαίως, είναι μέγα πολιτικό ζήτημα. Εγώ πάντως αισθάνομαι χρέος να το καταδικάσω και να τονίσω ότι είναι πρωτοφανές και πρωτόγνωρο. 

Μια δεύτερη παρατήρηση: Οι Υπουργοί της Κυβέρνησης κατά περίεργο τρόπο δεν ασχολούνται με το αντικείμενό τους, δεν ασχολούνται με τον Προϋπολογισμό, αλλά ασχολούνται και κάνουν προσωπικές επιθέσεις κατά του Αρχηγού της Αξιωματικής Αντιπολίτευσης, του κ. Καραμανλή. 

Κλασικό παράδειγμα είναι η αγόρευση, σήμερα μόλις, του Υπουργού Εξωτερικών του κ. Πάγκαλου, ο οποίος δεν είπε ούτε λέξη για το Υπουργείο του, δεν είπε ούτε λέξη για τον Προϋπολογισμό, δεν είπε ούτε λέξη για το αυριανό του ταξίδι στα Σκόπια αλλά έκανε προσωπική επίθεση κατά Καραμανλή. Αυτό σημαίνει ότι πράγματι υπάρχει ένας πανικός στη Κυβέρνηση και στο ΠΑ.ΣΟ.Κ, γι' αυτό στρέφονται σε προσωπικές ανεπίτρεπτες πολιτικές και συμπεριφορές. 

Μια τρίτη παρατήρηση: Διαπίστωσα μια έντονη προσπάθεια, απέλπιδα, θα έλεγα, προσπάθεια ωραιοποίησης και εξωραϊσμού της οικονομίας της χώρας μας. Επίσης, όμως, γίνεται μία προσπάθεια παραπληροφόρησης της κοινής γνώμης και του ελληνικού λαού. 

Σας ερωτώ, κύριοι της Κυβέρνησης, υποτιμάτε τη νοημοσύνη του λαού μας; Θέλετε να αγνοήσετε πράγματι την εντύπωση που έχει ο λαός μας, την οποία εκδήλωσε σαφέστατα κατά τις πρόσφατες δημοτικές και νομαρχιακές εκλογές; Υποτιμάτε τη νοημοσύνη και εκτίμηση του λαού μας, την οποία εκδηλώνει συνεχώς και ποικιλοτρόπως και ιδίως εκδηλώνει την πρόθεσή του με τις συνεχείς δημοσκοπήσεις; 

Τέταρτον: Γίνεται μία προσπάθεια την οποία δεν μπορώ να αντιληφθώ. Και είναι πρωτοφανές και ένα παράδειγμα στρουθοκαμηλισμού άνευ προηγουμένου, να επιχειρείτε να καταλογίσετε όλες τις ευθύνες για το σημερινό κατάντημα της ελληνικής οικονομίας μας στην Κυβέρνηση της Νέας Δημοκρατίας κατά την περίοδο 1990-1993. 

Σας ερωτώ, πράγματι ο λαός μας δεν γνωρίζει ποιος έχει ευθύνες, δεν γνωρίζει ότι τον τόπο αυτό τον κυβερνά το ΠΑ.ΣΟ.Κ από το 1981 μέχρι το 1989 και από το 1983 μέχρι 

  

 

  

Σελίδα 2991 

σήμερα, για πέντε και πλέον χρόνια; 

Αλλά, όταν σήμερα εφαρμόζετε την πολιτική την οποία είχε αρχίσει να εφαρμόζει η Κυβέρνηση της Νέας Δημοκρατίας με Πρωθυπουργό τον Κωνσταντίνο Μητσοτάκη, αυτό δεν αποτελεί ομολογία σας ότι αναγνωρίζετε ότι πράγματι ήταν ορθή τότε η πολιτική μας, αλλά τώρα προσπαθείτε και εσείς να την εφαρμόσετε, αλλά δυστυχώς δεν το καθορθώνετε και το κάνετε ανεπιτυχώς, διότι προεχόντως έχετε παλαιές αγγυλώσεις. 

Στον ελάχιστο χρόνο που έχω στη διάθεση μου, επιλέγω, κυρίες και κύριοι συνάδελφοι, να ασχοληθώ με τρία θέματα. 

Το πρώτο θέμα, και δεν θα μπορούσε αλλιώς να γίνει, πρέπει να ασχοληθώ με την 'Ηπειρο, πρέπει να ασχοληθώ με το φτωχότερο διαμέρισμα της Ελλάδος και της Ευρωπαϊκής 'Ενωσης και να παρατηρήσω ότι πράγματι στην περιοχή μου κυρίες και κύριοι συνάδελφοι, κανένα μα, κανένα μεγάλο έργο δεν γίνεται. Κλασικό παράδειγμα η Εγνατία. Μας είχε ανακοινώσει στα Ιωάννινα -είναι εδώ παρόντες και Βουλευτές του κυβερνώντος κόμματος- το 1996 ο κ. Λαλιώτης, αλλά και ο κύριος Πρωθυπουργός ότι η Εγνατία θα τελειώσει το 2000. Και όπως είναι γνωστό και όπως ήδη ανακοινώθηκε, δεν θα τελειώσει ούτε το 2005. Είναι η πλέον χαρακτηριστική περίπτωση αναξιοπιστίας και του ίδιου του Πρωθυπουργού, αλλά και ολόκληρης της Κυβέρνησης. 

Δεύτερον, ο δρόμος Ιωάννινα -Κακαβιά αυτός ο διεθνής δρόμος. Σας διαβεβαιώνω -παρακαλώ να περάσετε, κύριοι Υπουργοί- ότι πρόκειται για ένα δρόμο, ο οποίος πράγματι μοιάζει με δρόμο μιας τριτοκοσμικής χώρας και πάντως για μια χώρα που δεν έχει κυβέρνηση. 

Τρίτον, μα τα νέα τελωνεία επιτέλους -τα έχουμε πει χίλιες φορές- Μέρτζανης, Δρυμάδων και Σαγιάδας γιατί δεν τα προχωράτε; Ποιες είναι επιτέλους αυτές οι μεγάλες δαπάνες τις οποίες δεν διαθέτετε; Το μόνο που κάνετε είναι να αφαιρέσετε τις αρμοδιότητες τελευταίως από τον Τουρισμό για να τις πάτε στις Περιφέρειες, για να συνεχιστεί αυτή η απαράδεκτη κατάσταση. 

Αλλά και το βασικότερο θέμα η 'Ηπειρος είναι μια περιοχή η οποία πλήττεται κατά πρωτοφανή τρόπο από τη λαθρομετανάστευση και την εγκληματικότητα. Ο κ. Πετσάλνικος ευθύς ως ανέλαβε τα καθήκοντα του Υπουργού Δημόσιας Τάξης αισθάνθηκε την ανάγκη να επισκεφθεί μόλις χθες τις ακριτικές περιοχές, αφού βεβαίως προηγήθηκε η επίσκεψη του Προέδρου της Νέας Δημοκρατίας του Κωνσταντίνου Καραμανλή και είδατε πόσο μεγάλο είναι το πρόβλημα αυτό. Για το πώς δέχθηκαν χθες οι ακρίτες τον κ. Πετσάλνικο επιτρέψτε μου να το γνωρίζω εγώ και εκείνος να γνωρίζει με πόση αντίδραση και με πόσο παράπονο τον δέχθηκαν για τα μεγάλα προβλήματα τα οποία έχουν, και τη μεγάλη αδιαφορία της Κυβέρνησης του ΠΑΣΟΚ. 

Σήμερα όμως ακούσαμε τον κύριο Υπουργό Δημόσιας Τάξης να επιχειρεί να ωραιοποιήσει με ορισμένα στατιστικά στοιχεία, τα πράγματα. Και θέλει να πει πως εγκληματικότητα, μάλλον, δεν έχουμε μεγάλη. Γι' αυτό ακούστε μερικά στοιχεία, κυρίες και κύριοι συνάδελφοι, και αφορά ειδικότερα την περίοδο του το ΠΑ.ΣΟ.Κ., για την εγκληματικότητα: 

Ληστείες το 1980 -τα έχω ξαναπεί- μόνο ογδόντα μία. Ληστείες το 1997 χίλιες εννιακόσιες εξήντα οκτώ. Κλοπές το 1980 δεκαεπτά χιλιάδες επτακόσιες πενήντα. Κλοπές το 1997 ογδόντα πέντε χιλιάδες εβδομήντα. 

Ναρκωτικά, κυρίες και κύριοι συνάδελφοι, το 1981 παραβάσεις μόνο τετρακόσιες, σήμερα πέντε χιλιάδες εννιακόσιες εβδομήντα. Ποιος ευθύνεται για την κατάσταση αυτή; Ασφαλώς ευθύνονται οι Κυβερνήσεις του ΠΑΣΟΚ με την πολιτική την οποία εφαρμόζουν αλλά και διότι δεν διαθέτουν τα απαραίτητα κονδύλια. 

Θέλω να ασχοληθώ με ένα άλλο πρόβλημα που αφορά την περιοχή μου, αλλά και γενικότερα την κτηνοτροφία. 

Αλήθεια, δείτε σε τι κατάσταση βρίσκεται σήμερα η κτηνοτροφία. Το πρόβειο γάλα το 1993 -το ξέρουν οι συνάδελφοι της περιοχής μου- κατά κιλό είχε διακόσιες ογδόντα δραχμές. Μετά επί ΠΑΣΟΚ μειώθηκε κατά πενήντα δραχμές και σήμερα παίρνεται το γάλα από τους παραγωγούς μόνο διακόσιες εβδομήντα πέντε δραχμές, ενώ τα έξοδα έχουν ανέβει στο κατακόρυφο. Πώς να αντέξει ο κτηνοτρόφος και ο γεωργός; 

Και δεύτερον, θυμηθείτε σας παρακαλώ πολύ, ότι οι συντάξεις των αγροτών το 1990 ήταν δέκα χιλιάδες (10.000) δραχμές. Η Κυβέρνηση της Νέας Δημοκρατίας τις έκανε, όπως ξέρετε, μέχρι τέλους του 1993 είκοσι πέντε χιλιάδες (25.000) δραχμές, δηλαδή αύξησε την αγροτική σύνταξη κατά 150%. Εσείς από το 1993 μέχρι σήμερα τις είκοσι πέντε χιλιάδες (25.000) τις κάνατε μόλις τριάντα μία χιλιάδες (31.000) δραχμές, αύξηση για τα πέντε χρόνια μόνο 30%. Αυτό είναι το ενδιαφέρον σας, δυστυχώς, για τους αγρότες, αυτό είναι το ενδιαφέρον σας για τους κτηνοτρόφους. Αλλά θα τα πληρώσετε και θα καταλάβετε πόσο σκληροί θα είναι απέναντί σας, λόγω της σκληρής πολιτικής που εφαρμόζετε για τους αγρότες μας. 

Και τέλος, θέλω να αναφερθώ σε ένα ειδικότερο θέμα. Το θέμα είναι η δικαιοσύνη. Είναι γνωστό ότι η δικαιοσύνη αντιμετωπίζει τεράστια προβλήματα σήμερα. Αναφέρομαι σε μερικά στοιχεία από τον Προϋπολογισμό. Ο προϋπολογισμός του 1998 για δημόσιες επενδύσεις ήταν οκτώ δισεκατομμύρια πενήντα τρία εκατομμύρια (8.053.000.000) δραχμές. 

Τώρα, αυτός ο Προϋπολογισμός είναι μόνο πέντε δισεκατομμύρια εννιακόσια ενενήντα εννιά εκατομμύρια (5.999.000.000) για δημόσιες επενδύσεις. 'Ετσι σε θέματα δικαιοσύνης και για δημόσιες επενδύσεις είναι μειωμένες κατά δύο δισεκατομμύρια (2.000.000.000) δραχμές. Πώς είναι, λοιπόν, δυνατόν να ανταποκριθεί το Υπουργείο Δικαιοσύνης σε τόσα κορυφαία ζητήματα όπως είναι οι φυλακές, τα δικαστήρια, τα δικαστικά μέγαρα, όταν μάλιστα οι Υπηρεσίες του Υπουργείου Δικαιοσύνης έχουν εκτιμήσει ότι για να ανταποκριθεί το Υπουργείο αυτό χρειάζονται σήμερα εκατόν ογδόντα δισεκατομμύρια (180.000.000.000) δραχμές, ενώ στον Προϋπολογισμό σας έχετε μόνο εκατόν δεκαοχτώ δισεκατομμύρια οκτακόσια έξι εκατομμύρια (118.806.000.000) δραχμές. 

'Ετσι, κάτω από αυτές τις συνθήκες, είναι προφανές ότι δεν μπορεί να γίνει σοβαρός λόγος ούτε για Δικαιοσύνη, όπως είπα, ούτε και για την Περιφέρεια ούτε ασφαλώς και για την καταπολέμηση της εγκληματικότητας. 

Ας έλθουμε όμως ειδικότερα στο θέμα της Δικαιοσύνης. 

Είναι γνωστό ότι το 1998 είχαν προβλεφθεί πεντακόσια τρία δισεκατομμύρια (503.000.000.000) δραχμές για θέματα προσωπικού. Τώρα δεν προβλέπεται κανένα χρηματικό ποσό για το θέμα νέου και ειδικού προσωπικού. Και ακόμη προβλέπετε τετρακόσια εκατομμύρια (400.000.000) δραχμές για όλα τα έργα που έχουν σχέση, με μηχανοργάνωση κλπ., όταν μόνο η κεντρική υπηρεσία και το ποινικό μητρώο χρειάζονται εξακόσια εκατομμύρια (600.000.000) δραχμές. Σας ερωτώ: Δεν έχετε σκοπό να κάνετε τη μηχανοργάνωση, που είναι τόσο απαραίτητη σήμερα, σε όλες τις υπηρεσίες του Υπουργείου Δικαιοσύνης. 

Θέλω να αναφερθώ και στα εξής σημεία. 'Εχω στα χέρια μου τρεις αναφορές του προϊσταμένου της τεχνικής υπηρεσίας του Υπουργείου Δικαιοσύνης κ. Νικολάου Κουκουλάκη -θα τις καταθέσω- με τις οποίες σας καταγγέλλει -και καταγγέλλει ειδικότερα και την πολιτική ηγεσία του Υπουργείου- για ιδιαίτερα σοβαρά ζητήματα, όπως για έλλειψη προγραμματισμού, για μη εξασφάλιση πιστώσεων, για απώλεια 2,7 τρισεκατομμυρίων και πολλά άλλα. 

ΠΡΟΕΔΡΕΥΩΝ (Παναγιώτης Σγουρίδης): Κύριε Φούσα, τελειώστε με μία φράση. 

ΑΝΤΩΝΙΟΣ ΦΟΥΣΑΣ: Θα τελειώσω αμέσως. 

(Στο σημείο αυτό ο Βουλευτής κ. Αντώνιος Φούσας καταθέτει για τα Πρακτικά τις προαναφερθείσες αναφορές του προϊσταμένου του Τμήματος Τεχνικής Υπηρεσίας του Υπουργείου Δικαιοσύνης του κ. Νικολάου Κουκουλάκη, οι οποίες βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής) 

Αυτή, λοιπόν, είναι όλη η κατάσταση δυστυχώς. Σε αυτήν την τραγική κατάσταση υπάρχει και ένα παρήγορο σημείο ότι είναι ο τελευταίος ή ο προτελευταίος προϋπολογισμός που 

 

 

  

Σελίδα 2992 

κάνει πλέον η Κυβέρνηση του ΠΑ.ΣΟ.Κ. και για πολλά χρόνια στο εξής θα είναι στο πολιτικό περιθώριο. Ευχαριστώ. 

(Χειροκροτήματα από την πτέρυγα της Νέας Δημοκρατίας) 

ΠΡΟΕΔΡΕΥΩΝ (Παναγιώτης Σγουρίδης: Ορίστε, κυρία Παπανδρέου. 

ΒΑΣΩ ΠΑΠΑΝΔΡΕΟΥ (Υπουργός Ανάπτυξης): Κυρίες και κύριοι συνάδελφοι, είναι κρίμα που η συζήτηση του Προϋπολογισμού του 1999, του πιο κρίσιμου προϋπολογισμού των τελευταίων δεκαετιών, δεν έχει συγκινήσει την κοινή γνώμη και τα Μέσα Μαζικής Ενημέρωσης στο βαθμό που θα έπρεπε. 

Πράγματι ο Προϋπολογισμός του επόμενου χρόνου συμπυκνώνει τις προσπάθειες μιας ολόκληρης πενταετίας και σηματοδοτεί το μεγαλύτερο άλμα της ελληνικής κοινωνίας στη μεταπολεμική περίοδο. Είναι ο Προϋπολογισμός που θα καθοδηγήσει τα βήματά μας στα τελευταία μέτρα εισόδου στην ΟΝΕ. Συζητούμε εδώ, όχι έναν προϋπολογισμό διαχείρισης, αλλά έναν προϋπολογισμό οριστικής ρήξης με τη μεταπολεμική Ελλάδα της μιζέριας, της μετανάστευσης, της καταστολής, της ανέχειας, της πελατειακής σχέσης. 

Ο Προϋπολογισμός του 1999 συμπυκνώνει τις πολύχρονες θυσίες του ελληνικού λαού, που με τις συνεχείς εντολές του ΠΑ.ΣΟ.Κ. έδωσε το μήνυμα ότι δεν πάει άλλο με την Ελλάδα του χθες, γιατί είναι οι θυσίες του ελληνικού λαού, που έχουν φέρει τη χώρα στο κατώφλι της ΟΝΕ. Οι Ελληνίδες και οι 'Ελληνες αντιστάθηκαν στις σειρήνες της παροχολογίας, χωρίς αντίκρισμα, που σταθερά προέβαλε και προβάλλει η Νέα Δημοκρατία και οι εκάστοτε πρόεδροί της, όχι για να μπούμε στην ΟΝΕ όπως θέλουν να πιστεύουν ορισμένοι, αλλά για να εκσυγχρονιστεί η χώρα, για να γίνει η Ελλάδα μία χώρα ισχυρή, για να γίνει η ελληνική κοινωνία πιο δίκαιη, για να ζούμε επιτέλους σε μία Ελλάδα που μας αξίζει. 

Η αλήθεια είναι ότι τα Μέσα Μαζικής Ενημέρωσης δεν μπορούν να βρουν σε αυτήν τη συζήτηση αυτό που θεωρούν καταναλώσιμο από τους πολίτες. Ως και ο κ. Καραμανλής φρόντισε λίγες ημέρες πριν από τη συζήτηση του Προϋπολογισμού να σπεύσει να πάρει πίσω όσα διαλαλούσε τόσους και τόσους μήνες ότι η Κυβέρνηση απέτυχε να βάλει τη χώρα στην ΟΝΕ, ότι η Κυβέρνηση κατέστρεψε τη δραχμή, ότι η Κυβέρνηση αφάνισε την ελληνική οικονομία, ότι, ότι και τόσα άλλα. 

Παραδέχεται τώρα ότι η Ελλάδα θα γίνει μέλος της Οικονομικής και Νομισματικής 'Ενωσης. Παραδέχεται τώρα ότι η οικονομία δεν αφανίστηκε τους μήνες και τα χρόνια που πέρασαν. Βέβαια στην Ελλάδα ζούμε και όλοι γνωρίζουμε ότι τα λόγια είναι δωρεάν. 

Αναλογίστηκε όμως ποτέ ο κ. Καραμανλής, όπως και τα στελέχη της Νέας Δημοκρατίας το κακό που έκαναν με τις συνεχείς άφρονες δηλώσεις τους για δήθεν πορεία της οικονομίας μας προς την καταστροφή; Αναλογίστηκε ποτέ κανείς πόσο πίσω πήγαμε ως χώρα, ως κοινωνία, με την επιμονή της Αξιωματικής Αντιπολίτευσης να βλέπει την κάθε ευκαιρία ως κίνδυνο, την κάθε πρόκληση ως καταστροφή, την κάθε επιλογή ως σκάνδαλο; 

Αναλογίστηκε κανείς ότι ο ελληνικός λαός δεν περιμένει από εμάς και κυρίως δεν περιμένει από εσάς συμβολή σε μία πορεία κατάλυσης της κοινωνικής συνοχής; Αναλογίστηκε κανείς ότι η Αντιπολίτευση οφείλει να είναι εξίσου υπεύθυνη με την Κυβέρνηση; Ουδείς. 

Η μουσική στη συνδιάσκεψή σας, τα χειροκροτήματα και οι πόζες σκέπασαν την παταγώδη αποτυχία των εκτιμήσεών σας. Συγχαρητήρια. Κατορθώσατε να πείσετε τους εαυτούς σας ότι δεν ήσασταν εσείς, που προλέγατε καταστροφές, που προβλέπατε θύελλες και καταποντισμούς. Κατορθώσατε να πείσετε τους εαυτούς σας ότι δεν υπάρχει τίποτε για το οποίο πρέπει να απολογηθείτε. Αλλά αυτή η ικανότητα είναι η μοναδική, που έχει απομείνει στο κόμμα της Αξιωματικής Αντιπολίτευσης. Το θράσος περισσεύει. Το θάρρος μονίμως αναζητείται. 

"Να πέσουν οι διαχωριστικές γραμμές", προστάζει ο κ. Καραμανλής. Συμφωνούμε. Δεν θα επικαλεστούμε ότι το ΠΑΣΟΚ ήταν που έριξε τις διαχωριστικές γραμμές, που είχε υψώσει η παράταξή του. Δεν θα υποστηρίξουμε ότι δεν πρέπει να μιλάνε για σκοινί στο σπίτι του κρεμασμένου. Εμείς πριν από όλους επιχειρούμε να ρίξουμε τις διαχωριστικές γραμμές μεταξύ εκείνων που λένε την αλήθεια, τις διαχωριστικές γραμμές μεταξύ εκείνων που συζητούν για την Ελλάδα και όχι για τις επιδιώξεις τους, μεταξύ εκείνων που έχουν μείνει στο χθες, μεταξύ εκείνων που ζητούν τη ρεβάνς. 

Εμείς δεν θα σας παρακολουθήσουμε σε τέτοια παιχνίδια. Δεν θα πούμε σήμερα ότι τα τελευταία πέντε χρόνια το κόμμα σας έβλεπε πάντοτε τους προϋπολογισμούς ως αντιαναπτυξιακούς. Δεν θα σας απαντήσουμε με όλα εκείνα τα στοιχεία, που σήμερα αποδεικνύουν περίτρανα τα ψεύδη. Και δεν είναι επειδή τα γνωρίζετε, όπως τα γνωρίζουμε και εμείς. Είναι επειδή τα γνωρίζει πάνω από όλα ο ελληνικός λαός. 

Κυρίες και κύριοι συνάδελφοι, είμαστε πλέον στο κατώφλι της Οικονομικής και Νομισματικής 'Ενωσης. Αρκεί αυτό; Είμαστε άραγε στο τέλος μιας πορείας; Τώρα πια είναι σαφές στον καθένα ότι δεν αρκεί. Η συμμετοχή στην ΟΝΕ είναι ένα εργαλείο, είναι μια μεγάλη κατάκτηση, αλλά δεν πρόκειται παρά για ένα μεγάλο βήμα. Μεγάλο ναι, αλλά βήμα. 

Είναι επίσης και ένα εργαλείο για να δουλέψουμε ακόμα περισσότερο, να κάνουμε την Ελλάδα ακόμη πιο ισχυρή. Να προχωρήσουμε σε μια γενναία φορολογική μεταρρύθμιση, που δεν θα κάνει μόνο τις θυσίες πιο δίκαιες, αλλά τη διανομή του οφέλους από την ισχυροποίηση της οικονομίας μας πιο δίκαιη. 'Ερχεται η ώρα του απολογισμού των θυσιών, έρχεται όμως και η ώρα του νέου ξεκινήματος. 

Ο 21ος αιώνας θα αρχίσει με τη χώρα μας να κάνει άλματα στην κοινωνική δικαιοσύνη, άλματα στον εκσυγχρονισμό, άλματα στην ανάπτυξη, άλματα στην ισχυροποίηση της χώρας. Αυτή είναι η θέση του ΠΑΣΟΚ, αυτά είναι εκείνα στα οποία εμείς λέμε "ναι". 

"'Οχι", λένε οι της Νέας Δημοκρατίας και κραδαίνουν τις δημοσκοπήσεις. Προηγείται το κόμμα τους λένε και μας αναγγέλλουν ότι έρχονται. Μοιράζουν τις θέσεις σε υπουργικά συμβούλια, τις θέσεις στο δημόσιο τομέα, τα αξιώματα. 

Κυρίες και κύριοι συνάδελφοι της Νέας Δημοκρατίας, τι δείχνουν οι δημοσκοπήσεις; Δείχνουν ότι σ' αυτήν τη δεδομένη συγκυρία, οι πολίτες που σας ψήφισαν το 1996 είναι και πάλι έτοιμοι, όπως έχουν κάθε δικαίωμα, να επαναλάβουν το λάθος τους. 

ΕΛΕΥΘΕΡΙΟΣ ΠΑΠΑΝΙΚΟΛΑΟΥ: Συν 5% από εσάς. 

ΒΑΣΩ ΠΑΠΑΝΔΡΕΟΥ (Υπουργός Ανάπτυξης): Τι δείχνουν από την άλλη μεριά οι δημοσκοπήσεις; 'Οτι οι ψηφοφόροι του ΠΑΣΟΚ είναι προβληματισμένοι, ότι οι ψηφοφόροι του ΠΑΣΟΚ γεμίζουν τις τάξεις των αναποφάσιστων. 

Τι σημαίνει αυτό; Αν ρωτήσετε τους αμερικάνους ειδικούς που εισαγάγατε, θα σας πουν ότι οι πολίτες αυτοί δεν έχουν κόψει τους ιστορικούς τους δεσμούς με το ΠΑ.ΣΟ.Κ., αντίθετα παρά τα όποια δικά μας λάθη, παρά τις αναντίρρητες δικές μας αδυναμίες στέκονται πάντοτε δίπλα στο κόμμα μας και θα το δείτε αυτό, όταν έρθει η ώρα των μεγάλων επιλογών. 

Κυρίες και κύριοι συνάδελφοι, θα ήμουν το τελευταίο πρόσωπο σε αυτήν την Αίθουσα που θα παρουσίαζα τα πάντα ως θετικά ότι τάχα όλα βαίνουν καλώς, ότι τάχα όλα τα αντιμετωπίζει η Κυβέρνησή μας με το καλύτερο αποτέλεσμα, ότι δεν έχουμε αδυναμίες, ότι δεν κάνουμε λάθος χειρισμούς, ότι δίνουμε πολλές φορές την εντύπωση πως δεν μας ενδιαφέρει να αντιληφθεί ο πολίτης τη σπουδαιότητα ορισμένων κινήσεων. Υπάρχουν όλα αυτά, δεν τα αρνούμαι. 'Ομως υπάρχει και το έργο μας. 

Αλήθεια, αναρωτήθηκε κανείς απ' όλους εμάς που μεγαλώσαμε στη μεταπολεμική περίοδο εάν υπήρξε ποτέ εποχή στη χώρα μας που να μειώνονται οι τιμές σε μία μακρά σειρά προϊόντων; Γνωρίζετε τι σημαίνει αυτό για το πορτοφόλι του 'Ελληνα πολίτη; Συναισθάνεσθε ότι αυτήν τη στιγμή η τιμή της βενζίνης είναι πιο χαμηλή από εκείνη που είχε προκύψει το 1992, όταν ο κ. Μάνος είχε επιβάλει το περιβόητο πενηντάρικο ανά λίτρο; 

ΕΛΕΥΘΕΡΙΟΣ ΠΑΠΑΝΙΚΟΛΑΟΥ: Πήγε οκτώ δολάρια το βαρέλι. 

 

 

  

Σελίδα 2993 

ΒΑΣΩ ΠΑΠΑΝΔΡΕΟΥ (Υπουργός Ανάπτυξης): Γνωρίζετε ότι η νοικοκυρά ή ο νοικοκύρης που πάει στο σούπερ-μάρκετ βλέπει τώρα πια μειώσεις τιμών στα ράφια και όχι αυξήσεις; Οι συμφωνίες κυρίων που πέτυχε το Υπουργείο Ανάπτυξης είναι πλέον μία πραγματικότητα. 

Δεν έχουν περάσει πολλοί μήνες από εκείνες τις δηλώσεις καταστροφολογίας του κ. Καραμανλή αμέσως μετά την υποτίμηση της δραχμής, ώστε να γίνει δυνατή η ένταξή μας στο σύστημα συναλλαγματικών ισοτιμιών της Ευρωπαϊκής 'Ενωσης. 

Τι έχουμε σήμερα; Τη δραχμή πιο ισχυρή από ποτέ. Τα επιτόκια σε οριστικά πτωτική τροχιά, ύστερα από πολλά-πολλά χρόνια. 

Τι έχουμε σήμερα; Αντί για αύξηση του πληθωρισμού, όπως είχατε σπεύσει να προεξοφλήσετε, μεγάλη μείωση των τιμών. Αύξηση της αγοραστικής δύναμης του πολίτη. Για πρώτη φορά μία ελληνική κυβέρνηση προχώρησε στη μείωση των τιμολογίων της Δ.Ε.Η. και σήμερα οι καταναλωτές πληρώνουν 8,5% λιγότερο για ηλεκτρικό ρεύμα σε σχέση με πέρυσι. 

Δεν μένουμε σε αυτά. Δεν θα μπορούσαμε να μείνουμε σε αυτά. Παράλληλα προχωρούμε σε μία μεγάλη εκστρατεία για την ποιότητα. Για πρώτη φορά καθιερώσαμε τετραψήφιο τηλεφωνικό νούμερο μέσω του οποίου ο πολίτης μπορεί να καταγγείλει κάθε προσπάθεια καταπάτησης των δικαιωμάτων του, αλλά και να ενημερωθεί για τα ισχύοντα, γιατί θέλουμε τους πολίτες ενήμερους, να γνωρίζουν τις υποχρεώσεις τους, αλλά και τα δικαιώματά τους και να συμμετέχουν σε αυτήν τη μάχη για τη μείωση του πληθωρισμού, για τη βελτίωση της ποιότητας των υπηρεσιών και των προϊόντων. 

Σε αυτόν τον τομέα έχουμε να κάνουμε ακόμα πολλά, αλλά ο 'Ελληνας και η Ελληνίδα γνωρίζει ότι τίποτα δεν είναι πλέον, όπως παλιά στην αγορά. Γνωρίζει ότι το κράτος είναι δίπλα του, όπως το γνωρίζει σε μεγάλο βαθμό και ο επιχειρηματίας. Αλήθεια αναλογίστηκε κανείς ότι φέτος υπήρξε μείωση στις ακάλυπτες συναλλαγματικές κατά 21% και στις ακάλυπτες επιταγές κατά 12%; 

Είπε χθες ο κ. Καραμανλής ότι έχουμε αύξηση πτωχεύσεων και ότι κλείνουν οι επιχειρήσεις. Ναι, ορισμένες κλείνουν. Το 1998 όμως, οι πτωχεύσεις των επιχειρήσεων έχουν μειωθεί κατά 40% έναντι του 1997 και αντίθετα υπήρξε μεγάλη αύξηση στην ίδρυση νέων επιχειρήσεων. Σημειώνω εδώ ότι τα ειδικά προγράμματα για την ενίσχυση των μικρομεσαίων επιχειρήσεων σημειώνουν μεγάλη επιτυχία και προχωρούν απολύτως ικανοποιητικά, εξέλιξη που πρέπει να συνδυαστεί και με τη μεγάλη μείωση του κόστους του τραπεζικού δανεισμού. 'Οχι ότι δεν υπάρχουν προβλήματα, αλλά πλέον η κατάσταση είναι πολύ καλύτερη απ' ό,τι πολλά χρόνια πριν με τα καινοτόμα προγράμματα για τις βιομηχανικές υποδομές, το ηλεκτρονικό εμπόριο, τα δίκτυα των μικρομεσαίων επιχειρήσεων. 

Θα ήθελα να σας αναφέρω μόνο ένα δίκτυο, το δίκτυο για παράδειγμα του μαρμάρου, το οποίο ήδη κάνει εξαγωγές στην Κίνα μικρομεσαίων επιχειρήσεων, ενάμισι δισεκατομμύριο (1.500.000.000) δραχμές. 'Εχουν γίνει πενήντα τέσσερα τέτοια δίκτυα μικρομεσαίων επιχειρήσεων και συμμετέχουν γύρω στις πεντακόσιες πενήντα επιχειρήσεις. 

Τα γραφεία βιομηχανικής αλλαγής, τα προγράμματα των πιστωτικών συνεταιρισμών, των εταιρειών αμοιβαίων εγγυήσεων, τα προγράμματα για την υγιεινή και ασφάλεια των εργαζομένων δημιουργούν ένα πιο ευνοϊκό περιβάλλον για την ανάπτυξη των μικρομεσαίων επιχειρήσεων. 

Η Κυβέρνηση δίνει μεγάλη έμφαση στον ενεργιακό τομέα που μπορεί να εξελιχθεί σε έναν από τους πιο δυναμικούς τομείς της ελληνικής οικονομίας μέσα στα επόμενα χρόνια. 

Το έργο του φυσικού αερίου προχωρεί με ταχύτατους ρυθμούς και αντιμετωπίζουμε με όλα τα μέσα τα προβλήματα στην παράδοση του φυσικού αερίου, που οφείλονται στην αδυναμία της ρωσικής πλευράς να ανταποκριθεί στις υποχρεώσεις της. 

Δεν θα ήθελα εδώ να αναφερθώ γιατί αντιμετωπίζουμε αυτά τα προβλήματα που προκύπτουν από κάποια διακρατική συμφωνία που δεν έγινε από την Κυβέρνηση του ΠΑ.ΣΟ.Κ., η οποία δεν είναι και τόσο ικανοποιητική. 

Δεν μένουμε, όμως, μόνο σε αυτήν την πτυχή να αντιμετωπίσουμε τα προβλήματα που έχουμε με τη ρωσική πλευρά. Το Σεπτέμβριο υπογράφτηκε η ιστορική συμφωνία με την Ιταλία για την κατασκευή του υποθαλάσσιου αγωγού για τη σύνδεσή μας με τα διευρωπαϊκά ενεργειακά δίκτυα, ώστε να αποκτήσουμε δεύτερη πηγή φυσικού αερίου, κάτι που καθιστά την Ελλάδα ενεργειακό κόμβο, στο χώρο της ανατολικής Μεσογείου. 

Υπεγράφη, επίσης, η σύμβαση της ΔΕΠΑ με τη "SHELL" για μελλοντική συμφωνία στον τομέα του φυσικού αερίου. 

Υπενθυμίζω ότι μέσα στο 1998 εγκαινιάστηκαν μεγάλα ενεργειακά έργα, όπως η μονάδα του Αγίου Δημητρίου, τα υδροηλεκτρικά έργα του Νέστου, οι σταθμοί του Μεγάλου Λαυρίου και του Κερατσινίου, ενώ υπεγράφησαν οι συμβάσεις για το έργο της Φλώρινας και της Κομοτηνής. 

Παράλληλα προετοιμάζουμε τη ΔΕΗ για να λειτουργήσει από το 2001 σε συνθήκες ανταγωνισμού, ενώ θωρακίζουμε ενεργειακά τη χώρα. Προετοιμάζουμε τη ΔΕΗ για να γίνει ανταγωνιστική και αποτελεσματική και δεν έχουμε κανένα στόχο να την πουλήσουμε, όπως ανήγγειλε η Νέα Δημοκρατία, γιατί η ΔΕΗ είναι μία επιχείρηση... 

ΘΕΟΔΩΡΑ ΜΠΑΚΟΓΙΑΝΝΗ: Πότε το ανήγγειλε η Νέα Δημοκρατία για τη ΔΕΗ; 

ΒΑΣΩ ΠΑΠΑΝΔΡΕΟΥ (Υπουργός Ανάπτυξης): Ο κ. Αλογοσκούφης. Εκτός και αν η δική του η άποψη ότι θα πουλήσει η Νέα Δημοκρατία τον ΟΤΕ, την Εθνική και δεν ξέρω τι άλλο είπε... 

ΘΕΟΔΩΡΑ ΜΠΑΚΟΓΙΑΝΝΗ: 'Οχι για τη ΔΕΗ. Να προσέχουμε τι λέμε. 

ΒΑΣΩ ΠΑΠΑΝΔΡΕΟΥ (Υπουργός Ανάπτυξης): Και τη ΔΕΗ. Κυρία Μπακογιάννη, είπε ότι θα πουλήσει, θα ιδιωτικοποιήσει πλήρως τη ΔΕΗ. 

Η ΔΕΗ είναι μία επιχείρηση που πρέπει να διασφαλίσει το κοινωνικό συμφέρον, είναι μία επιχείρηση κοινής ωφέλειας που πρέπει να προετοιμαστεί για να λειτουργήσει σε μία ανταγωνιστική αγορά. 

ΘΕΟΔΩΡΑ ΜΠΑΚΟΓΙΑΝΝΗ: Πού είναι η προετοιμασία; 

ΒΑΣΩ ΠΑΠΑΝΔΡΕΟΥ (Υπουργός Ανάπτυξης): Γι' αυτό προχωρούμε στην αναδιοργάνωση της ΔΕΗ και προετοιμάζουμε το νομοθετικό πλαίσιο για το άνοιγμα της εσωτερικής αγοράς ενέργειας, το οποίο έχουμε στείλει σε όλα τα κόμματα και σε επιτροπές και έχουμε ζητήσει απόψεις, αλλά κυρία Μπακογιάννη, πρέπει να πω ότι δεν έχω λάβει ακόμη καμία πρόταση. 

ΘΕΟΔΩΡΑ ΜΠΑΚΟΓΙΑΝΝΗ: Μόλις καταλήξετε σε οριστικό κείμενο θα πάρετε απάντηση. 

ΒΑΣΩ ΠΑΠΑΝΔΡΕΟΥ (Υπουργός Ανάπτυξης): Μα, είπατε ότι θέλετε να κάνετε προτάσεις για να συμβάλετε. Εγώ και στο οριστικό κείμενο δεν έχω καμία αντίρρηση. 

ΘΕΟΔΩΡΑ ΜΠΑΚΟΓΙΑΝΝΗ: Αφού το αλλάζετε κάθε μήνα. 

ΒΑΣΩ ΠΑΠΑΝΔΡΕΟΥ (Υπουργός Ανάπτυξης): Εγώ σας έστειλα το προσχέδιο για να κάνετε προτάσεις. 

ΠΡΟΕΔΡΕΥΩΝ (Παναγιώτης Σγουρίδης): Σας παρακαλώ, κυρία Μπακογιάννη! 

ΘΕΟΔΩΡΑ ΜΠΑΚΟΓΙΑΝΝΗ: Με συγχωρείτε. 

ΒΑΣΩ ΠΑΠΑΝΔΡΕΟΥ (Υπουργός Ανάπτυξης): Κυρίες και κύριοι συνάδελφοι, όπως είχα δεσμευθεί, η τρίτη γραμμή μεταφοράς του Κρυονερίου είναι σχεδόν έτοιμη και από αύριο μπαίνει σε λειτουργία και αυτό χάρη στις ηρωϊκές προσπάθειες των συνεργείων των τεχνικών της ΔΕΗ, τους οποίους θα ήθελα, από το Βήμα της Βουλής να τους συγχαρώ, γιατί πράγματι δούλεψαν κάτω από αντίξοες συνθήκες, πάρα πολύ εντατικά και ολοκλήρωσαν τη σύνδεση της τρίτης γραμμής μέσα σε πολύ σύντομο χρονικό διάστημα. 

Το 1998 προχωρήσαμε στην απολύτως επιτυχημένη μερική μετοχοποίηση των "Ελληνικών Πετρελαίων", κίνηση που είχε ως συνέπεια να αγοράσουν μετοχές της επιχείρησης δεκάδες χιλιάδες συμπολιτών μας, αλλά και να ισχυροποιηθεί η θέση των "Ελληνικών Πετρελαίων" στην εγχώρια και διεθνή αγορά. 

Τα "Ελληνικά Πετρέλαια" προχωρούν σε ένα τεράστιο 



 

  

Σελίδα 2994 

επενδυτικό πρόγραμμα που θα ενισχύσει ακόμα περαιτέρω τη θέση τους στη διεθνή αγορά. 

Την ίδια στιγμή η χώρα ζει μέρες άνθισης της βιομηχανικής παραγωγής, η οποία αυξάνεται με ρυθμούς που δεν έχει ξαναζήσει η Ελλάδα από την περίοδο της Μεταπολίτευσης και μετά, γύρω στο 5% σε ετήσια βάση. Οι επενδύσεις για εκσυγχρονισμό της βιομηχανίας προχωρούν με πάρα πολύ ικανοποιητικό ρυθμό, οι επενδύσεις και του δημόσιου και του ιδιωτικού τομέα πραγματικά μεταβάλλουν το παραγωγικό περιβάλλον για τις επιχειρήσεις. 

Είναι άραγε αυτό ένα καιρικό φαινόμενο; Είναι άραγε τυχαίο ότι έχουμε αύξηση της βιομηχανικής παραγωγής μετά από τόσα χρόνια; 

'Οχι κυρίες και κύριοι συνάδελφοι. Υπάρχει σκληρή δουλειά πίσω απ'αυτήν την τόσο θετική εξέλιξη. 

Το Υπουργείο Ανάπτυξης, μαζί με τα συναρμόδια Υπουργεία ανταποκρίνεται ουσιαστικά στο ρόλο του. 'Εχουμε κατορθώσει να μεταβληθούμε σε ένα Υπουργείο του παραγωγικού περιβάλλοντος, με σημαντικά αποτελέσματα για όλες τις επιχειρήσεις, μικρές, μεσαίες και μεγάλες. 

Παράλληλα η Κυβέρνηση προωθεί το εθνικό σχέδιο για την απασχόληση, με πλήθος δράσεων σε όλους τους τομείς. 'Εχουμε προχωρήσει ταχύτατα στην εξυγίανση και ιδιωτικοποίηση των προβληματικών επιχειρήσεων με κοινωνική όμως ευαισθησία για τους εργαζόμενους και έχουμε λάβει ειδικά μέτρα για τα άτομα που χάνουν τη δουλειά τους. 

Το 1999 θα είναι για τον ελληνικό τουρισμό μια ακόμη καλύτερη χρονιά από το 1998 που υπήρξε μια από τις καλύτερες τουριστικά χρονιές για τη δική μας αγορά. Η αύξηση του τουριστικού ρεύματος θα ξεπεράσει το 10% με ανάλογη αύξηση της εισροής συναλλάγματος το 1998. Οι προοπτικές για το 1999 είναι ακόμα καλύτερες. 

Εδώ θα ήθελα να κάνω ένα σχόλιο, γιατί πολλές φορές λένε ότι αυξάνεται ο τουρισμός, αλλά όχι το συνάλλαγμα. Θα ήθελα να τονίσω ότι πλέον, με την ελεύθερη διακίνηση κεφαλαίων, το συνάλλαγμα δεν καταγράφεται συνολικά από την Τράπεζα της Ελλάδος. 

Αξιοποιούμε την περιουσία του ΕΟΤ και δημιουργούμε την υποδομή για ποιοτική αναβάθμιση και διαφοροποίηση του τουριστικού προϊόντος. Οι επενδύσεις που γίνονται στον τουριστικό τομέα, τόσο από το δημόσιο όσο και από τον ιδιωτικό τομέα, είναι πρωτοφανείς. 'Εχουν αρκετές δεκαετίες να γίνουν τέτοιες επενδύσεις. 

Κυρίες και κύριοι συνάδελφοι, ζούμε σε μια εποχή μεγάλων κινδύνων, αλλά και μεγάλων ευκαιριών. Ζούμε σε μια εποχή, όπου για άλλη μια φορά πρέπει να δείξουμε ότι ως έθνος, ως κράτος μπορούμε, έχουμε τις δυνατότητες να είμαστε ανταγωνιστικοί, έχουμε όπως πάντοτε τις δυνατότητες να πρωταγωνιστήσουμε. 

Αυτή η Κυβέρνηση έχει τη βούληση να οδηγήσει την ελληνική κοινωνία στη θέση που της αξίζει στο διεθνές στερέωμα. Χρειαζόμαστε όμως τη στήριξη όλων, χρειαζόμαστε τη συμμετοχή όλων, χρειαζόμαστε τον αγώνα όλων, εντός και εκτός Βουλής. 

Το ΠΑ.ΣΟ.Κ. δεν έχει αντιπάλους σ'αυτήν την εθνική προσπάθεια. Γι'αυτό σας καλώ όλους να υπερψηφίσετε τον Προϋπολογισμό του 1999, που είναι ο Προϋπολογισμός της νέας Ελλάδας. Ευχαριστώ. 

(Χειροκροτήματα από την πτέρυγα του ΠΑ.ΣΟ.Κ.) 

ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε την κ. Παπανδρέου. 

Ο κ. Σταύρου έχει το λόγο. 

(Ο κ. Σταύρου κατευθύνεται προς το Προεδρείο, αντί για το Βήμα) 

Κύριε Σταύρου, παρακαλώ στο Βήμα. 

(Γέλωτες στην Αίθουσα) 

Δεν πειράζει. Θέλετε τη θέση του Προεδρεύοντος; Εγώ πάντως θα ήθελα να την αλλάξω με τη θέση σας στο Βήμα, πιστεύω όμως ότι αυτό θα αργήσει καμιά δεκαετία. 

ΑΠΟΣΤΟΛΟΣ ΣΤΑΥΡΟΥ: Κυρίες και κύριοι συνάδελφοι, ο κύριος στόχος μιας σύγχρονης οικονομικής πολιτικής συνδέεται με την υψηλότερη αποδοτικότητα των συντελεστών παραγωγής, η οποία επιτυγχάνεται με την ομαλή λειτουργία των αγορών. Η ομαλή αυτή λειτουργία εξαρτάται από το βαθμό του ελεύθερου ανταγωνισμού που επικρατεί και από την ικανότητα του κράτους να συμβάλει στην εξασφάλιση των απαραίτητων εκείνων συνθηκών και υποδομών, για την αποδοτικότερη λειτουργία του μηχανισμού της ελεύθερης αγοράς και την ουσιαστική απελεύθερωση όλων γενικώς των αγορών. 

Αυτή η απελευθέρωση, είναι η σπονδυλική στήλη της ευρωπαικής οικονομικής πολιτικής, με έμφαση στις αγορές εργασίας κεφαλαίου. Συνεπώς η κρατική παρέμβαση οφείλει πλέον να επικεντρώνεται μόνο σε οριακές διορθωτικές κινήσεις για την εξαφάνιση των ατελειών των αγορών. 

Η άσκηση εθνικής πολιτικής προστατευτισμού της εγχώριας παραγωγής, οδήγησε στην τεχνική επιβίωση επιχειρήσεων, ιδιωτικών και δημοσίων, με αρνητικές μακροχρόνιες συνέπειες για την εθνική οικονομία. 

Αυτή η πολιτική ίσως ήταν αναπόφευκτη στο παρελθόν, αλλά τώρα πλέον ανήκει στην οικονομική ιστορία. 

Επομένως το κύριο έργο των κυβερνήσεων πρέπει να είναι η καλύτερη λειτουργία του κράτους. Διαφάνεια, αξιοκρατία, χρηστή διοίκηση και διαχείρηση, ώστε να επιτυγχάνεται υψηλότερο επίπεδο ευημερίας, κοινωνικής και οικονομικής των πολιτών και αποδοτικότερο σταθερό περιβάλλον για τα νοικοκυριά και τις επιχειρήσεις. 

Η διεθνής εμπειρία έχει δείξει ότι όταν το κράτος αποφεύγει την ιδιότητα του παραγωγού και τις παρεμβάσεις στη λειτουργία των αγορών, τότε η κοινωνική του προσφορά είναι πολύ σημαντική και συμβάλλει αποτελεσματικά στην εξασφάλιση μακροχρόνιας κοινωνικής και οικονομικής ανάπτυξης. 

Εύλογα συνεπώς ανακύπτει το ερώτημα, κατά πόσο η οικονομική πολιτική που εμπεριέχει ο Προϋπολογισμός του 1999 εξασφαλίζει τις παραπάνω προϋποθέσεις. 

Κυρίες και κύριοι συνάδελφοι, η απάντηση είναι δυστυχώς αρνητική, για τον απλούστατο λόγο ότι το κράτος παρεμβαίνει βάναυσα και εντονότερα από το παρελθόν στις επιλογές των ατόμων επιχειρήσεων και απορροφά το μεγαλύτερο μέρος των διαθεσίμων πόρων της οικονομίας, μέσω των φόρων και του εσωτερικού δανεισμού. Δηλαδή, έντοκα γραμμάτια, ομόλογα, προμέτοχα, μετοχοποίηση ΔΕΚΟ και άλλα. 

Το τελευταίο οδηγεί στο δραματικό περιορισμό των διαθέσιμων χρηματικών πόρων για την ανάληψη ιδιωτικών πρωτοβουλιών, την οικονομική ανάπτυξη, με τελική συνέπεια την μη αύξηση της απασχόλησης -ανεργία- και την αύξηση των εισαγωγών, χωρίς ουσιαστική αύξηση των εξαγωγών. 

Ειδικότερα η Κυβέρνηση συνεχίζει να εκλαμβάνει το 90% των δημοσίων δαπανών ως ανελαστικές, όπως και εκείνες των επιχορηγήσεων προς τις ΔΕΚΟ. 'Ετσι, διατηρούνται σε απαράδεκτα υψηλά επίπεδα οι δαπάνες του τακτικού Προϋπολογισμού σε σχέση με τα έσοδα, 1,6 φορές μεγαλύτερες από τα έσοδα. 

Επιπλέον, οι ιδιωτικοποιήσεις έχουν αντικατασταθεί από τις μετοχοποιήσεις, με συνέπεια να παραμείνει άθικτο το μέγεθος του δημόσιου τομέα και φυσικά να συρρικνώνεται εκείνο του ιδιωτικού. Εξάλλου η μετοχοποίηση των ΔΕΚΟ σε ποσοστά κατώτερα του 51%, ουσιαστικά έχει μόνο ταμιευτικό χαρακτήρα, αφού το ιδιοκτησιακό διοικητικό καθεστώς των ΔΕΚΟ παραμένει στο δημόσιο, με μοναδικό αποτέλεσμα την απορρόφηση κεφαλαίων από τους ιδιώτες. 

Το υψηλό αυτό επίπεδο των δημοσίων δαπανών στη συνέχεια αποτελεί το "άλλοθι" για τη συστηματική αύξηση της φορολογικής επιβάρυνσης. Δεδομένου δε ότι η παραοικονομία και η φοροδιαφυγή συνεχίζουν να βρίσκονται σε άνθηση, σύμφωνα άλλωστε με πρόσφατη μελέτη υπερβαίνει το 25% των φορολογικών εσόδων, η αύξηση των φόρων προέρχεται κυρίως από την επιβάρυνση των μισθωτών και των συνταξιούχων. 

Αυτό συμβαίνει και για το 1999. Η πολιτική αυτή σε συνδυασμό με τη συχνή αλλαγή των φορολογικών νόμων, καθιστά ασταθές το οικονομικό περιβάλλον και αφαιρεί τη 

  


 

  

Σελίδα 2995 

δυνατότητα του ορθολογικού προγραμματισμού των ατόμων και των επιχειρήσεων. Επιπλέον η φορολογική αυτή πολιτική μαζί με την ασκούμενη σφιχτή εισοδηματική πολιτική αποτελούν ωμή παρέμβαση στη διαμόρφωση της ενεργούς ζήτησης και του κόστους παραγωγής. 

Ο Προϋπολογισμός, συνεπώς, του 1999 συρρικνώνει το διαθέσιμο εισόδημα των εργαζομένων, επιδεινώνει την ανταγωνιστικότητα των ελληνικών προϊόντων και τελικά οδηγεί σε συρρίκνωση της παραγωγικής υποδομής της οικονομίας και στη διόγκωση της ανεργίας. 

Είναι καθαρά, κυρίες και κύριοι συνάδελφοι, ένας προϋπολογισμός ανεργίας και κοινωνικής αναστάτωσης. Ενδεικτικά αναφέρομαι στον τομέα της παιδείας, της δημόσιας τάξης, των δασών και του φυσικού περιβάλλοντος, που έχουν υποστεί τις οδυνηρές συνέπειες από την προχειρότητα και επιπολαιότητα της κυβερνητικής πολιτικής. 

'Ετσι αποδεικνύεται ότι ο κάθε Υπουργός δρα και κινείται αυτόνομα και κατά το δοκούν, χωρίς την εποπτεία και τις κατευθύνσεις του κυρίου Πρωθυπουργού, ώστε να υπάρχει υπεύθυνος κυβερνητικός σχεδιασμός και ενιαία κυβερνητική πολιτική σε όλους αυτούς τους ευαίσθητους τομείς. 

Κυρίες και κύριοι συνάδελφοι, η ελληνική γεωργία βρίσκεται σε κρίσιμο σταυροδρόμι και το μέλλον διαγράφεται ζοφερό. 'Εχουμε συνεχή συρρίκνωση του αγροτικού εισοδήματος και η ΑΤΕ έχει δυστυχώς μεταβληθεί σε τοκογλυφικό οργανισμό καταπίεσης των αγροτών. Η Αγροτική Τράπεζα έπρεπε να ήταν οργανισμός ενίσχυσης του αγροτικού τομέα και να ενισχύει την αναπτυξιακή τροχιά της ελληνικής γεωργίας. 

Εμείς, η Νέα Δημοκρατία, σας κάναμε συγκεκριμένες προτάσεις για την ανάκαμψη του αγροτικού τομέα, για την ανάσα των Ελλήνων αγροτών και με ερωτήσεις, επερωτήσεις και με συγκεκριμένη πρόταση νόμου σας ζητήσαμε τη λήψη άμεσων μέτρων, για να βοηθήσουμε όσο είναι δυνατόν τον αγροτικό κόσμο. Αντί να πράξετε τα ορθά, δυστυχώς χαρίσατε περισσότερα από διακόσια δισεκατομμύρια (200.000.000.000) δραχμές σε χρεοκοπημένους και αδιαφανείς συνεταιρισμούς και αδιαφορείτε για το γεγονός ότι σχεδόν όλη περίπου η αγροτική ιδιοκτησία είναι υποθηκευμένη στην Αγροτική Τράπεζα. Και οι πλειστηριασμοί, δυστυχώς, διαδέχονται ο ένας τον άλλον. 

Βρείτε, κύριοι Υπουργοί της Κυβερνήσεως, λύση και άμεση ρύθμιση των αγροτικών χρεών, βγάλτε τη θηλιά από τον 'Ελληνα αγρότη. Διαγράψτε, επιτέλους, τους τόκους υπερημερίας. Καταργήστε τα περιβόητα πανωτόκια και δώστε ανάσα ζωής στους αγρότες μας. 

Αλλάξτε πορεία. Εφαρμόστε μια άλλη πολιτική, όσο ακόμη θα βρίσκεσθε στην εξουσία, ώστε να είναι λιγότερες οι ζημιογόνες επιπτώσεις της αδιέξοδης πολιτικής σας. 

Εμείς, η Νέα Δημοκρατία, δίδουμε ήδη όραμα και ελπίδα σε όλους, στις Ελληνίδες και στους 'Ελληνες, ελπίδα και προοπτική ότι μετά από το τέλος της παρακμιακής πορείας της χώρας μας, που συμβολίζει η παραμονή στην εξουσία του ΠΑΣΟΚ, αρχίζει μια νέα περίοδος προόδου και αναδημιουργίας για την Ελλάδα. 'Ολοι μαζί οι πολίτες είναι παρόντες στη νέα αυτή αναπτυξιακή τροχιά, που έρχεται για τη χώρα μας και πολύ σύντομα οι Ελληνίδες και οι 'Ελληνες θα είναι περήφανοι, γιατί συνέβαλαν σ' αυτήν την προσπάθεια αναγέννησης της χώρας. Ευχαριστώ. 

(Χειροκροτήματα από την πτέρυγα της Νέας Δημοκρατίας) 

ΠΡΟΕΔΡΕΥΩΝ (Παναγιώτης Σγουρίδης): Ο Υπουργός Εθνικής 'Αμυνας κ. Τσοχατζόπουλος, έχει το λόγο. 

ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπουργός Εθνικής 'Αμυνας) : Κυρίες και κύριοι συνάδελφοι, η χρονιά 1999, τον Προϋπολογισμό της οποίας συζητούμε, είναι κρίσιμη. Διαφέρει από τις προηγούμενες χρονιές, διότι, όπως όλοι ξέρουμε, τα οικονομικά αποτελέσματα της χώρας μας αυτήν την περίοδο, -αυτά που θα πετύχουμε μέχρι 31.12.99- θα κρίνουν την ένταξη της χώρας μας στην ΟΝΕ. 

Η επίτευξη όμως από την Ελλάδα, μέχρι τέλους του 1999, των ορίων στα μακροοικονομικά μεγέθη, πληθωρισμός, ελλείμματα, επιτόκια, ακαθάριστο εθνικό προϊόν -που προβλέπει η συμφωνία για την ΟΝΕ και που φιλοδοξούμε και είμαστε όχι μόνο αισιόδοξοι αλλά βέβαιοι ότι είναι εφικτή και θα πετύχουμε- πρέπει να σηματοδοτήσει παράλληλα και το τέλος της επίπονης προσπάθειας και των θυσιών που τα τελευταία χρόνια οι 'Ελληνες πολίτες καταβάλλουν, πολλές φορές μάλιστα και άνισα και δυσανάλογα κατανεμημένες μεταξύ τους. 

Επίσης όμως σηματοδοτεί το 1999, -με ορίζοντα το 2001 και για μας-την απαρχή και την αφετηρία μιας νέας περιόδου. 

Η Οικονομική και Νομισματική 'Ενωση, μια μακροχρόνια εξέλιξη όπως γνωρίζουμε όλοι, η οποία πέρασε από το 1980 της Ευρωπαϊκής και Οικονομικής Κοινότητας, που ο Κωνσταντίνος Καραμανλής έβαλε την Ελλάδα εντός, περάσαμε το 1985 με την ενιαία εσωτερική αγορά, περάσαμε το 1993 που ήταν η έναρξη της Οικονομικής και Νομισματικής 'Ενωσης, η εσωτερική αγορά χωρίς σύνορα και πολιτική ενοποίηση την ΚΕΠΑ, και τώρα φθάνουμε στο στάδιο της Οικονομικής και Νομισματικής 'Ενωσης το 1999 πρώτη εφαρμογή και για την Ελλάδα το 2001. 

'Αρα λοιπόν, κυρίες και κύριοι συνάδελφοι, είναι σε όλους μας σαφές, -δεν υπάρχουν νομίζω παρά ελάχιστες διαφωνίες- ότι είναι μια διαφορετική ποιοτικά περίοδος αυτή η οποία ανοίγεται μπροστά μας. Και είναι και διαφορετική, γιατί η χώρα μας θα συμμετάσχει επιτέλους ισότιμα σ' αυτήν, -την χωρίς ιστορικό προηγούμενο δημιουργία Ευρωπαϊκής 'Ενωσης ανεξαρτήτων και κυριάρχων κρατών- με κοινό νόμισμα, με κοινή κεντρική τράπεζα, αλλά προπαντός με νέες δυνατότητες συντομισμού και σύγκλισης των εθνικών οικονομικών πολιτικών. Γεγονός βέβαια που μέσα από το συντονισμό των οικονομικών πολιτικών με το κοινό νόμισμα στη σταθεροποίηση, θα υπάρξει ένα άλμα ενίσχυσης και αναβάθμισης και της ευρωπαϊκής αλλά και των εθνικών οικονομιών. 

Κύριοι συνάδελφοι, παράλληλα όμως εμείς οι σοσιαλιστές και το ΠΑΣΟΚ στην Ελλάδα και οι Ευρωπαίοι σοσιαλιστές, φιλοδοξούμε να διασφαλίσουμε και το πολιτικό αντίκρισμα, -άμεσο και χειροπιαστό, -για τους ανθρώπους, τους Ευρωπαίους πολίτες, ώστε να είναι και να φαίνονται τα βασικά υποκείμενα με ορατό όφελος των ευνοϊκών αριθμών της ελληνικής οικονομίας. 

Σε αντίθεση με την κυριαρχούσα λογική του νεοφιλελευθερισμού, τα τελευταία είκοσι χρόνια, κάτι το οποίο νομίζω ότι η παράταξη της Νέας Δημοκρατίας οφείλει να μελετήσει σοβαρά,-θα πω εν συνεχεία γιατί-, επδιώκουμε την εξισορρόπηση των διευρυνόμενων σήμερα κοινωνικών ανισοτήτων με άμεσα και χειροπιαστά οφέλη για τους πολίτες. Γιατί για μας, η κοινωνική δικαιοσύνη και το όραμα της κοινωνικής αλληλεγγύης συμβαδίζουν αδιαπραγμάτευτα στο πλευρό της παραγωγικότητας, της απασχόλησης, της ανταγωνιστικότητας, της ανάπτυξης και της δημιουργίας. 

Το όραμα του ΠΑΣΟΚ για την Ελλάδα του 21ου αιώνα, προβάλλει μια χώρα μάχιμη για τους ανθρώπους της, αλλά και τους με τους ανθρώπους της. Και αυτό το όραμα δεν είναι σύνθημα, κύριοι, γιατί άκουσα πολλά συνθήματα αυτές τις μέρες εδώ μέσα. 

Πατάει σε στέρεα θεμέλια, στα αποτελέσματα της πενταετίας που το ΠΑ.ΣΟ.Κ, από το 1995 μέχρι το 1999, δημιούργησε με μια σειρά από σημαντικές επιλογές, προπαντός όμως με προσφορά, με κοπιώδη προσπάθεια, με θυσίες των εργαζομένων και του ελληνικού λαού. Και είμαστε υπερήφανοι γι'αυτόν διότι αυτή η πορεία οδηγεί σε ένα θετικό αποτέλεσμα. Γι' αυτό, κύριοι συνάδελφοι, όσο και αν προσπαθήσατε να κάνετε κριτική εδώ μέσα, η μεγάλη πλειοψηφία του ελληνικού λαού εύχεται να κερδίσουμε ως χώρα το στοίχημα για την ένταξή μας στην ΟΝΕ, δηλαδή να κερδίσουμε την είσοδό μας στην Ευρώπη το 2000. Πρέπει όμως να το εύχεστε και σεις κύριοι, όλα τα κόμματα, ιδιαίτερα εσείς της Αξιωματικής Αντιπολίτευσης, διότι έτσι θα απαλλαχθείτε των τύψεων τις οποίες περιφέρετε στα περιστύλια της Βουλής, διότι κατεδαφίσατε το 1990-1993 επί τέσσερα χρόνια τις ελπίδες και τις δυνατότητες του ελληνικού λαού μέσα από την οικονομική διάλυση που επιβάλατε, για γρηγορότερη οικονομική σύγκλιση προς την Ευρωπαϊκή 'Ενωση. Επομένως μην έρχεστε δήθεν 

  


 

  

Σελίδα 2996 

αθώα να ρωτάτε σήμερα, γιατί δεν θα είμαστε το 1999 ήδη στην ΟΝΕ! 

(Θόρυβος από την πλευρά της Νέας Δημοκρατίας) 

Ακούστε, κύριοι συνάδελφοι, δεν είναι κακό να παραδεχθείτε έστω και αν είστε Αξιωματική Αντιπολίτευση ότι ο στόχος είναι κοινός, ότι θέλετε να τον πετύχουμε. 

ΑΛΕΞΑΝΔΡΟΣ ΠΑΠΑΔΟΓΓΟΝΑΣ: Αφού δικός μας στόχος είναι. 

ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπουργός Εθνικής 'Αμυνας): Εσείς κύριε Παπαδόγγονα, διαλύσατε όλες τις προϋποθέσεις εκείνη την τετραετία. Εάν μπορέσετε να παραδεχθείτε, θα δείξετε ότι είσαστε πράγματι μια παράταξη η οποία έχει δύναμη και αξιοπιστία, διότι με συνθήματα περί κοινωνικών ευαισθησιών και άλλων στόχων που καταθέτετε γενικά και αόριστα, δεν πείθετε. Η παράταξή σας έχει αυτήν την ευθύνη, ότι δηλαδή όταν είχατε την κυβερνητική αρμοδιότητα δεν κάνατε αυτά τα οποία λέτε σήμερα. 

Και κάτι άλλο. Πρέπει να αντιληφθείτε ότι ο νεοφιλελευθερισμός τον οποίο επικαλείστε έχει χρεοκοπήσει στην Ευρώπη εδώ και είκοσι χρόνια. Πρέπει να αποδείξετε ότι αυτά που λέτε δεν ανήκουν στην ιστορία και την παράδοση του νεοφιλελευθερισμού, διότι ο νεοφιλελευθερισμός ταυτίστηκε με τη λογική του μικρότερου κόστους για την οικονομική δραστηριότητα. Μπερδέψατε την οικονομική πολιτική με την οικονομία των επιχειρήσεων. Επί χρόνια η προσπάθεια όλων των νεοφιλελεύθερων κυβερνήσεων και της δικής σας ξέρετε τι ήταν; Λιγότερο κόστος, λιγότερη κοινωνική προστασία, λιγότερη ασφάλιση, τα πάντα να μειωθούν με σκοπό τι; Να διαλύσετε την οικονομία. Αυτή ακριβώς είναι η λογική, την οποία σήμερα δεν μπορείτε να αλλάξετε, κύριοι συνάδελφοι. Και ο ελληνικός λαός επειδή τη γνωρίζει, σας λέγω ότι θα πρέπει εδώ να σκεφθείτε κάτι πιο λογικό, πέρα από γενικόλογους αφορισμούς, για να αποδείξετε ότι αυτά που λέτε σήμερα είναι διαφορετικά, απ' αυτά που πράξατε και σεις και οι νεοφιλελεύθερες κυβερνήσεις σε όλη την Ευρώπη. Εξ άλλου η αλλαγή συσχετισμού δυνάμεων σε όλη την Ευρώπη, αυτό σηματοδοτεί! Οι λαοί κατάλαβαν τα όρια πλέον του νεοφιλελευθερισμού! Η ανεργία των είκοσι τεσσάρων εκατομμυρίων σε όλη την Ευρώπη έδειξε ότι δεν μπορούμε πλέον να προχωρήσουμε με τις νεοφιλελεύθερες αντιλήψεις και απόψεις. Και γι' αυτό τώρα γίνεται μια προσπάθεια, η οποία οδηγεί στην οικονομική και κοινωνική ανάπτυξη. Για πρώτη φορά μπαίνει η προοπτική σε ευρωπαϊκό επίπεδο να υπάρχουν προγράμματα, παρεμβάσεις, κατανομές μέσα από ενιαία φορολογική συντονιστική πολιτική, από συντονισμό των οικονομικών πολιτικών στο επίπεδο της Ευρώπης. Και να μπορέσουν οι ευρωπαϊκές σοσιαλδημοκρατικές δυνάμεις για πρώτη φορά σ'αυτόν τον αιώνα να διαμορφώσουν ρεαλιστική δυνατότητα αντιμετώπισης των προβλημάτων. Εμείς γι' αυτό, είμαστε αισιόδοξοι για την Ελλάδα. Με την πενταετία που πέρασε και τις θυσίες που έγιναν, μπορούμε να πούμε τώρα με βεβαιότητα, ότι από την επόμενη χρονιά θα υπάρχουν μειώσεις, ελαφρύνσεις στη φορολογία, αύξηση εισοδήματος, αντιμετώπιση της ανεργίας. Γνήσια, πραγματικά αποτελέσματα αυτής της πορείας! 

Να λοιπόν, κύριοι συνάδελφοι, γιατί πιστεύω ότι δεν μπορεί κανείς να υπεκφύγει ή να αγνοήσει το γεγονός ότι η χώρα μας μ' όλα αυτά που γίνονται βρίσκεται προ των πυλών μιας νέας γεωπολιτικής και γεωοικονομικής κατάστασης με διαφορετικά χαρακτηριστικά και δεδομένα απ' αυτά που ίσχυαν πρόσφατα. Γι' αυτό και οι αφορισμοί με τα συνθήματα και οι τίτλοι που παραθέτετε απλά εκφράζουν το παλιό. Είναι μια αναπαλαίωση συνθημάτων τα οποία έχετε καταθέσει και γι' αυτό ακριβώς δεν πρόκειται να πείσετε. Μάλιστα χθες ρωτούσατε τι έρχεται! Ξέρετε τι έρχεται; 'Ερχεται μια μακρά θητεία σας στην αντιπολίτευση για να μπορέσετε να μάθετε τι σημαίνει σήμερα κοινή ανάγκη και εξέλιξη σύγχρονη, γι' αυτήν τη χώρα και ότι ανανέωση, δημιουργία εκσυγχρονισμός και μεταρρύθμιση δεν μπορούν σήμερα να είναι ταυτόσημα με τις αναπαλαιώσεις της νεοφιλελεύθερης φιλοσοφίας. 

Να, λοιπόν, κυρίες και κύριοι συνάδελφοι... 

(Θόρυβος από την πτέρυγα της Νέας Δημοκρατίας) 

Καλά, καλά, μην αντιδράτε. 'Ετσι όπως αντιδράτε,αποδεικνύετε την αδυναμία σας να πείτε οτιδήποτε επί αυτών των θεμάτων. 

(Θόρυβος στην Αίθουσα) 

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Λέμε ότι εμείς έχουμε εκπαιδευτεί... 

ΠΡΟΕΔΡΕΥΩΝ (Παναγιώτης Σγουρίδης): Σας παρακαλώ, κύριοι συνάδελφοι! 

ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπουργός Εθνικής 'Αμυνας): Στα πλαίσια, λοιπόν, αυτής της συγκυρίας, κυρίες και κύριοι συνάδελφοι και αυτής της οικονομικής πολιτικής, προσπαθούμε να αντιμετωπίσουμε με τον προϋπολογισμό του Υπουργείου Εθνικής 'Αμυνας για το έτος 1999, που ανέρχεται στο ποσό του ενός τρισεκατομμυρίου διακοσίων τριών δισεκατομμυρίων (1.203.000.000.000) δραχμών, την εθνική άμυνα και ασφάλεια για τη χώρα. 

Κύριοι συνάδελφοι, θα είμαι πολύ σαφής και γρήγορος. Θα δώσω κάποια στοιχεία, γιατί άκουσα χθες ορισμένους αριθμούς φανταστικούς. Θα ήθελα να πω, λοιπόν, ότι ο συνολικός προϋπολογισμός του Υπουργείου είναι αυξημένος, έναντι του 1998, κατά πενήντα τρία δισεκατομμύρια (53.000.000.000) δραχμές, ήτοι 4,26%, έναντι 17,8% αύξηση το προηγούμενο έτος. 

Ο ρυθμός αύξησης των πιστώσεων είναι μεγαλύτερος του ρυθμού του πληθωρισμού και αποτελεί σαφή ένδειξη του ενδιαφέροντος της Κυβέρνησης. Μόνο εμείς και το Υπουργείο Παιδείας έχουμε αύξηση παραπάνω από τον πληθωρισμό. 

Οι δαπάνες για τις αποδοχές... 

(Θόρυβος στην Αίθουσα) 

Παρακαλώ, πάρτε τους καταλόγους και διαβάστε τα, μη με διακόπτετε. 

Κύριε Πρόεδρε,... 

ΠΡΟΕΔΡΕΥΩΝ (Παναγιώτης Σγουρίδης): Σας παρακαλώ, κύριοι συνάδελφοι! Δεν υπάρχει λόγος να θορυβείτε. Αφήστε τον κύριο Υπουργό να αναπτύξει τις απόψεις του. 

ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπουργός Εθνικής 'Αμυνας): Δεν διακόπτω κανέναν. 'Οποιος θέλει διάλογο, να ζητήσει το λόγο, να τον κάνουμε. Αλλά όχι έτσι. 'Ετσι δεν γίνεται. 

ΠΡΟΕΔΡΕΥΩΝ (Παναγιώτης Σγουρίδης): Συνεχίστε, κύριε Υπουργέ. 

ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπουργός Εθνικής 'Αμυνας): Οι δαπάνες για τις αποδοχές αυξήθηκαν εντός του 1998 κατά 28,3 δισεκατομμύρια δραχμές, δηλαδή 6,3%. Σημειώνω όμως ότι με την εφαρμογή του ενιαίου μισθολογίου πέρσι, είχαμε αυξήσεις 17% στο μισθολόγιο, ύψους 63,5 δισεκατομμυρίων δραχμών. Δεν είναι ικανοποιητικό, το δηλώνω και εγώ. Φέτος μπαίνουμε σε μία διαδικασία με το Υπουργείο Οικονομικών, κατά τη διάρκεια του 1999, επαναπροσδιορισμού του μισθολογίου των στρατιωτικών, το οποίο θα διαφανεί μέχρι το τέλος της χρονιάς. 

(Χειροκροτήματα από την πτέρυγα του ΠΑ.ΣΟ.Κ.) 

Ο λειτουργικός προϋπολογισμός, κυρίες και κύριοι συνάδελφοι, 28,7 δισεκατομμύρια δραχμές. Δηλαδή 8,5% λιγότερο απ' ό,τι πέρσι, που ήταν 14%. Προσπάθειά μας είναι τα λειτουργικά έξοδα να τα μειώσουμε για να αναπτύξουμε εκεί που έχουμε πραγματικά ανάγκη. 

Ο αναπτυξιακός προϋπολογισμός, εξοπλιστικά προγράμματα, διατηρείται στο ίδιο ύψος περίπου με τον περσινό, παρ' όλο που τα δύο προηγούμενα χρόνια, 1997 και 1998, πραγματοποιήθηκε το 80% των αποπληρωμών για τα F16, που πριν από έξι χρόνια, δηλαδή το 1992, είχε παραγγείλει ο κ. Μητσοτάκης. 

Ο συνολικός προϋπολογισμός αποτελεί το 8,2% του κρατικού Προϋπολογισμού, ενώ το ποσοστό ως προς το ΑΕΠ αντικειμενικά ανέρχεται στο 3,2%. 'Ομως, αν υπολογίσουμε σε ΝΑΤΟϊκή βάση, όπου βάζουμε όλες τις δαπάνες, το ποσοστό αυτό ανεβαίνει στο 4,83% και είμαστε η Ελλάδα και η Τουρκία με τα δύο υψηλότερα ποσοστά δαπανών για την 

  


 

  

Σελίδα 2997 

άμυνα, έναντι του 2,2% ως μέσο όρο των υπολοίπων χωρών του ΝΑΤΟ. 

Κυρίες και κύριοι συνάδελφοι, η Ελλάδα στη διετία 1997-1998 δαπάνησε περισσότερο από δύο τρισεκατομμύρια (2.000.000.000.000) δραχμές για την άμυνά της και αναμένεται να δαπανήσει περισσότερο από 1,2 τρισεκατομμύρια το 1999. Τα ποσά αυτά είναι αναμφίβολα μεγάλα, αλλά απαραίτητα, για την ενδυνάμωση της χώρας, την ανανέωση και τον εκσυγχρονισμό των Ενόπλων Δυνάμεων. Η πολιτική μας για το νέο στρατό του 2000 περνάει σε τέσσερα επίπεδα. Πρώτον, το αμυντικό δόγμα. Περιλαμβάνει τον ενιαίο αμυντικό χώρο Ελλάδος-Κύπρου, την ευέλικτη αντίδραση, αμυντική επάρκεια και την αποτρεπτική ικανότητα της χώρας. 

Δεύτερον, η νέα δομή των Ενόπλων Δυνάμεων πραγματοποιήθηκε και ολοκληρώνεται μέχρι τέλος της χρονιάς. Περιλαμβάνει αλλαγές στον ελληνικό στρατό, με ευέλικτες και αποτελεσματικές μονάδες, εκσυγχρονισμό Πολεμικής Αεροπορίας και Πολεμικού Ναυτικού. Και εγγυάται βέβαια την αμυντική επάρκεια και την ευέλικτη ανταπόδοση, οπουδήποτε και αν υπάρξει ανάγκη, όπως επίσης και τις διεθνείς υποχρεώσεις. 

Τρίτον, το ΕΜΠΑΕ, πρόγραμμα εξοπλισμού. Περιλαμβάνει εξοπλισμούς που αντιστοιχούν στις ανάγκες των Ενόπλων Δυνάμεων, βάσει προγραμματισμού πενταετούς διάρκειας και τέταρτον, την κοινωνική προσφορά. 

Με αυτά τα δεδομένα, κυρίες και κύριοι συνάδελφοι, η αμυντική πολιτική της χώρας εξασφαλίζει πλήρη ετοιμότητα και επάρκεια των Ενόπλων Δυνάμεων και την πολιτική αποτελεσματικότητα των Ενόπλων Δυνάμεων. Η υλοποίηση του νέου δόγματος και της νέας δομής, που έγιναν μέσα στο 1998, έχουν εξασφαλίσει την αποτελεσματικότητα της αποτροπής. 

'Ετσι, οι 'Ενοπλες Δυνάμεις την περίοδο που διανύουμε έχουν διασφαλίσει μεγαλύτερη κινητικότητα, αποτελεσματικότερο διοικητικό σύστημα, εξελιγμένο εκπαιδευτικό σύστημα για την αναβάθμιση του ανθρώπινου δυναμικού, ευελιξία στις επιχειρησιακές συνθήκες του Αιγαίου, μεγίστη ετοιμότητα, δυνατότητα πιο γρήγορης επιστράτευσης. 

Κυρίες και κύριοι συνάδελφοι, σχετικά με τις προμήθειες κύριου υλικού μέσα στα πλαίσια υλοποίησης της σύμβασης του ΕΜΠΑΕ, τη διετία 1997-1998 έχουν υπογραφεί εκατόν εξήντα τέσσερις συμβάσεις συνολικού ύψους οκτακοσίων δισεκατομμυρίων (800.000.000.000) δραχμών μέχρι τον περασμένο μήνα. 

Παράλληλα, όμως, με αποφάσεις του ΚΥΣΕΑ τον Ιούλιο, Οκτώβριο και Δεκέμβριο στη Διαρκή Επιτροπή είχαμε τη δυνατότητα για όλα αυτά να συζητήσουμε και θα συνεχίσουμε να συζητούμε. 'Εχει οριστικοποιηθεί η υλοποίηση προγραμμάτων ύψους 1,2 τρισεκατομμυρίων δραχμών για αντιαεροπορική άμυνα μέσου και μακρού βεληνεκούς, αεροπλάνα μέσης μεταφοράς και αερομεταφερόμενο σύστημα πρόβλεψης κ.ο.κ. 

Αυτά όλα θα υπογραφούν τις επόμενες εβδομάδες και αναμένεται μέσα στο 1999 ανάθεση προγραμμάτων που θα υπερβαίνουν το ύψος του ενός τρισεκατομμυρίου (1.000.000.000.000) δραχμών. 

'Ετσι, λοιπόν, κυρίες και κύριοι συνάδελφοι, για να υπάρξει μία πλήρης ενημέρωση στο Σώμα, έχουμε: Οι συμβάσεις που υπεγράφησαν το 1997 και το 1998 είναι οκτακοσίων δισεκατομμυρίων (800.000.000.000) δραχμών, οι συμβάσεις που θα υπογραφούν στις αρχές του 1999 είναι ύψους 1.200 δισεκατομμυρίων δραχμών, οι συμβάσεις ανάθεσης και υπογραφής το 1999 είναι περίπου χίλια δισεκατομμύρια (1.000.000.000.000) δραχμες και μένει για το 2000 άλλα χίλια δισεκατομμύρια (1.000.000.000.000) δραχμές, έτσι ώστε να ολοκληρωθούν τα τέσσερα τρισεκατομμύρια (4.000.000.000.000) δραχμές που προβλέπει το ΕΜΠΑΕ 1996-2000. 

Από τις μέχρι σήμερα προμήθειες της περιόδου κύριοι συνάδελφοι, -σημειώνω το σημαντικό- γεγονός ότι προγράμματα ύψους διακοσίων σαράντα πέντε δισεκατομμυρίων (245.000.000.000) δραχμών, έχουν ανατεθεί στην εγχώρια βιομηχανία τη διετία 1997-1998, που έτσι συμμετέχει με 31% στο εξοπλιστικό πρόγραμμα. Αν στο ποσοστό αυτό προσθέσουμε και το αναμενόμενο από αντισταθμιστικά οφέλη, που προκύπτει από τις συμβάσεις, οι οποίες υπογράφονται σαν εργασία ανάθεσης στην εγχώρια βιομηχανία από ξένους κατασκευαστές, το συνολικό ποσοστό συμμετοχής της εγχώριας βιομηχανίας στα εξοπλιστικά προγράμματα ανέρχεται στο 40% και η ελληνική συμμετοχή κατανέμεται στην ΕΛΒΟ εκατόν δέκα περίπου δισεκατομμύρια (110.000.000.000) δραχμές, στην ΠΥΡΚΑΛ τριάντα εννέα δισεκατομμύρια (39.000.000.000), στην ΕΒΟ είκοσι δισεκατομμύρια (20.000.000.000), στην ΕΑΒ δεκαεννέα (19.000.000.000), ναυπηγεία και ιδιωτικές επιχειρήσεις πενήντα τέσσερα δισεκατομμύρια (54.000.000.000) δραχμές. 

Σημειώνουμε, επίσης, κύριοι συνάδελφοι, ότι το 1999 από το 1,2 τρισεκατομμύρια συν το ένα τρισεκατομμύριο (1.000.000.000.000) δραχμές το 1999, θα έχουμε ανάθεση στην εγχώρια βιομηχανία απ' ό,τι έχουμε προβλέψει πεντακόσια δύο δισεκατομμύρια (502.000.000.000) δραχμές, ποσοστό δηλαδή 25%, συν τα αντισταθμιστικά οφέλη άλλα 15%. Δηλαδή, θα μείνουμε και του χρόνου στο 40%. 

'Ετσι αυτό που μπορώ να πω σήμερα στο Σώμα είναι ότι η συνεπής υλοποίηση του προγράμματος επιβεβαιώνει το στόχο ότι στο τέλος της πενταετίας, με τα εξοπλιστικά προγράμματα, η ελληνική συμμετοχή θα μείνει σταθερά πάνω από το 20% έως 25% έναντι 4%, που όπως ξέρετε ήταν τα προηγούμενα χρόνια. 

Γιατί ανέφερα αναλυτικά αυτά τα στοιχεία. Διότι, κύριοι συνάδελφοι, δεν είναι δυνατόν, όταν μιλάμε στο Ελληνικό Κοινοβούλιο για την άμυνα και την οικονομία με τόσο άμεσο και ουσιαστικό τρόπο, να μη συνειδητοποιήσουμε ότι αποτελούν τους δύο βασικούς πυλώνες, επί των οποίων εδράζεται η εθνική στρατηγική ενός κράτους. Στα πλαίσια μάλιστα ενός δυναμικού και ευμετάβλητου γεωπολιτικού περιβάλλοντος στο οποίο βρισκόμαστε, όπου μία χώρα πρέπει και να ευημερήσει, αλλά συγχρόνως πρέπει και να επιβιώσει, όπως έχει υποχρέωση να κάνει η Ελλάδα, αυτές οι δύο βασικές συνιστώσες υψηλής στρατηγικής, της άμυνας και της οικονομίας, πρέπει να συνυπάρχουν αρμονικά, ώστε σε βάθος χρόνου να εξασφαλίζουν την ικανότητα να ανταπεξέλθει η χώρα, με την απαραίτητη αντοχή, στο μακροχρόνιο ανταγωνισμό. Αυτό παραδείγματος χάριν που έχουμε με την Τουρκία και που είναι απολύτως απαραίτητο να πραγματοποιηθεί. 

Κυρίες και κύριοι συνάδελφοι, τονίζω, λοιπόν, ότι για το λόγο αυτό στη βιομηχανία γίνεται πραγματικά από πλευρά άμυνας μία τεράστια προσπάθεια. Δεν είμαστε οι μόνοι. 'Ολες οι ευρωπαϊκές χώρες περνάνε το ίδιο πρόβλημα. Γι' αυτό βλέπετε πως προσπαθούν στο επίπεδο των ιδιωτικών εταιρειών να ενοποιηθούν, αλλά και στο επίπεδο των θεσμών οι ευρωπαϊκές χώρες προσπαθούν να κάνουν ευρωπαϊκή πολιτική αμυντικής βιομηχανίας. 

Πρόσφατα βρεθήκαμε στη Δυτικοευρωπαϊκή 'Ενωση, στη Ρώμη. Συνεδριάζει η NEAG, η Δυτικοευρωπαϊκή 'Ενωση Εξοπλισμών. Ξέρετε ότι η Ελλάδα αναλαμβάνει την προεδρία από το Γενάρη για δύο χρόνια και έχουμε θέσει κοινό στόχο να ενοποιήσουμε τις αμυντικές ευρωπαϊκές βιομηχανίες, στη βάση κάλυψης των αναγκών της επόμενης εικοσαετίας. 

Αυτή είναι η κοινή προσπάθεια, στην οποία η Ελλάδα συμμετέχει και θα απαντήσουμε καθοριστικά σ'αυτήν την ανάγκη με τη μεγαλύτερη δυνατή επιτυχία. 

(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υπουργού) 

Κύριε Πρόεδρε, αν είναι δυνατόν να έχω ένα λεπτό μόνο για να ολοκληρώσω. 

Κυρίες και κύριοι συνάδελφοι, στα πλαίσια της συνύπαρξης αυτής της αμυντικής πολιτικής, η Ελλάδα αναδείχθηκε πράγματι ως καθοριστική δύναμη για την ειρήνη, την ασφάλεια και τη σταθερότητα στα Βαλκάνια. Η αμυντική αυτή πολιτική στηρίζεται στο ότι συμμετέχουμε σε όλους τους οργανισμούς συλλογικής ασφάλειας, ΔΕΕ, ΟΑΣΕ, ΝΑΤΟ και αποδείξαμε ότι στο περιφερειακό επίπεδο προωθούμε την πολυεθνική συνεργασία. 

Πρόσφατα καταφέραμε και δημιουργήθηκε η Διεθνής Πολυεθνική Δύναμη Βαλκανίων. Στις 12 Ιανουαρίου υπογράφουμε 

  


 

  

Σελίδα 2998 

στην Αθήνα τη δημιουργία και την ίδρυση αυτής της πολυεθνικής δύναμης, διά της οποίας προωθούμε την περιφερειακή συλλογική ασφάλεια, ως μια λογική με την οποία ερχόμαστε να αντιμετωπίσουμε την κρίση και να διασφαλίσουμε την ασφάλεια στην περιοχή. 

Η Ελλάδα ως δύναμη η οποία συμμετέχει ενεργά στην αντιμετώπιση των κρίσεων με στρατιωτικές δυνάμεις, στην Αλβανία, στη Βοσνία, στην ευρύτερη Βαλκανική, αλλά και οπουδήποτε αλλού, επιβεβαιώνει ότι, ενώ έχει υψηλές αμυντικές δαπάνες είναι μια φιλειρηνική χώρα, είναι χώρα η οποία λειτουργεί ως παράγων σταθερότητας, ασφάλειας, συνεργασίας και ειρήνης στην περιοχή. 

ΠΡΟΕΔΡΕΥΩΝ (Παναγιώτης Σγουρίδης): Παρακαλώ κύριε Υπουργέ, ολοκληρώστε. 

ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπουργός Εθνικής 'Αμυνας): Αμέσως, κύριε Πρόεδρε, τελειώνω, με μια φράση. 

Και με βάση αυτή τη διαπίστωση θα ήθελα εδώ στη Βουλή να καλέσω όλα τα κόμματα, ανεξάρτητα από το τι θα κάνουν με το συνολικό Προϋπολογισμό, να ψηφίσουν τις αμυντικές δαπάνες, διότι πράγματι είναι μια επιλογή που επιβεβαιώνει το ρόλο της Ελλάδος ως δύναμη ειρήνης, σταθερότητας, ασφάλειας, συνεργασίας και αναγνωρίζεται διεθνώς. 

Επομένως, αυτό το διεθνή ρόλο, που αναδεικνύει τον ιδιαίτερο χαρακτήρα της Ελλάδος και συμβάλλει αποφασιστικά σ'αυτήν την κατεύθυνση, θα πρέπει να τον στηρίξει ενιαία όλο το Κοινοβούλιο. Είναι μια πρόταση, η οποία ελπίζω να βρει ευήκοον ους απ'όλους τους συναδέλφους, πέρα και έξω από την όποια απόφαση και την όποια επιλογή για οποιοδήποτε προϋπολογισμό. 

(Χειροκροτήματα από την πτέρυγα του ΠΑ.ΣΟ.Κ.) 

ΠΡΟΕΔΡΕΥΩΝ (Παναγιώτης Σγουρίδης): Ο κ. Τσοβόλας ζήτησε το λόγο για μια παρέμβαση. 

Ορίστε, κύριε Τσοβόλα, έχετε το λόγο για πέντε λεπτά. 

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ): Για λιγότερο, κύριε Πρόεδρε. 'Ηθελα απλά να κάνω μια ερώτηση διαδικαστική. 

Προτίθεμαι, σύμφωνα με την παράγραφο 6 σε συνδυασμό με την παράγραφο 4 του άρθρου 97 του Κανονισμού της Βουλής, να ασκήσω απόψε το δικαίωμα της δευτερολογίας μου. 

Λογικό, φυσικό και ουσιαστικό θα ήταν να μιλήσω μετά την ομιλία του κυρίου Πρωθυπουργού, εάν εννοεί ο κύριος Πρωθυπουργός να κάνει ομιλία, πρωτολογία πριν το κλείσιμο της συνεδρίασης, ώστε να μιλήσουν και οι Αρχηγοί των κομμάτων που δεν μίλησαν χθες ή τις προηγούμενες μέρες. 

Παρακαλώ πάρα πολύ, για την ουσία της συζήτησης και για να μην δημιουργούνται προβλήματα, να με ενημερώσετε εάν πρόκειται να έρθει απόψε ο κύριος Πρωθυπουγός και να μιλήσει σε τέτοιο χρόνο, ώστε να δώσει τη δυνατότητα και στους άλλους Αρχηγούς των Κομμάτων, αλλά και σε εμένα, να ασκήσουμε το δικαίωμά μας. 

'Οσο με αφορά δηλώνω σαφώς την επιθυμία μου να ασκήσω το δικαίωμα της δευτερολογίας απόψε. 

Παρακαλώ να μας δώσετε μια εξήγηση. Υποβάλλω από αυτήν τη στιγμή δημόσια το αίτημα να πάρω το λόγο και να δευτερολογήσω, όπως προβλέπει η παράγραφος 6 του άρθρου 97 του Κανονισμού. 

ΠΡΟΕΔΡΕΥΩΝ (Παναγιώτης Σγουρίδης): Κύριε Πρόεδρε, όπως γνωρίζετε, οι Αρχηγοί των Κομμάτων ή ο Πρωθυπουργός παίρνουν το λόγο όποτε τον ζητήσουν. 

Πρέπει να ξέρετε ότι, κατά παράδοση, ο Πρωθυπουργός κλείνει τη συζήτηση του Προϋπολογισμού. 'Ομως αυτήν τη στιγμή έχει ζητήσει το λόγο ο κ. Μητσοτάκης και μετά τον κ. Μητσοτάκη έχει ζητήσει το λόγο ο κ. Καραμανλής. 

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ): 'Αρα, μετά τον κ. Καραμανλή ζητώ και εγώ τώρα το λόγο για να δευτερολογήσω κατά την παράγραφο 6 του άρθρου 97. 

ΠΡΟΕΔΡΕΥΩΝ (Παναγιώτης Σγουρίδης): Καλώς, ζητάτε το λόγο για να δευτερολογήσετε. Πρέπει να σας πω όμως ότι έχει ζητήσει το λόγο και ο Υπουργός Περιβάλλοντος, Χωροταξίας και Δημοσίων 'Εργων ο κ.Λαλιώτης. 

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ): Εγώ υποβάλλω το αίτημα. 

ΠΡΟΕΔΡΕΥΩΝ (Παναγιώτης Σγουρίδης): Σας λέω ότι έχουν ζητήσει το λόγο ο κ. Μητσοτάκης, ο κ. Καραμανλής και ο κ. Λαλιώτης. 

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Πρώτα ο κ. Καραμανλής και μετά εγώ. 

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ): Κύριε Πρόεδρε, δεν έχω διάθεση να αντιδικήσω. Είπατε πριν ότι ζήτησε το λόγο ο κ. Μητσοτάκης, που ασφαλώς και πρέπει να τον πάρει, ο κ. Καραμανλής... 

ΠΡΟΕΔΡΕΥΩΝ (Παναγιώτης Σγουρίδης): Και ο κ. Λαλιώτης που ήρθε στο Προεδρείο. 

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Το είπατε εκ των υστέρων. Εν πάση περιπτώσει, δεν έχω αντίρρηση. Θα μιλήσει ο κ. Λαλιώτης και μετά θα πάρω το λόγο, για να δευτερολογήσω. Ευχαριστώ. 

ΠΡΟΕΔΡΕΥΩΝ (Παναγιώτης Σγουρίδης): Δεν νομίζω ότι υπάρχει πρόβλημα. Ούτως ή άλλως, υπάρχει λόγος και αντίλογος. 

Ο Πρόεδρος της Νέας Δημοκρατίας κ. Καραμανλής έχει το λόγο. 

ΚΩΝΣΤΑΝΤΙΝΟΣ ΚΑΡΑΜΑΝΛΗΣ (Πρόεδρος της Νέας Δημοκρατίας): Κυρίες και κύριοι συνάδελφοι, ήλπιζα ότι, τουλάχιστον σήμερα, θα ευαισθητοποιηθεί ο Πρωθυπουργός και θα εμφανιστεί στην Αίθουσα. 

Θέλω να ξεκαθαρίσω μερικά πράγματα γύρω από το ζήτημα αυτό. Δεν με αφορά προσωπικά, άλλωστε εμείς είμαστε πεπεισμένοι ότι είναι απόλυτα αποκομμένος από την κοινωνική πραγματικότητα. Οφείλει, όμως, να καταλάβει ο Πρωθυπουργός ότι προκύπτει ζήτημα ηθικής και πολιτικής τάξεως. Δεν μπορεί να γίνεται συζήτηση για τον Προϋπολογισμό, δεν μπορεί να μιλούν οι Αρχηγοί των κομμάτων, δεν μπορεί να μιλάει ο Πρόεδρος της Αξιωματικής Αντιπολίτευσης και εκείνος να απουσιάζει, γιατί αυτό δεν θίγει πρόσωπα, αλλά υποτιμά τους θεσμούς. Αυτό είναι ένα μείζον ζήτημα και είμαι υποχρεωμένος να το στηλιτεύσω. 

(Στο σημείο αυτό, την Προεδρική 'Εδρα καταλαμβάνει ο Πρόεδρος της Βουλής κ. ΑΠΟΣΤΟΛΟΣ ΚΑΚΛΑΜΑΝΗΣ) 

Δεν με ενδιαφέρουν τα αίτια, αν είναι επίδειξη αλαζονείας, αποκάλυψη δειλίας ή αποστροφή προς το διάλογο. Το ζήτημα παραμένει και οφείλει ο Πρωθυπουργός, όταν επιτέλους ευδοκήσει να εμφανιστεί στην Αίθουσα αυτή, να δώσει μία εξήγηση. 

Παίρνω το λόγο μόνο για δύο ζητήματα, τα οποία θεωρώ κορυφαία. Το ένα -το ανέφερα και χθες- είναι το ζήτημα της παιδείας. Είναι ίσως η μεγαλύτερη προτεραιότητα στην εποχή που ζούμε και θέλω με λίγα λόγια να το επαναφέρω. 

Κύριε Πρωθυπουργέ και κύριοι της Κυβέρνησης, κάνετε ζημιά σε ένα τεράστιο θέμα. Δεν είναι μόνο η απορύθμιση που εισαγάγατε, είναι ότι πυροδοτείτε την έκφραση απογοήτευσης, την έκφραση δυσπιστίας, σύγχυσης, ανασφάλειας για το μέλλον, μιας ολόκληρης γενιάς. 

Δεχθείτε, επιτέλους, την πρόταση που σας κάνουμε. Εμείς, παρ' ότι ξέρουμε τις δικές σας ευθύνες, είμαστε διατεθειμένοι να πάμε στους νέους ανθρώπους συλλογικά, όλοι μαζί να τους ζητήσουμε συγγνώμη για όλα αυτά που δεν κάναμε γι'αυτούς επί μακρά σειρά ετών. 

(Χειροκροτήματα από την πτέρυγα της Νέας Δημοκρατίας) 

Αλλά αυτό σημαίνει ότι εσείς θα δεχθείτε τώρα να αναστείλετε τις επίμαχες διατάξεις της υποτιθέμενης μεταρρύθμισης και θα δεχθείτε την πρόταση νόμου που σας κάναμε, για θεσμοθέτηση εθνικού διαλόγου, στον οποίο θα συμμετέχουν όλοι οι ενδιαφερόμενοι φορείς και οι νέοι και οι γονείς και όλες οι κατηγορίες διδασκόντων. 

Πλανώνται πλάνην οικτράν εκείνοι που λένε "τι να μας πουν τα παιδιά σε έναν εθνικό διάλογο; Οι δάσκαλοι, οι καθηγητές απλώς προωθούν τα δικά τους αιτήματα και συμφέροντα". Ακόμα και αν σε ένα βαθμό έτσι είναι, είναι βέβαιο ότι οποιαδήποτε μακρόπνοη πολιτική για την παιδεία δεν μπορεί 

 

 

  

Σελίδα 2999 

να έχει ελπίδα εφαρμογής, αν δεν τη συμφωνήσουν ή τουλάχιστον αν δεν την ανεχθούν εκείνοι που θα κληθούν να την εφαρμόσουν. 

Την ύστατη ώρα, σας επαναλαμβάνω την έκκληση. Δεν είναι αδυναμία να υποχωρήσετε από ένα χονδροειδές λάθος. Είναι χρέος να απαντήσουμε μαζί στις επιταγές της νέας γενιάς. 

Το θέμα για το οποίο κυρίως θέλω να απασχολήσω την Εθνική Αντιπροσωπεία -το είχα και χθες υπόψη μου, αλλά δεν το ανέφερα, γιατί είναι ένα θέμα που αφορά κυρίως τον Πρωθυπουργό και εκείνος καλείται να απαντήσει και έχει την ηθική υποχρέωση σήμερα να δώσει εξηγήσεις- είναι μία μείζωνα εξήγηση γύρω από τα εθνικά μας θέματα. Αναφέρομαι στο ζήτημα των πυραύλων S-300. 

Πριν από τρία χρόνια περίπου, πήρατε την απόφαση, μαζί με την κυπριακή κυβέρνηση, να προμηθευτείτε τους πυραύλους αυτούς και να εγκατασταθούν στην Κύπρο, για να ενισχυθεί η άμυνα της Κύπρου, για να ενισχυθεί η αποτρεπτική της ικανότητα, αν θέλετε ακόμα να ενισχυθεί το ενιαίο αμυντικό δόγμα. 

Θέλω να είμαι σίγουρος ότι αυτήν την πολιτική την αποφασίσατε μετά από βαθιά και ενδελεχή μελέτη όλων των δεδομένων, ότι δεν ήταν μια απόφαση ούτε στο πόδι ούτε μία απόφαση που υπαγορευόταν από τις μικροπολιτικές σκοπιμότητες της στιγμής. 

Θέλω να πιστεύω ότι σε τέτοια μείζονα τουλάχιστον ζητήματα και σε τεχνοκρατικό επίπεδο, αλλά και σε επίπεδο υπολογισμού των δεδομένων του διεθνούς συστήματος, αλλά και της περιφέρειάς μας, τα μετρήσατε όλα πάρα πολύ καλά. 

Εμείς στηρίξαμε, όπως στηρίζουμε πάντα, την εθνική πολιτική για τρεις λόγους. 

Πρώτα απ' όλα, ήδη θεωρούμε και σ' αυτό είμαστε αμετακίνητοι, το αναφαίρετο δικαίωμα της Κύπρου να προμηθεύεται όλα εκείνα τα οποία χρειάζεται για την άμυνά της. 'Αλλωστε η Κύπρος είναι η μόνη χώρα που εξακολουθεί να είναι θύμα παράνομης κατοχής και άσκησης βίας τουλάχιστον στην Ευρωπαϊκή 'Ηπειρο. 

Δεύτερον, για να στηρίξουμε την κυπριακή Κυβέρνηση και τρίτον, διότι εμείς εκτιμούμε ότι ειδικά στα μεγάλα εθνικά θέματα πέρα από επιμέρους επιφυλάξεις ή και αντιρρήσεις, έχει μεγάλη σημασία η Ελλάδα να εμφανίζεται προς τα έξω με μία περίπου ενιαία φωνή. 

Ο ίδιος ο Πρωθυπουργός στο διάβα της τελευταίας τριετίας επανειλημμένα, ρητά, δημόσια δεσμεύτηκε σ' αυτήν την πολιτική. Εδώ και μήνες ξέρουμε όλοι ότι διαρροές διασπείρονται, φήμες ακούγονται, περίεργα δημοσιεύματα δημοσιεύονται γύρω από το κατά πόσο η πολιτική αυτή εξακολουθεί να ισχύει. Και σήμερα -ας είμαστε ειλικρινείς- είναι ολοφάνερο ότι κάνατε πίσω, ότι ανακρούσατε πρύμνα, ότι υποχωρήσατε ατάκτως. Και αυτό είναι μείζων εξέλιξη που δεν μπορεί να περάσει ούτε στα μαλακά ούτε στα σιωπηλά. Γιατί είναι προφανές ότι έχετε επιλέξει το δρόμο της ένοχης σιωπής. 

Μίλησαν από το Βήμα αυτό και ο Υπουργός Εξωτερικών και ο Υπουργός Εθνικής 'Αμυνας. Ωραίες θεωρίες περί διαφόρων "-ισμών" αλλά για την ταμπακιέρα λέξη καμία. Και ο Πρωθυπουργός εδώ και ένα μήνα για την ταμπακιέρα λέξη καμία. 

Από τις 12 Νοεμβρίου σας έχουμε καταθέσει επερώτηση γι' αυτό το θέμα. 'Εχει περάσει ενάμιση μήνας και παριστάνετε ότι δεν ακούτε, για ένα επαναλαμβάνω εξαιρετικά μεγάλης εθνικής σημασίας ζήτημα. 

Ερώτημα: Πάτε να τα φορτώσετε στους Κύπριους; Πάτε να βρείτε φύλλο συκής δήθεν για να συγκαλύψετε την άτακτη υποχώρηση; 

Είναι εθνική υποχρέωση του Πρωθυπουργού σήμερα να διευκρινίσει τι συμβαίνει και τι πολιτική έχει, αν έχει πολιτική. Γιατί χωρίς καμία διάθεση κακοπιστίας, εδώ τρία τινά μπορεί να συμβαίνουν: 

'Η ήταν εξ αρχής λάθος αυτή η πολιτική. Αλλά εδώ μπαίνει το ζήτημα ότι επί τρία χρόνια υποστηρίζετε λάθος πολιτική. Αυτό είναι τουλάχιστον αποδεικτικό επιπολαιότητας και αδυναμίας να χειριστείτε τέτοια θέματα. 

'Η ήταν σωστή πολιτική αλλά τώρα που υπήρξαν κάποιες πιέσεις, κάνατε πίσω. 'Αρα δεν έχετε τη βούληση για να εφαρμόσετε μία σωστή πολιτική. Και αυτή είναι εξαιρετικά επώδυνη διαπίστωση. 

Και η τρίτη, ίσως η χειρότερη εκδοχή είναι ότι εξ αρχής διαφωνούσατε με την πολιτική, φοβόσασταν να το πείτε και την υπονομεύσατε εσκεμμένα. 

'Οποια εκδοχή και να διαλέξετε, η μία είναι χειρότερη της άλλης. 'Οποια εκδοχή και αν διαλέξετε κατά μόνας ή συνδυασμό τους, είναι βαρύτατες οι εθνικές σας ευθύνες. Και το λέω αυτό με απόλυτη συνείδηση των όρων, διότι είναι σαφές ότι το μήνυμα που στέλνετε με αυτήν τη συμπεριφορά ειδικά προς την Τουρκία, είναι μήνυμα άτακτης υποχώρησης και επιβράβευσης της πολιτικής που ασκεί να κλιμακώνει πιέσεις και προκλήσεις. 

Εμμέσως -είναι βαρύ αυτό που θα πω, αλλά δεν απέχει από την πραγματικότητα- με αυτήν την πολιτική στέλνετε ένα μήνυμα στη διεθνή Κοινότητα ότι η Κύπρος πράγματι είναι όμηρος της στρατιωτικής υπεροπλίας της Τουρκίας και τελικά η Ελλάδα είναι χώρα περιορισμένης κυριαρχίας. 

Κυρίες και κύριοι συνάδελφοι, εμείς ποτέ δεν υπήρξαμε θεράποντες των ακραίων κραυγών της εθνικιστικής εξαλλοσύνης, αλλά άλλο τόσο δεν ανεχόμαστε και δεν θα ανεχθούμε ποτέ, την υποχωρητικότητα και την πολιτική κατευνασμού. 

Και το λέω αυτό γιατί εγκυμονείται κίνδυνος και αστάθεια στην περιοχή με αυτήν τη συμπεριφορά. Στο κάτω -κάτω της γραφής, για να τελειώνω, αυτές οι συμπεριφορές δεν ταιριάζουν ούτε σ' αυτόν τον λαό ούτε στην ιστορία του. Επιτέλους είναι ανάγκη να σταθείτε στο ύψος των περιστάσεων, τουλάχιστον στο αίσθημα της υπερηφάνειάς του. Αν είναι ανάγκη να αλλάζετε πολιτική, να έχετε το θάρρος να βγείτε και να το εξηγήσετε, τους όρους, τις προϋποθέσεις και τις εναλλακτικές λύσεις. 

(Χειροκροτήματα από την πτέρυγα της Νέας Δημοκρατίας) 

Δεν μπορείτε ούτε να κοροϊδεύετε ούτε να εξαπατάτε ούτε να κρύβεσθε πίσω από τις ευθύνες σας. 

(Παρατεταμένα χειροκροτήματα από την πτέρυγα της Νέας Δημοκρατίας) 

Θέλω να πω και κάτι ακόμη, επειδή βλέπω χέρια να σηκώνονται. Κύριοι Υπουργοί, αντί να προσπαθείτε να απαντάτε σε εμένα, πάτε στο πρωθυπουργικό γραφείο και πείτε στον κ. Σημίτη ότι υποχρέωσή του είναι να κάθεται εδώ, να ακούει τους Βουλευτές, να ακούει τους Αρχηγούς των κομμάτων, να εξηγεί και στην προκείμενη περίπτωση να απολογηθεί. 

(Ζωηρά και παρατεταμένα χειροκροτήματα από την πτέρυγα της Νέας Δημοκρατίας) 

ΠΡΟΕΔΡΟΣ (Απόστολος Κακλαμάνης): Ο Υπουργός Εθνικής Αμύνης κ. Τσοχατζόπουλος έχει το λόγο. 

(Θόρυβος στην Αίθουσα)

Παρακαλώ ησυχία. Είναι η Αίθουσα της Βουλής εδώ. 

Ορίστε, κύριε Υπουργέ. 

ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπουργός Εθνικής 'Αμυνας): Κύριε Πρόεδρε, κυρίες και κύριοι συνάδελφοι, είμαι βέβαιος ότι όλοι μας γνωρίζουμε τη διαδικασία που ισχύει στη Βουλή. Αν θέλησε ο Αρχηγός της Αξιωματικής Αντιπολίτευσης να πάρει το λόγο και να κάνει μία δήλωση, ενώ είδε ότι δεν ήταν ο Πρωθυπουργός εδώ, είναι παράλογο να απαιτεί την απάντηση εκείνη τη στιγμή. 

ΑΘΑΝΑΣΙΟΣ ΧΕΙΜΑΡΑΣ: Είχε δηλώσει πότε θα μιλήσει. 

ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπουργός Εθνικής 'Αμυνας): Κύριοι συνάδελφοι.... 

ΠΡΟΕΔΡΟΣ (Απόστολος Κακλαμάνης): Κύριε Χειμάρα! Παρακαλώ ησυχία. Δεν είναι σοβαρά πράγματα αυτά. 

ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπουργός Εθνικής 'Αμυνας): Κύριοι συνάδελφοι, να ανέχεσθε να ακούτε την άλλη άποψη. 

Επομένως όταν έλθει ο κύριος Πρωθυπουργός, θα του απαντήσει και εκείνος όπως νομίζει και όπως πρέπει. 

'Αρα, δεν υπάρχει κανένας λόγος για την αποχώρησή του, η οποία, ομολογώ, με εκπλήσσει. Δεν συμβιβάζεται με την 

 

 

  

Σελίδα 3000 

αντίληψη της ανανέωσης και του εκσυγχρονισμού, την οποία θέλετε να εισάγετε στο ελληνικό Κοινοβούλιο. 

ΙΩΑΝΝΗΣ ΒΑΡΒΙΤΣΙΩΤΗΣ: Συμβιβάζεται η απουσία του Πρωθυπουργού; 

ΠΡΟΕΔΡΟΣ (Απόστολος Κακλαμάνης): Κύριοι συνάδελφοι, δεν είναι σωστό αυτό που κάνετε. 

ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπουργός Εθνικής 'Αμυνας): Κύριε Βαρβιτσιώτη, φοβάμαι ότι παρασύρατε... 

ΠΡΟΕΔΡΟΣ (Απόστολος Κακλαμάνης): Αν κάθε φράση που λέει ο Υπουργός, θα πρέπει ν' ακολουθείται από διακοπή, δεν είναι λειτουργία κοινοβουλευτική αυτή. Σας παρακαλώ. 

ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπουργός Εθνικής 'Αμυνας): Αγαπητέ κύριε Βαρβιτσιώτη, φοβάμαι ότι παρασύρατε για μία ακόμη φορά τον Πρόεδρό σας σε μία λάθος επιλογή. Αυτήν την οποία πράξατε εσείς σήμερα το πρωί ή χθες -απ'ό,τι διάβασα στα Πρακτικά- κατά τη διάρκεια της ομιλίας σας. Και για μεν τους ανύπαρκτους και φανταστικούς αριθμούς που είπατε, θα γίνει ανακοίνωση, για να μη χάσουμε χρόνο εδώ, για ν'αποκαλυφθεί ότι όλα αυτά είναι ανύπαρκτα και φανταστικά. 

ΙΩΑΝΝΗΣ ΒΑΡΒΙΤΣΙΩΤΗΣ: Κείμενα του Προϋπολογισμού τα λένε. 

ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπουργός Εθνικής 'Αμυνας): Τον Προϋπολογισμό τον ακούσατε. Τα νούμερα τα είπα προηγουμένως. 'Ομως... 

ΠΡΟΕΔΡΟΣ (Απόστολος Κακλαμάνης): Κύριε Βαρβιτσιώτη, θα με πάτε μετά στη Β' Περιφέρεια. Το κάνω σκοπίμως! Θορυβείτε. Και εσείς δεν πρέπει να θορυβείτε. 

ΙΩΑΝΝΗΣ ΒΑΡΒΙΤΣΙΩΤΗΣ: Απαντώ ... 

ΠΡΟΕΔΡΟΣ (Απόστολος Κακλαμάνης): Θορυβείτε και δεν είναι σωστό αυτό που κάνετε. 

ΙΩΑΝΝΗΣ ΒΑΡΒΙΤΣΙΩΤΗΣ: Κύριε Πρόεδρε, πήρε το λόγο για να απαντήσει στον κ. Καραμανλή και απαντάει σε μένα. 

ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπουργός Εθνικής 'Αμυνας): Αγαπητοί κύριοι συνάδελφοι, δεν θα τα χαλάσουμε επειδή δεν σας αρέσουν αυτά που λέμε. Θα τα ακούσετε, όπως ακούσατε τους αριθμούς προηγουμένως που απεδείκνυαν ποια είναι η πραγματικότητα. 'Ομως, το πρόβλημα δεν είναι εκεί. Παρασύρατε τον Πρόεδρο της Νέας Δημοκρατίας σε ένα ατόπημα, όμοιο με αυτό που κάνατε εσείς. Ασκήσατε κριτική στην Κυπριακή Δημοκρατία. Και της είπατε γιατί δεν έφερε ακόμη, δεν τοποθέθησε ακόμη τους πυραύλους S-300. 

(Χειροκροτήματα από την πτέρυγα του ΠΑ.ΣΟ.Κ.) 

Δεν κατάλαβα; Είναι δική σας αρμοδιότητα; Πώς συνεπάγεται με την υπεύθυνη στάση της Αξιωματικής Αντιπολίτευσης που στα λόγια λέτε ότι στηρίζετε την ενιαία εθνική πολιτική -στήριξη του ενιαίου αμυντικού χώρου, του ενιαίου αμυντικού δόγματος- και έρχεσθε και κάνετε κριτική γιατί ακόμη η Κυπριακή Δημοκρατία δεν υλοποίησε μία συγκεκριμένη αγορά την οποία κανείς δεν αμφισβητεί, την οποία η Κυβέρνηση στηρίζει με αξιόπιστο και αποτελεσματικό τρόπο; Και έρχεσθε τώρα.... 

ΙΩΑΝΝΗΣ ΒΑΡΒΙΤΣΙΩΤΗΣ: Κοινή απόφαση ήταν. 

ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπουργός Εθνικής 'Αμυνας): Παρακαλώ. Κύριε Βαρβιτσιώτη, κοιτάξτε, ματαιοπονείτε. Δεν θα πείσετε ότι ανησυχείτε για την ασφάλεια της Κύπρου. Κύριε Βαρβιτσιώτη, εσείς ήσασταν εκείνος που είπε "ούτε ένα στρατιώτη δεν θα στείλετε στην Κύπρο". Αυτό είπατε τότε, κύριε Βαρβιτσιώτη! Επομένως, δεν πείθετε αυτήν τη στιγμή. 

(Θορυβος στην Αίθουσα) 

ΙΩΑΝΝΗΣ ΒΑΡΒΙΤΣΙΩΤΗΣ: Εσείς πόσους στείλατε; 

ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπουργός Εθνικής 'Αμυνας): Παρακαλώ, καθίστε κάτω. 

ΙΩΑΝΝΗΣ ΒΑΡΒΙΤΣΙΩΤΗΣ: Εσείς πόσους στείλατε; 

ΠΡΟΕΔΡΟΣ (Απόστολος Κακλαμάνης): Καθίστε παρακαλώ! 

ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπουργός Εθνικής 'Αμυνας): Δεν καταλαβαίνω. Δεν θα πείσετε. 

ΑΓΓΕΛΟΣ ΜΠΡΑΤΑΚΟΣ: Μα, κύριε Πρόεδρε.... 

ΠΡΟΕΔΡΟΣ (Απόστολος Κακλαμάνης): Σας παρακαλώ! Κύριε Μπρατάκο, είσθε τρίτος. Στην Β' περιφέρεια και εσείς, αλλά τώρα είσθε τρίτος. 

ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπουργός Εθνικής 'Αμυνας): Δεν θα πείσετε για την αξιοπιστία σας να υπερασπιστείτε τα εθνικά δίκαια. 

ΠΡΟΕΔΡΟΣ (Απόστολος Κακλαμάνης): Κύριοι συνάδελφοι, καθίστε. 

Κύριε Μπρατάκο, σας παρακαλώ. Ο κ. Βαρβιτσιώτης μπορεί να απαντήσει. 

ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπουργός Εθνικής 'Αμυνας): Και για να υπερασπιστείτε την ασφάλεια της Κυπριακής Δημοκρατίας. 

'Οσον αφορά την τελευταία παρατήρηση του κυρίου Αρχηγού της Νέας Δημοκρατίας, πρέπει να πω το εξής: Διεκδικείτε το δικαίωμα να κάνετε κριτική στο χειρισμό των εθνικών θεμάτων από το ΠΑΣΟΚ. Είναι δικαίωμά σας. 'Ομως, πρέπει να απολογηθείτε, διότι στο μόνο χειρισμό εθνικού θέματος που κάνατε, δηλαδή στο θέμα των Σκοπίων, μας οδηγήσατε σε ήττα, ενώ εμείς στο ΠΑΣΟΚ επί τόσα χρόνια οδηγούμε την κατάσταση ακριβώς... 

(Θόρυβος, έντονες διαμαρτυρίες από την πτέρυγα της Νέας Δημοκρατίας) 

ΠΡΟΕΔΡΟΣ (Απόστολος Κακλαμάνης): Δεν είναι κατάσταση αυτή. Δεν είναι εικόνα Αίθουσας της Βουλής αυτή. Καταλάβετέ το, κύριοι συνάδελφοι της Νέας Δημοκρατίας. Δεν είναι αυτή εικόνα Αιθούσης Κοινοβουλίου. Καταλάβετέ το. Είναι δική σας ευθύνη αυτό που κάνετε. 

Ορίστε, κύριε Υπουργέ. 

ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπουργός Εθνικής 'Αμυνας): Κύριε Πρόεδρε, για να τελειώνω, θα ήθελα να κάνω σαφές ότι η ελληνική Κυβέρνηση σε συνεργασία με την κυπριακή Κυβέρνηση εξασφαλίζει πλήρως την μέγιστη δυνατή αμυντική ικανότητα της Κυπριακής Δημοκρατίας χωρίς να φεισθεί καθόλου κόστους, χωρίς να φεισθεί καμιάς προσπάθειας και αναλαμβάνοντας πλήρως τις ευθύνες της πολιτικής συνεννόησης. 

(Θόρυβος στην Αίθουσα) 

ΠΡΟΕΔΡΟΣ (Απόστολος Κακλαμάνης): Αφήστε, κύριοι συνάδελφοι, να ολοκληρώσει ο Υπουργός. Σας παρακαλώ ήρεμα. 

ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπουργός Εθνικής 'Αμυνας): Με βάση αυτήν τη θέση, εγγυάται την υλοποίηση της πολιτικής την οποία έχουν συμφωνήσει οι δύο κυβερνήσεις για την κάλυψη του ενιαίου αμυντικού χώρου. 

ΣΠΗΛΙΟΣ ΣΠΗΛΙΩΤΟΠΟΥΛΟΣ: Είναι ουτοπία αυτό. 

ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπουργός Εθνικής 'Αμυνας): Ο Πρόεδρος της Κυπριακής Δημοκρατίας κ. Κληρίδης προωθεί πρωτοβουλίες οι οποίες έρχονται να ενισχύσουν το δικαίωμα ολοκληρωμένης άμυνας από την Κυπριακή Δημοκρατία. Αυτό το δικαίωμα δεν πρόκειται να το παραχωρήσουμε ή να το θέσουμε υπό την κρίση κανενός. 

(Χειροκροτήματα από την πτέρυγα του ΠΑΣΟΚ) 

Επιπλέον η Ελλάδα είναι πολύ μικρή χώρα για να δεχθεί να θέσει υπό αμφισβήτηση αποφάσεις του Συμβουλίου Ασφαλείας του Οργανισμού Ηνωμένων Εθνών. 'Αλλες χώρες που επιλεκτικά εφαρμόζουν το δίκαιο... 

(Θόρυβος, διαμαρτυρίες από την πτέρυγα της Νέας Δημοκρατίας) 

Δεν καταλαβαίνω τι έχετε πάθει. Γιατί δεν μας αφήνετε να μιλήσουμε; Σας παρακαλώ, προσέξτε. 

ΠΡΟΕΔΡΟΣ (Απόστολος Κακλαμάνης): Η σημασία αυτού του θέματος, αν μη τι άλλο, επιβάλλει κάποια προσοχή. Εάν αυτό το θέμα προσφέρεται σε θόρυβο, καλά κάνετε. 

ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπουργός Εθνικής 'Αμυνας): Και αυτός είναι ο λόγος της δικής μας διαφοροποίησης στον τρόπο αντιμετώπισης της αμερικανικής επιδρομής στο Ιράκ. Διότι ακριβώς εμείς εμμένουμε στο νομιμοποιητικό ρόλο του Συμβουλίου Ασφαλείας του Οργανισμου Ηνωμένων Εθνών. Και στη βάση αυτή υποστηρίζουμε ότι πρέπει όλες οι αποφάσεις να τηρούνται το ίδιο. 



 

  

Σελίδα 3001 

Με αυτές τις θέσεις, κύριε Πρόεδρε, θα ήθελα να απαντήσω σε αυτά που ειπώθηκαν, ώστε να μην υπάρχει καμία αμφισβήτηση για το πού βρίσκεται η Κυβέρνηση και για το ότι υπερασπίζει με τον αποτελεσματικότερο τρόπο το δικαίωμα της Κυπριακής Δημοκρατίας για άμυνα και ασφάλεια. Εγγυάται την άμυνα και την ασφάλεια της Κυπριακής Δημοκρατίας... 

(Θόρυβος από την πτέρυγα της Νέας Δημοκρατίας) 

ΠΡΟΕΔΡΟΣ (Απόστολος Κακλαμάνης): Σας παρακαλώ, αφήστε τον να μιλήσει ελεύθερα. 

ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπουργός Εθνικής 'Αμυνας): .... διότι ισχύει αυτό που είπαν και ο Ανδρέας Παπανδρέου και ο Κώστα Σημίτης. Σε περίπτωση επίθεσης της Τουρκίας κατά της Κύπρου αυτό ισχύει. Και επιπλέον ανοίξαμε το δρόμο για την ένταξη της Κυπριακής Δημοκρατίας στην Ευρωπαϊκή 'Ενωση, που είναι ο μόνος δρόμος με τον οποίο και σεις συμφωνείτε και σεις αποδέχεσθε... 

ΣΠΗΛΙΟΣ ΣΠΗΛΙΩΤΟΠΟΥΛΟΣ: Κάνετε ζημιά στην Κύπρο με αυτά που λέτε. 

ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπουργός Εθνικής 'Αμυνας): Μη φωνάζετε, κύριε συνάδελφε. 

Διότι αυτός ο δρόμος θα οδηγήσει στην ευόδωση των αγώνων του κυπριακού λαού. 

(Χειροκροτήματα από την πτέρυγα του ΠΑΣΟΚ) 

ΠΡΟΕΔΡΟΣ (Απόστολος Κακλαμάνης): Ο Πρόεδρος κ. Μητσοτάκης έχει το λόγο. 

ΙΩΑΝΝΗΣ ΒΑΡΒΙΤΣΙΩΤΗΣ: Κύριε Πρόεδρε, παρακαλώ το λόγο επί προσωπικού. 

ΠΡΟΕΔΡΟΣ (Απόστολος Κακλαμάνης): Σας παρακαλώ, δώστε μου τον Κανονισμό. 

Ο Κανονισμός είναι σαφής για το πότε υπάρχει προσωπικό θέμα. Δεν υπάρχει προσωπικό θέμα και γι'αυτό δεν μπορώ να σας δώσω το λόγο. 

ΙΩΑΝΝΗΣ ΒΑΡΒΙΤΣΙΩΤΗΣ: Κύριε Πρόεδρε, πρέπει να το αναπτύξω για να καταλάβετε. 

ΠΡΟΕΔΡΟΣ (Απόστολος Κακλαμάνης): Παρακαλώ, τον κ. Μητσοτάκη να έρθει στο Βήμα. 

Θα σας διαβάσω στο μεταξύ τον Κανονισμό. 

Παρακαλώ, κύριε Πρόεδρε, ελάτε στο Βήμα. 

ΙΩΑΝΝΗΣ ΒΑΡΒΙΤΣΙΩΤΗΣ: Τώρα μεθοδεύετε την άνοδο του κ. Μητσοτάκη στο Βήμα για να αφαιρέσετε το λόγο από εμένα. Τα καταφέρατε! 

ΠΡΟΕΔΡΟΣ (Απόστολος Κακλαμάνης): 'Οχι, κύριε Βαρβιτσιώτη. 

Κύριοι συνάδελφοι, "προσωπικό ζήτημα θεωρείται η μομφή που περιέχει υβριστική εκδήλωση ατομικά εναντίον Βουλευτή... "καθώς και απόδοση σε ομιλητή διαφορετικής γνώμης από εκείνη που εξέφρασε". 

ΙΩΑΝΝΗΣ ΒΑΡΒΙΤΣΙΩΤΗΣ: Ακριβώς αυτό είναι. 

(Θόρυβος στην Αίθουσα) 

ΠΡΟΕΔΡΟΣ (Απόστολος Κακλαμάνης): Κύριοι συνάδελφοι, ο κ. Βαρβιτσιώτης είναι έγκριτος δικηγόρος και το ξέρετε όλοι. Δεν χρειάζεται δικηγόρους άλλους και μάλιστα θορυβούντες, όπως κάνετε εσείς. Δεν τον βοηθάτε στο αίτημά του. 

Κύριε συνάδελφε, ο Κανονισμός είναι σαφής. 

ΙΩΑΝΝΗΣ ΒΑΡΒΙΤΣΙΩΤΗΣ: Και σαφέστατη ήταν η παραβίασή του. 

ΠΡΟΕΔΡΟΣ (Απόστολος Κακλαμάνης): Εγώ δεν αντιλαμβάνομαι σε αυτήν την Αίθουσα όταν έχουμε τον Κανονισμό, γιατί πρέπει να θορυβούμε. Εγώ αυτό δεν το έχω καταλάβει ακόμη. Και ασφαλώς όσοι μας παρακολουθούν... 

ΙΩΑΝΝΗΣ ΒΑΡΒΙΤΣΙΩΤΗΣ: Σε μένα το λέτε, κύριε Πρόεδρε; 

ΠΡΟΕΔΡΟΣ (Απόστολος Κακλαμάνης): Ναι, και σε σας, διότι διακόπτατε συνεχώς τον Υπουργό και δεν τον αφήνατε να μιλήσει. Παρακαλώ. 

ΙΩΑΝΝΗΣ ΒΑΡΒΙΤΣΙΩΤΗΣ: Και εσείς το ίδιο κάνατε όταν ήσασταν Βουλευτής. 

ΠΡΟΕΔΡΟΣ (Απόστολος Κακλαμάνης): Αφήστε τι έκανα εγώ ως Βουλευτής. Είμαι ο Πρόεδρος του Σώματος τώρα. 

Πάντως, αν έκανα εγώ λάθος, ως Βουλευτής, δεν σημαίνει ότι τώρα εδώ πρέπει να επιτρέπω τα ίδια λάθη. 

ΙΩΑΝΝΗΣ ΒΑΡΒΙΤΣΙΩΤΗΣ: Πρέπει να είσαστε Πρόεδρος όλου του Σώματος και όχι μονομερώς. 

ΠΡΟΕΔΡΟΣ (Απόστολος Κακλαμάνης): Το ξέρετε άριστα αυτό. 'Οταν τελειώσει ο κ. Μητσοτάκης, θα σας δώσω το λόγο για να πείτε σε τι είναι διαφορετική η γνώμη που σας απεδόθη. Πάντως, υβριστική εκδήλωση δεν υπήρξε. 

Ορίστε, κύριε Πρόεδρε. 

Κύριε Μητσοτάκη, θα σας δώσω το εικοσάλεπτο, ώστε να μπορέσετε να αναπτύξετε εν εκτάσει την άποψή σας. Συμφωνεί το Σώμα, υποθέτω. 

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα. 

ΠΡΟΕΔΡΟΣ (Απόστολος Κακλαμάνης): Ορίστε, κύριε Πρόεδρε. 

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Κυρίες και κύριοι συνάδελφοι, θα μου επιτρέψετε να αρχίσω και εγώ από τη συζήτηση αυτή και τα προβλήματα που δημιουργήθηκαν. 

Είναι χωρίς καμία αμφιβολία απαράδεκτη και πρωτοφανής η απουσία του Πρωθυπουργού όταν μίλησε ο Αρχηγός της Αξιωματικής Αντιπολίτευσης. 

(Χειροκροτήματα από την πτέρυγα της Νέας Δημοκρατίας) 

Εγώ θητεύω σε αυτήν την Αίθουσα πενήντα χρόνια. Δεν μου συνέβη να ξαναδώ τέτοιο φαινόμενο. 'Οπως επίσης, δεν μου συνέβη να δω Πρωθυπουργό ο οποίος να αδιαφορήσει τόσο πολύ για την όλη συζήτηση. 

Είμαι εξ εκείνων που την παρακολούθησε ολόκληρη και θεώρησα χρέος μου να ακούσω τους Βουλευτές και νομίζω ότι ο κ. Σημίτης θα είχε πάρα πολύ να κερδίσει, αν άκουγε όχι εμάς που επιτέλους μπορεί να τον ενοχλούμε, αλλά τους Βουλευτές του δικού του κόμματος, πολλοί από τους οποίους μίλησαν ουσιαστικά και του παρουσίασαν προβλήματα, που δεν είμαι βέβαιος ότι θα έχουν αυτήν την ευκαιρία τακτικά να τα παρουσιάζουν στον Πρωθυπουργό τους. 

Είναι κατά συνέπεια λάθος αυτό που γίνεται, πολύ περισσότερο, αφού είναι βέβαιο ότι ο κύριος Πρωθυπουργός θα έρθει για να κλείσει τη συζήτηση προστατευμένος από τα κουδούνια του κ. Κακλαμάνη, ο οποίος δικαιολογημένως θα εμποδίσει από εκεί και πέρα οποιαδήποτε απάντηση. 

Το χαρακτηριστικό αυτής της συζήτησης, κύριοι συνάδελφοι, είναι ότι δεν γίνεται διάλογος, ότι έχουμε διάλογο κωφών, μονολόγους που τους έχουμε συνηθίσει από τα τηλεοπτικά παράθυρα. 

Βλέπω φερ'ειπείν ότι μιλάει ο κ. Βαρβιτσιώτης για το θέμα των πυραύλων S-300, παρίσταται ο Υπουργός, μιλάει ο Υπουργός των Εξωτερικών και δεν απαντά. Μιλάει ο Υπουργός της Εθνικής Αμύνης και δεν απαντά. Χρειάζεται να έρθει ο Πρόεδρος του κόμματος για να δοθεί μια απάντηση. Σε κανένα θέμα δεν είδα να δοθεί η απάντηση. 

Και βέβαια, ο κ. Σημίτης μπορεί να μη συμπαθεί το διάλογο, τον κοινοβουλευτικό ιδιαίτερα. Σ'αυτό το σημείο όμως πρέπει να πω ότι το νέο ΠΑ.ΣΟ.Κ. μοιάζει με το παλιό ΠΑ.ΣΟ.Κ., τα πράγματα δεν άλλαξαν. Αυτό όμως δε σημαίνει ότι μπορεί να έχει την απαίτηση αυτός μεν να απουσιάζει και ο Αρχηγός της Αξιωματικής Αντιπολίτευσης να δέχεται να του απαντά ένας αντ'αυτού Υπουργός, τον οποίο τιμώ καθ'όλα. Αλλά, γιατί να μην έρθει ο Πρωθυπουργός; Τι θα πάθαινε αν ήταν παρών σε αυτήν την Αίθουσα; 

Κύριοι συνάδελφοι, θα σας πω μόνο κάτι παλιό. 'Oταν πρωτοέγινε ο στρατάρχης Παπάγος πρωθυπουργός εγώ ήμουν νεαρότατος Βουλευτής εκείνη την εποχή και είχα κάνει μία επερώτηση για τον ΙΔΕΑ. Υπήρχε μεγάλη ένταση εκείνη την εποχή και το θέμα ήταν πολύ σκληρό. Θυμάμαι ότι εγώ, νεαρός Βουλευτής τότε, αρνήθηκα να βγω στο Βήμα, αν δεν προσήρχετο ο Πρωθυπουργός ο ίδιος για να απαντήσει στην επερώτηση. Και ο στρατάρχης Παπάγος είχε την ευαισθησία να έλθει για να ακούσει την επερώτηση Βουλευτών απλών και για ένα θέμα που επιτέλους δεν ήταν ίσης σημασίας με αυτά τα θέματα που κουβεντιάζουμε σήμερα! 

Κυρίες και κύριοι συνάδελφοι, θα μπω στην ουσία και θα προσπαθήσω να είμαι όσο το δυνατόν πιο σύντομος. 

  

 

  

Σελίδα 3002 

Βρισκόμαστε ένα χρόνο πριν από την τελευταία ευκαιρία την οποία θα έχει η Ελλάς να συμμετέχει ισότιμα στην Οικονομική και Νομισματική 'Ενωση. Συνεπώς, ο Προϋπολογισμός που συζητούμε έχει μεγάλη εθνική σημασία. Σε αυτό συμφωνούμε όλοι και με τον Υπουργό Εθνικής Οικονομίας. Αν για οποιοδήποτε λόγο αποτύχει, το λογαριασμό δεν θα τον πληρώσει η Κυβέρνηση Σημίτη, αλλά θα τον πληρώσει ολόκληρος ο ελληνικός λαός. 

Κυρίες και κύριοι συνάδελφοι, ο Προϋπολογισμός αυτός -το ξέρουμε καλά όλοι πλέον σε αυτήν την Αίθουσα- στηρίζεται σε λογιστικές αλχημείες, ίσως λιγότερες από τα προηγούμενα χρόνια, αρκετές πάντως για να μην εκφράζει ούτε το πραγματικό έλλειμμα ούτε το πραγματικό ύψος του δημόσιου χρέους. 

Η Κυβέρνηση, προσπαθώντας να συμβιβάσει τα ασυμβίβαστα, δηλαδή την εθνική ανάγκη να μπούμε στην Ο.Ν.Ε και τις κομματικές και πολιτικές της ανάγκες εν' όψει του Συνεδρίου και των ευρωεκλογών που έρχονται τον επόμενο χρόνο, πραγματοποιεί τις ελάχιστες δυνατές διαρθρωτικές αλλαγές. Προσπαθεί, βλέπετε, να ενοχλήσει όσο μπορεί λιγότερο τα συντεχνιακά συμφέροντα και τα μεγαλοσυμφέροντα που τη στηρίζουν! 

Μια πρώτη ματιά στον Προϋπολογισμό αρκεί, για να διαπιστώσει κανείς ότι η Κυβέρνηση ήδη από φέτος χαλαρώνει επικίνδυνα την ούτως ή άλλως ανεπαρκή προσπάθεια την οποία έχει αναλάβει. Το είπαν και προηγούμενοι ομιλητές, θα το ξαναπώ κι εγώ, διότι είναι αναμφισβήτητο ότι το πρωτογενές πλεόνασμα ως στόχο έχει -που και αυτός ο στόχος θα είναι αμφίβολο αν θα πραγματοποιηθεί- να αυξηθεί μόλις κατά 6% φέτος -δηλαδή τον χρόνο που έρχεται- ενώ είχε στόχο να αυξηθεί κατά 51% το 1998. Συγκρίνετε το 6% με το 51%! Το δημόσιο χρέος της γενικής κυβέρνησης, το οποίο υποτίθεται ότι πρέπει να μειώνεται δυναμικά για να τηρείται το κριτήριο του Μάαστριχτ, φέτος θα μείνει ουσιαστικά αμετάβλητο. Είναι τελείως οριακή η επιδιωκόμενη μεταβολή, άλλο το τι θα γίνει στην πράξη! 

Το γεγονός ότι το ΠΑ.ΣΟ.Κ, ως κόμμα, υποτάσσει τις ανάγκες της εθνικής μας οικονομίας στις κομματικές του ανάγκες, δεν είναι βέβαια, κύριοι συνάδελφοι του ΠΑ.ΣΟ.Κ, κάτι καινούριο. Αυτό έφερε την καταστροφή της δεκαετίας του 1980, κάτι που το ομολογεί πλέον το σημερινό εκσυγχρονιστικό ΠΑ.ΣΟ.Κ. Εκεί οφείλεται και η αποτυχία μας να συμμετάσχουμε στην Ο.Ν.Ε από την πρώτη φάση, κάτι που θα ήταν σίγουρο αν είχε μείνει στην κυβέρνηση η Νέα Δημοκρατία. 

Προσπαθώντας να αποσείσουν τις ευθύνες τους ο κ. Παπαντωνίου και ο κ. Σημίτης, επιχειρούν να ρίξουν το βάρος στην κυβέρνηση του 1990-1993. Είναι ντροπή αυτό που κάνουν, κύριοι συνάδελφοι. Και απέδειξαν ότι είναι απάτη αυτήν την οποία επιχειρούν! 

Αν η Κυβέρνηση εκείνη, η δική μας κυβέρνηση, είχε μείνει στην εξουσία, δεν υπάρχει καμία αμφιβολία ότι η Ελλάς θα βρισκόταν από την πρώτη φάση μέσα στην Ο.Ν.Ε. 

'Ολοι γνωρίζουν ότι η προδοσία του Αντώνη Σαμαρά και η ανατροπή της Κυβέρνησης με τη συνεργασία των διαπλεκομένων -το ομολογεί ο ίδιος ο κ. Παπαντωνίου ότι για τον Ο.Τ.Ε πέσαμε- έγινε τη στιγμή που προχωρούσαν ταχύτατα οι μεγάλες διαρθρωτικές αλλαγές -αποκρατικοποίησης, αυτοχρηματοδότηση και εξυγίανση του δημοσίου- που θα έδιναν, αν είχαν ολοκληρωθεί, έστω και κατά τη διάρκεια της υπολοίπου τετραετίας, άλλη όψη στη σημερινή Ελλάδα. 

Αντίθετα, μετά το 1993 οι κυβερνήσεις του ΠΑΣΟΚ προχώρησαν -και αυτό είναι το δράμα- παρά τα μεγάλα λόγια περί εκσυγχρονισμού, σε διεύρυνση του κράτους. 

'Εχω ένα εντυπωσιακό επίσημο στοιχείο που δημοσιεύθηκε στον Τύπο και το οποίο θα ήθελα να καταθέσω στη Βουλή κυρίως για τους κυβερνητικούς Βουλευτές. Με βάση τα στοιχεία του Υπουργείου Εθνικής Οικονομίας, κύριοι συνάδελφοι του ΠΑΣΟΚ, την περίοδο 1989-1993 μειώθηκαν οι απασχολούμενοι στο δημόσιο τομέα εν γένει, δηλαδή οι δημόσιοι υπάλληλοι, οι υπάλληλοι των ΔΕΚΟ, οι υπάλληλοι κρατικών τραπεζών και προβληματικών κατά πενήντα πέντε χιλιάδες άτομα. Αντίθετα στην τετραετία του ΠΑΣΟΚ που ακολούθησε αυξήθηκαν κατά τριάντα χιλιάδες. Αυτό τα λέει όλα. 

Φέροντας όλες αυτές τις αμαρτίες, δεν είναι περίεργο ότι ο κ. Παπαντωνίου προσπαθεί και σήμερα να επιχειρήσει να κρατηθεί στα όσα λέει ότι συνέβησαν το 1993. 

Δυστυχώς είμαι υποχρεωμένος να πω άλλη μια φορά ότι πλαστογραφεί χωρίς δισταγμό την πραγματικότητα. Τον Ιούλιο του 1995, δηλαδή περίπου δύο χρόνια από τότε που εμείς είχαμε παραδώσει την εξουσία, μετά από τέσσερις διαδοχικές αλλαγές το Υπουργείο της Εθνικής Οικονομίας, ο κ. Παπαντωνίου και αφού άρχισε από το 11,4% του ελλείμματος ως ποσοστού του ακαθαρίστου εθνικού εισοδήματος, στο συμπέρασμα ότι το έλλειμμα ήταν 12,1%. 'Αρχισε από το 11,4% και ανέβηκε τους πρώτους δεκαοκτώ μήνες στο 12,1%. Δεν δίστασε όμως και ένα χρόνο αργότερα τον Ιούλιο του 1996, τριάμισι χρόνια αφότου είχαμε φύγει εμείς, στο εξαμηνιαίο δελτίο του ΥΠΕΘΟ ανεκάλυψε, λέει, ότι έλειπαν από το 1993 άλλα πεντακόσια δισεκατομμύρια (500.000.000.000) και ανέβασε το έλλειμμα στο 14,2%. Είναι πρωτοφανείς μέθοδοι απαράδεκτοι που αποτελούν ντροπή για τον πολιτικό μας βίο. Το λέω για να το ακούσει ο κ. Σημίτης, ο οποίος απουσιάζει διότι ο κ. Παπαντωνίου το έχει επιχειρήσει και επιμένει ακόμη να το θυμίζει. 

Αλλά, κύριοι συνάδελφοι του ΠΑΣΟΚ, η πλαστογραφία αυτή η τελευταία, έγινε στην κατάλληλη ώρα. Η πιο τερατώδης έγινε στις παραμονές των εκλογών του 1996, έτος εκλογικών παροχών, κατά τη διάρκεια του οποίου εν αντιθέσει με ό,τι φαίνεται να πιστεύει ο συμπαθής συνάδελφος εισηγητής της Πλειοψηφίας, ο οποίος είπε ότι το ΠΑ.ΣΟ.Κ. και στις εκλογές δεν έκανε πολιτική παροχών, έδωσε εκατόν εξήντα πέντε δισεκατομμύρια (165.000.000.000) περισσότερα όπως η ίδια η Κυβέρνηση ομολογεί απ' ό,τι είχε προϋπολογίσει. Και αυτό για το στενότερο δημόσιο τομέα, για να μη μιλήσω για το όργιο των παροχών που έγινε στον ευρύτερο δημόσιο τομέα όπου εδόθησαν ανεξέλεγκτες χωρίς να υπάρχει κανένας έλεγχος αυξήσεις από 20% έως 50% στους "ημετέρους". 

Κυρίες και κύριοι συνάδελφοι, αναγκάστηκα να αναφερθώ εκτεταμένα στις αμαρτίες του ΠΑΣΟΚ όχι μόνο γιατί αυτές μας άφησαν έξω από την πρώτη φάση της ΟΝΕ, όσο κυρίως γιατί οι αμαρτίες του παρελθόντος μας καταδιώκουν και θα μας καταδιώκουν ως ερινύες πολλά χρόνια ακόμα. 

Θα σας έχω κουράσει ίσως, μιλώντας τα τελευταία χρόνια για το αφανές έλλειμμα. Μίλησα για πρώτη φορά -είπα κάτι καινούριο εκείνη την εποχή-για το αφανές έλλειμμα όταν συνεζητείτο ο προϋπολογισμός του 1996 και απέδειξα με αριθμούς ότι -έκτοτε το απέδειξα με αριθμούς- τα τελευταία είκοσι περίπου χρόνια από το 1980 μέχρι σήμερα το 40% των δημοσίων ελλειμμάτων δημιουργήθηκαν εκτός προϋπολογισμού χωρίς την έγκριση του λαού, χωρίς τη δική σας έγκριση συνάδελφοι του ΠΑΣΟΚ, που εκφράζετε το λαό. 

Σήμερα η Κυβέρνηση δειλά-δειλά αρχίζει να παραδέχεται εν μέρει αυτήν τη θλιβερή πραγματικότητα. Και μάλιστα στο φετινό Προϋπολογισμό σας επισημαίνω ότι παρουσίασε στη σελίδα 173 της έκθεσης μια κατάσταση που αναφέρεται σε συσσώρευση χρεών για λογαρισμό τρίτων. Αυτό είναι το αφανές έλλειμμα το οποίο ανέρχεται -αυτό που αναφέρει στον Προϋπολογισμό της- σε οκτώ τρισεκατομμύρια (8.000.000.000.000). Αυτό όμως είναι το αφανές έλλειμμα που ούτως ή άλλως έχει περάσει στο επίσημο δημόσιο χρέος. Το πρόβλημα πλέον δεν είναι αυτό. Το πρόβλημα είναι τι γίνεται πέραν αυτού. Τι άλλο είναι εκείνο το οποίο ακόμα δεν έχει περάσει; Και τι είναι το τρέχον αφανές έλλειμμα που δημιουργείται; 

Είναι κωμικοτραγικό αυτό που συμβαίνει σήμερα. Το ότι το έλλειμμα εξακολουθεί να δημιουργείται, το ομολογεί η ίδια η Κυβέρνηση. Γιατί ο Προϋπολογισμός, τον οποίο συζητούμε, του 1999 αναφέρει ότι θα χορηγηθούν δάνεια με εγγύηση του δημοσίου στον ΟΣΕ, τον ΟΑΣΑ, το ΙΚΑ, τον ΟΓΑ και την ΕΡΤ ύψους διακοσίων εβδομήντα ένα δισεκατομμυρίων 

  


 

  

Σελίδα 3003 

(271.000.000.000) δραχμών. 'Εχει κανείς σας αμφιβολία ότι αυτά δεν είναι δάνεια που θα επιστραφούν, αλλά είναι έλλειμμα το οποίο προστίθεται στο δημόσιο χρέος; Είναι μια σκαστή περίπτωση που δείχνει τι γίνεται πίσω από τα βλέμματα του κόσμου, πίσω από το προσκήνιο, χωρίς ο κόσμος να το καταλαβαίνει. 

Η υπό κατάρρευση Ολυμπιακή, σύμφωνα με όσα γράφει ο Τύπος, αναζητά να αγοράσει με εγγύηση του δημοσίου αεροπλάνα ενός δισεκατομμυρίου δολαρίων περίπου. Δεν τις κάνουν τα μπόιγκ, τα τζάμπο, τα οποία άλλες μεγάλες εταιρείες τα επισκευάζουν για να τα χρησιμοποιήσουν χωρίς μεγάλη δαπάνη, θέλει να αγοράσει καινούρια αεροπλάνα. 

Το έλλειμμα της Αγροτικής Τραπέζης της Ελλάδος είναι ανέλεγκτο. Τα νοσοκομεία του ΕΣΥ έχουν απλήρωτους προμηθευτές. Τα ελλείμματα των ασφαλιστικών ταμείων γενικότερα, αλλά και των ασφαλιστικών ταμείων του ΟΤΕ και της ΔΕΗ, ιδίως μετά την καθήλωση των τιμολογίων, μεγαλώνουν και κινδυνεύει να καταπιούν αυτούς τους δύο οργανισμούς. 

'Ολα αυτά έρχονται να προστεθούν στο ήδη τεράστιο δημόσιο χρέος και στο τρομακτικό αφανές χρέος του ασφαλιστικού μας συστήματος που είναι κάτι τελείως ξεχωριστό. 'Ολα αυτά είναι το δυσβάστακτο βάρος το οποίο αφήνουμε στα παιδιά και στα εγγόνια μας, άσχετα αν θα μπούμε ή όχι στην ΟΝΕ, γιατί επικρατούν σ' αυτήν τη χώρα τα συντεχνιακά και τα οργανωμένα συμφέροντα. 

Παρακολούθησα με πολύ ενδιαφέρον τον κ. Μαντέλη. Ο Υπουργός Μεταφορών και Επικοινωνιών μας επετέθη λαύρος, σχεδόν υβριστικά. Μας είπε πάλι ότι ξεπουλούμε. Ξαναγύρισε στην ατμόσφαιρα του 1993. Εγώ, κύριοι συνάδελφοι του ΠΑ.ΣΟ.Κ., απόρησα. Ο κύριος Μαντέλης δεν φταίει σε τίποτα ο άνθρωπος. Πιθανώς αυτά που λέει, τα πιστεύει κιόλας. Το ενδιαφέρον όμως είναι ότι αυτόν τον άνθρωπο διάλεξε ο κ. Σημίτης για να κάνει τις βαθιές διαρθωτικές τομές στον πιο ευαίσθητο τομέα των μεταφορών και επικοινωνιών. Και θέλετε μετά απ' αυτό η Κυβέρνηση αυτή να προκόψει; 

Η δική μας κυβέρνηση, κύριοι συνάδελφοι, έκανε μια προσπάθεια ηρωϊκή για να εξυγιάνει το αφανές χρέος και να περιορίσει τη γάγγραινα των ανεξέλεγκτων εγγυήσεων του δημοσίου. 

Εδώ θα ήθελα να σημειώσω ότι, χωρίς να το θέλει ίσως, αυτή την επιτυχία την ομολογεί ο κ. Παπαντωνίου στον Προϋπολογισμό. Στη σελίδα 171 σημειώνει ότι το 1989 παραλάβαμε ανεξόφλητο υπόλοιπο χρεών εγγυημένων από το δημόσιο που έφθανε στα 26% του ΑΕΠ και το 1993 το παραδώσαμε στην κυβέρνηση Παπανδρέου σε ποσοστό 10%. Δηλαδή από 26% το μειώσαμε στο 10% και ελέγξαμε όσο μπορούσαμε και το τρέχον έλλειμμα. Ο αριθμός αυτός και η ομολογία αυτή αποτελεί για μένα την καλύτερη αναγνώριση. Εμείς δεν δώσαμε πρόσθετες εγγυήσεις, όσο μας ήταν δυνατόν, δεν δώσαμε καθόλου πιστεύω, και το τρέχον έλλειμμα στο δημόσιο τομέα το μειώσαμε και προσπαθήσαμε να δημιουργήσουμε πρωτογενές πλεόνασμα. Καλέσαμε το λαό σε θυσίες, του είπαμε την αλήθεια και αναλάβαμε το κόστος το οποίο αν θέλετε το πληρώσαμε στο τέλος και με τις εκλογές. 

Επειδή έζησα από πρώτο χέρι αυτό το πρόβλημα, αγανακτώ όταν βλέπω την αδυναμία αυτής της Κυβέρνησης να βάλει το κομματικό της συμφέρον σε δεύτερη μοίρα και να κάνει πράγματι τις βαθιές, οδυνηρές, διαρθρωτικές τομές. 

Γιατί δεν αποφασίζει επιτέλους -θα βαρεθήκατε να με ακούτε να το λέω- να φέρει ένα νομοσχέδιο να απαγορεύσει στην Κυβέρνηση να δίνει εγγυήσεις; Να δώσει αυτό το δικαίωμα μόνο στην Εθνική Αντιπροσωπεία, που αυτή μόνο μπορεί να το έχει. 

Αγανακτώ δε γιατί και στο τέλος-τέλος η διαχείριση η οποία γίνεται είναι απαράδεκτη, όχι μόνο από πλευράς δαπανών, αλλά και από πλευράς κατανομής των δαπανών. 

Η εισοδηματική πολιτική δεν είναι ενιαία, κύριοι συνάδελφοι. Υπάρχουν αδικίες μέσα στα πλαίσια της εισοδηματικής πολιτικής και έχω πει πολλές φορές ότι όταν όλη η Βουλή ικέτευε την Κυβέρνηση να δώσει πενήντα δισεκατομμύρια (50.000.000.000) δραχμές παραπάνω για να φτιάξει ένα παραδεκτό μισθολόγιο για τις 'Ενοπλες Δυνάμεις και την Αστυνομία, έπρεπε η Κυβέρνηση να το δεχθεί και όχι να διαθέτει πολλαπλάσια για τις προβληματικές, για τους Κολλάδες και την Ολυμπιακή. 

Στο σημείο αυτό θα ήθελα να κάνω μερικές συγκεκριμένες παρατηρήσεις: 

Η πρώτη παρατήρηση είναι ότι δεν μπορώ ποτέ να συμφωνήσω με μία πολιτική, η οποία δεν λαμβάνει υπόψη της τις οικονομικές συνέπειες των όποιων αποφάσεων. 

Προσωπικά υποστηρίζω τις δαπάνες για τις 'Ενοπλες Δυνάμεις και για το πρόγραμμα των εξοπλισμών. Η δική μου Κυβέρνηση μερίμνησε και πέτυχε να υπάρξει μία λογική, συνεχής και αποτελεσματική ενίσχυση από πλευράς εξοπλισμών και των τριών κλάδων. 

Ανατριχιάζω όμως αναγιγνώσκοντας τις εφημερίδες, ευτυχώς σήμερα ο Υπουργός Εθνικής Αμύνης προσδιόρισε το ποσόν, αλλά γράφτηκαν για πέντε, έξι και μερικοί έγραψαν επτά τρισεκατομμύρια. Εάν αυτό συμβαίνει, χάσαμε το αίσθημα του μέτρου. Πρώτα, περιμένατε πέντε χρόνια ή τρία χρόνια, χωρίς να κάνετε καμία προμήθεια και τώρα βιάζεσθε να διαθέσετε χρήματα, σαν να είχαμε απεριόριστες δυνατότητες. 

Οι εξοπλισμοί πρέπει να γίνονται με φρόνηση και μέτρο. Οι προμήθειες δεν μπορεί να είναι αυτοσκοπός ούτε να αποτελούν αντικείμενο οιωνδήποτε πιέσεων εσωτερικών ή εξωτερικών. 

Τα λέω αυτά γιατί οι παροικούντες την Ιερουσαλήμ γνωρίζουν ότι και για τις προμήθειες αυτές, μεταξύ των διαπλεκομένων, μαίνεται ήδη μάχη για το ποιος θα τις πρωτοπάρει. 

(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 

Πρέπει ακόμη να σημειώσω ότι είναι ανάγκη να τηρούνται οι τυπικές διαδικασίες που προβλέπονται από τους νόμους και ότι στο περίφημο θέμα των αντισταθμιστικών, θα πρέπει να είμαστε ιδιαίτερα προσεκτικοί. 

Προτείνω, επειδή το θέμα αυτό δεν επιτρέπεται να συζητηθεί δημόσια, να γίνει μία ειδική κεκλεισμένων των θυρών συνεδρίαση της Επιτροπής Εθνικής Αμύνης και Εξωτερικών, ώστε να καταστεί δυνατή η συζήτηση, την οποία είμαι βέβαιος ότι θα δεχθεί ο κύριος Υπουργός Εθνικής Αμύνης και μου δήλωσε ήδη ότι δέχεται ο Πρόεδρος της Επιτροπής ο κ. Κάρολος Παπούλιας. 

Κύριοι συνάδελφοι, δυστυχώς ο χρόνος δεν μου επιτρέπει, αλλά θα ήθελα να προσθέσω επιγραμματικά ότι κατηγορώ την Κυβέρνηση, γιατί δεν έλαβε τα μέτρα που έπρεπε για να αντιμετωπίσει το λαθρεμπόριο των υγρών καυσίμων και το λαθρεμπόριο του οινοπνεύματος. Ομολόγησε ο Υφυπουργός ότι το μισό οινόπνευμα που καταναλίσκεται στην Ελλάδα είναι λαθραίο. 

Ο κ. Παπαληγούρας μίλησε στην καλή του ομιλία γενικότερα για την διαφθορά. Εγώ το εντοπίζω σε αυτά τα δύο γιατί έχουν ιδιαίτερη μορφή. 

(Στο σημείο αυτό κτυπάει το επαναληπτικό κουδούνι λήξεως του χρόνου ομιλίας του κυρίου Βουλευτή) 

Τελειώνω, κύριε Πρόεδρε. 

Η τρίτη παρατήρηση, με την οποία θα τελειώσω τις γενικές μου παρατηρήσεις είναι ότι η απορρόφηση των κοινωνικών πόρων, που είναι το αιτούμενο αυτήν την ώρα, γιατί αυτό μας οδηγεί πλέον σε μια πρόσθετη δυσχέρεια τώρα που οι σοσιαλιστές της Ευρώπης θέλουν να μειώσουν τη βοήθεια προς τις φτωχότερες χώρες, δεν απορροφούμε τις πιστώσεις και διότι δεν έχουμε την εθνική συμμετοχή. 

ΠΡΟΕΔΡΟΣ (Απόστολος Κακλαμάνης): Κύριε Πρόεδρε, ολοκληρώστε σας παρακαλώ. 

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Και εις τον φετινό Προϋπολογισμό, κύριε Πρόεδρε, και τελειώνω με αυτό, μεταφέρθηκαν ήδη τετρακόσια εξήντα δύο δισεκατομμύρια (462.000.000.000) δραχμές υπό τον ωραίο τίτλο "αύξηση μετοχικού κεφαλαίου" στις ΔΕΚΟ, εις βάρος των δημοσίων 

 

 

  

Σελίδα 3004 

επενδύσεων. 

Κύριοι συνάδελφοι, μια φράση μόνο για να πω τι θα συμβεί όταν θα μπούμε στην ΟΝΕ. Ο κ. Δραγασάκης το έθεσε το θέμα. Θα άξιζε μια μέρα να κάνουμε συζήτηση γύρω από αυτό. 

'Ενα πράγμα είναι βέβαιο, κύριοι συνάδελφοι του ΠΑ.ΣΟ.Κ., ότι από εκείνη τη στιγμή και πέρα όλο το έλλειμμα είτε είναι αυτό που υπολογίζει σήμερα η Ευρώπη είτε είναι αυτό που δεν υπολογίζει, θα μετατραπεί σε ΕURO, σε σκληρό νόμισμα. Δεν θα έχουμε τη δυνατότητα να ασκήσουμε νομισματική πολιτική και θα πέσει στο κεφάλι μας. 

Είναι, κατά συνέπεια, ανάγκη να δούμε το πραγματικό πρόβλημα της οικονομίας και αυτό σημαίνει ότι είναι ανάγκη να καταλάβουμε ότι πρέπει να πούμε στον ελληνικό λαό την αλήθεια, ότι πρέπει να του ζητήσουμε θυσίες, ότι δεν μπορούμε να ζητούμε περισσότερα απ' αυτά τα οποία έχουμε, ότι πρέπει να εργαστούμε περισσότερο και να ζητούμε λιγότερα, διότι αλλιώς στον αμείλικτα ανταγωνιστικό κόσμο και στην ανταγωνιστική ενωμένη Ευρώπη, η Ελλάς δεν θα έχει καμία τύχη. 

Αυτό είναι εκείνο, το οποίο η Κυβέρνηση του κ. Σημίτη δεν είναι σε θέση να κάνει και γι' αυτό πιστεύω ότι το γεγονός ότι προδιαγράφτηκε η πορεία της, όπως τα πράγματα φαίνονται, είναι ευχάριστο για τον τόπο. Κάτι καλύτερο θα βγει για τη χώρα μας μετά το σημερινό ΠΑ.ΣΟ.Κ. 

(Χειροκροτήματα από την πτέρυγα της Νέας Δημοκρατίας) 

ΓΙΑΝΝΟΣ ΠΑΠΑΝΤΩΝΙΟΥ (Υπουργός Εθνικής Οικονομίας και Οικονομικών): Κύριε Πρόεδρε, το λόγο σας παρακαλώ. 

ΠΡΟΕΔΡΟΣ (Απόστολος Κακλαμάνης): Κύριε Υπουργέ, θα δώσω το λόγο για ένα λεπτό στον κ. Βαρβιτσιώτη και αφού εξηγήσει το προσωπικό του θέμα, το οποίο κατά τη γνώμη μου δεν υφίσταται, αλλά θα τον ακούσουμε τον κ. Βαρβιτσιώτη, εν συνεχεία θα δώσω το λόγο σε σας, κύριε Υπουργέ, για πέντε λεπτά για να απαντήσετε. Ακολουθεί ο κ. Λαλιώτης, ο Υπουργός Περιβάλλοντος, Χωροταξίας και Δημοσίων 'Εργων. 'Εχουν ζητήσει το λόγο, όπως ... 

ΝΙΚΟΛΑΟΣ ΚΩΝΣΤΑΝΤΟΠΟΥΛΟΣ (Πρόεδρος του Συνασπισμού της Αριστεράς και της Προόδου): Κύριε Πρόεδρε, έχω ζητήσει το λόγο. 

ΠΡΟΕΔΡΟΣ (Απόστολος Κακλαμάνης): Ναι, κύριε Κωνσταντόπουλε, το είχα πει από χθες. Θα πρωτολογήσει ο κ. Κωνσταντόπουλος και η κ. Παπαρήγα, θα δευτερολογήσει ο κ. Τσοβόλας και θα προχωρήσουμε. 'Οπως έχουμε μετρήσει το χρόνο, δυστυχώς δεν υπάρχει χρόνος για άλλους ομιλητές από το Σώμα. 

Παρακαλώ όσοι θα λάβουν το λόγο... 

ΙΩΑΝΝΗΣ ΚΑΨΗΣ: Κύριε Πρόεδρε ... 

ΠΡΟΕΔΡΟΣ (Απόστολος Κακλαμάνης): Κύριε Καψή, λυπάμαι. Ακριβώς εσείς θα μιλούσατε. 

ΙΩΑΝΝΗΣ ΚΑΨΗΣ: Μια λέξη μόνο. 

ΠΡΟΕΔΡΟΣ (Απόστολος Κακλαμάνης): Λυπάμαι, κύριε Καψή, σας παρακαλώ. 

Ελπίζω τουλάχιστον, όσοι θα λάβουν το λόγο ότι μπορεί να αφαιρέσουν κάτι απ' αυτά που θα πουν, για να μην ξεπεράσουμε την δωδεκάτη νυχτερινή. 

Μπορείτε να ελπίζετε όμως μήπως μέχρι το τέλος αφήσει κάποιος πέντε λεπτά και για σας, κύριε Καψή. 

Ο κ. Βαρβιτσιώτης έχει το λόγο. 

ΙΩΑΝΝΗΣ ΒΑΡΒΙΤΣΙΩΤΗΣ: Ο κύριος Υπουργός Εθνικής Αμύνης... 

ΠΡΟΕΔΡΟΣ (Απόστολος Κακλαμάνης): Σας απέδωσε άλλη άποψη. 

ΙΩΑΝΝΗΣ ΒΑΡΒΙΤΣΙΩΤΗΣ: Διαστρέβλωσε δήλωσή μου, που έγινε το 1993, με την οποία δήλωση ηρνούμην να παραβιάσω αποφάσεις του Συμβουλίου Ασφαλείας των Ηνωμένων Εθνών. Και είναι εσκεμμένη η σημερινή διατύπωση από τον κύριο Υπουργό. 

Σήμερα ο κύριος Υπουργός, ενώ εγώ αρνήθηκα την παραβίαση των αρχών του Συμβουλίου Ασφαλείας και των αποφάσεων του Συμβουλίου Ασφαλείας, απεδείχθη διαπρύσιος κήρυκας της εφαρμογής των αποφάσεων του Συμβουλίου Ασφαλείας. Ο ίδιος το είπε. 

Πέραν αυτού, κύριε Πρόεδρε, απέφυγε επιμελώς να αναφερθεί στην πολιτική όλων των κυβερνήσεων της Νέας Δημοκρατίας από τον Κωνσταντίνο Καραμανλή έως τον Κώστα Μητσοτάκη. Είναι πολιτική, την οποία είχα εκφράσει κι εγώ επανειλημμένως. 

ΠΡΟΕΔΡΟΣ (Απόστολος Κακλαμάνης): Δεν είναι άλλη άποψη. Το πρώτο είναι άλλη άποψη. Αυτό δεν χρειάζεται τώρα. 

ΙΩΑΝΝΗΣ ΒΑΡΒΙΤΣΙΩΤΗΣ: Χρειάζεται, διότι απέφυγε εσκεμμένα να το πει. Και είχαμε δηλώσει όλες οι κυβερνήσεις, ότι οποιαδήποτε ενέργεια εναντίον της Κύπρου από την Τουρκία, θα αποτελέσει casus belli για την Ελλάδα. 'Ολα αυτά τα ξέχασε. 

Κύριε Πρόεδρε, λυπάμαι. 'Υστερα απ' αυτήν την τοποθέτηση του κυρίου Τσοχατζόπουλου, ανησυχώ ακόμη περισσότερο, διότι είναι Υπουργός Εθνικής Αμύνης. 

ΠΡΟΕΔΡΟΣ (Απόστολος Κακλαμάνης): Κυρίες και κύριοι συνάδελφοι, ο κ. Βαρβιτσιώτης είπε ότι, ενώ είχε δηλώσει το 1993 ότι η Ελλάδα θα σεβαστεί τις αποφάσεις του Συμβουλίου Ασφαλείας των Ηνωμένων Εθνών, ο κύριος Υπουργός Εθνικής Αμύνης του απέδωσε άλλη άποψη. 

Εγώ και όλοι σας ακούσατε απόψε τον Υπουργό Εθνικής Αμύνης, τον κ. Τσοχατζόπουλο. Νομίζω ότι επί της ουσίας δεν υπάρχει θέμα, διότι αμφότεροι αναφέρονται στο σεβασμό των αποφάσεων του Συμβουλίου Ασφαλείας των Ηνωμένων Εθνών. 

Το πλέον θετικό, κατά τη γνώμη μου, είναι ότι αμφότεροι υποστηρίζουν ότι οποιαδήποτε προσβολή εναντίον της κυριαρχίας της κυπριακής Δημοκρατίας αποτελεί casus belli για την Ελλάδα. Νομίζω ότι πρέπει να σταθούμε σ' αυτό το θετικό σημείο. Δεν υπάρχει προσωπικό θέμα. 

Δίνω το λόγο στον κ. Παπαντωνίου για πέντε λεπτά, για να απαντήσει προφανώς στον Πρόεδρο κ. Μητσοτάκη. 

Ορίστε, κύριε Υπουργέ. 

ΓΙΑΝΝΟΣ ΠΑΠΑΝΤΩΝΙΟΥ (Υπουργός Εθνικής Οικονομίας και Οικονομικών): Κυρίες και κύριοι συνάδελφοι, θέλω κατ' αρχήν να σημειώσω κάτι θετικό στην παρέμβαση του πρώην Πρωθυπουργού του κ. Μητσοτάκη. 

Προσέθεσε και τη δική του φωνή σε κάτι που προκύπτει σαν μία ομόφωνη άποψη αυτής της Εθνικής Αντιπροσωπείας απ' όλα τα κόμματα, ότι ουδείς πλέον αμφισβητεί την επιτυχία της κυβερνητικής πολιτικής να οδηγήσει την Ελλάδα στην Οικονομική και Νομισματική 'Ενωση της Ευρώπης σε ένα χρόνο. Και θεωρώ ότι αυτή η σύμπτωση απόψεων είναι ένα θετικό στοιχείο αναμφίβολα, το οποίο προκύπτει από όλη αυτήν τη διαδικασία της συζήτησης. Και επίσης, εξηγεί την αγωνία ορισμένων εισηγητών της Νέας Δημοκρατίας να εφεύρουν επιχειρήματα για να αντιπολιτευθούν την Κυβέρνηση. 

Θέλω, όμως, να σχολιάσω πολύ σύντομα τρία θέματα, τα οποία έθιξε ο πρώην Πρόεδρος της Νέας Δημοκρατίας. 

Το πρώτο αφορά το πρωτογενές πλεόνασμα, όπου παρατήρησε ότι δεν υπάρχει αύξηση του πλεονάσματος φέτος σε σχέση με πέρσι. 

Η απάντηση είναι απλή. Δεν υπάρχει πρόθεση της Κυβέρνησης -ούτε είναι εγγεγραμμένο στο δικό μας πρόγραμμα- για παραπέρα αύξηση του πρωτογενούς πλεονάσματος. Το πρωτογενές πλεόνασμα της χώρας, δηλαδή οι φόροι μείον τις δαπάνες, είναι πλέον στο ύψιστο σημείο σε όλη την Ευρωπαϊκή 'Ενωση. Φθάσαμε στο 6,1% του Ακαθάριστου Εγχώριου Προϊόντος, δεν χρειάζεται να πάμε παραπέρα. Περαιτέρω βελτίωση στο έλλειμμα θα προκύψει, όπως εξήγησα, από μείωση των τόκων, διότι οι τόκοι είναι ακόμη πάρα πολύ υψηλοί. 

Η Ελλάδα πληρώνει σε τόκους ακόμα και φέτος γύρω στο 9% του εθνικού της εισοδήματος, ενώ η Ιταλία και το Βέλγιο με παραπάνω χρέος πληρώνουν 7%. 'Αρα, η βελτίωση δεν θα προέλθει από περαιτέρω αύξηση πρωτογενών πλεονασμάτων. Δεν θα υπάρχουν νέοι φόροι. Δεν θα υπάρχει περαιτέρω μείωση δαπανών. Η βελτίωση θα προέλθει μέσα από μείωση των τόκων και η μείωση των τόκων θα γίνει μέσα από τη 



 

  

Σελίδα 3005 

μείωση των επιτοκίων, στην οποία αναφέρθηκα εκτεταμένα. 

Δεύτερον, λογιστικές προσαρμογές. Εξήγησα ήδη χθες ότι έγιναν στη διάρκεια της τελευταίας πενταετίας πολλές λογιστικές προσαρμογές-εναρμονίσεις στους ευρωπαϊκούς εθνικούς λογαριασμούς. 

Διαμαρτύρεται ο κ. Μητσοτάκης ότι τάχα το 1993 αδικήθηκε από αυτές τις προσαρμογές. Η απάντηση που δίνω είναι ότι, αν προτιμά να πάρουμε ως έτος βάσης εκκίνησης το 1992, πάλι θα πέσουμε σε ανάλογα νούμερα. 'Οχι 13,8% του ΑΕΠ, θα πάμε στο 12,8% που ήταν το 1992. 

Εγώ συμφωνώ να ξεκινάμε από το 1992 και όχι από το 1993 στο μέτρο που και το ΠΑ.ΣΟ.Κ., αν θέλετε, έχει κάποια μικρή ευθύνη, στο μέτρο ότι κυβέρνησε και αυτό δύο μήνες. Αλλά το βέβαιο είναι ότι είτε πάρουμε το 1993 είτε πάρουμε το 1992, το έλλειμμα της Γενικής Κυβέρνησης της Ελλάδας ήταν δυσθεώρητο επί Νέας Δημοκρατίας, γύρω στο 13%. 'Ηταν 12,8% το 1992 και 13,8% το 1993. Και κατά τούτο σε τίποτα δεν αλλάζει η τεράστια βελτίωση που επιτεύχθηκε στην πενταετία του Πανελλήνιου Σοσιαλιστικού Κινήματος από το 13% τότε στο 2% φέτος. 

'Ερχομαι σε ένα άλλο θέμα που είναι, επίσης, σημαντικό και το έχει θέσει -και δικαίως- ο κ. Μητσοτάκης σε πολλές παρεμβάσεις του. Το θέμα του αφανούς χρέους: Καταπτώσεις εγγυήσεων, νέες εγγυήσεις, ανεξόφλητα υπόλοιπα. 

Εγώ δεν θέλω να αμφισβητήσω ότι έγινε κάποια πρόοδος στη διάρκεια της τετραετίας της Νέας Δημοκρατίας. Η μεγαλύτερη όμως, πρόοδος έγινε στη διάρκεια της δικής μας πενταετίας. Οι καταπτώσεις εγγυήσεων έχουν μειωθεί στο 0,6% του ΑΕΠ σε σχέση με 3,5% περίπου επί Νέας Δημοκρατίας. Οι νέες εγγυήσεις είναι περίπου μηδενικές 0,3% του ΑΕΠ σε σχέση με περίπου 2% στη Νέα Δημοκρατία, και το ανεξόφλητο αφανές χρέος έπεσε στο 6% του ΑΕΠ σε σχέση με γύρω στο 19% με 10% στη Νέα Δημοκρατία. 

Και καταλήγω στο λεπτό που μου απομένει. Διερωτήθηκε ο κ. Μητσοτάκης κατά πόσον αυτή η Κυβέρνηση προχωράει θαρραλέα στο δρόμο των διαρθρωτικών αλλαγών. 

Υπάρχουν τρία στοιχεία στη δική μας πολιτική που πρέπει να ληφθούν πάρα πολύ σοβαρά υπόψη από σας, κύριοι της Νέας Δημοκρατίας. Εμείς προχωρούμε σε διαρθρωτικές αλλαγές υπό τρεις προϋποθέσεις: 

Η πρώτη είναι η κοινωνική συναίνεση. Δεν βιάζουμε τη θέληση της κοινωνίας. Συμβαδίζουμε με την κοινωνία μέσα από διαδικασίες διαλόγου και συναίνεσης. 

Δεύτερον, τηρούμε ευλαβικά κανόνες διαφάνειας, διότι εμείς κάναμε επτά μετοχοποιήσεις σε οκτώ μήνες και δεν ακούστηκε απολύτως τίποτα. Ούτε καν ερωτήσεις στη Βουλή δεν έγιναν, και πολλώ μάλλον δεν ασχολήθηκε η δικαιοσύνη. 

'Ολοι αναγνώρισαν ότι πουλήσαμε σε καλές τιμές με απόλυτη διαφάνεια, διασφαλίζοντας απόλυτα το δημόσιο συμφέρον. 

ΣΤΡΑΤΗΣ ΚΟΡΑΚΑΣ: 'Οχι κι έτσι! 

ΓΙΑΝΝΟΣ ΠΑΠΑΝΤΩΝΙΟΥ (Υπουργός Εθνικής Οικονομίας και Οικονομικών): Τέλος, αποτελεσματικότητα. 

Είπε κάποιος ότι καθυστερήσαμε να τηρήσουμε τον κανόνα, μία ιδιωτικοποίηση το μήνα. 

Απάντησα χθες. Στις δεκατρείς αλλαγές, τις οποίες επανέφερα στην ομιλία μου, επτά είναι μετοχοποιήσεις και ιδιωτικοποιήσεις. Σε οκτώ μήνες πραγματοποιήσαμε επτά ιδιωτικοποιήσεις, όχι μία το μήνα, αλλά μία στις τριάντα πέντε ημέρες. Αν αυτό είναι το πρόβλημα της Νέας Δημοκρατίας, νομίζω ότι ο καθένας καταλαβαίνει, πόσο σοβαρή είναι η βάση της κριτικής σας. 

Τέλος, η Κυβέρνηση και ο λαός αντιλαμβάνεται πάρα πολύ καλά ότι αυτή η χώρα θα προχωρήσει στο δρόμο των διαρθρωτικών αλλαγών, στο μέτρο που η ελληνική κοινωνία τη στηρίζει. Γι'αυτό ο λαός ψηφίζει ΠΑ.ΣΟ.Κ. Γιατί εμείς έχουμε το λαό με το μέρος μας στην πολιτική που ασκούμε. Γι'αυτό θα κερδίσουμε και πάλι τις εκλογές. Ευχαριστώ πολύ. 

(Χειροκροτήματα από την πτέρυγα του ΠΑ.ΣΟ.Κ.) 

ΠΡΟΕΔΡΟΣ (Απόστολος Κακλαμάνης): Ο Υπουργός Περιβάλλοντος, Χωροταξίας και Δημοσίων 'Εργων, κ. Κώστας Λαλιώτης, έχει το λόγο. 

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός Περιβάλλοντος, Χωροταξίας και Δημοσίων 'Εργων): Κύριοι συνάδελφοι, άκουσα με προσοχή και με σεβασμό αυτά που είπε ο Αρχηγός της Νέας Δημοκρατίας, κ. Καραμανλής, αλλά και ο επίτιμος Πρόεδρος της Νέας Δημοκρατίας, κ. Μητσοτάκης. 

Δεν θα σχολιάσω αυτά που είπε ο κ. Καραμανλής ότι ο Πρωθυπουργός είναι αποκομμένος από τα προβλήματα, ότι φυγομαχεί, ότι έχει μια αλαζονική στάση ως προς τη Βουλή. Είμαστε σίγουροι ότι η απάντηση που θα πάρει ο κ. Καραμανλής από τον Πρωθυπουργό θα είναι και με σαφήνεια και με επιχειρήματα. 

'Εχω όμως την αίσθηση ότι η Νέα Δημοκρατία, με επιστέγασμα αυτές τις δύο τοποθετήσεις αναπτύσσει ένα σύνδρομο ιδιόμορφου πολιτικού αυτισμού. Βρίσκεται στο στάδιο του καθρέφτη και κάθε φορά προσπαθεί να εντυπωσιάσει με δημαγωγίες και μεγαλοστομίες. 

Ο κ. Μητσοτάκης μίλησε για αμαρτίες, για αλχημείες, για πλαστογραφίες. Του έχουν απαντήσει οι οικονομικοί Υπουργοί και ο κ. Παπαντωνίου. 

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Δεν μου απήντησε και το παραδέχτηκε, αλλά είπε ότι το κάνει για την ΟΝΕ. 

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός Περιβάλλοντος, Χωροταξίας και Δημοσίων 'Εργων): Ο κ. Καραμανλής έκανε αναφορά στην Κύπρο και στους S-300, χωρίς να μας πει, ποια ήταν η θέση της Νέας Δημοκρατίας εδώ και χρόνια για το ενιαίο αμυντικό δόγμα και για τον ενιαίο αμυντικό χώρο. Πήρε την απάντησή του από τον Υπουργό 'Αμυνας, τον κ. Τσοχατζόπουλο. 

Θα μείνω όμως σε κάτι άλλο, σ'αυτό που είπε για την παιδεία. Ο κ. Αρσένης έχει κουραστεί να επαναλαμβάνει ότι το θέμα της εκπαιδευτικής μεταρρύθμισης, μιας μεταρρύθμισης αναγκαίας και θετικής, χρειάζεται εθνικό διάλογο. 

Ο κ. Καραμανλής χρησιμοποίησε την παιδεία και αυτήν τη συγκεκριμένη στιγμή, τη στιγμή της εξέγερσης, δημαγωγικά κατά τη γνώμη μου. Είπε να πάμε όλοι μαζί να ζητήσουμε συγγνώμη από τους μαθητές. 

Θα σας θυμίσω ότι υπάρχει στη Ν.Δ. ένα μεγάλο κενό μνήμης και βεβαίως μια πράξη που δεν έχει γίνει ποτέ από τη Νέα Δημοκρατία. Είναι νωπές οι μνήμες μας ακόμη από τις κινητοποιήσεις των μαθητών το 1991 που βάφτηκαν με αίμα και δεν έχει ζητήσει ποτέ ούτε ο κ. Καραμανλής ούτε κανένας από τη Νέα Δημοκρατία συγγνώμη από την οικογένεια, τη χήρα και τα παιδιά του αείμνηστου Νίκου Τεμπονέρα. 

(Χειροκροτήματα από την πτέρυγα του ΠΑ.ΣΟ.Κ.) 

Αν θέλει ο κ. Καραμανλής μπορεί μέσα σε ένα λεπτό, σε μισό λεπτό, σε ένα δευτερόλεπτο να πει μια λέξη που θα τιμήσει και τον ίδιον και την παράταξή του ως ύψιστη πράξη αυτοκριτικής. 'Εχει υποχρέωση πολιτική, ηθική και θεσμική να το πράξει. Να πει μια λέξη, τη λέξη "συγγνώμη". Απ'αυτό θα κριθεί, αν έχουν αντίκρισμα αλήθειας οι λέξεις και οι πράξεις της Νέας Δημοκρατίας. Φοβάμαι ότι δεν θα γίνει ποτέ. Τον προκαλώ να πάρει το λόγο για μισό λεπτό, να πει μια λέξη στη χήρα και στα παιδιά του αείμνηστου Νίκου Τεμπονέρα και στους εκατοντάδες χιλιάδες μαθητές που σήμερα είναι φοιτητές, είναι νέοι και συμμετείχαν σε εκείνες τις εξεγέρσεις. Δεν θα το κάνετε ποτέ, κύριοι συνάδελφοι. 

ΕΠΑΜΕΙΝΩΝΔΑΣ ΖΑΦΕΙΡΟΠΟΥΛΟΣ: Εσείς να ζητήσετε συγγνώμη και ξέρετε γιατί. 

ΠΡΟΕΔΡΟΣ (Απόστολος Κακλαμάνης): Μη διακόπτετε και παρακαλώ στο θέμα μας, για να προχωρήσουμε. 

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός Περιβάλλοντος, Χωροταξίας και Δημοσίων 'Εργων): Κυρίες και κύριοι συνάδελφοι, εγώ αναμένω να σηκωθεί κάποιος και να πει αυτήν τη λέξη, τη λέξη "συγγνώμη". 

ΕΠΑΜΕΙΝΩΝΔΑΣ ΖΑΦΕΙΡΟΠΟΥΛΟΣ: ... (δεν ακούστηκε) 

ΠΡΟΕΔΡΟΣ (Απόστολος Κακλαμάνης): Μη διακόπτετε. 

Παρακαλώ, να μη γράφεται καμία διακοπή, εάν δεν επιτραπεί από τον Προεδρεύοντα και αν δεν έχει τη συναίνεση από τον ομιλούντα. 

ΕΠΑΜΕΙΝΩΝΔΑΣ ΖΑΦΕΙΡΟΠΟΥΛΟΣ: ... 

 

 

  

Σελίδα 3006 

ΠΡΟΕΔΡΟΣ (Απόστολος Κακλαμάνης): Παρακαλώ! 

Προχωρήστε, κύριε Υπουργέ. 

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός Περιβάλλοντος, Χωροταξίας και Δημοσίων 'Εργων): Κυρίες και κύριοι συνάδελφοι, ο Προϋπολογισμός του 1999 είναι προϋπολογισμός ελπίδας και προοπτικής. Είναι προϋπολογισμός της ελπίδας, γιατί ολοκληρώνεται και δικαιώνεται μία πολύχρονη πανεθνική προσπάθεια. 

ΕΠΑΜΕΙΝΩΝΔΑΣ ΖΑΦΕΙΡΟΠΟΥΛΟΣ: ... 

ΠΡΟΕΔΡΟΣ (Απόστολος Κακλαμάνης): Κύριε Ζαφειρόπουλε, παρακαλώ! 

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός Περιβάλλοντος, Χωροταξίας και Δημοσίων 'Εργων): Είναι μία προσπάθεια που συνδέθηκε με θυσίες, αλλά και με κατακτήσεις και θετικά αποτελέσματα, έτσι ώστε σήμερα η Ελλάδα και να είναι, αλλά και να φαίνεται πιο ισχυρή, πιο σύγχρονη, πιο δημιουργική. Είναι προϋπολογισμός προοπτικής, γιατί αποτελεί την εγγύηση για να ενταχθεί η Ελλάδα ισότιμα με τις άλλες χώρες στην Οικονομική και Νομισματική 'Ενωση, ώστε να μπορεί να παίξει, ως ανεπτυγμένη χώρα, προταγωνιστικό και κυρίαρχο ρόλο στο γίγνεσθαι της Ευρώπης, των Βαλκανίων και της Μεσογείου. 

Ο Προϋπολογισμός του 1999 αποτελεί τη συνέχεια, την κλιμάκωση, την ολοκλήρωση του διαχρονικού προγράμματος σύγκλισης των κυβερνήσεων του ΠΑ.ΣΟ.Κ., από το 1994 και μετά. Αυτό το διαχρονικό πρόγραμμα της σύγκλισης είχε και έχει, ως πλαίσιο αναφοράς, το τρίπτυχο, σταθερότητα, ανάπτυξη, κοινωνική συνοχή και αλληλεγγύη και φέρει την υπογραφή δύο Πρωθυπουργών, του αείμνηστου Ανδρέα Παπανδρέου στην αρχή και του Κώστα Σημίτη στη συνέχεια. 

Αυτό το διαχρονικό πρόγραμμα έχει επικυρωθεί δύο φορές από τον ελληνικό λαό, στις εκλογές του 1993 και στις εκλογές του 1996. Αυτό το πρόγραμμα έχει την υποστήριξη μιας υπαρκτής κοινωνικής πλειοψηφίας και τη συμπαράταξη μιας μεγάλης κοινοβουλευτικής δύναμης, μιας μεγάλης Κοινοβουλευτικής Ομάδας, του ΠΑ.ΣΟ.Κ. 

Αυτό το διαχρονικό πρόγραμμα σύγκλισης και ένταξης της Ελλάδας στην ΟΝΕ, αποτελούσε και αποτελεί τη μοναδική δυνατότητά μας, να κατοχυρώσουμε σε μία εποχή ανοιχτών οριζόντων, ανοιχτών συνόρων και μεγάλων προκλήσεων, το αναπτυξιακό και το αμυντικό μας ισοδύναμο, για να είναι η κοινωνία μας μια κοινωνία δικαιοσύνης και αλληλεγγύης, για να μπορούν να προσδοκούν οι πολίτες, καλύτερες ημέρες και μεγαλύτερη ευημερία. 

(Στο σημείο αυτό την Προεδρική 'Εδρα καταλαμβάνει ο Γ' Αντιπρόεδρος της Βουλής κ. ΛΟΥΚΑΣ ΑΠΟΣΤΟΛΙΔΗΣ) 

Oι επιτυχίες αυτής της προσπάθειες έχουν σημαντική αξία και για τη χώρα και για την εθνική οικονομία και για τη ζωή των πολιτών. Δεν θέλω να παρελθοντολογήσω, όμως, πιστεύω ότι είναι επιβεβλημένη η σύγκριση δύο περιόδων, δύο προγραμμάτων, δύο παρατάξεων και κομμάτων που κυβέρνησαν τα τελευταία χρόνια. 

Είναι αναγκαία και επιβεβλημένη η σύγκριση ανάμεσα στη Νέα Δημοκρατία για την περίοδο 1990-1993 και στο ΠΑ.ΣΟ.Κ. για την περίοδο 1994-2000. 

Είναι γνωστό ότι το 1993 ο ρυθμός ανάπτυξης ήταν αρνητικός. 'Ηταν μείον 1,5%, ενώ σήμερα είναι θετικός, είναι συν 3,5%. Είναι δηλαδή πολλαπλάσιος, από κάθε άλλη περίοδο της Mεταπολίτευσης, από το 1974 και μετά. 

Το 1992 ο πληθωρισμός ήταν 13,5%, ενώ σήμερα είναι 4% με προοπτική μείωσής του μέσα στο 1999 στο 2%, έτσι ώστε να μη συρρικνώνονται πια τα πραγματικά εισοδήματα των μισθωτών, των συνταξιούχων, των χαμηλόμισθων. 

Το 1993 το χρέος, ως ποσοστό του ΑΕΠ ήταν 112%, ενώ σήμερα έχει μειωθεί στο 105%. Το 1993 το έλλειμμα της γενικής κυβέρνησης ήταν 14% περίπου, ενώ σήμερα έχει μειωθεί στο 2,2%. Το 1993 τα επιτόκια δανεισμού είχαν φθάσει στο 28% έως 30%, για τις επιχειρήσεις και για τους πολίτες, ενώ σήμερα είναι 12% περίπου με προοπτική στο τέλος του 2000 να πέσει στο 6% με 7%. 

Αυτά τα στοιχεία τα αδιάσειστα, τα αναμφισβήτητα, τα αμφισβητεί μόνο ο κ. Μητσοτάκης και η παράταξη της Νέας Δημοκρατίας, λέγοντας και αναφέροντας ότι όλα αυτά που παρουσιάζουμε σήμερα, ως κεκτημένα, ως κατακτήσεις, ως επιτυχίες στηρίζονται σε αλχημείες, σε αμαρτίες και πλαστογραφίες του ΠΑ.ΣΟ.Κ. 

Δεν είναι έτσι, κύριε Μητσοτάκη, σας έχουμε απαντήσει πάρα πολύ τεκμηριωμένα. 

Κύριοι συνάδελφοι, κύριοι Βουλευτές, αυτοί οι αριθμοί που ανέφερα, δεν είναι άψυχοι. 'Εχουν ψυχή, έχουν κοινωνικό περιεχόμενο, γιατί συνδέονται με τις ανάγκες, με τις δυνατότητες, με τις ευκαιρίες και με τους ορίζοντες ζωής όλων των Ελλήνων. Αυτοί οι αριθμοί αφορούν τους πάντες, τους εργαζόμενους, τους συνταξιούχους, τους αγρότες, τους επιχειρηματίες, τους βιοτέχνες, τους ελεύθερους επαγγελματίες, τους ανέργους και τους νέους. Αυτοί οι αριθμοί αποτελούν πια ένα κεκτημένο, μια εγγύηση, μια ασφάλεια για όλους τους 'Ελληνες. 

Αυτές οι συγκρίσεις ανάμεσα στην περίοδο 1990 με 1993 που κυβέρνησε η Νέα Δημοκρατία και στην περίοδο 1994 με 2000 που κυβερνάει το ΠΑ.ΣΟ.Κ., αποτελούν την καλύτερη απάντηση στους μύθους, τις κινδυνολογίες και τους ανέξοδους λαϊκισμούς της σημερινής ηγεσίας της Νέας Δημοκρατίας. Αυτές οι συγκρίσεις διαμορφώνουν μια συλλογική και ατομική μνήμη, που σήμερα δεν επιτρέπει στη Νέα Δημοκρατία με τους παλιούς και τους νέους θιασώτες του νεοφιλελευθερισμού, να ζητούν με όρους αμνησίας την επιστροφή τους στην εξουσία με τις παλιές συνταγές, τις αποτυχημένες πολιτικές που έφεραν τη χώρα, την κοινωνία και την οικονομία σε μεγάλες κρίσεις και αξεπέραστα αδιέξοδα. 

Η Νέα Δημοκρατία έχει στο ενεργητικό της -σας θυμίζω- δύο αποτυχημένα προγράμματα σύγκλισης στην περίοδο 1990-1993. Η Νέα Δημοκρατία με τις αποτυχημένες και ατελέσφορες πολιτικές της, αν ήταν κυβέρνηση θα είχε μετατρέψει την Ελλάδα από ευρωπαϊκή χώρα σε ασιατική χώρα. Αυτό είναι βέβαιο. Και γι'αυτό ο ελληνικός λαός δεν θα επιτρέψει με την ψήφο του να έρθει η Ν.Δ. πάλι στην εξουσία, γιατί η Ελλάδα ήταν, είναι και θα είναι ευρωπαϊκή χώρα και δεν θα σας αφήσει ως μάγους του νεοφιλελευθερισμού να την μετατρέψετε σε ασιατική χώρα. 

ΑΛΕΞΑΝΔΡΟΣ ΠΑΠΑΔΟΓΓΟΝΑΣ: Σε αφρικανική χώρα. 

ΠΡΟΕΔΡΕΥΩΝ (Λουκάς Αποστολίδης): Να λείπουν τα σχόλια. 

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός Περιβάλλοντος, Χωροταξίας και Δημοσίων 'Εργων): Κυρίες και κύριοι συνάδελφοι είναι γνωστό ότι στα πλαίσια του δεύτερου Κοινοτικού Πλαισίου Στήριξης για την περίοδο 1994-2000 με διασφαλισμένους τους εθνικούς και κοινοτικούς πόρους έχει διαμορφωθεί και εξελίσσεται στη χώρα μας με εντατικούς ρυθμούς ένα πρωτόγνωρο και γιγαντιαίο πρόγραμμα με έργα υποδομής και με έργα για την προστασία του περιβάλλοντος και την αναβάθμιση της ποιότητας της ζωής. 

Για την περίοδο αυτή, το έχω πει πολλές φορές, το πρόγραμμα του Υπουργείου Περιβάλλοντος, Χωροταξίας και Δημοσίων 'Εργων είχε, έχει και θα έχει διασφαλισμένους πόρους που ανέρχονται στα τέσσερα τρισεκατομμύρια τριακόσια δισεκατομμύρια (4.300.000.000.000) δραχμές. Και το ΥΠΕΧΩΔΕ είχε και έχει την ευθύνη κάθε χρόνο για την κάλυψη του 30% έως 35% του συνολικού προγράμματος δημοσίων επενδύσεων. 

Κύριοι συνάδελφοι, σήμερα υλοποιούνται και ολοκληρώνονται σε κάθε μέρος της Ελλάδος είκοσι χιλιάδες έργα εθνικής, περιφερειακής και νομαρχιακής κλίμακας σε κάθε τομέα, που δημιουργούν το αναπτυξιακό ισοδύναμο της χώρας μας και απεικονίζουν το σύγχρονο πρόσωπο μιας δημιουργικής Ελλάδας, της Ελλάδας του 21ου αιώνα. 

Αυτά τα έργα αποτελούν την εγγύηση για τη βιώσιμη και ισόρροπη ανάπτυξη της χώρας μας και αλλάζουν μέρα με τη μέρα τον κοινωνικό, τον παραγωγικό και περιβαλλοντικό χάρτη της Ελλάδας. 

Τα έργα αυτά για να γίνουν πραγματικότητα είναι αναγκαίο να έχουν αδιατάραχτη και διαχρονική συνέχεια και τις μεγαλύτερες δυνατές πολιτικές και κοινωνικές συναινέσεις, 

  

 

  

Σελίδα 3007 

σε όλες τις φάσεις της μελέτης του συνδυασμού, της κατασκευής, της ολοκλήρωσης και της λειτουργίας. 

Γι'αυτό είναι ανεπίτρεπτο το κάθε έργο να μετατρέπεται σε πεδίο άγονων αντιπαραθέσεων και σε πεδίο ευτελούς και δημαγωγικής σκανδαλολογίας, αναλόγως με τη συγκυρία, με το ποιοι κυβερνούν και με το ποιοι αντιπολιτεύονται. Επίσης είναι αδιανόητο τα δημόσια έργα να ναρκοθετούνται, να υποθηκεύονται και να κυρώνονται από άνομα και ιδιοτελή συμφέροντα με τις διαπλοκές τους που αρνούνται τη διαφάνεια και τους κανόνες του ανταγωνισμού. 

Κυρίες και κύριοι συνάδελφοι, τα είκοσι χιλιάδες έργα σήμερα είναι ορατά σε κάθε γωνιά της Ελλάδος. Είναι κομμάτια ενός μεγάλου πάζλ που απεικονίζει, όπως είπα, το πρόσωπο μιας ισχυρής σύγχρονης και δημιουργικής Ελλάδας. Αυτά τα έργα, άλλα έχουν ολοκληρωθεί, άλλα κατασκευάζονται και άλλα εξελίσσονται με θετικούς ρυθμούς και διαμορφώνουν μέρα με τη μέρα τα δεδομένα μιας άλλης Ελλάδας. Αυτά τά έργα είχαν, έχουν και θα έχουν όνομα, ταυτότητα και συγκεκριμένη γεωγραφική και τομεακή αναφορά. Αναφέρω ενδεικτικά ορισμένα μεγάλα έργα, γιατί θεωρώ χρέος μου κάθε χρόνο σ'αυτήν την κορυφαία στιγμή από το Βήμα της Βουλής να πληροφορούνται οι 'Ελληνες πολίτες. 

Πρώτον το Εθνικό Κτηματολόγιο, το μεγαλύτερο από τα μεγάλα έργα. Εκατόν εβδομήντα χρόνια από τη σύσταση του ελληνικού κράτους από το 1994 και μετά γίνεται επιτέλους πραγματικότητα. Σήμερα με διασφαλισμένους πόρους και με τη συμμετοχή και απασχόληση δέκα χιλιάδων περίπου επιστημόνων, τεχνικών και υπαλλήλων καταρτίζεται το Εθνικό Κτηματολόγιο σε τετρακόσιους δήμους, με συνολική έκταση έντεκα εκατομμυρίων στρεμμάτων. Και είμαστε έτοιμοι, με τη διασφάλιση των πρόσθετων πόρων, εν όψει του τρίτου Κοινοτικού Πλαισίου Στήριξης χρόνο με το χρόνο να καλύψουμε τη συνολική έκταση της χώρας μας, έτσι ώστε να μην υπάρχει αυτή η στέρηση των εκατόν εβδομήντα χρόνων και να μην είμαστε η μόνη χώρα στην Ευρώπη που δεν έχει Εθνικό Κτηματολόγιο. 

Δεύτερον, η Εγνατία οδός είναι ένα έργο ύψιστης εθνικής σημασίας που μέρα με την ημέρα γίνεται πραγματικότητα, έχοντας διασφαλίσει τους αναγκαίους και απαραίτητους πόρους για τη συνολική κατασκευή της. 

Είναι γνωστό ότι από τα εξακόσια ογδόντα χιλιόμετρα έχουν κατασκευαστεί στα προηγούμενα χρόνια εκατόν είκοσι χιλιόμετρα. Σήμερα κατασκευάζονται με τη συμμετοχή πάνω από τεσσάρων χιλιάδων εργαζομένων σε σαράντα έξι εγκατεστημένα εργοτάξια, τετρακόσια πέντε χιλιόμετρα. 'Εχουν δημοπρατηθεί και είναι έτοιμα προς ανάθεση τμήματα μήκους τριάντα χιλιομέτρων, ενώ βρίσκονται προς δημοπράτηση μέσα στους επόμενους μήνες τμήματα μήκους εβδομήντα πέντε χιλιομέτρων. 

Απομένει πια μόνο για την τελική μελέτη και δημοπράτηση και διασφάλιση των αναγκαίων χρηματοδοτήσεων, για ένα μόνο τμήμα τριάντα πέντε χιλιομέτρων, στην περιοχή Γρεβενών, στο γνωστό "πέρασμα της αρκούδας" όπου οι αποφάσεις του Συμβουλίου Επικρατείας προκάλεσαν καθυστέρηση σημαντική, γιατί το τμήμα αυτό μελετήθηκε από την αρχή και χαράχθηκε πάλι από την αρχή. 

Σύμφωνα με το πρόγραμμα αυτό που σας ανέφερα, κατά τη χρονική περίοδο 1999, 2000 και 2001 σταδιακά θα ολοκληρώνονται και θα παραδίδονται σε λειτουργία αυτοτελή και μεγάλα τμήματα της Εγνατίας. 

Μαζί με αυτά τα έργα της Εγνατίας προχωρούν με εντατικούς ρυθμούς και τα έργα στους κάθετους εννέα άξονες της Εγνατίας, όπως και τα έργα στις πέντε πύλες της, δηλαδή στα λιμάνια Ηγουμενίτσας, Βόλου, Θεσσαλονίκης, Καβάλας και Αλεξανδρούπολης. 

Ακριβώς γι' αυτό το λόγο η δική μας Εγνατία είναι ορατή, είναι χειροπιαστή, μέρα με τη μέρα γίνεται πραγματικότητα, ενώ η παρεγνατία, που τόσος λόγος έχει γίνει ήταν και είναι ένα έργο στα χαρτιά, ένα έργο φάντασμα. 'Αλλωστε κάναμε ό,τι ήταν δυνατόν να πειστεί η Ευρωπαϊκή 'Ενωση και έχει πειστεί ότι αυτό το έργο δεν έχει καμιά σημασία να ενταχθεί στους διευρωπαϊκούς άξονες και πανευρωπαϊκούς διαδρόμους. 

Τρίτον, ο οδικός άξονας Πατρών-Αθηνών-Θεσσαλονίκης-Ευζώνων συνολικού μήκους επτακοσίων τριάντα χιλιομέτρων έχει ενταχθεί, όπως και η Εγνατία, στα διευρωπαϊκά δίκτυα και κατασκευάζεται τμηματικά ως σύγχρονος κλειστός αυτοκινητόδρομος. Μέχρι σήμερα έχουν κατασκευαστεί και έχουν δοθεί σε κυκλοφορία διακόσια είκοσι χιλιόμετρα. Σήμερα βρίσκονται υπό κατασκευή με τριάντα τέσσερα εγκατεστημένα εργοτάξια με απασχολούμενους τρεις χιλιάδες εργαζομένους, τμήματα διακοσίων πενήντα πέντε χιλιομέτρων και υπό ανάθεση είναι δεκαπέντε χιλιόμετρα. 

Μέχρι τον Απρίλιο του 1999 θα δοθούν στην κυκλοφορία μεγάλα και αυτοτελή τμήματα συνολικού μήκους εκατόν εβδομήντα περίπου χιλιομέτρων από την Υλίκη μέχρι την Κατερίνη. 

'Εχει προκηρυχθεί διεθνής διαγωνισμός για τη ζεύξη Μαλιακού που θα συντομεύσει τον ΠΑΘΕ κατά σαράντα χιλιόμετρα περίπου. 

Επίσης προχωρούν οι μελέτες για να είμαστε έτοιμοι για τη δημοπράτηση των τμημάτων Αγίου Κωνσταντίνου Καμμένων Βούρλων και για το τμήμα των Τεμπών, ενώ προωθούνται οι μελέτες για το τμήμα Κορίνθου-Πατρών και Θεσσαλονίκης-Πολυκάστρου για να ενταχθούν στο τρίτο Κοινοτικό Πλαίσιο Στήριξης. 

Τέταρτον, η κατασκευή της ζεύξης Ρίου-Αντιρρίου ως συγχρηματοδοτούμενο έργο προχωρά με γρήγορους ρυθμούς αναπτύσσοντας εργασίες και στο θαλάσσιο και στο χερσαίο χώρο σύμφωνα με τα χρονοδιαγράμματα του έργου. 

Επίσης, η υποθαλάσσια ζεύξη Ακτίου-Πρέβεζας έχει κατασκευαστεί κατά 80%, θα παραδοθεί ως πρότυπο έργο και θα δοθεί σε χρήση στο τέλος του 1999. 

Στο Αττικό Μετρό, μέχρι σήμερα, έχει κατασκευαστεί το 81% του συνολικού έργου, έχοντας παραλάβει το έργο το 1993 στο 11%. Μέχρι το τέλος του 1999 θα είναι γεγονός η ολοκλήρωση και η πλήρης λειτουργία της βασικής γραμμής Πεντάγωνο-Σύνταγμα-Ομόνοιας-Σεπόλια. 

Επίσης θα είναι γεγονός η ολοκλήρωση και πλήρης λειτουργία μέχρι τον Οκτώβρη του 2000 της γραμμής Σύνταγμα-Δάφνη. Εντός των επόμενων εβδομάδων θα δημοπρατηθεί η επέκταση του Μετρό από τα Σεπόλια στο Περιστέρι και ήδη έχουν αρχίσει οι γεωλογικές έρευνες και οι αρχαιολογικές ανασκαφές για την επέκταση του Μετρό από το Μοναστηράκι στο Αιγάλεω και από το Περιστέρι στη Λεωφόρο Θηβών. 

'Εκτον, το νέο διεθνές αεροδρόμιο της Αθήνας "Ελευθέριος Βενιζέλος, που αναδεικνύει την Αττική και την Ελλάδα σε διεθνή κόμβο στις αερομεταφορές, είναι ένα από τα μεγαλύτερα έργα που εκτελούνται σήμερα στην Ευρώπη, κατασκευάζεται με εντατικούς ρυθμούς. 

Μέχρι σήμερα έχει κατασκευασθεί περίπου το 50% του συνολικού έργου. 'Ολα προωθούνται σύμφωνα με το χρονοδιάγραμμα της σύμβασης. Αυτό σημαίνει ότι την 1η Μαρτίου του 2001 θα έχει ολοκληρωθεί ένα άρτιο, σύγχρονο και ασφαλές αεροδρόμιο που θα είναι έτοιμο για την πρώτη πτήση. 

Η Αττική Οδός: Και αυτή έχει αρχίσει να κατασκευάζεται με ρυθμούς αντίστοιχους, όπως προβλέπει το χρονοδιάγραμμα της σύμβασης. Εντός των επόμενων ημερών θα υπογραφούν και οι δανειακές συμβάσεις, έτσι ώστε να είναι το τμήμα Παλλήνη-Σπάτα έτοιμο πριν από την έναρξη του αεροδρομίου και σταδιακά να αποδίδονται και τα άλλα τμήματα, της λεωφόρου Υμηττού και τα τμήματα από το Σταυρό στην Ελευσίνα. 

Μετρό Θεσσαλονίκης: Είναι γνωστό ότι περάσαμε από πολλές συμπληγάδες. 'Ομως κάθε φορά οι θέσεις του ελληνικού δημοσίου εύρισκαν τη δικαίωσή τους είτε στο Συμβούλιο της Επικρατείας είτε στην Ευρωπαϊκή 'Ενωση. Σήμερα με πίστη στη διαφάνεια και τη διασφάλιση του δημοσίου συμφέροντος, η σύμβαση παραχώρησης έχει διαμορφωθεί και έχει συζητηθεί σε συνεχείς συνεδριάσεις της επιτροπής μεγάλων έργων. Αφού γίνουν οι σχετικές διευκρινίσεις σε ορισμένα θέματα θα κατατεθούν στην κυβερνητική επιτροπή 


 

  

Σελίδα 3008 

για την έγκρισή της. Και αμέσως μετά θα υπογραφεί η σύμβαση και θα κατατεθεί στη Βουλή προς κύρωση. 

(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υπουργού) 'Ενα λεπτό, κύριε Πρόεδρε και τελειώνω. 

ΠΡΟΕΔΡΕΥΩΝ (Λουκάς Αποστολίδης): 'Ενα λεπτό το πολύ, κύριε Υπουργέ. 

ΧΡΗΣΤΟΣ ΟΙΚΟΝΟΜΟΥ: Να ακούσουμε και για τον Αχελώο, κύριε Πρόεδρε. 

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός Περιβάλλοντος, Χωροταξίας και Δημοσίων 'Εργων): Σχετικά με την διαχείριση των υδάτινων πόρων της Θεσσαλίας είναι γνωστό ότι επανασχεδιάσαμε το έργο, κύριοι συνάδελφοι, και αξιοποιούμε και τα νερά του Αχελώου, αλλά και τους υδάτινους πόρους της Θεσσαλίας και για αρδευτικούς και για υδρευτικούς και για περιβαλλοντικούς λόγους, αλλά και για ανάγκες της Θεσσαλίας, διότι εάν δεν υπάρξει αυτό το σχέδιο, η Θεσσαλία θα γίνει Σαχάρα. 

Τα έργα της εκτροπής του Αχελώου συνολικού προϋπολογισμού ογδόντα δισεκατομμυρίων (80.000.000.000) δραχμών, περιλαμβάνουν το φράγμα της Συκιάς και τη σήραγγα της εκτροπής. Προχωρούν με εθνικούς πόρους διασφαλισμένους και με εντατικούς ρυθμούς. Επίσης προχωρούν οι διαδικασίες δημοπράτησης της σήραγγας Λεονταρίου, έχει δημοπρατηθεί και είναι έτοιμο για ανάθεση και το έργο της ανασύστασης του ταμιευτήρα της Κάρλας. 

Θα μπορούσα να αναφέρω πάρα πολλά έργα, κύριοι συνάδελφοι. 

ΕΥΑΓΓΕΛΟΣ ΜΠΟΥΤΑΣ: Να μας πείτε για τα αρδευτικά. 

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός Περιβάλλοντος, Χωροταξίας και Δημοσίων 'Εργων): Θα παρακαλούσα όμως τον κύριο Πρόεδρο, να μου δώσει ένα λεπτό για να τελειώσω, μια και υπήρξαν πολλές διακοπές. 

Εκφράστηκε ένα ερώτημα, κύριε Πρόεδρε. Μετά το 2000 τι; Εμείς πιστεύουμε ότι αυτή η κοσμογονία των έργων που είναι ορατή, συγκεκριμένη και χειροπιαστή σε κάθε γωνιά της Ελλάδας αυτήν την περίοδο, μπορεί να συγκριθεί -και αναλαμβάνουμε αυτήν την πρόκληση, την απευθύνουμε σ' όλους-με οποιαδήποτε άλλη περίοδο από τη σύσταση του νεοελληνικού κράτους. Δεν υπάρχει τέτοια κοσμογονία και ειδικότερα να συγκριθεί με περιόδους και εποχές που κυβέρνησε η Νέα Δημοκρατία και η συντηρητική παράταξη. 

(Στο σημείο αυτό την Προεδρική 'Εδρα καταλαμβάνει ο Πρόεδρος της Βουλής κ. ΑΠΟΣΤΟΛΟΣ ΚΑΚΛΑΜΑΝΗΣ) 

Τελειώνω, κύριε Πρόεδρε, λέγοντας ... 

ΠΡΟΕΔΡΟΣ (Απόστολος Κακλαμάνης): Κύριε Υπουργέ, δεν έχουμε άλλο χρόνο. Είπαμε είκοσι λεπτά. 

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός Περιβάλλοντος, Χωροταξίας και Δημοσίων 'Εργων):....ότι είμαστε αισιόδοξοι για την Ελλάδα του 21ου αιώνα, είμαστε αισιόδοξοι ότι ο ελληνικός λαός, με βάση το έργο μας το θετικό και δημιουργικό, με την ετυμηγορία του θα δώσει και πάλι για μια ακόμη φορά την εντολή διακυβέρνησης στο ΠΑΣΟΚ του 2000. Σας ευχαριστώ. 

(Χειροκροτήματα από την πτέρυγα του ΠΑΣΟΚ) 

ΠΡΟΕΔΡΟΣ (Απόστολος Κακλαμάνης): Ο Πρόεδρος του Συνασπισμού της Αριστεράς και της Προόδου κ. Κωνσταντόπουλος έχει το λόγο. 

Κύριε Πρόεδρε, θα εξαντλήσετε όλο το χρόνο; Γιατί είμαστε αρκετά στριμωγμένοι. 

ΝΙΚΟΛΑΟΣ ΚΩΝΣΤΑΝΤΟΠΟΥΛΟΣ (Πρόεδρος του Συνασπισμού της Αριστεράς και της Προόδου): Θα προσπαθήσω να περιορισθώ. Σαράντα πέντε λεπτά και θα δούμε. 

ΠΡΟΕΔΡΟΣ (Απόστολος Κακλαμάνης): Σαράντα λεπτά είναι. Αν μείνετε στα τριάντα πέντε λεπτά, θα είναι προς όφελος όλων μας. 

ΝΙΚΟΛΑΟΣ ΚΩΝΣΤΑΝΤΟΠΟΥΛΟΣ (Πρόεδρος του Συνασπισμού της Αριστεράς και της Προόδου): Θα προσπαθήσω, κύριε Πρόεδρε. 

Θα είχα και εγώ πολλούς λόγους να αρχίσω με διαδικαστικές γκρίνιες, αλλά δεν νομίζω ότι ωφελεί. Δεν τις αντέχει πια κανείς αυτές τις διαδικαστικές γκρίνιες. Τις έχει χορτάσει ο ελληνικός λαός. 'Αλλωστε δεν παράγουν και τίποτε, ούτε καν εντυπώσεις. 

Συζητάμε, κυρίες και κύριοι συνάδελφοι, τον Προϋπολογισμό του 1999 όμοια και απαράλλακτα, όπως και όλους τους άλλους προϋπολογισμούς. Το 1999 όμως δεν είναι ακόμη ένας χρόνος, όμοιος με τους προηγούμενους. Βεβαίως, υπάρχει μία πρωτοτυπία στη συζήτηση, φέτος: Η μέχρι πριν από λίγη ώρα απουσία και αδιαφορία του κυρίου Πρωθυπουργού. Πιστεύω ότι δεν πρόκειται για κοινοβουλευτικό σφάλμα. Πρόκειται για πολιτικό λάθος. Πολιτικό λάθος το οποίο υποβαθμίζει και τη συζήτηση εδώ της Βουλής, αλλά επιτρέψτε μου να πω και τη σχέση που πρέπει να έχει η Βουλή με την κοινωνία. 

Κυρίες και κύριοι συνάδελφοι, ο ελληνικός λαός ζει μέσα στη δυσφορία και την ανασφάλεια. Η Ελλάδα, στα θέματα της εξωτερικής της πολιτικής, είναι υπό πίεση, παντού και για όλα. Ο δημόσιος βίος της χώρας είναι γεμάτος νοσηρές καταστάσεις. Κανείς δεν είναι ικανοποιημένος. Μονάχα η Κυβέρνηση, ο κ. Σημίτης και οι Υπουργοί του, είναι τόσο ευχαριστημένοι και αισιόδοξοι, ώστε μοιράζουν επιταγές και πακέτα για το μέλλον. Μέχρι σήμερα, ο ελληνικός λαός δεν άκουσε κανέναν να δίνει λογαριασμό για τους προηγούμενους προϋπολογισμούς. Δεν άκουσε κανέναν να αναλαμβάνει ευθύνες, για όλα όσα ειπώθηκαν και δεν έγιναν, για όλα όσα τάχθηκαν και πετάχτηκαν στην πολιτική χωματερή. Αυτή βεβαίως είναι η παλαιοκομματική και αυταρχική νοοτροπία του κυβερνητισμού: Χωρίς να δίνει λογαριασμό για τη διαχείριση της εξουσίας, αχρηστεύει χρόνια, πόρους και θυσίες, περιμένοντας άφεση αμαρτιών από το μέλλον. Ο ελληνικός λαός, όμως, θα εξακολουθήσει να ζητάει λογαριασμό. Απόδοση λογαριασμού, κύριοι, όσοι διαχειριστήκατε κυβερνητικές τετραετίες, όσοι καταστρώσατε προϋπολογισμούς που αποδείχτηκαν χαρτιά χωρίς περιεχόμενο, όσοι τάξατε μια διαφορετική Ελλάδα για το 2000. Αυτήν την απόδοση λογαριασμού δεν μπορεί να την αποφύγει η σημερινή Κυβέρνηση. 

Κυρίες και κύριοι συνάδελφοι, η συζήτηση για τον Προϋπολογισμό του 1999 δεν είναι συζήτηση πολιτικών προτάσεων, για ριζικές αλλαγές. Είναι συζήτηση πολιτικών προσχημάτων, για να μείνουν τα πράγματα ως έχουν. Οι οικονομομέτρες της Κυβέρνησης μπορεί να είναι ευχαριστημένοι από τις αριθμομετρητικές τους ασκήσεις. Η κοινωνία όμως αισθάνεται διαρκώς αποξενωμένη, αισθάνεται διαρκώς απούσα από την κυβερνητική πολιτική. Η Κυβέρνηση του κ. Σημίτη μετέτρεψε, την πορεία της χώρας προς την ευρωπαϊκή ολοκλήρωση, σε αυτοσκοπό. Είναι η γνωστή θεωρία του αναγκαστικού μονόδρομου και του μονότονου μονόλογου, της ονομαστικής σύγκλισης στους αριθμητικούς δείκτες. 

Κυρίες και κύριοι συνάδελφοι, στην πολιτική δεν υπάρχουν μονόδρομοι. Η πολιτική δικαιώνεται, ηθικά και κοινωνικά, όταν ανοίγει δρόμους και όχι όταν "μπουσουλάει" στους μονόδρομους. Στην πολιτική δεν υπάρχει το επιχείρημα του "αναγκαστικού και αναπόφευκτου". Πολιτική υπάρχει στο όνομα της κοινωνίας και του μέλλοντος, μονάχα όταν σχεδιάζει και επεξεργάζεται εναλλακτικές προτάσεις και λύσεις. 'Οπως ο μονοδιάστατος άνθρωπος, έτσι και η μονοδιάστατη πολιτική ενός μονόπλευρου οικονομισμού, δεν αποτέλεσαν ποτέ και δεν θα αποτελέσουν ποτέ τον κοινωνικό ριζοσπαστισμό του σοσιαλισμού, της δημοκρατίας, των κινημάτων των πολιτών και της σύγχρονης Αριστεράς. 

Ας πάψουν πλέον οι δημαγωγίες, που δεν μπορούν να ντύσουν μια γυμνή πολιτική, ωμή πολιτική, σαν αυτή που εφαρμόζεται στο όνομα κάποιων μονόδρομων. Αυτά είναι τα οράματα; Οι μονόδρομοι; Αυτές είναι οι πολιτικές προτάσεις και ιδέες; Οι μονόλογοι και οι αναγκαστικές επιλογές; 

Κυρίες και κύριοι συνάδελφοι, από την αρχή θέλω να αναφερθώ σε ένα κρίσιμο θέμα, κορυφαίο πολιτικό θέμα των τελευταίων ημερών: Τη στάση της Κυβέρνησης, έναντι των αμερικανικών και αγγλικών βομβαρδισμών στο Ιράκ. Είναι η πρώτη φορά που δημοκρατική ελληνική κυβέρνηση από τη Μεταπολίτευση και μετά, παρουσίασε τέτοιο θέαμα: Να επικροτεί περίπου, δια της σιωπής ή των υπεκφυγών, την 

  


 

  

Σελίδα 3009 

ανήθικη και βρώμικη μεθόδευση των βομβαρδισμών εναντίον αμάχων. 

Και ακόμα χειρότερα, να εμφανίζει αυτήν την απαράδεκτη στάση της ως επιβεβλημένη από τα εθνικά μας συμφέροντα. 

Τέτοια έλλειψη ανεξαρτησίας; Τέτοια έλλειψη πολιτικού αναστήματος, μπροστά στις επιλογές των ισχυρών μας συμμάχων; Τέτοια έλλειψη δημοκρατικών αντανακλαστικών, έναντι της ευαισθησίας του ελληνικού λαού, όταν αυτές οι επιλογές των Αμερικανών και των Βρετανών, αποδοκιμάστηκαν από την παγκόσμια κοινή γνώμη, κατακρίθηκαν από το σύνολο του ελληνικού λαού; Δυστυχώς η σημερινή ελληνική Κυβέρνηση έχει χάσει πια κάθε ψυχική επαφή με τις διαθέσεις και τα αισθήματα του ελληνικού λαού. 

'Εχει παγιδευτεί στα αδιέξοδα που δημιούργησε η ίδια. 'Εχει εγκλωβιστεί ως προς τις επιλογές της σε όλα τα θέματα, σε μονόδρομους. Εάν όμως, κυρίες και κύριοι συνάδελφοι, ο οικονομικός μονόδρομος οδηγεί στη διάλυση της κοινωνικής συνοχής, ο μονόδρομος του τεχνοκρατικού κυνισμού και του διεθνούς πολιτικού κυνισμού, οδηγεί στη διάλυση της δημοκρατικής αξιοπρέπειας της χώρας. 

Η Κυβέρνηση είναι όμηρος σε όλα τα θέματα εξωτερικής πολιτικής των χειρισμών που κάνουν οι Ηνωμένες Πολιτείες της Αμερικής. Και στην κυβέρνηση των Ηνωμένων Πολιτειών της Αμερικής έχει διαθέσει και κυριαρχικά ακόμα δικαιώματα. Η υπόθεση των S 300, για την οποία έγινε λόγος προηγουμένως, αποκαλύπτει σοβαρότατο έλλειμμα εθνικής στρατηγικής, φέρνει στην επιφάνεια τραγικό, εγκληματικό σφάλμα τακτικής και επίσης αναδεικνύει ένα οδυνηρό πολιτικό πρόβλημα διαφωνίας μεταξύ Κύπρου και Ελλάδας. Οφείλετε να δώσετε εξηγήσεις, γιατί φθάσαμε στο σημείο να διαβάζουμε στις εφημερίδες, ότι εκλιπαρείτε παρασκηνιακά την Τουρκία, να σας δώσει τη δυνατότητα να υποχωρήσετε αξιοπρεπώς. 

Θα μιλήσετε γι' αυτά τα θέματα και θα μιλήσετε στον επίκαιρο χρόνο, γιατί μέσα απ' αυτά τα θέματα δημιουργούνται και μεθοδεύονται εξελίξεις που θα επηρεάσουν και την πορεία της οικονομίας και τη θέση της χώρας στην Ευρώπη, αλλά και τις εσωτερικές πολιτικές διεργασίες. 

Κυρίες και κύριοι συνάδελφοι, η Κυβέρνηση δεν σχεδιάζει τη στρατηγική της Ελλάδας με ορίζοντα τις δεκαετίες του 21ου αιώνα. Κάνει υπολογισμούς με ορίζοντα τις επόμενες εκλογές. Βεβαίως είναι κατανοητές οι "ανάγκες" του επικείμενου συνεδρίου του ΠΑ.ΣΟ.Κ., οι ανάγκες των ευρωεκλογών, οι σκοπιμότητες και οι ανάγκες των επόμενων εθνικών εκλογών. 

'Ομως, αγαπητοί συνάδελφοι του ΠΑ.ΣΟ.Κ., όλα αυτά δεν αποτελούν εικόνα, που βοηθάει για να γίνει μια σοβαρή συζήτηση αυτών των προβλημάτων της Ελλάδας του 2000. Ο ελληνικός λαός καταλαβαίνει πολύ περισσότερα απ' όσα νομίζουμε εμείς. 'Εχει σχηματίσει πια οριστική άποψη για την κυβερνητική πολιτική, για το χαρακτήρα της και το περιεχόμενό της, και περιμένει τη στιγμή που θα κληθεί στην κάλπη για να εκφράσει αυτή του την άποψη και να ζητήσει λογαριασμό. Ο 'Ελληνας πολίτης ξέρει και βλέπει όλες τις άλλες κυβερνήσεις των λαών της Ευρώπης να αναζητούν και να σχεδιάζουν εναλλακτικές λύσεις, για να μη μείνουν τα πράγματα, όπως είναι σήμερα. Μονάχα η Κυβέρνηση του κ. Σημίτη, την οποία στηρίζετε εσείς κύριοι συνάδελφοι, είναι ευχαριστημένη από τα πράγματα. 'Ετσι είναι καλώς καμωμένα όλα, ώστε να μπορούν να είναι και το κάδρο μας, μέσα στο οποίο θα βάλουμε την Ελλάδα του 21ου αιώνα!! 

Κυρίες και κύριοι συναδελφοι, ο Προϋπολογισμός του 1999 κινείται στο πλαίσιο της πολιτικής που ακολούθησε η Κυβέρνηση και τα δύο προηγουμένα χρόνια, μιας πολιτικής που σφραγίστηκε από το μονοσήμαντο κυνήγι των ονομαστικών δεικτών της σύγκλισης, μιας πολιτικής που παρέδωσε την οικονομία στα χρηματιστήρια, που παρέδωσε την κοινωνία στην άναρχη αγορά, που παρέδωσε το πολιτικό σύστημα στα εξωθεσμικά κέντρα και στους μηχανισμούς συμφερόντων. 

Αναγορεύει η Κυβέρνηση ως αυτοσκοπό την ΟΝΕ και το ΕΥΡΩ και προβάλει το ψεύτικο και εκβιαστικό δίλημμα προς τον ελληνικό λαό και τα κόμματα: "'Oποιος είναι μαζί της, είναι με την Ευρώπη. 'Oποιος είναι εναντίον της, είναι εναντίον του ευρωπαϊκού προσανατολισμού της χώρας". 

Κυρίες και κύριοι συνάδελφοι, δεν μπορεί, όμως, να γίνει συζήτηση με τέτοια σκηνοθετημένα και εκβιαστικά διλήμματα. Να συζητήσουμε κάποτε επί της ουσίας, για το στόχο της ευρωπαϊκής ένταξης της Ελλάδας. Να συζητήσουμε, δηλαδή, για τους τρόπους προσέγγισης αυτού του στόχου και για τις κοινωνικές και πολιτικές προτεραιότητες που πρέπει να μπουν. Να πούμε ότι η ΟΝΕ είναι ένα απλό βήμα και όχι η "νέα μεγάλη ιδέα" που έλεγε ο κύριος Πρωθυπουργός αυτάρεσκα. Είναι ένα απλό βήμα, που αν προβάλεται ως αυτοσκοπός, τότε διαστρέφει το πραγματικό νόημα της Ενωμένης Ευρώπης. Να πούμε ότι προτεραιότητα έχει η κοινωνική και πολιτική ένωση της Ευρώπης, ότι η ΟΝΕ είναι ένα βήμα που δεν μπορεί να μείνει μετέωρο χωρίς τις επιλογές της πολιτικής και κοινωνικής ένωσης. Και κοινωνική και πολιτική ένωση σημαίνει συγκεκριμένα πράγματα, κυρίες και κύριοι συνάδελφοι. Σημαίνει αναβάθμιση των αντιπροσωπευτικών θεσμών και διεύρυνση της δημοκρατίας με θεσμούς συμμετοχής και ελέγχου. Σημαίνει διεύρυνση της κοινωνικής πολιτικής, για να μην είναι σε διαρκή κίνδυνο και απειλή η κοινωνική συνοχή, ούτε να υποβαθμίζεται διαρκώς το παρόν και το μέλλον των λαών με τις θεωρίες της αγοράς. 

Σημαίνει ενίσχυση της πολυπολιτισμικής Ευρώπης με αξιόπιστη και λειτουργική πολιτική για τα δικαιώματα, για την καθημερινότητα, για την οικολογία, για τις μειονότητες, για την πνευματική δημιουργία. Σημαίνει, τέλος, η κοινωνική και πολιτική ένωση, διαμόρφωση κοινής εξωτερικής πολιτικής και πολιτικής για την ασφάλεια, ώστε η Ενωμένη Ευρώπη να αποκτήσει διεθνή οντότητα για την ειρήνη και τον εκδημοκρατισμό των διεθνών οργανισμών, έναντι όλων εκείνων που αναγορεύονται σε χωροφύλακες της οικουμένης. 

Είναι κοινός τόπος, κυρίες και κύριοι συνάδελφοι, ότι ο ιστορικός, ο γεωπολιτικός, ο κοινωνικός και πολιτισμικός χώρος της Ευρώπης είναι το πεδίο, στο οποίο θα διαδραματισθεί το μέλλον των ευρωπαϊκών λαών, ένα κοινό και αλληλέγγυο μέλλον. 

Η Κυβέρνηση, λοιπόν, να πάψει να δημαγωγεί στο όνομα της ευρωπαϊκής προοπτικής. Ο ελληνικός λαός ξέρει ότι άλλα είναι εκείνα, τα οποία πρέπει να συζητηθούν. 

Πρώτον, με ποιες πολιτικές θα πάμε, χωρίς κοινωνική εξουθένωση, χωρίς πολιτική υποταγή, χωρίς οικονομική αδυναμία προς την ΟΝΕ. 

Δεύτερον, με ποια στρατηγική ετοιμαζόμαστε να σταθούμε μέσα στην Ενωμένη Ευρώπη, μετά την ένταξη, και να αντιμετωπίσουμε τη διεύρυνση της Ευρωπαϊκής 'Ενωσης και τις πολιτικές για την κοινωνική και πολιτική Ευρώπη, για την Ευρώπη των πολιτών και για την Ευρώπη της κοινής εξωτερικής πολιτικής, της πολιτικής για την ασφάλεια. 

Αυτοί οι προβληματισμοί απουσιάζουν από τον Προϋπολογισμό του '99. Δεν αποτυπώνονται εκεί. Είναι ξένοι στον τρόπο που προσεγγίζει τα πράγματα το οικονομικό επιτελείο της Κυβέρνησης, γιατί όπως και σε πολλά άλλα ζητήματα η Κυβέρνηση παρουσιάζει μία επικίνδυνη διαφορά, μία διαφορά ιστορικής και πολιτικής φάσης. 

Κυρίες και κύριοι συνάδελφοι, η πολιτική σύγκλισης, την οποία επέλεξε η Κυβέρνηση ως μονόδρομο αναγκαστικό, έχει τεράστιο κοινωνικό κόστος. Και το κόστος αυτό δεν το πληρώνουν όλοι ίδια, δεν το επωμίστηκαν όλοι ίδια, όπως αναληθώς ισχυρίζεται ο κύριος Πρωθυπουργός. Το κόστος το επωμίστηκαν και το επωμίζονται τα ασθενέστερα οικονομικά στρώματα. 

Η ανεργία, οι φορολογικές ανισότητες, η συμπίεση μισθών και συντάξεων, τα εξαιρετικά χαμηλά όρια των κοινωνικών παροχών, συνθέτουν την πραγματική εικόνα και αποδεικνύουν την αλήθεια αυτής της διαπίστωσης. 

Η ανεργία αυξάνεται συνεχώς από το 1990. Το 1997 έφθασε, σύμφωνα με τη Στατιστική Υπηρεσία, το 10,3%. Είναι πολύ μεγαλύτερη όμως. Υπάρχουν περιφέρειες, που η ανεργία καλπάζει. Στη δυτική Μακεδονία φτάνει το 14,5%. Η ανεργία των νέων φτάνει στο 30% έναντι 21% του κοινοτικού μέσου 

 

 

  

Σελίδα 3010 

όρου. Ταυτοχρόνως επισημαίνουμε ότι η Ελλάδα είναι η μόνη χώρα της Ευρωπαϊκής 'Ενωσης που δεν διαθέτει ένα ενιαίο και αξιόπιστο σύστημα αναφοράς, σχετικά με την καταγραφή και παρακολούθηση της ανεργίας. 

Δέκα χρόνια μετά την εφαρμογή δεκάδων προγραμμάτων δισεκατομμυρίων δραχμών η Ελλάδα παρουσιάζει την εικόνα, να μη γνωρίζει ποια είναι η ακριβής ανεργία. 'Αλλα δεδομένα δίνει η Εθνική Στατιστική Υπηρεσία, άλλα δεδομένα δίνει ο ΟΑΕΔ, άλλα δεδομένα δίνει η Ευρωπαϊκή Στατιστική. 

Ξέρετε πολύ καλά, κύριοι Υπουργοί της Κυβέρνησης και κύριε Πρωθυπουργέ, ότι το εθνικό σχέδιο δράσης για την απασχόληση, που υπέβαλε η Ελλάδα, χαρακτηρίστηκε από την Ευρωπαϊκή 'Ενωση, επί λέξει, ότι "δεν διαθέτει μία σαφή και διαρθρωμένη στατιστική, έχει ασαφείς και αποσπασματικούς στόχους", ενώ οι συνολικές δημόσιες δαπάνες σε πολιτικές που αφορούν την αγορά εργασίας, αντιπροσωπεύουν το 1996 μόλις το 0,7% του ΑΕΠ και είναι οι χαμηλότερες στην Ευρώπη. 

Θα καταθέσω τους σχετικούς πίνακες, προκειμένου να γίνει συζήτηση και στη συνέχεια, μετά από τον Προϋπολογισμό. 

Η Ευρωπαϊκή 'Ενωση αντιθέτως, ενώ κάνει αυτούς τους μειωτικούς χαρακτηρισμούς για το εθνικό σχέδιο δράσης για την απασχόληση της Ελλάδας, απονέμει εύσημα στην Ισπανία, τη Γαλλία, την Πορτογαλία, την Ιρλανδία, για τα σχέδια που κατέθεσαν για τη στρατηγική μείωσης της ανεργίας και αύξησης της απασχόλησης. 

Στην τελευταία κατάταξη αξιολογήθηκε το δικό σας εθνικό σχέδιο και έρχεστε κατά τη συζήτηση του Προϋπολογισμού, αυτό, που αξιολογείτε αρνητικά ως περίπου αναποτελεσματικό, να το παριστάνετε ως το εισιτήριο ευτυχίας για τους ανέργους, ασφάλειας και κατοχύρωσης για εκείνους που θέλουν να ασκήσουν το ιερό δικαίωμα στην εργασία. 

Και η δεύτερη έκθεση αξιολόγησης του Κοινοτικού Πλαισίου Στήριξης αναφέρει χαρακτηριστικά και επί λέξει για τους πόρους του Κοινωνικού Ταμείου "στην ουσία δεν υπάρχουν αξιόπιστοι μηχανισμοί των προγραμμάτων κατάρτισης. Οι εσωτερικές αξιολογήσεις κατά τη διάρκεια της εφαρμογής τους είναι άγνωστες. Δεν εξετάζεται ποιο ποσοστό των καταρτιζομένων εξασφαλίζουν στη συνέχεια απασχόληση. Οι επιπτώσεις στην αύξηση της παραγωγικότητάς τους, ύστερα από την κατάρτιση, παραμένουν άγνωστες. Οι ειδικότητες στις οποίες καταρτίζονται οι άνεργοι δεν αποτελούν προϊόν συστηματικής έρευνας. Οι υποψήφιοι για κατάρτιση δεν επιλέγονται με γνώμονα την ανάγκη τους για κατάρτιση". Αυτά είναι, κυρίες και κύριοι συνάδελφοι, εκείνα στα οποία εμμένει ο Προϋπολογισμός με μια δογματική προσήλωση, αγνοώντας εκείνα για τα οποία βοά η πραγματικότητα. 

Επικαλέστηκε η Κυβέρνηση ότι όλοι πιέζονται. Τα στοιχεία όμως ανατρέπουν αυτόν τον ισχυρισμό. Το 1997 οι συνταξιούχοι και οι μισθωτοί κατέβαλαν το 57% του φόρου εισοδήματος. Το 1998 οι μισθωτοί και οι συνταξιούχοι αύξησαν τη συμμετοχή τους στα φορολογικά βάρη και έφθασαν στο 60,4%. Εκατό δισεκατομμύρια (100.000.000.000) δραχμές είναι η πρόσθετη φορολογική επιβάρυνση των μισθωτών και των συνταξιούχων το 1999 από τη μη τιμαριθμοποίηση της φορολογικής κλίμακας και τη διατήρηση των ίδιων εισοδηματικών κλιμακίων το 1998. Αυτό είναι πρόσθετη φορολογία, όπως και αν τη βαφτίσετε εσείς. 

(Στο σημείο αυτό την Προεδρική 'Εδρα καταλαμβάνει ο Β'Αντιπρόεδρος της Βουλής κ. ΠΑΝΑΓΙΩΤΗΣ ΣΓΟΥΡΙΔΗΣ) 

Και στις δημόσιες δαπάνες όμως για την υγεία, την παιδεία και την κοινωνική προστασία, η Ελλάδα κατέχει μόνιμα την τελευταία θέση της Ευρωπαϊκής 'Ενωσης. Πληρώνουν τρεις φορές περισσότερο από την τσέπη τους οι 'Ελληνες για την υγεία, σε σύγκριση με τους υπόλοιπους Ευρωπαίους. 

'Εχουμε τις μικρότερες δημόσιες δαπάνες για την υγεία σε σύγκριση με άλλες χώρες του ΟΟΣΑ. Τα στατιστικά στοιχεία που δημοσιεύει η Ευρωπαϊκή Κοινότητα και άλλοι διεθνείς οργανισμοί για την παιδεία και το εκπαιδευτικό σύστημα είναι αποκαρδιωτικά για την Ελλάδα. Σύμφωνα με την EUROSTAT οι δημόσιες εκπαιδευτικές δαπάνες στην Ελλάδα είναι οι μικρότερες στην Ευρώπη. Η χώρα μας πραγματοποιεί δημόσια δαπάνη που είναι της τάξης του 2,9% του ΑΕΠ, τη στιγμή που ο μέσος όρος είναι 5,2%. 

Ομοειδείς χώρες, όπως η Πορτογαλία, η Ισπανία και η Ιρλανδία, δαπανούν διπλάσια ποσά: 5,8% η Πορτογαλία. Η ίδια εικόνα επιβεβαιώνεται και από τα στοιχεία του ΟΟΣΑ, στοιχεία που δείχνουν ότι η Ελλάδα σχεδόν σε όλους τους τομείς βρίσκεται στα χαμηλότερα επίπεδα. 

Η Ελλάδα είναι μία από τις λίγες χώρες του ΟΟΣΑ που χρηματοδοτούν την τριτοβάθμια εκπαίδευση με μόλις 1% του ΑΕΠ, ενώ απουσιάζει εντελώς η χρηματοδότηση της έρευνας. Στη χρηματοδότηση της πρωτοβάθμιας και δευτεροβάθμιας εκπαίδευσης καταλαμβάνουμε την προτελευταία θέση, πριν από την Τουρκία. Στην τελευταία θέση επίσης κατατάσσεται η Ελλάδα ως προς τις περισσότερες κατηγορίες κοινωνικών δαπανών, όπως παροχές ασθένειας, αναπηρίας, οικογενειακά επιδόματα, επίδομα μητρότητας και επίδομα ανεργίας. 

Ενώ η Κοινότητα αυξάνει τη δαπάνη κοινωνικής προστασίας από 25,4% του ΑΕΠ το 1990 σε 28,4% του ΑΕΠ το 1995, στην Ελλάδα το ίδιο χρονικό διάστημα οι αντίστοιχες δαπάνες μειώνονται από το 22,6% στο 20,7% του ΑΕΠ. 

Οι ομοειδείς χώρες, οι χώρες της συνοχής, σε αντίθεση με όσα συμβαίνουν στην Ελλάδα, έχουν εντυπωσιακή εξέλιξη. Θα καταθέσω μετά τους σχετικούς πίνακες, προκειμένου να αποτελέσουν αντικείμενο στη συνέχεια ερωτήσεων, επικαίρων ερωτήσεων και άσκησης κοινοβουλευτικού και πολιτικού ελέγχου. 

Το ίδιο συμβαίνει με τον αγροτικό τομέα, που βρίσκεται αποπροσανατολισμένος σε μία κρίσιμη περίοδο αλλαγών, τόσο σε διεθνές όσο και σε ευρωπαϊκό επίπεδο, χωρίς καμία στήριξη. Για μια χρονιά, όμως, ακόμα το εισόδημα των Ελλήνων αγροτών μειώθηκε κατά 3,8%, σύμφωνα με τα πρόσφατα στοιχεία της Ευρωπαϊκής 'Ενωσης. 

Ο Προϋπολογισμός, όμως, που συζητάμε σήμερα, κυρίες και κύριοι συνάδελφοι, έχει τα ίδια προβλήματα για όλους αυτούς τους τομείς πολιτικής, που παρήγαγαν την αρνητική κατάσταση η οποία αποτυπώνεται στις σχετικές εκθέσεις. 'Εχει τα ίδια προβλήματα, σχετικά με την αγροτική παραγωγή, με αυτούς των προηγουμένων ετών. Δεν χρηματοδοτείται και επομένως δεν υπάρχει εθνική πολιτική ανάπτυξης της ελληνικής γεωργίας, δεν χρηματοδοτείται και επομένως δεν υπάρχει πολιτική διαρθρωτικών παρεμβάσεων, που θα μπορούσαν να άρουν τα αδιέξοδα του τομέα. 

Δεν αυξάνονται, αντίθετα μειώνονται τα κονδύλια για την αγροτική έρευνα και όλοι γνωρίζουμε ότι χωρίς έρευνα δεν μπορεί να υπάρξει ανάπτυξη και προσαρμογή στις σύγχρονες απαιτήσεις και επιλογές. 

Κυρίες και κύριοι συνάδελφοι, αυτός είναι ο Προϋπολογισμός, τον οποίο περίπου η Kυβέρνηση εμφανίζει ως αγιογραφία, αυτά είναι τα μεγέθη του και αυτά είναι τα αποτελέσματα της δοκιμασμένης πολιτικής του, της δοκιμασμένης εφαρμογής του. 

Γιατί, λοιπόν, σε μια μεταβατική περίοδο, όπου υπάρχουν πολλά και δύσκολα προβλήματα, καταφεύγετε στη γνωστή μεθοδολογία της ωραιοποίησης και της αγιογραφίας και δεν λέτε τα πράγματα με το όνομά τους, στον ελληνικό λαό, για να τον ετοιμάσετε, για να συμμεριστείτε την αγωνία του, για να τον στηρίξετε, για να του ανοίξετε δρόμους και για να του εμπνεύσετε αισιοδοξία και συναίνεση; 

Δεν είναι μονόδρομος, κυρίες και κύριοι συνάδελφοι, αυτή η πολιτική, όπως ισχυρίζεται η Kυβέρνηση. 

Εμείς δεν έχουμε καμία διάθεση δημαγωγίας ούτε μηδενιστικής κριτικής, όπως προσπαθεί πολλές φορές ο κύριος Πρωθυπουργός να μας αποδώσει. Νομίζω ότι δεν υπάρχει άλλωστε ανάγκη δημαγωγίας. 

Κατέχετε τα σκήπτρα και μπορείτε, πράγματι, να επιδίδεσθε στη δημαγωγία ανενόχλητοι. Ο ελληνικός λαός, όμως, ζει καθημερινά στο πετσί του τις συνέπειες της κυβερνητικής πολιτικής και δεν χρειάζεται κανέναν για να του τις περιγράψει. Τη γνωρίζει πολύ καλά και γι' αυτό την απορρίπτει. 

Είναι ανάγκη, κυρίες και κύριοι συνάδελφοι, να κατανοήσουμε τα πραγματικά αίτια που παράγουν και διαμορφώνουν 

  


 

  

Σελίδα 3011 

αυτήν την αδιέξοδη πολιτική. 

Προσωπικά πιστεύω ότι στη ρίζα των αποτυχιών της κυβερνητικής πολιτικής βρίσκονται δύο, δομικού χαρακτήρα, αιτίες και σ' αυτές θέλω να σταθώ, όσο πιο σύντομα μπορώ. 

Η Κυβέρνηση του ΠΑ.ΣΟ.Κ., πρώτον, δεν μπόρεσε να συλλάβει εξαρχής ότι για την εξασφάλιση της πραγματικής σύγκλισης απαιτείται ένα συνολικό μεταρρυθμιστικό σχέδιο, μέσα στο οποίο η κοινωνική σταθερότητα και η κοινωνική συνοχή θα αξιοποιούνταν ως στοιχείο ανάπτυξης. 'Ενα σχέδιο που θα προωθεί δράσεις και παρεμβάσεις σε πολλούς τομείς ταυτόχρονα, ώστε ο συνδυασμός αυτών των παρεμβάσεων να παράγει αποτελέσματα αξιόπιστα και κοινωνικά αποδεκτά. 

'Εμεινε εγκλωβισμένη η Κυβέρνηση στη λογική της κάλυψης των ονομαστικών δεικτών και κινήθηκε με τον τρόπο που θα κινούνταν μια οικονομία και μια κοινωνία που δεν θα είχαν τις διαρθρωτικές ανεπάρκειες και τα διαρθρωτικά προβλήματα που παρουσιάζει η ελληνική. 

Εδώ βρίσκεται το πρώτο μεγάλο πρόβλημα. Για να γίνει απολύτως σαφές τι εννοώ, θα χρησιμοποιήσω το παράδειγμα της αξιοποίησης των κοινοτικών πόρων. 

'Οποια αλχημεία και αν χρησιμοποιήσει η Κυβέρνηση, είναι πια κοινή συνείδηση, βοά το πανελλήνιο, ότι ως τώρα δεν καταφέρατε να αξιοποιήσετε τους πόρους των Πακέτων Ντελόρ. Είμαστε στον τελευταίο χρόνο του δευτέρου πακέτου και έχετε απορροφήσει μόνο το 50% των διαθεσίμων πόρων. Αν είστε ικανοποιημένοι, με γειά σας και χαρά σας. Η ελληνική πραγματικότητα φωνάζει ότι τα πράγματα έχουν αλλιώς. 

Είναι επίσης κοινή συνείδηση ότι από τους πόρους που απορροφήθηκαν ένα μεγάλο μέρος σπαταλήθηκε και δεν αξιοποιήθηκε με αναπτυξιακά κριτήρια. 'Οπως κοινή συνείδηση είναι ότι σπαταλήθηκε και το Πρώτο Κοινοτικό Πλαίσιο Στήριξης. 

Να δοθούν, λοιπόν, στον ελληνικό λαό πειστικές εξηγήσεις. Πειστικές εξηγήσεις και απαντήσεις χρειάζεται ο 'Ελληνας πολίτης, στο μεγάλο "γιατί" Γιατί όλο και πιο πολλοί, κύριε Πρωθυπουργέ και κύριοι Υπουργοί, είναι οι 'Ελληνες πολίτες που ζητάνε τα χρόνια τους και τις θυσίες τους πίσω. Γιατί δεν τα αξιοποιήσατε με το σωστό τρόπο, όπως τους είχατε υποσχεθεί. 

Μιλάμε για σύγκλιση, μιλάμε για ανάγκη ανάπτυξης, μιλάμε για θυσίες που πρέπει να γίνουν και όμως τεράστιοι πόροι, που θα μπορούσαν να χρηματοδοτήσουν την ανάπτυξη, να δημιουργήσουν θέσεις εργασίες, να μεγαλώσουν τα φορολογικά έσοδα, μένουν ανεκμετάλλευτοι. 

Πιστεύω ότι εδώ έρχονται ακριβώς στην επιφάνεια οι δομές της καθυστέρησης που παραμένουν άθικτες και αναλοίωτες: Η απουσία σοβαρού σχεδιασμού και προγραμματισμού, η αναποτελεσματικότητα του συγκεντρωτικού και γραφειοκρατικού κράτους, η αναποτελεσματικότητα της Δημόσιας Διοίκησης, η κυβερνητική κηδεμονία στη διαχείριση των πόρων, το ξεπερασμένο καθεστώς που διέπει την εκτέλεση των δημοσίων έργων, η έλλειψη υποδομών, η αδιαφάνεια και το καθεστώς διαπλοκής οικονομικών, εκδοτικών και πολιτικών συμφερόντων, το ίδιο, τέλος, το ανεπαρκές και αναποτελεσματικό πολιτικό σύστημα διακυβέρνησης της χώρας. Πώς είναι, όμως, δυνατόν, να υπάρξει ανάπτυξη χωρίς να αλλάξουν αυτές οι δομές; 

Η αλλαγή αυτών των δομών δεν απαιτεί χρήματα, απεναντίας εξοικονομεί και διασφαλίζει πόρους. Αυτά που δεν απαιτούν χρήματα, δεν τα κάνετε. Και επιλέγετε κυνικά τη μονόπλευρη πολιτική, που στεγνώνει πια τις δυνατότητες της ελληνικής κοινωνίας και της ελληνικής οικονομίας. 

Δεν θέλετε και δεν μπορείτε να κάνετε αυτές τις διαρθρωτικές αλλαγές. Γιατί είσαστε εντοιχισμένοι στις δομές του υπάρχοντος πολιτικού συστήματος και θέλετε να παραμείνετε εκεί, εντοιχισμένοι, σ'αυτό το πολιτικό σύστημα και μάλιστα με μία νοοτροπία ηγεμονίας και καθεστώτος εσαεί. 

Υπάρχει, κυρίες και κύριοι συναδελφοι, και μία δεύτερη αιτία, που εγώ θεωρώ ότι βρίσκεται στη ρίζα της αποτυχημένης κυβερνητικής πολιτικής. Είναι η ψυχρή πολιτική μονόπλευρης πίεσης των οικονομικά ασθενέστερων και πολιτικά πιο αδύναμων στρωμάτων. Και πρόκειται για συνειδητή επιλογή, που έκανε η Κυβέρνηση μπροστά στην αδυναμία της να διαμορφώσει μία ευρύτερη πολιτική αλλαγών και μπροστά στην ανάγκη κάλυψης των ονομαστικών δεικτών. 'Εκανε αυτήν την επιλογή η Κυβέρνηση πιστεύοντας ότι μπορεί να ξεπεράσει τη δυσφορία, μέσω της στήριξης συγκροτημάτων των Μ.Μ.Ε. και των κρατικών προπαγανδιστικών μηχανισμών, πιστεύοντας ότι θα μπορέσει προεκλογικά να αλλάξει το κλίμα, μέσω μίας επιλεκτικής παροχολογίας. Και κάποτε θα μιλάμε για το πόσοι άνθρωποι και πόσα κονδύλια αναλώθηκαν, για να φτιάχνουν αυτές τις επικοινωνιακές πολιτικές και τις κούφιες διαφημιστικές καμπάνιες του κυβερνητικού έργου. 

Η μεγαλύτερη απόδειξη για την ορθότητα αυτών των εκτιμήσεων είναι η κυβερνητική πολιτική στα θέματα του φορολογικού συστήματος και της εισοδηματικής πολιτικής. Τα στοιχεία είναι δεδομένα, δεν αναφέρομαι σε αριθμούς. Το βασικό συμπέρασμα που προκύπτει από τους αριθμούς είναι ότι η φορολογική επιβάρυνση των μισθωτών, των συνταξιούχων και των μικρομεσαίων επιχειρήσεων είναι εξοντωτική, η μεγαλύτερη στην Ευρώπη. Επίσης, το κόστος εργασίας είναι το χαμηλότερο στην Ευρώπη. Χαμηλότερη, επίσης, είναι και η αγοραστική ικανότητα των εργαζομένων. 

Κυρίες και κύριοι συνάδελφοι, δεν μπορεί κανείς να κάνει αλχημείες, για να ξεγελάει την πραγματικότητα της ζωής. Εκδικείται η πραγματικότητα. Γιατί τα γεγονότα και τα προβλήματα δεν μπορεί κανείς να τα χειριστεί ως ταχυδακτυλουργός. Δυστυχώς, ο τρόπος με τον οποίο συζητείται ο Προϋπολογισμός δεν επιτρέπει μία σοβαρή συζήτηση στα προγράμματα που χρειάζεται η χώρα, στις πολιτικές τις διαρθρωτικές. Ο τρόπος που γίνεται η συζήτηση ωθεί τα πράγματα σε αντιπαραθέσεις άγονες και δεν δίνει δυνατότητες αναζήτησης λύσεων και συνεννόησης. 

Στα χαρτιά και στα λόγια η συζήτηση του Προϋπολογισμού είναι υψίστης πολιτικής σημασίας γεγονός. Στην πράξη γίνεται μονότονη κοινοβουλευτική διεκπεραίωση, που δεν κάνει τον κόπο να την παρακολουθήσει κανείς απ'αρχής μέχρι τέλους, όχι μόνο ο Πρωθυπουργός, αλλά και πολλοί από εμάς. Αυτό το βλέπει ο ελληνικός λαός και εκεί είναι που διαπιστώνει το χάσμα το μεγάλο ανάμεσα στα λόγια και στα έργα, στους νόμους και στην πράξη. Και σε αυτό το χάσμα είναι που καταβαραθρώνεται η πολιτική αξιοπιστία και η πολιτική αποτελεσματικότητα. Δεν έχει κανένα νόημα, κύριε Πρωθυπουργέ, εμείς να καταγγέλλουμε και να διαπιστώνουμε τα αρνητικά και εσείς να ωραιοποιείτε την πραγματικότητα, να υπερασπίζεσθε μία αδιέξοδη πολιτική. 'Ολοι πια έχουμε συνείδηση ότι είναι ώρα μεγάλων αλλαγών, όλοι έχουμε συνείδηση ότι οι ευρωπαϊκές εξελίξεις μας θέτουν μπροστά σε νέες δυνατότητες και νέες δυσκολίες. 

Το κεντρικό πρόβλημα που υπάρχει τούτη την ώρα είναι με ποιες πολιτικές, με ποιες επιλογές πάμε προς τους στόχους, και όχι να αλλάζουμε τους στόχους για να δημαγωγούμε για τους στόχους, γιατί σε τελευταία ανάλυση έχετε δει και από προσωπική σας εμπειρία, ως Υπουργός και ως Πρωθυπουργός, τη μεγάλη φθοροποιό δύναμη που έχει το υπάρχον πολιτικό σύστημα, να ενσωματώνει και να αχρηστεύει, να καταστρέφει τις δημιουργικές δυνατότητες του τόπου, να στενεύει απελπιστικά τα περιθώρια αναζήτησης σοβαρών και αξιόπιστων λύσεων, να απομακρύνει το λαό από την πολιτική, να απονεκρώνει κάθε κοινωνική ενεργοποίηση, να αναγορεύει σε μοναδικό νόμο πολιτικής λειτουργίας την κομματική πειθαρχία και την κυβερνητική σκοπιμότητα. 

Είναι ανάγκη να γίνουν τομές. Και εγώ θα ήθελα να καταθέσω συγκεκριμένες και όσο γίνεται πιο συνοπτικά προτάσεις. 

Κυρίες και κύριοι συνάδελφοι, μιλάμε για την "Aτζέντα 2000". Ε, λοιπόν να έρθει στη Βουλή αμέσως για συζήτηση το συνολικό πρόβλημα της εθνικής στρατηγικής στα πλαίσια της "Aτζέντα 2000". Η Ευρώπη ολόκληρη σήμερα ασχολείται εντατικά με τα θέματα που περιλαμβάνει η "Ατζέντα 2000". 

Η κάθε χώρα διαμορφώνει τη στρατηγική της. Στην Ελλάδα υπάρχει ελλιπής ενημέρωση. Ο ελληνικός λαός, ο Τύπος, τα κόμματα, ελάχιστα, μέσα από τις υπάρχουσες διαδικασίες, 



 

  

Σελίδα 3012 

μπορούν να ασχοληθούν με την ουσία των προβλημάτων. Η Κυβέρνηση πορεύεται χωρίς στρατηγική και επιμένει να χειρίζεται τα θέματα σαν να πρόκειται για κομματική της υπόθεση, για εσωτερική οικογενειακή της υπόθεση. 

Η πολιτική διεύρυνσης της Ευρωπαϊκής 'Ενωσης εμπλέκεται με το Κυπριακό, με τις ελληνοτουρκικές σχέσεις, με τις ευρωτουρκικές σχέσεις. Η δική μας άποψη είναι ότι χρειάζεται συνολικός επαναπροσδιορισμός της εξωτερικής μας πολιτικής. Η προοπτική περικοπής των κοινοτικών δαπανών και κυρίως ο κίνδυνος μερικής επανεθνικοποίησης της Κοινής Αγροτικής Πολιτικής αποτελεί για την Ελλάδα εξαιρετικά δυσοίωνη εξέλιξη. 

Πώς προετοιμαζόμαστε γι' αυτά; Πώς διαπραγματευόμαστε; Πώς προσαρμόζουμε την αγροτική μας οικονομία σε όλα τα ενδεχόμενα; Το "Πακέτο Σαντέρ" αποτελεί μία τελευταία δυνατότητα. Πώς σχεδιάζεται η αξιοποίησή του, ώστε να αποφευχθούν τα μέχρι σήμερα λάθη; Πώς θα χειριστείτε το "πακέτο Σαντέρ", κύριε Πρωθυπουργέ; Ως "πακέτο Σημίτη", για τις επόμενες εκλογές, όπως άκουσα ένα ευφυολόγημα, που δημοσιεύθηκε και προδίδει έλλειψη έμπνευσης και μικροκομματική οπτική; 

Προτείνουμε, λοιπόν, για όλα αυτά να υπάρξει αμέσως συζήτηση στη Βουλή, έντονη προετοιμασία με την αξιοποίηση των θεσμών που υπάρχουν και την καθιέρωση νέων θεσμών. Πρόκειται για μια εθνική υπόθεση κι εμείς προτείνουμε το συντονισμό όλων των κοινωνικών και πολιτικών δυνάμεων, ώστε να πετύχουμε την καλύτερη διαπραγμάτευση στα πλαίσια της Ευρωπαϊκής 'Ενωσης και την καλύτερη αξιοποίηση των δεδομένων. 

Η δεύτερη πρότασή μου αφορά το φορολογικό σύστημα. Να εγκαταλείψει η Κυβέρνηση την αδιέξοδη λογική των αποσπασματικών ρυθμίσεων και κυρίως να μην αποπειραθεί την προσέγγιση του προβλήματος με όρους προεκλογικών σκοπιμοτήτων. Με το άνοιγμα της Βουλής μετά τις γιορτές να συγκροτηθεί διακομματική επιτροπή, που θα ετοιμάσει σχέδιο φορολογικής μεταρρύθμισης μέσα στο 1999. Εκεί να κριθούν οι προτάσεις, ιδεολογικές και πολιτικές, τα ιδεολογικά και πολιτικά χαρακτηριστικά των συγκεκριμένων επιλογών. 

Η τρίτη πρόταση αφορά την υπόθεση της ανεργίας. Να υιοθετηθεί αμέσως η λογική της μείωσης των ωρών εργασίας σε τριάντα πέντε και να ξεκινήσει από το Γενάρη σοβαρός διάλογος για τις προϋποθέσεις υλοποίησής του, σε συνδυασμό με τις αντίστοιχες πρωτοβουλίες άλλων χωρών της Ευρώπης. Ταυτοχρόνως να καταρτισθεί νέο εθνικό σχέδιο για την απασχόληση, γιατί αυτό που κατατέθηκε μετά πολλών επαίνων, προβλήθηκε, αλλά μετά πολλών επαίνων απορρίφθηκε ως αναποτελεσματικό. 

Να προωθηθεί αμέσως η αλλαγή του καθεστώτος που διέπει τη λειτουργία των ΔΕΚΟ, διότι η πολιτική της Κυβέρνησης εκεί αποτελεί τραγέλαφο. Εμείς, έχουμε υποβάλει πρόταση, για να αντιμετωπισθούν όλα τα αδιέξοδα σε όλες τις ΔΕΚΟ και οι κίνδυνοι νέων εντάσεων από την προώθηση επιπόλαιων πολιτικών ιδιωτικοποίησης. 'Αλλα λέει ο Προϋπολογισμός, άλλα λέει η Κυβέρνηση, άλλα αναφέρονται στις σχετικές συζητήσεις, που γίνονται εντός του Κοινοβουλίου, άλλα διαβάζουμε στις εφημερίδες ότι αποτελούν περιεχόμενο προτάσεων για την Ολυμπιακή, για την Εμπορική και για μια σειρά άλλων δημοσίων επιχειρήσεων. 

(Στο σημείο αυτό την Προεδρική 'Εδρα καταλαμβάνει ο Πρόεδρος της Βουλής κ. ΑΠΟΣΤΟΛΟΣ ΚΑΚΛΑΜΑΝΗΣ) 

Τέλος, να ανασταλεί η εφαρμογή του νόμου Αρσένη για την παιδεία και μέσα στο 1999 να οργανωθεί ουσιαστικός διάλογος για το περιεχόμενο μιας ουσιαστικής εκπαιδευτικής μεταρρύθμισης, που θα τεθεί σε εφαρμογή από το 2000. Είναι τεράστιο το κόστος για το λαό μας και τη χώρα μας από τον τρόπο με τον οποίο χειρίζεσθε τα θέματα της παιδείας. Δεν υπάρχει μεγαλύτερη ιστορική έκπτωση από το να σε απορρίπτει η νέα γενιά. Η νέα γενιά απορρίπτει την πολιτική σας, που για να την περάσετε, υιοθετείτε ό,τι απεχθέστερο υπάρχει για τα νέα αγόρια και κορίτσια. Υιοθετείτε τον στείρο πατερναλισμό, τον κυβερνητικό αυταρχισμό και ταυτόχρονα την ηθικολογία μιας αυθεντίας που δεν πείθει με τίποτα και κανέναν. 

Κυρίες και κύριοι συνάδελφοι, η Ελλάδα μπορεί να έχει καλύτερη μοίρα. Είναι μία χώρα με δυνατότητες και πλεονεκτήματα. Ο ελληνικός λαός είναι προικισμένος. Δεν έχουμε το δικαίωμα εμείς οι πολιτικοί και τα κόμματα συλλογικά να συντηρούμε μεθόδους και πολιτικές που υποτιμούν την αξία και τις δυνατότητες της χώρας όσο και του λαού μας. Χρειαζόμαστε βεβαίως ανανέωση, αλλαγή, νέες ιδέες και νέες πολιτικές λύσεις. 

Με αυτές τις πολιτικές, τέτοιων προϋπολογισμών, η χώρα βρίσκεται ουσιαστικά εκτός Ευρωπαϊκής 'Ενωσης. Αν επιτέλους γίνει εκ νέου η Ελλάδα μέλος της Ευρωπαϊκής 'Ενωσης, αυτό θα σημαίνει ότι μετά τη δύσκολη και παρατεταμένη περίοδο προσαρμογής της ελληνικής οικονομίας θα ακολουθήσει νέος μονόδρομος αυστηρής οικονομικής πολιτικής, "περισυλλογής", όπως λέει η Κυβέρνηση. 

Στη μεταβατική περίοδο από το 1999 και μετά η ήδη δυσμενής ανταγωνιστική θέση της χώρας, εκτός ΟΝΕ και ευρώ θα επιδεινωθεί ραγδαία, όπως τεκμηριώνεται από τις απόψεις όλων των παραγωγικών τάξεων που πλήττονται. Δεν νοείται επίτευξη ονομαστικών στόχων, χωρίς ταυτόχρονη εξασφάλιση ισορροπίας στο σύστημα των πραγματικών μεγεθών της οικονομίας. Δεν ωφελούν επιφανειακές παρεμβάσεις χωρίς βαθιές διαρθρωτικές και δομικές αλλαγές στους παράγοντες που γεννούν τις ανισορροπίες. Αυτό ισχύει τόσο για τον πληθωρισμό όσο και για τα επιτόκια και το δημόσιο χρέος. Αγκιστρωμένη στο στόχο μείωσης του πληθωρισμού η Κυβέρνηση Σημίτη κυνηγάει προσωρινά αποτελέσματα με διοικητικά πυροτεχνήματα -μείωση εμμέσων φόρων και πάγωμα τιμολογίων ΔΕΚΟ- αλλά οι παράγοντες που προκαλούν τις πληθωριστικές τάσεις παραμένουν ανέπαφοι -πολύ χαμηλό επίπεδο παραγωγικότητας και πολύ υψηλό κόστος λειτουργίας του δημόσιου τομέα. 

Κυρίες και κύριοι συνάδελφοι, όταν η ελληνική Κυβέρνηση πήγαινε, η υπόλοιπη Ευρώπη ερχότανε! Αυτή ακριβώς είναι η κατάσταση σήμερα. Και σε αυτήν την περίπτωση, όπως και σε τόσες άλλες, η Κυβέρνηση αποδεικνύεται ουραγός των εξελίξεων, ανίκανη να σταθεί στο ύψος των περιστάσεων, ανέτοιμη να αναπτύξει πρωτοβουλίες. Μία Κυβέρνηση που αγοράζει από δεύτερο χέρι, μία Κυβέρνηση που ψωνίζει από το καλάθι της Ευρώπης περσινές ιδέες και περισσεύματα. Γιατί πώς αλλιώς να περιγράψουμε αυτό που γίνεται σήμερα στην Ελλάδα και αυτά τα οποία εμφανίζονται στον Προϋπολογισμό, παρά σαν μία εισαγωγή μεταχειρισμένων ειδών παλαιάς τεχνολογίας. Μία Κυβέρνηση που επιμένει νευρωτικά σε λύσεις, που όλοι οι άλλοι θέλουν να εγκαταλείψουν, μία Κυβέρνηση που μοιάζει με το μαθητή στην τελευταία σειρά της παρέλασης, που συνέχεια χάνει το βήμα του και πάντα κάνει το ανάποδο από αυτό που κάνουν οι άλλοι. Αλλά πάντα θέλει, παρά το ότι χάνει το βήμα του, να ηγεμονεύει με το "ναπολεόντειο σύνδρομο" στην πολιτική πραγματικότητα της χώρας. 

Εμείς βεβαίως ποτέ δεν είπαμε πως ό,τι γίνεται στην Ευρώπη είναι κατ' ανάγκη καλό και ωφέλιμο. Για παράδειγμα, ποτέ δεν πορευθήκαμε με τον άνεμο του νεοφιλελευθερισμού στα πανιά μας. Αντίθετα, τις νεοφιλελεύθερες λύσεις τις αναλύσαμε, τις στηλιτεύσαμε και τις απορρίψαμε εδώ και καιρό. Προτείναμε όρους, εγείραμε απαιτήσεις, επιχειρήσαμε παρεμβάσεις, αλλά ποτέ δεν παραδοθήκαμε αμαχητί στις επιταγές της επικρατούσας διαχειριστικής μόδας. 

Ως χώρα που θέλει να είναι ισότιμο κράτος-μέλος η Ελλάδα πρέπει να συμμετάσχει ενεργά στην ανατροπή του σκηνικού που υπάρχει σήμερα, στη διαμόρφωση ενός νέου σκηνικού, στην υιοθέτηση νέων πολιτικών επιλογών, που στο κάτω-κάτω εδώ και χρόνια στηρίζει ο ελληνικός λαός και θέλει. 

Καταθέσατε έναν Προϋπολογισμό, κύριε Πρωθυπουργέ και κύριοι Υπουργοί, σαν αυτούς που βλέπαμε να κατατίθενται και τα προηγούμενα χρόνια. Εμείς ανησυχούμε και φοβόμαστε, γιατί η Κυβέρνηση κάνει σήμερα πολιτικές του χθες. 'Εχουμε ήδη υποστεί τις συνέπειες μιας ιδιαίτερα σκληρής και 

  


 

  

Σελίδα 3013 

ανάλγητης εφαρμογής των νεοφιλελεύθερων πολιτικών και η Ελλάδα αντιμετωπίζει σοβαρό πολιτικό και κοινωνικό πρόβλημα σε όλους τους τομείς εσωτερικής και εξωτερικής πολιτικής, είναι ανοικτά τα μέτωπα και χρειάζονται διαρθρωτικές αλλαγές και στην οικονομία και την κοινωνία αλλά και το πολιτικό σύστημα. Η πολιτική σας είναι μία πολιτική ηττημένη στο κοινωνικό επίπεδο, γιατί παράγει ανισότητες και αδικία. Ηττημένη στο επίπεδο του οικονομικού σχεδιασμού, γιατί παράγει αποδιάρθρωση και όχι αναδιάρθρωση. Ηττημένη στο επίπεδο της εθνικής στρατηγικής, γιατί έχει καταστεί όμηρος των πρωτοβουλιών των Ηνωμένων Πολιτειών της Αμερικής. Ηττημένη στο πεδίο των ιδεών και των αξιών, γιατί αναπαράγει τη νοσηρότητα του πολιτικού συστήματος και δεν ανανεώνει την αξιοπιστία του. 

Ο Προϋπολογισμός του 1999 είναι οργανικό μέρος αυτής της ηττημένης πολιτικής, γι' αυτό και εμείς θα το καταψηφίσουμε στο σύνολό του. Η εκσυγχρονιστική ρητορεία τελείωσε, εξεμέτρησε το βίο της, ξεθώριασε και ξεθύμανε. Μη έχοντας άλλο δρόμο ο κ. Σημίτης, θα επαναφέρει την τακτική της πόλωσης, της όξυνσης και του μηδενισμού όλων εκείνων που δεν αντέχουν και δεν θέλουν να νομιμοποιήσουν την πολιτική του. 

Θα συμβούλευα τον κύριο Πρωθυπουργό, να πάψει να επιδίδεται σε ασκήσεις πόλωσης. Θα συμβούλευα την Κυβέρνηση, να πάψει να σχεδιάζει εκβιαστικές κινδυνολογίες. 

(Στο σημείο αυτό ο Πρόεδρος του Συνασπισμού της Αριστεράς και της Προόδου κ. Νικόλαος Κωνσταντόπουλος καταθέτει για τα Πρακτικά την έκθεση αξιολόγησης, η οποία βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής) 

(Επίσης, στο σημείο αυτό ο Πρόεδρος του Συνασπισμού της Αριστεράς και της Προόδου κ. Νικόλαος Κωνσταντόπουλος καταθέτει για τα Πρακτικά τους παρακάτω πίνακες, οι οποίοι έχουν ως εξής: 


Σελίδα 3014 εώς και 3023
σε PDF   



 

  

Σελίδα 3023 

ΠΡΟΕΔΡΟΣ (Απόστολος Κακλαμάνης): Η Πρόεδρος της Κοινοβουλευτικής Ομάδας του Κομμουνιστικού Κόμματος Ελλάδας κ. Αλέκα Παπαρήγα, έχει το λόγο. 

ΑΛΕΞΑΝΔΡΑ ΠΑΠΑΡΗΓΑ (Γενική Γραμματέας της Κεντρικής Επιτροπής του Κ.Κ.Ε.): Κύριε Πρόεδρε, κύριοι Βουλευτές, εμείς θεωρούμε ότι σωστά διακηρύσσει η Κυβέρνηση ότι ο Προϋπολογισμός είναι ενταξιακός. Με την έννοια ότι υπηρετεί την πρόθεσή της να ενταχθεί η Ελλάδα στην ΟΝΕ, αλλά με τον ελληνικό λαό σύμφωνα πάντα με την πρόθεση της Κυβέρνησης να οδηγείται προς την ΟΝΕ σαν πρόβατο επί σφαγή. 

Δεν χρειάζεται να πούμε τίποτε άλλο, είναι φανερό ότι καταψηφίζουμε τον Προϋπολογισμό σε όλα τα συστατικά του. 

ΠΡΟΕΔΡΟΣ (Απόστολος Κακλαμάνης): Με όλες τις παραφυάδες του. 

ΑΛΕΞΑΝΔΡΑ ΠΑΠΑΡΗΓΑ (Γενική Γραμματέας της Κεντρικής Επιτροπής του Κ.Κ.Ε.): Θεωρούμε ότι ο Προϋπολογισμός αυτός είναι προσαρμοσμένος στα πλαίσια των εντολών της Ευρωπαϊκής 'Ενωσης και δεν καταλαβαίνουμε την τοποθέτηση του Προέδρου του Συνασπισμού, που προκειμένου να κάνει κριτική στον κ. Σημίτη -και καλώς κάνει βεβαίως- βγάζει λάδι τους κυρίους Σρέντερ, Ζοσπέν, Ντ' Αλέμα, Μπλερ, Αθνάρ, και όλους τους άλλους εραστές της σύγχρονης στρατηγικής του μεγάλου κεφαλαίου. Εμείς σας χαρίζουμε και τον όρο ότι ο Προϋπολογισμός είναι αναπτυξιακός, με την έννοια που εσείς δίνετε στην ανάπτυξη και που τη βλέπετε σαν μία πορεία για να γίνονται όλο και πιο πρόσφορες και ασύδοτες οι συνθήκες για την απρόσκοπτη δράση του μεγάλου κεφαλαίου, ελληνικού και ξένου, σε βάρος των εργαζομένων και των πλουτοπαραγωγικών πηγών της χώρας. Βεβαίως κάνουμε και μία πρόβλεψη. 'Οσο πλησιάζουν οι ευρωεκλογές, θα δυναμώσει και κάποια κριτική απέναντι στην Ευρωπαϊκή 'Ενωση και από τα άλλα κόμματα της Αντιπολίτευσης. 

Φθάσαμε εδώ να ακούσουμε από το στόμα του Προέδρου της Νέας Δημοκρατίας ότι η ΟΝΕ δεν είναι πανάκεια και ότι, εν πάση περιπτώσει, δεν είναι και μονόδρομος. Κάπως έτσι το καταλάβαμε. Θα δυναμώσει ίσως η κριτική προς την Ευρωπαϊκή 'Ενωση και από τα άλλα κόμματα. 

Να μας επιτρέψετε να σχολιάσουμε ότι σήμερα πια που οι πανευρωπαϊκές δημοσκοπήσεις δείχνουν ότι και στην Ελλάδα αρχίζει να διαμορφώνεται ένα ισχυρό ρεύμα αμφισβήτησης και κριτικής κατά της Ευρωπαϊκής 'Ενωσης και της ΟΝΕ, δεν είναι και τόσο δύσκολο να κάνει κανείς κριτική. Να προβάλει π.χ. ότι εμείς δεν είμαστε με την Ευρωπαϊκή 'Ενωση των τραπεζιτών, αλλά με την Ευρωπαϊκή 'Ενωση των λαών. Πέραν του ότι είναι ετεροχρονισμένη κριτική, είναι και ξεπερασμένη με τη φόρα που παίρνουν τα πράγματα. Και εμείς ρωτάμε όλους εκείνους που αρχίζουν και κάνουν κάποια κριτική προς την Ευρωπαϊκή 'Ενωση, κάποια κριτική, ειλικρινή ή όχι, αυτό είναι άλλο θέμα. Πώς είναι δυνατό να περιμένουμε να ζήσουμε την Ευρώπη των λαών όταν δεν αμφισβητείται η ουσία και η βάση της πολιτικής της Ευρωπαϊκής 'Ενωσης, που είναι οι γνωστές τέσσερις ελευθερίες, όπως η ελεύθερη κίνηση κεφαλαίων, εμπορευμάτων, υπηρεσιών και εργατικού δυναμικού; Ούτε σε εκατόν πενήντα χρόνια δεν πρόκειται να πετύχουμε την Ευρώπη των λαών, όταν υπάρχουν απόψεις που λένε ότι και η κριτική και η αντίθεση στην Ευρωπαϊκή 'Ενωση οδηγεί στην απομόνωση. Πρόκειται για ένα πλαστό δίλημμα και επιχείρημα, το οποίο έχει αποδειχθεί ότι χρησιμοποιείται προκειμένου να δρομολογηθεί ο συμβιβασμός και η υποταγή στην αντιδραστική νεοφιλελεύθερη πολιτική που ακολουθείται στην Ευρώπη και όταν είχαν τη σχετική πλειοψηφία τα κλασικά συντηρητικά κόμματα, και τώρα που την πλειοψηφία έχουν η σοσιαλδημοκρατία και η γνωστή κεντροαριστερά. 

Ακούσαμε πάρα πολλές φορές σε αυτήν την Αίθουσα, ιδιαίτερα τους υποστηρικτές του Προϋπολογισμού, ότι υπάρχουν σήμερα νέα δεδομένα και πρέπει ο ελληνικός λαός και οι πολιτικές δυνάμεις να προσαρμοστούμε σε αυτά. Αν θέλουμε να είμαστε ακριβείς, αυτά τα νέα δεδομένα δεν είναι εντελώς καινούρια, σήμερα εκδηλώνονται με νέα ένταση και νέες μορφές, αφού παγκοσμίως το έδαφος είναι σχετικά ελεύθερο -προσωρινά υπογραμμίζουμε- και αφού βεβαίως σε εθνικό επίπεδο τα συνδικαλιστικά κινήματα της εργατικής τάξης και των άλλων εργαζομένων βρίσκονται υπό την ηγεσία δυνάμεων που με δουλοπρέπεια δουλεύουν υπέρ της Ευρωπαϊκής 'Ενωσης και των επιλογών της και σε πολλές περιπτώσεις όχι με το αζημίωτο. 

Ανάμεσα, λοιπόν, σε αυτά που θεωρούνται νέα δεδομένα εντάσσεται, παραδείγματος χάριν, η θρασύτατη επίθεση στις εργατικές και λαϊκές κατακτήσεις σε όλην τη γη, και στην Ευρώπη και στην Ελλάδα, το μοίρασμα μιας θέσης απασχόλησης σε τέσσερις ως πέντε εργαζομένους, η δυνατότητα του πολυεθνικού κεφαλαίου να επεκτείνεται σε βάθος και σε πλάτος παντού, αφήνοντας πίσω του μεγάλες σύγχρονες επιχειρήσεις -αυτό είναι αλήθεια-και ταυτόχρονα συντρίμια επιχειρήσεων, ιδιαίτερα μικρομεσαίων, συντρίμια κλάδων και πάνω από όλα στο πέρασμά του να πολλαπλασιάζει τη φτώχεια και την εξαθλίωση. 

Στα νέα δεδομένα η Κυβέρνηση κατατάσσει την επίσημη άποψη της Ευρωπαϊκής 'Ενωσης -και όχι μόνο- ότι όταν ένας 'Ελληνας εργαζόμενος δουλεύει τρεις ώρες την εβδομάδα, δηλαδή δώδεκα ώρες το μήνα, τότε αυτός είναι κανονικός εργαζόμενος που μπορεί να ζήσει καλά και βεβαίως αυτοί που τον εκμεταλλεύονται πολύ καλύτερα. 

Στα νέα δεδομένα η Κυβέρνηση κατατάσσει την πλήρη εκποίηση του εγχώριου πλούτου της χώρας, αυτού του πλούτου που τον δημιούργησε ο λαός με τον ιδρώτα του, με το αίμα του, το μυαλό, τη γνώση και τις δεξιότητές του. 

Στα νέα δεδομένα κατατάσσει η Κυβέρνηση την πολύ ουμανιστική θεωρία ότι οι εργαζόμενοι δεν έχουν δικαίωμα σε ένα συλλογικό δημόσιο σύστημα κοινωνικής ασφάλισης, παιδείας, απλά έχουν την υποχρέωση με ατομικό τρόπο να αρπάζουν τις ευκαιρίες, λες και μέσα σε αυτήν τη ζούγκλα είναι θέμα ικανότητας να αξιοποιήσεις τις ευκαιρίες. 

Στα νέα δεδομένα η Κυβέρνηση κατατάσσει την πλήρη ως και θεσμοθετημένη κατάργηση κάθε έννοιας εθνικής ανεξαρτησίας, κυριαρχικών δικαιωμάτων, εθνικών συνόρων. 

Θα ήθελα δε να προσθέσω ότι αυτά τα οποία καταμαρτυρούμε στην Κυβέρνηση, για το πώς βλέπει την κοινωνική πολιτική και το σύστημα κοινωνικής ασφάλισης, δεν τα βγάζουμε μόνο από την καθημερινή της πολιτική και πρακτική, αλλά κυρίως τρομάζουμε όταν διαβάζουμε βιβλία, άρθρα επώνυμων και κυβερνητικών στελεχών, παραδείγματος χάρη, το τελευταίο βιβλίο που κυκλοφόρησε ο κ. Χριστοδουλάκης αλλά και το βιβλίο που έγραψε και κυκλοφόρησε ο κ. Σημίτης πριν γίνει Πρωθυπουργός, το Δεκέμβριο του 1995. Εκεί λέγεται πολύ καθαρά ποιο είναι το μέλλον της δημόσιας συλλογικής κοινωνικής ασφάλισης. 

Στα νέα δεδομένα η Κυβέρνηση κατατάσσει το δήθεν σύγχρονο δικαίωμα του Μπιλ Κλίντον και τον Τόνι Μπλερ, να επιδιώκουν τη δολοφονία ενός λαού και ο κ. Σημίτης να χειροκροτεί, γιατί έτσι επιτάσσει το εθνικό συμφέρον! Τότε, λογικά, μας λέτε ότι όταν διχοτομείται η Κύπρος, όταν αμφισβητούνται τα κυριαρχικά δικαιώματα της Ελλάδος στο Αιγαίο, τότε οι άλλοι λαοί και οι κυβερνήσεις τους μπορούν να χειροκροτούν τους πρωταίτιους, τους ηθικούς και φυσικούς αυτουργούς, από τη στιγμή που εκτιμούν ότι έτσι τους συμφέρει εθνικά. 

Στην προκειμένη περίπτωση μάχαιραν έδωσες, μάχαιραν θα λάβεις! Μόνο που πάντα την πληρώνει ο ελληνικός λαός, καθώς οι διάφοροι κρατούντες, όπως δείχνει η ιστορία μας, βρίσκουν τρόπο να τη γλιτώνουν! 

Η ελληνική Κυβέρνηση κράτησε όχι μόνο κακή στάση στο θέμα του βομβαρδισμού του Ιράκ -άλλωστε έχουμε συνηθίσει από τις υποκύψεις και επικύψεις στις Ηνωμένες Πολιτείες της Αμερικής- αλλά το θέμα είναι ότι κράτησε τη χειρότερη σε όλην την Ευρώπη. Κάτι πρέπει να λέει αυτό στα μέλη και στα στελέχη του ΠΑ.ΣΟ.Κ, στους ψηφοφόρους του, που και στο παρελθόν βγήκαν στους δρόμους αλληλέγγυοι των γειτονικών μας λαών. 

Πάντως, δεν είναι νέο δεδομένο και με την τυπική έννοια 

 

 

  

Σελίδα 3024 

το γεγονός ότι ο κ. Κοέν, γνωστός Υπουργός 'Αμυνας των Ηνωμένων Πολιτειών και ο κ. Μπερνς, τοποτηρητής των Ηνωμένων Πολιτειών εδώ, σας τράβηξαν και το αφτί και σας είπαν ότι πρέπει να αγοράσετε τους "ΠΑΤΡΙΟΤ", τους πυραύλους που πλάσαραν οι Ηνωμένες Πολιτείες στον προηγούμενο πόλεμο στον Κόλπο. Δεν είναι νέο δεδομένο ότι πληρώνουμε τα μαλλιά της κεφαλής μας -ο ελληνικός λαός δηλαδή- για να αγοράζουμε όπλα, που δεν κάνουν ή δεν θα χρησιμοποιηθούν για την άμυνα της χώρας. Ούτε είναι νέο δεδομένο ότι η ελληνική Κυβέρνηση έχει αποδεχθεί τελικά ότι θα κάνει ό,τι πουν το ΝΑΤΟ και οι Αμερικανογερμανοί, αν βρεθεί στη δύσκολη θέση μιας πιο έμπρακτης αμφισβήτησης των ελληνικών συνόρων. 

Είναι νέο δεδομένο το γεγονός ότι η Ελλάδα καλείται πρόθυμα να παίρνει μέρος σε αιματηρές και τρομοκρατικές εκστρατείες σε βάρος άλλων λαών; Δυστυχώς, δεν έχουμε ακούσει από κανένα άλλο κόμμα της Βουλής, πλην της Κυβέρνησης, τη θέση ότι η Ελλάδα δεν πρέπει να παίρνει μέρος σε τέτοιες επιθετικές πολυεθνικές δυνάμεις, που ομολογουμένως πια εξ αντικειμένου αποτελούν τα σύγχρονα διεθνή τάγματα ασφαλείας σε βάρος της ασφαλείας και των συμφερόντων των λαών. 

Εμείς βγάζουμε πάντως ένα συμπέρασμα, ότι όταν καλείτε τον ελληνικό λαό να προσαρμοστεί, εννοείτε ότι ο ελληνικός λαός πρέπει να αποκτήσει συνείδηση και νοοτροπία ραγιά, να είναι υπάκουος στους ιμπεριαλιστές, να είναι πειθήνιος στους καπιταλιστές, στους μεγαλοεργοδότες, σ'αυτούς που θησαυρίζουν σε βάρος του. 

Και με την ευκαιρία, σας καλούμε να απαντήσετε σε ένα πολύ λογικό ερώτημα: Πώς είναι δυνατόν η πολιτική σας, όπως και γενικότερα η πολιτική της Ευρωπαϊκής 'Ενωσης, να είναι σωστή, σύγχρονη, να απαντά στις σύγχρονες ανάγκες των καιρών και ταυτόχρονα αυτή η πολιτική να επιβάλει θυσίες μόνο για τους εργαζόμενους και να συνεπάγεται -πράγμα που και εσείς το ομολογείτε και τα όργανα της Ευρωπαϊκής 'Ενωσης- την ανεργία και τη φτώχεια; 

Πώς εξηγείτε ότι κάθε χρόνο αυξάνονται προκλητικά σε κάθε χώρα και στην Ελλάδα τα κέρδη της πλουτοκρατίας και μόνο; Και δεν είναι μια χρονιά, δυο χρονιές, τρεις χρονιές. Αυτή είναι η μοναδική και κυρίαρχη τάση. Τα στοιχεία είναι εφιαλτικά. Οι απώλειες των εργαζομένων στην περίοδο '97-'99 αρχίζουν από πεντακόσιες χιλιάδες (500.000) δραχμές έως ένα εκατομμύριο (1.000.000) δραχμές κατά μέσο όρο το χρόνο, όσον αφορά μόνο την επίσημη εισοδηματική πολιτική και τα κυβερνητικά κριτήρια. Τουλάχιστον τρεισήμισι μισθούς θα έχει πληρώσει στο τέλος ο κάθε εργαζόμενος του δημοσίου στο βωμό της ΟΝΕ. Ακόμη πιο σκληρά θα υποφέρει ο εργαζόμενος στον ιδιωτικό τομέα χάριν του ψευτοεθνικού στόχου της ΟΝΕ. 

Και λέμε ότι αυτά τα κριτήρια είναι τυπικά, γιατί στην πραγματικότητα προκειμένου να δούμε πώς εξελίσσεται το βιοτικό επίπεδο του εργαζομένου, δεν μπορεί να κρίνουμε μόνο τον ονομαστικό ή και τον πραγματικό μισθό, το εισόδημα το μηνιαίο και τη σύνταξη από χρόνο σε χρόνο, αλλά πρέπει να κρίνουμε τα μεγέθη αυτά με τα μεγέθη των κερδών με το πραγματικό κόστος ζωής και τις σύγχρονες ανάγκες με το μέγεθος του πλούτου που υπάρχει με τις γνώσεις που έχουν κατακτηθεί, δηλαδή με όλους εκείνους τους δείκτες και τους παράγοντες που διαμορφώνουν το πλαίσιο ζωής, την παιδεία, την υγεία, την κοινωνική ασφάλιση, τον πολιτισμό και τον αθλητισμό, την ύπαρξη ή όχι ελεύθερου χρόνου και τον τρόπο της υλοποίησής του. 

Και πρέπει επίσης να υπολογιστεί ότι ο ελληνικός λαός δεν υποφέρει από μια αναγνωρισμένη και επίσημα προσωρινή πολιτική λιτότητας, αλλά από αφαίμαξη εδώ και δεκαπέντε χρόνια. Ακόμη και με τη δική σας λογική οι δείκτες είναι εφιαλτικοί, επαναλαμβάνουμε, για το λαό. 

Η εισοδηματική πολιτική του 1998 δεν ήταν συν 2,5% που λέτε, αλλά 1,25%. Ούτε για το 1999 είναι 2% αλλά 0,8%. Εν πάση περιπτώσει, και 2,5% και 3% να είναι, μήπως τα κέρδη των βιομηχάνων και των άλλων καπιταλιστών στην Ελλάδα αυξήθηκαν 2,5% έως 3%; 

Οι βιομήχανοι πάντως της χώρας σύμφωνα με τα στοιχεία της ICAP εξασφάλισαν από κάθε εργαζόμενο χωριστά ένα εκατομμύριο επτακόσιες τριάντα χιλιάδες (1.730.000) δραχμές κέρδος -μιλάω για τους βιομήχανους-και ύστερα έχουν την απαίτηση ότι πρέπει να γίνει ακόμα πιο χαμηλό και φθηνό το κόστος της εργασίας! 

Ο ίδιος ο Υπουργός Εργασίας ο κ. Παπαϊωάννου στην ομιλία του εδώ στη Βουλή είπε ότι η ανάπτυξη δεν λύνει το πρόβλημα της ανεργίας. Το παραδέχθηκε. Βεβαίως ποτέ δεν το έλυνε ουσιαστικά, όπως δείχνει και η χρυσή περίοδος της μεταπολεμικής εκβιομηχάνισης της Ελλάδος, που δεν μπόρεσε να δώσει δουλειά σε όλους, αντίθετα έστειλε πάνω από ένα εκατομμύριο σ'αυτά τα σκλαβοπάζαρα της Γερμανίας, των Ηνωμένων Πολιτειών και της Αυστραλίας. 

Βεβαίως αυτή η ανάπτυξη που κάνετε, που έχει ιερό και όσιο τα συμφέροντα του μεγάλου κεφαλαίου, των μονοπωλίων, όχι μόνο δεν διασφαλίζει θέσεις εργασίας, αλλά τις μειώνει και θα τις μειώνει συνεχώς. 'Ετσι με το δικό σας τρόπο επιβεβαιώνετε αυτό που και εμείς λέμε, ότι υπάρχει ανάπτυξη και "ανάπτυξη". 

Δεν θέλω να μιλήσω διεξοδικά, για να κερδηθεί χρόνος -άλλωστε έχουν τοποθετηθεί και οι Βουλευτές του Κομμουνιστικού Κόμματος Ελλάδος- αλλά θέλω να επαναλάβω ότι λέτε, κυριολεκτικά, ψέματα, όταν ισχυρίζεσθε ότι δεν βάζετε νέους φόρους και ότι αυξάνετε τις κοινωνικές παροχές. Και νέους φόρους βάζετε, ή μάλλον κάνετε αύξηση των φόρων. Και μόνο με το γεγονός ότι δεν τιμαριθμοποιείται η φορολογική κλίμακα έχουμε επιβολή νέου φόρου σε επίπεδο δημοτικής και Νομαρχιακής Αυτοδιοίκησης αυτήν τη φορά. Κάνετε νέες περικοπές σε δαπάνες κοινωνικού χαρακτήρα στα κονδύλια για την υγεία την πρόνοια και την κοινωνική ασφάλιση, ενώ πολύ κάτω κινούνται οι δαπάνες για την παιδεία, τη γεωργία, τον πολιτισμό και τον αθλητισμό. 

Και με την ευκαιρία, η μαθητική και σπουδαστική νεολαία δεν παλεύει, όπως σκόπιμα εμφανίζεται και για λόγους δημαγωγίας και συκοφαντίας από τον Υπουργό Παιδείας, για να λύσει αυτόνομα το εξεταστικό, ούτε ονειρεύεται λιγότερη γνωστική και εξεταστική ύλη. 

Εμείς ένα πράγμα έχουμε καταλάβει μέσα από την ωριμότητα των κινητοποιήσεων. Η νεολαία παλεύει και σωστά επικεντρώνει το συνολικό εκπαιδευτικό πρόβλημα που υπάρχει στη χώρα και γι' αυτό σωστά ζητάει την κατάργηση αυτού του νόμου. Επισημαίνει σωστά η νεολαία ότι μέσω της λιτότητας των επίσημων κονδυλίων προωθούνται νέοι ταξικοί φραγμοί. 

Και αν θέλετε, η ουσία της δικής μας αντιπαράθεσης είναι ότι όλη η λογική του νόμου της εκπαιδευτικής μεταρρύθμισης, όπως τον λέτε, τελικά θα οδηγήσει τα ανεπιθύμητα για σας παιδιά της ανεπιθύμητης για σας εργατικής τάξης και φτωχής αγροτιάς να μένουν και να στριμώχνονται στις κατώτερες βαθμίδες ημιμαθή, ικανά να παρέχουν ευκαιριακά φθηνή, πάμφθηνη εργασία. 

Βεβαίως, θα ισχυριστείτε ότι υπάρχουν και τα κινητικά ποσά που διοχετεύονται στην παιδεία.'Αρα, ούτε γάτα ούτε ζημιά, που ο κρατικός προϋπολογισμός δεν δίνει το 15%, ένα πολυζητημένο αίτημα. 

Πέρα από το υπαρκτό πρόβλημα της απορροφητικότητας, το κύριο και βασικό είναι ότι αυτά τα ποσά δίνονται, είτε στους ιδιώτες, που δουλεύουν στο χώρο της εκπαίδευσης, είτε στην πανεπιστημιακή έρευνα για τα συμφέροντα του μεγάλου κεφαλαίου. Και εδώ αποδεικνύεται ότι δεν είσαστε καθόλου τσιγκούνηδες, όταν πρόκειται να δώσετε χρήματα σε ορισμένους ή όταν πρόκειται να εξαγοράσετε την ψήφο και τη συνείδηση, για να μειώσετε το πολιτικό κόστος. 

Και εμείς θεωρούμε ότι πολύ σωστά η νεολαία έχει γενικεύσει την πάλη της για μία λαϊκή σύγχρονη, πραγματικά, δωρεάν δημοκρατική παιδεία, που αφυπνίζει, που δίνει γνώσεις και γι' αυτό δεν έχει άλλο δρόμο από το δρόμο του αγώνα και από το δρόμο της συμπαράστασης απ' όλους μας. 

Εμείς θεωρούμε επίσης ότι είναι εξαιρετικά επικίνδυνη η άποψη που προβάλλεται από την Κυβέρνηση, περιέχεται σε νομοσχέδια, και η οποία λέει το εξής: ότι η κοινωνική πολιτική 

  


 

  

Σελίδα 3025 

σήμερα πρέπει να στηρίζεται ή, αν θέλετε, ουσιαστικά να συμπληρώνεται με τον εθελοντισμό, την εθελοντική εργασία και την αλληλεγγύη. Είναι ριζικά διαφορετικό, η ανάγκη να έχει ο λαός μας πνεύμα ανθρωπισμού, αλληλεγγύης και άλλο πράγμα να θέλετε να χρησιμοποιήσετε τα ανθρωπιστικά αισθήματα του λαού, για να γλιτώσετε την ευθύνη να χρηματοδοτείτε την κοινωνική πολιτική. 

Επιπλέον παίρνετε συνέχεια μέτρα και τελικός σας στόχος είναι να απαλλάξετε την εργοδοσία και από τις ισχνές υποχρεώσεις, που και η ίδια στο παρελθόν αναγνώρισε ότι πρέπει να καταβάλει για να δημιουργηθεί αυτό το ασφαλιστικό σύστημα, το οποίο βεβαίως το χρεοκόπησε και η ίδια καθυστερώντας τις εισφορές της. 

Λέτε ότι δεν υπάρχουν χρήματα. Δίνετε όμως στους τραπεζίτες μέσα από τον Προϋπολογισμό ποσά πάνω από επτά τρισεκατομμύρια για την πληρωμή τόκων και χρεολυσίων έναντι χρεών του δημοσίου, που δεν τα δημιούργησε όμως τα χρέη ο λαός. Πάνω από δύο τρισεκατομμύρια δραχμές δίνετε στους επιχειρηματίες, κυρίως στους μεγάλους επιχειρηματίες των νέων διάφορων κλάδων για τη στήριξή τους, τη στιγμή που δηλώνετε ότι δεν μπορείτε να αυξήσετε τις συντάξεις και τα κοινωνικά επιδόματα και τη στιγμή που βεβαίως αυτοί οι επιχειρηματίες δημιουργούν ελάχιστες θέσεις εργασίας. Και, βεβαίως, το πιο σημαντικό -το έχουμε πάρα πολλές φορές επικρίνει- είναι ότι συνεχίζετε ακάθεκτοι την εγκληματική πολιτική εκποίησης της κρατικής και δημόσιας περιουσίας, που για άλλη μια φορά θα υπογραμμίσουμε ότι δεν τη δημιούργησε το κεφάλαιο, αλλά η εργασία. 

Θα προσθέσουμε και κάποια άλλα στοιχεία, ιδιαίτερα στον τομέα της κοινωνικής πολιτικής, που φαίνονται και μέσα από τον Προϋπολογισμό. Μολονότι οι κατά κεφαλήν δαπάνες για περίθαλψη των ασφαλισμένων του δημοσίου ήταν για το 1997 μόνο δέκα χιλιάδες (10.000) δραχμές μηνιαίως, η Κυβέρνηση τις θεωρεί ότι είναι τεράστιες και πρέπει να περικοπούν. Και δεν σας ξεπλένει ούτε ο Νιαγάρας με την υποκρισία σας, να δίνετε κάθε χρόνο στη δημοσιότητα στη λίστα των φοροφυγάδων έναν έως τρεις μεγαλογιατρούς. Πάντως ένα πολύ μεγάλο μέρος των γιατρών, αυτοί που κάνουν αποκλειστικό ιατρικό επάγγελμα στο δημόσιο τομέα, δεν είναι πλούσιοι ούτε επιχειρηματίες. 'Οσο για το νοσηλευτικό προσωπικό, το έχετε καταδικάσει σε διαρκή φτώχεια. Φθάσατε μάλιστα στο σημείο να δέχεσθε να εκχωρισθεί στην αμερικάνικη κυβέρνηση και στο αμερικανικό κεφάλαιο ο βασικός τομέας που ανήκει στην κοινωνική πολιτική, ειδικότερα οι τομείς της δημόσιας υγείας και του ασφαλιστικού συστήματος. 

'Οποιος αμφισβητεί, όποιος ή όποια έχει ενδιαφέρον να μάθει περισσότερα, δεν έχει παρά να διαβάσει τον Τύπο στις 14 και 15 Νοεμβρίου, όπου εκεί μάθαμε ότι ο οικοδεσπότης κ. Μπερνς, το εμπορικό τμήμα της αμερικανικής πρεσβείας και το βρετανικό περιοδικό ECONOMIST, με χρηματοδότηση της "INTERAMERICAN", με τη συμμετοχή ελλήνων ιδιωτών επιχειρηματιών στον τομέα της υγείας, οργάνωσαν μια μεγάλη συζήτηση στα πλαίσια του προγράμματος που ονομάζεται: "Επιχειρηματική αποστολή, μάναντζερς υγείας από την Αμερική και κορυφαίες προσωπικότητες από τον τομέα της υγείας". Θέμα του; "Η υγεία σήμερα, προοπτικές και εξελίξεις στο διεθνή χώρο και στην Ελλάδα". 

'Ολοι αυτοί οι φιλάνθρωποι είχαν προσκαλεσμένους τους τον Υφυπουργό Εσωτερικών και την ηγεσία των Υπουργείων Υγείας και Εργασίας και Κοινωνικής Ασφάλισης και επίσης ήταν προσκαλεσμένοι και αρκετοί γνωστοί 'Ελληνες αμπελοφιλοσοφούντες περί το σοσιαλισμό. 'Ολοι μαζί, λοιπόν, συζήτησαν ποια πολιτική υγείας απαιτείται στην Ελλάδα. 

Στο συνέδριο μάλιστα αυτό οι ξένοι φίλοι μας "φιλάνθρωποι" μάλωσαν τους 'Ελληνες γιατρούς, γιατί μιλάνε για ασθενείς και όχι για πελάτες, γιατί στην Ελλάδα υπάρχει παραδοσιακή νοοτροπία στον τομέα αυτόν και γιατί, τέλος πάντων, δεν ανοίγουμε όλοι τις πόρτες των σπιτιών μας, για να βγάλουν οι επιχειρηματίες ακόμα περισσότερα χρήματα σε βάρος μας. 

Με αυτά τα παραδείγματα, οπωσδήποτε αποσπασματικά και μερικά, προσπαθούμε να τεκμηριώσουμε γιατί ο Προϋπολογισμός κάνει ένα νέο βήμα αντιδραστικό και αντιλαϊκό, ένα νέο βήμα προς όφελος των μεγάλων επιχειρηματιών. 

Η Κυβέρνηση έχει ένα μόνιμο ρεφρέν, ότι τα άλλα κόμματα δεν κάνουμε προτάσεις. Θεωρεί λοιπόν ότι το μόνο κόμμα που κάνει προτάσεις μέσα στη Βουλή είναι το ΠΑ.ΣΟ.Κ., ως Κυβέρνηση ή Συμπολίτευση. Τελικά δηλαδή η Κυβέρνηση κηρύσσει σε ανυπαρξία κάθε πρόταση ή θέση με την οποία δεν θέλει να συμφωνήσει. Δηλαδή, για την Κυβέρνηση υπάρχει ως πρόταση μόνο ό,τι τη συμφέρει και εντάσσεται στα πλαίσια της δικής της πολιτικής. 

Νιώθουμε την ανάγκη να το πούμε αυτό, γιατί γενικά όλα τα κόμματα έχουν προτάσεις και τις καταθέτουν. Και, εν πάση περιπτώσει, αυτό το μοτίβο, ότι προτείνει μόνο η Κυβέρνηση, δεν είναι σωστό. Απλώς η Κυβέρνηση έχει το πεπόνι, έχει και το μαχαίρι. 

Παραδείγματος χάρη, εμείς έχουμε κάνει συγκεκριμένες προτάσεις και τώρα αυτές τις μέρες και γραπτά, για την εισοδηματική πολιτική, μας είπατε όμως ότι δεν μπορούν να εφαρμοσθούν, γιατί δεν θα μπούμε στην ΟΝΕ. 

'Εχουμε πολλές φορές καταδείξει ποιο είναι το άμεσο και ποιο το μακροπρόθεσμο κόστος από τις εκποιήσεις των επιχειρήσεων στρατηγικής σημασίας των βασικών λιμανιών και των πέντε αεροδρομίων. 'Εχουμε δείξει δηλαδή, πού μπορεί να βρεθούν πόροι, για να διατεθούν για το λαό και τις ανάγκες του. Βεβαίως εννοούμε τους πόρους που αρπάζει καθημερινά η πλουτοκρατία με τα διάφορα επίσημα και ανεπίσημα προνόμια. Ε, αυτούς τους πόρους δεν θέλετε εσείς να τους διασφαλίσετε για το λαό, είναι όμως πρόταση από την πλευρά μας. 

'Εχουμε δώσει πλατιά την πρότασή μας για την παιδεία. Την ανάγκη, παραδείγματος χάρη, να καταργηθεί κάθε μορφής ιδιωτική παιδεία, να καθιερωθεί δωδεκάχρονο υποχρεωτικό ενιαίο σχολείο, μεταλυκειακές σχολές για επαγγελματική κατάρτιση και όχι το αίσχος των Τεχνικών Επαγγελματικών Εκπαιδευτηρίων. 

'Εχουμε επανειλημμένα δείξει ότι μπορεί σήμερα να ξεπεραστεί η αντικειμενική στενότητα του μικρού αγροτικού νοικοκυριού, όχι βέβαια με το ξεκλήρισμα από τη γη του μικρομεσαίου αγρότη, αλλά με τη συνεταιριστικοποίηση της γης και της παραγωγής, ώστε να συνδυάζεται το γενικό με το ατομικό, οικογενειακό συμφέρον. 

'Εχουμε δείξει ότι μόνο με αντιμονοπωλιακά μέτρα μπορεί να συγκρατηθεί ο κατήφορος για ένα μεγάλο μέρος μικρομεσαίων, που μπορεί να συνενωθούν με επιτυχία σε μεγάλα πολυκαταστήματα, που -επαναλαμβάνω- έχουν νόημα μόνο στο βαθμό που ασκείται πολιτική σε βάρος των μονοπωλιακών επιχειρήσεων. 

(Στο σημείο αυτό την Προεδρική 'Εδρα καταλαμβάνει ο Β' Αντιπρόεδρος της Βουλής κ. ΠΑΝΑΓΙΩΤΗΣ ΣΓΟΥΡΙΔΗΣ) 

Και, πραγματικά, περισσεύουν από υποκρισία οι θέσεις της Νέας Δημοκρατίας, που θέλοντας να εμφανιστεί ως κεντρώο κόμμα, λέει ότι έχει πρόταση υπέρ των μικρομεσαίων. Καμία πρόταση υπέρ των μικρομεσαίων δεν μπορεί να σταθεί, αν δεν χτυπήσεις το μεγάλο κεφάλαιο, ιδιαίτερα τις πολυεθνικές. Είναι πρόταση παραπλανητική. Δεν χωράνε όλοι και οι μικρομεσαίοι και τα πολυκαταστήματα, οι πολυεθνικές, στο ίδιο γήπεδο. 

Γι' αυτό, ειλικρινά, επιτρέψτε μου να σχολιάσω αυτήν την κλάψα κυριολεκτικά και το θρήνο για τα λαϊκά προβλήματα, που ακούστηκε πολλές φορές απ' αυτό το Βήμα. Σίγουρα δεν είναι εύκολο και στη Νέα Δημοκρατία, ακόμη και σε Βουλευτές του κυβερνητικού κόμματος να αγνοήσουν ότι ο ελληνικός λαός υποφέρει. Ακούσαμε γενικά από παντού επικρίσεις, δίκαιες για την κυβερνητική πολιτική. 

Θα έλεγε κανείς ότι με όλο αυτό το κλάμα που έπεσε για τα λαϊκά προβλήματα, δεν υπάρχει πρόβλημα γνώσης των προβλημάτων του λαού. 'Ολοι κλαίνε για το λαό. 'Ολοι μιλήσαμε για την προσφορά του λαού. 'Ολοι λένε για την εργατική τάξη, για τους μικρομεσαίους, για την αγροτιά που είναι η ραχοκοκαλιά. Δεν ξέρω βέβαια πόσες ραχοκοκαλιές μπορεί να έχει ένα ανθρώπινο σώμα και βεβαίως ραχοκοκαλιά για ορισμένους 

  


 

  

Σελίδα 3026 

θεωρείται και το μεγάλο κεφάλαιο. 

Εν πάση περιπτώσει, έπεσε πολύ δάκρυ αυτές τις μέρες σε τούτη εδώ την Αίθουσα. Πιστεύω ότι ο λαός μας θα έτρωγε με χρυσά κουτάλια, αν έπαιρνε τοις μετρητοίς όλα όσα λέγονται για θυσίες κλπ. 

Η Νέα Δημοκρατία αποδίδει όλα τα προβλήματα στο ότι δεν έχουμε μπει ήδη στην ΟΝΕ, ενώ, αν είχαμε πιάσει τους στόχους έγκαιρα, θα ήταν καλύτερα. Εμείς πιστεύουμε ότι η Νέα Δημοκρατία γνωρίζει πολύ καλά ότι αν η Ελλάδα μπει στην ΟΝΕ, ο λαός θα ζήσει ακόμα χειρότερα, γιατί η ΟΝΕ είναι καταδίκη για το λαό, γιατί η θυσία θα είναι διαρκείας, όχι μόνο γιατί το λέει το Σύμφωνο Σταθερότητας, αλλά γιατί βεβαίως πάντα θα υπάρχουν λογικοφανή και επιστημονικοφανή επιχειρήματα ότι η Ελλάδα δεν πρέπει να χάσει την περίοπτη θέση της στην ΟΝΕ, δηλαδή να μη χάσει η ελληνική πλουτοκρατία. 

Είναι φανερό ότι η Νέα Δημοκρατία, όντας πολλά χρόνια στην Αντιπολίτευση και βλέποντας ότι το ΠΑΣΟΚ έχει προσχωρήσει στη δική της πολιτική, ένα δρόμο έχει, να κλαίει για τα λαϊκά προβλήματα, προκειμένου να κλέψει ψήφους και να ανησυχεί μόνο γιατί η ελληνική πλουτοκρατία δεν έχει αποκτήσει έγκαιρα όλα τα πλεονεκτήματα, που θα αποκτήσει, αν μπει η χώρα στην ΟΝΕ, αφού θα είναι και ο μόνος σίγουρος κερδισμένος. 

Εμείς λέμε στον ελληνικό λαό να μην παρασυρθεί από τα δάκρυα της Νέας Δημοκρατίας. Μοναδικό σήμερα στοιχείο αναγνώρισης για κάθε κόμμα, αυτή είναι η γνώμη μας και η πεποίθησή μας, είναι αν υποστηρίζει ή όχι την αφαίρεση προνομίων από το μεγάλο κεφάλαιο, την πάλη και τη ρήξη με τα μονοπώλια και τους ισχυρούς επιχειρηματικούς ομίλους. Σήμερα αυτή η αντίθεση προβάλλει στην πρώτη γραμμή και είναι αντίθεση που θέλει έργα και όχι λόγια. 

'Οσον αφορά τα άλλα κόμματα της Αντιπολίτευσης, θέλουμε για άλλη μια φορά να υπογραμμίσουμε ότι δύο καρπούζια στην ίδια μασχάλη δεν χωράνε. Επομένως, ανεξάρτητα από το τι πιστεύεις ή τι λες, το θέμα είναι αν δέχεσαι ότι είναι δυνατόν η Ευρωπαϊκή 'Ενωση ή τα πλειοψηφούντα φιλελεύθερα ή τα σοσιαλδημοκρατικά κόμματα και η ελληνική πλουτοκρατία να έχουν τον ίδιο στόχο με το λαό. 

Τώρα τελευταία μάλιστα ορισμένοι στην Ελλάδα, στελέχη του ΠΑΣΟΚ, αλλά τα ακούσαμε και από τον Προέδρο του Συνασπισμού, αρχίζουν να αισθάνονται μεγάλη χαρά, γιατί τάχα στην Ευρώπη υπάρχουν προβληματισμοί κεντροαριστερού τύπου, με βάση τους οποίους μπορεί η σημερινή διαχείριση να γίνει ολίγον "κεϊνσιανή" και να διορθωθεί κάπως η κατάσταση. 

Είναι αυταπάτη, αν όχι απάτη, για τους γνωρίζοντες, να πιστεύει κανείς ότι μπορεί σήμερα να εφαρμοστεί η διαχείριση της περιόδου του μεσοπολέμου, δηλαδή ανάμεσα στους δύο παγκόσμιους πολέμους και μάλιστα με ακόμα πιο αδύνατο και ελλειπτικό τρόπο. Δηλαδή να εφαρμοστεί η διαχείριση, που τελικά γέννησε το σημερινό επίπεδο κρίσης και των συμπτωμάτων της. 

Παρ' όλα αυτά, εμείς μελετήσαμε αυτούς τους προβληματισμούς -είναι υποχρέωσή μας- και είδαμε πολύ καθαρά ότι τελικά αυτοί περιορίζονται σε εκείνα τα ζητήματα, που μπορεί να δώσουν τη δυνατότητα να αμβλυνθούν οι αντινομίες και οι αντιφάσεις του συστήματος. Καμία υποψία πρότασης δεν υπάρχει, που να οδηγεί σε άμβλυνση των ταξικών και κοινωνικών αντιθέσεων. 

Αντίθετα, δυστυχώς, γενική άποψη είναι ότι όποιοι ελιγμοί και αν γίνουν, δεν πρέπει να θίξουν τις εργασιακές σχέσεις, δηλαδή πρέπει να συνεχίσει ακάθεκτη η πολιτική μοιράσματος της ανεργίας, να ενεργοποιηθεί η κατάργηση των συλλογικών συμβάσεων του οκταώρου, επταώρου κλπ. 

Μάλιστα όλοι συμφωνούν, "κεϊνσιανοί", "νεοκεϊνσιανοί", πολέμιοι του "κεϊνσιανισμού", ότι η κοινωνική ασφάλιση πρέπει να στηρίζεται, όπως είπαμε προηγούμενα, στην ατομική συμβολή του εργαζόμενου, είτε στη φιλανθρωπία με λίγα ψίχουλα και ένα πινάκιο φακής. 

Ακούσαμε από αυτό το Βήμα να εγκαλείται η Κυβέρνηση ότι κάνει πρόχειρες ιδιωτικοποιήσεις, χωρίς να μελετά το τίμημα. Μία τέτοια επίκριση έκανε η Νέα Δημοκρατία, αλλά και ο Συνασπισμός, χωρίς βεβαίως να μας οδηγεί να υιοθετούμε το γελοίο επιχείρημα περί ανίερων συμμαχιών, που διάφοροι άλλοι προσχηματικά χρησιμοποιούν εναντίον μας. 

Θεωρούμε φυσικό να γίνεται μία τέτοια ανώδυνη αντιπολίτευση, τη μία φορά δηλαδή να εγκαλείται η Κυβέρνηση ότι πουλάει φθηνά και την άλλη ότι πουλάει ακριβά και δεν βρίσκεται αγοραστής. Μία τέτοια αντιπολίτευση μας θυμίζει -τηρουμένων των αναλογιών- και μία άλλη αντιπολίτευση που έγινε αυτές τις μέρες, όπου έγινε προσπάθεια να αιτιολογηθεί η ιμπεριαλιστική επέμβαση στο Ιράκ ως επέμβαση για να ξεπλυθεί ο λεκές από το φόρεμα της Μόνικα. Μία τέτοια αντιπολίτευση μάλλον δίνει τη δυνατότητα στην Κυβέρνηση, δυστυχώς, να επιστρατεύει δευτερεύοντα και περιφερειακής σημασίας επιχειρήματα, για να κρύψει το κύριο, ότι πουλάει και υποθηκεύει τις αναπτυξιακές δυνατότητες της χώρας για όλον τον 21ο αιώνα. 

Από το Βήμα, επίσης, της Βουλής ακούσαμε ορισμένες πολύ βολικές εξηγήσεις και από Βουλευτές του ΠΑ.ΣΟ.Κ., αλλά και από άλλα κόμματα, για την ανεργία και τη φτώχεια, ότι δηλαδή αυτή οφείλεται στο ότι το χρήμα δεν επενδύεται στην παραγωγή, αλλά σε άλλες δραστηριότητες αντιπαραγωγικές και παρασιτικές, λες και το χρήμα μπορεί από μόνο του να γεννήσει χρήμα και όχι με τη βοήθεια της ελευθερίας κίνησης κεφαλαίων, εμπορευμάτων, υπηρεσιών και ανθρώπινου δυναμικού. Δηλαδή, τις τέσσερις "ελευθερίες" του καπιταλισμού. Λες και οι κάτοχοι χρήματος που κάνουν τζόγο δεν είναι οι ίδιοι, δεν συνεργάζονται υποχρεωτικά και αναπόσπαστα με τους κατόχους χρήματος, δηλαδή κεφαλαίου, που επενδύεται στην παραγωγή. 

Λέμε εύκολες εξηγήσεις, γιατί όσο και να είναι κανείς ειλικρινά αντίθετος με ορισμένες κερδοσκοπικές δραστηριότητες, δεν πρόκειται να καταφέρει τίποτα, αν δεν τις δει σαν μορφή δράσης ενός αδιαίρετου κοινωνικοοικονομικού προϊόντος του μεγάλου κεφαλαίου. 

Δεν πρόκειται από αυτό το Βήμα να απολογηθώ για την κατηγορία που απονέμεται στο κόμμα μας, ότι εμείς, ναι, μεν έχουμε κάποια πρόταση -το αναγνωρίζει που και που η Κυβέρνηση- αλλά η πρόταση του Κομμουνιστικού Κόμματος Ελλάδας οδηγεί στην απομόνωση. 

Και δεν απαντάμε σε αυτήν την κατηγορία, γιατί από τη φύση και την ιδεολογία του κόμματός μας ο διεθνισμός και η διεθνής συνεργασία είναι προτεραιότητα. Το θέμα είναι ότι η διεθνής συνεργασία και η διεθνής ενοποίηση έχει χρώμα, έχει πολιτικό περιεχόμενο, έχει κοινωνικοοικονομικό περιεχόμενο. Διεθνής συνεργασία είναι όταν η αστική τάξη και η πλουτοκρατία των χωρών, οι κυβερνήσεις τους, συνάπτουν συμφωνίες μεταξύ τους και οργανώνουν περιφερειακούς οργανισμούς σε βάρος των εργαζομένων. Διεθνής συνεργασία είναι όταν το μαχαίρι και το πεπόνι το έχουν οι λαϊκές δυνάμεις σε κάθε χώρα, άρα και η οικονομική και πολιτική συνεργασία γίνεται υπέρ των εργαζομένων και μόνο υπέρ των εργαζομένων. 

Αλλά και με τα σημερινά δεδομένα, αδιέξοδη και εξωπραγματική δεν είναι η δική μας πολιτική πρόταση, αδιέξοδη και εξωπραγματική, σε τελευταία ανάλυση, είναι η πολιτική που ακολουθεί η Κυβέρνηση και γενικότερα. 

Θα σταθώ αποσπασματικά σε ένα μόνο παράδειγμα και ειλικρινά, κύριε Πρωθυπουργέ, θα ήθελα να υποβάλω ένα ερώτημα. 

Η Κυβέρνηση με τη γκρινιάρικη συναίνεση της Αντιπολίτευσης προωθεί τις ιδιωτικοποιήσεις, δηλαδή την παράδοση κρατικών καπιταλιστικών επιχειρήσεων σε ιδιώτες, αλλά και την παράδοση ολόκληρων τομέων της οικονομίας, της δημόσιας περιουσίας. 

Ποια είναι η ερώτησή μας: Τι θα γίνει, όταν οι ισχυρές καπιταλιστικές χώρες (η Γερμανία, η Μεγάλη Βρετανία, η Γαλλία, η Ιταλία) αναδιπλωθούν σε ένα στενό πυρήνα μεταξύ τους -μην το αποκλείετε αυτό, ήδη φαίνονται τα σημάδια και στο πώς σκέπτονται να διανείμουν το Πακέτο Σαντέρ- και αφήσουν να ξεδιπλωθεί πιο ανοικτά ο ανταγωνισμός μεταξύ 

  

 

  

Σελίδα 3027 

τους; Γιατί και τα δύο φαινόμενα συνυπάρχουν, όσο και να φαίνονται αντιθετικά: Και η μεταξύ τους στενή συμμαχία κατά των λαών και ο σκληρός ανταγωνισμός για τη διανομή της λείας από την εκμετάλλευση των λαών και χωρών. 

Είναι πολύ πιθανό -σχεδόν βέβαιο- ότι όλοι αυτοί οι περίφημοι σύμμαχοι δεν θα ενδιαφέρονται αν η Ελλάδα είναι ή δεν είναι μέλος μιας συμμαχίας. Θα την πατήσουν για τα καλά, όπως πατάνε τα μυρμήγκια οι ελέφαντες, όταν τσακώνονται μεταξύ τους. Και μία τέτοια στάση δεν θα αφορά μόνο την Ελλάδα, αλλά και έναν άλλο αριθμό χωρών στην Ευρώπη και ακόμα μεγαλύτερο παγκόσμια. 

Σε μία τέτοια εξέλιξη, που δεν είναι και πολύ μακριά μας, κατά τη γνώμη μας, τι θα κάνει η χώρα μας, μία οποιαδήποτε κυβέρνηση, όταν δεν θα έχει μοχλούς παρέμβασης στα χέρια της, όταν τα έχει παραδώσει όλα στο πολυεθνικό κεφάλαιο; 

Φυσικά δεν είναι δικό μας πρόβλημα, τι θα κάνει μια κυβέρνηση, που έχει χάσει αυτούς, που θεωρεί συνεταίρους της. Το θέμα για μας είναι τι θα γίνει με τον ελληνικό λαό και τον τόπο μας. 

Το Κομμουνιστικό Κόμμα Ελλάδας έχει πρόταση, την οποία δεν τη βασίζει μόνο σε πολιτικά και κοινωνικά οράματα, αν και δεν είναι καθόλου κακό να έχει κανείς οράματα, γιατί αν δεν έχει οράματα, δεν μπορεί να έχει καθημερινή πρακτική και ρεαλισμό. 

Τη βασίζει όμως και σε πραγματικά δεδομένα, που συνδέονται με τις εναπομείνασες αναπτυξιακές δυνατότητες της χώρας μας, που υπάρχουν, έχουν διασωθεί, παρά το γεγονός ότι από τον περασμένο αιώνα έχουν μπει στη διαδικασία υπαγωγής και εξαγοράς από το ξένο κεφάλαιο, παρά το γεγονός ότι τους αναπτυξιακούς πόρους λυμαίνονται σήμερα οι 'Ελληνες καπιταλιστές, που σε μεγάλο μέρος τους είναι τμήματα του διεθνούς κεφαλαίου. 

Στην Ελλάδα υπάρχει ορυκτός πλούτος, χρήσιμος για βιομηχανική ανάπτυξη και εκσυγχρονισμό. Η Ελλάδα μπορεί να παράγει αγροτικά και βιομηχανικά προϊόντα, που χρειάζεται η εσωτερική αγορά αλλά και οι διεθνείς αγορές, που έτσι κι αλλιώς και με τα σημερινά δεδομένα δεν μπορούν να μπουν όλες κάτω από τους στενούς κανόνες του εμπορίου των διεθνών οργανισμών. 

Στην Ελλάδα υπάρχει έμπειρο εργατικό δυναμικό, επιστήμονες ικανότατοι, ένας λαός με θέληση, εργατικότητα και πρωτοβουλία, που μπορεί να βάλει σε κίνηση τις αναπτυξιακές δυνατότητες της χώρας με έναν όρο. Ο λαός να κάνει κουμάντο στον πλούτο της χώρας, ο πλούτος της χώρας να του ανήκει. 

Η χώρα μας μπορεί και πρέπει να έχει συνεργασίες με άλλες χώρες ή ομάδα χωρών. 'Ετσι κι αλλιώς ήδη σήμερα, που ο συσχετισμός είναι αρνητικός, διαμορφώνονται τάσεις τοπικής και περιφερειακής συνεργασίας, πολύ πιο ωφέλιμες από τις ανισότιμες σχέσεις που κυριαρχούν παγκόσμια. 

Αντικειμενικά, λοιπόν, υπάρχουν δυνάμεις και τα μέσα έχουν υλική μορφή, δεν είναι στο μυαλό μας. Το πρόβλημα είναι ότι όλα αυτά δεν ανήκουν στην κοινωνία, στο λαό, αλλά στους λίγους. 

Εκεί λοιπόν βασίζουμε την πρότασή μας και θεωρούμε ότι ακριβώς σήμερα έχουν ωριμάσει οι συνθήκες, για να διαμορφωθούν στην Ελλάδα οι εσωτερικές κοινωνικοπολιτικές προϋποθέσεις, για να υπάρξει διεκδίκηση ανάπτυξης και διεθνούς συνεργασίας που συγκρούεται με τα συμφέροντα του μεγάλου κεφαλαίου. Είναι καθαρή η θέση μας και το θέμα αφορά την Ελλάδα, αλλά και ένα πολύ μεγάλο κύκλο χωρών και όχι μόνο εμάς. 

Βεβαίως, θα μου πείτε ότι υπάρχουν δυσκολίες για να γίνουν όλα αυτά. Μήπως ήταν ποτέ πιο εύκολα για τον ελληνικό λαό; Είναι αλήθεια ότι στο τραπέζι σήμερα ρίχνονται και άλλες εναλλακτικές προτάσεις. 'Αλλη πρεσβεύει να γυρίσουμε ξανά στην αυτοδύναμη κυβέρνηση της Νέας Δημοκρατίας, που τάχα τώρα είναι κεντρώο κόμμα, άλλη πρεσβεύει την αυτοδυναμία του ΠΑΣΟΚ, χωρίς να αποκλείει συνεργασίες, άλλη πρεσβεύει τη μη αυτοδυναμία του ΠΑΣΟΚ και τη συνεργασία. Δηλαδή, απλά να συνεχίζεται η ίδια πολιτική, να γίνεται απλώς άλλο το μίγμα των υλικών της. 

Το θέμα πάντως για μας δεν είναι αν ο χυλός θα είναι πικρός ή ξινός, αλμυρός ή πικρόξινος. Είναι αυταπάτη αυτή η αντίληψη και χρειάζεται να επιβεβαιωθεί όλο και πιο έγκαιρα από τη μεγάλη πλειοψηφία του ελληνικού λαού. 

Εμείς πιστεύουμε ότι η πρόταση του Κομμουνιστικού Κόμματος Ελλάδας για συγκρότηση του αντιμπεριαλιστικού, αντιμονοπωλιακού, δημοκρατικού μετώπου, που θα συμβάλλει στη διαμόρφωση μιας νέας λαϊκής πλειοψηφίας, που ζητά εξουσία και όχι εναλλαγή στη διαχείριση, είναι μια πρόταση ρεαλιστική, η οποία μπορεί να δημιουργήσει προϋποθέσεις και άμεσων αποτελεσμάτων και μόνο από το γεγονός ότι διαμορφώνει τα πλαίσια για να υπάρξει ελπίδα αντίστροφης μέτρησης. Ευχαριστώ. 

ΠΡΟΕΔΡΕΥΩΝ (Παναγιώτης Σγουρίδης): Και εμείς ευχαριστούμε την κ. Παπαρήγα. 

Ο κ. Τσοβόλας έχει το λόγο, για να δευτερολογήσει. 

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Κυρίες και κύριοι συνάδελφοι, μπορώ να ισχυριστώ ότι παρακολούθησα ανελλιπώς όλες αυτές τις πέντε μέρες τη συζήτηση του Προϋπολογισμού. 

Πρέπει να επισημάνω ότι μου έκαναν μεγάλη εντύπωση οι σημερινές αγορεύσεις-ομιλίες των κυρίων Υπουργών Εξωτερικών και Εθνικής 'Αμυνας, που είναι οι κατ' εξοχήν αρμόδιοι και υπεύθυνοι, με την επικάλυψη κατά το Σύνταγμα και το νόμο περί Υπουργικού Συμβουλίου του κυρίου Πρωθυπουργού, για το χειρισμό των εθνικών θεμάτων, Κυπριακού, Αιγαίου, ελληνοτουρκικών σχέσεων και Σκοπιανού. 

Ο μεν κ. Πάγκαλος το μεσημέρι που μίλησε -περί την τρίτην ώρα- για την εθνική οικονομία, δεν είπε καμία λέξη για την εξέλιξη των τριών αυτών μεγάλων εθνικών θεμάτων που βρίσκονται σε εξέλιξη, όταν ξέρει η Βουλή και ο ελληνικός λαός -απ' αυτά όμως, που δεν πληροφορείται υπεύθυνα από την Κυβέρνηση και τους Υπουργούς ή τον κύριο Πρωθυπουργό, αλλά από αυτά που δημοσιεύονται και από ακριτομύθιες, αν είναι δυνατόν- ότι πάρθηκαν αποφάσεις και αλλεπάλληλες αναβολές στην εγκατάσταση των αμυντικών ρωσικών πυραύλων S 300 στην Κύπρο, με τελευταία την απόφαση, πριν από λίγες μέρες μετά το ταξίδι στην Ελλάδα και τη συνάντηση με τον Πρωθυπουργό, του Προέδρου της Κυπριακής Δημοκρατίας, του κ. Κληρίδη, για νέα αναβολή εγκατάστασης των πυραύλων, παρότι έληξαν οι όροι και οι προθεσμίες που αναφέρονταν στο συμβόλαιο. 

Καμιά κουβέντα ο κύριος Υπουργός Εξωτερικών, καμιά κουβέντα και στην πρωτολογία του και ο Υπουργός Εθνικής 'Αμυνας. Καμιά επίσης κουβέντα για το ενιαίο αμυντικό δόγμα, που ήταν η σημαία στην προεκλογική περίοδο της Κυβέρνησης και του ΠΑΣΟΚ, καταγεγραμμένη μάλιστα αυτή η θέση με σαφήνεια και κατηγορηματικότητα και στο προεκλογικό πρόγραμμα κυβερνητικής πολιτικής του ΠΑΣΟΚ. 

Δευτερολογώντας, ο Υπουργός Εθνικής Οικονομίας θόλωσε ακόμα περισσότερο τα νερά σε σχέση με την τύχη, την πορεία και την εξέλιξη της εγκατάστασης ή μη των πυραύλων S 300 στην Κύπρο. Διατυπώθηκε μάλιστα σήμερα μια περίεργη και επικίνδυνη άποψη από την πλευρά του Υπουργού Εθνικής 'Αμυνας, η οποία ούτε λίγο ούτε πολύ για μας τους νομικούς μεταφράζεται στο δόγμα ότι ανήκει στο interna corporis της Κυβέρνησης το πώς θα χειριστεί αυτά τα τρία μεγάλα θέματα, το πώς θα χειριστεί το θέμα της εγκατάστασης ή μη των πυραύλων S 300 στην Κύπρο και της ματαίωσής της με οποιοδήποτε πρόσχημα, με οποιαδήποτε δικαιολογία, ή και ενδεχομένως αυτό που γράφεται και συζητείται, της εναποθήκευσής τους και όχι της ανάπτυξής τους στην Κρήτη. 

Πρέπει να επισημάνουμε στην Κυβέρνηση και στον κ. Πρωθυπουργό, με όλη τη σοβαρότητα και υπευθυνότητα που επιβάλλει η κρισιμότητα των εθνικών θεμάτων και των εθνικών μας συμφερόντων -που φοβούμαι μετά απ' αυτά που άκουσα σήμερα και από τον Υπουργό Εθνικής 'Αμυνας και πραγματικά θα χαρώ πολύ αν στην ομιλία του κυρίου Πρωθυπουργού, που θα επακολουθήσει, διαψευσθεί με κατηγορηματική δήλωση και η οποιαδήποτε σκέψη για ματαίωση της εγκατάστασης των 



 

  

Σελίδα 3028 

πυραύλων S 300 στην Κύπρο- και να προειδοποιήσουμε, διατυπώνοντας σαφώς τη θέση μας για πολλοστή φορά και σήμερα σ' αυτήν την κρίσιμη χρονική περίοδο, ότι το Κυπριακό, στο σημείο, στη φάση και στο χρονικό στάδιο που βρίσκονται σήμερα τα εθνικά θέματα, αποτελεί ουσιαστικά και κυριολεκτικά το προπύργιο του Ελληνισμού και του ελληνικού έθνους. 'Ετσι και καταρρεύσει μέσα από ματαίωση της εγκατάστασης πυραύλων που αποφάσισε η ίδια η Κυβέρνηση στην Κύπρο, τότε αυτό θα σημάνει μεγάλη εθνική ήττα με τραγικές συνέπειες, όχι μόνο για το Κυπριακό και τον ελληνισμό της Κύπρου, αλλά και για το Αιγαίο, στις ελληνοτουρκικές σχέσεις. 

Γιατί αυτό θα σημάνει κυριολεκτικά ότι η Ελλάδα που είναι το θύμα, αναγνωρίζει στο θύτη της, την Τουρκία, το δικαίωμα του βέτο στον καθορισμό της άμυνας και της Ελλάδας αλλά και του ανεξάρτητου κράτους της Κύπρου. Αν αυτό γίνει, που το απεύχομαι, που θα οδηγήσει σε μεγάλες ευθύνες και μεγάλες περιπέτειες την Κύπρο τον κυπριακό ελληνισμό και το ελληνικό έθνος, Ελλάδα και ελληνικό λαό, τότε θα περιμένουμε πολύ σύντομα και το άλλο τελικό βήμα της οριστικής ματαίωσης του δόγματος στην πράξη και όχι στα λόγια και φραστικές διακηρύξεις, που ακούμε αντιφατικά κατά καιρούς. Ματαίωση του δόγματος του ενιαίου αμυντικού χώρου, πτώση του ηθικού του κυπριακού Ελληνισμού και του ελληνισμού απανταχού της γης, πτώση του ηθικού Ενόπλων Δυνάμεων, Σωμάτων Ασφαλείων, πτώση του ηθικού του ελληνικού λαού και ασφαλώς στη συνέχεια θα σημάνει κλείσιμο του Κυπριακού με συνομοσπονδία, όπως το τονίζω συνεχώς από το 1991 με άρθρα, συνεντεύξεις και ομιλίες μέσα εδώ στη Βουλή. Και από εκεί και πέρα να περιμένουμε αυτήν τη φόρμουλα, που δεν θα έχει προηγούμενο παγκοσμίως, θα χρησιμοποιηθεί αμέσως από την Τουρκία με τη στήριξη των ίδιων μεγάλων δυνάμεων, ΗΠΑ, Γερμανίας και άλλων, για να διεκδικηθεί αυτή η φόρμουλα για διχοτόμηση του Αιγαίου άμεσα. 

'Αρα η θέση μας είναι, αν δεν ήταν σωστή επιλογή του ενιαίου αμυντικού δόγματος, που θεωρούμε εμείς ως ΔΗ.Κ.ΚΙ. ότι ήταν σωστή, αν δεν ήταν σωστή η επιλογή, αν δεν έπρεπε να γίνει η εγκατάσταση των πυραύλων, τότε γιατί το αποφασίσατε και σεις και η κυπριακή ηγεσία που κυβερνάει. Τότε γιατί λέγατε ψέματα και στον κυπριακό και στον ελληνικό λαό και στον Ελληνισμό γενικά ότι θέλετε την προώθηση του ενιαίου αμυντικού δόγματος αλλά και την εγκατάσταση των πυραύλων. Αν από αφέλεια τα κάνατε αυτά, είστε δέκα φορές επικίνδυνοι και πρέπει να φύγετε χωρίς καμιά καθυστέρηση, αν δεν τα κάνατε, όμως, από αφέλεια, τότε είναι μεγαλύτερη ακόμη η ευθύνη και θα ζητηθεί ευθύνη, αν έχουμε αυτές τις εξελίξεις που απεύχομαι και περιμένω να τα διαψεύσει όλα αυτά, παίρνοντας συγκεκριμένες θέσεις, ο κύριος Πρωθυπουργός στην ομιλία του. 

Δεύτερον, άκουσα τον Υπουργό Εθνικής 'Αμυνας πριν από λίγο να λέει απευθυνόμενος προς τη Νέα Δημοκρατία ότι το Σκοπιανό το οδηγήσατε σεις σε ήττα, εγώ θα απαντήσω συμφωνώ, ναι, αλλά αυτή την ήττα, την ολοκληρώνετε, κύριε Πρωθυπουργέ και κύριε Υπουργέ Εθνικής 'Αμυνας, σήμερα εσείς και μάλιστα, κατά τρόπο απαράδεκτο κοινοβουλευτικά, κατά τρόπο επίσης αντιδημοκρατικό. Γιατί άλλα λέτε και άλλα κάνατε υπογείως στη λογική ότι η Ελλάδα είναι ιδιοκτησία σας, που μπορείτε να χειρίζεστε αυτά τα θέματα από μόνοι σας, χωρίς να ενημερώνετε ούτε Αντιπολίτευση ούτε Βουλή ούτε τον ελληνικό λαό. 

Απόδειξη περί αυτού -και περιμένω εδώ και τώρα απάντηση από τον κύριο Πρωθυπουργό- είναι το έγγραφο αυτό που θα καταθέσω στα Πρακτικά της Βουλής και που καλώ αυτήν τη στιγμή τον κύριο Πρωθυπουργό να δώσει εντολή στον Υπουργό Οικονομικών, που βρίσκεται δίπλα του, να το ανακαλέσει πριν τις 31.12.1998. Δηλαδή πριν μπει η 1η Γενάρη, που θα εφαρμοστεί. Είναι το έγγραφο με ημερομηνία 23.10.98 αριθμό πρωτοκόλλου 1216044/881 της Ελληνικής Δημοκρατίας Υπουργείο Οικονομικών Γενικής Διεύθυνσης Τελωνείων και ΕΟΚ, το οποίο απευθύνεται στα τελωνεία Α και Β TAXIS της Ελλάδος μεταξύ άλλων στην τελευταία παράγραφο -ακριβές αντίγραφο είναι- αναφέρει επί λέξει: 

"Τέλος σας γνωρίζουμε ότι ο αλφαβητικός κωδικός της Πρώην Γιουγκοσλαβικής Δημοκρατίας της Μακεδονίας (ΧJ) για την ανεύρεση στοιχείων παραμένει μέχρι τέλος του χρόνου -1998- και μετά -δηλαδή από την 1.1.1999- θα ισχύσει ο αντίστοιχος κωδικός (ΜΚ), που εμφανίζεται στον κατάλογο χωρών". 

Δηλαδή το επίσημο δασμολόγιο της Ελλάδας θα αναφέρει "ΜΑΚΕΔΟΝΙΑ". 

Παρακαλώ και θα χαρώ πολύ να ακούσω την απάντηση και τη διάψευση -το έγγραφο είναι επίσημο, είναι δημόσιο- και την ανάκληση από την πλευρά του κυρίου Πρωθυπουργού. 

(Στο σημείο ο Πρόεδρος του ΔΗ.Κ.ΚΙ. κ. Δημήτριος Τσοβόλας καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής) 

Κυρίες και κύριοι συναδελφοι, σ' αυτήν την κρίσιμη φάση, με αυτές τις εξελίξεις στα εθνικά θέματα, Κυπριακό, Αιγαίο και Σκοπιανό, επαναλαμβάνω την πρόταση του ΔΗ.Κ.ΚΙ.: Χωρίς καμιά καθυστέρηση, μέσα στις γιορτές, ο κύριος Πρωθυπουργός, σε πρώτη φάση, να καλέσει τους Αρχηγούς όλων των κομμάτων, να καθίσουμε να συζητήσουμε από μηδενική βάση, λαμβάνοντας υπόψη τους σημερινούς διεθνείς ισχυρισμούς, τη θέση της Ελλάδας, τις δυνατότητες της Ελλάδας, για να χαράξουμε εθνική στρατηγική και εξειδικευμένα να συζητήσουμε, να προτείνουμε και να αναλάβει το κάθε κόμμα σ' αυτές τις κρίσιμες στιγμές, ενιαία εθνική στρατηγική, ή, εν πάση περιπτώσει, να αναλάβει απέναντι στην ελληνική ιστορία, απέναντι στο ελληνικό έθνος, απέναντι στον Ελληνισμό, απέναντι στον ελληνικό λαό, τις ευθύνες για τις εξελίξεις που θα επακολουθήσουν. 

Αυτό το ζητώ για δεύτερη φορά. Την πρώτη φορά το είχα κάνει γραπτά και την επιστολή μου δεν την έδωσα στη δημοσιότητα, φερόμενος υπεύθυνα, λόγω σοβαρότητος του θέματος και πήρα αρνητική απάντηση, γραπτή, με γραφειοκρατικές ή τυπολατρικές δικαιολογίες, παρακάμπτοντας την ουσία, ότι "δήθεν δεν προβλέπεται από το Σύνταγμα". 

Αν επαναλάβει και τώρα την άρνησή του ο κύριος Πρωθυπουργός, του λέμε καθαρά ως Δημοκρατικό Κοινωνικό Κίνημα ότι θα φέρει και αυτός και η Κυβέρνησή του μεγάλες ευθύνες για την εξέλιξη από εδώ και πέρα και των τριών αυτών εθνικών θεμάτων. 

Μπορεί αυτήν τη στιγμή να διακατέχονται από αυτήν την αλαζονεία της εξουσίας, αλλά να μην ξεχνούν ότι οι Κυβερνήσεις έρχονται και παρέρχονται και κρίνονται από τους λαούς. Να μην ξεχνούν ότι μπορεί να έχουν, όπως είπα και χθες, τη δυνατότητα σήμερα μέσα από διαπλοκές με τα Μέσα Μαζικής Ενημέρωσης, τα μεγάλα, να κάνουν προπαγάνδα ή να αποσιωπούν αυτά τα μεγάλα εθνικά αλλά και οικονομικά θέματα και να αποπροσανατολίζουν τον ελληνικό λαό και τον Ελληνισμό, αλλά θα έρθει πολύ σύντομα η ώρα της μεγάλης ευθύνης. Θα έρθει πολύ σύντομα η ώρα, όπου θα αντιληφθείτε ότι ο Ελληνικός λαός και ο Ελληνισμός παρακολουθούν με ανησυχία τα γεγονότα. 

(Στο σημείο αυτό την Προεδρική 'Εδρα καταλαμβάνει ο Πρόεδρος της Βουλής κ. ΑΠΟΣΤΟΛΟΣ ΚΑΚΛΑΜΑΝΗΣ) 

Τέλος, κυρίες και κύριοι συνάδελφοι, ειπώθηκε αυτές τις ημέρες από τους Υπουργούς ότι δήθεν στηρίζει ο ελληνικός λαός την κυβερνητική οικονομική πολιτική και τον Προϋπολογισμό, λες και δεν ζούμε στην Ελλάδα, όπου μόλις κατατέθηκε ο Προϋπολογισμος, αμέσως ξεσηκώθηκαν μισθωτοί, συνταξιούχοι, εκπαιδευτικοί, οι αγρότες ετοιμάζουν κινητοποιήσεις και άλλοι έχουν κάνει ήδη κινητοποιήσεις και οι μικρομεσαίοι βρίσκονται σε αναστάτωση. Και εν τούτοις επιμένουν να εμφανίζουν τα πράγματα τελείως διαφορετικά από την αλήθεια. Το δε εκπαιδευτικό βρίσκεται σε έξαρση. 

Αν σας διαβάσω τι είχα πει το Σεπτέμβρη του 1997, όταν συζητιόταν στη Βουλή ο νόμος αυτός της ψευδεπίγραφης εκπαιδευτικής μεταρρύθμισης, θα διαπιστώσετε ότι είχα προβλέψει ότι θα επέλθει, αν επιμείνει η Κυβέρνηση και ο 

  

 

  

Σελίδα 3029 

Υπουργός Παιδείας και τρομακτική αύξηση στην παραπαιδεία, με αύξηση του κόστους εκπαίδευσης για τους γονιούς, αλλά είχα προβλέψει και αυτές τις εκρήξεις και είχα κάνει και συγκεκριμένες προτάσεις. 

'Οσο δεν είναι αργά ακόμη, κύριε Πρωθυπουργέ, αυτήν τη στιγμή αναστείλατε την εφαρμογή αυτού του νόμου, να επέλθει ηρεμία στα σχολειά και τα πανεπιστήμια. Καλέστε αμέσως κόμματα και τους φορείς της εκπαιδευτικής κοινότητας για να πάρουν όλοι θέση και να βρεθεί, με αλλαγή της ουσίας αυτού του νόμου, μια λύση πάνω στο ζήτημα. 

Κλείνω με δύο λόγια, κύριε Πρόεδρε. Αν, κύριε Πρωθυπουργέ, αυξάνονται, όπως υποστηρίζετε ανακριβώς και αυξήθηκαν αυτά τα χρόνια, οι πραγματικές αποδοχές των μισθωτών και των συνταξιούχων -μην είσθε τόσο γαλαντόμοι, εμείς σας χαρίζουμε, και ας είμαστε Αντιπολίτευση, τα επιπλέον που δήθεν δίνετε- γιατί δεν καθιερώνετε αυτό που προτείνει το ΔΗ.Κ.ΚΙ. από την πρώτη στιγμή, εδώ και τώρα, την κατ'έτος υποχρεωτική Α.Τ.Α. των αφορολογήτων ποσών, των φορολογικών κλιμακίων, αλλά και των μισθών, ημερομισθίων και συντάξεων; Το είχαμε καθιερώσει το 1981-1989. Το καταργήσατε και η Νέα Δημοκρατία και εσείς, γιατί ακριβώς θέλετε να φαλκιδεύσετε το εισόδημά τους. 

Και μια λέξη για τους αγρότες. Πρέπει χωρίς καμία καθυστέρηση, επειδή η πλειοψηφία των αγροτών βρίσκεται σε απελπιστική κατάσταση -και πραγματικά οι Βουλευτές σας δεν τολμούν να πάνε στα χωριά, γιατί δεν είναι διατεθειμένος κανένας αγρότης να τους αποδεχθεί- να πάρετε άμεσα μέτρα. Και άμεσο μέτρο είναι η ρύθμιση των αγροτικών χρεών με διαγραφή των τόκων υπερημερίας, όπως το κάνατε για άλλες οικονομικά εύπορες τάξεις και αμέσως προώθησης προγράμματος αναδιάρθρωσης καλλιεργειών, ώστε να προσαρμοστούν οι καλλιέργειες και οι παραγωγοί στις ανάγκες της Ευρώπης και της διεθνούς αγοράς, αλλά ενισχύοντας ουσιαστικά τους αγρότες. Ευχαριστώ. 

(Χειροκροτήματα από την πτέρυγα του ΔΗ.Κ.ΚΙ.) 

ΠΡΟΕΔΡΟΣ (Απόστολος Κακλαμάνης): Λυπάμαι και για τον κ. Καψή, που η ελπίδα του διαψεύδεται και για τους άλλους συναδέλφους που δεν μπόρεσαν να μιλήσουν. Θα δώσω το λόγο για λίγο στον Υπουργό Εσωτερικών, Δημόσιας Διοίκησης και Αποκέντρωσης. 

ΓΙΑΝΝΗΣ ΚΑΨΗΣ: Κύριε Πρόεδρε, παρακαλώ, το λόγο επί προσωπικού. Διαγράψτε τη λέξη "ελπίδα". Δεν ήλπιζα εγώ. 'Ηλπιζα για τους συναδέλφους της Κυβέρνησης να με ακούσουν. 

ΠΡΟΕΔΡΟΣ (Απόστολος Κακλαμάνης): Μην αδικείτε τους συναδέλφους της Κυβέρνησης. Δικαιούνται κατά το Σύνταγμα να μιλήσουν για τριάντα λεπτά και να δευτερολογήσουν για δεκαπέντε λεπτά. Πήραν μόνο είκοσι λεπτά, όταν οι περισσότεροι, όσων ηγόρευσαν, υπερέβαιναν το χρόνο που ορίζει ο Κανονισμός. Να είμεθα δίκαιοι, αγαπητέ φίλε. 

ΓΙΑΝΝΗΣ ΚΑΨΗΣ: Συμφωνώ, κύριε Πρόεδρε. Μόνο το "ελπίδα" να διαγραφεί. 

ΠΡΟΕΔΡΟΣ (Απόστολος Κακλαμάνης): Είναι μια διαδικασία αυτή, στην οποία δεν πρέπει να υπερβαίνουμε το χρόνο μας, δεν πρέπει να δευτερολογούμε, αν θέλουμε να σεβαστούμε και το δικαίωμα των άλλων να εκφραστούν. 

Ορίστε, κύριε Υπουργέ, έχετε το λόγο. 

ΑΛΕΞΑΝΔΡΟΣ ΠΑΠΑΔΟΠΟΥΛΟΣ (Υπουργός Εσωτερικών, Δημόσιας Διοίκησης και Αποκέντρωσης): Kυρίες και κύριοι συνάδελφοι, θα μιλήσω για δύο συγκεκριμένα θέματα λόγω χρόνου. Αλλά δεν μπορώ όμως να μην αναφερθώ στην ουσία και στα συμπεράσματα τα γενικά και πολιτικά, μια και είμαστε στο τέλος της συζήτησης, ιδιαίτερα σε ένα σημείο αυτού του Προϋπολογισμού. 

Πιστεύω ότι εμείς οι παραδοσιακοί Βαλκάνιοι πολιτικοί, όσοι έχουμε μείνει σ'αυτήν την Αίθουσα, θεωρούμε ότι η συζήτηση του Προϋπολογισμού είναι μια κορυφαία ετήσια πολιτική εκδήλωση. Μάλλον πια αυτό φαίνεται, αποδεικνύεται λάθος. Και ειλικρινά -και δεν το λέγω με ειρωνικό τρόπο- σ'αυτό, κύριοι συνάδελφοι της Νέας Δημοκρατίας, δεν βοήθησαν ούτε τα σεμινάρια που οργανώσατε -όπως τα αποκαλείτε "σεμινάρια πολιτικής επικοινωνίας"- για να προετοιμάσετε τα στελέχη σας για τον Προϋπολογισμό. 

Φοβούμαι ότι έγινε μια άλλη μετατόπιση του κοινοβουλευτικού λόγου και της πολιτικής απ'αυτήν την Αίθουσα. Το ξέραμε μέχρι σήμερα αυτό στα Media. Σήμερα πηγαίνει ολοταχώς στα φροντιστήρια της πολιτικής καλλιέπειας. 

ΛΕΥΤΕΡΗΣ ΠΑΠΑΓΕΩΡΓΟΠΟΥΛΟΣ: Βαθμολογητής είσαστε; 

ΑΛΕΞΑΝΔΡΟΣ ΠΑΠΑΔΟΠΟΥΛΟΣ (Υπουργός Εσωτερικών, Δημόσιας Διοίκησης και Αποκέντρωσης): Βαθμολογεί ο ελληνικός λαός, αγαπητέ συνάδελφε. 

ΠΡΟΕΔΡΟΣ (Απόστολος Κακλαμάνης): Τουλάχιστον μην τους διακόπτετε. 

ΛΕΥΤΕΡΗΣ ΠΑΠΑΓΕΩΡΓΟΠΟΥΛΟΣ: Να μη μας υβρίζει. 

ΠΡΟΕΔΡΟΣ (Απόστολος Κακλαμάνης): Ακούστε. Οφείλω από αυτήν την 'Εδρα κάποια φαινόμενα να τα καταδικάζω. Κατά το Σύνταγμα σας είπα ποια είναι τα δικαιώματα των Υπουργών. Οικειοθελώς τα περιορίζουν στο εικοσάλεπτο, που πρέπει να μιλήσουν για το έργο τους, να απολογηθούν για τις επικρίσεις που δέχονται. Από πάνω δεν τους αφήνουμε να μιλήσουν. Αυτό είναι άδικο, αγαπητοί συνάδελφοι. 

Συνεχίστε, κύριε Υπουργέ. 

ΑΛΕΞΑΝΔΡΟΣ ΠΑΠΑΔΟΠΟΥΛΟΣ (Υπουργός Εσωτερικών, Δημόσιας Διοίκησης και Αποκέντρωσης): Η φιλοσοφία αυτή είναι μεν απλή, αλλά επικίνδυνη, γιατί εξαντλείται σε σύντομα διαφημιστικά μηνύματα, που τα είδαμε μέχρι και πριν από λίγο σ'αυτήν την Αίθουσα, διάρκειας μερικών λεπτών, μέσα στα οποία προσπαθεί να χωρέσει όλη η σύνθετη οικονομική πολιτική και κοινωνική πραγματικότητα, για να επιδιώξει μέσα απ'αυτήν την απλουστευτική διαδικασία την υφαρπαγή της μέσης συλλογικής συνείδησης του λαού μας. 

'Ομως θα επιθυμούσα να μπω κατευθείαν σε δύο θέματα, λέγοντας εξαρχής -και είναι δικαίωμά μου να το πω αυτό, κύριε συνάδελφε- ότι η Αντιπολίτευση σήμερα, φάνηκε απ' αυτήν τη συζήτηση, τίθεται στη διάθεση των γεγονότων, όπως είχε πει ο Ταλεϋράνδος, ακολουθώντας την όχι βέβαια γενναία πολιτική τακτική, αναμένοντας απ' αυτήν την κάρπωση της πολιτικής φθοράς της Κυβέρνησης. 

'Ομως, δεν υποκαθίσταται η έλλειψη πολιτικής πρότασης με εισαγγελικές καταγγελίες. Φοβούμαι μάλιστα ότι κάποιοι συγχέουν την εισαγγελική έδρα με τα κοινοβουλευτικά έδρανα. Αυτό, όμως, δεν είναι πολιτική, είναι υπεκφυγή της πολιτικής. 

Και θα μιλήσω τώρα πιο συγκεκριμένα στο θέμα της παιδείας. Ποια είναι η συμβολή της Αντιπολίτευσης, κύριοι συνάδελφοι; Δεκαπέντε μήνες πριν αρνηθήκατε την πρόσκληση για διάλογο. Και το κάνατε σκόπιμα και συνειδητά στη λογική που σας περιέγραψα. Και μόλις χθες ζητήσατε -και το κάνατε κεντρικό θέμα στον Προϋπολογισμό- την ανατροπή της εκπαιδευτικής μεταρρύθμισης και δήθεν διάλογο. 

Επιτέλους, ως πότε θα χρησιμοποιείται ο διάλογος ως άλλοθι πολιτικής αδράνειας και αμηχανίας; Και η πρότασή σας είναι φανερό ότι δεν πηγάζει μόνο από την έγνοια σας για το μεγάλο αυτό εθνικό θέμα. Προσωπικά θεωρώ απολύτως ορθή την τακτική του Υπουργού Παιδείας να συνομιλεί και να συνδιαλέγεται με τους μαθητές. Και ενίοτε η ορμή των ανέμων μπορεί να τους κάνει απείθαρχους και εδώ θα με βρουν αντίθετο, μπορεί συχνά να είναι δύσπιστοι και εδώ θα συμφωνήσω μαζί τους, όμως δεν είναι ούτε αμετάπιστοι ούτε κακόπιστοι, όταν εμείς το επιτρέπουμε. 

Και επειδή πιστεύω και εγώ, όπως όλοι μας, ότι το θέμα της εκπαίδευσης είναι ίσως το πιο σημαντικό στον τόπο μας, θεωρώ χρέος μας να απευθύνουμε έκκληση προς το υγιές εκείνο κομμάτι της εκπαιδευτικής κοινότητας, να επαναφέρουμε πάλι, επιτέλους, τη γνώση μέσα στη σχολική αίθουσα από τα φροντιστήρια που είναι σήμερα. 

Η παιδεία -και αυτό υπηρετεί αυτή η μεταρρύθμιση- πρέπει πρώτα απ' όλα να ξεφύγει από το τέλμα στο οποίο θέλει να την κατακρατήσει η νοοτροπία κάποιων βολεμένων από το απορυθμισμένο σήμερα σύστημα. Να γίνει παιδεία των δημοσίων σχολείων και όχι των φροντιστηρίων. 

Οι υπηρετούντες στα δημόσια σχολεία να αποκτήσουν 

  


 

  

Σελίδα 3030 

συνείδηση δασκάλων και παιδαγωγών. Να γίνουν ξανά μαχητές της δημόσιας παιδείας και όχι, όπως συμβαίνει για κάποιους, ευτυχώς, ή πιστεύουμε λίγους απ' αυτούς, να είναι ανομολόγητα υπερασπιστές του ιδιαίτερου φροντιστηρίου. Και οφείλουν να πάρουν επάνω τους τη μεταρρύθμιση αυτή και να την υπερασπιστούν οι υπηρετούντες τη δημόσια παιδεία, για να σταματήσει, κύριοι συνάδελφοι, το μοναδικό σε παγκόσμιο επίπεδο φαινόμενο να έχουν οργανωθεί τα ιδιωτικά φροντιστήρια στη χώρα μας ως πλήρεις σχολικές μονάδες, με εξετάσεις, βαθμολογίες επιδόσεων, συλλόγους γονέων και κηδεμόνων, οργάνωση εκδρομών κ.ά. Αυτή η υποκατάσταση του δημόσιου σχολείου αποτελεί εθνική ντροπή. Και όσοι ενεργούν άμεσα ή έμμεσα στη διατήρησή της με την υπονόμευση αυτή της μεταρρύθμισης, έχουν βαρύτατες ευθύνες. 

ΑΓΓΕΛΟΣ ΜΠΡΑΤΑΚΟΣ: Τις πταίει; 

(Κωδωνοκρουσίες)

ΑΛΕΞΑΝΔΡΟΣ ΠΑΠΑΔΟΠΟΥΛΟΣ (Υπουργός Εσωτερικών, Δημόσιας Διοίκησης και Αποκέντρωσης): Λένε επίσης κάποιοι ταγοί των εκπαιδευτικών ότι αυτή η μεταρρύθμιση επιβαρύνει υπέρμετρα τους υπηρετούντες καθηγητές στα δημόσια σχολεία, γιατί, λέει, χρειάζονται κάποιες ώρες προετοιμασίας. Και ερωτώ: Γιατί αυτό δεν ισχύει για τους συναδέλφους τους, των ιδιωτικών γυμνασίων και λυκείων, που έχουν το ίδιο πρόγραμμα σπουδών; Κάπου αλλού, λοιπόν, πρέπει να αναζητήσουμε τις πραγματικές αιτίες της ακατανόητης αυτής αντίδρασης. 

Κύριοι συνάδελφοι, συγχωρέστε μου αυτήν την έκρηξη. Πιστεύω, όμως, ότι το δικαιούμαι ως γιος παλιού δασκάλου, ζώντας από μικρό παιδί την ατμόσφαιρα του κόσμου των εκπαιδευτικών της εποχής εκείνης. Είχα νιώσει και εγώ, όπως και όλος ο ελληνικός λαός, ότι οι δάσκαλοι και οι καθηγητές μοναδικό ίσως σκοπό είχαν τότε την αυτοθυσία και την προσφορά στον τόπο. Γι' αυτό και τις εποχές εκείνες ήταν η ραχοκοκαλιά της ελληνικής κοινωνίας, ήταν οι πνευματικοί άρχοντες και ηγήτορες των τοπικών κοινωνιών, ήταν το καταφύγιο των δοκιμαζόμενων συμπολιτών μας της εποχής εκείνης. Και δεν είναι, επίσης, καθόλου τυχαίο ότι στο σύνολο σχεδόν των δασκάλων και καθηγητών στηρίχθηκε η εποποιία της Εθνικής μας Αντίστασης. Τώρα η ελληνική κοινωνία το μόνο που τους ζητά είναι να εκπληρώσουν το βασικό καθήκον του δημόσιου εκπαιδευτικού. 

Κύριοι συνάδελφοι, πολύς λόγος γίνεται τελευταία για τον εκλογικό νόμο. Επιτρέψτε μου ευθύς εξαρχής να το ξεκαθαρίσω. Τέτοιο θέμα δεν απασχολεί την Κυβέρνηση. Και δεν την απασχολεί, γιατί έχει συγκεκριμένη άποψη για το ρόλο και τη φιλοσοφία του εκλογικού συστήματος. Εκλογικό σύστημα και εκλογικός νόμος δεν είναι το πολιτικό ποθούμενο από κάθε κόμμα, ούτε μία επίφαση που καλύπτει και προσωπικές στρατηγικές για τη νομή της εξουσίας. Είναι πάντοτε μία διαχρονικού χαρακτήρα άτυπη πολιτική σύμβαση, για να κυβερνηθεί αποτελεσματικά ο τόπος, για να αντιμετωπίζονται αποτελεσματικά οι κίνδυνοι και τα προβλήματα. 

Τον ελληνικό λαό τον ενδιαφέρει η αποτελεσματική διακυβέρνηση του τόπου και όχι τα προσωπικά ονειροπολήματα του καθενός από εμάς. Και το εκλογικό σύστημα οφείλει να υπηρετεί αυτήν την πολιτική αρετή και μόνο. 

Ας πούμε επιτέλους, όμως, τα πράγματα με το όνομά τους. Η διαλαλούμενη και διατυμπανιζόμενη πτώση των διαχωριστικών γραμμών δεν δικαιώνει ούτε αθωώνει ετερόκλητες και παρασκηνιακές κομματικές συμμαχίες, γιατί οι διαχωριστικές γραμμές δεν πέφτουν με συμφωνίες πολιτικής συναλλαγής κορυφής, με τακτικισμούς. Πέφτουν, όταν και όποτε η ίδια η κοινωνία το ενστερνισθεί. Οι διαχωριστικές γραμμές πέφτουν, όταν γίνεται σεβαστή η ιδεολογική και πολιτική πολυφωνία εντός των ορίων του δημοκρατικού πολιτεύματος και όταν τα μεγάλα εθνικά και κοινωνικά θέματα τίθενται στο περιθώριο και στο επέκεινα των κομματικών ανταγωνισμών. 

Δυστυχώς, προς το παρόν η πολιτική κουλτούρα στη χώρα μας δεν εκπληρώνει αυτές τις προϋποθέσεις, ώστε να μας οδηγήσει σε υπεύθυνες προσεγγίσεις για συμμαχικές συμπράξεις. Επιπλέον η ίδια η πραγματικότητα μας καταδεικνύει ότι η χώρα δεν κυβερνάται και μάλιστα σε ώρες κρίσιμες και δύσκολες με μίνιμα προγράμματα και με ελάχιστο κοινό παρανομαστή πολιτικών θέσεων. 

(Χειροκροτήματα από την πτέρυγα του ΠΑΣΟΚ) 

Στη δημοκρατία μας μπορεί οι αποφάσεις να διαμορφώνονται μέσα από έναν ευρύ πολιτικό και κοινωνικό διάλογο, αλλά τελικά αναλαμβάνονται και πραγματώνονται από την υπεύθυνη κυβέρνηση. Εκλογικοί νόμοι που αποδυναμώνουν και αφοπλίζουν την κυβερνητική πρωτοβουλία, βλάπτουν τον τόπο. 

Κυρίες και κύριοι συνάδελφοι, σήμερα ψηφίζεται από το Σώμα ένας Προϋπολογισμός τεράστιας σημασίας. Καλούμαστε όλοι να αρθρούμε στο ύψος των περιστάσεων και να πράξουμε υπεύθυνα. Ο ελληνικός λαός μας παρακολουθεί και περιμένει απαντήσεις, που να μην είναι ρητορεία, κενολογία, αυταρέσκεια, φιλολογία. Περιμένει απαντήσεις που να είναι ταυτόχρονα και κανόνες ζωής, αλλά και κάτι παραπάνω. Περιμένει απαντήσεις που να πηγάζουν και από πολιτικές πράξεις ζωής. Δεν μπορούμε πια να ξεγελάσουμε την ελληνική κοινωνία. Αφελέστατη θα φανερωνόταν η πονηρία μας και μάλιστα πολύ σύντομα. Το μάτι της μπορεί να είναι έτοιμο να συμπονέσει την αμηχανία κάποιων από εμάς, θα είναι όμως και αδυσώπητο. Πάει η εποχή των πανηγυρικών λόγων. 

'Οταν έρθει η ώρα των εκλογών, θα κρίνει, θα αποτιμήσει, θα βαθμολογήσει, κύριοι συνάδελφοι, και θα επιλέξει. Εμείς εκτελούμε την εντολή που λάβαμε και εφαρμόζουμε το πρόγραμμα που εξαγγείλαμε. 'Οταν έρθει η ώρα, θα κάνουμε τον απολογισμό μας ενώπιον του ελληνικού λαού. Ελπίζω -και με καλοσύνη πράγματι το λέω- να μη χρειαστεί κάποιοι άλλοι να εισπράξουν τα επίχειρα της δικής τους απολογίας. 

Σας ευχαριστώ. 

(Χειροκροτήματα από την πτέρυγα του ΠΑΣΟΚ) 

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Κύριε Πρόεδρε, παρακαλώ, το λόγο. 

ΠΡΟΕΔΡΟΣ (Απόστολος Κακλαμάνης): 'Εχει ζητήσει, κύριε Πρόεδρε, ο κύριος Πρωθυπουργός το λόγο και δεν μπορώ να σας τον δώσω. Λυπάμαι. 

Ο Πρωθυπουργός κ. Κωνσταντίνος Σημίτης έχει το λόγο. 

ΚΩΝΣΤΑΝΤΙΝΟΣ ΣΗΜΙΤΗΣ (Πρόεδρος της Κυβέρνησης): Κυρίες και κύριοι συνάδελφοι, ας αναλογιστούμε σήμερα, που κλείνουμε τη συζήτηση για τον Προϋπολογισμό του 1999, ποια ήταν η εικόνα για τις προοπτικές της οικονομίας μας ένα χρόνο πριν στην αγορά. 

'Ηταν εικόνα αβεβαιότητας. Και γιατί; Η κρίση του Νοεμβρίου στη Νοτιοανατολική Ασία είχε οδηγήσει σε κρίση και την ελληνική χρηματιστηριακή αγορά. Δισεκατομμύρια δολάρια είχαν εκρεύσει, με αποτελέσμα να έχουν μειωθεί τα συναλλαγματικά αποθέματα. 

Η κερδοσκοπία κατά της δραχμής ήταν έντονη. Υπήρχε ανασφάλεια και η Αξιωματική Αντιπολίτευση ειρωνευόταν τη σταθεροποιητική πολιτική της Κυβέρνησης. 

'Ενα χρόνο μετά η δραχμή είναι σταθερή όσο ποτέ. Η νέα παγκόσμια κρίση δεν επηρέασε την Ελλάδα και η ελληνική οικονομία αντέδρασε με τον ίδιο τρόπο που αντέδρασαν και οι άλλες οικονομίες της Ευρωπαϊκής 'Ενωσης. 

Στην αγορά υπάρχει εμπιστοσύνη στις προοπτικές της ελληνικής οικονομίας. Ξένες επενδύσεις πραγματοποιούνται στο ελληνικό Χρηματιστήριο. 

Υπάρχει μεταστροφή. Σε τι οφείλεται η μεταστροφή; Στην ένταξη της δραχμής στο μηχανισμό των συναλλαγματικών ισοτιμιών, στην απόφαση της Κυβέρνησης για αυτήν την ένταξη. Η ένταξη αυτή ήταν μια πράξη, η οποία έγινε με συγκεκριμένο χρονοδιάγραμμα. 'Εγινε όπως είχε σχεδιαστεί να πραγματοποιηθεί. Και η πορεία της ελληνικής οικονομίας σήμερα ακολουθεί συγκεκριμένο σχεδιασμό. 

Ποια ήταν η αντίδραση της Αντιπολίτευσης σε αυτήν την ένταξη, σε αυτό το αποφασιστικό βήμα. Ευρωναυάγιο της δραχμής, είπαν. Αποτυχία της οικονομικής πολιτικής. Νέα υποτίμηση σε λίγους μήνες. Αύξηση του πληθωρισμού από 7% και πάνω, είχε πει η Νέα Δημοκρατία. Τόσο πολύ καταλάβαιναν! Θα πω ότι τίποτα δεν καταλάβαιναν και τίποτα δεν καταλα-

  


 

  

Σελίδα 3031 

βαίνουν και σήμερα. 

Κυρίες και κύριοι, άκουσα προσεκτικά τα όσα ανέπτυξε η Αντιπολίτευση. 'Ενα κεντρικό επίχειρημά της ήταν ότι η πρόοδος στη μείωση των ελλειμμάτων, η πτώση του πληθωρισμού, δεν αφορά την υπαρκτή οικονομία. 'Εχουν αυτόν τον τεχνικό όρο. 'Αλλα βλέπει ο καταναλωτής, όταν κοιτάζει τις τιμές των προϊόντων. 

Ο καταναλωτής, κυρίες και κύριοι συνάδελφοι, βλέπει σήμερα ότι ο τόνος πετρελαίου θέρμανσης κοστίζει γύρω στις εξήντα τέσσερις χιλιάδες (64.000) δραχμές, ενώ κόστιζε εβδομήντα τρεις χιλιάδες (73.000) δραχμές περίπου. 

Βλέπει ότι το λίτρο αμόλυβδης βενζίνης κοστίζει εκατόν εβδομήντα έξι (176) δραχμές περίπου, ενώ κόστιζε πριν εκατόν ογδόντα πέντε (185) δραχμές περίπου. 

Ο καταναλωτής θα διαπιστώσει ότι η τιμή του ηλεκτρικού ρεύματος από 1.1.1999 θα κοστίζει είκοσι τέσσερις (24) δραχμές περίπου το κιλοβάτ για τα πρώτα οκτακόσια κιλοβάτ, ενώ πριν κόστιζε είκοσι έξι (26) δραχμές. 

Ο καταναλωτής βλέπει ότι τα φάρμακά του σήμερα στοιχίζουν 23% λιγότερο, απ'ό,τι στοίχιζαν πριν και για ορισμένες κατηγορίες, όπως οι χαμηλοσυνταξιούχοι, 40%. 

Ρωτάω: Δεν είναι αυτή υπαρκτή οικονομία; Τι είναι; 

(Ζωηρά και παρατεταμένα χειροκροτήματα από την πτέρυγα του ΠΑ.ΣΟ.Κ) 

Δεν αφορούν οι μειώσεις τιμών κάθε καταναλωτή, κάθε πολίτη; Δεν αυξάνουν το διαθέσιμο εισόδημά του; 

Ας εκφράσω όμως την απορία: Γιατί οι στατιστικές δεν δίνουν τάχα την εικόνα της πορείας της οικονομίας; 

Καταλαβαίνουν πολύ καλά οι συνάδελφοι ότι οι στατιστικές δίνουν την εικόνα της πορείας της οικονομίας, γι'αυτό και όλος ο κόσμος, οι διεθνείς οργανισμοί, η Ευρωπαϊκή 'Ενωση, βασίζονται πάνω στις στατιστικές αυτές. Δεν εμπνέονται από την ειδική οικονομική προσέγγιση της Αξιωματικής Αντιπολίτευσης. Εδώ αποκαλύπτεται ένα σταθερό χαρακτηριστικό της πολιτικής τους. Θέλουν να καλλιεργούν ψευδείς παραστάσεις. Είναι όμως δυνατός ένας ουσιαστικός διάλογος, είναι δυνατός ένας διάλογος για τα προβλήματα της χώρας, όταν εκείνος, με τον οποίον θέλεις να μιλήσεις διαρκώς και συνειδητά, διαστρέφει την πραγματικότητα; 

Κυρίες και κύριοι, θα έλθω και σε μια άλλη κοινή συνισταμένη των τοποθετήσεων της Αντιπολίτευσης. 'Ακουσα επανειλημμένα σε αυτήν την Αίθουσα το εξής επιχείρημα: "Η ένταξη της Ελλάδας στην ΟΝΕ δεν είναι και κανένα κατόρθωμα". Μας παρουσιάζει η Αξιωματική Αντιπολίτευση την εξέλιξη ως μία εξέλιξη που πραγματοποιήθηκε χωρίς σχέδιο, χωρίς προσπάθεια, χωρίς να λυθεί κανένα πρόβλημα. Ειδικά είπαν "ως μάνα εξ ουρανού ήρθαν τα πράγματα". Εύκολα και αυτονόητα όλα, δηλαδή. 

Αν ήταν όμως εύκολα και αυτονόητα, γιατί επί των ημερών της Νέας Δημοκρατίας άλλαξαν τρεις Υπουργοί Εθνικής Οικονομίας και εκτινάχθηκε ο πληθωρισμός στο τέλος του 1993 στο 12,1%; 

Ακούσαμε ότι θα έπρεπε η Κυβέρνηση να έχει πετύχει ακόμα υψηλότερους ρυθμούς ανάπτυξης. Αυτό μου θύμισε το 1996 την άποψη της Νέας Δημοκρατίας, που έλεγε "εμείς θα πετύχουμε αύξηση του Ακαθάριστου Εγχώριου Προϊόντος κατά 5% κάθε χρόνο. Να το κάνετε". Αν ήταν έτσι εύκολα και αυτονόητα τα πράγματα, γιατί δεν το έκαναν οι ίδιοι το 1990; Την τριετία ο μέσος ρυθμός ανάπτυξης ήταν 0,6%. 

Θα έλεγα, αφού ξέρουν αυτήν τη μαγική συνταγή, που μπορεί να βοηθήσει την Ελλάδα και τον κόσμο, γιατί επιτέλους δεν μας την ανακοινώνουν, για να ανασάνουν και οι άλλες χώρες; 

'Ολα αυτά, ούτε εύκολα ούτε αυτονόητα είναι. Αν ήταν πράγματι όλα αυτονόητα, γιατί δεν ακούσαμε αυτό το επιχείρημα που ακούσαμε φέτος και πέρσι και πρόπερσι; 'Αλλα έλεγαν πέρσι και πρόπερσι. Μας ειρωνεύονταν και διαβεβαίωναν τον ελληνικό λαό ότι οι στόχοι δεν πρόκειται να επιτευχθούν ποτέ. 

Πλησιάζουμε τους στόχους που έχουμε θέσει χάρις στις θυσίες και τους κόπους του ελληνικού λαού. Το επίτευγμα είναι επίτευγμα του ελληνικού λαού. Σ'αυτόν οφείλουμε αναγνώριση. Η Νέα Δημοκρατία δεν έχει καν την εντιμότητα να αναγνωρίσει το μόχθο των εργαζομένων, τις προσπάθειές τους. Γι'αυτήν όλα είναι αυτονόητα. Οι στερήσεις είναι αυτονόητες. Για μας οι στερήσεις δεν είναι αυτονόητες και επειδή έχουμε συναίσθηση του τι κοστίζουν, τονίζουμε εδώ ότι όσο βελτιώνεται η πορεία της ελληνικής οικονομίας τόσο θα αποδίδεται στον ελληνικό λαό το τίμημα των κόπων του, θα έχει τα οφέλη, τα οποία προκύπτουν από τη δική του παροχή. 

Είμαστε παράταξη που εγγυάται καλύτερες συνθήκες ζωής για όλους τους εργαζόμενους και αυτήν την εγγύηση την πραγματοποιούμε και θα την πραγματοποιούμε στο μέλλον. 

Κυρίες και κύριοι, ακούσαμε από τον Αρχηγό της Νέας Δημοκρατίας ότι είναι ανάγκη να σπάσουμε το φαύλο κύκλο της παρακμής. Ποιας παρακμής; Εγώ θα έλεγα μιας παρακμής και παρακμιακής αντίληψης που ισοπεδώνει τα πάντα στο όνομα της πολιτικής επικράτησης, που σκορπίζει τον παραμορφωτικό της λόγο πάνω σε κάθε δημιουργική εξέλιξη και καταστροφολογεί συνεχώς. 

Η Αξιωματική Αντιπολίτευση παίζει εδώ και χρόνια τον πρωταγωνιστή στη διαδικασία αυτή της καταστροφολογίας, με τη συνεπικουρία και άλλων δυνάμεων, που μιλούν συνεχώς για κύκλους χαμένων ευκαιριών. 

Τα κόμματα της Αντιπολίτευσης, αντιμέτωπα με το γεγονός ότι η Ελλάδα μετασχηματίζεται καθημερινά και με ρυθμούς που έχουν προκαλέσει την αναγνώριση της Ευρωπαϊκής 'Ενωσης, όλων των διεθνών οργανισμών και των πιο εγκύρων Μαζικών Μέσων Ενημέρωσης, προσπαθούν να πείσουν τους 'Ελληνες ότι εδώ στην Ελλάδα τα πάντα χειροτερεύουν, όλα είναι χειρότερα. Αλλά αυτή είναι μία διαστρέβλωση της πραγματικότητας. Αυτή, πιστεύω, είναι η παρακμή που εμποδίζει το δημιουργικό διάλογο και τη δημιουργική πορεία. 

Κυρίες και κύριοι συνάδελφοι, η Ελλάδα πέτυχε τα τελευταία χρόνια με τρόπο αδιαμφισβήτητο να τεθεί σε μία τροχιά ανάπτυξης, που κινείται εμφανώς πάνω από το μέσο όρο της Ευρωπαϊκής 'Ενωσης. Δεν θα αναφέρω αριθμούς, είναι γνωστοί. Το γεγονός είναι ότι η Ελλάδα συγκλίνει με τις άλλες χώρες της 'Ενωσης. 

Για να δώσουμε, όμως, το δυναμισμό αυτόν στην ελληνική οικονομία, ξεκινήσαμε τα τελευταία χρόνια μία επίπονη και μεγάλη προσπάθεια για εξυγίανση, για σταθεροποίηση, για ανάπτυξη, για κοινωνική συνοχή. Κάναμε τομές για να πετύχουμε τα αποτελέσματα αυτά σε όλα τα μέτωπα. Τομές που σε λίγα χρόνια άλλαξαν και θα αλλάζουν πολύ πιο γρήγορα στο μέλλον την εικόνα της Ελλάδας. 

Δεν ήταν εύκολη ιστορία να συνδυάσουμε μία περιοριστική δημοσιονομική και αντιπληθωριστική πολιτική, μία πολιτική μείωσης των ελλειμμάτων και του χρέους, μία διαρθρωτική πολιτική, που ανέβασε τους ρυθμούς ανάπτυξης από το 0,6%, που ήταν την περίοδο 1990-1993, στο 3,5% τα δύο τελευταία χρόνια. 

Δεν ήταν εύκολο να αυξήσουμε τις ιδιωτικές επιχειρηματικές επενδύσεις από ένα τρισεκατομμύριο (1.000.000.000.000), που ήταν στην αρχή της δεκαετίας, στο ενάμισι τρισεκατομμύριο, δηλαδή να τις αυξήσουμε κατά 50% και να πετύχουμε αυξητικούς ρυθμούς των επενδύσεων από 2,8%, που ήταν, στο 10% τώρα. 

Χρειάζεται να ακούγονται και μερικοί αριθμοί, γιατί με αυτούς τους αριθμούς γίνεται συνείδηση της προσπάθειας του δήθεν εύκολα κατορθωτού. 

Δεν ήταν εύκολο να προχωρήσουμε μετά το 1994 στην υλοποίηση τεραστίων έργων υποδομής, στα είκοσι χιλιάδες περίπου έργα, τα οποία γίνονται στην Ελλάδα, όταν δεν υπήρχε η προετοιμασία που θα έπρεπε να έχει γίνει την περίοδο 1990-1993 για το δεύτερο Κοινοτικό Πλαίσιο Στήριξης. 'Ολα αυτά έγιναν. 

Σήμερα οι δημόσιες επενδύσεις μαζί με τις ιδιωτικές δημιουργούν τις βάσεις ανταγωνιστικότητας του αύριο και τα αναπτυξιακά αποτελέσματα είναι ήδη πολύ ορατά. 

Οι δημόσιες επενδύσεις στην Ελλάδα, ως ποσοστό στο 

  


 

  

Σελίδα 3032 

Ακαθάριστο Εγχώριο Προϊόν, είναι στη δεύτερη υψηλότερη θέση στην Ευρωπαϊκή 'Ενωση και κατά πολύ υψηλότερες από κάθε άλλο έτος στη δεκαετία του '90. 

Η βιομηχανική μας παραγωγή κινείται φέτος με ρυθμό ανάπτυξης 3,7%. Είναι ο δεύτερος υψηλότερος στην Ευρωπαϊκή 'Ενωση. 

Η κατασκευαστική δραστηριότητα κινείται για τρίτη συνεχή χρονιά με θεαματικούς ρυθμούς και το ισοζύγιο πληρωμών σημειώνει βελτίωση. 

Λοιπόν, τα κύρια στοιχεία, που είναι οι επενδύσεις, τα κύρια στοιχεία, που είναι το ισοζύγιο πληρωμών, δείχνουν ότι η πορεία πέρα από όλα τα άλλα, τα οποία ήδη ανέφερα, είναι ικανοποιητική. Αλλά το άλμα δεν αφορά μόνο τις εθνικές επενδύσεις. 'Εχουμε προσελκύσει στη χώρα και πολλές ξένες παραγωγικές επενδύσεις. 

Υπάρχει μία έκθεση του Οργανισμού Ηνωμένων Εθνών. Αυτή η έκθεση δείχνει ότι το 1997 πραγματοποιήθηκε ένα άλμα 50% στις εισροές του ξένου επενδυτικού κεφαλαίου στην Ελλάδα. Φθάσαμε στο ενάμισι δισεκατομμύριο δολάρια. 

Είμαστε στην Ευρωπαϊκή 'Ενωση σε ένατη θέση και στον κόσμο σε δεκάτη πέμπτη θέση από πλευράς επενδεδυμένων ξένων κεφαλαίων κατά κάτοικο. 'Ολα αυτά δείχνουν ότι η Ελλάδα προχωρεί. Κάποιοι λένε ότι συρρικνώνεται το επιχειρηματικό δυναμικό. Δεν καταλαβαίνω πού το βρίσκουν. 'Ενα εκατομμύριο ήταν περίπου οι επιχειρήσεις το 1990, ένα εκατομμύριο τριακόσιες χιλιάδες είναι σήμερα. Βεβαίως, κάποιες κλείνουν, αλλά ανοίγουν και πολλές άλλες. Υπάρχουν νέες δραστηριότητες. Αυτό σημαίνει υγιής ανάπτυξη της οικονομίας και ανταγωνισμός. 

'Οπως είπα, έχουν ξεκινήσει έργα, πολλά έργα. Τα ανέφερε ο Υπουργός ΠΕΧΩΔΕ. Η Εγνατία, το ΠΑΘΕ, το Αεροδρόμιο των Σπάτων. 'Ολα αυτά ολοκληρώνονται τα επόμενα χρόνια. Και όλη αυτή η ολοκλήρωση... 

ΑΛΕΞΑΝΔΡΟΣ ΠΑΠΑΔΟΓΓΟΝΑΣ: Σε δεκαπέντε χρόνια. 

ΚΩΝΣΤΑΝΤΙΝΟΣ ΣΗΜΙΤΗΣ (Πρόεδρος της Κυβέρνησης): Σε δεκαπέντε χρόνια δεν είναι δυνατόν. 

ΑΛΕΞΑΝΔΡΟΣ ΠΑΠΑΔΟΓΓΟΝΑΣ: Πέστε δώδεκα. 

ΚΩΝΣΤΑΝΤΙΝΟΣ ΣΗΜΙΤΗΣ (Πρόεδρος της Κυβέρνησης): Εσείς δεν είχατε σχεδιάσει τίποτα. 

ΑΛΕΞΑΝΔΡΟΣ ΠΑΠΑΔΟΓΓΟΝΑΣ: Εμείς είχαμε ολοκληρώσει τις μελέτες. Οι μελέτες ήταν έτοιμες. 

(Θόρυβος στην Αίθουσα) 

ΠΡΟΕΔΡΟΣ (Απόστολος Κακλαμάνης): Παρακαλώ, μη διακόπτετε. 

ΚΩΝΣΤΑΝΤΙΝΟΣ ΣΗΜΙΤΗΣ (Πρόεδρος της Κυβέρνησης): Αφήστε τα δεκαπέντε χρόνια. 'Ολα αυτά τα έργα... 

ΑΛΕΞΑΝΔΡΟΣ ΠΑΠΑΔΟΓΓΟΝΑΣ: Μη λέμε τέτοια, θα μας πάρουν με τις πέτρες. 

ΠΡΟΕΔΡΟΣ (Απόστολος Κακλαμάνης): Παρακαλώ, μη διακόπτετε, κύριε συνάδελφε. Μη θορυβείτε. 

ΚΩΝΣΤΑΝΤΙΝΟΣ ΣΗΜΙΤΗΣ (Πρόεδρος της Κυβέρνησης): 'Ολα αυτά τα έργα θα αλλάξουν την εικόνα. Παραδείγματος χάριν, στην Αθήνα θα δώσουν μία ανάσα στο κυκλοφοριακό. 

Αυτά, κυρίες και κύριοι, τα ανέφερα πολύ σύντομα, διότι ακούστηκε εδώ στην Αίθουσα και ένα άλλο σχόλιο: Ναι, σωστή η ένταξη στην ΟΝΕ. Μια που δεν μπορούμε να πούμε ότι δεν προχωρεί η ένταξη λέμε "ναι, αυτονόητη σωστή. Είμαστε, όμως, έτοιμοι για μετά;" Καλλιεργήθηκε επίσης η καταστροφολογία, ότι μετά θα υπάρξει καταστροφή. Βεβαίως, για να μπεις στην ΟΝΕ, αναπτύσσεις ορισμένους ρυθμούς, ορισμένη δυναμική. Χρειάζεται και αναπτύσσεις ορισμένες σταθερές στην ανάπτυξη. Αυτές εξυπηρετούν και το μετά. 

Αλλά θέλω να τονίσω ότι πέρα από τα όσα κάνουμε στη μακροοικονομική πολιτική, οι διαρθρωτικές αλλαγές, που στοχεύουν ακριβώς σε μία οικονομία πιο παραγωγική, πιο ανταγωνιστική, που να έχει τη δυνατότητα να εκμεταλλεύεται ευκαιρίες, να συμμετέχει στη διεθνή ανάπτυξη, εξασφαλίζουν το μετά. Θα αναφέρω ένα μικρό παράδειγμα. Δεν είναι όλο και πιο αισθητή η παρουσία μας στα Βαλκάνια και στην Ανατολική Ευρώπη; Δεν είναι αυτό δείγμα ενός δυναμισμού που διευρύνει τις προοπτικές μας; Είμαστε κάθε μέρα όλο και πιο έτοιμοι για το μετά. Αυτό είναι το αποτέλεσμα της πολιτικής. 

Κυρίες και κύριοι, επειδή τα μακροοικονομικά, η πορεία της οικονομίας δεν είναι ευνοϊκή για την Αντιπολίτευση, έστρεψαν την προσοχή τους στο πεδίο του κοινωνικού κράτους. Εκεί υπάρχει εύκολη κριτική και η μόνιμη κριτική που ακούγεται είναι ότι η Ελλάδα βρίσκεται σε πολύ χαμηλά επίπεδα πίσω από όλες τις άλλες χώρες της Ευρωπαϊκής 'Ενωσης. Αλλά είναι γεγονός ότι η Ελλάδα βρίσκεται πίσω από τις άλλες χώρες της Ευρωπαϊκής 'Ενωσης. Το ξέρουμε. 

Στο θέμα, όμως, όσον αφορά τις κοινωνικές δαπάνες, είναι όχι μονάχα να δούμε σε ποιά θέση είμαστε, αλλά τι απόσταση διανύσαμε, πώς προχωρήσαμε, πού βρισκόμασταν πριν, πού βρισκόμαστε σήμερα. 'Εγινε κάτι ή μείναμε στάσιμοι; Στα τελευταία δεκαεπτά χρόνια έχει επιτελεστεί ένα σημαντικό άλμα, μία αδιαμφισβήτητη κοινωνική σύγκλιση της χώρας μας με τις άλλες χώρες της Ευρωπαϊκής 'Ενωσης. Μεταξύ 1990 και 1995 αυξάνεται θεαματικά το ποσοστό του Ακαθάριστου Εγχώριου Προϊόντος, το οποίο χρησιμοποιείται για κοινωνικές δαπάνες και για κοινωνική πολιτική. 

Υπάρχουν τα στοιχεία της Ευρωπαϊκής 'Ενωσης, μπορείτε να τα δείτε. Οι κοινωνικές δαπάνες προς το Ακαθάριστο Εγχώριο Προϊόν στην Ελλάδα, ως αναλογία της αντίστοιχης θέσης προς την Ευρωπαϊκή 'Ενωση, αυξήθηκαν από 40% το 1980 σε 76% το 1995. 

Υπάρχει θεαματική αύξηση. 'Ισως κάποιοι ερωτηθούν, μα, το 1995. Δεν είμαστε στο 1995. Το 1995 είναι η χρονιά που υπάρχουν τα τελευταία στατιστικά στοιχεία της Ευρωπαϊκής 'Ενωσης. Και μετά όμως, με τα υπόλοιπα στατιστικά στοιχεία, τα μη επίσημα, υπάρχει μία αύξηση των δαπανών για την κοινωνική πολιτική, η οποία έχει αυξήσει ακόμα περισσότερο αυτό το ποσοστό και πλησιάζουμε το μέσο όρο της Ευρωπαϊκής 'Ενωσης. 

Για παράδειγμα, και για την υγεία και για την παιδεία, και πέρσι και φέτος και πρόπερσι υπήρξαν πραγματικές αυξήσεις στον προϋπολογισμό πάνω από τον πληθωρισμό. Οι πραγματικές δαπάνες στην παιδεία από το 1995 μέχρι το 1999 θα αυξηθούν σε πραγματικές αξίες κατά 24%. Αυτό είναι ένα ποσοστό, που δεν παρουσιάζει καμία άλλη χώρα στην Ευρωπαϊκή 'Ενωση. Βέβαια είμαστε πίσω. Δεν το αρνείται κανένας αυτό. Πρέπει να κοιτάξουμε το σωστό. Δεν είναι μονάχα αν είμαστε πίσω. Είναι αν κάναμε μια μεγάλη προσπάθεια να ξεπεράσουμε αυτήν την απόσταση. Αυτά τα στοιχεία δείχνουν ότι έγινε μια πολύ μεγάλη προσπάθεια, για να μην υπάρχει πια αυτή η απόσταση. Υπάρχει μια θεαματική σύγκλιση. 

Ας μου επιτρέψετε να αναφέρω ότι σ' αυτήν την πορεία προς τα άνω υπάρχει και μία παρένθεση. Υπάρχει η παρένθεση των ετών από το 1990 μέχρι το 1993, όταν στην κυβέρνηση ήταν η Αξιωματική Αντιπολίτευση. 

Για το ΠΑΣΟΚ η κοινωνική συνοχή έχει μια αυτοτελή αξία και μία κεντρική θέση στην πολιτική του. Εμείς, κυρίες και κύριοι συνάδελφοι, παρ' ότι χρειαζόταν σταθεροποίηση για την ελληνική οικονομία, κάναμε επιλογές, οι οποίες ήταν αναγκαίες, για να υπάρξει κοινωνική αλληλεγγύη. Κοιτάξαμε τους χαμηλοσυνταξιούχους, τους αγρότες, τους άνεργους. 

Το 1998 οι κρατικές δαπάνες για τη γεωργία αυξήθηκαν κατά 27%, γιατί διατέθηκαν πόροι και για γεωργικές επενδύσεις, όσο και για επιχορηγήσεις στον ΕΛΓΑ και στον ΟΓΑ. Τώρα, το αγροτικό εισόδημα εξαρτάται από πολλές παραμέτρους. Η πολιτεία έκανε το χρέος της, δίνοντας αυτά τα χρήματα, για να βελτιωθεί η αγροτική υποδομή. 

Δώσαμε επίσης πραγματικές αυξήσεις στους μισθούς. Από το 1994 μέχρι σήμερα έφθασαν σωρευτικά στο 13,5% περίπου. Στην Ευρωπαϊκή 'Ενωση η αντίστοιχη αύξηση ήταν 2,5%. Αυτό δείχνει πόσο μεγάλη σημασία δίνουμε στην προσπάθεια, να μη μετακυλήσουμε το κόστος της σταθεροποίησης και της σύγκλισης στους ώμους των πιο αδύναμων. 

Στην Ευρωπαϊκή 'Ενωση δώσαμε μάχη μαζί με άλλες σοσιαλιστικές δυνάμεις, ώστε οι κοινοτικές πολιτικές να πάψουν να επικεντρώνονται, όπως γινόταν στην Ευρωπαϊκή 

  


 

  

Σελίδα 3033 

'Ενωση, μόνο στα νομισματικά και στα δημοσιονομικά. Αυτό ήταν το κεντρικό θέμα. Και εμείς μαζί με άλλους φέραμε στο προσκήνιο το θέμα της απασχόλησης, το θέμα της ανεργίας. Εμείς μαζί με άλλους -θέλω να τονίσω το εμείς- προωθήσαμε τα εθνικά σχέδια δράσης για την απασχόληση. Και αν υπάρχουν κριτικές για τα εθνικά σχέδια δράσης για την απασχόληση, υπάρχουν και δικαιολογημένα, γιατί δεν έχουμε πείρα από αντίστοιχες πολιτικές. Δεν πρέπει να κρυβόμαστε και να λέμε ότι η Ελλάδα δεν έχει πείρα, ότι δεν υπάρχει τεχνογνωσία σε πολλούς τομείς, ότι χρειάζεται προσαρμογή, ότι χρειάζεται να αποκτήσουμε εμπειρίες από την εφαρμογή νέων πολιτικών. Γιατί πρέπει να λέμε ότι τρέχουν όλα ωραία, όταν δεν μπορούν φυσιολογικά και λογικά να τρέχουν αμέσως ωραία. Το άσχημο είναι να καταδικάζουμε αμέσως κάθε προσπάθεια, να διαγράφουμε την κάθε προσπάθεια, να μη δείχνουμε στον ελληνικό λαό ότι εκείνο που θέλουμε όλοι να πετύχει και εκείνο το οποίο οραματίζεται ο λαός γίνεται με προσπάθεια, με κόπο. 

Θα πετύχουμε, αλλά θα πετύχουμε μαζί παλεύοντας και όχι καταδικάζοντας την κάθε προσπάθεια. 

(Χειροκροτήματα από την πτέρυγα του ΠΑΣΟΚ) 

Κυρίες και κύριοι συνάδελφοι, το 1998 κοντά στα άλλα που ανέφερα, θέλω να υπενθυμίσω ότι επεκτείναμε και το Επίδομα Κοινωνικής Αλληλεγγύης. Το αυξήσαμε το 1999 και το ΕΚΑΣ συμπληρώνει σήμερα τη σύνταξη τριακοσίων εξήντα χιλιάδων συνταξιούχων με χαμηλό εισόδημα. Και αυτό είναι ένα δημιούργημα και κεκτημένο της πολιτικής μας. 

Δεν θα αναφερθώ και σε πολλά άλλα, που θα μπορούσα να αναφερθώ. Θέλω να πω μονάχα μερικά λόγια για το θέμα της απασχόλησης και της ανεργίας. Η ανεργία για μας είναι το πιο έντονο πρόβλημα, στο οποίο επικεντρώνονται οι προσπάθειες της πολιτικής μας. 

Θέλω πρώτα απ' όλα να θυμίσω ότι η θεαματική αύξηση της ανεργίας στη χώρα μας ήταν στις αρχές της δεκαετίας του 1990. Επί των ημερών αυτής της Κυβέρνησης η ανεργία υποχώρησε. Υποχώρησε έστω λίγο, αλλά υποχώρησε. Και αυτό φαίνεται τόσο από τους πίνακες της Εθνικής Στατιστικής Υπηρεσίας όσο και από τους πίνακες της Ευρωπαϊκής 'Ενωσης. Υποχώρησε χάρη στις επενδύσεις, χάρη στα έργα που εκτελούνται, χάρη στις νέες δραστηριότητες, 

οι οποίες χρηματοδοτούνται. Αλλά έχουμε και πολιτικές σε άλλα μέτωπα. 

Ο κ. Κωνσταντόπουλος πριν χειρίστηκε αυτές τις πολιτικές, έτσι ειρωνικά. Και όμως, οι πολιτικές αυτές θα δημιουργήσουν απασχόληση ή ενίσχυση για διακόσιες εξήντα χιλιάδες άτομα έως την περίοδο του 2000. Υλοποιούμε προγράμματα για την ενίσχυση επιχειρηματικότητας, για απόκτηση εργασιακής εμπειρίας. Προωθήσαμε ένα νέο εργασιακό πλαίσιο. Ρυθμίσαμε θέματα ασφάλειας των εργαζομένων. Εισάγαμε τα τοπικά σύμφωνα απασχόλησης. Κάναμε νέες ρυθμίσεις για τα άτομα με ειδικές ανάγκες. Και θέλω να τονίσω ότι αυτά γίνονται, αλλά έχουμε στρέψει την προσοχή μας και σε άλλες συζητήσεις. Παρακολουθούμε με ιδιαίτερη προσοχή τις συζητήσεις στην Ευρωπαϊκή 'Ενωση για τις τριάντα πέντε ώρες εργασίας, για το ποιες επιπτώσεις έχει στο πρόβλημα της ανεργίας, πώς εφαρμόζεται. Εξετάζουμε και με προσοχή άλλες παρεμβάσεις που σχετίζονται με τις συνεισφορές των επιχειρήσεων στην κοινωνική ασφάλιση σε συνδυασμό με φορολογικές διαρρυθμίσεις. Μπορεί, πρέπει να μειωθούν οι εισφορές ορισμένων επιχειρήσεων στην κοινωνική ασφάλιση, με εξασφάλιση από τη μείωση αυτή νέων θέσεων απασχόλησης. Αυτά είναι προβλήματα που συζητούνται σε ευρωπαϊκό επίπεδο, τα συζητάμε, για να δούμε πώς θα τα εφαρμόσουμε στη χώρα. 

Κυρίες και κύριοι συνάδελφοι, σήμερα μπορούμε να προβλέψουμε ότι η Ελλάδα θα αποτελέσει το δωδέκατο μέλος της Οικονομικής και Νομισματικής 'Ενωσης το 2001. 'Εχουμε επανειλημμένα αναπτύξει στην Αίθουσα αυτή ότι η απόφαση για ένταξη της χώρας στην ΟΝΕ είναι μια απόφαση στρατηγική, γιατί θέλουμε να ισχυροποιήσουμε τη θέση της χώρας και η ισχυροποίηση της θέσης της χώρας προϋποθέτει την ισχυροποίηση της οικονομίας, για να μπορεί να έχει μεγαλύτερη πειθώ, περισσότερα επιχειρήματα, μεγαλύτερο κύρος στις διεθνείς της σχέσεις. 

Η Ελλάδα με το βήμα αυτό πρέπει και θα βγει από τη στασιμότητα, τη συνεχή απογοήτευση, την αρνητική της ιδιαιτερότητα στις ευρωπαϊκές εξελίξεις. Σε ενάμιση χρόνο περίπου θα πετύχουμε κάτι, το οποίο πριν από λίγα χρόνια φαινόταν ακατόρθωτο. 'Ηδη το 1998 το δημοσιονομικό έλλειμμα βρίσκεται κάτω από το 3% που απαιτείται. 

Η σχέση του δημοσίου χρέους προς το Ακαθάριστο Εγχώριο Προϊόν εμφανίζει πτώση και καλύπτει τα σχετικά κριτήρια. Η δραχμή χαρακτηρίζεται από σταθερότητα. Η εμπιστοσύνη των διεθνών επενδυτών στην ελληνική οικονομία ενισχύεται συνεχώς και το δείχνουν οι άμεσες επενδύσεις στη χώρα, που ανέφερα πριν. Ο 'Ελληνας πολίτης θα γίνει σύντομα κάτοχος ενός διεθνούς νομίσματος, το οποίο θα χαρακτηρίζει η σταθερότητα και η εμπιστοσύνη σε πολύ ισχυρότερη έκταση απ' ό,τι η δραχμή. Τι σημαίνει αυτό γι' αυτόν; Σημαίνει ότι οι αποταμιεύσεις του θα είναι εξασφαλισμένες ως προς την αξία τους. 

Ας σχολιάσω όμως και εδώ τις λογιστικές προσαρμογές, που επικαλείται συνεχώς η Νέα Δημοκρατία. Ο Υπουργός Εθνικής Οικονομίας, ο κ. Παπαντωνίου, απήντησε σαφέστατα ότι οι τρόποι τήρησης των στατιστικών και των λογαριασμών είναι εκείνοι οι οποίοι απαιτούνται από την ευρωπαϊκή επιτροπή. Ελέγχονται από την ευρωπαϊκή επιτροπή, επικυρώνονται από την ευρωπαϊκή επιτροπή. Προς τι τότε αυτό το επιχείρημα των λογιστικών προσαρμογών; Προς τι κάποιοι φωνάζουν καταγγέλλοντας την Κυβέρνηση ψευδέστατα ότι δεν είμαστε εντάξει στους λογαριασμούς μας; 

Ρωτάω: εκπροσωπούν συμφέροντα κάποιων ξένων, που δεν θέλουν να συμμετάσχουν στην ΟΝΕ; Και ξέρουν αυτοί καλύτερα από την ευρωπαϊκή επιτροπή; Γιατί η ευρωπαϊκή επιτροπή δέχεται αυτά τα οποία αρνείται η Νέα Δημοκρατία; Τι προτείνουν; Προτείνουν να είμαστε ακόμη πιο αυστηροί στη φορολογική μας πολιτική, στη δημοσιονομική μας πολιτική, στην εισοδηματική μας πολιτική; Αυτός είναι ο στόχος; Θέλουν να αποτύχει πάση θυσία η προσπάθειά μας; 

Το μόνο που καταφέρνουν είναι να εκθέτουν τους εαυτούς τους. Ελάχιστη σκέψη θα έπρεπε να πείσει ότι πρέπει να συμβάλουν σ' αυτήν την προσπάθεια η οποία γίνεται και να μην αντιτίθενται με τέτοια επιχειρήματα. Γιατί αυτή η προσπάθεια είναι προσπάθεια του ελληνικού λαού. Δεν είναι προσπάθεια της Κυβέρνησης και μόνο και είναι σε όφελος ολόκληρου του ελληνικού λαού. 

(Χειροκροτήματα από την πτέρυγα του ΠΑ.ΣΟ.Κ.) 

Η συμμετοχή της χώρας στην ΟΝΕ θα αναδείξει νέους όρους λειτουργίας της οικονομίας, νέα προβλήματα, νέες ανάγκες. 'Ομως υπάρχουν μια σειρά από παράγοντες, οι οποίοι, δεν υπάρχει αμφιβολία, θα βοηθήσουν την πορεία της ελληνικής οικονομίας. Τι είναι οι παράγοντες αυτοί, οι οποίοι θα δράσουν θετικά στο μέλλον; 

Είναι πρώτα απ' όλα η απάλειψη του συναλλαγματικού κινδύνου. Οι επιχειρήσεις δεν θα έχουν να αντιμετωπίσουν αυτόν τον κίνδυνο στις συναλλαγές τους. Θα μπορούν να σχεδιάζουν, όπως σχεδιάζουν οι επιχειρήσεις στη Γερμανία ή στη Γαλλία. 

Δεύτερο και πιο σημαντικό ακόμη θα είναι η μείωση των επιτοκίων δανεισμού. Οι επιχειρήσεις θα δανείζονται με χαμηλότερο επιτόκιο και δανειζόμενες με χαμηλότερο επιτόκιο θα είναι πιο ανταγωνιστικές, άρα θα μπορούν να έχουν μια καλύτερη θέση στην ελληνική και στη διεθνή αγορά και αυτό θα έχει αντίκτυπο στις θέσεις εργασίας. 

Επίσης, πολύ σημαντικό είναι ότι η πτώση των επιτοκίων θα σημάνει και για το κράτος ότι δεν θα έχει να πληρώνει πια τόσους πολλούς τόκους. Θα επιτρέψει η αλλαγή τη μείωση των τόκων. Το κράτος από τη μείωση αυτή του κόστους του χρήματος θα εξοικονομήσει σημαντικά ποσά, που εκτιμώνται σε εκατοντάδες δισεκατομμύρια το χρόνο. 

Θα υπάρχουν, λοιπόν, πολύ περισσότεροι πόροι και αυτό είναι το σημαντικό για κοινωνική και αναπτυξιακή πολιτική. 

  


 

  

Σελίδα 3034 

Τρίτο σημείο: οι επιχειρήσεις θα έχουν πολύ πιο εύκολη πρόσβαση, ιδιαίτερα οι μικρομεσαίες, σε χρηματοδοτικούς πόρους τραπεζικών οργανισμών παντού μέσα στην Ευρωπαϊκή 'Ενωση. 

Τέταρτο σημείο: οι τεράστιες υποδομές, οι οποίες υλοποιούνται σήμερα και θα υλοποιηθούν και τα επόμενα χρόνια σε συνδυασμό με τα έργα του τρίτου προγράμματος στήριξης και τα ειδικά επιχειρησιακά προγράμματα, θα ενισχύσουν τις ανταγωνιστικές δυνάμεις της παραγωγής μας. 

Θέλω να αναφέρω τέλος και τις επενδύσεις, οι οποίες θα αυξηθούν. 

Από όλα αυτά που διέγραψα με πολύ μεγάλη συντομία το όφελος θα είναι πολύ μεγάλο. Δεν αφορά, όμως, το όφελος αυτό μόνο τις επιχειρήσεις και αυτό πρέπει να είναι σαφές, γιατί οι επιχειρήσεις βρίσκονται στο πρώτο μέτωπο, αλλά ό,τι προκύπτει προς όφελος για το πρώτο αυτό μέτωπο, αφορά και τους πολίτες, αφορά και όλους εμάς. 

Θα υπάρχουν περισσότερες θέσεις εργασίας, περισσότερες δυνατότητες σε δουλειές, καλύτερες συνθήκες για βελτίωση των αμοιβών, καλύτερος έλεγχος των τιμών μέσα από τον ανταγωνισμό, πιο βέβαιη προοπτική για τις οικονομικές εξελίξεις στο κάθε νοικοκυριό. Το όφελος θα είναι απτό, θα είναι χειροπιαστό για τον καθένα. 

Θέλω αμέσως να τονίσω, επειδή από πολλούς ακούγεται το επιχείρημα "άρα μας σώνει η Ο.Ν.Ε. από τα πάντα" ότι δεν εννοώ αυτό. 'Εχω πει επανειλημμένα ότι η Οικονομική και Νομισματική 'Ενωση δεν είναι πανάκεια, ότι θα συνεχίσουν να υπάρχουν πολλά προβλήματα, αλλά το πολύ σημαντικό είναι ότι θα έχουμε βελτιώσει τις προϋποθέσεις μας για να αντιμετωπίσουμε τις προκλήσεις του παγκόσμιου ανταγωνισμού. Αν δεν ήμαστε μέσα, η πορεία θα ήταν πτωτική. Εάν μπούμε μέσα, η πορεία για τη χώρα μας θα είναι ανοδική και θα πρέπει να συνεχίσουμε να κοιτάζουμε τα προβλήματά μας, αλλά θα έχουμε μία καλύτερη βάση. 

'Εχουμε, κυρίες και κύριοι, μία στρατηγική, η οποία ξέρει πού οδηγεί τη χώρα μας, πώς την οδηγεί, με ποιες προοπτικές. Εμείς μπαίνουμε στην Ευρώπη με το σπαθί μας. Κανείς δεν μας χαρίζει την ένταξη. Η δύναμη των πολιτικών μας είναι η συναίνεση και συμφωνία της συντριπτικής πλειοψηφίας του ελληνικού λαού στο σχέδιό μας για ισχυρή Ελλάδα. 

Εμείς δίνουμε προοπτική στις θυσίες και στους κόπους του ελληνικού λαού και είμαστε υπερήφανοι γι' αυτό, ότι χαράζουμε μία τέτοια γραμμή και προχωρούμε σ' αυτήν τη γραμμή. 

Υπάρχουν προβλήματα, όπως είπα. Και ένα τέτοιο πρόβλημα είναι το κράτος. Εγώ θέλω να σταματήσω σε ένα επιχείρημα της Αξιωματικής Αντιπολίτευσης. 

Η Νέα Δημοκρατία ισχυρίζεται ότι θα καταργήσει το σπάταλο και διεφθαρμένο κράτος. Πώς; Δεν το έχω καταλάβει, διότι έχει σχέση με συγκεκριμένες πολιτικές. Διάβασα όμως σε κάποιο κείμενό της, τι θα συμβεί μετά την εκλογική της νίκη. Λέω κατά λέξη το απόσπασμα: "Επιτέλους, αυτή η παράταξη δεν κάνει ποτέ να ξεχνά τους πολλούς, που την κρατάνε όρθια χρόνια, δεκαετίες τώρα". Τι θα πει αυτό, ότι δεν κάνει ποτέ να ξεχνά τους παλιούς μετά την εκλογική νίκη; Εγώ την εκλαμβάνω ως υπόσχεση διορισμού των υμετέρων με προφανώς κατάργηση όλων των διαδικασιών ίσης μεταχείρισης και αξιοκρατίας. Ωραίο παράδειγμα κατάργησης του σπάταλου κράτους! 

(Χειροκροτήματα από την πτέρυγα του ΠΑ.ΣΟ.Κ.) 

(Θόρυβος από την πτέρυγα της Νέας Δημοκρατίας) 

ΚΩΝΣΤΑΝΤΙΝΟΣ ΚΑΡΑΜΑΝΛΗΣ (Πρόεδρος της Νέας Δημοκρατίας): Είναι προφανές ότι έτσι εσείς μόνο τα εκλαμβάνετε. 

ΠΡΟΕΔΡΟΣ (Απόστολος Κακλαμάνης): Παρακαλώ, μη διακόπτετε, μη θορυβείτε. 

Κύριε Πρωθυπουργέ, παρακαλώ, προχωρήστε. 

ΚΩΝΣΤΑΝΤΙΝΟΣ ΣΗΜΙΤΗΣ (Πρόεδρος της Κυβέρνησης): Τα κόμματα της Αντιπολίτευσης θέλουν αυξήσεις δαπανών για τα πάντα. Το ακούσαμε και από τον κ. Τσοβόλα και από τον κ. Κωνσταντόπουλο. Θέλουν βελτίωση του εισοδήματος όλων των κατηγοριών των υπαλλήλων, μειώσεις φόρων, αλλά μαζί και σταθεροποίηση και Ο.Ν.Ε. και έναν κόσμο μαγικό και ονειρεμένο. Με ακραίο βερμπαλισμό και ψευτοσυναισθηματικούς τόνους ζητείτε να εγκαταλείψει η Κυβέρνηση την πολιτική της για χάρη του ανθρώπου. 

Στην πραγματικότητα αυτό, το οποίο επιζητείτε, θα σημάνει ακριβώς το αντίθετο, την εγκατάλειψη του ανθρώπου, την εγκατάλειψη του εργαζόμενου, την εγκατάλειψη του μισθωτού σε όφελος εκείνων οι οποίοι έχουν, γιατί αυτούς δεν τους ενδιαφέρει ο πληθωρισμός, δεν τους ενδιαφέρει η οικονομική κρίση, δεν τους ενδιαφέρει η ύφεση. 

Η ύφεση ενδιαφέρει το μισθωτό και τον εργαζόμενο και γι' αυτό εφαρμόζουμε αυτήν την πολιτική, για τα συμφέροντα αυτών και αυτό πρέπει να το καταλάβουν. 

(Χειροκροτήματα από την πτέρυγα του ΠΑ.ΣΟ.Κ.) 

(Θόρυβος από την πτέρυγα της Νέας Δημοκρατίας) 

ΠΡΟΕΔΡΟΣ (Απόστολος Κακλαμάνης): Παρακαλώ, κύριοι συνάδελφοι, όσοι επιθυμείτε, να βγείτε έξω από την Αίθουσα. 

ΚΩΝΣΤΑΝΤΙΝΟΣ ΣΗΜΙΤΗΣ (Πρόεδρος της Κυβέρνησης): Κυρίες και κύριοι συνάδελφοι, θα μπορούσα να μπω και σε άλλα θέματα, παραδείγματος χάρη στο θέμα της φοροδιαφυγής, στο θέμα των φορολογικών νόμων. 'Εχουν καθίσει και έχουν μετρήσει και λένε τόσοι φορολογικοί νόμοι, αλλά το περιεχόμενο των φορολογικών νόμων δεν το κοιτάζουν. 

Δεν κοιτάζουν ποιοι επιβαρύνθηκαν από τους φορολογικούς αυτούς νόμους κατά κύριο λόγο, ότι είναι οι τραπεζικές επιχειρήσεις, ότι είναι επιχειρήσεις οι οποίες δουλεύουν στο χρηματιστήριο, ότι εισήχθη ο φόρος για τη μεγάλη ακίνητη περιουσία, την οποία θέλουν να καταργήσουν, ότι γίνεται προσπάθεια για φορολογική δικαιοσύνη, ότι οι ρυθμοί είσπραξης του Φόρου Προστιθέμενης Αξίας δείχνουν ότι μειώνεται η φοροδιαφυγή. 

Και δείχνουν επίσης τα έσοδα του δημοσίου ότι, ακριβώς, εκείνο στο οποίο τόσο καιρό η ελληνική πολιτεία δεν μπορούσε να είναι αποτελεσματική, τώρα γινόμαστε όλο και πιο αποτελεσματικοί. Υπάρχει περισσότερη κοινωνική δικαιοσύνη, γιατί υπάρχει καταπολέμηση της φοροδιαφυγής. 

Βεβαίως, υψώνονται φωνές, βεβαίως, υπάρχουν διαμαρτυρίες, αλλά τι να κάνουμε; Θα υπάρχουν διαμαρτυρίες -άμα θέλεις να κάνεις το σωστό- από εκείνους, οι οποίοι θεωρούν ότι εξαιρούνται από τη νομοθεσία και το δίκαιο, ότι έχουν κεκτημένο δικαίωμα στο να μην πληρώνουν φόρους. Κανένας στην Ελλάδα δεν έχει κεκτημένο δικαίωμα να μην πληρώνει φόρους. 

(Χειροκροτήματα από την πτέρυγα του ΠΑ.ΣΟ.Κ.) 

Κυρίες και κύριοι, το 1999 είναι η πιο κρίσιμη χρονιά, για να κεφαλαιοποιήσουμε τις προσπάθειες και τις θυσίες μιας ολόκληρης πενταετίας. Τίποτε δεν γίνεται αυτόματα. Δεν υπάρχει κάποια απλόχερη και αόρατη δύναμη, η οποία θα στηρίζει αντί για μας την προσπάθεια προσαρμογής και σύγκλισης. 

'Εργο δικό μας, έργο όλων μας είναι η περαιτέρω εξυγίανση των δημοσιονομικών, η συρρίκνωση του πληθωρισμού στα χαμηλότερα επίπεδα της μεταπολεμικής ιστορίας, η χρηματοδότηση του τμήματος που μας αναλογεί για τις εκατοντάδες επενδύσεις και το σημαντικό πακέτο των κοινοτικών πόρων. 

Σ' αυτό το έργο, τα ελλείμματα, τον πληθωρισμό, τις επενδύσεις, οφείλουμε να πετύχουμε. Το 1999 -και αυτό είναι το μήνυμα του Προϋπολογισμού- θα πορευθούμε μέσα σε συνθήκες σταθερότητας, αποφασιστικότητας, υπευθυνότητας. 

Η οικονομία μας, όπως και το 1998, θα πετύχει μία περαιτέρω ουσιαστική άνοδο του αναπτυξιακού ρυθμού, του ρυθμού της παραγωγής, του ρυθμού της αύξησης των εισοδημάτων. Και αυτό, κάτω από συνθήκες επιδείνωσης της παγκόσμιας οικονομίας. 

Αυτοί οι θετικοί οιωνοί, ότι προχωρούμε, δεν πρέπει να μας παραπλανήσουν, να μας κάνουν να ξεχάσουμε ότι στο διεθνές επίπεδο ελλοχεύουν σημαντικές αβεβαιότητες, ότι υπάρχουν κίνδυνοι, ότι μπορούν να προκύψουν προβλήματα. 

Και η μόνη άμυνα που υπάρχει απέναντι σ' αυτήν τη διεθνή κατάσταση, είναι η προνοητικότητα, είναι να ισχυροποιήσουμε την παραγωγική μας βάση, είναι να ασκήσουμε προσεκτικά 

 

 

  

Σελίδα 3035 

την πολιτική μας. Αποφάσεις που παραβλέπουν αυτούς τους πολλούς κινδύνους που υπάρχουν γύρω, θα έχουν πολλαπλάσιο συλλογικό κόστος σε περίπτωση που οι αβεβαιότητες γίνουν αρνητικές πραγματικότητες. Το σκηνικό μιας αρνητικής εξέλιξης το ζήσαμε δύο φορές τους τελευταίους δεκαοκτώ μήνες. 

Οι παγκόσμιες εξελίξεις δεν ελέγχονται και η Κυβέρνηση έχει γι' αυτό ευθύνη να σχεδιάζει προσεκτικά, διατηρώντας περιθώρια και να λειτουργεί με συνέπεια απέναντι στους στόχους της. Μέχρι σήμερα αποφύγαμε τον εύκολο δρόμο των συμβιβασμών, τον εύκολο δρόμο να χαϊδέψουμε αυτιά, να αποκομίσουμε εύκολα πολιτικά οφέλη σε βάρος των συνολικών συμφερόντων της χώρας. 

Τη στάση αυτή θα εξακολουθήσουμε να έχουμε. Γι' αυτό και ο Προϋπολογισμός του 1999 είναι ένας προϋπολογισμός που δίνει ιδιαίτερη σημασία στην επιτυχία της συνολικής μας προσπάθειας. Ανταποκρίνεται στα συμφέροντα του τόπου και των εργαζομένων. Το 2000 το ΠΑ.ΣΟ.Κ. θα είναι πάλι Κυβέρνηση όχι διστάζοντας αλλά πραγματοποιώντας αποφασιστικά τολμηρό έργο. 

(Χειροκροτήματα από την πτέρυγα του ΠΑ.ΣΟ.Κ.) 

(Θόρυβος από την πτέρυγα της Νέας Δημοκρατίας) 

(Κωδωνοκρουσίες) 

Κυρίες και κύριοι συνάδελφοι, όπως ακούτε και από τα σχόλια, υπάρχουν -και ακούσαμε αυτές τις μέρες πολλές θριαμβολογίες από πλευράς της Νέας Δημοκρατίας- διαβεβαιώσεις ότι θα κερδίσει τις επόμενες εκλογές. 

Ο εισηγητής της είπε και το εξής περίεργο: "Η μόνη περίπτωση να μην κερδίσει η Νέα Δημοκρατία τις εκλογές είναι να μη γίνουν εκλογές". 

Ομολογώ ότι δεν καταλαβαίνω το ευφυολόγημα αυτό και τέτοια ευφυολογήματα καλύτερα να μη λέγονται από Βουλευτές μιας δημοκρατικής Βουλής. 

(Χειροκροτήματα από την πτέρυγα του ΠΑ.ΣΟ.Κ.) 

(Θόρυβος από την πτέρυγα της Νέας Δημοκρατίας) 

(Κωδωνοκρουσίες) 

'Ολα έχουν την ώρα τους, κύριοι συνάδελφοι. 

Ας έρθω τώρα στις θριαμβολογίες. Είναι γνωστό ότι όποιος βιάζεται, σκοντάφτει. Η Νέα Δημοκρατία είχε χρίσει το 1996 τον τότε Πρόεδρό της "εν αναμονή Πρωθυπουργό". Θα θυμόσαστε. Βρίσκεται ακόμη σε αναμονή. Κουράστηκε και πέρασε τη σειρά προτεραιότητός του σε κάποιον άλλον. 

Οι θριαμβολογίες του "ερχόμαστε", οι θεατρικές πόζες των δήθεν, βέβαια, νικητών, οι σωτήρες, ανήκουν στην πολιτική πρακτική και το μεσαιωνισμό μιας περασμένης εποχής. Ανήκουν στο παρελθόν. Ανήκουν στο λόγο και την πολιτική του καφενείου. Η Ελλάδα έχει ανάγκη από άλλο λόγο, έχει ανάγκη από άλλα πρότυπα, έχει ανάγκη από σοβαρότητα. Το 2000 οι εκλογές θα κριθούν με έργο ... 

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Με ποιο νόμο; 

ΚΩΝΣΤΑΝΤΙΝΟΣ ΣΗΜΙΤΗΣ (Πρόεδρος της Κυβέρνησης): Θα κριθούν με απόδοση ... 

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Με ποιο νόμο; 

ΚΩΝΣΤΑΝΤΙΝΟΣ ΣΗΜΙΤΗΣ (Πρόεδρος της Κυβέρνησης): Θα κριθούν με προτάσεις, θα κριθούν με προγράμματα. 

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Συμφωνείτε με τον Υπουργό Εσωτερικών; 

ΑΓΓΕΛΟΣ ΜΠΡΑΤΑΚΟΣ: Δεσμευτείτε για το νόμο από τώρα. 

ΚΩΝΣΤΑΝΤΙΝΟΣ ΣΗΜΙΤΗΣ (Πρόεδρος της Κυβέρνησης): Κενολογίες δεν ωφελούν κανέναν και δεν ωφελούν προπαντός τον ελληνικό λαό. 

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Είναι ντροπή να το λέει ο Υπουργός Εσωτερικών και να μην απαντά ο Πρωθυπουργός. 

ΠΡΟΕΔΡΟΣ (Απόστολος Κακλαμάνης): Μη διακόπτετε, παρακαλώ. Το ακούσατε από τον Υπουργό Εσωτερικών. Επανάληψη θέλετε; 

ΛΕΥΤΕΡΗΣ ΠΑΠΑΓΕΩΡΓΟΠΟΥΛΟΣ: Με ποιο νόμο θα τις κάνετε; 

ΠΡΟΕΔΡΟΣ (Απόστολος Κακλαμάνης): Παρακαλώ, μη διακόπτετε. 

ΚΩΝΣΤΑΝΤΙΝΟΣ ΣΗΜΙΤΗΣ (Πρόεδρος της Κυβέρνησης): Εάν επιμείνουμε σε ό,τι είναι χρήσιμο και ωφέλιμο για τον τόπο, θα το εισπράξουμε στο τέλος θετικά. Τις εθνικές εκλογές, κυρίες και κύριοι συνάδελφοι, θα τις κερδίσουμε με το έργο μας ... 

ΗΛΙΑΣ ΒΕΖΔΡΕΒΑΝΗΣ: Με ποιο νόμο; 

ΚΩΝΣΤΑΝΤΙΝΟΣ ΣΗΜΙΤΗΣ (Πρόεδρος της Κυβέρνησης):...με τον εκσυγχρονισμό της χώρας, με την ισότιμη συμμετοχή της χώρας στις ευρωπαϊκές διαδικασίες. Ας αφήσουμε τις μεγαλοστομίες στην Αντιπολίτευση. 

(Θόρυβος από την πτέρυγα της Νέας Δημοκρατίας) 

(Κωδωνοκρουσίες) 

ΑΓΓΕΛΟΣ ΜΠΡΑΤΑΚΟΣ: Μιλήστε για την ταμπακέρα. 

ΚΩΝΣΤΑΝΤΙΝΟΣ ΣΗΜΙΤΗΣ (Πρόεδρος της Κυβέρνησης): Εμείς στεκόμαστε στην ηθική του έργου και όχι στα πυροτεχνήματα των λόγων. Αυτά ανήκουν σ' αυτούς που δεν έχουν να προσφέρουν ουσία. 

(Χειροκροτήματα από την πτέρυγα του ΠΑ.ΣΟ.Κ.) 

ΓΕΡΑΣΙΜΟΣ ΓΙΑΚΟΥΜΑΤΟΣ: Στις δημοτικές εκλογές άλλα είπατε. 

ΠΡΟΕΔΡΟΣ (Απόστολος Κακλαμάνης): Τι βγαίνει με αυτές τις κραυγές, εγώ δεν το έχω καταλάβει. 

ΚΩΝΣΤΑΝΤΙΝΟΣ ΣΗΜΙΤΗΣ (Πρόεδρος της Κυβέρνησης): Εάν ανησυχείτε, σας απάντησε ο Υπουργός των Εσωτερικών κ. Παπαδόπουλος και υπήρξε σαφέστατος. 

(Θόρυβος από την πτέρυγα της Νέας Δημοκρατίας) 

Εάν παρ' όλα αυτά δεν καταλαβαίνετε την απάντησή του και ανησυχείτε με αυτόν τον τρόπο, τότε σημαίνει ότι στην ουσία δεν είσαστε καθόλου βέβαιοι γι' αυτά τα οποία λέτε ... 

(Χειροκροτήματα από την πτέρυγα του ΠΑ.ΣΟ.Κ.) 

... διότι σκέπτεσθε ότι δεν μπορείτε να κερδίσετε τις εκλογές. Και δεν μπορείτε, γιατί δεν έχετε πρόγραμμα, έργο, πρόταση. 

(Ζωηρά χειροκροτήματα από την πτέρυγα του ΠΑ.ΣΟ.Κ.) 

(Θόρυβος από την πτέρυγα της Νέας Δημοκρατίας) 

(Κωδωνοκρουσίες) 

ΙΩΑΝΝΗΣ ΚΕΦΑΛΟΓΙΑΝΝΗΣ: Πάμε για εκλογές! 

ΑΓΓΕΛΟΣ ΜΠΡΑΤΑΚΟΣ: Τολμήστε να δεσμευτείτε. 

ΠΡΟΕΔΡΟΣ (Απόστολος Κακλαμάνης): Κάνετε ησυχία. 

ΚΩΝΣΤΑΝΤΙΝΟΣ ΣΗΜΙΤΗΣ (Πρόεδρος της Κυβέρνησης): Kυρίες και κύριοι συνάδελφοι, ας έρθω και στην παρέμβαση για τους S-300... 

(Θόρυβος από την πτέρυγα της Νέας Δημοκρατίας) 

(Κωδωνοκρουσίες) 

ΣΤΑΥΡΟΣ ΔΗΜΑΣ: Δεν σας εμπιστευόμαστε. 

ΚΩΝΣΤΑΝΤΙΝΟΣ ΣΗΜΙΤΗΣ (Πρόεδρος της Κυβέρνησης): Εμείς δεν ζητήσαμε να μας εμπιστευθείτε. Εσείς να εμπιστεύεσθε τους δικούς σας. Αυτό είναι το δικό σας πρόβλημα. 

ΣΤΑΥΡΟΣ ΔΗΜΑΣ: Είπατε για τον εκλογικό νόμο; 

(Θόρυβος από την πτέρυγα της Νέας Δημοκρατίας) 

ΠΡΟΕΔΡΟΣ (Απόστολος Κακλαμάνης): Κύριοι συνάδελφοι, μη διακόπτετε. 

ΚΩΝΣΤΑΝΤΙΝΟΣ ΣΗΜΙΤΗΣ (Πρόεδρος της Κυβέρνησης): Ακούσαμε και μια παρέμβαση για το Κυπριακό και πιστεύω ότι δεν πρέπει να υπάρχει δημαγωγία για τα εθνικά θέματα και ιδιαίτερα στο Κυπριακό. 

Η Κυβέρνησή μας, η Κυβέρνηση του ΠΑ.ΣΟ.Κ., προώθησε το Κυπριακό, όσο καμιά άλλη κυβέρνηση. Θυμηθείτε, πριν λίγες εβδομάδες, περίπου ένα μήνα πριν, που η Αξιωματική Αντιπολίτευση, η οποία τόσο λάβρα υπήρξε σήμερα, έλεγε ότι οι ενταξιακές διαπραγματεύσεις της Κύπρου δεν πρόκειται να αρχίσουν ποτέ. 'Ελεγε ότι υπάρχουν αντιρρήσεις από τις μεγάλες χώρες, ότι θα μπει φρένο, ότι θα συνδυαστούν με άλλους όρους και δεν θα υπάρχει αποτέλεσμα. 

ΙΩΑΝΝΗΣ ΚΕΦΑΛΟΓΙΑΝΝΗΣ: Ποιος το είπε αυτό; 

ΚΩΝΣΤΑΝΤΙΝΟΣ ΣΗΜΙΤΗΣ (Πρόεδρος της Κυβέρνησης): Εσείς τα λέγατε. 

ΙΩΑΝΝΗΣ ΚΕΦΑΛΟΓΙΑΝΝΗΣ: Ποτέ. 

ΚΩΝΣΤΑΝΤΙΝΟΣ ΣΗΜΙΤΗΣ (Πρόεδρος της Κυβέρνησης): Και όμως, οι ενταξιακές διαπραγματεύσεις της Κύπρου άρχισαν και αυτό είναι επίτευγμα αυτής της Κυβέρνησης. Αυτό που 

  


 

  

Σελίδα 3036 

αποφασίσαμε το 1995, το πραγματοποιήσαμε το 1998. 

(Χειροκροτήματα από την πτέρυγα του ΠΑ.ΣΟ.Κ.) 

ΓΕΡΑΣΙΜΟΣ ΓΙΑΚΟΥΜΑΤΟΣ: Οι S-300 τι έγιναν; 

ΚΩΝΣΤΑΝΤΙΝΟΣ ΣΗΜΙΤΗΣ (Πρόεδρος της Κυβέρνησης): Η Νέα Δημοκρατία αναφέρθηκε και στο δόγμα του ενιαίου αμυντικού χώρου. 

(Θόρυβος από την πτέρυγα της Νέας Δημοκρατίας) 

ΠΡΟΕΔΡΟΣ (Απόστολος Κακλαμάνης): Κύριε Παπαδόγγονα, κύριε Μπρατάκο, ως Λάκωνες τουλάχιστον... 

ΚΩΝΣΤΑΝΤΙΝΟΣ ΣΗΜΙΤΗΣ (Πρόεδρος της Κυβέρνησης): Αναφέρθηκε λοιπόν, επαναλαμβάνω, και στο δόγμα του ενιαίου αμυντικού χώρου. 

'Οπως ξέρετε, κυρίες και κύριοι συνάδελφοι, η Νέα Δημοκρατία δεν είχε συμφωνήσει στο δόγμα του ενιαίου αμυντικού χώρου και ασκούσε κριτική. Επί αυτής της Κυβέρνησης έγιναν συνδυασμένα γυμνάσια με τις κυπριακές δυνάμεις και προωθήθηκε η κοινή συνεργασία, η συνεργασία των αμυντικών δυνάμεων των δύο χωρών. 

Το αμυντικό θέμα της Κύπρου το προωθεί η Κυβέρνηση σε συνεργασία με την κυπριακή κυβέρνηση. Ο Πρόεδρος Κληρίδης συνέδεσε το θέμα των S-300 με το θέμα της ασφάλειας, με το θέμα της εκτόνωσης της έντασης, έθεσε όρους και προϋποθέσεις. Εμείς στηρίζουμε αυτές τις επιλογές της κυπριακής κυβέρνησης. 

ΑΛΕΞΑΝΔΡΟΣ ΠΑΠΑΔΟΓΓΟΝΑΣ: Ενιαίο αμυντικό δόγμα. 

ΚΩΝΣΤΑΝΤΙΝΟΣ ΣΗΜΙΤΗΣ (Πρόεδρος της Κυβέρνησης): Οι πύραυλοι δεν είναι αυτοσκοπός. 

(Θόρυβος από την πτέρυγα της Νέας Δημοκρατίας-κωδωνοκρουσίες) 

Αυτή είναι η άποψή σας. Η δική μας άποψη ... 

ΠΡΟΕΔΡΟΣ (Απόστολος Κακλαμάνης): Παρακαλώ, κάντε ησυχία επιτέλους! 

ΚΩΝΣΤΑΝΤΙΝΟΣ ΣΗΜΙΤΗΣ (Πρόεδρος της Κυβέρνησης): Η δική μας άποψη είναι ότι είναι μέσο για την προάσπιση της Κύπρου και προώθηση της πολιτικής λύσης του Κυπριακού, με βάση τις αποφάσεις και τους κανόνες του Οργανισμού Ηνωμένων Εθνών. 

ΙΩΑΝΝΗΣ ΚΕΦΑΛΟΓΙΑΝΝΗΣ: 'Ατακτη υποχώρηση. 

ΚΩΝΣΤΑΝΤΙΝΟΣ ΣΗΜΙΤΗΣ (Πρόεδρος της Κυβέρνησης): Αυτός είναι ο κύριος στόχος και να μην τον ξεχνάμε. Είναι η ειρηνική λύση του πολιτικού προβλήματος του Κυπριακού. Δεν θα γίνουμε εδώ συζητητές περί όπλων, πώς θα συζητηθούν και τι. Θα συζητήσουμε πώς θα προωθήσουμε το Κυπριακό. 

Αυτή είναι η επιδίωξη της κυπριακής κυβέρνησης και αυτή είναι η επιδίωξη της ελληνικής Κυβέρνησης. Λύσεις πρέπει να πετύχουμε. 

(Θόρυβος από την πτέρυγα της Νέας Δημοκρατίας - κωδωνοκρουσίες) 

ΑΛΕΞΑΝΔΡΟΣ ΠΑΠΑΔΟΓΓΟΝΑΣ: Στο δόγμα εντάσσονται; 

ΚΩΝΣΤΑΝΤΙΝΟΣ ΣΗΜΙΤΗΣ (Πρόεδρος της Κυβέρνησης): Σκόπιμο λοιπόν είναι, τις μέρες αυτές που η κυπριακή και η ελληνική κυβέρνηση διαπραγματεύονται στο πλαίσιο του Οργανισμού Ηνωμένων Εθνών ακριβώς γι' αυτές τις λύσεις, η Αξιωματική Αντιπολίτευση να βοηθήσει το εθνικό θέμα και όχι να δημαγωγεί για εσωτερική κατανάλωση. Γιατί έτσι κινείται στα όρια της πατριδοκαπηλείας, ακροβατεί και δεν είναι σκόπιμο για το θέμα της Κύπρου. 

Κύριες και κύριοι συνάδελφοι, ήλθε η ώρα να κλείσω. 

(Θόρυβος από την πτέρυγα της Νέας Δημοκρατίας ) 

ΓΕΩΡΓΙΟΣ ΑΛΟΓΟΣΚΟΥΦΗΣ: Πέρασε η ώρα. 

ΚΩΝΣΤΑΝΤΙΝΟΣ ΚΑΡΑΜΑΝΛΗΣ (Πρόεδρος της Νέας Δημοκρατίας): Λίγο διάλογο, κύριε Πρόεδρε. 

ΠΡΟΕΔΡΟΣ (Απόστολος Κακλαμάνης): Μη διακόπτετε παρακαλώ, για να τελειώσει και ο Πρωθυπουργός στην ώρα του. Διακόπτετε και εν συνεχεία θα λέτε ότι δεν τελειώνουμε. 

ΚΩΝΣΤΑΝΤΙΝΟΣ ΣΗΜΙΤΗΣ (Πρόεδρος της Κυβέρνησης): Η πολιτική μας γενικά κέρδισε κάτι πραγματικά σημαντικό για τη χώρα. 

(Θόρυβος από την πτέρυγα της Νέας Δημοκρατίας) 

ΠΡΟΕΔΡΟΣ (Απόστολος Κακλαμάνης): Μη διακόπτετε. Τι μου δείχνετε το ρολόι; Διακόπτετε συνεχώς. 

ΚΩΝΣΤΑΝΤΙΝΟΣ ΣΗΜΙΤΗΣ (Πρόεδρος της Κυβέρνησης): Ανυπονομούν, κύριε Πρόεδρε, να δουν τον Προϋπολογισμό να ψηφίζεται. 

(Χειροκροτήματα από την πτέρυγα του ΠΑΣΟΚ) 

Κυρίες και κύριοι συνάδελφοι, η πολιτική μας κέρδισε τελικά κάτι πραγματικά σημαντικό για τη χώρα. Τι κέρδισε; Πέτυχε, ώστε η δύσκολη βελτίωση της οικονομίας να θεωρείται ως αυτόματη εξέλιξη, ως επίτευγμα ρουτίνας, επίτευγμα ανεξάρτητο και απ' αυτήν ακόμα την Κυβέρνηση και την κυβερνητική πολιτική. Το επίτευγμα αυτό, ότι η εξέλιξη θεωρείται αυτονόητη, δείχνει ότι πετύχαμε, δείχνει ότι θα πετύχουμε και στην υπόλοιπη προσπάθειά μας, όπως ακριβώς το είχαμε υποσχεθεί στον ελληνικό λαό. Γι'αυτό και το 1999 ας εντείνουμε αυτήν την προσπάθεια, να πετύχουμε την Ελλάδα την πιο δημιουργική, να πετύχουμε μία Ελλάδα που θα εξασφαλίζει σε κάθε πολίτη καλύτερες συνθήκες ζωής, περισσότερες ευκαιρίες, περισσότερες δυνατότητες, να πετύχουμε μία Ελλάδα για την οποία οι 'Ελληνες είναι υπερήφανοι, να πετύχουμε την ισχυρή Ελλάδα. 

Γι'αυτό σας καλώ να ψηφίσετε τον Προϋπολογισμό. 

(Ζωηρά και παρατεταμένα χειροκροτήματα από την πτέρυγα του ΠΑΣΟΚ) 

ΠΡΟΕΔΡΟΣ (Απόστολος Κακλαμάνης): Κυρίες και κύριοι συνάδελφοι, η πενθήμερη συζήτηση για το Γενικό Προϋπολογισμό του Κράτους και τους προϋπολογισμούς ορισμένων ειδικών ταμείων και υπηρεσιών για το οικονομικό έτος 1999, όπως και για τον Ισολογισμό και Απολογισμό του Κράτους οικονομικού έτους 1997, κηρύσσεται περαιωμένη και θα προχωρήσουμε στην ψηφοφορία. 

Σύμφωνα με τον Κανονισμό της Βουλής η ψήφιση του Προϋπολογισμού γίνεται με ονομαστική ψηφοφορία, που διεξάγεται ταυτοχρόνως και με χωριστούς καταλόγους και ψηφολέκτες για τα έσοδα και τις δαπάνες κάθε Υπουργείου.'Ολα τα Υπουργεία έχουν μόνο έξοδα και μόνο το Υπουργείο Οικονομικών έχει με τον προϋπολογισμό του έσοδα. 

Συνεπώς για τα έσοδα του Υπουργείου Οικονομικών θα διενεργηθεί ιδιαίτερη ψηφοφορία, ενώ για τα άλλα Υπουργεία, που είναι δεκαεννέα, θα διενεργηθεί ψηφοφορία για τα έξοδά τους. 

(Θόρυβος στην Αίθουσα) 

Κυρίες και κύριοι συνάδελφοι, αυτά δεν τα λέγω για τον εαυτό μου, για σας τα λέγω. Παρακολουθείστε, σας παρακαλώ. Φάγαμε το βόδι, να μη σταθούμε στην ουρά του, να τελειώσουμε! 

Στον Προϋπολογισμό περιλαμβάνεται και ο Προϋπολογισμός της Βουλής, αλλά δεν θα τεθεί και πάλι υπόψη του Σώματος, δεδομένου ότι ο Προϋπολογισμός της, όπως εγκρίθηκε από την Ολομέλεια του Σώματος στη συνεδρίαση της 4ης Νοεμβρίου 1998, είναι κατά τον Κανονισμό και το Σύνταγμα υποχρεωτικά εκτελεστός και έχει καταχωριστεί χωρίς καμία μεταβολή στο Γενικό Προϋπολογισμό του Κράτους. 

Χωριστή ψηφοφορία όμως θα γίνει για τα έξοδα της Προεδρίας της Δημοκρατίας. 

Η ονομαστική ψηφοφορία θα διεξαχθεί ταυτοχρόνως. Δηλαδή κατά την εκφώνηση των ονομάτων των Βουλευτών από τους επί του καταλόγου συναδέλφους οι ψηφολέκτες, που θα οριστούν για τα έξοδα κάθε Υπουργείου, τα έξοδα της Προεδρίας της Δημοκρατίας και τα έσοδα του Υπουργείου Οικονομικών, θα σημειώνουν την ψήφο που δίνεται από κάθε Βουλευτή στο χωριστό κατάλογο του Υπουργείου για το οποίο ορίστηκαν. 

Το ερώτημα που τίθεται έχει ως εξής: Εκείνοι που αποδέχονται τα έξοδα κάθε Υπουργείου και της Προεδρίας της Δημοκρατίας λένε "ΝΑΙ", εκείνοι που δεν τα αποδέχονται λένε "ΟΧΙ". Μπορείτε επίσης να πείτε "ΝΑΙ" για ένα Υπουργείο και "ΟΧΙ" για άλλο. 

Παρακαλούνται να προσέλθουν επί του καταλόγου οι Βουλευτές κύριοι Αλέξανδρος Βούλγαρης από το ΠΑΣΟΚ και Γεώργιος Καλαντζής από τη Νέα Δημοκρατία. 



 

  

Σελίδα 3037 

Παρακαλώ, επίσης, τους συναδέλφους που κάθονται στις έξι πρώτες σειρές της δεύτερης και της τρίτης πτέρυγας, να παραχωρήσουν τις θέσεις τους στους ψηφολέκτες. 

Τώρα, παρακαλώ, ακούστε με προσοχή τα ονόματα των ψηφολεκτών, για να μην καθυστερήσουμε. 

Για τα έσοδα του Προϋπολογισμού, οι κύριοι Δημήτριος Κατσικόπουλος και Λεωνίδας Κουρής. 

Για τα έξοδα της Προεδρίας της Δημοκρατίας, οι κύριοι Ευάγγελος Αργύρης και Νικόλαος Τσιαρτσιώνης. 

Για το Υπουργείο Εσωτερικών, Δημόσιας Διοίκησης και Αποκέντρωσης, οι κύριοι Αθανάσιος Μάτης και Ιωάννης Τζωάννος. 

Για το Υπουργείο Εθνικής 'Αμυνας, οι κύριοι Δημήτριος Θάνος και Παναγιώτης Καμμένος. 

Για το Υπουργείο Εξωτερικών, οι κύριοι Δημήτριος Κουτσόγιωργας και Ιωάννης Λαμπρόπουλος. 

Για το Υπουργείο Εθνικής Οικονομίας, οι κύριοι Ιωάννης Γιαννάκης και Αχιλλέας Κανταρτζής. 

Για το Υπουργείο Οικονομικών, οι κύριοι Ιωάννης Θωμόπουλος και Αθανάσιος Δαβάκης. 

Για το Υπουργείο Ανάπτυξης, οι κύριοι Ευάγγελος Μαλέσιος και Παναγιώτης Μελάς. 

Για το Υπουργείο Περιβάλλοντος, Χωροταξίας και Δημοσίων 'Εργων, οι κύριοι Παναγιώτης Φωτιάδης και Γεώργιος Αλεξόπουλος. 

Για το Υπουργείο Εθνικής Παιδείας και Θρησκευμάτων, οι κύριοι Ιωάννης Καλαμακίδης και Γεώργιος Τρυφωνίδης. 

Για το Υπουργείο Γεωργίας, οι κύριοι Ιωάννης Κουράκης και Ηλίας Βεζδρεβάνης. 

Για το Υπουργείο Εργασίας και Κοινωνικών Ασφαλίσεων, οι κύριοι Νικόλαος Κοκκίνης και Χαράλαμπος Αγγουράκης. 

Για το Υπουργείο Υγείας και Πρόνοιας, οι κύριοι Χρήστος Σμυρλής-Λιακατάς και Σπυρίδων Δανέλλης. 

Για το Υπουργείο Δικαιοσύνης, η κ. Ελένη Ανουσάκη και ο κ. Γεώργιος Καλός. 

Για το Υπουργείο Πολιτισμού, η κ. Ελεωνόρα Κατσέλη και ο κ. Ιωάννης Δημαράς. 

Για το Υπουργείο Εμπορικής Ναυτιλίας, οι κύριοι Φώτης Χατζημιχάλης και Αναστάσιος Νεράντζης. 

Για το Υπουργείο Δημόσιας Τάξης, οι κύριοι Πέτρος Κατσιλιέρης και Αθανάσιος Νάκος. 

Για το Υπουργείο Μακεδονίας-Θράκης, οι κύριοι Χρήστος Θεοδώρου και Σάββας Τσιτουρίδης. 

Για το Υπουργείο Αιγαίου, οι κύριοι Κωνσταντίνος Σπηλιόπουλος και Ευάγγελος Μπασιάκος. 

Για το Υπουργείο Μεταφορών και Επικοινωνιών, οι κύριοι Εμμανουήλ Φραγκιαδουλάκης και Παναγιώτης Σκανδαλάκης. 

Για το Υπουργείο Τύπου και Μέσων Μαζικής Ενημέρωσης, οι κύριοι Βασίλης Παπανικόλας και Θεόδωρος Σκρέκας. 

Κυρίες και κύριοι συνάδελφοι, παρακαλώ, ψηφίζοντας να μην αποχωρήσετε, γιατί θα επακολουθήσει ψηφοφορία με έγερση για τους προϋπολογισμούς των περιφερειακών διοικήσεων, των δημοσίων επενδύσεων και των προσαρτημένων προϋπολογισμών των ειδικών ταμείων και υπηρεσιών, που αναφέρονται στο άρθρο 2 του νομοσχεδίου: "Κύρωση του Γενικού Προϋπολογισμού του Κράτους και των Προϋπολογισμών ορισμένων Ειδικών Ταμείων και Υπηρεσιών για το οικονομικό έτος 1999". 

Θα επακολουθήσει ψηφοφορία με έγερση για την "Κύρωση του Απολογισμού και του Ισολογισμού του Κράτους οικονομικού έτους 1997". 

Σας ανακοινώνω, επίσης, ότι οι συνάδελφοι Ιωάννης Σκουλαρίκης και Νικόλαος Αναστασόπουλος αδυνατούν για λόγους προσωπικούς να παραβρεθούν στην ψηφοφορία και θα ψήφιζαν, όπως με ειδοποίησαν, αν ήταν παρόντες τις θέσεις των κομμάτων τους. 

Κύριοι συνάδελφοι, παρακαλώ να αρχίσει η ανάγνωση του καταλόγου. 

(Ψ Η Φ Ο Φ Ο Ρ Ι Α )

(Κατά τη διάρκεια της πρώτης ανάγνωσης του καταλόγου την Προεδρική 'Εδρα καταλαμβάνει ο Β'Αντιπρόεδρος της Βουλής κ. ΠΑΝΑΓΙΩΤΗΣ ΣΓΟΥΡΙΔΗΣ) 

(ΜΕΤΑ ΤΗΝ ΠΡΩΤΗ ΑΝΑΓΝΩΣΗ ΤΟΥ ΚΑΤΑΛΟΓΟΥ) 

ΠΡΟΕΔΡΕΥΩΝ (Παναγιώτης Σγουρίδης): Παρακαλώ να επαναληφθεί η ανάγνωση του καταλόγου ως προς τους απόντες. 

(Κατά τη διάρκεια της δεύτερης ανάγνωσης του καταλόγου την Προεδρική 'Εδρα καταλαμβάνει ο Πρόεδρος της Βουλής κ. ΑΠΟΣΤΟΛΟΣ ΚΑΚΛΑΜΑΝΗΣ) 

(ΜΕΤΑ ΚΑΙ ΤΗ ΔΕΥΤΕΡΗ ΑΝΑΓΝΩΣΗ ΤΟΥ ΚΑΤΑΛΟΓΟΥ) 

ΠΡΟΕΔΡΟΣ (Απόστολος Κακλαμάνης): Υπάρχει κάποιος συνάδελφος, που να μην άκουσε το όνομά του; Κανείς. 

Κύριοι συνάδελφοι, τελείωσε η εκφώνηση του καταλόγου και κηρύσσεται περαιωμένη η ψηφοφορία για το Γενικό Προϋπολογισμό του Κράτους και τους Προϋπολογισμούς ορισμένων Ειδικών Ταμείων και Υπηρεσιών για το οικονομικό έτος 1999. 

Παρακαλούνται οι κύριοι ψηφολέκτες να προβούν στην καταμέτρηση των ψήφων και να υπογράψουν τα σχετικά πρωτόκολλα, τα οποία θα παραλάβουν οι υπηρεσιακοί παράγοντες, για να ανακοινώσουν στη συνέχεια το αποτέλεσμα της ψηφοφορίας και να καταχωρισθεί αυτό στα Πρακτικά. 

(ΚΑΤΑΜΕΤΡΗΣΗ) 

Στο μεταξύ, όμως, για τη συντόμευση του χρόνου της συνεδρίασης, θα παρακαλούσα να προχωρήσουμε δι'εγέρσεως στην ψηφοφορία του Προϋπολογισμού των Δημοσίων Επενδύσεων και των προσαρτημένων Προϋπολογισμών Ειδικών Ταμείων και Υπηρεσιών και του Προϋπολογισμού Περιφερειακών Διοικήσεων οικονομικού έτους 1999. 

Τα Ειδικά Ταμεία και οι Υπηρεσίες είναι τα εξής: 

1. Ταμείο Εθνικής 'Αμυνας. 

2. Ταμείο Εθνικού Στόλου. 

3. Ταμείο Αεροπορικής 'Αμυνας. 

4. Ταμείο Εθνικής Οδοποιϊας. 

5. Εθνικά Κληροδοτήματα. 

6. Υπηρεσία Κρατικών Λαχείων. 

7. Κεντρικό Ταμείο Γεωργίας, Κτηνοτροφίας και Δασών ( Κ.Τ.Γ.Κ.Δ.). 

8. Κεφάλαια Σποροπαραγωγής (Α'Παράρτημα Κ.Τ.Γ.Κ.Δ.). 

9. Υπηρεσία Εγγείων Βελτιώσεων (Β'Παράρτημα Κ.Τ.Γ.Κ.Δ.). 

10. Ειδικός Λογαριασμός Εγγυήσεων Γεωργικών Προϊόντων. 

11. Λογαριασμός Πετρελαιοειδών. 

Ερωτάται η Βουλή: Δέχεται τον Προϋπολογισμό Δημοσίων Επενδύσεων και Προσαρτημένων Προϋπολογισμών του οικονομικού έτους 1999; 

Παρακαλώ, όσοι τον αποδέχονται να εγερθούν. 

(Εγείρονται οι Βουλευτές του ΠΑ.ΣΟ.Κ.) 

Παρακαλώ, όσοι δεν τον αποδέχονται να εγερθούν. 

(Εγείρονται οι Βουλευτές της Αντιπολιτεύσεως) 

Ηγέρθησαν υπέρ της αποδοχής οι περισσότεροι. 

Συνεπώς η Βουλή παρεδέχθη. 

Ερωτάται επίσης η Βουλή: Δέχεται τον Τακτικό Προϋπολογισμό Περιφερειακών Διοικήσεων οικονομικού έτους 1999; 

Παρακαλώ, όσοι τον αποδέχονται να εγερθούν. 

(Εγείρονται οι Βουλευτές του ΠΑ.ΣΟ.Κ.) 

Παρακαλώ, όσοι δεν τον αποδέχονται να εγερθούν. 

(Εγείρονται οι Βουλευτές της Αντιπολιτεύσεως) 

Ηγέρθησαν υπέρ της αποδοχής οι περισσότεροι. 

Συνεπώς η Βουλή παρεδέχθη. 

Ερωτάται η Βουλή: Δέχεται τον Προϋπολογισμό οικονομικού έτους 1999 των Ειδικών Ταμείων και Υπηρεσιών τα οποία μνημόνευσα προηγουμένως και τα οποία αναγράφονται στο άρθρο 2 του νομοσχεδίου: "Κύρωση του Γενικού Προϋπολογισμού του Κράτους και των Προϋπολογισμών ορισμένων Ειδικών Ταμείων και Υπηρεσιών, για το οικονομικό έτος 1999;" 

Παρακαλώ, όσοι τον αποδέχονται, να εγερθούν. 

(Εγείρονται οι Βουλευτές του ΠΑ.ΣΟ.Κ.) 

Παρακαλώ, όσοι δεν τον αποδέχονται, να εγερθούν. 

(Εγείρονται οι Βουλευτές της Αντιπολιτεύσεως) 

Ηγέρθησαν υπέρ της αποδοχής οι περισσότεροι. 

Συνεπώς η Βουλή παρεδέχθη. 

Ερωτάται, επίσης, η Βουλή: Δέχεται το νομοσχέδιο: "Κύρωση 

  


 

  

Σελίδα 3038 

του Απολογισμού του Κράτους οικονομικού έτους 1997"; 

Παρακαλώ, όσοι το αποδέχονται, να εγερθούν. 

(Εγείρονται οι Βουλευτές του ΠΑ.ΣΟ.Κ.) 

Παρακαλώ, όσοι δεν το αποδέχονται, να εγερθούν. 

(Εγείρονται οι Βουλευτές της Αντιπολιτεύσεως) 

Ηγέρθησαν υπέρ της αποδοχής οι περισσότεροι. 

Συνεπώς η Βουλή παρεδέχθη. 

Συνεπώς το σχέδιο νόμου του Υπουργείου Οικονομικών: "Κύρωση του Απολογισμού του Κράτους οικονομικού έτους 1997" έγινε δεκτό σε μόνη συζήτηση και έχει ως εξής: 

(Να φωτογραφηθεί το κείμενο της σελ. 590α) 

  
Σελίδα 3039 εώς και 3107 
σε PDF 



 

  

Σελίδα 3107 

ΠΡΟΕΔΡΟΣ (Απόστολος Κακλαμάνης): Κυρίες και κύριοι συνάδελφοι, με την ψηφοφορία η οποία διεξήχθη και με την ανακοίνωση του αποτελέσματος περατώθηκε η συζήτηση επί του προϋπολογισμού.

Εχουν διανεμηθεί τα Πρακτικά της Πέμπτης 10 Δεκεμβρίου 1998 και της Παρασκευής 11 Δεκεμβρίου 1998 και παρακαλώ για την επικύρωση τους.

ΠΟΛΛΟΙ ΒΟΥΛΕΥΤΕΣ : Μάλιστα, μάλιστα

ΠΡΟΕΔΡΟΣ (Απόστολος Κακλαμάνης): Συνεπώς τα Πρακτικά της Πέμπτης 10 Δεκεμβρίου 1998 και της Παρασκευής 11 Δεκεμβρίου 1998 επικυρώθηκαν.

Παρακαλώ να εξουσιοδοτήσετε το Προεδρείο για την υπ' ευθύνη του επικύρωση των Πρακτικών των συνεδριάσεων της 17ης, (απόγευμα) της 18ης, της 19ης, της 20ης και της 21ης Δεκεμβρίου 1998, στις οποίες περιλαμβάνεται η συζήτηση και ψήφιση του Προϋπολογισμού.

ΟΛΟΙ OI ΒΟΥΛΕΥΤΕΣ : Μάλιστα, μάλιστα

ΠΡΟΕΔΡΟΣ (Απόστολος Κακλαμάνης): Συνεπώς παρεσχέθη η ζητηθείσα εξουσιοδότηση.

Πριν λύσουμε τη συνεδρίαση, θα παρακαλέσω τις κυρίες και τους κυρίους συναδέλφους να δεχθούν τις ευχές του Προεδρείου για καλές γιορτές και ευτυχισμένο το νέο χρόνο.

Επίσης, κύριοι συνάδελφοι, ζητώ τη συναίνεση του Σώματος για να διακόψουμε για τις Γιορτές των Χριστουγέννων και της Πρωτοχρονιάς και να δεχθείτε να επαναληφθούν οι εργασίες της Βουλής τη Δευτέρα 11 Ιανουαρίου 1999.

ΟΛΟΙ OI ΒΟΥΛΕΥΤΕΣ : Μάλιστα, μάλιστα

ΠΡΟΕΔΡΟΣ (Απόστολος Κακλαμάνης): Κύριοι συνάδελφοι, δέχεστε στο σημείο αυτό να λύσουμε τη συνεδρίαση; 

ΟΛΟΙ OI ΒΟΥΛΕΥΤΕΣ : Μάλιστα, μάλιστα

Μη τη συναίνεση του Σώματος και ώρα 01.03΄, λύεται η συνεδρίαση για τη Δευτέρα 11 Ιανουαρίου 1999 και ώρα 18.00', με αντικείμενο εργασιών του Σώματος σύμφωνα με την ημερήσια διάταξη που θα διανεμηθεί.

 

Ο ΠΡΟΕΔΡΟΣ                                                                                  ΟΙ ΓΡΑΜΜΑΤΕΙΣ

  
