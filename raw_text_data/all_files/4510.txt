

 

  

Σελίδα 1659 

 

 

Π Ρ Α Κ Τ Ι Κ Α  Β Ο Υ Λ Η Σ

 

 

Θ' ΠΕΡΙΟΔΟΣ (ΠΡΟΕΔΡΕΥΟΜΕΝΗΣ ΔΗΜΟΚΡΑΤΙΑΣ)

ΣΥΝΟΔΟΣ Γ'

ΣΥΝΕΔΡΙΑΣΗ Λ'

Τετάρτη 25 Νοεμβρίου 1998 (απόγευμα)

 

 

Αθήνα, σήμερα στις 25 Νοεμβρίου 1998, ημέρα Τετάρτη και ώρα 18.24' συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια, για να συνεδριάσει υπό την προεδρία του Προέδρου αυτής κ. ΑΠΟΣΤΟΛΟΥ ΚΑΚΛΑΜΑΝΗ. 

ΠΡΟΕΔΡΟΣ (Απόστολος Κακλαμάνης): Κυρίες και κύριοι συνάδελφοι, αρχίζει η συνεδρίαση. 

Παρακαλείται ο κύριος Γραμματέας να ανακοινώσει τις αναφορές προς το Σώμα. 

(Ανακοινώνονται προς το Σώμα από το Γραμματέα της Βουλής κ. Αθανάσιο Αλευρά, Βουλευτή Α' 3Αθηνών, τα ακόλουθα: 

"Α. ΚΑΤΑΘΕΣΗ ΑΝΑΦΟΡΩΝ 

1) Ο Βουλευτής Αιτωλ/νίας κ. ΧΡΗΣΤΟΣ ΡΟΚΟΦΥΛΛΟΣ κατέθεσε αναφορά με την οποία οι ορυζοκαλλιεργητές του Νομού Αιτωλ/νίας ζητούν να ενταχθούν στην Α' Περιφέρεια. 

2) Ο Βουλευτής Αιτωλ/νίας κ. ΧΡΗΣΤΟΣ ΡΟΚΟΦΥΛΛΟΣ κατέθεσε αναφορά με την οποία το Τεχνολογικό Εκπαιδευτικό 'Ιδρυμα Μεσολογγίου ζητεί τη δημιουργία νέων τμημάτων βάσει του προγράμματος "Διεύρυνση της Τριτοβάθμιας Εκπαίδευσης". 

3) Ο Βουλευτής Κέρκυρας κ. ΕΥΤΥΧΙΟΣ ΚΟΝΤΟΜΑΡΗΣ κατέθεσε αναφορά με την οποία ο Δήμος Αχιλλείων Κέρκυρας ζητεί τη χορήγηση οικοπεδικής έκτασης για την ανέγερση σχολικού κτιρίου. 

4) Ο Βουλευτής Αιτωλ/νίας κ. ΒΑΣΙΛΕΙΟΣ ΜΑΓΓΙΝΑΣ κατέθεσε αναφορά με την οποία ο Τ.Ο.Ε.Β. Τρύπου Ξυνοροδιάς Αιτωλ/νίας ζητεί χρηματοδότηση για την πληρωμή των δαπανών λειτουργίας γεωτρήσεων. 

5) Ο Βουλευτής Αιτωλ/νίας κ. ΒΑΣΙΛΕΙΟΣ ΜΑΓΓΙΝΑΣ κατέθεσε αναφορά με την οποία ο Σύλλογος Ορυζοκαλλιεργητών Νεοχωρίου - Κατοχής του Νομού Αιτωλ/νίας ζητούν την ένταξη της Αιτωλ/νίας στην Α' Περιφέρεια για την είσπραξη των αιτούμενων επιδοτήσεων των μελών του. 

6) Ο Βουλευτής Μεσσηνίας κ. ΙΩΑΝΝΗΣ ΓΙΑΝΝΑΚΟΠΟΥΛΟΣ κατέθεσε αναφορά με την οποία οι Δήμοι Ανδανίας, Οιχαλίας και Μελιγαλά Μεσσηνίας ζητούν την ολοκλήρωση έργων στη Μεσσηνία. 

7) Ο Βουλευτής Λάρισας κ. ΦΩΤΗΣ ΧΑΤΖΗΜΙΧΑΛΗΣ κατέθεσε αναφορά με την οποία το Επιμελητήριο Λάρισας ζητεί την επέκταση της κατάργησης του ειδικού φόρου των τραπεζικών εργασιών στα δάνεια των τραπεζών. 

8) Η Βουλευτής Μαγνησίας κ. ΡΟΔΟΥΛΑ ΖΗΣΗ κατέθεσε αναφορά με την οποία ο Σύλλογος Ελαιοτριβέων του Νομού Μαγνησίας διαμαρτύρεται για την απαγόρευση της πώλησης μη προσυσκευασμένου ελαιολάδου στα ελαιοτριβεία. 

9) Οι Βουλευτές κύριοι ΝΙΚΟΛΑΟΣ ΓΚΑΤΖΗΣ και ΑΧΙΛΛΕΑΣ ΚΑΝΤΑΡΤΖΗΣ κατέθεσαν αναφορά με την οποία το Τεχνικό Επιμελητήριο Ελλάδος - Τμήμα Μαγνησίας ζητεί την εφαρμογή του νέου Κανονισμού Τεχνολογίας Σκυροδέματος. 

10) Οι Βουλευτές κύριοι ΣΤΡΑΤΗΣ ΚΟΡΑΚΑΣ και ΜΑΡΙΑ ΜΠΟΣΚΟΥ κατέθεσαν αναφορά με την οποία το Νομαρχιακό Τμήμα Λέσβου της ΑΔΕΔΥ ζητεί τη μετατροπή της σχέσης εργασίας υπαλλήλων της Σχολής Ξεναγών Μυτιλήνης, σε σχέση εργασίας ιδιωτικού δικαίου αορίστου χρόνου. 

11) Οι Βουλευτές κύριοι ΝΙΚΟΛΑΟΣ ΓΚΑΤΖΗΣ και ΑΧΙΛΛΕΑΣ ΚΑΝΤΑΡΤΖΗΣ κατέθεσαν αναφορά με την οποία το Τεχνικό Επιμελητήριο Ελλάδος Τμήμα Μαγνησίας επισημαίνει παρανομίες στη σύνταξη ή στην έγκριση μελετών του δημοσίου. 

12) Οι Βουλευτές κύριοι ΔΗΜΗΤΡΙΟΣ ΚΩΣΤΟΠΟΥΛΟΣ και ΧΑΡΑΛΑΜΠΟΣ ΑΓΓΟΥΡΑΚΗΣ κατέθεσαν αναφορά με την οποία η Ομοσπονδία Βενζινοπωλών Ελλάδας ζητεί την επίλυση των προβλημάτων του κλάδου από την εφαρμογή της υπουργικής απόφασης ΠΟΛ. 1144/1998. 

13) Οι Βουλευτές κύριοι ΣΤΑΥΡΟΣ ΠΑΝΑΓΙΩΤΟΥ και ΜΑΡΙΑ ΜΠΟΣΚΟΥ κατέθεσαν αναφορά με την οποία ο Αγροτικός Συνεταιρισμός Νέας Καλλικράτειας Ν.Χαλκιδικής διαμαρτύρεται για τον τρόπο ένταξης περιοχής σε σχέδιο πόλης. 

14) Οι Βουλευτές κύριοι ΔΗΜΗΤΡΙΟΣ ΚΩΣΤΟΠΟΥΛΟΣ και ΧΑΡΑΛΑΜΠΟΣ ΑΓΓΟΥΡΑΚΗΣ κατέθεσαν αναφορά με την οποία το Σωματείο Εργαζομένων στο ΞΕΝΙΑ Λαγονησίου διαμαρτύρεται για την προκήρυξη για την μακροχρόνια μίσθωση του συγκροτήματος ΞΕΝΙΑ Λαγονησίου που πρόσφατα δόθηκε στη δημοσιότητα. 

15) Οι Βουλευτές κύριοι ΕΥΑΓΓΕΛΟΣ ΜΠΟΥΤΑΣ και ΑΧΙΛΛΕΑΣ ΚΑΝΤΑΡΤΖΗΣ κατέθεσαν αναφορά με την οποία ο Σύλλογος Ανθηρού Καρδίτσας "Η Αγία Παρασκευή" ζητεί να ενταχθεί και η περιοχή της Αργιθέας στο πρόγραμμα ανάπλασης περιοχών ιδιαίτερου φυσικού κάλλους. 

16) Οι Βουλευτές κύριοι ΟΡΕΣΤΗΣ ΚΟΛΟΖΩΦ και ΔΗΜΗΤΡΙΟΣ ΚΩΣΤΟΠΟΥΛΟΣ κατέθεσαν αναφορά με την οποία ο Εξωραϊστικός - Εκπολιτιστικός Σύλλογος "ΠΡΟΦ. ΗΛΙΑΣ" 



 

  

Σελίδα 1660 

Μεταμόρφωσης Αττικής ζητεί να εγκριθεί η τροποποίηση των Ο.Τ. 392 και 393 για τη στέγαση του Λυκείου της περιοχής του. 

17) Οι Βουλευτές κύριοι ΣΤΑΥΡΟΣ ΠΑΝΑΓΙΩΤΟΥ και ΜΑΡΙΑ ΜΠΟΣΚΟΥ κατέθεσαν αναφορά με την οποία ο Σύλλογος Αμβυκούχων - Αμπελουργών Νομού Σερρών ζητεί νέα φορολόγηση του τσίπουρου - τσικουδιάς. 

18) Οι Βουλευτές κύριοι ΣΤΡΑΤΗΣ ΚΟΡΑΚΑΣ και ΧΑΡΑΛΑΜΠΟΣ ΑΓΓΟΥΡΑΚΗΣ κατέθεσαν αναφορά με την οποία η Ομοσπονδία Εκτελωνιστών της Ελλάδας αντιτίθεται στο σχέδιο τροποποίησης του Κοιν. Τελ. Κώδικα. 

19) Οι Βουλευτές κύριοι ΔΗΜΗΤΡΙΟΣ ΚΩΣΤΟΠΟΥΛΟΣ και ΧΑΡΑΛΑΜΠΟΣ ΑΓΓΟΥΡΑΚΗΣ κατέθεσαν αναφορά με την οποία η Ομοσπονδία Εξωραϊστικών και Εκπολιτιστικών Συλλόγων Κοινότητας Αρτέμιδας Αττικής διαμαρτύρεται για την επιφανειακή κατασκευή της περιφερειακής λεωφόρου Υμηττού. 

20) Οι Βουλευτές κύριοι ΣΤΡΑΤΗΣ ΚΟΡΑΚΑΣ και ΕΥΑΓΓΕΛΟΣ ΜΠΟΥΤΑΣ κατέθεσαν αναφορά με την οποία η 'Ενωση Καταναλωτών Λέσβου ζητεί να δηλώνεται υποχρεωτικά από τους παρασκευαστές φαγητών το είδος του λαδιού που χρησιμοποιούν. 

21) Οι Βουλευτές κύριοι ΜΑΡΙΑ ΜΠΟΣΚΟΥ και ΣΤΑΥΡΟΣ ΠΑΝΑΓΙΩΤΟΥ κατέθεσαν αναφορά με την οποία οι Εργαζόμενοι στον ΥΗΣ 'Αγρα - Εδεσσαίου Πέλλας καταγγέλλουν την απόφαση της ΔΕΗ να καταργηθεί η φύλαξη των εγκαταστάσεων του Εδεσσαίου καθώς και η νυχτερινή βάρδια των χειριστών θυρίδων στη λίμνη του Εδεσσαίου. 

22) Οι Βουλευτές κύριοι ΝΙΚΟΛΑΟΣ ΓΚΑΤΖΗΣ και ΑΧΙΛΛΕΑΣ ΚΑΝΤΑΡΤΖΗΣ κατέθεσαν αναφορά με την οποία η Εταιρεία Βιομηχανικής 'Ερευνας και Τεχνολογικής Ανάπτυξης Μετάλλων ΑΕ (ΕΒΕΤΑΜ) ζητεί να συμπεριλαμβάνεται στους όρους διακήρυξης όλων των δημοσίων έργων. 

23) Ο Βουλευτής Εύβοιας κ. ΕΛΕΥΘΕΡΙΟΣ ΠΑΠΑΓΕΩΡΓΟΠΟΥΛΟΣ κατέθεσε αναφορά με την οποία η 'Ενωσις Συνταξιούχων ΔΕΗ Αλιβερίου Εύβοιας ζητεί τη στελέχωση του ΠΕΚΑ Αλιβερίου με ιατρικό και νοσηλευτικό προσωπικό. 

24) Ο Βουλευτής Εύβοιας κ. ΕΛΕΥΘΕΡΙΟΣ ΠΑΠΑΓΕΩΡΓΟΠΟΥΛΟΣ κατέθεσε αναφορά με την οποία το Σωματείο Ναυτικών και Συνταξιούχων ΝΑΤ - Ν.Εύβοιας ζητεί την κάλυψη του ταμείου ΝΑΤ με γιατρούς όλων των ειδικοτήτων. 

25) Ο Βουλευτής Εύβοιας κ. ΕΛΕΥΘΕΡΙΟΣ ΠΑΠΑΓΕΩΡΓΟΠΟΥΛΟΣ κατέθεσε αναφορά με την οποία ο Δασικός, Αγροτικός Συνεταιρισμός Ροβιών Εύβοιας ζητεί να ενταχθεί στη νέα κατανομή του καν. 867/90 για αλυσιοπρίονα και μηχανήματα. 

26) Οι Βουλευτές κύριοι ΝΙΚΟΛΑΟΣ ΓΚΑΤΖΗΣ και ΔΗΜΗΤΡΙΟΣ ΚΩΣΤΟΠΟΥΛΟΣ κατέθεσαν αναφορά με την οποία το Σωματείο Ξενοδοχοϋπαλλήλων και Εργατών Επισιτισμού Νομού Ζακύνθου καταγγέλλει την ποινικοποίηση των εργατικών αγώνων. 

27) Οι Βουλευτές κύριοι ΜΑΡΙΑ ΜΠΟΣΚΟΥ και ΣΤΑΥΡΟΣ ΠΑΝΑΓΙΩΤΟΥ κατέθεσαν αναφορά με την οποία το Κέντρο Υγείας Αλεξανδρείας Νομού Ημαθίας επισημαίνει τον κίνδυνο να γίνει το Κ.Υ., Αγροτικό Ιατρείο. 

28) Οι Βουλευτές κύριοι ΔΗΜΗΤΡΙΟΣ ΚΩΣΤΟΠΟΥΛΟΣ, ΧΑΡΑΛΑΜΠΟΣ ΑΓΓΟΥΡΑΚΗΣ και ΠΑΝΑΓΙΩΤΗΣ ΚΡΗΤΙΚΟΣ κατέθεσαν αναφορά με την οποία ο Δήμος Ζεφυρίου Αττικής ζητεί την αντιπλημμυρική προστασία της περιοχής του Δήμου. 

29) Οι Βουλευτές κύριοι ΣΤΡΑΤΗΣ ΚΟΡΑΚΑΣ και ΧΑΡΑΛΑΜΠΟΣ ΑΓΓΟΥΡΑΚΗΣ κατέθεσαν αναφορά με την οποία η Κοινότητα Εμπορείου Θήρας Νομού Κυκλάδων διαμαρτύρεται για τις διακοπές ηλεκτροδότησης της περιοχής. 

30) Οι Βουλευτές κύριοι ΝΙΚΟΛΑΟΣ ΓΚΑΤΖΗΣ, ΕΥΑΓΓΕΛΟΣ ΜΠΟΥΤΑΣ και ΠΑΝΑΓΙΩΤΗΣ ΚΡΗΤΙΚΟΣ κατέθεσαν αναφορά με την οποία η 'Ενωση Ξενοδόχων Νομού Μαγνησίας ζητεί οικονομική βοήθεια στην προσπαθεια της τουριστικής προβολής της περιοχής στο εσωτερικό και το εξωτερικό. 

31) Οι Βουλευτές κύριοι ΜΑΡΙΑ ΜΠΟΣΚΟΥ και ΣΤΑΥΡΟΣ ΠΑΝΑΓΙΩΤΟΥ κατέθεσαν αναφορά με την οποία το Εργατικό Κέντρο Νάουσας Νομού Ημαθίας καταγγέλλει τα όσα διαδραματίζονται στην πτωχευμένη εταιρεία ΒΕΤΛΑΝΣ ΝΑΟΥΣΑ. 

32) Οι Βουλευτές κύριοι ΓΕΩΡΓΙΟΣ ΚΑΤΣΙΜΠΑΡΔΗΣ, ΠΑΝΑΓΙΩΤΗΣ ΚΡΗΤΙΚΟΣ και ΝΙΚΟΛΑΟΣ ΓΚΕΛΕΣΤΑΘΗΣ κατέθεσαν αναφορά με την οποία ο Μορφωτικός Εξωραϊστικός και Πολιτιστικός Σύλλογος Δικαιούχων Εργατικών Κατοικιών "Αγιος Νικόλαος ο Νέος" διαμαρτύρεται για την κακή κατασκευή των εργατικών κατοικιών των μελών του στη Βοιωτία. 

33) Ο Βουλευτής Αιτωλ/νίας κ. ΙΩΑΝΝΗΣ ΚΑΡΑΚΩΣΤΑΣ κατέθεσε αναφορά με την οποία το ΤΕΙ Μεσολογγίου ζητεί την ίδρυση περισσότερων τμημάτων βάσει του προγράμματος "Διεύρυνση της τριτοβάθμιας εκπαίδευσης". 

34) Ο Βουλευτής Κυκλάδων κ. ΙΩΑΝΝΗΣ ΧΩΜΑΤΑΣ κατέθεσε αναφορά με την οποία ο κ. Παναγιώτης Μυτιληναίος, Νομαρχιακός Σύμβουλος Κυκλάδων, ζητεί την ολοκλήρωση των εργασιών στο νέο Αεροσταθμό Σαντορίνης. 

35) Ο Βουλευτής Κυκλάδων κ. ΙΩΑΝΝΗΣ ΧΩΜΑΤΑΣ κατέθεσε αναφορά με την οποία ο κ. Παναγιώτης Μυτιληναίος, Νομαρχιακός Σύμβουλος Κυκλάδων, ζητεί να γίνουν έργα στο λιμάνι του Αθηνιού. 

36) Ο Βουλευτής Κυκλάδων κ. ΙΩΑΝΝΗΣ ΧΩΜΑΤΑΣ κατέθεσε αναφορά με την οποία ο κ. Παναγιώτης Μυτιληναίος, Νομαρχιακός Σύμβουλος Κυκλάδων, ζητεί την ολοκλήρωση της κατασκευής του κλειστού γυμναστηρίου Θήρας. 

37) Ο Βουλευτής Κυκλάδων κ. ΙΩΑΝΝΗΣ ΧΩΜΑΤΑΣ κατέθεσε αναφορά με την οποία ο κ. Παναγιώτης Μυτιληναίος, Νομαρχιακός Σύμβουλος Κυκλάδων, ζητεί την ίδρυση τοπικής υπηρεσίας του ΟΑΕΔ στη Σαντορίνη. 

38) Οι Βουλευτές κύριοι ΙΩΑΝΝΗΣ ΧΩΜΑΤΑΣ, ΠΑΝΑΓΙΩΤΗΣ ΚΡΗΤΙΚΟΣ και ΝΙΚΟΛΑΟΣ ΓΚΕΛΕΣΤΑΘΗΣ κατέθεσαν αναφορά με την οποία η Νομαρχιακή Αυτοδιοίκηση Κυκλάδων επισημαίνει την ακαταλληλότητα του πλοίου "Σύρος" στην ακτοπλοϊκή σύνδεση της Σύρου. 

39) Ο Βουλευτής Κυκλάδων κ. ΙΩΑΝΝΗΣ ΧΩΜΑΤΑΣ κατέθεσε αναφορά με την οποία η Νομαρχιακή Αυτοδιοίκηση Κυκλάδων ζητεί την κατασκευή της λιμνοδεξαμενής Μήλου βάσει του Β' ΚΠΣ. 

40) Ο Βουλευτής Κυκλάδων κ. ΙΩΑΝΝΗΣ ΧΩΜΑΤΑΣ κατέθεσε αναφορά με την οποία ο Σύνδεσμος της 8ης Εδαφικής Περιφέρειας του Νομού Κυκλάδων ζητεί την επίλυση του προβλήματος της διάθεσης των απορριμμάτων στην περιοχή. 

41) Ο Βουλευτής Κυκλάδων κ. ΙΩΑΝΝΗΣ ΧΩΜΑΤΑΣ κατέθεσε αναφορά με την οποία η Νομαρχιακή Αυτοδιοίκηση Κυκλάδων ζητεί την επίλυση των προβλημάτων λειτουργίας του Κέντρου Υγείας Μήλου και των Π.Ι. 

42) Ο Βουλευτής Κυκλάδων κ. ΙΩΑΝΝΗΣ ΧΩΜΑΤΑΣ κατέθεσε αναφορά με την οποία ο Εξωραϊστικός Σύλλογος "Η Αγία Παρασκευή" του Νομού Κυκλάδων ζητεί την προστασία 

  


 

  

Σελίδα 1661 

του δάσους των κέδρων στην περιοχή του. 

43) Ο Βουλευτής Θεσ/νίκης κ. ΚΥΡΙΑΚΟΣ ΣΠΥΡΙΟΥΝΗΣ κατέθεσε αναφορά με την οποία ο Οικοδομικός Συνεταρισμός Π.Ε. "Μέγας Αλέξανδρος" ζητεί τη χορήγηση άδειας οικιστικής καταλληλότητας της έκτασής του στη Χαλκιδική για την ανέγερση παραθεριστικής κατοικίας. 

44) Ο Βουλευτής Θεσ/νίκης κ. ΚΥΡΙΑΚΟΣ ΣΠΥΡΙΟΥΝΗΣ κατέθεσε αναφορά με την οποία η Πανελλήνια Ομοσπονδία Επαγγελματιών Πρακτόρων ΠΡΟ-ΠΟ διαμαρτύρεται για την υποχρεωτική υπαγωγή όλων των πρακτόρων στο νέο ασφαλιστικό φορέα. 

45) Ο Βουλευτής Μεσσηνίας κ. ΝΙΚΟΛΑΟΣ ΑΝΑΣΤΑΣΟΠΟΥΛΟΣ κατέθεσε αναφορά με την οποία οι Δήμοι Ανδανίας, Μελιγαλά και Οιχαλίας ζητούν την ολοκλήρωση των αντιπλημμυρικών έργων στο Νομό Μεσσηνίας. 

Β. ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ 

1. Στις με αριθμό 33/15.7.1998, 58/15.7.1998, 493/22.7.1998, 1837/28.8.1998, 1839/28-8-98, 1879/1.9.1998 ερωτήσεις δόθηκε με το υπ' αριθμόν 12/8.10.1998 έγγραφο από τον Υπουργό Γεωργίας η ακόλουθη απάντηση: 

"Απαντώντας στις 33/15.7.1998, 58/15.7.1998, 493/22.7.1998, 1837/28.8.1998, 1839/28-8-98, 1879/1.9.1998 ερωτήσεις που κατέθεσαν οι Βουλευτές κύριοι Α. Παπαληγούρας, Ν. Τσιαρτσιώνης, Ε. Αποστόλου, Δ. Πιπεργιάς, Σ. Παναγιώτου, Α. Τασούλας, Β. Μπούτας, Ν. Λεβογιάννης, και Π. Τατούλης για τα θέματα της αρμοδιότητάς μας, σας πληροφορούμε τα εξής: 

Η Διϋπουργική Επιτροπή στις 6.8.98 ενέκρινε πρόταση του Υπουργού Γεωργίας ύψους 20 δισ. Δρχ. που αφορά την αποκατάσταση των δασικών εκτάσεων από τις πρόσφατες πυρκαγιές καθώς επίσης και την αποζημίωση των αγροτικών καλλιεργειών. 

Αναλυτικά: 

Α. 15 δισ. για έργα αποκατάστασης δασικών εκτάσεων δηλαδή για αντιδιαβρωτικά, αντιπλημμυρικά και έργα αναδασώσεων και 

Β. 5 δισ. δραχμές για αποζημιώσεις σε αγροτικές καλλιέργιες που επλήγησαν από τις πυρκαγιές. 

Η συνολική δαπάνη των έργων αποκατάστασης για το 1998 θα ανέλθει σε 2,7 δις δρχ. Το 1999 σε 8 δις και το 2000 σε 4,8 δις. 

Αποκατάσταση δασικών εκτάσεων 

Η αποκατάσταση πραγματοποιείται σε τρεις φάσεις: 

Α' φάση : Αντιδιαβρωτικά και αντιπλημμυρικά έργα 

Β' φάση: Τεχνητή αναδάσωση 

Γ' φάση: Φυσική αναδάσωση 

Παρακολούθηση του έργου 

Την παρακολούθηση των έργων αναλαμβάνουν εκ μέρους του Υπουργείου Γεωργίας ο Υφυπουργός Δ. Σωτηρλής και ο Γενικός Γραμματέας Β.Σιουμαλάς και εκ μέρους του ΥΠΕΧΩΔΕ ο Υφυπουργός Θ. Κολιοπάνος και ο Γενικός Γραμματέας Η. Μπεριάτος. 

Επιτροπές κοινωνικού ελέγχου για την παρακολούθηση εκτέλεσης των έργων 

Με κοινές αποφάσεις των Υπουργών ΠΕΧΩΔΕ Κ. Λαλιώτη και Γεωργίας Στ. Τζουμάκα συγκροτήθηκαν επιτροπές κοινωνικού ελέγχου που προεδρεύονται από τους Γενικούς Γραμματείς των Περιφερειών Αττικής, Πελοποννήσου και Δυτικής Ελλάδας και συμμετέχουν Νομάρχες εκπρόσωποι των Τοπικών Ενώσεων Δήμων και Κοινοτήτων των Νομαρχιακών Συμβουλίων, του ΥΠΕΧΩΔΕ, της Γενικής Διεύθυνσης Δασών και Φυσικού Περιβάλλοντος, του Υπουργείου Γεωργίας, του Γεωτεχνικού Επιμελητηρίου Ελλάδας, οικολογικών οργανώσεων καθώς και υπαλλήλων των Διευθύνσεων Αναδασώσεων και των Δασαρχείων. 

'Εργο των επιτροπών είναι η παρακολούθηση των μελετών και της εκτέλεσης των έργων αποκατάστασης. 

Τεχνικές ομάδες παρακολούθησης 

Οι Γενικοί Γραμματείς των Περιφερειών Αττικής, Πελοποννήσου και Δυτικής Ελλάδας, συγκρότησαν τεχνικές ομάδες παρακολούθησης για την εκτέλεση των έργων με εκπροσώπους από την Αυτοδιοίκηση και υπαλλήλους των Διευθύνσεων δασών των δασικών υπηρεσιών των περιοχών και των τεχνικών διευθύνσεων των Περιφερειών. 

Κήρυξη αναδασωτέων δασικών εκτάσεων 

α) Κηρύχθηκαν αναδασωτέες από τον Γενικό Γραμματέα Περιφέρειας Αττικής (Αυλώνας, Χαλκούτσι, Συκάμινο) όπου κάηκαν 40.000 στρέμματα. 

β) Οργανώθηκαν οι ενέργειες για την κήρυξη αναδασωτέων μέχρι 22/9/98 οι εκτάσεις στον Υμηττό όπου κάηκαν 4.000 στρέμματα. 

γ) Εώς 8/10/98 θα κηρυχθούν αναδασωβτέεςε οι εκτάσεις στην Πεντέλη όπου κάηκαν πλέον των 100.000 στρεμμάτων. 

Επίσης θα κηρυχθούν αναδασωτέες εντός του ίδιου χρονικού διαστήματος 2.000 στρέμματα που κάηκαν στη Σαλαμίνα και 1.000 στρέμματα στη Δυτική Αττική. 

Οι ίδιες διαδικασίες ακολουθούνται από τους Γενικούς Γραμματείς Περιφέρειας Πελοποννήσου και Δυτικής Ελλάδας για την κήρυξη αναδασωτέων των εκτάσεων που κάηκαν στις περιοχές της αρμοδιότητάς τους. 

Για την υλοποίηση των ανωτέρω η Γεωγραφική Υπηρεσία Στρατού ανέλαβε την έγχρωμη αεροφωτογράφιση των περιοχών αρμοδιότητας των Δασαρχών Πεντέλης, Καπανδριτίου, Μεσσηνίας και Πύργου. Μετά την αεροφωτογράφιση ακολούθησαν αυτοψίες και αποτυπώσεις στις καμένες δασικές εκτάσεις και προετοιμάζονται η εμβαδομέτρηση και η ανάλυση των χρήσεων γης, καθώς και οι προτάσεις για κήρυξη ως αναδασωτέων των εκτάσεων που υπάγονται στην αρμοδιότητα των ανωτέρω δασαρχείων. 

Αντιδιαβρωτικά και αντιπλημμυρικά έργα: 

(όπως στις αντίστοιχες περιπτώσεις της Πεντέλης του 1995 και του δάσους Θεσσαλονίκης το 1997). 

α) Υμηττός: 

Στις 28 Αυγούστου περατώθηκε και εγκρίθηκε η μελέτη αντιδιαβρωτικών και αντιπλημμυρικών έργων για τον Υμηττό, και η ανάθεση του έργου σε συνεταιρισμό υλοτόμων δασεργατών. 

Στις 31 Αυγούστου άρχισαν οι εργασίες (υλοτόμηση και έργα) οι οποίες περατώθηκαν στις 12 Σεπτεμβρίου. Συνολικά έγιναν φράγματα ορεινής υδρονομίας και κορμοπλέγματα σε έκταση 65 χλμ. Παράλληλα δύο φράγματα προετοιμάζει η ΕΥΔΑΠ σε συνεργασία με το Δήμο στην ίδια περιοχή. 

β) Πεντέλη: Την 1η Σεμπτεμβρίου άρχισαν οι εργασίες υλοτόμησης, στις 14 Σεπτεμβρίου περατώθηκε και εγκρίθηκε η μελέτη. 

Στις 15 Σεπτεμβρίου άρχισαν τα αντιδιαβρωτικά και αντιπλημμυρικά έργα. Παράλληλα αντιπλημμυρικά έργα και φράγματα προετοιμάζει η ΕΥΔΑΠ στην περιοχή. 

γ) Αυλώνας: 

Το Δασαρχείο Καπανδριτίου περατώνει τη μελέτη αντιδιαβρωτικών και αντιπλημμυρικών έργων που στη συνέχεια θα αναθέσει την κατασκευή τους. 

δ) Σαλαμίνα. 

'Ηδη η ΕΥΔΑΠ υλοποιεί ανάλογα έργα στην περιοχή με καθαρισμό ρεμάτων και αντιπλημμυρικά έργα και παράλληλα το Δασαρχείο Πειραιά σύντομα θα εγκρίνει τη μελέτη αντιδιαβρωτικών και αντιπλημμυρικών έργων που θα εκτελέσουν οι Δασικές υπηρεσίες. 

ε) Περιφέρεια Δυτικής Ελλάδας: 

Μέχρι τέλος Οκτωβρίου θα έχουν υλοποιηθεί τα επείγοντα αντιδιαβρωτικά και αντιπλημμυρικά έργα στις περιοχές που επλήγησαν από τις πυρκαγιές. Δηλαδή: 

-'Εργα βαθμίδωσης εδάφους με μηχανικά μέσα. 

-'Εργα συγκράτησης εδαφών με κορμοφράγματα-κλαδοπλέγματα. 

-Σκυρόδμητα ή ξύλινα φράγματα σε μικροχειμμάρους. 

-Φράγματα και τεχνικά έργα στο ορεινό τμήμα των χειμμάρων. 

 

 

  

Σελίδα 1662 

-Διευθετήσεις κοίτης. 

-'Aλλα τεχνικά έργα προστασίας οικισμών, υποδομών. 

Στην εν λόγω Περιφέρεια και συγκεκριμένα στο Νομό Αιτ/νίας έχουν καεί και 31.000 στρέμματα και θα πραγματοποιηθούν έργα ύψους 320 εκατομμυρίων δραχμών. 

Στο νομό Αχαϊας έχουν καεί 14.000 σρέμματα και θα πραγματοποιηθούν έργα ύψους 340 εκατομμυρίων δραχμών. 

Στο νομό Ηλείας έχουν καεί 125.000 στρέμματα και θα πραγματοποιηθούν έργα ύψους 1 δις δραχμών. 

Τα προαναφερόμενα κονδύλια θα διατεθούν μέσα σε μία τριετία. 

Στ) Περιφέρεια Πελοποννήσου: 

Ανάλογα έργα αποκατάστασης θα πραγματοποιηθούν μέχρι τέλος Οκτωβρίου, αντιδιαβρωτικά και αντιπλημμυρικά και συγκεκριμένα: 

- Στο 'Αργος όπου κάηκαν 1.300 στρέμματα θα πραγματοποιηθούν έργα ύψους 10 εκατ. δρχ. 

- Στην Αρκαδία όπου κάηκαν 19.000 στρέμματα θα πραγματοποιηθούν έργα ύψους 50 εκατ. δρχ. 

- Στην Κορινθία όπου κάηκαν 63.000 στρέμματα θα πραγματοποιηθούν έργα ύψους 215 εκατ. δρχ. 

- Στη Μεσσηνία όπου κάηκαν 64.000 στρέμματα θα πραγματοποιηθούν έργα ύψους 620 εκατ. δρχ. 

- Στη Λακωνία όπου κάηκαν 18.000 στρέμματα θα πραγματοποιηθούν έργα ύψους 160 εκατ. δρχ. 

Τα προαναφερόμενα κονδύλια θα διατεθούν μέσα σε μία τριετία. 

Αναδασώσεις 

Προετοιμάζονται οι μελέτες αναδασώσεων και θα έχουν ολοκληρωθεί ως τα τέλη Σεπτεμβρίου αρχές Οκτωβρίου. Παράλληλα βρίσκονται σε εξέλιξη οι διαδικασίες δημοπράτησης και ανάθεσης των σχετικών εργολαβιών (προετοιμασία τευχών, προσλήψεις εποχικού προσωπικού για συμπληρωματικές εργασίες σε φυτώρια και επίβλεψη εργασιών). 

Το Σεπτέμβριο και τον Οκτώβριο θα πραγματοποιηθεί οργανωμένη σπορά (σε πινάκια) σε επιλεγμένες από τους μελετητές περιοχές τεχνητής αναδάσωσης. 

Την 1η Νοεμβρίου θα γίνει η έναρξη της τεχνητής αναδάσωσης (φύτευση δενδρυλλίων) σε διπλοκαμένες και άλλες κρίσιμες περιοχές, η οποία θα διαρκέσει μέχρι το Μάρτιο 1999. Θα επιδιωχθεί η αξιοποίηση της εθελοντικής προσφοράς πολιτών, δημοτών, μαθητών και οργανώσεων που θα θελήσουν να συμμετάσχουν στα προγράμματα αναδάσωσης και αποκατάστασης του φυσικού περιβάλλοντος. Κάθε ομάδα εθελοντών μπορεί να αναλαμβάνει επώνυμα και σε βάθος χρόνου την περιοχή της οποίας θα επιδιώξει την αποκατάσταση με φύτευση φυτών που θα διατεθούν από τις αρμόδιες υπηρεσίες. 

Τη σύνταξη των μελετών για τα αντιδιαβρωτικά και αντιπλημμυρικά έργα πραγματοποίησε η Διεύθυνση Αναδασώσεων και Ορεινής Υδρονομίας. 

Τη σύνταξη για τις μελέτες αναδασώσεων πραγματοποίησε η Διεύθυνση Αναδασώσεων Περιφέρειας Αττικής σε συμεργασία με τη γενική διεύθυνση Δασών και Φυσικού Περιβάλλοντος του Υπουργείου Γεωργίας. 

Στα τέλη Σεπτεμβρίου θα έχουν περατωθεί οι εκθέσεις για την αποφυγή βόσκησης και την ένταση των ελέγχων για την εφαρμογή της νομοθεσίας, που απαγορεύει τη βόσκηση στο νομό Αττικής και σε αναδασωτέες περιοχές και για το πρόγραμμα εθελοντικής αναδάσωσης. 

Β. Αποζημιώσεις για καταστροφές στον αγροτικό τομέα 

Υπεγράφησαν δύο Υπουργικές Αποφάσεις του Υπουργού Γεωργίας Σ. Τζουμάκα και του Υφυπουργού Οικονομικών κ. Ν. Χριστοδουλάκη ύψους 300 εκ. και 600 εκ. δρχ. για άμεση ενίσχυση σε ζωοτροφές προς τους πληγέντες κτηνοτρόφους λόγω των πυρκαγιών που υπέστησαν βοσκότοποι και χορτολιβαδικές εκτάσεις. 

Για τις υπόλοιπες αποζημιώσεις στον αγροτικό τομέα υπεβλήθη σχέδιο προς έγκριση στην Ε.Ε. ύψους 6 δις δρχ. Η καταγραφή των ζημιών βρίσκεται στην τελευταία φάση της εξατομίκευσης στις περιοχές που επλήγησαν. Οι εξατομικεύσεις πραγματοποιούνται από τις υπηρεσίες γεωργίας των νομαρχιακών αυτοδιοικήσεων των πληγέντων περιοχών. 

Μετά το πέρας των εξατομικεύσεων και την έγκριση του σχεδίου από την Ε.Ε. θα αποδοθούν στους δικαιούχους οι αντίστοιχες αποζημιώσεις. 

Σας ενημερώνουμε επίσης: 

Αρμοδιότητες που μεταβιβάστηκαν από τις Δασικές Υπηρεσίες στο Πυροσβεστικό Σώμα (ν. 2612/1998) 

- Η ευθύνη και ο επιχειρησιακός σχεδιασμός της καταστολής των πυρκαγιών στα δάση και στις δασικές εν γένει εκτάσεις (άρθρο 1 παρ. 1) 

- Η έκδοση σχετικών με την πρόληψη των δασικών πυρκαγιών πυροσβεστικών κανονισμών και διατάξεων (άρθρο 1 παρ. 2) 

- Η ενημέρωση και ευαισθητοποίηση των πολιτών σε θέματα πυροπροστασίας του δάσους (άρθρο 1 παρ. 2) 

- Η οργάνωση περιπόλων (άρθρο 1 παρ. 2) 

- Η επιτήρηση των δασών με επίγεια και εναέρια μέσα (άρθρο 1 παρ. 2) 

- Η κατανομή των πυροσβεστικών δυνάμεων (άρθρο 1 παρ. 2) 

- Η συνεργασία με άλλες αρχές και φορείς (άρθρο 1 παρ. 2) 

- Η φύλαξη της περιοχής όπου εξερράγη πυρκαγιά για τυχόν αναζωπυρώσεις (άρθρο 1 παρ. 2) 

- Η άσκηση καθηκόντων ειδικού ανακριτικού υπαλλήλου κατά το άρθρο 34 Κώδικα Ποινικής Δικονομίας για τα εγκλήματα εμπρησμού σε δασικές και αγροτικές εκτάσεις (άρθρο 5 παρ. 1) 

- Η άσκηση καθηκόντων ειδικού ανακριτικού υπαλλήλου κατά το άρθρο 34 Κώδικα Ποινικής Δικονομίας για τα αδικήματα που αναφέρονται στο άρθρο 69 του ν. 998/1979 και αφορούν την αντιμετώπιση πυρκαγιών (άρθρο 5 παρ. 1) 

- Η άσκηση έργου δημόσιου κατήγορου για πταισματικές παραβάσεις, καθώς και για όποιες άλλες από την κείμενη νομοθεσία αφορούν στην πρόληψη πυρκαγιών στις δασικές και αγροτικές εκτάσεις (άρθρο 5 παρ. 3) 

- Οι αρμοδιότητες, υποχρεώσεις και δικαιώματα του Δασάρχη, που προβλέπονται από τις διατάξεις των άρθρων 23 εώς 27, εκτός του άρθρου 35, του ν. 998/1979, καθώς και όποιες άλλες αφορούν θέματα δασοπροστασίας από τις πυρκαγιές (άρθρο 6). 

Αρμοδιότητες του Υπουργείου Γεωργίας σε θέματα δασικής πολιτικής 

Στην αρμοδιότητα του Υπουργείου Γεωργίας ανήκει η πρόληψη των δασικών πυρκαγιών, όπως η φροντίδα των δασών, οι αναδασώσεις, οι φυτεύσεις, η διευθέτηση χειμάρρων και η οργάνωση αντιπλημμυρικών έργων, η προστασία από καταπατήσεις και διεκδικήσεις, η ανάπτυξη, η καλλιέργεια και η εκμετάλλευση των δασών, η οργάνωση της δασικής αναψυχής. 

Το Υπουργείο Γεωργίας είναι αρμόδιο για όλες εκείνες τις ενέργειες που έχουν ως σκοπό την μείωση της ευελικτικότητας των δασών, την αύξηση της παραντοχής τους και τη μείωση του κινδύνου έκρηξης πυρκαγιών σε δάση. 

Ο Υπουργός 

Σ. ΤΖΟΥΜΑΚΑΣ" 

2. Στην με αριθμό 307/16.7.98 ερώτηση δόθηκε με το υπ' αριθμόν 1136/13.10.98 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση: 

"Απαντώντας στην ερώτηση με αριθμό 307/16.7.98 των Βουλευτών κυρίων Στ. Παναγιώτου, Απ. Τασούλα και Χαρ. Αγγουράκη, σας γνωρίζουμε τα ακόλουθα: 

Στη Βάδη-Βυτεμβέργη υπηρετούσαν εκατόν εβδομήντα δύο (172) δάσκαλοι, εκ των οποίων οι εκατόν εξήντα οκτώ (168) στα σχολεία και οι τέσσερις στο γραφείο. 

'Ομως οι ανάγκες του διδακτικού προσωπικού είναι εκατό δάσκαλοι. 

Αλλά για να μην δημιουργηθούν κοινωνικά προβλήματα με μετακινήσεις δασκάλων, προτάθηκε να παραμείνουν εκατόν 



 

  

Σελίδα 1663 

τριάντα δύο (132) δάσκαλοι, δηλαδή να μην αναπληρωθούν τριάντα έξι (36) δάσκαλοι, που έληξε η θητεία τους τη σχολική χρονιά 1997-98. 

Επισημαίνεται ότι κανένα σχολείο της περιοχής Βάδης-Βυτεμβέργης μητρικής γλώσσας Α/θμιας Εκπαίδευσης δεν καταργήθηκε ή συμπτύχθηκε με άλλο σχολείο ακόμη και όταν η απόσταση ήταν πολύ μικρή και θα μπορούσε να δικαιολογηθεί μια τέτοια ενέργεια. 

Πρόθεση του ΥΠ.Ε.Π.Θ. είναι να προσφέρει την ελληνόγλωσση εκπαίδευση σε όλα τα ελληνόπουλα που το επιθυμούν. 

Παράλληλα όμως υποχρέωση είναι να διασφαλίσουμε την καλύτερη δυνατή λειτουργία των σχολικών μονάδων και την ταυτόχρονη χρηστή διαχείριση των χρημάτων του ελληνικού λαού. Πιστεύουμε ότι οφείλουμε να στέλνουμε δασκάλους για να εξυπηρετήσουμε τις ανάγκες των παιδιών και όχι να δημιουργούμε ή να διατηρούμε θέσεις για να αποσπάσουμε περισσότερους δασκάλους. 

Οι συντονιστές εκπαίδευσης έχουν επιλεγεί και αναλαμβάνουν υπηρεσία. Αρμόδια για τον προγραμματισμό των κενών και των μετακινήσεων των εκπαιδευτικών είναι τα συντονιστικά γραφεία. 

Το ΥΠ.Ε.Π.Θ. κάνει πάντα τις σχετικές ενέργειες για την έγκαιρη αποστολή του διδακτικού υλικού. 

Ο Υφυπουργός 

Ι. ΑΝΘΟΠΟΥΛΟΣ" 

3. Στην με αριθμό 641/30.7.1998 ερώτηση δόθηκε με το υπ' αριθμόν 3878/13.10.98 έγγραφο από την Υπουργό Ανάπτυξης η ακόλουθη απάντηση: 

"Σε απάντηση της 641/30.7.98 ερώτησης που κατατέθηκε στη Βουλή των Ελλήνων από το Βουλευτή κ. Θεοφάνη Δημοσχάκη σας γνωρίζουμε ότι: 

Η ανάδειξη των παράκτιων περιοχών πρέπει να εντάσσεται σε ένα ολοκληρωμένο σχεδιασμό για την ανάπτυξη και την ανάδειξη όλης της παράκτιας ζώνης που γειτνιάζει με αυτές. 

Ειδικότερα για τον 'Εβρο ο οποίος είναι γνωστός για τα ευαίσθητα οικοσυστήματά του, η παράλια ζώνη αποτελεί συνέχεια και στοιχείο ενός συστήματος το οποίο δεν μπορεί να αντιμετωπισθεί μεμονωμένα και αφορά πολλούς φορείς τόσο σε κεντρικό όσο και σε τοπικό επίπεδο. 

Δεδομένων των μελετών που βρίσκονται σε εξέλιξη, κάθε επέμβαση και έργο που πρόκειται να γίνει στις παράκτιες περιοχές θα ήταν σκόπιμο να λάβει υπόψη τις κατευθύνσεις και τις προτάσεις που θα προκύψουν από αυτές τις μελέτες. 

Ο ΕΟΤ θεωρεί ότι οι παράκτιες περιοχές αποτελούν σημαντικό τουριστικό πόρο και είναι έτοιμος να συμβάλλει τόσο στο στάδιο του σχεδιασμού όσο και στο στάδιο της υλοποίσης έργων και επεμβάσεων που αφορούν την προστασία και ανάδειξη των παραπάνω περιοχών με στόχο πάντα την εξασφάλιση μιας ανάπτυξης με μακροπρόθεσμη προοπτική. 

Η Υπουργός 

ΒΑΣΩ ΠΑΠΑΝΔΡΕΟΥ" 

4. Στην με αριθμό 691/29.7.98 ερώτηση δόθηκε με τον υπ' αριθμόν 165/13.10.98 έγγραφο από τον Υπουργό Δημόσιας Τάξης η ακόλουθη απάντηση: 

"Σε απάντηση της 691/29.7.1998 ερώτησης, που κατέθεσε ο Βουλευτής κ. Π. Τατούλης και μας διαβίβασε το Υπουργείο Γεωργίας με το 31 από 1.9.1998 έγγραφό του, σε ό,τι μας αφορά σας γνωρίζουμε τα εξής: 

Το Πυροσβεστικό Σώμα για την κατάσβεση της αναφερόμενης πυρκαγιάς στην περιοχή των κοινοτήτων της Γορτυνίας, διέθεσε το σύνολο των δυνάμεών του και των διαθέσιμων μέσων των Πυροσβεστικών Υπηρεσιών των περιφερειών Πελοποννήσου και Δυτικής Ελλάδας, ενώ το ίδιο χρονικό διάστημα σε πολλές περιοχές της χώρας υπήρχαν σε εξέλιξη μεγάλες και δύσκολες πυρκαγιές, που απειλούσαν και κατοικημένες περιοχές. Πέραν αυτών στην κατάσβεση συμμετείχαν 15 άντρες της Ε.Μ.Α.Κ., 40 στρατιώτες, 7 αεροσκάφη και 4 μηχανήματα έργων. 

Η πυρκαγιά αυτή, λόγω των ιδιαίτερα δυσμενών καιρικών συνθηκών που επικρατούσαν στην περιοχή, επεκτάθηκε με μεγάλη ταχύτητα με αποτέλεσμα να προκληθούν πράγματι εκτεταμένες καταστροφές σε καλλιεργήσιμη και μη έκταση. Το πυροσβεστικό προσωπικό σε συνεργασία βέβαια με τις λοιπές αρχές και τους κατοίκους, κατέβαλε υπεράνθρωπες προσπάθειες, αντιμετώπισε την πυρκαγιά και κατάφερε να μην επεκταθεί αυτή σε κατοικημένες περιοχές. 

Σε ό,τι αφορά την πρόληψη και τον εντοπισμό των δασικών πυρκαγιών, το Πυροσβεστικό Σώμα, μετά την ανάληψη και του έργου αυτού, προέβη στη λήψη συγκεκριμένων μέτρων, όπως είναι η επάνδρωση ικανοποιητικού αριθμού πυροφυλακίων, η διασπορά πυροσβεστικών οχημάτων εντός των δασών για συνεχείς περιπολίες σε ευαίσθητες περιοχές και η οργάνωση συστήματος εποχούμενων μικτών περιπολιών με στρατιωτικό, αστυνομικό και πυροσβεστικό προσωπικό. 

Επίσης, για την ενημέρωση και ευαισθητοποίηση των πολιτών σε θέματα πυροπροστασίας, η Υπηρεσία φρόντισε για τη μετάδοση σχετικών ραδιοφωνικών και τηλεοπτικών μηνυμάτων. Επιπλέον για πρώτη φορά φέτος, το Πυροσβεστικό Σώμα συνεργάστηκε και με τις κατά τόπους αερολέσχες, οι οποίες διέθεσαν τα εναέρια μέσα τους, κατά τις κρίσιμες ημέρες και ώρες, για τον εντοπισμό και την έγκαιρη αναγγελία της πυρκαγιάς. 

Τέλος, σε ό,τι αφορά τη δημιουργία αντιπυρικών ζωνών, τη διάνοιξη δρόμων και τη συντήρηση αυτών στις δασικές εκτάσεις, σας γνωρίζουμε ότι οι αρμοδιότητες αυτές εξακολουθούν και μετά την εφαρμογή του ν. 2612/98 να ανήκουν στην Δασική Υπηρεσία. 

Ο Υπουργός 

ΓΕΩΡΓΙΟΣ ΡΩΜΑΙΟΣ" 

5. Στις με αριθμό 1399/20.8.98, 1404/20.8.98, 1786/26.8.98, 1956/3.9.98 ερωτήσεις δόθηκε με το υπ' αριθμόν 10/8.10.98 έγγραφο από τον Υπουργό Γεωργίας η ακόλουθη απάντηση: 

"Απαντώντας στις 1399/20.8.98, 1404/20.8.98, 1786/26.8.98, 1956/3.9.98 ερωτήσεις που κατέθεσαν οι Βουλευτές κύριοι Ε. Πολύζος, Γ. Καρασμάνης, Θ. Γεωργιάδης, Ν Κατσαρός για τα θέματα της αρμοδιότητάς μας, σας πληροφορούμε τα εξής: 

Α. Σχετικά με τον ανατοκισμό των τόκων: 

Η ΑΤΕ, μετά τη δημοσίευση του νόμου 2601/98 και ειδικότερα του άρθρου 12 που αφορά τον ανατοκισμό των τόκων των δανείων, εφαρμόζει τον εξάμηνο ανατοκισμό σε όλες τις περιπτώσεις βραχυπρόθεσμων δανείων πλην των δανείων σε συνάλαγμα και των δανειών που δίνονται με επιτόκιο της διατραπεζικής αγοράς. 

Σε όσες περιπτώσεις αγροτικών επιχειρήσεων υφίστανται ανεξόφλητα υπόλοιπα βραχυπρόθεσμων δανείων στα οποία εφαρμόσθηκε κατά το παρελθόν τρίμηνος ανατοκισμός, η ΑΤΕ έδωσε οδηγίες στα καταστήματά της να γίνει επαναϋπολογισμός των υπολοίπων με εξάμηνο ανατοκισμό. 

Σημειώνεται ότι η ΑΤΕ εκτόκιζε κάθε εξάμηνο το βραχυπρόθεσμα δάνεια των κατά κύριο επάγγελμα αγροτών, ενω στα μεσοπρόθεσμα δάνεια του αγροτικού τομέα δεν εφαρμόσθηκε ποτέ ο τρίμηνος ή εξάμηνος ανατοκισμός αλλά οι δόσεις τους είναι ετήσιες και αν δεν πληρώνονται στη λήξη τους επιβαρύνονται με επιτόκιο υπερημερίας, το οποίο σήμερα είναι 2,5 εκατομμύρια μονάδες πάνω από το συμβατικό. 

Β. Σχετικά με την εκχώρηση των επιδοτήσεων: 

Η ΑΤΕ βάσει συμβάσεως που υπογράφεται μεταξύ αυτής και των πιστούχων της συμφωνείται ότι "σε περίπτωση επιδότησης από την Τράπεζα, ή Οργανισμό, ή το Δημόσιο στον πιστούχο που είναι συναφής προς το σκοπό της πίστωσης, η επιδότηση αυτή κατά την κρίση της τράπεζας θα φέρεται σε πίστωση των δανείων". Ο όρος αυτός συμπεριλαμβάνεται στη σύμβαση προκειμένου η τράπεζα να μπορεί να ρευστοποιεί τις οφειλές των πιστούχων της. 

Ωστόσο η τράπεζα επιδιώκει πάντοτε τη συναίνεση των δικαιούχων και φέρει σε πίστωση των δανείων τους ένα μέρος της επιδότησης σταθμίζοντας παράλληλα τις ανάγκες τους. 

Εξαίρεση αποτελούν ορισμένες κατηγορίες επιδοτήσεων 

  


 

  

Σελίδα 1664 

όπως παραδείγματος χάρη οι εξισωτικές αποζημιώσεις οι οποίες δεν παρακρατούνται σε καμία περίπτωση εκτός εάν ο πιστούχος μετά από ενημέρωσή του για επιβαρύνσεις που συνεπάγεται η καθυστέρηση πληρωμής των οφειλών του συναινεί ένα μέρος της επιδότησης να φέρεται σε πίστωση των οφειλών του. 

Τέλος η εξόφληση των ληξιπρόθεσμων οφειλών των δανειοληπτών είναι αυτονόητη υποχρέωσή τους και βέβαια η άρνηση επιστροφής στην τράπεζα των δανειακών κεφαλαίων που χορηγούνται καθιστά δυσχερή την εκπλήρωση του σκοπού της και οπωσδήποτε αποβαίνει σε βάρος των πελατών της που είναι συνεπείς στις δοσοληψίες τους. 

Ο Υπουργός 

Σ. ΤΖΟΥΜΑΚΑΣ" 

6. Στην με αριθμό 1421/20.8.98 ερώτηση δόθηκε με το υπ' αριθμόν 1375/13.8.98 έγγραφο από τον Υφυπουργό Εθνικής Παιδείας και Θρησκευμάτων, η ακόλουθη απάντηση: 

"Απαντώντας στην ερώτηση με αριθμό 1421/20.8.98. σχετικά με τη λειτουργία των σχολείων Πρωτοβάθμιας Εκπαίδευσης στο νομό Αρκαδίας, που κατέθεσαν οι Βουλευτές κ. Πέτρος Κουναλάκης και κ. Ανδριανή Λουλέ, σας γνωρίζουμε τα ακόλουθα: 

Μετά την απόσπαση έντεκα δασκάλων και ενός νηπιαγωγού, το διορισμό σαράντα δασκάλων και δεκαπέντε νηπιαγωγών πρόκειται να αποσπαστούν άλλοι δώδεκα δάσκαλοι, ύστερα από την εισήγηση του ΚΥΣΠΕ στις 2.10.98. Με αυτόν τον τρόπο καλύπτονται τα μέχρι τώρα λειτουργικά κενά σε διδακτικό προσωπικό στις σχολικές μονάδες του νομού Αρκαδίας. 

Ο Υφυπουργός 

Ι. ΑΝΘΟΠΟΥΛΟΣ" 

7. Στην με αριθμό 1506/59/21.8.98 ερώτηση ΑΚΕ59 δόθηκε με το υπ' αριθμόν 36/12.10.98 έγγραφο από τον Υπουργό Πολιτισμού, η ακόλουθη απάντηση: 

"Απαντώντας στην 1506/21.8.98 ερώτηση και αίτηση κατάθεσης εγγράφων των Βουλευτών κυρίων Σ. Παναγιώτου και Σ. Κόρακα, σας γνωρίζουμε τα εξής: 

Α. Το θέμα των βακουφικών ιδιοκτησιών Καβάλας και Θάσου (αιγυπτιακές ιδιοκτησίες προερχόμενες από μουσουλμανικές δωρεές και αφιερώσεις για φιλανθρωπικούς σκοπούς) αντιμετωπίστηκε με τον Ν. 1490/84 ΦΕΚ Α' 172/13.11.84 περί "κυρώσεως Πρακτικού μεταξύ Ελλάδας και Αιγύπτου για τις βακουφικές ιδιοκτησίες Καβάλας και Θάσου" (το Πρακτικό είχε υπογραφεί την 1η Αυγούστου 1984 από τους Αρχηγούς των Αντιπροσωπειών Ελλάδας και Αιγύπτου). Με το Νόμο αυτό καθορίστηκαν στο σύνολό τους και αναλυτικά οι βακουφικές ιδιοκτησίες Καβάλας και Θάσου (όπως αυτές περιελήφθησαν στο ΠΑΡΑΡΤΗΜΑ Ι του νόμου), και συμφωνήθηκε το τίμημα (72.220.000 δρχ.) που θα κατέβαλε η ελληνική πλευρά στην αιγυπτιακή πλευρά ως αποζημίωση για τη μεταβίβαση στο Ελληνικό Κράτος όλων των δικαιωμάτων επί τεσσάρων βακουφικών ιδιοκτησιών, δύο στην Καβάλα και δύο στη Θάσο (όπως αυτές περιγράφονται στο ΠΑΡΑΡΤΗΜΑ ΙΙ του νόμου). 

Τα ανωτέρω τέσσερα ακίνητα έχουν ήδη μεταβιβασθεί κατά πλήρη κυριότητα, νομή και κατοχή στο Ελληνικό Δημόσιο έναντι σχετικού τιμήματος όπως αναφέρεται στο 1076043/5163/Α0010/15.7.97 έγγραφο του Υπουργείου Οικονομικών/ Γεν.Δ/νση Δημόσιας Περιουσίας και Εθνικών Κληροδοτημάτων. 

Στο άρθρο 2 του ίδιου νόμου αναφέρεται ότι: "...Η αιγυπτιακή αντιπροσωπεία ανακοίνωσε την αποφασή της να παραμείνουν υπό αιγυπτιακή ιδιοκτησία η οικία του Μωχάμεντ 'Αλυ και το Ιμαρέτ, λόγω της μεγάλης ιστορικής σπουδαιότητάς τους για την Αίγυπτο και διατύπωσε πρόταση για συνεργασία μεταξύ των δύο χωρών και για συνεννοήσεις μεταξύ των αρμοδίων αρχών, με σκοπό τη διατήρηση και συντήρηση των παραπάνω δύο ακινήτων. 

Η Ελληνική πλευρά θεώρησε την αιγυπτιακή πρόταση ενδιαφέρουσα και εποικοδομητική και πρότεινε την προετοιμασία μιας συναντήσεως αντιπροσωπειών των Υπουργείων Πολιτισμού των δύο χωρών, με σκοπό τον καθορισμό τρόπων και μεθόδων, που θα επιτρέψουν την υλοποίηση της προτάσεως επ' ωφελεία μορφωτικών σκοπών των δύο πλευρών". 

Το Μάιο του 1986 πραγματοποιήθηκε στο Υπουργείο Εξωτερικών ελληνοαιγυπτιακή συνάντηση για τη ρύθμιση οικονομικής φύσεως εκκρεμοτήτων. Συζητήθηκε και το θέμα των δύο κτιρίων της Καβάλας (Οικία Μωχάμετ 'Αλυ και Ιμαρέτ) υπό το πνεύμα του Ν. 1490/84 και τα συμπεράσματα περιελήφθησαν στην παράγραφο 3 του σχετικού από 23.5.1986 ελληνοαιγυπτιακού Πρακτικού, το οποίο επισυνάπτεται. 

Σχετικά με τις δύο αιγυπτιακές βακουφικές ιδιοκτησίες στην Καβάλα, δηλαδή Ιμαρέτ (συγκρότημα κτιρίων: φιλανθρωπικό ίδρυμα, ιεροδιδασκαλείο, τέμενος, που βρίσκεται σήμερα σε κακή κατάσταση) και Οικία Μωχάμετ 'Αλυ (όπου γεννήθηκε ο ιδρυτής της τελευταίας αιγυπτιακής δυναστείας και βρίσκεται σε μέτρια κατάσταση), που είναι ιστορικά διατηρητέα μνημεία και προστατεύονται από την αρχαιολογική νομοθεσία, η αιγυπτιακή πλευρά μέχρι σήμερα δεν έχει αναλάβει καμία πρωτοβουλία για την εφαρμογή του πρακτικού. Δεν έδειξε επίσης κανένα ενδιαφέρον για τις ζημιές που προκάλεσε στο Ιμαρέτ ο ενοικιαστής, που έχει εγκαταστήσει σ' αυτό, α) τη λειτουργία καφενείου έναντι χαμηλού μισθώματος. Σημειώνεται ότι η Πολεοδομία Καβάλας έχει εκδόσει κατά το παρελθόν πρωτόκολλα ετοιμορροπίας για το Ιμαρέτ, τα οποία δεν εκτελέσθηκαν από την αιγυπτιακή πλευρά. 

Β. Για το αποτέλεσμα της δημοπρασίας της 16ης Αυγούστου 1998 που έγινε στο Κάιρο, μετά από ενέργειες του Αιγυπτιακού Οργανισμού Βακουφίων, το Ελληνικό ΥΠ.ΠΟ δεν έχει μέχρι στιγμής ενημερωθεί. 

Γ. Η χρήση των κτιρίων Ιμαρέτ και Οικίας Μωχάμετ 'Αλυ, υπόκειται στις διαδικασίες ελέγχου και προστασίας της Αρχαιολογικής Υπηρεσίας του ΥΠ.ΠΟ, αφού πρόκειται για κηρυγμένα ιστορικά διατηρητέα μνημεία ΥΑ 10980/473/27.1.1954, ΦΕΚ 44/4.3.1954. 

Δ. Η Αρχαιολογική Υπηρεσία έχει πληροφορίες ότι στην ιδιοκτησία του Αιγυπτιακού Κράτους ανήκουν βιβλία που βρέθηκαν στο Ιμαρέτ και ότι στη διάρκεια του Α' Παγκοσμίου Πολέμου πολλά από αυτά αφαιρέθηκαν από τους Βούλγαρους. 

Επισυνάπτονται τα στοιχεία που ζητά ο κ. Βουλευτής. 

Ο Υπουργός 

Ε. ΒΕΝΙΖΕΛΟΣ" 

Σημ: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων). 

8. Στην με αριθμό 1947/2.9.98 ερώτηση δόθηκε με το υπ' αριθμόν 129/8.10.98 έγγραφο από τον Υπουργό Γεωργίας, η ακόλουθη απάντηση: 

"Απαντώντας στην 1947/2.9.98 ερώτηση που κατέθεσε στη Βουλή ο Βουλευτής κ. Φ. Κουβέκης, σας πληροφορούμε τα εξής: 

Η έγκριση επέμβασης σε δημόσια δασική έκταση για λατομική εκμετάλλευση (λατομείο μαρμάρου) στη θέση "Ντεπελίνα" ή "Μικρή Κορυφή" κοινότητας Βώλακα Δράμας, χορηγήθηκε σύμφωνα με τις ισχύουσες διατάξεις της Δασικής Νομοθεσίας (Ν. 1734/87 και Ν. 998/79 άρθρο 57), κατά τις οποίες ο Υπουργός Γεωργίας εγκρίνει, κατόπιν αιτήματος, την επέμβαση για την εκμετάλλευση λατομικού χώρου, εφ' όσον διαπιστώνεται από αρμόδιους φορείς ότι η εκμετάλλευση αυτή εμπίπτει εντός των νόμιμων πλαισίων. 

Στη συγκεκριμένη περίπτωση: 

- Ο Δασάρχης Δράμας με το αριθμ. 1240/9.6.86 έγγραφό του συνήνεσε για τη διενέργεια ερευνητικών εργασιών προς διαπίστωση μαρμάρου στο δημόσιο αυτό λατομικό χώρο. 

- Το Δασαρχείο Δράμας με το αριθμ. 9704/9.9.86 έγγραφό του δεν ήταν αρνητικό στην ως άνω έρευνα, αλλά έθετε θέμα ύπαρξης μελέτης περιβαλλοντικών επιπτώσεων η οποία εκπονήθηκε και εγκρίθηκε με την αριθμ. 69885/17.8.94 Κοινή Απόφαση των Υπουργών ΠΕ.ΧΩ.ΔΕ. και Β.Ε.Τ. (Ανάπτυξης) και αφού προηγήθηκε η σύμφωνη γνώμη του Νομαρχιακού 

  


 

  

Σελίδα 1665 

Συμβουλίου Δράμας με την 50/93 απόφασή του. Η μελέτη αυτή προβλέπει την λήψη όλων των κατάλληλων μέτρων για την προστασία του περιβάλλοντος της περιοχής. 

- Το Υπουργείο Ανάπτυξης με το αριθμ. Δ10/399/19821/ 16.9.94 έγγραφό του κρίνει την αιτούμενη εκμετάλλευση ως ιδιαίτερα συμφέρουσα για την Εθνική Οικονομία. 

- Το Επαρχιακό Συμβούλιο Κάτω Νευροκοπίου με το αριθμ. 3/3.12.96 πρακτικό του εξέφρασε τη θετική επί της ουσίας άποψή του για τη μίσθωση και εκμετάλλευση του λατομείου μαρμάρου στην ως άνω θέση. 

- Το Νομαρχιακό Συμβούλιο Ν. Δράμας ήταν σύμφωνο με τη χορήγηση έγκρισης επέμβασης, καθ' όσον είχε παρέλθει προ πολλού το απαιτούμενο χρονικό διάστημα απάντησης του στο αριθμ. 80762/5039/11.7.97 υπομνηστικό έγγραφο του Υπουργείου Γεωργίας. 

- Ο χαρακτηρισμός της περιοχής ως προστατευτικής και ως δάσος αναψυχής από το Δασαρχείο Δράμας (με το 7363/4.8.88 έγγραφό του), το οποίο επικαλέσθηκε η Περιφ/κή Δ/ντρια Δράμας για να μην εγκρίνει την εκμετάλλευση του λατομείου μαρμάρο, δεν είναι νόμιμος. Και τούτο διότι η αρμόδια επιτροπή του άρθρου 10 και 3 Ν. 998/79, σύμφωνα με τη διαδικασία που ακολουθήθηκε ήταν αρμόδια μόνο για το ζήτημα του χαρακτήρα της έκτασης (δασική ή όχι) και όχι για την κήρυξής της ως προστατευτικού δάσους ή δάσους αναψυχής, αρμοδιότητες που κατά περίπτωση ανήκουν στον Γενικό Γραμματέα Περιφέρειας και στους συναρμόδιους υπουργούς Γεωργίας και ΠΕ.ΧΩ.ΔΕ. αντίστοιχα (άρθρο 70 ΝΔ 86/69 και άρθρο 31 Ν. 1650/86). 

Η εισήγηση της αρμόδιας Δ/νσης Προστασίας Δασών της Γενικής Γραμματείας Δασών και Φυσικού Περιβάλλοντος του Υπουργείου Γεωργίας ήταν θετική για την έγκριση της ως άνω επέμβασης και στην ίδια εισήγηση τονίζεται εξάλλου "ότι οι μη ανανεώσιμοι φυσικοί πόροι, χάριν της Εθνικής Οικονομίας, πρέπει να εκμεταλλεύονται και να χορηγείται προς τούτο απαιτούμενη έγκριση όταν διασφαλίζεται η αποκατάσταση του θιγόμενου περιβάλλοντος". Είναι δε σαφές ότι με την προαναφερόμενη μελέτη περιβαλλοντικών επιπτώσεων προβλέπεται η λήψη όλων των κατάλληλων μέτρων για την προστασία της περιοχής. 

Επισημαίνεται ότι στην ίδια θέση λειτουργούν από δεκαετίας άλλα δύο (2) λατομεία με τις αυτές προϋποθέσεις. 

Από όλους αυτούς τους λόγους γίνεται σαφές ότι η χορηγηθείσα έγκριση επέμβασης είναι σύννομη και εναρμονισμένη με τις ανάγκες προστασίας και ανάπτυξης της περιοχής. 

Ο Υπουργός 

Σ. ΤΖΟΥΜΑΚΑΣ" 

9. Στην με αριθμό 1964/3.9.98 ερώτηση δόθηκε με το υπ' αριθμόν 150/8.10.98 έγγραφο από τον Υπουργό Γεωργίας η ακόλουθη απάντηση: 

"Απαντώντας στην ερώτηση 1964/3.9.98, που κατέθεσε ο Βουλευτής κ. Σπ. Π. Σπηλιωτόπουλος, σας πληροφορούμε τα εξής: 

Το Δασαρχείο Πατρών, στην περιοχή ευθύνης του οποίου ανήκει το εκτροφείο Καλουσίου ενημέρωσε την κοινότητα Καλουσίου ότι δεν είναι δυνατή η τουριστική αξιοποίηση του χώρου αυτού. 

Ο χώρος του εκτροφείου πρέπει να βρίσκεται σε καθεστώς συνεχούς απολύμανσης για την αποφυγή μετάδοσης ασθενειών, ιδιαίτερα στα πτερωτά θηράματα, που είναι δυνατόν να προκαλέσουν και τον αποδεκατισμό του πληθυσμού τους. 

Για το λόγο αυτό ακόμη και η επίσκεψη στο χώρο του εκτροφείου θηραμάτων δεν επιτρέπεται. Κατά συνέπεια η κατασκευή έργων αναψυχής ή εκθετηρίου δεν είναι επιτρεπτές επεμβάσεις στο χώρο αυτό. 

Τέλος η Κοινότητα Καλουσίου θα μπορούσε να υποδείξει στο Δασαρχείο Πατρών κάποια άλλη έκταση για τη δημιουργία χώρων αναψυχής. 

Ο Υπουργός 

Σ. ΤΖΟΥΜΑΚΑΣ" 

10. Στην με αριθμό 1965/3.9.98 ερώτηση δόθηκε με το υπ' αριθμόν 151/8.10.98 έγγραφο από τον Υπουργό Γεωργίας η ακόλουθη απάντηση: 

"Απαντώντας στην 1965/3.9.98 ερώτηση που κατέθεσε ο Βουλευτής κ. Θ. Πασσαλίδης, σας πληροφορούμε τα εξής: 

Οι καταστάσεις πληρωμής των δικαιούχων οικονομικής ενίσχυσης αγροτών που καλλιέργειες χειμερινών σιτηρών τους ζημιώθηκαν από ξηρασία κατά το έτος 1997, έχουν ήδη συνταχθεί και σύντομα θα αποσταλεί η σχετική πίστωση στα αρμόδια καταστήματα ΑΤΕ νομού Κιλκίς, για την πληρωμή των δικαιούχων. 

Η όλη διαδικασία εξατομίκευσης των ζημιών και σύνταξης των καταστάσεων πληρωμής, καθυστέρησε, γιατί: α) η εξατομίκευση των ζημιών είναι εργασία χρονοβόρα και επίπονη και β) οι υπηρετούντες στη Διεύθυνση Γεωργίας Ν.Α. Κιλκίς Γεωπόνοι, είναι λίγοι. 

Ο Υπουργός 

Σ. ΤΖΟΥΜΑΚΑΣ" 

11. Στην με αριθμό 1972/3.9.98 ερώτηση δόθηκε με το υπ' αριθμόν 153/8.10.98 έγγραφο από τον Υπουργό Γεωργίας η ακόλουθη απάντηση: 

"Απαντώντας στην 1972/3.9.98 ερώτηση που κατέθεσε ο Βουλευτής κ. Β. Κεδίκογλου για τα θέματα της αρμοδιότητάς μας, σας πληροφορούμε εξής: 

Η αρμοδιότητα του Υπουργικού Συμβουλίου για την έκδοση της αριθμ. 59/22.5.1991 πράξης του, με την οποία παραχωρήθηκε δωρεάν και κυριότητα κοινόχρηστη χορτολιβαδική έκταση 266 στρεμμάτων από αγρόκτημα Δροσιάς Ευβοίας, στη θέση Ριτσώνα στο Ταμείο Χρηματοδοτήσεως Δικαστικών κτιρίων για την ανέγερση των νέων φυλακών Χαλκίδας καθορίζεται από την περί παραχωρήσεως διάταξη του άρθρου 6 του Ν. 994/79, που αντικατέστησε τις διατάξεις της παρ. 10 του άρθρου 12 του Αγρ. Κώδικα, όπως τροποποιήθηκαν με την παρ. 1 του άρθρου 7 του Α.Ν. 431/68, σύμφωνα με την οποία επιτρέπεται η με απόφαση του Υπουργικού Συμβουλίου δωρεάν κατά κυριότητα ή για ορισμένο χρόνο κατά χρήση, νομή και κατοχή παραχώρηση έκτασης πέραν των εκατό στρεμμάτων, προς το Δημόσιο, ευαγή ιδρύματα, εκπληρούντα κοινωφελείς σκοπούς, άλλα Νομικά Πρόσωπα Δημοσίου ή Ιδιωτικού Δικαίου για την εκπλήρωση του κοινωφελούς σκοπού. 

Ο Υπουργός 

Σ. ΤΖΟΥΜΑΚΑΣ" 

12. Στις με αριθμό 2010/3.9.98, 2108/9.9.98, 2205/14.9.98, 2469/22.9.98 ερωτήσεις δόθηκε με το υπ' αριθμόν 65/13.10.98 έγγραφο από τον Υπουργό Δημόσιας Τάξης η ακόλουθη απάντηση: 

"Σε απάντηση των 2010/3.9.98, 2108/9.9.98, 2205/14.9.98, 2469/22.9.98 ερωτήσεων που κατέθεσαν οι Βουλευτές κ. Γ. Καρατζαφέρης, Π. Σκανδαλάκης, Θ. Νάκος και Π. Κρητικός, σας γνωρίζουμε ότι το Υπουργείο μας επειδή εκτιμά το έργο που επιτελεί το προσωπικό και γνωρίζει τα οικονομικά του προβλήματα, συνεχίζει τις προσπάθειες για τη βελτίωση της οικονομικής του θέσης και μετά την ολοκλήρωση του ενιαίου μισθολογίου, που έγινε την 1.7.1998 και τις διορθωτικές παρεμβάσεις που προηγήθηκαν, κυρίως προς όφελος του χαμηλόβαθμου προσωπικού. 

Στα πλαίσια αυτά, για την απασχόληση του αστυνομικού, πυροσβεστικού και πολιτικού προσωπικού του Υπουργείου μας σε εκλογικής φύσεως εργασίες κατά την τρέχουσα εκλογική περίοδο, σύμφωνα με τις διατάξεις του Ν. 2386/96 χορηγήθηκε επίδομα, το ύψος του οποίου, με Κοινή Υπουργική Απόφαση, καθορίστηκε στα πλαίσια που παρέχουν αυτή τη στιγμή οι δημοσιονομικές δυνατότητες της χώρας στις 100.000 δραχμές, για όλο το προσωπικό. 

Ο Υπουργός 

ΓΕΩΡΓΙΟΣ ΡΩΜΑΙΟΣ" 

  


 

  

Σελίδα 1666 

13. Στην με αριθμό 2043/4.9.98 ερώτηση δόθηκε με το υπ' αριθμόν 161/8.10.98 έγγραφο από τον Υπουργό Γεωργίας η ακόλουθη απάντηση: 

"Απαντώντας στην 2043/4.9.98 ερώτηση που κατέθεσε η Βουλευτής κα Σ. Αλφιέρη για τα θέματα της αρμοδιότητάς μας, σας πληροφορούμε τα εξής: 

Στις 3.9.98 δεν άρχισε η εκκαθάριση της ΣΥΝΕΛ αλλά συζητήθηκε η αίτηση εκκαθάρισης που υπέβαλε η χρηματοδότρια τράπεζα ΑΤΕ στο Εφετείο. Εκκαθαριστές θα ορισθούν από την ΑΤΕ εφόσον γίνει δεκτή η αίτηση. 

Η ΑΤΕ αποφάσισε την εκκαθάριση της ΣΥΝΕΛ διότι η εταιρεία βρέθηκε σε αδυναμία εξυπηρέτησης των βραχυπρόθεσμων υποχρεώσεών της προς αυτή. Οι βραχυπρόθεσμες υποχρεώσεις της ΣΥΝΕΛ προς την ΑΤΕ υπερβαίνουν τα 10 δις συν 12 περίπου δις μακροπρόθεσμες υποχρεώσεις. 

Επίσης η ΣΥΝΕΛ έχει ληξιπρόθεσμες οφειλές σε προμηθευτές της 2,9 δις δρχ. Και βρίσκεται σε αδυναμία εξόφλησής τους. 

Προς το Δημόσιο και ασφαλιστικούς φορείς δεν οφείλονται σημαντικά ποσά παρά μόνο οι τρέχουσες υποχρεώσεις. 

Το εργοστάσιο λιπασμάτων της Δραπετσώνας δεν ανήκει στη ΣΥΝΕΛ αλλά στην Εθνική Τράπεζα. Η ΣΥΝΕΛ Α.Ε. (ΣΥΝΕΤΑΙΡΙΣΤΙΚΑ ΕΛΛΗΝΙΚΑ ΛΙΠΑΣΜΑΤΑ Α.Ε.) η οποία είναι θυγατρική εταιρεία της ΣΥΝΕΛ (με ποσοστό 80%) και συμμετέχουν η ΑΤΕ με 10% και η Εθνική Τράπεζα με 10% έχει αναλάβει την εκμετάλλευση του εργοστασίου μέχρι το 2000. 

Η ΣΥΝΕΛ από το 1984 εώς και το 1992 λειτούργησε ως εντολοδόχος του ελληνικού δημοσίου στην μονοπωλιακή διαχείριση των λιπασμάτων. Η δομή και η οργάνωση της εταιρείας εξυπηρετούσε με τον καλύτερο τρόπο τις ανάγκες της περιόδου αυτής. Διακινούσε το σύνολο των παραγωμένων λιπασμάτων και των τεσσάρων ελληνικών εργοστασίων και είχε πελάτες το σύνολο των συνεταιριστικών οργανώσεων. 

Μετά το 1992 χωρίς η ΣΥΝΕΛ να αλλάξει σημαντικά τη δομή και λειτουργία της έχασε σταδιακά το προνόμιο της αποκλειστικής συνεργασίας με όλα τα ελληνικά εργοστάσια καθώς και την αποκλειστική συνεργασία με την ΕΑΣ. 

Η μείωση του κύκλου εργασιών, ο έντονος ανταγωνισμός, η έλλειψη ρευστότητας, η άσχημη οικονομική κατάσταση των συνεταιριστικών οργανώσεων-πελατών της, το υψηλό κόστος λειτουργίας της ήταν οι αιτίες που η ΣΥΝΕΛ μετά από 15 χρόνια λειτουργίας βρέθηκε σε αδυναμία να επιστρέψει αφενός τα κεφάλαια κίνησης προς την ΑΤΕ και αφ' ετέρου να εξοφλήσει τους προμηθευτές της. 

Εάν οι απαιτήσεις της Εταιρίας από πελάτες και ελληνικό δημόσιο (ΦΠΑ) ικανοποιούνται άμεσα, η Εταιρία θα ξεπερνούσε την οικονομική κρίση. Δυστυχώς όμως οι πελάτες-ΕΑΣ βρίσκονται σε αδυναμία εκπλήρωσης των υποχρεώσεών τους προς τη ΣΥΝΕΛ. Με το ελληνικό δημόσιο η Εταιρία βρίσκεται σε δικαστική διένεξη και πρωτόδικα έχει δικαιωθεί. Εώς ότου όμως τελεσιδικήσουν οι αποφάσεις θα περάσουν αρκετά χρόνια. 

Ο Υπουργός 

Σ. ΤΖΟΥΜΑΚΑΣ" 

14. Στην με αριθμό 2094/9.9.98 ερώτηση δόθηκε με το υπ' αριθμόν 168/8.10.98 έγγραφο από τον Υπουργό Γεωργίας η ακόλουθη απάντηση: 

"Απαντώντας στην 2094/9.9.98 ερώτηση που κατέθεσε ο Βουλευτής κ. Δ. Πιπεργιάς, σας πληροφορούμε τα εξής: 

Δάση ή δασικές εκτάσεις, ανεξαρτήτως της ειδικοτέρας κατηγορίας αυτών της θέσεως που βρίσκονται κηρύσσονται υποχρεωτικά αναδασωτέες εάν καταστραφούν λόγω πυρκαγιάς ή άλλης αιτίας και απαγορεύεται η παραπέρα αλλαγή χρήσης αυτών. 

Το Σύνταγμα, η Δασική νομοθεσία και η ύλη νομολογία που έχει διαμορφωθεί επιτρέπουν την οικιστική αξιοποίηση και πολεοδόμηση δασικών εκτάσεων υπό ορισμένες προϋποθέσεις. 

Σχετικά αιτήματα τοπικών φορέων που ενδιαφέρονται για επέκταση σχεδίων πόλεων ή ορίων οικισμών υποβάλλονται στις τοπικές δασικές υπηρεσίες και αντιμετωπίζονται στα πλαίσια των διατάξεων τα άρθρα 13 του Ν. 1734/87 και του άρθρου 49 του Ν. 998/79 κατόπιν ειδικής διαδικασίας και αποφάσεων των εξουσιοδοτημένων προς τούτο οργάνων. 

Ο Υπουργός 

Σ. ΤΖΟΥΜΑΚΑΣ" 

15. Στην με αριθμό 2113/9.9.98 ερώτηση δόθηκε με το υπ' αριθμόν 172/8.10.98 έγγραφο από τον Υπουργό Γεωργίας η ακόλουθη απάντηση: 

"Απαντώντας στην 2113/9.9.98 ερώτηση που κατέθεσαν οι Βουλευτές κύριοι Β. Μπούτας, Σ. Παναγιώτου, Α. Κανταρτζής για τα θέματα της αρμοδιότητάς μας, σας πληροφορούμε τα εξής: 

Από το Νοέμβριο του 1997 η Διοίκηση της Βιομηχανίας Ζάχαρης εξήγγειλε σειρά μέτρων για τη μείωση του κόστους παραγωγής 1998 που αναφέρονται στον περιορισμό των δαπανών για την αγορά της πρώτης ύλης, το κόστος συντήρησης της λειτουργίας των μονάδων καθώς και τη μείωση των εργατικών, ώστε να εξασφαλιστεί η ανταγωνιστικότα της Ελληνικής Ζάχαρης έναντι της Ευρωπαϊκής εισαγόμενης. 

Θα πρέπει να αναφερθεί ότι η συμμετοχή των εργατικών δαπανών είναι διπλάσια της αντίστοιχης στο κόστος παραγωγής των άλλων Ευρωπαϊκών Ζαχαροβιομηχανιών. 

Στο σύνολο λοιπόν αυτών των αναγκαίων μέτρων από τα οποία αναμένεται εξοικονόμηση της τάξεως των 8.0 και πλέον δισεκατομμυρίων δραχμών οι 1.230 μόνιμοι υπάλληλοι της Ε.Β.Ζ. καλούνται να συνεισφέρουν με κάποιες περικοπές τους το ποσό των 480.000 δρχ. περίπου κατά μέσο όρο. 

Τα οικονομικά στοιχεία της χρήσεως 97-98 που έκλεισε την 30.6.98 και τα οποία έχουν ανακοινωθεί, δίνουν αρνητικά αποτελέσματα (ζημιές) που ξεπερνούν τα 3,6 δδισεκατομμύρια δρχ. και κατά συνέπεια η επιχείρηση δεν είναι κερδοφόρα. Αναμένονται βέβαια θετικά αποτελέσματα για την νέα χρήση 1996-1998 ως αποτέλεσμα όμως των μέτρων που αναφέρθηκαν παραπάνω και τα οποία είναι αναγκαίο να εφαρμοστούν για να αναστραφεί η πορεία των οικονομικών της επιχείρησης. 

Ο Γενικός Διευθυντής της Ε.Β.Ζ, κ. Αντώνιος Βαφειάδης στο διάλογο που είχε με τους εργαζόμενους του Εργοστασίου της Λάρισας που απεργούσαν και οι οποίοι ισχυρίσθηκαν ότι οι περικοπές είναι παράνομες, τους πρότεινε να σταματήσουν τις κινητοποιήσεις τους και να προσφύγουν στη δικαιοσύνη αφού ήταν βέβαιοι για το παράνομο των μέτρων. 

Τέλος, με την εφαρμογή της 35ετίας για συνταξιοδότηση και την θέσπιση μέτρων ως κίνητρα εθελουσίας εξόδου η Εταιρεία εξοικονομεί για την τρέχουσα χρήση δαπάνες ύψους 1,2 δισεκατομμυρίων χωρίς οι ρυθμίσεις αυτές να θίγουν τους υπηρετούντες. 

Ο Υπουργός 

Σ. ΤΖΟΥΜΑΚΑΣ" 

16. Στην με αριθμό 2124/10.9.98 ερώτηση δόθηκε με το υπ' αριθμόν 173/8.10.98 έγγραφο από τον Υπουργό Γεωργίας η ακόλουθη απάντηση: 

"Απαντώντας στην 2124/10.9.98 ερώτηση που κατέθεσε ο Βουλευτής κ. Κουράκης, σας πληροφορούμε τα εξής: 

Οι κυνηγετικοί σύλλογοι (οι αναγνωρισμένοι από το Υπουργείο Γεωργίας ως συνεργαζόμενοι) δύνανται να προσλαμβάνουν ιδιωτικούς φύλακες Θήρας με δικές τους δαπάνες σύμφωνα με το άρθρο 267 παρ. 3 του Ν.Δ. 86/1969 του Δασικού Κώδικα, που αναγνωρίζονται από το Υπουργείο Γεωργίας (Γενικό Γραμματέα Περιφέρειας) μετά από πρόταση της εποπτεύουσας Δασικής Αρχής. 

Σύμφωνα με το άρθρο 2 παρ. 7 του Καταστατικού των Κυνηγετικών Ομοσπονδιών (ΦΕΚ 640/Β/4.5.1976) μπορεί να γίνει οικονομική ενίσχυση από τη Ομοσπονδία προς τους οικονομικούς ασθενείς κυνηγετικούς Συλλόγους της δικαιοδοσίας της. Η Οικονομική ενίσχυση δεν μπορεί να γίνει από Κ.Σ. 

 

 

  

Σελίδα 1667 

σε Κ.Σ. ή από το Υπουργείο Γεωργίας. 

Σε ό,τι αφορά τη τοποθέτηση δασοφυλάκων, μετά το νόμο 2503/97 (ΦΕΚ 107/30.5.1997) "Διοίκηση, οργάνωση, στελέχωση της περιφέρειας, ρύθμιση θεμάτων για την τοπική αυτοδιοίκηση και άλλες διατάξεις" η οργάνωση και στελέχωση των Υπηρεσιών (εν προκειμένω η Δασική Υπηρεσία) ανήκει στην Περιφέρεια. 

Ο Υπουργός 

Σ. ΤΖΟΥΜΑΚΑΣ" 

17. Στην με αριθμό 2127/10.9.98 ερώτηση δόθηκε με το υπ' αριθμόν 110/13.10.98 έγγραφο από τον Υπουργό Δημόσιας Τάξης η ακόλουθη απάντηση: 

"Σε απάντηση της 2127/10.9.98 ερώτησης που κατέθεσε ο Βουλευτής κ. Β. Κορκολόπουλος, σε ό,τι μας αφορά, σας γνωρίζουμε τα εξής: 

Το Πυροσβεστικό Σώμα, για την κατάσβεση των πυρκαγιών στις περιοχές των αναφερόμενων κοινοτήτων του νομού Ηλείας, διέθεσε το σύνολο των δυνάμεών του και των διαθεσίμων μέσων, ενώ το ίδιο χρονικό διάστημα σε πολλές περιοχές της χώρας υπήρχαν σε εξέλιξη μεγάλες και δύσκολες πυργαγιές, που απειλούσαν και κατοικημένες περιοχές. 

Οι πυρκαγιές στο νομό Ηλείας, λόγω των ιδιαίτερα δυσμενών καιρικών συνθηκών που επικρατούσαν στην περιοχή, επεκτάθηκαν με μεγάλη ταχύτητα με αποτέλεσμα να προκληθούν πράγματι εκτεταμένες καταστροφές σε καλλιεργήσιμη και μη έκταση. Το Πυροσβεστικό προσωπικό, σε συνεργασία βέβαια με τις λοιπές Αρχές και τους κατοίκους κατέβαλε υπεράνθρωπες προσπάθειες, αντιμετώπισε τις πυρκαγιές και κατάφερε να μην επεκταθούν αυτές σε κατοικημένες περιοχές. 

Για τα λοιπά θέματα, αρμόδια να σας πληροφορήσουν είναι τα συνερωτώμενα Υπουργεία. 

Ο Υπουργός 

Γ. ΡΩΜΑΙΟΣ" 

18. Στην με αριθμό 2129/10.9.98 ερώτηση δόθηκε με το υπ' αριθμόν 36090/13.10.98 έγγραφο από την Υφυπουργό Ανάπτυξης η ακόλουθη απάντηση: 

"Σε απάντηση της 2129/10.9.98, ΑΚΕ 78 ερώτησης που κατέθεσαν οι Βουλευτές κ. Σ. Παναγιώτου και κ. Μ. Μπόσκου, σας πληροφορούμε τα ακόλουθα: 

α. Η TVX - HELLAS Α.Ε. είναι θυγατρική της Καναδικής TVX -GOLD, η οποία προφανώς δεν έχει υποχρέωση να ενημερώνει, για τις συμφωνίες που υπογράφει, την Ελληνική Κυβέρνηση. Οι Υπηρεσίες του Υπουργείου έχουν υποχρέωση να παρακολουθούν και να ελέγχουν τις ενέργειες της TVX - HELLAS Α.Ε. και μόνον. β. Η πώληση της ΑΕΕΧΠ και ΛΙΠΑΣΜΑΤΩΝ στην TVX - HELLAS Α.Ε. έγινε, όπως είναι γνωστό, με διεθνή πλειοδοτικό διαγωνισμό, με βάση τη σχετική νομοθεσία περί αποκρατικοποιήσεων. 

γ. Οι προτάσεις της μελέτης του ΙΓΜΕ θα ληφθούν υπόψη κατά τον έλεγχο της μελέτης, που έχει υποβάλει η εταιρεία στο ΥΠΕΧΩΔΕ σχετικά με την προέγκριση των εγκαταστάσεων παραγωγής χρυσού. 

δ. Η προβλεπόμενη από τη νομοθεσία τεχνική μελέτη δεν έχει υποβληθεί ακόμη στη Γενική Γραμματεία Ενέργειας του Υπουργείου Ανάπτυξης, η οποία προκειμένου να προχωρήσει στην έγκρισή της θα ελέγξει τόσο την προτεινόμενη μέθοδο ανάκτησης του χρυσού από το μετάλλευμα, όσο και τις επιπτώσεις, που τυχόν θα προκαλέσει αυτή στο περιβάλλον. Τα στοιχεία αυτά τα ελεγχθούν και κατά το στάδιο έγκρισης των περιβαλλοντικών όρων, αλλά και κατά το στάδιο χορήγησης της άδειας εγκατάστασης. 

ε. Η σύμβαση, που έχει υπογραφεί με την TVX - HELLAS Α.Ε. και κυρώθηκε οπως είναι γνωστό, με νόμο από τη Βουλή, θα ελέγχεται για την πιστή τήρησή της, από τις αρμόδιες Δημόσιες Υπηρεσίες, οι οποίες επίσης θα μεριμνούν για τη συμμόρφωση της εταιρείας με τους όρους έγκρισης των προβλεπόμενων να εκπονηθούν από αυτήν μελετών. 

στ. Η μελέτη για την προέγκριση χωροθέτησης των μεταλλουργικών εγκαταστάσεων, έχει υποβληθεί σύμφωνα με τον Ν. 1650/86 (για την προστασία του περιβάλλοντος) και την ΚΥΑ 69269/5387/90 (Κατάταξη έργων και δραστηριοτήτων σε κατηγορίες κλπ.) στο ΥΠΕΧΩΔΕ, το οποίο είναι αρμόδιο για την έκδοση της σχετικής απόφασης. 

ζ. Η τεχνική μελέτη στην οποία θα αναλύεται λεπτομερώς, η επιλεγμένη από την εταιρεία μέθοδος ανάκλησης χρυσού, δεν έχει ακόμη υποβληθεί στο Υπουργείο Ανάπτυξης για έγκριση, χωρίς να σημαίνει αυτό ότι έχει γίνει υπέρβαση καθορισμένων ημερομηνιών. 

η. Τέλος, όσον αφορά τα προγράμματα της Ευρωπαϊκής 'Ενωσης έχουν ενταχθεί στο Επιχειρησιακό Πρόγραμμα Βιομηχανίας δύο δραστηριότητες της εταιρείας στη Δράση 2.3.2 (Μεταλλουργία Χρυσού) με ύψος εθνικής χρηματοδότησης περίπου 16 δις δρχ. (ποσοστό 35%) και στη Δράση 3.3.5 (Υγιεινή και Ασφάλεια των Εργαζομένων) με ύψος εθνικής συμμετοχής 25 εκατομμύρια δραχμές (ποσοστό 50%). 

Η πρώτη από αυτές τις δραστηριότητες, η οποία δεν έχει ακόμη ξεκινήσει, με βάση την Τρι-Υπουργική Απόφαση 30600/Ν.Ν461/Ν.1892/90 Υπαγωγής της επένδυσης στις διατάξεις του Ν. 1892/90, έχει ενσωματωθεί στον Κυρωτικό Νόμο 2436/96. 

Η Υφυπουργός 

Α. ΔΙΑΜΑΝΤΟΠΟΥΛΟΥ" 

19. Στην με αριθμό 2134/10.9.98 ερώτηση δόθηκε με το υπ' αριθμόν 175/8.10.98 έγγραφο από τον Υπουργό Γεωργίας η ακόλουθη απάντηση: 

"Απαντώντας στην 2134/10.9.98 ερώτηση που κατέθεσαν οι Βουλευτές κύριοι Σ. Παναγιώτου, και Μ. Μπόσκου, σας πληροφορούμε τα εξής: 

Η ετήσια αναπαραγωγική περίδος του Μυδιού (Mytilus galloprovin cielis) είναι διπλή, η πρώτη και μεγαλύτερη εμφανίζεται το φθινόπωρο, με κορύφωση διαδικασίας το Σεπτέμβριο και η δεύτερη την 'Ανοιξη με κορύφωση το Μάρτιο, με κάποιες μικρές αποκλίσεις ανάλογα με τα φυσικοχημικά δεδομένα της περιοχής (θερμοκρασίες, αλατότητα κλπ.). 

Ο χρονικός περιορισμός του άρθρου 2 του Π.Δ. 86/98 (χρονική απαγόρευση από 1ης Αυγούστου-31ης Μαρτίου ακριβώς στοχεύει στην προστασία της αναπαραγωγικής φάσης των μυδιών. 

Πάντως, είναι στις προθέσεις του Υπουργείου Γεωργίας η επανεξέταση ορισμένων σημείων της ως άνω ρυθμιστικής διάταξης (Π.Δ. 86/98) μεταξύ αυτών δε και της περιόδου απαγόρευσης της αλιείας μυδιών. 

Ο Υπουργός 

Σ. ΤΖΟΥΜΑΚΑΣ" 

20. Στην με αριθμό 2161/11.9.98 ερώτηση ΑΚΕ80 δόθηκε με το υπ' αριθμόν 176/14.10.98 έγγραφο από τον Υπουργό Γεωργίας η ακόλουθη απάντηση: 

"Απαντώντας στην 2161/80/11.9.98 ερώτηση ΑΚΕ που κατέθεσε ο Βουλευτής κ. Γ. Τρυφωνίδης, σας πληροφορούμε τα εξής: 

Οι αεροφωτογραφήσεις των διαφόρων περιοχών της χώρας και κατ' επέκταση και των καμμένων εκτάσεων γίνονται από την Γεωγραφική Υπηρεσία Στρατού σε συνεργασία με το ΥΠΕΧΩΔΕ, από τους οποίους το Υπουργείο Γεωργίας προμηθεύεται τις αερτοφωτογραφίες για τη σύνταξη κτηματικών χαρτών και πινάκων δασικών εκτάσεων. 

Η Γεωγραφική Υπηρεσία Στρατού έχει αεροφωτογραφήσει τις περιοχές της Πεντέλης και του Υμητού που κάηκαν φέτος το καλοκαίρι και έχει διαθέσει τις αεροφωτογραφίες στο Δασαρχείο Πεντέλης. 

Για ενημέρωσή σας όσον αφορά τις αεροφωτογραφήσεις θα πρέπει να ενημερωθείτε από το Υπουργείο Εθνικής 'Αμυνας στο οποίοι κοινοποιείται η ερώτηση ΑΚΕ. 

Ο Υπουργός 

Σ.ΤΖΟΥΜΑΚΑΣ" 

  


 

  

Σελίδα 1668 

21. Στις με αριθμό 2181/14.9.98, 2352/16.9.98 ερωτήσεις δόθηκε με το υπ' αριθμόν 179/8.10.98 έγγραφο από τον Υπουργό Γεωργίας η ακόλουθη απάντηση: 

"Απαντώντας στις 2181/14.9.98, 2352/16.9.98 ερωτήσεις που κατέθεσαν οι Βουλευτές κύριοι Ε. Αποστόλου και Α. Παπαληγούρας σας πληροφορούμε τα εξής: 

Οι διαδικασίες για την καταβολή της οικονομικής ενίσχυσης στους ρητινοκαλλιεργητές, για τις εργασίες καθαρισμού της υποφόρου βλάστησης που πραγματοποιούν στα ρητινευόμενα πευκοδάση, έχουν ολοκληρωθεί και σύντομα θα καταβληθεί η οικονομική ενίσχυση στους δικαιούχους ρητινοκαλλιεργητές. 

Ο Υπουργός 

Σ. ΤΖΟΥΜΑΚΑΣ" 

22. Στην με αριθμό 2182/14.9.98 ερώτηση δόθηκε με το υπ' αριθμόν 180/8.10.98 έγγραφο από τον Υπουργό Γεωργίας η ακόλουθη απάντηση: 

"Απαντώντας στην 2182/14.9.98 ερώτηση που κατέθεσε ο Βουλευτής κ. Π. Σκανδαλάκης, σας πληροφορούμε τα εξής: 

Η χώρα μας σαν μέλος της Ε.Κ. εφαρμόζει τους ίδιους φυτοϋγειονομικούς κανονισμούς που ισχύουν για όλα τα Κ.Μ. Πέραν όμως αυτών απαγόρευσε την εισαγωγή καρπών εσπεριδοειδών από τις τρίτες χώρες με την υπ' αριθμόν 72401/19.4.96 Υπουργική απόφαση. 

Από τους ελέγχους που γίνονται από τις αρμόδιες υπηρεσίες του Υπουργείου μας δεν προκύπτει ότι έχουν εισαχθεί καρποί εσπεριδοειδών από Τρίτες χώρες, ούτε μας έχει καταγγελθεί συγκεκριμένη περίπτωση εισαγωγέα ή διακινητή. 

'Οσον αφορά για την ασθένεια "τριστέτσα" είναι ιολογική ασθένεια και δεν μεταφέρεται με τους καρπούς εσπεριδοειδών αλλά με το πολ/κό υλικό το οποίο απαγορεύεται να εισαχθεί από Τρίτες χώρες. 

Για τα άλλα επικίνδυνα παθογόνα η επιτροπή της Ε.Κ. έχει θεσπίσει αυστηρούς φυτοϋγειονομικούς κανονισμούς που εμποδίζουν την εισαγωγή τους στην Κοινότητα. 

Ο Υπουργός 

Σ. ΤΖΟΥΜΑΚΑΣ" 

23. Στην με αριθμό 2199/14.9.98 ερώτηση δόθηκε με το υπ' αριθμόν 39/13.10.98 έγγραφο από τον Υπουργό Δημόσιας Τάξης η ακόλουθη απάντηση: 

"Σε απάντηση της 2199/14.9.98 ερώτησης, που κατέθεσε ο Βουλευτής κ. Η. Βεζδρεβάνης, σας γνωρίζουμε ότι το Υπουργείο μας, προκειμένου, να αντιμετωπίσει αποτελεσματικότερα το φαινόμενο της παράνομης εισόδου αλλοδαπών στη χώρα και να τονώσει ακόμη περισσότερο το αίσθημα ασφαλείας των κατοίκων των παραμεθορίων περιοχών, στις οποίες το εν λόγω πρόβλημα εμφανίζεται εντονότερο και για να αποδοθούν οι υπηρετούντες σήμερα σε ανάλογες Υπηρεσίες αστυνομικοί στη μάχη για την πρόληψη και καταστολή της εγκληματικότητας, προέβη με το ν. 2622/1998 στην σύσταση Υπηρεσιών Συνοριακής Φύλαξης. 

Σύμφωνα με τις διατάξεις του π.δ. 310/1998 ιδρύθηκαν η Κεντρική και Περιφερειακές Υπηρεσίες Συνοριακής Φύλαξης. Οι τελευταίες ιδρύθηκαν και θα λειτουργήσουν σύντομα στα πλαίσια των Αστυνομικών Διευθύνσεων Θεσπρωτίας, Ιωαννίνων, Καστοριάς και Φλώρινας. Για τη στελέχωση των Υπηρεσιών αυτών συσντάθηκαν, με τις διατάξεις του ανωτέρω νόμου, χίλιες (1000) οργανικές επί θητεία θέσεις συνοριακών φυλάκων, ο δε καθορισμός του αριθμού των προσλαμβανομένων από κάθε νομό έγινε με την 7002/2/94 από 31.8.98 απόφασή μας. 'Ηδη έχει προκηρυχθεί η κάλυψη των εν λόγω θέσεων. Για το νομό Θεσπρωτίας θα προσληφθούν διακόσιοι συνοριακοί φύλακες, εκ των οποίων εκατόν ογδόντα άντρες και είκοσι γυναίκες. 

Επισημαίνεται ότι οι προσλήψεις αυτών θα γίνουν με σύστημα αντικειμενικών κριτηρίων σύμφωνα με τις διατάξεις του π.δ. 311/1998, με τις οποίες καθορίσθηκαν τα προσόντα, τα κριτήρια και γενικά η διαδικασία των προσλήψεων αυτών. 

Αυτή είναι η αλήθεια και κάθε άλλη διάσταση που επιχειρείται να δοθεί στο θέματα στερείται ηθικής και νομικής βάσης. 

Ο Υπουργός 

ΓΕΩΡΓΙΟΣ ΡΩΜΑΙΟΣ" 

24. Στην με αριθμό 2212/15.9.98 ερώτηση δόθηκε με το υπ' αριθμόν 27/13.10.98 έγγραφο από τον Υπουργό Δημόσιας Τάξης η ακόλουθη απάντηση: 

"Σε απάντηση της 2212/15.9.98 ερώτησης που κατέθεσε ο Βουλευτής κ. Γ. Καρατζαφέρης, σε ό,τι μας αφορά σας γνωρίζουμε τα εξής: 

Το θέμα της οδικής ασφάλειας των μαθητών κατά την προσέλευση και αποχώρησή τους από το σχολείο αντιμετωπίζεται από τις αρμόδιες Υπηρεσίες μας με ιδιαίτερη ευαισθησία. 

Από της ενάρξεως της σχολικής περιόδου, μετά από σαφείς εντολές και οδηγίες μας, λαμβάνονται μέτρα ρύθμισης της κυκλοφορίας σε όλα τα σχολεία που παρουσιάζουν ιδιαίτερα κυκλοφοριακά προβλήματα, ενώ καταβάλλονται προσπάθειες για την επέκταση του θεσμού του σχολικού τροχονόμου σε όσο το δυνατόν περισσότερα σχολεία. 

Επιπλέον από τις Υπηρεσίες μας διενεργήθηκε έλεγχος όλων των οδών που περιβάλλουν τα σχολικά συγκροτήματα για τη διαπίστωση της πληρότητας και ορθότητας της οδικής σήμανσης. Για τις ελλείψεις ή βλάβες που εντοπίστηκαν ενημερώθηκαν οι αρμόδιοι φορείς για τη λήψη των επιβαλλόμενων μέτρων. 

Επίσης, ελέγχονται συστηματικά τα σχολικά και λοιπά λεωφορεία που μεταφέρουν μαθητές για να διαπιστωθεί αν πληρούν τους όρους ασφαλούς μεταφοράς τους. 

Σε ό,τι αφορά το θέμα της πάταξης της μάστιγας των ναρκωτικών, το Υπουργείο μας καταβάλλει κάθε δυνατή προσπάθεια για την προστασία της νεολαίας μας σε συνεργασία με τα συναρμόδια Υπουργεία και άλλους φορείς και για το σκοπό αυτό ιδιαίτερη βαρύτητα έχει δοθεί σήμερα στην αυστηρή επιτήρηση από τις Υπηρεσίες Τάξης, Ασφάλειας και 'Αμεσης Δράσης, σχολείων, φροντιστηρίων, αθλητικών και λοιπών ευαίσθητων χώρων, στους οποίους σπουδάζουν, αθλούνται και συχνάζουν οι νέοι για αποτροπή εμφάνισης σε αυτά υπόπτων και κακοποιών στοιχείων (τοξικομανών, επιδειξιών, παιδεραστών, μοτοσικλετιστών "καμικάζι" κλπ.) και παραπομπή στη δικαιοσύνη εκείνων που παραβιάζουν τις περί ναρκωτικών και λοιπές διατάξεις της ισχύουσας νομοθεσίας. 

Επίσης, οι Διοικητές των υπηρεσιών, στην τοπική αρμοδιότητα των οποίων περιλαμβάνονται σχολεία, έρχονται σε άμεση επαφή με διευθυντές και καθηγητές, με συλλόγους, περιοίκους και την τοπική αυτοδιοίκηση, για καλύτερη αλληλοενημέρωση σε επιμέρους θέματα και βελτίωση της συνεργασίας. Στις περιπτώσεις που εντοπίζονται ύποπτα ή κακοποιά στοιχεία, σε σχολεία ή στους πέριξ αυτών χώρους, η επέμβαση τφων Αστυνομικών εκδηλώνεται άμεσα και αποτελεσματικά. 

Τέλος, επειδή το Υπουργείο μας, για το θέμα αυτό, αποδίδει ιδιαίτερη σημασία στον προληπτικό τομέα έχει δώσει εντολές για την πραγματοποίηση από εξειδικεευμένους αξιωματικούς ομιλιών-διαλέξεων τόσο στους μαθητές όσο και στους γονείς, σε συνεργασία με τις διευθύνσεις των σχολείων και τους συλλόγους γονέων και κηδεμόνων. 

Ο Υπουργός 

ΓΕΩΡΓΙΟΣ ΡΩΜΑΙΟΣ" 

25. Στην με αριθμό 2351/16.9.98 ερώτηση δόθηκε με το υπ' αριθμόν 1575/13.10.98 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση: 

"Απαντώντας στην ερώτηση με αριθμό 2351/16.9.98 που κατέθεσε η Βουλευτής κ. Βασ. Αράπη-Καραγιάννη, σας γνωρίζουμε τα εξής: 

Είναι αυτονόητο ότι η εν εξελίξει εκπαιδευτική μεταρρύθμιση έχει δυναμικό και εξελικτικό χαρακτήρα. 'Εχει προσλάβει γιγαντιαίες διαστάσεις, καθώς αγγίζει όλες τις βαθμίδες της εκπαίδευσης. Εύλογο λοιπόν είναι το συμπέρασμα ότι απαιτείται κινητοποίηση, ενεργοποίηση συμμετοχή και στήριξη τόσο 

  

 

  

Σελίδα 1669 

εκ μέρους του συλλόγου της εκπαιδευτικής κοινότητας όσο και εκ μέρους της ελληνικής κοινωνίας, η νεολαία της οποίας αποτελεί τον προνομιακό "χρήστη" των κυοφορούμενων πρωτοποριακών αλλαγών που θα οδηγήσουν τη χώρα στον εκπαιδευτικό χάρτη του 21ου αιώνα. Είναι λοιπόν σαφές ότι δεν μπορεί κανείς να μιλά για διάλυση παρά για "Αναγέννηση" της παιδείας στη χώρα μας. 'Εχουμε χρέος όλοι να συνδράμουμε υποστηρικτικά και με θετικό τρόπο στην επιτυχία της εκπαιδευτικής μεταρρύθμισης, διότι αποτελεί ανάγκη των καιρών και μακροχρόνιο αίτημα της ελληνικής κοινωνίας. 

Οι όποιες φωνές περί "βίαιας επιβολής" της εκπαιδευτικής μεταρρύθμισης υπαγορεύονται από δυνάμεις της αδράνειας ενώ το εκπαιδευτικό αύριο δεν μπορεί να περιμένει. 

Το ΥΠΕΠΘ μεριμνά για την έγκαιρη εφαρμογή και την επιτυχή εξέλιξη της μεταρρύθμισης. Στο πλαίσιο αυτής της προσπάθειας ρυθμίζει και επιλύει άμεσα όποια τυχόν ζητήματα παρουσιάζονται, καθώς η μεταρρύθμιση δεν έχει χαρακτήρα στατικό, αλλά δυναμικό, πάλλεται και δονείται εσωτερικά, παρακολουθώντας τις σύγχρονες ανάγκες και απαιτήσεις. 

Ο Υφυπουργός 

ΙΩΑΝΝΗΣ ΑΝΘΟΠΟΥΛΟΣ"). 

ΠΡΟΕΔΡΟΣ (Απόστολος Κακλαμάνης): 'Εχω την τιμή να ανακοινώσω στο Σώμα το δελτίο επικαίρων ερωτήσεων της Πέμπτης 26 Νοεμβρίου 1998. 

Α. ΕΠΙΚΑΙΡΕΣ ΕΡΩΤΗΣΕΙΣ Πρώτου Κύκλου ('Αρθρο 130 παρ.4 Καν.Βουλής) 

1. Η με αριθμό 212/20.11.98 επίκαιρη ερώτηση του Βουλευτή του Πανελλήνιου Σοσιαλιστικού Κινήματος κ. Χρήστου Θεοδώρου προς τον Υπουργό Εθνικής Παιδείας και Θρησκευμάτων, σχετικά με τη λήψη μέτρων αντιμετώπισης των προβλημάτων στη Δευτεροβάθμια Εκπαίδευση κλπ. 

2. Η με αριθμό 207/19.11.98 επίκαιρη ερώτηση του Βουλευτή της Νέας Δημοκρατίας κ. Αθανασίου Νάκου προς την Υπουργό Ανάπτυξης, σχετικά με τις προθέσεις του Υπουργείου να επιτρέψει στους πρατηριούχους υγρών καυσίμων την ελεύθερη πρόσβαση στα διϋλιστήρια κλπ. 

3. Η με αριθμό 223/23.11.98 επίκαιρη ερώτηση του Βουλευτή του Κομμουνιστικού Κόμματος Ελλάδας κ. Χαράλαμπου Αγγουράκη προς τον Υπουργό Εθνικής 'Αμυνας, σχετικά με συμμετοχή της χώρας μας σε αποστολή δυνάμεων ταχείας επέμβασης του ΝΑΤΟ, σε τυχόν επέμβαση στο Κοσσυφοπέδιο. 

4. Η με αριθμό 205/19.11.98 επίκαιρη ερώτηση του Βουλευτή του Συνασπισμού της Αριστεράς και της Προόδου κ. Ευάγγελου Αποστόλου προς τον Υπουργό Γεωργίας, σχετικά με την ανάκληση εγκυκλίου της Αγροτικής Τράπεζας για ρευστοποίηση απαιτήσεών της του αγροτικού τομέα. 

5. Η με αριθμό 217/23.11.98 επίκαιρη ερώτηση της Βουλευτού του Δημοκρατικού Κοινωνικού Κινήματος κ. Βασιλικής Αράπη-Καραγιάννη προς τους Υπουργούς Μεταφορών και Επικοινωνιών, Ανάπτυξης, σχετικά με τις προθέσεις του Οργανισμού Τηλεπικοινωνιών Ελλάδος (ΟΤΕ) για αύξηση της τιμής της αστικής μονάδος. 

Β. ΕΠΙΚΑΙΡΕΣ ΕΡΩΤΗΣΕΙΣ Δευτέρου Κύκλου ('Αρθρο 130 παρ.4 Καν.Βουλής) 

1. Η με αριθμό 220/23.11.98 επίκαιρη ερώτηση του Βουλευτή του Πανελλήνιου Σοσιαλιστικού Κινήματος κ. Βασιλείου Κεδίκογλου προς τον Υπουργό Δημόσιας Τάξης, σχετικά με τη λήψη μέτρων για την καλύτερη αστυνόμευση της περιοχής της Βόρειας Εύβοιας. 

2. Η με αριθμό 199/18.11.98 επίκαιρη ερώτηση του Βουλευτή της Νέας Δημοκρατίας κ. Νικολάου Παπαφιλίππου προς την Υπουργό Ανάπτυξης, σχετικά με τη λειτουργια της Εταιρείας Μεταλλεία Αμιάντου Βορείου Ελλάδος κλπ. 

3. Η με αριθμό 224/23.11.98 επίκαιρη ερώτηση του Βουλευτή του Κομμουνιστικού Κόμματος Ελλάδας κ. Σταύρου Παναγιώτου προς τους Υπουργούς Εργασίας και Κοινωνικών Ασφαλίσεων, Ανάπτυξης, σχετικά με τη λήψη μέτρων διασφάλισης των θέσεων εργασίας των εργαζομένων στην Εταιρεία Πετρελαίων Βορείου Αιγαίου κλπ. 

4. Η με αριθμό 206/19.11.98 επίκαιρη ερώτηση του Βουλευτή του Συνασπισμού της Αριστεράς και της Προόδου κ. Πέτρου Κουναλάκη προς τον Υπουργό Εθνικής 'Αμυνας, σχετικά με την υλοποίηση κυβερνητικών εξαγγελιών για απομάκρυνση του Κέντρου Εκπαιδεύσεως Βαρέων 'Οπλων και Διαβιβάσεων από την περιοχή Χαϊδαρίου. 

5. Η με αριθμό 219/23.11.98 επίκαιρη ερώτηση του Βουλευτή του Δημοκρατικού Κοινωνικού Κινήματος κ. Γεωργίου Τσαφούλια προς τους Υπουργούς Εργασίας και Κοινωνικών Ασφαλίσεων και Ανάπτυξης, σχετικά με τις προθέσεις της Κυβέρνησης για προώθηση της ανάπτυξης και καταπολέμηση της ανεργίας στο Νομό Αχαϊας. 

 

 

  

Σελίδα 1670 

ΠΡΟΕΔΡΟΣ (Απόστολος Κακλαμάνης): Κύριοι συνάδελφοι, εισερχόμαστε στη συζήτηση των 

ΕΠΙΚΑΙΡΩΝ ΕΡΩΤΗΣΕΩΝ

Επίκαιρες ερωτήσεις πρώτου κύκλου: 

Πρώτη είναι η με αριθμό 208/10/20.11.98 επίκαιρη ερώτηση του Βουλευτή του Πανελλήνιου Σοσιαλιστικού Κινήματος κ. Αθανασίου Αλευρά προς τον κύριο Πρωθυπουργό, σχετικά με τη λήψη μέτρων βελτίωσης της αστυνόμευσης στην περιοχή των Αθηνών. 

Η επίκαιρη ερώτηση του κ. Αλευρά έχει ως εξής: 

"Πριν από λίγες ημέρες στην Πλατεία του Αγίου Παύλου στο κέντρο της Αθήνας συνέβη ένα ακόμα αιματηρό επεισόδιο ανάμεσα σε Αλβανούς, που είχε σαν αποτέλεσμα τον τραυματισμό ενός νέου παιδιού, που κατά τις πληροφορίες δεν μετείχε μάλιστα στο επεισόδιο. 

Δεν είναι η πρώτη φορά που στην Πλατεία του Αγίου Παύλου γίνεται παρόμοιο επεισόδιο και μάλιστα κατά τις απογευματινές ώρες μπροστά σε παιδιά και κατοίκους που κάθονται στα ζαχαροπλαστεία της πλατείας. 

Η ασυδοσία των εγκληματιών οφείλεται κατά κύριο λόγο στην παντελή έλλειψη αστυνόμευσης, με αποτέλεσμα παραδοσιακές γειτονιές της Αθήνες να εγκαταλείπονται από τους παλαιούς κατοίκους τους και να υποβαθμίζονται όλο και πιο πολύ. 

Σε άλλες περιοχές της Αθήνας πολυάριθμοι οίκοι ανοχής μετατρέπουν τις γειτονιές σε κέντρα εγκληματικής δράσης, επειδή η Κυβέρνηση καθυστερεί επί χρόνια να περάσει μία απλή διάταξη, που να προβλέπει το άμεσο κλείσιμο των υπεράριθμων οίκων ανοχής. 

Κοινή διαπίστωση ότι η κατάσταση στον τομέα της αστυνόμευσης δεν είναι καλή και η κατάργηση πολλών αστυνομικών τμημάτων στην Αθήνα δεν είχε θετικά αποτελέσματα. 

Ερωτάται ο κύριος Πρωθυπουργός: 

Ποια μέτρα προτίθεται να λάβει η Κυβέρνηση, για να βελτιωθεί η αστυνόμευση στην πόλη της Αθήνας, να προστατευθεί η ασφάλεια των πολιτών, εάν προτίθεται να προβεί στην επανίδρυση των αστυνομικών τμημάτων και πώς θα αποδεσμευθεί το αστυνομικό προσωπικό από διοικητικά καθήκοντα και ασχολίες, ώστε να αυξηθούν οι περιπολίες στους δρόμους και να ελεγχθούν αποφασιστικά οι παράνομες δραστηριότητες;". 

Ο κύριος Πρωθυπουργός έχει το λόγο. 

ΚΩΝΣΤΑΝΤΙΝΟΣ ΣΗΜΙΤΗΣ (Πρόεδρος της Κυβέρνησης): Κυρίες και κύριοι συνάδελφοι, επιδίωξή μας είναι να αισθάνεται ο πολίτης ασφαλής, επιδίωξη μας είναι να επικρατούν σε όλη τη χώρα συνθήκες οι οποίες εξασφαλίζουν την τάξη, επιδίωξή μας είναι να είναι η Αστυνομία αποτελεσματική. 

Για να τα πετύχουμε αυτά προ ολίγων ημερών ο Υπουργός Δημόσιας Τάξης κ. Πετσάλνικος επανέλαβε ορισμένα μέτρα τα οποία έχουν ήδη τεθεί σε εφαρμογή και εξήγγειλε και άλλα μέτρα. Θα αναφερθώ στα πιο σημαντικά ενδεικτικά. 

Χρειάζονται περισσότεροι αστυνόμοι. Χρειάζεται η Αστυνομία να είναι στους δρόμους. Χρειάζεται η Αστυνομία να είναι κοντά στους πολίτες. Για να εξασφαλίσουμε περισσότερους αστυνόμους θα υπάρξουν νομοθετικές ρυθμίσεις, ώστε η Αστυνομία να μην έχει στην έκταση, στην οποία έχει σήμερα, τη φύλαξη των φυλακών, να μη χρησιμοποιείται στην έκταση στην οποία χρησιμοποιείται σήμερα για τον έλεγχο των αποσκευών στα αεροδρόμια, να μην έχει η Αστυνομία ως καθήκον την επίδοση των ποινικών δικογράφων. 

Πιστεύεται ότι με την απόσπαση ή τη μετάθεση αστυνομικών από τα σημερινά καθήκοντά τους και με τη χρησιμοποίηση επίσης των αστυνομικών, οι οποίοι τώρα φυλάνε τα σύνορα, θα υπάρξουν γύρω στους τρεις χιλιάδες τουλάχιστον -μπορεί και περισσότεροι, τέσσερις χιλιάδες- οι οποίοι θα ασχοληθούν, στις μάχιμες μονάδες της Αστυνομίας, με την αστυνόμευση. 

Αποφασίστηκε επίσης -και έχει ήδη τεθεί σε εφαρμογή- να υπάρχει μια πιο πυκνή παρουσία της Αστυνομίας στις μεγάλες πόλεις, στα αστικά κέντρα, σε όλη την περίοδο που είναι ανοιχτά τα καταστήματα και τα γραφεία. Εδώ στην Αθήνα θα υπάρχουν και περισσότερες περιπολίες προσωπικού με αυτοκίνητα, αλλά και περισσότερες περιπολίες της Αστυνομίας πεζή. Θα υπάρξει περισσότερη εκπαίδευση, θα υπάρξει πιο εντατική απέλαση αλλοδαπών, οι οποίοι δεν έχουν άδειες και θα φροντίσουμε επίσης την αναδιοργάνωση όλων των υπηρεσιών των κεντρικών της Αστυνομίας. 

Στο πλαίσιο αυτό θα ιδρυθεί το Αρχηγείο της Αστυνομίας. Και όπως αναφέρεται στην ερώτηση, θα εξετάσουμε τη λειτουργία των πολυδύναμων αστυνομικών κέντρων τα οποία έχουν δημιουργηθεί. 

Πιστεύουμε ότι αυτά είναι ιδιαίτερα χρήσιμα, γιατί εκεί συγκεντρώνεται το προσωπικό από περισσότερα τμήματα και έτσι δεν χρησιμοποιείται σε δευτερεύουσες υπηρεσίες και υπάρχει καλύτερη οργάνωση. Θα δούμε, όμως, ποιο θα είναι το αποτέλεσμα, εάν απέδωσαν καλύτερα στην αστυνόμευση και ανάλογα με τα αποτελέσματα της έρευνας θα αποφασίσουμε εάν θα συνεχισθεί αυτή η προσπάθεια. 

Ευχαριστώ. 

ΠΡΟΕΔΡΟΣ (Απόστολος Κακλαμάνης): Ο κ. Αλευράς έχει το λόγο. 

ΑΘΑΝΑΣΙΟΣ ΑΛΕΥΡΑΣ: Κύριε Πρόεδρε, η εγκληματικότητα ασφαλώς στο σύγχρονο κόσμο είναι εγγενής και δεν είναι πρωτόγνωρα τα φαινόμενα τα οποία βιώνουμε σήμερα στην Αθήνα. Και ασφαλώς δεν πιστεύω ότι η εγκληματικότητα έχει χρώμα ή γνωρίζει φυλή. 

Δεν μπορεί, όμως, παρά να παρατηρήσει κανείς ότι οι πολίτες των μεγάλων αστικών κέντρων, αλλά και της επαρχίας, αισθάνονται ανυπεράσπιστοι. Ιδιαίτερα στην Αθήνα θα έλεγα ότι είναι ανυπεράσπιστοι οι πολίτες σε μία ανοχύρωτη πόλη. Και είναι πάρα πολλά τα περιστατικά και της τυφλής βίας και των εγκλημάτων κατά της περιουσίας, που στην ουσία απαξιώνουν τη ζωή των ίδιων των πολιτών, την ποιότητα της ζωής τους στην πόλη. 

Δεν θα μπορούσε να αγνοήσει κανένας επίσης, ότι παραδοσιακές γειτονιές στην πόλη της Αθήνας εξαιτίας του φαινομένου αυτού εγκαταλείπονται από τους παλιούς κατοίκους τους. Χαρακτηριστική είναι η περίπτωση του Αγίου Παύλου όπου στην κυριολεξία η γειτονιά είναι γειτονιά μεταναστών πλέον. 

'Ενα δεύτερο ζήτημα, το οποίο θα ήθελα να επισημάνω είναι το εξής: Γνωρίζω, κύριε Πρόεδρε, την ευαισθησία με την οποία εσείς προσωπικά, αλλά και η Κυβέρνησή σας, αγωνίζεται ώστε να αντιμετωπίσει το Μινώταυρο αυτής της καθημερινής βαρβαρότητας, που στην ουσία δοκιμάζει την αντοχή των πολιτών. 

Πιστεύω ότι τα μέτρα, τα οποία ανακοινώσατε και ανακοίνωσε και ο Υπουργός Δημοσίας Τάξεως είναι στη σωστή κατεύθυνση. 

Θα μου επιτρέψετε να θέσω τις δικές μου προτάσεις σε πέντε άξονες. 

Ο πρώτος άξονας είναι η καταπολέμηση της διαφθοράς στο εσωτερικό της ίδιας της Αστυνομίας. Νομίζω ότι οι πρώτες αποφάσεις που έλαβε ο Υπουργός Δημόσιας Τάξης είναι πράγματι θετικές, γιατί υπάρχουν πολλά κρούσματα διαφθοράς στο εσωτερικό της Αστυνομίας. 

Ο δεύτερος άξονας έχει να κάνει με τη λειτουργία των πολυδύναμων τμημάτων. Πρέπει να σας μεταφέρω το αίτημα μεγάλης πλειοψηφίας των πολιτών της Αθήνας, να επανέλθουμε στο προηγούμενο καθεστώς, διότι η κατάσταση στον τομέα της αστυνόμευσης έχει γίνει χειρότερη. 

Ο τρίτος άξονας αφορά το ζήτημα των οίκων ανοχής. Κύριε Πρόεδρε, θα πρέπει η Κυβέρνηση άμεσα, μέχρι τις γιορτές, να πάρει επιτέλους μία πρωτοβουλία, ώστε να κατατεθεί η σχετική νομοθετική διάταξη που να δίνει το δικαίωμα στην Αστυνομία ή στους δήμους, να κλείσουν τους υπεράριθμους οίκους ανοχής. Δεν είναι ζήτημα πορνείας, είναι ζήτημα σύμφυτης εγκληματικότητας γύρω από τους οίκους ανοχής. 

Ο τέταρτος άξονας, που θεωρώ ότι είναι μείζονος σημασίας αφορά την επανεκπαίδευση του προσωπικού της Αστυνομίας, ώστε να μπορεί να κάνει αστυνόμευση. 

  


 

  

Σελίδα 1671 

Ο πέμπτος άξονας αφορά την απαλλαγή από τα διοικητικά καθήκοντα, όπως σωστά αναφέρατε στην τοποθέτησή σας. Νομίζω ότι θα μπορούσε να συνδυαστεί με απαλλαγή από την υποχρέωση ελέγχου της στάθμευσης στο κέντρο της Αθήνας και με μεταφορά της σχετικής αρμοδιότητας στο Δήμο. Ευχαριστώ. 

ΠΡΟΕΔΡΟΣ (Απόστολος Κακλαμάνης): Ο κύριος Πρωθυπουργός έχει το λόγο. 

ΚΩΝΣΤΑΝΤΙΝΟΣ ΣΗΜΙΤΗΣ (Πρόεδρος της Κυβέρνησης): Κυρίες και κύριοι συνάδελφοι, συμφωνώ με τον κύριο συνάδελφο ότι οι πολίτες αισθάνονται ανασφαλείς, ότι βλέπουν ότι υπάρχει μία αύξηση της εγκληματικότητας. Ταυτόχρονα όμως θέλω να σημειώσω ότι το φαινόμενο αυτό παρατηρείται σε όλη την Ευρώπη και ότι οι δείκτες εγκληματικότητας στη χώρα είναι χαμηλότεροι απ'ό,τι είναι στην υπόλοιπη Ευρώπη. Δεν υπάρχει ανάλογη αύξηση με τις άλλες χώρες, εδώ. 

Πιστεύω ότι η αστυνόμευση παρ' όλα τα ελαττώματα τα οποία έχει, τις ελλείψεις τις οποίες παρουσιάζει, σε μεγάλα τμήματα της χώρας, είναι γενικά αποτελεσματική. 

Κύρια αιτία της εγκληματικότητας είναι βέβαια οι αλλοδαποί, οι μετανάστες, οι οικονομικοί μετανάστες οι οποίοι έχουν πρόβλημα επιβίωσης. Γι'αυτό ανέφερα πριν ότι θα υπάρξει επαναπροώθηση όσων δεν βρίσκονται δικαιολογημένα στην Ελλάδα. 

Για τα σημεία τα οποία έθιξε ο κ. Αλευράς μίλησα πριν. Θέλω να αναφέρω ότι θα κατατεθεί ένα σχέδιο νόμου για τους οίκους ανοχής, το οποίο θα αντιμετωπίζει το πρόβλημα, το οποίο αναφέρατε. 

Στα θέματα της εκπαίδευσης, στα θέματα των πολυδύναμων αστυνομικών κέντρων, στα θέματα της δημοτικής αστυνόμευσης, θα υπάρξει μία πρόοδος γιατί έχουν αποφασιστεί ενέργειες. 

Πιστεύω ότι όσο περνά ο καιρός, τόσο πιο δυνατή θα είναι η παρουσία της Αστυνομίας στους δρόμους, γιατί θέλουμε να δώσουμε στον πολίτη το αίσθημα της ασφάλειας, θέλουμε να δώσουμε στον πολίτη την πεποίθηση ότι η Αστυνομία βρίσκεται κοντά του και τον προστατεύει. 

ΠΡΟΕΔΡΟΣ (Απόστολος Κακλαμάνης): Δεύτερη είναι η υπ'αριθμόν 214/11/23-11-98 επίκαιρη ερώτηση του Βουλευτή της Νέας Δημοκρατίας κ. Εμμανουήλ Κεφαλογιάννη προς τον κύριο Πρωθυπουργό, σχετικά με τις ευθύνες των αρμοδίων φορέων στις διαπιστωθείσες κακοτεχνίες των δημοσίων έργων κλπ. 

Η επίκαιρη ερώτηση του κ. Κεφαλογιάννη συνοπτικώς έχει ως εξής: 

"Επί ένα και πλέον μήνα ο Υπουργός Περιβάλλοντος, Χωροταξίας και Δημοσίων 'Εργων και ο Υφυπουργός Εθνικής Οικονομίας διαγκωνίζονται σε "σκληρά μηνύματα" και απειλές κατά των εργολάβων δημοσίων έργων. 

Επειδή αληθές είναι ότι: 

Ο υπεύθυνος και αρμόδιος Υπουργός Περιβάλλοντος, Χωροταξίας και Δημοσίων 'Εργων αρνείται να εφαρμόσει το ν. 2229/1994, ενώ ο Υφυπουργός Εθνικής Οικονομίας αναρμοδίως απειλεί με "κυρώσεις". 

Η 'Ενωση Μηχανικών Δημοσίων Υπαλλήλων καταγγέλει ότι υποβαθμίζεται συνεχώς ο ρόλος των μηχανικών δημοσίων υπαλλήλων, ενώ υπάλληλοι του Υπουργείου Περιβάλλοντος, Χωροταξίας και Δημοσίων 'Εργων αρνούνται να συνεργαστούν με τους τεχνικούς του Ελληνικού Συμβουλίου Ποιοτικού Ελέγχου. 

Οι Υπουργοί Περιβάλλοντος, Χωροταξίας και Δημοσίων 'Εργων και Παιδείας δήλωσαν στη Βουλή αναρμοδιότητα και ότι όλα έχουν καλώς. 

Ο Υφυπουργός Εθνικής Οικονομίας διόρισε ως "τεχνικούς συμβούλους" του Υπουργείου και των Περιφερειών της χώρας εν ενεργεία εργολάβους και μελετητές δημοσίων έργων. 

'Ολες οι "διαδικασίες" κατά των "κακών εργολάβων" τελικώς ακυρώνονται. 

Επί δεκαπέντε χιλιάδων έργων άνω των τεσσάρων τρισεκατομμυρίων (4.000.000.000.000) δραχμών κηρύχθηκαν έκπτωτοι είκοσι οκτώ μικρομεσαίοι εργολάβοι και δαπάνη ενός δισεκατομμυρίου (1.000.000.000) δραχμών για την αποκατάσταση κακοτεχνιών!!! 

Η 'Ενωση Ασφαλιστικών Εταιρειών Ελλάδος κατήγγειλε στην Εισαγγελία του Αρείου Πάγου τη "μετατροπή των οδών σε παγίδες που αυξάνουν κατακόρυφα τις αιτίες των τροχαίων ατυχημάτων". 

Οι 'Ελληνες συνεχίζουν να σκοτώνονται στους κακότεχνους δρόμους και να πνίγονται σε κάθε ισχυρή βροχόπτωση. 

Η ενεργοποίηση των Υπουργείων Περιβάλλοντος, Χωροταξίας και Δημοσίων 'Εργων και Εθνικής Οικονομίας οφείλεται στη διαμάχη για την αναδιανομή της "πίτας" των δημοσίων έργων. 

Ερωτάσθε εάν δύνασθε και προτίθεσθε να επέμβετε κατά το Σύνταγμα για την εκκαθάριση των στάβλων του Αυγείου-δημοσίων έργων;" 

Πριν δώσω το λόγο στον κύριο Πρωθυπουργό, θέλω να παρατηρήσω το εξής: Αυτή η ανάπτυξη είναι προφανές ότι δεν μπορεί να νοηθεί στη διαδικασία αυτή των επίκαιρων ερωτήσεων. Από πλευράς αναπτύξεως, είναι για ολόκληρη επερώτηση, για να μην πω για περισσότερη της μιας. 'Ολα αυτά τα θέματα πώς θα τα απαντήσει ο κύριος Πρωθυπουργός σε τρία λεπτά της ώρας που έχει από τον Κανονισμό δικαίωμα να μιλήσει; 

Σας παρακαλώ να μην καταστρατηγούμε τις σχετικές διατάξεις. Το έχω πει πολλές φορές. 

Ορίστε, κύριε Πρόεδρε, έχετε το λόγο. 

ΚΩΝΣΤΑΝΤΙΝΟΣ ΣΗΜΙΤΗΣ (Πρόεδρος της Κυβέρνησης): Κυρίες και κύριοι συνάδελφοι, μία πρώτη παρατήρηση σε σχέση με την ερώτηση. 

Ο κ. Κεφαλογιάννης διαμαρτύρεται διότι επιβάλλονται κυρώσεις και διώξεις στους εργολάβους. Προφανώς συμπεραίνει ότι οι εργολάβοι εργάζονται ικανοποιητικά. Διαμαρτύρεται επίσης, ότι οι δρόμοι δεν είναι σε ικανοποιητική κατάσταση και ότι τα έργα δεν εκτελούνται καλά. Προφανώς συμπεραίνει ότι οι εργολάβοι δεν εργάζονται ικανοποιητικά. Διαμαρτύρεται ότι κάποιοι υπάλληλοι είναι αντίθετοι κάποιων άλλων υπαλλήλων και είναι κατά της Κυβέρνησης. Είναι η γνωστή τακτική της Νέας Δημοκρατίας. Είμαστε με όλους ενάντια σε όλα, θέση δεν παίρνουμε και δεν λέμε ποιος έχει δίκιο και ποιος έχει άδικο. 

'Οσον αφορά στην ουσία του θέματος, θέλω να τονίσω ότι αυτήν τη στιγμή βρίσκονται σε εξέλιξη στην Ελλάδα περίπου είκοσι χιλιάδες έργα. 'Εργα τα οποία είναι εθνικής, περιφερειακής και νομαρχιακής κλίμακας. Ποτέ στην Ελλάδα δεν βρίσκονταν σε εξέλιξη τόσα πολλά έργα. 

Τα έργα αυτά αλλάζουν τη φυσιογνωμία της χώρας, δημιουργούν νέες υποδομές, βελτιώνουν κατά πολύ τις υποδομές, οι οποίες υπάρχουν, δημιουργούν δεκάδες χιλιάδες θέσεις εργασίας και δίνουν μία τεράστια ώθηση στην ελληνική οικονομία. Είναι βεβαίως αναγκαίο να ελέγχονται όλα αυτά τα έργα. Μπορώ να πω ότι για πρώτη φορά ελέγχονται τόσο συστηματικά αυτά τα έργα. Για πρώτη φορά έχουν θεσμοθετηθεί διαδικασίες τέτοιες, οι οποίες εξασφαλίζουν από την αρχή μέχρι το τέλος να υπάρχει μία παρακολούθηση. Δεν υπήρχε στο παρελθόν εδώ στην Ελλάδα τέτοιο ευρύ σύστημα παρακολούθησης. Τι έχει γίνει μεταξύ άλλων; 

Για τα έργα μεγάλης εθνικής κλίμακας υπάρχουν σύμβουλοι διαχείρισης και σύμβουλοι κατασκευών, οι οποίοι έχουν προσληφθεί με διεθνείς διαγωνισμούς. 'Εχει δημιουργηθεί με νόμο ειδικός σύμβουλος ποιοτικού ελέγχου, ο ΕΣΠΕΛ. 

Ο ΕΣΠΕΛ έχει προσληφθεί με διεθνή διαγωνισμό και παρέχει τις υπηρεσίες του κάτω από την εποπτεία του Υπουργείου Περιβάλλοντος, Χωροταξίας και Δημοσίων 'Εργων και του Υπουργείου Εθνικής Οικονομίας. Προχωρεί σε δειγματοληπτικούς ελέγχους σε χίλια πεντακόσια έργα όλων των Υπουργείων, των περιφερειών και των νομαρχιών και όταν με βάση αυτούς τους ελέγχους διαπιστωθεί ότι τα πράγματα δεν πηγαίνουν καλά, τότε ενεργοποιούνται οι διαδικασίες για να επιβληθούν κυρώσεις. Και κυρώσεις έχουν επιβληθεί πολλές. 'Εχουν επιβληθεί πρόστιμα στους εργολάβους ύψους επτά δισεκατομμυρίων (7.000.000.000) δραχμών, έχουν κηρυχθεί 

 

 

  

Σελίδα 1672 

έκπτωτες δεκαοκτώ ατομικές επιχειρήσεις και ισάριθμες εργολαβίες και δέκα ανώνυμες εταιρείες και εταιρείες περιορισμένης ευθύνης. 'Εχουν γίνει ειδικές προσκλήσεις σε πολλές άλλες περιπτώσεις και σε συνεργασία με το Υ.ΠΕ.ΧΩ.Δ.Ε. και το Υπουργείο Εθνικής Οικονομίας υπάρχει μία ειδική μονάδα, μεικτή επιτροπή καθοδήγησης για τον εκσυγχρονισμό του συστήματος παραγωγής των δημοσίων έργων. 

Θα κλείσω λέγοντας ότι εμείς θέλουμε τα χρήματα του λαού να αξιοποιούνται. Και η αξιοποίηση αυτή να γίνεται με διαφάνεια, με συστηματικότητα, για να έχει τη μέγιστη απόδοση για τον ελληνικό λαό. 

ΠΡΟΕΔΡΟΣ (Απόστολος Κακλαμάνης): Ο κ. Κεφαλογιάννης έχει το λόγο. 

ΕΜΜΑΝΟΥΗΛ ΚΕΦΑΛΟΓΙΑΝΝΗΣ: Κύριε Πρόεδρε, θα ήθελα να αρχίσω από την τελευταία παρατήρηση του κυρίου Πρωθυπουργού, ότι επιθυμία της Κυβέρνησης όπως και όλων μας, είναι η αξιοποίηση του δημοσίου χρήματος. 

Αν ρίξει κανείς μία ματιά στις εκθέσεις του Ελεγκτικού Συνεδρίου, καθ' όλην τη διάρκεια της δεκαετίας 1980 και της δεκαετίας του 1990, θα δει ότι τα έργα κοστίζουν μέχρι και εξακόσια της εκατό του συμβατικού τους κόστους. Αυτό ίσχυε μέχρι το 1994. 

Βεβαίως ψηφίστηκε μία διάταξη, όπου επιτρέπεται από το νόμο το κόστος να φθάνει μέχρι το 150% του συμβατικού κόστους, όμως τα έργα δεν ολοκληρώνονται, γίνονται επαναπροκηρύξεις των ιδίων έργων και φθάνουμε στο ιδιο αποτέλεσμα. 

Τα στοιχεία που κατέθεσε ο κύριος Υπουργός ΠΕ.ΧΩ.Δ.Ε. στην Επιτροπή Θεσμών και Διαφάνειας της Βουλής για τις ποινές σε κακοτεχνίες, είναι αυτά ακριβώς που είπατε. Μάλιστα στα δικά του στοιχεία αναφέρεται ότι έχει επιβληθεί μόνο ένα δισεκατομμύριο πρόστιμο για κακοτεχνίες. 

'Ομως, κύριε Πρόεδρε, εδώ και τέσσερα χρόνια και τρεις μήνες δεν έχει υπογράψει το προεδρικό διάταγμα για την επιβολή προστίμων για τις κακοτεχνίες με βάση το ν. 2229/94 άρθρο 4 παρ.16. Αυτό δεν έχει υπογραφεί από τον κύριο Υπουργό. Και γι'αυτό οι ποινές που επιβάλλονται, δεν εισπράττονται. 

Είναι χαρακτηριστικό να πει κανείς ότι σχεδόν ποτέ ή ελάχιστες φορές το ΥΠΕΧΩΔΕ έχει καταπέσει και έχει εισπράξει εγγυητικές επιστολές το Δημόσιο Ταμείο. Επιβάλλονται οι ποινές αλλά δεν εισπράττονται. Δεν εισπράττονται στο Δημόσιο Ταμείο. Αυτή είναι η αλήθεια. Και όταν προεκλήθη στην Επιτροπή Θεσμών και Διαφάνειας ο κύριος Υπουργός ΠΕ.ΧΩ.Δ.Ε. και όλη η πολιτική ηγεσία, το μόνο που ανέφεραν ήταν μια μόνο περίπτωση: Είναι λιγότερες από τα δάχτυλα ενός χεριού αυτές οι ποινές που έχουν εισπραχθεί στο Δημόσιο Ταμείο τα τελευταία είκοσι χρόνια. 

Τέλος, υπάρχει το αλαλούμ μεταξύ των Υπουργείων. Το ένα Υπουργείο δηλώνει αναρμοδιότητα του Υπουργείου ΠΕ.ΧΩ.ΔΕ για τις κακοτεχνίες, οι υπάλληλοι του ΕΣΠΕΛ δεν είναι ευπρόσδεκτοι στο ΠΕ.ΧΩ.ΔΕ., ο Υπουργός Παιδείας λέει ότι όλα πηγαίνουν καλά ενώ το ΕΣΠΕΛ ομιλεί για κακοτεχνίες στη σχολική στέγη, σε σεισμογενείς περιοχές που μπορούν να συνεπάγονται τεράστιους κινδύνους στο μέλλον. 

'Εχουμε την έκθεση της 'Ενωσης Ασφαλειών για τις κακοτεχνίες στους δρόμους και χιλιάδες θύματα. 

ΠΡΟΕΔΡΟΣ (Απόστολος Κακλαμάνης): Παρακαλώ τελειώνετε. 

ΕΜΜΑΝΟΥΗΛ ΚΕΦΑΛΟΓΙΑΝΝΗΣ: Κύριε Πρωθυπουργέ, ο μόνος τρόπος για να βγούμε απ' αυτό το αδιέξοδο είναι να παραιτηθεί η πολιτική ηγεσία του Υπουργείου ΠΕΧΩΔΕ και να αναλάβετε εσείς προσωπικά την ευθύνη αυτού του Υπουργείου. 

ΠΡΟΕΔΡΟΣ (Απόστολος Κακλαμάνης): Ο κύριος Πρωθυπουργός έχει το λόγο. 

ΚΩΝΣΤΑΝΤΙΝΟΣ ΣΗΜΙΤΗΣ (Πρόεδρος της Κυβέρνησης): Κυρίες και κύριοι συνάδελφοι, νομίζω ότι η κατάληξη της αγόρευσης του κυρίου συναδέλφου της Νέας Δημοκρατίας δείχνει και τη σοβαρότητα της εξέτασης του θέματος. Η πρόθεσή του είναι μια πρόθεση καταγγελίας χωρίς να θέλει να μπει στην ουσία. Είναι να αραδιάσει αριθμούς, να παρουσιάσει το ένα ή το άλλο στοιχείο το οποίο θα εντυπωσιάσει, αλλά να μην εξετάσει το κεντρικό θέμα του αν η νομοθεσία που αφορά τα δημόσια έργα, αν οι διαδικασίες που αφορούν τα δημόσια έργα έχουν βελτιωθεί με τις παρεμβάσεις που ανέφερα και έχουν οδηγήσει στην καλύτερη εκτέλεση των δημοσίων έργων. 

Ο ίδιος ανέφερε ένα παράδειγμα ότι δεν επιτρέπεται πλέον η υποβολή νέων συγκριτικών πινάκων και έτσι η διόρθωση του τιμήματος. Και ερμήνευσε το παράδειγμα αυτό ως μια υποχώρηση, ότι έτσι δήθεν δίδεται στους εργολάβους η δυνατότητα να αυξάνουν συνεχώς τις τιμές. 

Η αλήθεια είναι ακριβώς αντίθετη. Στη νομοθεσία αυτή ορίστηκε ότι η αύξηση των τιμών δεν μπορεί να υπερβεί το 50% ενώ πριν έφθανε το 150%-200%. Και σήμερα λόγω αυτής της νομοθεσίας έχει περιοριστεί το φαινόμενο. 

Θέλω επίσης να σας υπενθυμίσω ότι χάρη στις ενέργειες που έγιναν από το Υπουργείο Χωροταξίας και σε συνεννόηση με την Ευρωπαϊκή Επιτροπή ορίστηκε ότι θα υπάρχει μια διαδικασία, όπου δεν θα μπορεί εκείνος που θα θέλει να αναλάβει ένα δημόσιο έργο, να υποβάλει μια προσφορά με εκπτώσεις, ώστε να μπορεί να παίρνει το έργο σε ένα τίμημα στο οποίο δεν θα το εκτελέσει μετά. 

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Υπάρχει έκπτωση του 99%. 

ΚΩΝΣΤΑΝΤΙΝΟΣ ΣΗΜΙΤΗΣ (Πρόεδρος της Κυβέρνησης): Ακριβώς λόγω αυτής της νομοθεσίας έχει σταματήσει αυτό το φαινόμενο και έχουν δημιουργηθεί καλύτερες προϋποθέσεις για την εκτέλεση των έργων. Λοιπόν, όταν θέλουμε να συζητήσουμε εδώ, να συζητάμε με βάση συγκεκριμένα παραδείγματα και συγκεκριμένες αναφορές και να μη λέμε έτσι γενικά και αόριστα ότι δεν πηγαίνουν καλά τα πράγματα και ότι η 'Ενωση Ασφαλιστικών Εταιρειών κλπ. Τι θα πει η 'Ενωση Ασφαλιστικών Εταιρειών; Βεβαίως θα πει ότι δεν ευθύνονται οι οδηγοί για να περιορίσει τη δαπάνη της. Δεν είναι κριτήριο μόνο το τι λέει η 'Ενωση των Ασφαλιστικών Εταιρειών. Κριτήριο είναι και το αν οι δρόμοι πράγματι είναι καλύτεροι. Γι'αυτό σας είπα ότι μπήκαν νέες διαδικασίες. Υπάρχει τώρα ένας σύμβουλος για την ποιοτική έρευνα, για τον ποιοτικό έλεγχο των δρόμων. 

Νομίζω, λοιπόν, ότι υπάρχει μια βελτίωση. Είμαστε ακόμη σε απόσταση απ'αυτό που θα θέλαμε, αλλά θα καταφέρουμε να πετύχουμε μια υψηλή ποιότητα. 

ΠΡΟΕΔΡΟΣ (Απόστολος Κακλαμάνης): Τρίτη είναι η με αριθμό 222/23-11-98 επίκαιρη ερώτηση του Βουλευτή του Κομμουνιστικού Κόμματος Ελλάδος κ. Ορέστη Κολοζώφ προς τον Υπουργό Περιβάλλοντος, Χωροταξίας και Δημοσίων 'Εργων, σχετικά με τις πρόσφατες πλημμύρες στο Λεκανοπέδιο, την αναθεώρηση του ύψους και των ρυθμών χρηματοδότησης κατασκευής των αντιπλημμυρικών έργων κλπ. 

Η επίκαιρη ερώτηση του κ. Κολοζώφ έχει ως εξής: 

"Για μια ακόμη φορά με την πρόσφατη φθινοπωρινή νεροποντή πλημμύρισε το Λεκανοπέδιο προκαλώντας απίστευτη ταλαιπωρία στις μετακινήσεις του πληθυσμού. Και αν δεν υπήρξαν αυτήν τη φορά εκτεταμένες ζημιές, τα νέα κύματα κακοκαιρίας θα δημιουργήσουν τεράστια προβλήματα, όπως συνέβη και στο παρελθόν". 

( Θόρυβος στην Αίθουσα ) 

Εγώ θα σταματήσω, ώσπου να αποφασίσετε ότι συνεχίζεται η συνεδρίαση. 

Κύριοι Υπουργοί και κύριοι συνάδελφοι, σας παρακαλώ. Συνεχίζεται η συνεδρίαση. 

"Σύμφωνα με στοιχεία που είδαν το φως της δημοσιότητας στο διαχειριστικό σχέδιο που εκπόνησε η Εταιρεία Συμβούλων "Knight Piesold" σε συνεργασία με τις εργασίες της ΕΥΔΑΠ, υπάρχει μεταξύ άλλων η διαπίστωση ότι για όλες σχεδόν τις περιοχές της Αττικής δεν υπάρχει κανένα αντιπλημμυρικό έργο, ενώ τα υφιστάμενα συστήματα αποχέτευσης ομβρίων υδάτων στην Αθήνα, στο σύνολό τους ικανοποιούν το 25% μόνο των συνολικών αναγκών. 

Επίσης σύμφωνα με εκτιμήσεις των ειδικών, χρειάζονται 350 

  


 

  

Σελίδα 1673 

δισ. δραχμές για να υπάρξει αντιπλημμυρική θωράκιση του Λεκανοπεδίου. 'Ομως, τα 10-15 δισ. που δίνονται κάθε χρόνο από την Κυβέρνηση καθώς και η εξασφάλιση μιας μικρής χρηματοδότησης από το Ταμείο Συνοχής, δεν λύνουν το πρόβλημα και με αυτούς τους ρυθμούς θα χρειαστούν τριάντα πέντε χρόνια για να υπάρξει πλήρης και αποτελεσματική θωράκιση. 

Ερωτάται ο κύριος Υπουργός, εάν η Κυβέρνηση αντιλαμβάνεται την οξύτητα του προβλήματος και αν σκέπτεται να αναθεωρήσει το ύψος και τους ρυθμούς της χρηματοδότησης και της κατασκευής των απαραίτητων έργων". 

Ο Υπουργός Περιβάλλοντος, Χωροταξίας και Δημοσίων 'Εργων κ. Λαλιώτης έχει το λόγο. 

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός Περιβάλλοντος, Χωροταξίας και Δημοσίων 'Εργων): Κύριε Πρόεδρε, θέλω να ευχαριστήσω τον κ. Κολοζώφ γιατί μου δίνει την ευκαιρία να κάνω ένα συνολικό, συνοπτικό, αλλά και πολύ ενημερωτικό απολογισμό ενός έργου το οποίο δεν μπορεί να αμφισβητηθεί, ενός έργου που συνδέεται με την αντιπλημμυρική θωράκιση της Αττικής από το 1994 μέχρι σήμερα. Θα καταθέσω πίνακες για το ποια έργα έχουν εκτελεσθεί, ποια έργα εκτελούνται και ποια έργα δημοπραττούνται. 

Οι αναφορές και οι περιγραφές του κυρίου συναδέλφου στην ερώτησή του, είναι μισές αλήθειες για να δημιουργούνται εντυπώσεις. Ας ξεκινήσουμε από τρεις διαπιστώσεις: Πρώτον, είναι γνωστό ότι για δεκαετίες, η Αθήνα και η Αττική ήταν ανοχύρωτες περιοχές. Αναπτύχθηκαν άναρχα, χωρίς πρόβλεψη, χωρίς υποδομές, χωρίς σχέδιο. 

Δεύτερον, είναι γνωστό ότι από το 1950 και μετά, έχουν μπαζωθεί, τσιμεντοποιηθεί, οικοπεδοποιηθεί και κτισθεί στην Αττική χείμαρροι και ρέματα μήκους πεντακοσίων πενήντα χιλιομέτρων. Δηλαδή, μια απόσταση αντίστοιχη με την απόσταση Αθηνών-Θεσσΰλονίκης. Σ'αυτό έχουν ευθύνες και η πολιτεία και οι δήμοι και οι νομάρχες και οι πολίτες. Δεν πρέπει να χαϊδεύουμε τα αυτιά των πολιτών. 

Πολλές φορές, όλοι αυτοί που είναι αγανακτισμένοι πολίτες, για το τι έχουν πάθει, αν πάρει η κάμερα, το τι έχουν κτίσει, θα καταλάβουμε ότι είναι οι ίδιοι υπεύθυνοι γι αυτό που τους συμβαίνει, αλλά και γι αυτό που συμβαίνει και στους άλλους, γιατί προκαλούν ζημιές και σ' αυτούς που είναι νόμιμοι. 

Τρίτη διαπίστωση, είναι ότι οι μελέτες που έκανε από το 1974 το Υπουργείο Περιβάλλοντος, Χωροταξίας και Δημοσίων 'Εργων και το Τεχνικό Επιμελητήριο αποκάλυψαν ότι για να καλυφθεί το έλλειμμα των σαράντα χρόνων για έργα υποδομής, δηλαδή για την αντιπλημμυρική προστασία και τη θωράκιση της Αττικής, απαιτούνται τριακόσια έως τριακόσια πενήντα δισεκατομμύρια δραχμές. 

Από το 1994, το Υπουργείο ΠΕΧΩΔΕ σε συνεργασία με την ΕΥΔΑΠ και τις νομαρχίες, έχει διασφαλίσει διακόσια οκτώ δισεκατομμύρια (208.000.000.000) δραχμές που αντιστοιχούν στους προϋπολογισμούς για την κατασκευή διακοσίων δεκαέξι αντιπλημμυρικών έργων, εκ των οποίων ορισμένα συνδυάζονται και με οδικά έργα, όπως αυτά στον Κηφισό. 

Την περίοδο 1994-1999 έχουν διασφαλιστεί αυτοί οι πόροι γι' αυτά τα έργα. Αυτό βέβαια σημαίνει ότι από το σύνολο του προϋπολογισμού που απαιτείται σύμφωνα και με τη μελέτη του Τεχνικού Επιμελητηρίου έχουν ήδη διασφαλιστεί πόροι της τάξεως του 65% με 70%, των συνολικά απαιτούμενων, δηλαδή τα διακόσια οκτώ δισεκατομμύρια (208.000.000.000) δραχμές. Θα έλεγα, λοιπόν, ότι είναι αναληθές ότι διατίθενται κάθε χρόνο από το 1994 μέχρι το 1999 μόνο δέκα δισεκατομμύρια (10.000.000.000) έως δεκαπέντε δισεκατομμύρια (15.000.000.000) δραχμές. Μπορείτε να κάνετε μία διαίρεση και να βρείτε την αλήθεια. Δεν είναι αυτά τα ποσά, είναι πολύ περισσότερα. 

Στα πέντε χρόνια διατέθηκαν περίπου πενήντα δισεκατομμύρια (50.000.000.000) το χρόνο και όχι δέκα δισεκατομμύρια (10.000.000.000) έως δεκαπέντε δισεκατομμύρια (15.000.000.000) δραχμές. 

Για την περίοδο 1990-1993, θα ήθελα να έχετε ένα μέτρο σύγκρισης, είχαν διατεθεί συνολικά μόνο πέντε δισεκατομμύρια (5.000.000.000) έως έξι δισεκατομμύρια (6.000.000.000) δραχμές, για μικρά αντιπλημμυρικά έργα. Από τα διακόσια δεκαέξι έργα στην Αττική, έχουν ήδη ολοκληρωθεί τα ενενήντα οκτώ, εκτελούνται τα εξήντα ένα και έχουν δημοπρατηθεί και βρίσκονται υπό ανάθεση, άλλα επτά έργα. Πρόκειται δε να δημοπρατηθούν πενήντα ακόμα έργα μέσα στο 1999. 

Αυτή είναι η αλήθεια και πιστεύω πως και σεις θα συμφωνήσετε, γιατί ο απολογισμός σε ό,τι αφορά την αντιπλημμυρική προστασία της Αττικής, είναι θετικός και αναμφισβήτητος και έχουν γίνει αυτά τα πέντε χρόνια ότι δεν έχει γίνει τα τελευταία πενήντα χρόνια. Προκαλώ να γίνει η οποιαδήποτε σύγκριση με οποιαδήποτε άλλη περίοδο μετά το 1950. 

(Στο σημείο αυτό την Προεδρική 'Εδρα καταλαμβάνει ο Α' Αντιπρόεδρος της Βουλής κ. ΠΑΝΑΓΙΩΤΗΣ Ν. ΚΡΗΤΙΚΟΣ) 

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Κολοζώφ έχει το λόγο. 

ΟΡΕΣΤΗΣ ΚΟΛΟΖΩΦ: Κύριε Υπουργέ, εγώ θα μπορούσα να σας πω μόνο μία φράση ότι όταν ψιχαλίζει στην Αττική, πνίγεται η Αθήνα. Εσείς μου λέτε ότι ξοδέψατε, όλα αυτά τα χρήματα. Ο σκοπός του ελέγχου που σας κάνουμε δεν ήταν για να αμφισβητήσουμε τα πόσα χρήματα έχετε ξοδέψει. Ο σκοπός της επίκαιρης ερώτησης είναι να διαπιστώσουμε, πρώτα, αν αυτή η έκθεση την οποία αναφέρουμε και σεις δεν αναφερθήκατε, πράγματι επισημαίνει αυτά τα οποία εν μέρει σας έχουμε δώσει, εν μέρει είπατε και σεις, ότι δηλαδή στην Ανατολική Αττική δεν έχουν γίνει ουσιαστικά αντιπλημμυρικά έργα, ότι τα άλλα βρίσκονται μισοτελειωμένα και το αποτέλεσμα αυτής της πορείας είναι αυτό που βλέπουμε αυτές τις μέρες και φοβούμαι ότι θα δούμε και στις επόμενες βροχοπτώσεις. 

Αν το Υπουργείο σας, εν όψει και των πυρκαγιών που είχαμε διαπιστώσει ότι θα έχουμε επιδείνωση της κατάστασης και αν πέρα από τον προγραμματισμό που έχετε πήρατε κάποιο έκτακτο μέτρο για να προστατεύσετε την Αθήνα, δεδομένου ότι υπάρχει αυτή η κατάσταση συσσώρευσης τόσων χρόνων, μην ξεχνάμε ότι σ' αυτές τις δεκαετίες που αναφερθήκατε, οι μισές είναι δικές σας, των δικών σας κυβερνήσεων. 

Εγώ πραγματικά θα ήθελα, αντί γι'αυτήν την περιγραφή που την κάνετε σε όλες σας τις δημόσιες δηλώσεις, να μας λέγατε για την ταμπακιέρα. Υπάρχει η δυνατότητα να προστατευτεί αυτό το λεκανοπέδιο αυτόν το χρόνο ή θα περιμένουμε να ολοκληρωθεί όλο αυτό το πράγμα που μας είπατε; Kαι ποιος είναι ο χρονικός ορίζοντας που θα μπορούμε να πούμε στους Αθηναίους, ξέρετε δέκα χρόνια θα πνίγεστε και τον ενδέκατο δεν θα πνίγεστε πια; 

Απαντήστε στα συγκεκριμένα αυτά ερωτήματα και μην έρχεστε να μου πείτε, ότι ξοδέψατε τόσα δισεκατομμύρια. Τι να το κάνω, όταν τα ξοδέψατε αυτά τα δισεκατομμύρια και εξακολουθεί να πνίγεται το λεκανοπέδιο; 

ΠΡΟΕΔΡΕΥΩΝ (Παναγιώτης Ν. Κρητικός): Ο κύριος Υπουργός έχει το λόγο. 

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός Περιβάλλοντος, Χωροταξίας και Δημοσίων 'Εργων): Κύριε Πρόεδρε, πιστεύω ότι ο κ. Κολοζώφ είναι καλόπιστος και πιστεύω ότι ξέρει και αριθμητική. 

Καταθέτω τους πίνακες που δείχνουν ότι τα πέντε τελευταία χρόνια βρίσκονται στην έναρξη της κατασκευής, κατασκευάζονται ή έχουν ήδη ολοκληρωθεί διακόσια δεκαέξι έργα με προϋπολογισμό διακόσια οκτώ δισεκατομμύρια (208.000.000.000) δραχμές για την αντιπλημμυρική θωράκιση. Με αυτούς τους πίνακες θα δείτε πού έγιναν έργα, πού έχουν ολοκληρωθεί, πού κατασκευάζονται και σε τι ποσοστό είναι σήμερα περαιωμένη η κατασκευή τους και ποια έχουν δημοπρατηθεί. Προκαλώ να γίνει η σύγκριση με οποιαδήποτε άλλη περίοδο. 

(Στο σημείο αυτό ο Υπουργός Περιβάλλοντος, Χωροταξίας και Δημοσίων 'Εργων κ. Κωνσταντίνος Λαλιώτης καταθέτει για τα Πρακτικά τους προαναφερθέντες πίνακες, οι οποίοι βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής) 

 

 

  

Σελίδα 1674 

ΟΡΕΣΤΗΣ ΚΟΛΟΖΩΦ: Δεν αμφισβητώ τα νούμερά σας! 

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός Περιβάλλοντος, Χωροταξίας και Δημοσίων 'Εργων): Δεύτερον, θα ήθελα να σας πω -χωρίς να το αναφέρω ως άλλοθι- ότι οι καιρικές συνθήκες έχουν αλλάξει σε όλον τον κόσμο και βλέπουμε σε όλες τις χώρες ότι υπάρχουν φυσικές καταστροφές με αιχμή στις πλημμύρες. 

Την προηγούμενη εβδομάδα μέσα σε δέκα ώρες στην Αττική η βροχόπτωση ήταν ενενήντα τέσσερα χιλιοστά. Τι σημαίνει αυτό; Σημαίνει, ότι σε δέκα ώρες έπεσε το 1/4 του νερού που πέφτει με βροχόπτωση στη Αττική όλο το χρόνο. Γιατί η συνολική βροχόπτωση της Αττικής είναι κατά μέσο όρο τετρακόσια χιλιοστά. Δεν ήταν μια σταγόνα, κύριε Κολοζώφ! 'Ηταν μεγάλη η βροχόπτωση. Και υπήρξε κινητοποίηση. 

Αμέσως μετά τις καλοκαιρινές πυρκαγιές και πριν τελειώσει το καλοκαίρι, το Υπουργείο Περιβάλλοντος, Χωροταξίας και Δημοσίων 'Εργων σε συνεργασία με το Υπουργείο Γεωργίας έκαναν συγκεκριμένες παρεμβάσεις και στην Πεντέλη και στον Υμηττό και για τα αντιδιαβρωτικά έργα με τους ξυλοκορμούς και για τα μικρά αντιπλημμυρικά έργα της ανάσχεσης. Και όλα αυτά έχουν ολοκληρωθεί, απλώς δεν έχουν ολοκληρωθεί στην περιοχή της Ανατολικής Αττικής, και αυτό είναι αλήθεια και το αναγνωρίζω. 

(Θόρυβος, συνομιλίες στα πίσω Υπουργικά 'Εδρανα) 

Κύριοι, σας παρακαλώ πολύ! 

ΠΡΟΕΔΡΕΥΩΝ (Παναγιώτης Ν. Κρητικός): Παρακαλώ, ησυχία! Εσείς πίσω από τις πλάτες του κυρίου Υπουργού ψιθυρίζετε "συνωμοτικώ τω τρόπω". Τον παρενοχλείτε! 

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός Περιβάλλοντος, Χωροταξίας και Δημοσίων 'Εργων): Δώσαμε μία μάχη με το χρόνο και πιστεύω ότι είχαμε θετικά αποτελέσματα. 

Μέρα με την μέρα, αν θα πάτε στην Πεντέλη ή στον Υμηττό, θα δείτε αυτήν την εργασία την οποία όλοι παραδέχονται και όλοι αναγνωρίζουν. 

(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υπουργού) 

ΠΡΟΕΔΡΕΥΩΝ (Παναγιώτης Ν. Κρητικός): Κύριε Υπουργέ, σας παρακαλώ τελειώνετε! 

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός Περιβάλλοντος, Χωροταξίας και Δημοσίων 'Εργων): Κύριε Πρόεδρε, επειδή και ο κ. Κολοζώφ αλλά και κάποιος άλλος συνάδελφος με ιδιαίτερη ένταση από τη Νέα Δημοκρατία είπε ότι θα πνίγεται η Αττική, θα ήθελα να σας πω ότι το 1977 με αντίστοιχη βροχόπτωση είχαμε... 

ΠΡΟΕΔΡΕΥΩΝ (Παναγιώτης Ν. Κρητικός): Αυτές είναι οδυνηρές εμπειρίες, της 2ας Νοεμβρίου του 1977. 

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός Περιβάλλοντος, Χωροταξίας και Δημοσίων 'Εργων): Είχαμε, λοιπόν, είκοσι τέσσερα θύματα. Αυτή είναι μία λογική μήνυση και μία ευθύνη της πολιτείας. Είναι πολύ σημαντικό ότι από τότε ως σήμερα έχουν γίνει έργα υποδομής και δεν θρηνούμε θύματα. Υπάρχει μία εξέλιξη, υπάρχει μία πρόοδος. Και εγώ σας λέω, ότι πρέπει να συγκριθεί η περίοδος 1994-99 με όποια περίοδο θέλετε για την αντιπλημμυρική θωράκιση της Αττικής. 

ΠΡΟΕΔΡΕΥΩΝ (Παναγιώτης Ν. Κρητικός): Παρακαλώ, κύριε Υπουργέ, ολοκληρώστε! Να περιοριζόμαστε στο χρόνο που δικαιούμαστε! 

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός Περιβάλλοντος, Χωροταξίας και Δημοσίων 'Εργων): Σας λέω, ότι την περίοδο 1990-93 διετέθησαν μόνο πέντε έως έξι δισεκατομμύρια (5.000.000.000-6.000.000.000) δραχμές, ενώ την περίοδο 1994-99 διακόσια οκτώ δισεκατομμύρια (208.000.000.000) δραχμές. 

ΠΡΟΕΔΡΕΥΩΝ (Παναγιώτης Ν. Κρητικός): Παρακαλώ, κύριε Υπουργέ, τελειώνετε. Δεν έχουμε άλλο χρόνο. Είμαστε "από ένα χωριό, δεν θέλω να γίνουμε από δυο!" Σας παρακαλώ! 

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Πάντως, δεν πνιγήκαμε τότε. Τώρα πνιγόμαστε! 

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός Περιβάλλοντος, Χωροταξίας και Δημοσίων 'Εργων): Τότε ήταν περίοδος λειψυδρίας και δεν είχαμε έντονες βροχοπτώσεις, ευτυχώς, κύριε Μητσοτάκη. Αλλιώς, θα ψαρεύαμε αυτοκίνητα, σπίτια και ανθρώπους στη Θάλασσα με την πολιτική που είχατε ακολουθήσει τότε! 

ΠΡΟΕΔΡΕΥΩΝ (Παναγιώτης Ν. Κρητικός): Κύριε Υπουργέ, κάντε μου τη χάρη! Σας παρακαλώ! 'Εχουμε και άλλο αντικείμενο μπροστά μας να συζητήσουμε! 

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Τα λεφτά τα πετάτε και τι έργο κάνετε; Οι πιστώσεις δίνονται, τα υπόλοιπα... 

ΠΡΟΕΔΡΕΥΩΝ (Παναγιώτης Ν. Κρητικός): Κύριε Πρόεδρε, μην επεμβένετε. Δεν έχετε το λόγο! 

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός Περιβάλλοντος, Χωροταξίας και Δημοσίων 'Εργων): 'Ολοι θυμούνται ποιος έκανε και τι έκανε, κύριε Πρόεδρε! 

ΠΡΟΕΔΡΕΥΩΝ (Παναγιώτης Ν. Κρητικός): Κύριοι σας παρακαλώ, τελείωσε η συζήτηση! 

Τέταρτη είναι η με αριθμό 215/23.11.98 επίκαιρη ερώτηση του Βουλευτή του Συνασπισμού της Αριστεράς και της Προόδου, κ. Ευάγγελου Αποστόλου προς τον Υπουργό Περιβάλλοντος, Χωροταξίας και Δημοσίων 'Εργων, σχετικά με τη λήψη μέτρων επίλυσης του προβλήματος διαχείρισης των σκουπιδιών στη Σαντορίνη κλπ. 

Η επίκαιρη ερώτηση του κ. Αποστόλου έχει ως εξής: 

"Εκρηκτική είναι πλέον η κατάσταση που έχει δημιουργηθεί στη Σαντορίνη από τη συνεχιζόμενη για δέκα και περισσότερες μέρες πυρκαγιά στη χωματερή της Kαλντέρας, μιας περιοχής που από το κράτος και με ειδικό νόμο έχει χαρακτηρισθεί ως περιοχή ιδιαίτερου φυσικού κάλλους. Σχεδόν ολόκληρο το νησί έχει μετατραπεί σε θάλαμο αερίων με τεράστιες συνέπειες στην υγεία των κατοίκων, στο περιβάλλον και στη διεθνή εικόνα του νησιού. 

Η έλλειψη πολιτικής διαχείρισης των σκουπιδιών, έχει οδηγήσει σε απαράδεκτες και αυθαίρετες καταστάσεις. Η αναγκαστική χρήση του σκουπιδότοπου από την απουσία εναλλακτικών επιλογών με κύρια ευθύνη του κράτους, οδηγεί στη συνεχή αύξηση της ρύπανσης πέρα από κάθε όριο. Η πυρκαγιά σήμερα ολοκηρώνει την καταστροφή. Είναι επιτακτική πλέον η ανάγκη για την οριστική επίλυση του προβλήματος στο νησί. Οι κάτοικοι και οι φορείς του νησιού απαιτούν και προσδοκούν από το κράτος και την πολιτεία μια άλλη συμπεριφορά που να προστατεύει και να αναδεικνύει τα μοναδικά χαρακτηριστικά του νησιού. 

Ερωτάται ο κύριος Υπουργός ποια άμεσα μέτρα θα πάρει για την οριστική και ουσιαστική επίλυση του προβλήματος διαχείρισης των σκουπιδιών στη Σαντορίνη, την προστασία των κατοίκων και του περιβάλλοντος". 

Ο Υφυπουργός Περιβάλλοντος, Χωροταξίας και Δημοσίων 'Εργων κ. Θεόδωρος Κολιοπάνος έχει το λόγο. 

ΘΕΟΔΩΡΟΣ ΚΟΛΙΟΠΑΝΟΣ (Υφυπουργός Περιβάλλοντος, Χωροταξίας και Δημοσίων 'Εργων): Ευχαριστώ, κύριε Πρόεδρε. 

Κυρίες και κύριοι συνάδελφοι, είναι γνωστό ότι κάθε οικισμός, κάθε χωριό, κάθε πόλη έχει τα σκουπίδια της και έχει την ανάγκη της ανάλογης διαχείρισης αυτών των σκουπιδιών. Είναι επίσης γνωστό σε όλους και ιδιαίτερα στο συνάδελφο τον κ. Αποστόλου, που έχει υποβάλλει αυτήν την επίκαιρη ερώτηση, ότι ο ρόλος του Υ.ΠΕ.ΧΩ.ΔΕ. είναι ο εθνικός σχεδιασμός της διαχείρισης των αποβλήτων και των απορριμμάτων. Τι σημαίνει αυτό; Σημαίνει απλά ότι το Υ.ΠΕ.ΧΩ.ΔΕ. για ολόκληρη τη χώρα κάνει ένα πρόγραμμα, σύμφωνα με τα αιτήματα κάθε κοινότητας, κάθε δήμου, κάθε νομού. Αυτόν τον πίνακα αναλαμβάνει την υποχρέωση να τον χρηματοδοτεί και τον χρηματοδοτεί μέσα από το επιχειρησιακό πρόγραμμα περιβάλλοντος. 

Επίσης τι άλλο κάνει; Δίνει τις προεγκρίσεις χωροθέτησης και ορίζει τους περιβαλλοντικούς όρους μετά από την υποβολή των μελετών περιβαλλοντικών επιπτώσεων που υποβάλλονται σ' αυτό προκειμένου να γίνει ένας χώρος υγειονομικής ταφής, ένας βιολογικός καθαρισμός κλπ. 

Συνεπώς, κύριε Αποστόλου, αυτό που λέτε, ότι με κύρια ευθύνη του κράτους οδηγείται στη συνεχή αύξηση της ρύπανσης στη συγκεκριμένη περίπτωση, δεν έχει καμία σχέση 

  


 

  

Σελίδα 1675 

με την πραγματικότητα. 

Επίσης -θα μπορούσε να τελείωνε εδώ αυτή η απάντηση- θέλω να πω ότι για ορισμένα μέρη της πατρίδας μας και ιδιαίτερα για ορισμένα νησιά και θα έλεγα όλως ιδιαιτέρως για τη Σαντορίνη, είναι γνωστό ότι το Υ.ΠΕ.ΧΩ.ΔΕ. σε συνεργασία και με τους τοπικούς φορείς αλλά και με τη δεκάτη έκτη διεύθυνση της Ευρωπαϊκής 'Ενωσης, ήδη ανέθεσε μία μελέτη διαχείρισης αυτών των αποβλήτων στο Εθνικό Μετσόβιο Πολυτεχνείο και η προκαταρκτική μελέτη αυτής της προσπάθειας, έχει ήδη δοθεί πριν από δύο μήνες και θα συνεχισθεί η οριστική μελέτη, με σκοπό να οριστικοποιηθεί, να μορφωθεί ένα πιλοτικό πρόγραμμα για τη Σαντορίνη και τη Θηρασία, προκειμένου να αντιμετωπισθεί. Διευρύνεται αυτό το πιλοτικό πρόγραμμα, όχι μόνο στη διαχείριση των απορριμμάτων αλλά και των υγρών αποβλήτων, αλλά και της υδρεύσεως του νησιού και επιπλέον και του προβλήματος της ενέργειας. Θέλω να πω, δηλαδή, ότι ειδικά γι' αυτήν την περίπτωση, της Σαντορίνης χωρίς να το οφείλει το Υ.ΠΕ.ΧΩ.ΔΕ. και βέβαια δεν μπορεί να το κάνει παντού, έχει κάνει ένα βήμα παραπέρα. Οι τοπικοί φορείς, η έβδομη εδαφική ενότητα και η νομαρχία και η περιφέρεια Νοτίου Αιγαίου είναι σύμφωνοι με αυτό το πρόγραμμα, το οποίο ελπίζω σύντομα να ολοκληρωθεί από το Εθνικό Μετσόβιο Πολυτεχνείο και στη συνέχεια θα χρηματοδοτηθεί από το Ταμείο Συνοχής όπως γίνεται άλλωστε και για όλους τους χώρους υγειονομικής ταφής, προκειμένου να δοθεί λύση στο πρόβλημα της Σαντορίνης, που δεν είναι μόνο πρόβλημα της Σαντορίνης, αλλά εκατοντάδων οικισμών και πόλεων σε όλη τη χώρα. 

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Αποστόλου έχει το λόγο. 

ΕΥΑΓΓΕΛΟΣ ΑΠΟΣΤΟΛΟΥ: Κύριε Υπουργέ, υπάρχει μία πραγματική εικόνα σήμερα στη Σαντορίνη, για την οποία όλη η κρατική μηχανή πρέπει να αισθάνεται ντροπή. 

Επί είκοσι μέρες καίγεται η χωματερή της Καλντέρας, χωρίς καμία επέμβαση. 'Ολοι οι κάτοικοι δικαιολογημένα ανησυχούν και δικαιολογημένα διαμαρτύρονται, διότι επί τέσσερα χρόνια εμπαίζονται. Υπάρχουν υποσχέσεις για την οριστική αντιμετώπιση του προβλήματος και βλέπουν ότι δεν γίνεται τίποτα. Βλέπουν συνεχώς να καίγεται η χωματερή και το σβήσιμό της να αφήνεται στην τύχη. 

Γνωρίζετε καλύτερα και από μένα τη μοναδικότητα του νησιού, η πολιτεία το έχει χαρακτηρίσει ως τόπο ιδιαίτερου φυσικού κάλλους, αλλά στην πράξη δεν υπάρχει καμία προστασία. Δεν έχετε λάβει κανένα συγκεκριμένο μέτρο, που αυτό που θεσμοθετήσατε να το υπερασπίσετε. 

Και επιπλέον, κύριε Υπουργέ, δεν είναι μόνο ότι η Σαντορίνη εισφέρει στον κρατικό προϋπολογισμό και στα δημόσια έσοδα, πολύ περισσότερο από άλλες περιοχές. Αυτό που κατ' εξοχήν πρέπει να λάβετε υπόψη σας είναι η διεθνής εικόνα του νησιού. Αυτό πειράζει περισσότερο. Και επιτέλους δεν θα πρέπει, κύριε Υπουργέ, μετά από τέσσερα χρόνια εξαγγελιών να βρισκόμαστε σε μία συγκεκριμένη θέση; Είναι δυνατόν ακόμη να βρισκόμαστε στη φάση σύνταξης της προκαταρκτικής μελέτης, ενώ σε εκκρεμότητα βρίσκεται, όπως και εσείς αναφέρατε, η έγκριση της χωροθέτησης του νέου χώρου διαχείρισης των σκουπιδιών; 

Οι κάτοικοι και οι φορείς της περιοχής, κύριε Υπουργέ, θέλουν συγκεκριμένη απάντηση. Πότε θα αρχίσουν τα έργα και αν υπάρχει εξασφαλισμένη χρηματοδότηση. Και δεύτερον, πότε θα σταματήσει η συνέχιση της απαράδεκτης κατάστασης. 

Βέβαια και σε κάθε περίπτωση, αυτό που πρέπει να αντιμετωπιστεί άμεσα είναι να σβήσει η φωτιά που υπάρχει. Γιατί, αλίμονό μας αν έχουμε τόσο ή τέτοια αποτελεσματική κρατική μηχανή. Νομίζω πως αυτό αποτελεί πραγματικά ντροπή! 

Σας ευχαριστώ. 

ΠΡΟΕΔΡΕΥΩΝ (Παναγιώτης Ν. Κρητικός): Ο κύριος Υφυπουργός έχει το λόγο. 

ΘΕΟΔΩΡΟΣ ΚΟΛΙΟΠΑΝΟΣ (Υφυπουργός Περιβάλλοντος, Χωροταξίας και Δημοσίων 'Εργων): Δυστυχώς, κύριε Πρόεδρε, πρέπει να επαναλάβω αυτό που είπα στην πρωτολογία μου. Φοβάμαι ότι ο κύριος συνάδελφος δεν κατάλαβε τι ακριβώς είπα, aν και νομίζω ότι είναι σε όλους γνωστό ότι δεν είναι αρμοδιότητα του Υ.ΠΕ.ΧΩ.Δ.Ε. η διαχείριση των σκουπιδιών σε κάθε κοινότητα και σε κάθε δήμο. Υποχρέωσή μας είναι να κάνουμε χωροθέτηση όταν μας το ζητούν, δεν μας το έχουν ζητήσει. Υποχρέωσή μας είναι να επιβάλουμε όρους περιβαλλοντικούς, όταν γίνεται μελέτη περιβαλλοντικών επιπτώσεων, δεν μας έχει υποβληθεί τέτοια. Υποχρέωσή μας είναι να χρηματοδοτούμε την κατασκευή χώρων υγειονομικής ταφής, όταν μας ζητείται. Δεν μας ζητήθηκε κάτι τέτοιο. Aντίθετα εμείς σπεύσαμε καθ' υπέρβαση να βοηθήσουμε στο να συνταχθεί ένα πιλοτικό πρόγραμμα αντιμετώπισης αυτού του προβλήματος. 

Αυτό είπα στην πρωτολογία μου και δεν το προσέξατε. Και μιλάτε για ευθύνη του κράτους. Αν η διαχείριση των σκουπιδιών δεν είναι ευθύνη της Τοπικής Αυτοδιοίκησης, τότε πείτε μου εσείς ποια είναι υπόθεση κατ' εξοχήν της Τοπικής Αυτοδιοίκησης. 

Εν πάση περιπτώσει, για να κλείσω, σας επαναλαμβάνω ότι, όχι μόνο δεν υπάρχει κοινότητα ή δήμος, όχι στο Αιγαίο, αλλά σε ολόκληρη τη χώρα, που να έχει ζητήσει πίστωση για κατασκευή χώρου υγειονομικής ταφής και δεν ανταποκριθήκαμε αλλά το αντίθετο, έχουν δοθεί σε πάρα πολλούς δήμους πιστώσεις που δεν αξιοποιήθηκαν. 

Σας αναφέρω ενδεικτικά την περίπτωση των Χανίων, με αποτέλεσμα να σύρεται η χώρα στα ευρωπαϊκά δικαστήρια. Πίστωση επτά δισεκατομμυρίων (7.000.000.000) δραχμών δεν έχει αξιοποιηθεί. Και ένα σωρό άλλες περιπτώσεις. 

Συνεπώς δεν μπορεί να κατηγορείτε το Υπουργείο Περιβάλλοντος για κάτι το οποίο δεν έκανε. Εδώ έγινε κάτι εντελώς εξαιρετικό. Συμβάλαμε, καλέσαμε και το Εθνικό Μετσόβιο Πολυτεχνείο, βάλαμε στο παιχνίδι και την 16η Διεύθυνση του Ταμείου Συνοχής, μόνο και μόνο για να δημιουργηθεί ένα πιλοτικό πρόγραμμα για ένα νησί ιδιαιτέρας σημασίας, ιδιαιτέρου φυσικού κάλλους και για τον τουρισμό μας και για το όνομα της πατρίδας μας στο εξωτερικό. 

ΠΡΟΕΔΡΕΥΩΝ (Παναγιώτης Ν. Κρητικός): Πέμπτη είναι η με αριθμό 218/23-11-1998 επίκαιρη ερώτηση του Βουλευτή του Δημοκρατικού Κοινωνικού Κινήματος κ. Γεωργίου Τσαφούλια προς τον Υπουργό Εσωτερικών, Δημόσιας Διοίκησης και Αποκέντρωσης, σχετικά με τη λειτουργία των θεσμών των συνοικιακών συμβουλίων, των επιτροπών γειτονιάς κλπ. 

Η επίκαιρη ερώτηση του κ. Τσαφούλια έχει ως εξής: 

"Δυνάμει νόμων, τους οποίους γνωρίζετε και δεν έχουν καταργηθεί, προβλέπονται οι επιτροπές γειτονιάς, τα συνοικιακά συμβούλια, τα δημοτικά διαμερίσματα και οι λαϊκές συνελεύσεις, για τη λειτουργία της δημοκρατίας στο τόπο μας. 

Με την παρέμβαση του κομματικού κράτους κάθε κυβέρνησης, δεν λειτουργεί τίποτε από τα παραπάνω και σε αυτό ασφαλώς δεν ευθύνεται ο λαός. 

Οι δήμαρχοι και τα δημοτικά συμβούλια, στη συντριπτική τους πλειοψηφία δεν έχουν παραχωρήσει αρμοδιότητες στα δημοτικά διαμερίσματα, όπου υπάρχουν. 

Ερωτάται ο κύριος Υπουργός: 

1. Εάν πιστεύει η Κυβέρνηση ότι η λειτουργία των παραπάνω θεσμών αποτελεί εφαρμογή της αρχής του δόγματος της λαϊκής κυριαρχίας και αν ναι, για ποίους λόγους αυτοί εκφυλίστηκαν και απονεκρώθηκαν. 

2. Ποίες οι προσπάθειες της Κυβέρνησης να λειτουργήσουν σύμφωνα με τους νόμους, εάν θεωρεί αναγκαίους τους άνω θεσμούς, και αν όχι, γιατί δεν καταργούνται αυτοί οι νόμοι αφού οι θεσμοί δεν λειτουργούν". 

Ο Υφυπουργός Εσωτερικών, Δημόσιας Διοίκησης και Αποκέντρωσης κ. Φλωρίδης έχει το λόγο. Και καλορίζικος. 

ΓΕΩΡΓΙΟΣ ΦΛΩΡΙΔΗΣ (Υφυπουργός Εσωτερικών, Δημόσιας Διοίκησης και Αποκέντρωσης): Ευχαριστώ πολύ, κύριε Πρόεδρε. 

Οι θεσμοί στους οποίους αναφέρεσθε, κύριε συνάδελφε, έχουν θεσμοθετηθεί με το ν. 1270/1982. Αυτοί είναι θεσμοί λαϊκής συμμετοχής και κυρίως ενδοδημοτικής αποκέντρωσης. 



 

  

Σελίδα 1676 

Τη λειτουργία και την αξιοποίησή τους ο νόμος την εμπιστεύτηκε στην ίδια την Τοπική Αυτοδιοίκηση. Θεωρούμε ότι η επιλογή αυτή ήταν σωστή, γιατί η οργάνωση των δήμων αποτελεί δική τους υπόθεση και σίγουρα ο νομοθέτης δεν θα πρέπει να παρεμβαίνει με λεπτομερειακές ρυθμίσεις, έτσι ώστε είτε να παρεμβάλει προσκόμματα είτε να δημιουργεί κάποιες δυσκολίες στο πώς θα οργανώσουν οι δήμοι τη λειτουργία τους. 

Το χρέος του κράτους είναι να προσδιορίζει το θεσμικό πλαίσιο της Τοπικής Αυτοδιοίκησης, ώστε να παρέχει τη δυνατότητα σ' αυτή να ασκήσει αποτελεσματικά τα δικαιώματα της οποίας της παρέχονται από το Σύνταγμα και ταυτόχρονα να διασφαλίζει τις συνθήκες ελεύθερης δράσης και τις πρωτοβουλίες που πρέπει να αναπτύσσει. 

Κατά συνέπεια, λοιπόν, το αν λειτουργούν ή δεν λειτουργούν αυτοί οι θεσμοί της λαϊκής συμμετοχής είναι θέμα που αφορά κυρίως τη διοίκηση των δήμων, τα δημοτικά συμβούλια, που θα έπρεπε να εκμεταλλευτούν το υπάρχον θεσμικό πλαίσιο, για να τους οργανώσουν, να τους υποστηρίξουν και να τους βοηθήσουν στη λειτουργία τους. 

'Οσο για τα δημοτικά διαμερίσματα στους τέσσερις μεγάλους δήμους Αθήνα, Πειραιά, Θεσσαλονίκη και Πάτρα, αυτά λειτουργούν με βάση το πλαίσιο το οποίο υφίσταται. 'Οσον αφορά την κατάργησή τους ή όχι, πρέπει να σας πούμε ότι το όργανο που εκπροσωπεί τους δήμους και τις κοινότητες της χώρας σε πανελλαδικό επίπεδο, δηλαδή η ΚΕΔΚΕ, σε κανένα από τα συνέδριά του δεν έχει θέσει θέμα να καταργηθούν αυτοί οι θεσμοί. 

Πιστεύουμε ότι με την ανασυγκρότηση της Τοπικής Αυτοδιοίκησης που επιχειρείται με το σχέδιο "ΙΩΑΝΝΗΣ ΚΑΠΟΔΙΣΤΡΙΑΣ" και που τίθεται σε εφαρμογή από 1-1-1999, οι καινούριοι ισχυροί δήμοι θα έχουν τη δυνατότητα να υλοποιήσουν το πλαίσιο αυτό το οποίο υπάρχει εδώ και αρκετά χρόνια, έτσι ώστε πραγματικά να υλοποιήσουμε αυτό που ονομάζουμε "πρωτογενής γνήσια λαϊκή συμμετοχή", που, όμως, αυτό ανήκει στην αποκλειστική τους αρμοδιότητα. Από τη στιγμή που το θεσμικό πλαίσιο υπάρχει, αυτοί οφείλουν να προβούν σε όλες εκείνες τις ενέργειες, οι οποίες θα επιτρέψουν στους θεσμούς αυτούς να λειτουργήσουν. Η Κυβέρνηση συνεχίζει να υποστηρίζει την αναγκαιότητα της ύπαρξής τους. 'Ομως επαναλαμβάνω ότι οι δήμοι είναι αυτοί που πρέπει μέσα στο πλαίσιο αυτό να κινηθούν. Ευχαριστώ πολύ. 

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Τσαφούλιας έχει το λόγο. 

ΓΕΩΡΓΙΟΣ ΤΣΑΦΟΥΛΙΑΣ: Είδες κανέναν πεθαμένο να γυρίσει πίσω από το νεκροταφείο; Αυτό μου λέτε, κύριε Υφυπουργέ. Και εν τούτοις είναι νεκροί, χωρίς να τους έχετε θάψει. Και γιατί μεταθέτετε τις ευθύνες στην Τοπική Αυτοδιοίκηση και δεν τις μεταθέτετε στον εαυτό σας; Εσείς λέτε ότι είστε κοντά στον πολίτη, ότι η Κυβέρνηση ασκεί πολιτική, βρίσκεται κοντά στον πολίτη και δεν έχετε κάνει καμία ενέργεια. Λέτε ότι είναι ανατιθεμένη, ότι έχετε μόνο αρμοδιότητα για τη λειτουργία των θεσμών. Τους θεσμοθετήσαμε; Τους κάναμε νόμους; Ας βγάλουν το λαιμό τους. Αυτό μου λέτε. Δεν σας ενδιαφέρει πλέον να παρακολουθήσετε την υπόθεση αν ένας θεσμός είναι νεκρός και να στείλετε μία εγκύκλιο να παρακολουθήσετε τα προβλήματα. Γιατί; Διότι η μεγάλη πλάνη και η απάτη υπήρξε με το σύνθημα "Ο λαός στην εξουσία". Να, που δεν θέλετε το λαό στην εξουσία. Διότι, αν θέλατε το λαό στην εξουσία, κατά τις διακηρύξεις του Ανδρέα Παπανδρέου, θα τις εφαρμόζατε. Και τους διατηρείτε έτσι διακοσμητικά. 

Τους έχετε μόνο να υπάρχουν, χωρίς να τους καταργείτε, για να επαναφέρετε κάπου κάπου στη λειτουργία της αντιμετώπισης των προβλημάτων το δόγμα "ο λαός στην εξουσία". Μεγαλύτερη πλάνη και απάτη από την περίπτωση αυτού του δόγματος δεν έχει υπάρξει. Πού είναι "ο λαός στην εξουσία"; Ενδιαφερθήκατε εσείς αν είναι ο λαός στην εξουσία; Ποτέ. 

Είσθε συγκεντρωτικοί. Δεν στείλατε ποτέ μια εγκύκλιο στους δημάρχους για να συνλειτουργήσουν τα συνοικιακά συμβούλια, να τους πείτε για τις πολεοδομικές επιτροπές γειτονιάς. Γίνονται πολεοδομικά τέρατα, γίνονται εκτροπές, τα πιάνουν οι υπάλληλοι των πολεοδομικών γραφείων, παρακολουθούν οι άνθρωποι και λένε "δεν μας είπε κανένας από το δήμο ή την κοινότητα ή τη νομαρχία να αγωνιστούμε και να έχουμε μία επιτροπή, να τη συγκροτήσουν, να έλθουν να μας βρουν", διότι η ευθύνη της συγκροτήσεως της πολεοδομικής επιτροπής γειτονιάς ανήκει στο δήμο, στην κοινότητα, στα νομαρχιακά συμβούλια κλπ. Αλλά επειδή είναι πακέτο οι νομαρχίες, οι δήμοι και οι δήμαρχοι με τα πολεοδομικά γραφεία, τους έχουν απομονώσει, βλέπουν τα εκτρώματα, βλέπουν τις παρανομίες και δεν μπορούν να επέμβουν. 

Καταργείστε, λοιπόν, αυτούς τους νόμους. Δεν έχετε καμία σχέση με το δόγμα "ο λαός στην εξουσία". Δεν έχετε καμία σχέση με το ότι εφαρμόζεται πολιτική για το πρόσωπο του λαού. Καταργείστε τους νόμους, διότι είναι νεκροί και η νεκροφάνεια αυτή δεν λειτουργεί επ' ονόματι και για λογαριασμό της σοσιαλιστικής σας ιδέας. 

ΠΡΟΕΔΡΕΥΩΝ (Παναγιώτης Ν. Κρητικός): Ο κύριος Υφυπουργός έχει το λόγο. 

ΓΕΩΡΓΙΟΣ ΦΛΩΡΙΔΗΣ (Υφυπουργός Εσωτερικών, Δημόσιας Διοίκησης και Αποκέντρωσης): Θα μου επιτρέψετε να επισημάνω μία αντίφαση. Εάν οι θεσμοί αυτοί είναι καλοί, τότε σίγουρα θα πρέπει να φροντίσουμε για το πώς θα ενεργοποιηθούν και όχι να τους καταργήσουμε. 

Εσείς από τη μία μεριά λέτε ότι είναι πράγματι γνήσιοι οι θεσμοί λαϊκής συμμετοχής και από την άλλη λέτε ότι, επειδή με ευθύνη των δήμων δεν έχουν λειτουργήσει, θα πρέπει να τους καταργήσουμε. 

Επαναλαμβάνω και πάλι ότι εμείς, στα πλαίσια του Συντάγματος, έχουμε παράσχει στην Τοπική Αυτοδιοίκηση όλα εκείνα τα εργαλεία που χρειάζεται για να ασκήσει την εξουσία της σε τοπικό επίπεδο, δηλαδή να ασχοληθεί με τις τοπικές υποθέσεις. 

Θεωρήσαμε, από το 1982, ότι αυτοί οι θεσμοί λαϊκής συμμετοχής πραγματικά θα βοηθούσαν στο να διαμορφώνεται μια καλύτερη γνώμη στα πλαίσια μιας ενότητας, έτσι ώστε το δημοτικό συμβούλιο να καταλήγει σε καλύτερες αποφάσεις. 

Εάν, λοιπόν, κάποιοι δήμοι ή όλοι οι δήμοι δεν έχουν καταφέρει να αξιοποιήσουν αυτό το πράγματι πάρα πολύ καλό πλαίσιο, αυτό σίγουρα δεν αφορά την Κυβέρνηση. Η Κυβέρνηση τους έδωσε όλες τις δυνατότητες και όλα τα εργαλεία, επαναλαμβάνω, για να μπορέσουν να ασκήσουν μια πραγματικά τοπική εξουσία, ασχολούμενοι ουσιαστικά με τα ζητήματα τα οποία θέτετε. 

Νομίζω ότι εμείς πρέπει να επιμένουμε και η Κυβέρνηση θα επιμείνει, στην ύπαρξη των θεσμών αυτών και με την ευκαιρία αυτή θα είναι χρήσιμο στις πρώτες συναντήσεις που θα έχουμε με τους νέους αιρετούς των ΟΤΑ, τις οποίες προετοιμάζουμε για το επόμενο δεκαήμερο σε όλη την Ελλάδα, να τους παροτρύνουμε να αξιοποιήσουν το υπάρχον θεσμικό πλαίσιο. 

Ευχαριστώ πολύ. 

ΠΡΟΕΔΡΕΥΩΝ (Παναγιώτης Ν. Κρητικός): Επίκαιρες ερωτήσεις δευτέρου κύκλου: 

Πρώτη είναι η με αριθμό 195/18.11.98 επίκαιρη ερώτηση του Βουλευτή του Πανελλήνιου Σοσιαλιστικού Κινήματος κ. Φραγκλίνου Παπαδέλλη προς τον Υπουργό Πολιτισμού, σχετικά με τις προθέσεις του Υπουργείου για την αγορά και επισκευή του σκάφους "Γαλήνη" που ευρίσκεται στην κοινότητα Παλαιάς Φώκαιας κλπ. 

Η επίκαιρη ερώτηση του κ. Παπαδέλλη έχει σε περίληψη ως εξής: 

"Στο προαύλιο του Κέντρου Νεότητας της Παλαιάς Φώκαιας Αττικής βρίσκεται εγκαταλελειμμένη μια υπεραιωνόβια βάρκα που συνδέεται άμεσα με την ιστορία της Λέσβου. Η βάρκα αυτή κατά το 1916 μετέφερε τον Ελευθέριο Βενιζέλο από τις Μικρασιατικές ακτές στη Λέσβο." -Ανατριχιάζω με αυτά που διαβάζω, κύριε Υπουργέ- "Αφού παρέμεινε επί πολλά χρόνια στο νησί της Λέσβου, κατά το 1992 μεταφέρθηκε και παραχωρήθηκε από τους ιδιοκτήτες της στην Κοινότητα Παλαιάς Φώκαιας. Επειδή όμως, όπως οι σχετικές δημοσιο-

  


 

  

Σελίδα 1677 

γραφικές πληροφορίες αναφέρουν, το σκάφος αυτό που έχει αποκτήσει ιστορική αξία, σαπίζει από την εγκατάλειψη και φυσικά σύντομα θα εξαφανιστεί, ερωτώ τον Υπουργό Πολιτισμού αν σκοπεύει το αρμόδιο Υπουργείο να αγοράσει το σκάφος, να ενισχύσει τη ριζική επισκευή του και να το εκθέσει προστατευόμενο, εγώ προτείνω στη Λέσβο, για να τιμηθούν οι ιστορικές μνήμες του μεγαλουργήματος του Ελληνισμού της Μικράς Ασίας". 

Κύριε Υπουργέ, να πάμε απόψε να την πάρουμε τη βάρκα. Θα τρέξει να προλάβει να μας την πάρει κανένας SOTHBY'S. 

Ορίστε, κύριε Υπουργέ, έχετε το λόγο. 

ΕΥΑΓΓΕΛΟΣ ΒΕΝΙΖΕΛΟΣ (Υπουργός Πολιτισμού): Θα σας βάλω στην ομάδα διάσωσης. Σας ορίζω επίτιμο μέλος της ομάδος διάσωσης, κύριε Πρόεδρε. 

ΠΡΟΕΔΡΕΥΩΝ (Παναγιώτης Ν. Κρητικός): Φύγαμε απόψε. Ανατριχιάζω, σας το λέω ειλικρινά! Υπάρχει αντικείμενο που μετέφερε τον Ελευθέριο Βενιζέλο και το έχουμε αφήσει; 

Με συγχωρείτε, κύριε Υπουργέ, έχετε το λόγο. 

ΕΥΑΓΓΕΛΟΣ ΒΕΝΙΖΕΛΟΣ (Υπουργός Πολιτισμού): Παρακαλώ. Εγώ σας απολαμβάνω. 

Θέλω να συγχαρώ το συνάδελφο κ. Παπαδέλλη, για την ευαισθησία του και κυρίως για την ετοιμότητα που είχε να εντοπίσει το ζήτημα, την ύπαρξη της βάρκας αυτής, του σκαριού αυτού, που βρίσκεται πράγματι στην Κοινότητα Παλαιάς Φώκαιας. 

Το Υπουργείο Πολιτισμού επικοινώνησε με τον Κοινοτάρχη, ο οποίος εξήγησε σε ποιες ενέργειες έχει καλοπίστως προβεί ως τώρα, με βάση τις δυνατότητες και τις γνώσεις που είχε. Δέχεται ότι νομικώς εξακολουθεί αυτό να βρίσκεται στην κυριότητα των κληρονόμων του δωρητή. 'Αρα δε διεκδικεί τίποτε επ' αυτού η Κοινότητα, η οποία και είναι έτοιμη να το παραδώσει, εφόσον συναινέσουν οι ιδιοκτήτες. 

'Εχει κινηθεί ήδη από το Υπουργείο Πολιτισμού η διαδικασία χαρακτηρισμού του σκάφους ως νεοτέρου μνημείου, που προστατεύεται από τις διατάξεις του αρχαιολογικού νόμου. Βεβαίως, θα ψάξουμε να βρούμε τους κληρονόμους, για να τους προτείνουμε την εξαγορά. Νομίζω ότι θα συναινέσουν. 

Στη συνέχεια, με βάση τους κανόνες που διέπουν την τέχνη και την επιστήμη της συντήρησης, θα φροντίσουμε να συντηρηθεί, να αποκατασταθεί και να εκτεθεί. Υπάρχει η προσφορά του Υπουργείου Γεωργίας -μου το θύμισε τώρα ο συνάδελφος κ. Βρεττός, έχουμε και σχετικό έγγραφο- να εκτεθεί στο Μουσείο Αλιείας. Αλλά αυτό είναι ένα δεύτερο ζήτημα. Αυτό που πρωτεύει, είναι να αποκτηθεί από το ελληνικό δημόσιο ή έστω να τεθεί υπό τον έλεγχό μας και να συντηρηθεί, όπως επιβάλλεται. 

Νομίζω ότι έχουμε κάνει όλες τις πρέπουσες ενέργειες και ελπίζω ότι θα έχουμε μία πλήρη αποκατάσταση ενός μνημείου, το οποίο συνδέεται με μία πολύ σημαντική περίοδο της ιστορίας μας. Χαίρομαι γιατί η ευαισθησία στρέφεται τώρα σε τέτοιου είδους αντικείμενα, στα αντικείμενα αυτά της καθημερινής ιστορίας, του λαϊκού πολιτισμού, αλλά βέβαια και της πολιτικής μας ιστορίας, γιατί αυτό ανήκει και στα τρια πεδία. 

Θέλω, λοιπόν, να διαβεβαιώσω τον κύριο συνάδελφο ότι η ευαισθησία του πιάνει τόπο. 

ΠΡΟΕΔΡΕΥΩΝ (Παναγιώτης Ν. Κρητικός): Και να τεθεί υπό αυστηρή φύλαξη μέχρι τότε, κύριε Υπουργέ, μην αντικατασταθεί με κανένα από εκείνα τα σύγχρονα. 

Ο κ. Παπαδέλλης έχει το λόγο. 

ΦΡΑΓΚΛΙΝΟΣ ΠΑΠΑΔΕΛΛΗΣ: Ευχαριστώ, κύριε Πρόεδρε και ευχαριστώ και τον κύριο Υπουργό, για τη δική του ευαισθησία, γιατί πράγματι υπήρξε άμεση ανταπόκριση. Σήμερα άλλωστε είχα πάει στην Κοινότητα Φώκαιας και με διαβεβαίωσε ο Κοινοτάρχης ότι υπάρχει εξέλιξη. Απλά, θέλω να ενημερώσω με την ευκαιρία αυτή το Υπουργείο, ότι εγώ έχω βρει τους ιδιοκτήτες. Κατοικούν στη Μυτιλήνη και ενδιαφέρονται πάρα πολύ για το θέμα της βάρκας. 

Θέλω να πω ότι τον Απρίλιο του 1982, σε κάποιο περιοδικό ένας δημοσιογράφος, που λεγόταν Γιώργος Μαλακός -τον μνημονεύω, γιατί η περιγραφή του είναι ιδιαίτερα σημαντική για την πόλη, για το νησί μου-έγραφε το εξής: 

"Αν ποτέ βρεθείτε στη Λέσβο, μην ψάξετε για ιστορικούς οδηγούς. Την ιστορία της, θα σας την πουν τα στενοσόκακα με τα καλντερίμια, οι πύργοι και τα νεοκλασικά σπίτια με τις αυλές και τους φοίνικες. Θα τη δείτε στους πίνακες του Θεόφιλου και στα φιλόξενα πρόσωπα των ανθρώπων της. Είναι η ιστορία του μαγαζάτορα, του ψαρά, του παλιατζή, της Απάνω Σκάλας, η ιστορία του κυρ-Παναγιώτη Χαραλάμπους και της βάρκας του της κουρίτας". Κουρίτα λέγανε τα σκαριά, που δεν είχαν καρίνα, για να μπορούν να πλέουν σε νερά ρηχά. Και αυτό γινόταν με τη βάρκα αυτή. 

Το ενδιαφέρον είναι ότι η βάρκα αυτή είναι υπεραιωνόβια. Είναι πάνω από εκατό ετών. Χτίστηκε στη Μικρά Ασία, στη Φώκαια, μετέφερε το Βενιζέλο και στη συνέχεια για πάρα πολλά χρόνια βρισκόταν στη Λέσβο, όπου ήταν σκαρί για ψάρεμα. 

Τώρα, από το 1992, βρίσκεται στα φιλόξενα χέρια της Φώκαιας στην Αττική και θα έλεγα ότι το ενδιαφέρον το δικό μου δεν είναι πού θα μείνει, αν και επιθυμώ να πάει στη Λέσβο, στο νησί μου, όπου συνδέεται ιστορικά. 

Το ενδιαφέρον μου είναι η βάρκα, πρώτον να επισκευασθεί, δεύτερον να συντηρηθεί, τρίτον να προστατευθεί και τέταρτο να εκτεθεί. Και να εκτεθεί, γιατί νομίζω ότι πρέπει, οι νέοι άνθρωποι ιδίως, να μην επιτρέψουν με κανένα τρόπο να ξαναδημιουργηθούν "χαμένες πατρίδες". Το θέμα το έφερε στην επιφάνεια -και οφείλω να το μνημονεύσω- η εφημερίδα "ΕΛΕΥΘΕΡΟΤΥΠΙΑ" και το "ΜΕGA CHANNEL", από το οποίο εγώ ευαισθητοποιήθηκα. 

Προτείνω, λοιπόν, τώρα -με την ευκαιρία αυτή- και την επισκευή της βάρκας, αλλά και τη δημιουργία ενός μουσείου Μικρασιατικής ιστορίας. Προτείνω το Μουσείο να τοποθετηθεί στη Λέσβο στην Επάνω Σκάλα είτε στη Σκάλα της Καλλονής, περιοχές που συνδέονται ιστορικά με την προσφυγιά, με τη Μικρά Ασία. 

Νομίζω ότι αυτό το σκαρί θα μπορούσε να αποτελέσει το πρώτο έκθεμα. 

Ευχαριστώ για την ευαισθησία του Υπουργείου Πολιτισμού. 

ΠΡΟΕΔΡΕΥΩΝ (Παναγιώτης Ν. Κρητικός): Ο κύριος Υπουργός έχει το λόγο. 

ΕΥΑΓΓΕΛΟΣ ΒΕΝΙΖΕΛΟΣ (Υπουργός Πολιτισμού): Δεν έχω να προσθέσω τίποτα. Απλώς θα παρακαλέσω τον κ. Παπαδέλλη να μας δώσει τα στοιχεία των κληρονόμων του Παναγιώτη Χαραλάμπους για να έρθουμε σε επαφή για τη διαδικασία της εξαγοράς. 

ΠΡΟΕΔΡΕΥΩΝ (Παναγιώτης Ν. Κρητικός): Δεύτερη είναι η με αριθμό 209/20.11.98 επίκαιρη ερώτηση του Βουλευτή της Νέας Δημοκρατίας κ. Γεωργίου Τρυφωνίδη προς τον Υπουργό Γεωργίας, σχετικά με την ολοκλήρωση των αντιδιαβρωτικών και αντιπλημμυρικών έργων στην περιοχή του Λεκανοπεδίου, την αποτροπή οικοπεδοποίησης και καταπάτησης των καμένων εκτάσεων κλπ. 

Η επίκαιρη ερώτηση του κ. Τρυφωνίδη έχει ως εξής: 

"Πλησιάζει το τέλος του Νοεμβρίου 1998 και ακόμη δεν έχουν ολοκληρωθεί τα προβλεπόμενα αντιδιαβρωτικά και αντιπλημμυρικά έργα στις περιοχές της Αττικής που το τελευταίο καλοκαίρι επλήγησαν από τις πρωτοφανείς πυρκαγιές τα οποία, σύμφωνα με το εγκεκριμένο χρονοδιάγραμμα εργασιών, έπρεπε εντός Οκτωβρίου 1998 να είχαν ολοκληρωθεί. 

Αντιθέτως, όπως καταγγέλλεται στον Τύπο (π.χ. κ. Γιάννης Μαρίνος στο "ΒΗΜΑ" 15.11.1998) σε αντίθεση με τα αντιπλημμυρικά και αντιδιαβρωτικά έργα που δεν προχωρούν, αρκεί μια βόλτα στην Πεντέλη για να δει κανείς, μετά τις καλοκαιρινές πυρκαγιές, τους εκκολαπτόμενους εκτός σχεδίου οικισμούς όπου κάποιοι χαράζουν λεωφόρους και χωματόδρομους στα καμένα με τη διακριτική έως επιλήψιμη απουσία της πολιτείας. 

Ερωτάται ο κύριος Υπουργός: 

1) Γιατί δεν ολοκληρώθηκαν ακόμη τα αντιδιαβρωτικά και αντιπλημμυρικά έργα. 

2) Τι πρόσθετα μέρα έχει σχεδιάσει η Κυβέρνηση για να αντιμετωπίσει τις επερχόμενες καταστροφές λόγω πλημμυρών. 

  


 

  

Σελίδα 1678 

Αν θα εγκαταλείψει την εγκληματική αδιαφορία και 

3) Τι μέτρα θα πάρει η Κυβέρνηση για την αποτροπή της οικοπεδοποίησης και καταπάτησης των καμένων εκτάσεων σήμερα". 

Ο Υφυπουργός Γεωργίας κ. Κωνσταντίνος Βρεττός έχει το λόγο. 

ΚΩΝΣΤΑΝΤΙΝΟΣ ΒΡΕΤΤΟΣ (Υφυπουργός Γεωργίας): Κύριε Πρόεδρε, για τα αντιπλημμυρικά έργα ήδη απήντησε ο κ. Λαλιώτης και φαντάζομαι ότι η προτεραιότητα, την οποία δίνει ο κ. Τρυφωνίδης, είναι τα αντιδιαβρωτικά έργα, επειδή απευθύνει την ερώτηση στο Υπουργείο Γεωργίας. 

Σε αυτά τα έργα θα πρέπει να παρατηρήσει κανείς μια αξιοσημείωτη δραστηριότητα, η οποία δεν συνηθίζεται για τα ελληνικά δεδομένα των περασμένων χρόνων. 

Και τι εννοώ με αυτό. Τον περασμένο Αύγουστο ολοκληρώθηκαν -αν μπορεί κανείς να το πει έτσι- οι πυρκαγιές. 'Ομως προς το τέλος Αυγούστου είχε ολοκληρωθεί και ο σχεδιασμός για την αντιδιαβρωτική προστασία. 

Ανατέθηκαν σε συνεταιρισμούς δασεργατών τα έργα της αντιδιαβρωτικής προστασίας και με πολύ μεγάλη ταχύτητα, δηλαδή μέσα στο Σεπτέμβριο που μας πέρασε ολοκληρώθηκαν εκείνα, τα οποία αφορούσαν τον Υμηττό καθώς και εκείνα της Πεντέλης-1, δηλαδή την Ανθούσα, την Παλλήνη, το Πικέρμι κλπ. Ολοκληρώνονται επίσης μέσα στο Νοέμβρη τα έργα, της Πεντέλης-2, δηλαδή της Νέας Μάκρης, της Ραφήνας, του Νέου Βουτσά, του Παλαιού Βουτσά κλπ. 

Επίσης, για ένα μικρό μέρος των έργων, τα οποία έχουν σχέση με τον Αυλώνα και το Χαλκούτσι, δεν έχουν ολοκληρωθεί ακόμη οι αναθέσεις, διότι υπήρξαν στο μεταξύ ενστάσεις. 

Συνεπώς, κύριε συνάδελφε, δεν μπορεί κανείς να πει ότι υπήρξε αδιαφορία, αλλά αντίθετα υπήρξε έντονη η παρουσία της Κυβέρνησης διά του τότε Υφυπουργού της του κ. Σωτηρλή. 

Σε ό,τι αφορά την προστασία από τις καταπατήσεις και εδώ έχει γίνει μια πολύ σοβαρή δουλειά. Δηλαδή, έγιναν αεροφωτογραφίες, έγιναν ορθοφωτογραφίες πάρα πολύ γρήγορα και αποτυπώθηκαν οι καταστροφές. Μάλιστα, όπως γνωρίζετε, προχωρήσαμε και σε φύτευση δένδρων. Φυτεύθηκαν έως σήμερα τριάντα χιλιάδες δένδρα, ώστε να προστατεύσουμε την περιοχή. 

Συνεπώς, επαναλαμβάνω ότι υπάρχει μια πολύ συγκεκριμένη δουλειά, η οποία έγινε από το Υπουργείο Γεωργίας. Δουλειά, η οποία σε καμία περίπτωση δεν θα μπορούσε να χαρακτηρισθεί ως εγκληματική αδιαφορία, όπως εσείς αναφέρετε στην ερώτησή σας. 

Ευχαριστώ πολύ, κύριε Πρόεδρε. 

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Τρυφωνίδης έχει το λόγο. 

ΓΕΩΡΓΙΟΣ ΤΡΥΦΩΝΙΔΗΣ: Κύριε Πρόεδρε, ο κύριος Υπουργός ομολόγησε ότι οι εργασίες πράγματι της αντιπλημμυρικής και αντιδιαβρωτικής προστασίας στην Αττική, μετά τις πυρκαγιές δεν έχουν ολοκληρωθεί, ενώ θα έπρεπε, σύμφωνα με το χρονοδιάγραμμα, ώστε να είχαν προστατεύσει πραγματικά την Αττική από τις επιπτώσεις των τελευταίων πυρκαγιών. 

Θέλω επί πλέον να παρατηρήσω το εξής: Δυστυχώς, η Κυβέρνηση δεν παίρνει σωστά μέτρα για την αντιμετώπιση των πλημμυρών που παρουσιάζονται τελευταία στην Αττική. Και αυτό συμβαίνει γιατί το 90% της χρηματοδότησης απευθύνεται σε αντιπλημμυρικά έργα στην πεδιάδα και στις αστικές περιοχές και δεν δίνει το αντίστοιχο βάρος και τη σημασία που πρέπει στις ορεινές περιοχές από τις οποίες ξεκινάει το νερό να κατεβαίνει προ τα κατάντι. 

Το γεγονός ότι σήμερα τελειώνει σχεδόν ο Νοέμβριος και δεν έχουν ολοκληρωθεί τα έργα αντιπλημμυρικής και αντιδιαβρωτικής προστασίας σύμφωνα με το πρόγραμμα στους ορεινούς όγκους, μαρτυρεί πράγματι την αδιαφορία της Κυβέρνησης. Τα αποτελέσματα εξάλλου τα ζει ο πληθυσμός της Αττικής σχεδόν με κάθε βροχόπτωση. 

Την εγκληματική αδιαφορία βέβαια της Κυβέρνησης αποκαλύπτει και ένα ένα άλλο γεγονός. Στη Γλυφάδα ζήτησε το Υπουργείο από τις 3 Φεβρουαρίου 1998 άδεια να περάσει έναν αγωγό στον αιγιαλό για να φύγουν τα νερά στη θάλασσα και εννιά μήνες τώρα, δεν έχει πάρει ακόμα την άδεια η ίδια η Κυβέρνηση από τον εαυτό της. 

Επανέρχομαι στο θέμα της χρηματοδότησης. Πολύ σωστά ο συνάδελφος κ. Κολοζώφ είπε ότι χρειάζονται τουλάχιστον τριακόσια πενήντα δισεκατομμύρια (350.000.000.000) και οι ρυθμοί χρηματοδότησης τα τρία τελευταία χρόνια είναι γύρω στα δεκαπέντε δισεκατομμύρια (15.000.000.000) το χρόνο. 

Θέλω να επισημάνω και την ανακρίβεια του κ. Λαλιώτη που μίλησε προηγουμένως και ισχυρίσθηκε ότι έχουν ολοκληρωθεί τα αντιπλημμυρικά αυτά έργα, στις καμένες περιοχές. 

Εσείς, κύριε Υφυπουργέ της Γεωργίας, αποκαθιστάτε την αλήθεια και λέτε ότι δεν έχουν τελειώσει. Ο κ. Λαλιώτης προηγουμένως στην ερώτηση του κ. Κολοζώφ, είπε ότι τέλειωσαν τα αντιπλημμυρικά έργα στις περιοχές που επλήγησαν από τις πρόσφατες πυρκαγιές. 

Σε εκείνο όμως που δεν μου απαντήσατε και θέλω να μου απαντήσετε τώρα είναι, γιατί παρουσιάζονται αυτά τα δείγματα οικοπεδοποίησης στην Πεντέλη, όπου σημειωτέον μόνο το 1% της έκτασης που κάηκε το περασμένο καλοκαίρι έχει κηρυχθεί αναδασωτέο. 

ΠΡΟΕΔΡΕΥΩΝ (Παναγιώτης Ν. Κρητικός): Ολοκληρώστε, κύριε Τρυφωνίδη. 

ΓΕΩΡΓΙΟΣ ΤΡΥΦΩΝΙΔΗΣ: Μόνο χίλια πεντακόσια στρέμματα από τα εκατόν εξήντα χιλιάδες στρέμματα που κάηκαν στην Πεντέλη έχουν κηρυχθεί αναδασωτέα. Τα υπόλοιπα εκατόν σαράντα οκτώ χιλιάδες στρέμματα, γιατί δεν έχουν κηρυχθεί αναδασωτέα μέχρι τώρα κύριε Υπουργέ; Και σεις μας μιλάτε ότι φυτεύσατε τριάντα χιλιάδες δενδρύλλια. 

ΠΡΟΕΔΡΕΥΩΝ (Παναγιώτης Ν. Κρητικός): Ο κύριος Υφυπουργός έχει το λόγο. 

ΚΩΝΣΤΑΝΤΙΝΟΣ ΒΡΕΤΤΟΣ (Υφυπουργός Γεωργίας): Κύριε Πρόεδρε, έχουμε υποχρέωση να αποκαταστήσουμε την αλήθεια. Η αλήθεια είναι ότι όταν γίνεται το 95% των έργων, στην ουσία έχουν γίνει τα έργα. Αυτήν την έννοια είχε η αναφορά του κ. Λαλιώτη και το επαναλαμβάνω κι εγώ, κύριε συνάδελφε. 

Περί αυτού πρόκειται. Τελείωσαν τα έργα στη Σαλαμίνα, τελείωσαν στον Υμηττό, τελείωσαν στην Πεντέλη 1, τελειώνουν αυτές τις μέρες στην Πεντέλη 2. Συνεπώς έχουν τελειώσει τα έργα στην ουσία, αφού έχει τελειώσει το 95%. 

Ο τρόπος με τον οποίο γίνεται η αντιδιαβρωτική προστασία, πράγματι είναι εκείνος τον οποίο αναφέρατε, δηλαδή ξεκινάνε από πάνω προς τα κάτω. Αυτό έγινε, δεν έγινε κάτι διαφορετικό. 

(Στο σημείο αυτό την Προεδρική 'Εδρα καταλαμβάνει ο Πρόεδρος της Βουλής κ. ΑΠΟΣΤΟΛΟΣ ΚΑΚΛΑΜΑΝΗΣ) 

Γενικότερα τα αντιπλημμυρικά έργα δεν είναι δυνατόν να τελειώσουν όλα τώρα. Ο κ. Λαλιώτης αναφέρθηκε εκτεταμένα στο θέμα και όπως καταλαβαίνετε, υπάρχουν έργα τα οποία είναι μακροπρόθεσμα. Κανείς όμως δεν μπορεί να αρνηθεί ότι στα Λιόσια, παραδείγματος χάρη πέρυσι είχαμε πρόβλημα και φέτος δεν έχουμε. Και αυτό, γιατί τελείωσαν τα έργα εκεί. Στη λίμνη των Λιοσίων πέρυσι θρηνήσαμε σχεδόν θύματα, σήμερα όμως δεν θρηνούμε. Εκεί τελείωσαν τα αντιπλημμυρικά έργα και θα τελειώσουν και άλλα του χρόνου. Δεν γίνονται όλα μαζί, κύριε Πρόεδρε, όπως καταλαβαίνετε. 

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Γιατί δεν τα κηρύξατε αναδασωτέα; 

ΚΩΝΣΤΑΝΤΙΝΟΣ ΒΡΕΤΤΟΣ (Υφυπουργός Γεωργίας): Θα αναφερθώ στα αναδασωτέα. Ευχαριστώ για την υπενθύμιση. 

Σας είπα ότι τελείωσαν οι αεροφωτογραφίες, τελείωσαν οι ορθοφωτογραφίες. Πράγματι δεν έχουν κηρυχθεί αναδασωτέα, διότι αυτό δεν μπορεί να γίνει γρήγορα, αν δεν γίνουν πρώτα ... 

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Αυτό πάντως είναι έγκλημα. 

ΚΩΝΣΤΑΝΤΙΝΟΣ ΒΡΕΤΤΟΣ (Υφυπουργός Γεωργίας): Με συγχωρείτε πάρα πολύ, θα παρακαλούσα να μου φέρετε ένα παράδειγμα που να έγιναν τόσο γρήγορα, όταν υπήρχαν 

  

 

  

Σελίδα 1679 

τέτοιες εκτεταμένες καταστροφές και πραγματικά να το μιμηθούμε. Αλλά δεν υπάρχουν τέτοια παραδείγματα, όταν χρειάζεται να γίνουν οι προεργασίες που σας ανέφερα προηγουμένως. 

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Πρέπει να γίνει γρήγορα. Εμείς θα το πραγματοποιούσαμε σε μερικές εβδομάδες. 

ΚΩΝΣΤΑΝΤΙΝΟΣ ΒΡΕΤΤΟΣ (Υφυπουργός Γεωργίας): 'Ο,τι ήταν δυνατόν να γίνει έγινε και μάλιστα το συντομότερο δυνατό. 'Εγινε δουλειά υποδομής και είναι έτοιμες να ανακοινωθούν οι αναδασώσεις. 

Παρακαλώ, επαναλαμβάνω, να μου φέρετε παραδείγματα που τελειώνουν οι αναδασώσεις σε τόσο σύντομο χρονικό διάστημα. Δεν υπάρχουν. 

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Είναι εγκληματική αμέλεια αυτή και πρέπει να επανορθώσετε. 

ΠΡΟΕΔΡΟΣ (Απόστολος Κακλαμάνης): Κύριοι συνάδελφοι, ολοκληρώθηκε η συζήτηση των επικαίρων ερωτήσεων. 


Σελίδα 1680 εώς και 1983
σε PDF  



 

  

Σελίδα 1684 

συγχωρείτε. Πρέπει να πω ότι τώρα αυτό που λέτε το θυμάμαι. Μάλιστα το είχα πει και εγώ. Και σας πρότεινα το άρθρο 6. Αλλά μου είπατε ότι εκείνο που έχει σημασία και έχει πολύ συζήτηση είναι το άρθρο 5 και έτσι καταλήξαμε. 

ΘΕΟΔΩΡΟΣ ΚΑΣΣΙΜΗΣ: Δεν απέρριψα το άρθρο 6 από μόνο του. 

ΠΡΟΕΔΡΟΣ (Απόστολος Κακλαμάνης): Μα, βλέπετε με πόση καλή πίστη σας αντιμετωπίζω. Θυμάμαι εγώ ο ίδιος που σας είπα αρχικά ότι το άρθρο 6 είναι μεγάλο άρθρο, αλλά μου ελέχθη ότι δεν είναι αυτό που έχει σημασία. Είναι το άρθρο 5 το σημαντικό. 

ΘΕΟΔΩΡΟΣ ΚΑΣΣΙΜΗΣ: Κύριε Πρόεδρε, εγώ θα το δεχθώ. 'Εχετε κάθε δικαίωμα να υποστηρίζετε την άποψή σας, αλλά θα σας υποβάλω μια παράκληση. Πάρτε τα Πρακτικά να δείτε τι είπαμε το πρωί. 

ΠΡΟΕΔΡΟΣ (Απόστολος Κακλαμάνης): Κύριε Κασσίμη, ακούστε τι λένε τα Πρακτικά. 

Λέγω εγώ ότι "τώρα θα αρχίσει η συζήτηση της πρώτης ενότητας των άρθρων 1 και 2 και θα μιλήσουν και οι συνάδελφοι, οι οποίοι δεν μίλησαν χθες το βράδυ. Στις 15.00' "-διότι αν θυμάσθε αρχικά ήταν 14.00' και μετά είπαμε 15.00'- "θα διακοπεί η συζήτηση στο σημείο που θα έχει φθάσει και θα γίνει ψηφοφορία στα άρθρα 1 και 2. Το απόγευμα θα συζητήσουμε τα υπόλοιπα άρθρα πλην των κανονισμών που θα συζητηθούν αύριο το πρωί. 

Είμαστε, κύριοι συνάδελφοι, σύμφωνοι επ'αυτού;" 

"Είναι σαφές, κύριε Πρόεδρε", λέει ο κ. Κουλούρης, "είμαστε σύμφωνοι". 

Εν συνεχεία λέτε εσείς: "κύριε Πρόεδρε...", τίποτε άλλο, προφανώς κάτι άλλο θέλατε να πείτε. 

Και λέω εγώ: "με συγχωρείτε, αλλά υπάρχει -έχει δίκιο ο κ.Κασσίμης- και το άρθρο 5 το οποίο θα πάει χωριστά". 

Και ο κ. Μεϊμαράκης: "Πότε, κύριε Πρόεδρε;". 

Απάντηση: "Το απόγευμα". 

Ο κ. Μεϊμαράκης: "Μάλιστα, κύριε Πρόεδρε". 

Πρόεδρος: "Είμαστε σύμφωνοι λοιπόν επ'αυτής της προτάσεως". 

Εν συνεχεία ο κ. Γκελεστάθης λέει: "Κύριε Πρόεδρε, μπορώ να κάνω μία ερώτηση;" 

Πρόεδρος: "Ορίστε, κύριε Γκελεστάθη". 

Ο κ. Γκελεστάθης: "Είπατε ότι θα αρχίσει η Διαρκής Επιτροπή στις 15.00' ..." κλπ. 

Λοιπόν, μην επιμένετε. 

ΘΕΟΔΩΡΟΣ ΚΑΣΣΙΜΗΣ: Την ενοποίηση δεν τη βλέπω πουθενά, κύριε Πρόεδρε. Είπαμε το απόγευμα τα υπόλοιπα άρθρα. Δεν σημαίνει ομαδοποιημένα όλα τα υπόλοιπα άρθρα μαζί. Δεν το είδα πουθενά αυτό. Αυτό τώρα το απόγευμα το άκουσα. 

ΠΡΟΕΔΡΟΣ (Απόστολος Κακλαμάνης): Κύριε Κασσίμη, όταν λέω εγώ, "τα υπόλοιπα άρθρα", παρεμβαίνετε εσείς και διορθώνω και λέω "με συγχωρείτε, αλλά υπάρχει -έχει δίκιο ο κ. Κασσίμης- και το άρθρο 5, το οποίο θα πάει χωριστά". 'Αρα το απόγευμα πάμε τα άλλα άρθρα και το άρθρο 5 χωριστά. Και στο άρθρο 5 προσθέτω και το 11 που λέει ο κ. Κόρακας ότι δεν πρέπει να πάει με όλα μαζί τα άλλα, διότι έχει σχέση με το 5. Σας παρακαλώ. 

Ορίστε, κύριε Φωτιάδη. 

ΝΙΚΟΛΑΟΣ ΓΚΕΛΕΣΤΑΘΗΣ: Θα υπάρξει ανοχή; 

ΠΑΝΑΓΙΩΤΗΣ ΦΩΤΙΑΔΗΣ: Ευχαριστώ, κύριε Πρόεδρε. 

( Θόρυβος από την πτέρυγα της Νέας Δημοκρατίας ) 

ΠΡΟΕΔΡΟΣ (Απόστολος Κακλαμάνης): Κύριε Κασσίμη, σε ό,τι αφορά το χρόνο, θα έχετε περισσότερο χρόνο αναμφισβητήτως. 

( Θόρυβος από την πτέρυγα της Νέας Δημοκρατίας ) 

Κύριοι συνάδελφοι, σήμερα ειδικά εδώ υπάρχει ένας διάλογος του Προέδρου με το κόμμα της Αξιωματικής Αντιπολιτεύσεως και με καθέναν από σας ξεχωριστά. Ε, κάτι πρέπει να γίνει νομίζω. 'Ετσι δεν είναι; 

Ορίστε, κύριε Φωτιάδη. 

ΠΑΝΑΓΙΩΤΗΣ ΦΩΤΙΑΔΗΣ: Ελπίζω τώρα να ξεκινήσουμε. 

Ευχαριστώ, κύριε Πρόεδρε. 

Στο άρθρο 3, κυρίες και κύριοι συνάδελφοι, γίνεται αναφορά και καθορίζεται το μετοχικό κεφάλαιο και ο αριθμός των μετοχών τόσο του ΟΑΣΑ, όσο και των ΕΦΣΕ. Οι μετοχές του ΟΑΣΑ ανήκουν στο ελληνικό δημόσιο, ενώ οι μετοχές της ΕΘΕΛ, ανήκουν στον ΟΑΣΑ πλην μιας που ανήκει στο Δήμο 'Αγιο Ιωάννη Ρέντη, ενώ ακόμη στον ΟΑΣΑ μεταβιβάζονται από το ελληνικό δημόσιο οι μετοχές των ΗΛΠΑΠ και ΗΣΑΠ. Η αποτίμηση των περιουσιακών στοιχείων, γίνεται κατά παρέκκλιση των διατάξεων του ν.2190/20 και η διαπίστωση της αξίας ενεργείται από ορκωτό ελεγκτή που ορίζεται με απόφαση του Υπουργείου Μεταφορών και Επικοινωνιών. Στο άρθρο αυτό και με την παράγραφο 5, δίνεται η δυνατότητα μεταβίβασης έως 40% των μετοχών του ΟΑΣΑ στην Τοπική Αυτοδιοίκηση πρώτου και δευτέρου βαθμού. 'Υστερα από πρόταση των Υπουργείων Εσωτερικών, Δημόσιας Διοίκησης και Αποκέντρωσης, Οικονομικών και Μεταφορών και Επικοινωνιών και την έκδοση βεβαίως προεδρικού διατάγματος. 

Ως βασικό κριτήριο για τη μεταβίβαση μετοχών στους ΟΤΑ, είναι ο πληθυσμός τους. Επίσης οι ΟΤΑ, πρέπει να έχουν έδρα, στην περιοχή, αρμοδιότητας του ΟΑΣΑ. Οι μετοχές μεταβιβάζονται με καταβολή της αξίας τους είτε σε χρήμα είτε σε περιουσιακά στοιχεία. 

Με το άρθρο 4 καθορίζεται ο τρόπος συγκρότησης των διοικητικών συμβουλίων του ΟΑΣΑ και των ΕΦΣΕ. Το διοικητικό συμβούλιο του ΟΑΣΑ θα είναι ενδεκαμελές. Από τα ένδεκα μέλη του, τα επτά θα είναι εκπρόσωποι του δημοσίου, ένα μέλος θα εκπροσωπεί τους εργαζομένους και θα εκλέγεται απ'αυτούς, ένα μέλος θα είναι από τους εργαζόμενους τόσο στον ΟΑΣΑ όσο και σ'όλες τις θυγατρικές του εταιρείες, και θα εκλέγεται επίσης απ'αυτούς. 'Ενα μέλος θα εκπροσωπεί την Νομαρχιακή Αυτοδιοίκηση και θα ορίζεται από την ΕΝΑΕ, και ένα μέλος θα ορίζεται και θα εκπροσωπεί την οικονομική και κοινωνική επιτροπή. 

Τους εκπροσώπους του δημοσίου στα Δ.Σ. του ΟΑΣΑ και των θυγατρικών εταιρειών, ορίζουν ο Υπουργός Μεταφορών και Επικοινωνιών και Εθνικής Οικονομίας και Οικονομικών, ενώ ο Υπουργός Μεταφορών και Επικοινωνιών ορίζει και το διευθύνοντα σύμβουλο και τον πρόεδρο. 

Τα διοικητικά συμβούλια των θυγατρικών εταιρειών είναι εννεαμελή. Σε αυτά μετέχουν πέντε εκπρόσωποι του ελληνικού δημοσίου μεταξύ των οποίων ο πρόεδρος και ο διευθύνων σύμβουλος, δύο εκπρόσωποι των εργαζομένων στην εταιρεία που εκλέγονται από τους ίδιους, ένας εκπρόσωπος των Ο.Τ.Α. οριζόμενος από την Τοπική 'Ενωση Δήμων και Κοινοτήτων Νομού Αττικής και ένας εκπρόσωπος του Ο.Α.Σ.Α. που ορίζεται με απόφαση του διοικητικού συμβουλίου του. 

Η θητεία των διοικητικών συμβουλίων είναι πενταετής και η επιλογή των προέδρων και των διευθυνόντων συμβούλων γίνεται με βάση τις διατάξεις του ν. 2414/1996. 

'Οπως βλέπετε, κυρίες και κύριοι συνάδελφοι, με το νομοσχέδιο καθιερώνεται η αντιπροσωπευτικότητα των διοικητικών συμβουλίων, καθώς σε αυτά μετέχουν εκπρόσωποι όλων των φορέων που εμπλέκονται στις συγκοινωνίες. Με τη δε πενταετή θητεία, δίνεται η δυνατότητα χάραξης μιας μακρόπνοης πολιτικής καθώς ο χρόνος άσκησης των καθηκόντων των μελών του διοικητικού συμβουλίου είναι επαρκέστατος. 

Με το άρθρο 6 ρυθμίζονται μια σειρά θέματα που σχετίζονται με τη λειτουργία των συγκοινωνιακών φορέων και την παραγωγή του έργου τους. Τέτοια θέματα είναι η εκποίηση πεπαλαιωμένων περιουσιακών στοιχείων, ο έλεγχος της καταβολής κομίστρου, καθώς και το πρόστιμο μη καταβολής του, που ορίζεται στο σαρανταπλάσιο της τιμής του, η χάραξη λεωφορειοδρόμων και ο έλεγχος της κυκλοφορίας σε αυτούς. 

Επειδή ακούστηκε στην Αίθουσα ότι με τις διατάξεις του νομοσχεδίου περιπλέκονται αρμοδιότητες του Υ.ΠΕ.ΧΩ.Δ.Ε. και της Τοπικής Αυτοδιοίκησης σε ό,τι αφορά κυκλοφοριακά θέματα με εκείνες του Ο.Α.Σ.Α., θέλω να επισημάνω ότι τέτοια εμπλοκή ή και σύγκρουση αρμοδιοτήτων δεν υφίσταται. 'Οπως αναφέρεται στην παράγραφο 3, οι αποφάσεις για μέτρα 

  


 

  

Σελίδα 1685 

ρύθμισης της κυκλοφορίας και στάθμευσης των οχημάτων στο οδικό δίκτυο από όπου διέρχονται αστικές συγκοινωνίες παίρνονται από τα αρμόδια όργανα. Τα όργανα όμως αυτά, πρέπει να συνεκτιμούν στις αποφάσεις τους και τη γνώμη του Ο.Α.Σ.Α. 

Με το άρθρο αυτό ρυθμίζονται επίσης θέματα προσωπικού όπως η μετάταξη υπαλλήλων του Ο.Α.Σ.Α. προς τους Ε.Φ.Σ.Ε., η πρόσληψη ειδικών κατηγοριών υπαλλήλων στην Ε.ΘΕ.Λ., καθώς και οι προϋποθέσεις για την πρόσληψή τους. 

Εδώ θα πρότεινα, κύριε Υπουργέ, να απαλειφθεί από την παράγραφο 6 η προϋπόθεση που υπάρχει γι'αυτούς, οι οποίοι θα προσληφθούν, να έχουν δηλαδή δύο παιδιά και να κριθούν όλοι οι ενδιαφερόμενοι με βάση βέβαια τα κριτήρια του ν.2190. 

Στο άρθρο αυτό αναφέρεται επίσης ότι το τακτικό προσωπικό που πλεονάζει στους συγκοινωνιακούς φορείς, που δεν μπορεί να είναι περισσότερο από επτακόσια άτομα, μεταφέρεται σε άλλες υπηρεσίες ή αρχές, καθώς και τα κριτήρια αυτής της μεταφοράς. Τα κριτήρια αυτά πιστεύω ότι είναι αντικειμενικά, καθώς αναφέρονται στις ικανότητες του υπαλλήλου, στις σπουδές και στις γνώσεις του, όπως και στην οικογενειακή του κατάσταση. 

'Οσοι δεν δηλώσουν προτίμηση, ενώ έχουν κριθεί στους πλεονάζοντες, μεταφέρονται υποχρεωτικά, ενώ δίνεται η δυνατότητα εθελουσίας εξόδου σε όσους το επιθυμούν με συγκεκριμένες προϋποθέσεις και καθορισμένα κριτήρια. 

(Στο σημείο αυτό, κτυπάει το κουδούνι λήξεως του χρόνου ομιλίας του κυρίου Βουλευτή) 

Δύο λεπτά, κύριε Πρόεδρε. 

Πλεονάζοντες δεν μπορούν να θεωρηθούν φυσικά οι οδηγοί. 

Εδώ, κύριε Υπουργέ, πρέπει να δείτε το ζήτημα της εθελουσίας μετάταξης την οποία πιθανόν να επιθυμεί ένα μέρος του προσωπικού. Προτείνω να προστεθεί στο άρθρο μία παράγραφος που να λέει: "Πριν από την υποχρεωτική μεταφορά εξετάζονται οι αιτήσεις των εργαζομένων που επιθυμούν εθελούσια μετάταξη σε άλλες υπηρεσίες. Αν οι εργαζόμενοι που υποβάλλουν τις αιτήσεις είναι πράγματι πλεονάζοντες, γίνονται δεκτές οι αιτήσεις τους". 

Με την παράγραφο 17 του άρθρου δίνεται η δυνατότητα ύστερα από σχετική απόφαση του Υπουργού στους Οργανισμούς Τοπικής Αυτοδιοίκησης, είτε από μόνοι τους είτε σε συνεργασία με όμορούς τους, να εκτελούν συγκοινωνιακό έργο, καθώς και το πεδίο άσκησης αυτού του έργου. Τίθενται δε, συγκεκριμένες προϋποθέσεις για την εκτέλεση αυτού του έργου. Πρέπει να υπάρξει συγκοινωνιακή μελέτη και μελέτη βιωσιμότητας, ώστε να αποφευχθούν ελλείμματα, που θα κληθεί ως συνήθως, να πληρώσει ο πολίτης. 

Αρωγός στην προσπάθεια δημιουργίας δημοτικών και διαδημοτικών συγκοινωνιών μπορεί να έρθει ο Ο.Α.Σ.Α. με τη μεταβίβαση, την εκμίσθωση ή το δανεισμό τροχαίου υλικού προς τους ενδιαφερόμενους Οργανισμούς Τοπικής Αυτοδιοίκησης. 

Επίσης, ρυθμίζονται ζητήματα που αφορούν τους πόρους του ταμείου αλληλοβοηθείας προσωπικού των ΗΛΠΑΠ, όπως επίσης και θέματα εκτέλεσης εργασιών από τα συνεργεία του ΗΣΑΠ για τη συντήρηση του δικτύου κατά τις νυκτερινές ώρες. 

Με το άρθρο 6 προβλέπεται ακόμα η κατάρτιση των υπηρεσιακών οργανισμών του ΟΑΣΑ, των ΕΘΕΛ, ΗΛΠΑΠ και ΗΣΑΠ από τα διοικητικά τους συβούλια. 

Το άρθρο 7 αναφέρεται στην εκμετάλλευση του αστικού ηλεκτρικού σιδηροδρόμου. Η εταιρεία "ΑΤΤΙΚΟ ΜΕΤΡΟ" υποχρεώνεται να υποβάλει εντός έξι μηνών από την ισχύ του παρόντος νόμου, σχέδιο λειτουργίας για την εκμετάλλευση των γραμμών 2 και 3, λαμβάνοντας υπόψιν το συνολικό σχεδιασμό του ΟΑΣΑ. 

Μετά την έγκριση του σχεδίου λειτουργίας από τους αρμοδίους Υπουργούς και εντός τριών μηνών, το "ΑΤΤΙΚΟ ΜΕΤΡΟ" ιδρύει θυγατρική εταιρεία που θα εκμεταλλεύεται τις νέες γραμμές και θα αποδίδει στη μητρική εταιρεία το μέρος εκείνων των εσόδων που αναλογεί στην αποπληρωμή δανείων που χρησιμοποιήθηκαν για την κατασκευή των γραμμών. 

Η θυγατρική εταιρεία θα συγχωνευθεί εντός τριετίας με τους ΗΣΑΠ, ενώ οι αρχικές ανάγκες της σε προσωπικό θα καλυφθούν από τους ΗΣΑΠ. 

Με το άρθρο 8 μεταβιβάζεται στην "ΕΘΕΛ ΑΕ" όλη η κινητή και ακίνητη περιουσία της τέως ΕΑΣ, που περιήλθε στον πρώην ΟΑΣ και στη συνέχεια στον ΟΑΣΑ, καθώς επίσης τα λεωφορεία που είχε προμηθευθεί ο ΟΑΣΑ από τις πρώην ΣΕΠ. Η μεταβίβαση αυτή αυξάνει το μετοχικό κεφάλαιο της ΕΘΕΛ. 

Το άρθρο καθορίζει, πως κάθε μεταβίβαση στους ΟΑΣΑ και ΕΦΣΕ, περιουσιακού στοιχείου, απαλλάσσεται από κάθε φόρο, όπως επίσης απαλλάσσεται για πέντε χρόνια από την έναρξη ισχύος του νόμου κάθε φόρου, δασμού, ή τέλους, η εισαγωγή τροχαίου υλικού ή μηχανολογικού εξοπλισμού. Ευχαριστώ. 

ΠΡΟΕΔΡΟΣ (Απόστολος Κακλαμάνης): Ο κ. Κασσίμης έχει το λόγο. 

ΘΕΟΔΩΡΟΣ ΚΑΣΣΙΜΗΣ: Κύριε Πρόεδρε, δημιουργούνται κάποιες εταιρείες με διοικητικά συμβούλια όπου βλέπουμε το εξής: Στο μεν ΟΑΣΑ το διοικητικό συμβούλιο είναι επταμελές. Στις ΕΦΣΕ ή τις όποιες άλλες εταιρείες κάνει, είναι εννεαμελές. 

ΑΝΑΣΤΑΣΙΟΣ ΜΑΝΤΕΛΗΣ (Υπουργός Μεταφορών και Επικοινωνιών): Είναι ενδεκαμελές. 

ΘΕΟΔΩΡΟΣ ΚΑΣΣΙΜΗΣ: Δίκιο έχει ο κύριος Υπουργός, είναι ενδεκαμελές, αλλά είναι επτά οι εκπρόσωποι του ελληνικού δημοσίου. Στις θυγατρικές είναι εννεαμελή τα Δ.Σ. Και αναφέρεται κάπου ότι θα αποφασίζουν με έγκριση του Υπουργού φυσικά, τις αμοιβές των διοικητικών συμβουλίων. 

'Ερχομαι στο πρώτο σημείο. Καταλαβαίνω οι αμοιβές του προέδρου και του διευθύνοντος συμβούλου να καθορισθούν, όχι απο τους ιδίους, αλλά από το Υπουργείο Οικονομικών και από το Υπουργείο Μεταφορών και Επικοινωνιών. Τα μέλη των διοικητικών συμβουλίων που δεν θα είναι πλήρους απασχολήσεως, δεν θα έπρεπε να ξέρουμε σε τι επίπεδο θα είναι οι αμοιβές τους; Θα έχουν αμοιβές μελών διοικητικού συμβουλίου τραπεζών; Θα έχουν αμοιβές του ΟΑΕ; Τι θα έχουν; 

(Στο σημείο αυτό την Προεδρική 'Εδρα καταλαμβάνει ο Α' Αντιπρόεδρος της Βουλής κ. ΠΑΝΑΓΙΩΤΗΣ Ν. ΚΡΗΤΙΚΟΣ) 

Δεν καταλαβαίνω αυτήν την ευχέρεια, να ρυθμίζουν από μόνοι τους τις αμοιβές των διοικητικών συμβουλίων, ιδίως όταν κάνουμε τόσα συμβούλια. Και εδώ θέλω να επισημάνω ότι και πάλι εμείς διαφωνούμε με τη δημιουργία τόσων θυγατρικών ανωνύμων εταιρειών. 

Εάν μεν θέλαμε να κάνουμε τον ΟΑΣΑ ένα συντονιστικό όργανο -θα το επαναλάβω- αντιλαμβάνομαι γιατί πρέπει οι ΕΦΣΕ να είναι ανώνυμες εταιρείες, αν όμως τον έχουμε ανώνυμη εταιρεία, δεν χρειάζονται όλες οι άλλες. Και υπάρχει οργανωτικός τρόπος μιας ανωνύμου εταιρείας, ώστε να μπορεί να λειτουργεί το κάθε παραγωγικό της τμήμα χωρίς να χρειάζεται νέα διοικητικά συμβούλια, νέα οργανογράμματα και νέα χρήματα, τα οποία δεν αποδίδουν συνήθως. 

Σ' αυτό που θα ήθελα απάντηση από τον κύριο Υπουργό είναι γιατί, ενώ είχαμε εκπρόσωπο της ΤΕΔΚΝΑ, έχουμε εκπρόσωπο της Νομαρχιακής Αυτοδιοίκησης. Γιατί άλλαξε ξαφνικά; 

Είναι στην παράγραφο 5 του άρθρου 4 "Στα διοικητικά συμβούλια του ΟΑΣΑ μετέχει και ένας εκπρόσωπος της Νομαρχιακής Αυτοδιοίκησης, που ορίζεται από την ΕΝΑΕ". Θα ήθελα να ξέρω γιατί και αυτό άλλαξε στη συνέχεια. 

'Οσον αφορά το άρθρο 6, όπως είπα και στη συζήτηση του άρθρου 2, με αποφάσεις του ΟΑΣΑ ή της ΕΦΣΕ γίνεται εκποίηση πάσης φύσεως υλικών και περιουσιακών στοιχείων. Με τι κανονισμούς, με τι δεσμεύσεις, οι οποίες θα διασφαλίζουν τη διαφάνεια σ' αυτές τις εκποιήσεις; Διότι, μέχρι σήμερα δεν έχουμε πεισθεί ότι αυτά γίνονται με τρόπο που να προασπίζεται, αν θέλετε, το δημόσιο συμφέρον. 

Στο άρθρο 6 δε, υπάρχει εκείνη η περίφημη παράγραφος 5, η οποία μεγάλη εντύπωση μου κάνει. Ξέρω πολυεθνικές εταιρείες, οι οποίες έχουν τζίρο δεκάδων δισεκατομμυρίων δραχμών, με πολλαπλά αντικείμενα, όχι με ένα και δεν έχουν από δέκα συμβούλους η κάθε μία, ακριβοπληρωμένους, ώστε 



 

  

Σελίδα 1686 

τέσσερις εταιρείες να μας κοστίζουν τριακόσια εκατομμύρια το χρόνο σε συμβούλους. Μα, ούτε η UNILEVER, που είναι η δεύτερη πολυεθνική στο χώρο της στον κόσμο δεν έχει τόσο ακριβοπληρωμένους συμβούλους. Τι θα κάνουν αυτοί; Δεν το καταλαβαίνω. 

Οι σύμβουλοι συνήθως προσλαμβάνονται για ορισμένο χρόνο. Και το λέω αυτό για λόγους καθαρά αποζημιώσεων μετά. Ο κ. Τσοβόλας καταλαβαίνει τι εννοώ. Να πάρετε ένα σύμβουλο για τα πέντε χρόνια, που θα είναι το διοικητικό συμβούλιο, να το καταλάβω. Με μια σύμβαση αορίστου χρόνου, με έναν σύμβουλο ο οποίος θα παίρνει τριάντα με σαράντα εκατομμύρια το χρόνο, η επόμενη διοίκηση θα τον έχει φορτωθεί και θα πρέπει να τον αποζημιώσει. Συμβούλους ειδικούς, καλοπληρωμένους με συμβάσεις αορίστου χρόνου, κανείς νοικοκύρης διαχειριστής δεν θα προσελάμβανε ποτέ. Και δεν καταλαβαίνω γιατί το κάνετε. Πιστεύω ότι θα έπρεπε, τουλάχιστον το "αορίστου χρόνου" να διαγραφεί και να μείνει το "ορισμένου χρόνου". 

Στο ίδιο άρθρο, στην παράγραφο 6 προσπαθεί η Κυβέρνηση να δείξει μια μεγαλοθυμία σε εκείνους τους παλιούς ΣΕΠίτες και πρώην εργαζομένους, αλλά μόλις πάει να το εκστομίσει, το χαλάει, διότι, λέει, μόνο αν έχουν δύο παιδιά. Και αν πεινάνε και έχουν ένα παιδί; Θα μείνει νηστικό αυτό; Να πείτε ότι προσλαμβάνονται αυτοί και προτιμούνται με μεγαλύτερα οικογενειακά βάρη, πρώτα με δύο παιδιά, μετά με ένα, μετά με κανένα και αν τυχόν δεν χρειαζόμαστε παραπάνω, το δέχομαι, να μην πάνε. Αλλά αν ο άλλος έχει ένα παιδί, θα τον τιμωρήσουμε επειδή δεν έκανε δύο παιδιά και δεν τον παίρνουμε ξανά να δουλέψει; Νομίζω ότι αν αυτό δεν κρύβει κάτι περίεργο, είναι λάθος και θα ήθελα ο κύριος Υπουργός να το διορθώσει. 

Το άρθρο 7 θεωρώ ότι είναι ηθικό ατόπημα της Κυβερνήσεως. Και θα σας πω γιατί. Υπάρχουν διάφορες παραβάσεις που η ΦΑΒΕ βρήκε στη διαχείριση του 1994. 'Εγινε καταλογισμός από το Υπουργείο Οικονομικών. Το αντιλαμβάνομαι να διαγραφούν τα χρέη αυτά. Το αντιλαμβάνομαι να τα πάρει επάνω του το ελληνικό δημόσιο. Γιατί όμως να νομιμοποιήσουμε τις παράνομες πράξεις; Εδώ είναι κάτι, άλλο, κύριε Υπουργέ. Εδώ πάτε να καλύψετε το πρόσωπο που παρανόμησε. Εδώ δεν μιλάμε για τα δύο δισεκατομμύρια, τα οποία λογικώς τα διαγράφετε, αφού δεν πρόκειται να τα πάρει το δημόσιο από πουθενά. 

Αλλά γιατί θεωρούμε νόμιμες τις παράνομες πράξεις; Επαναλαμβάνω ότι αυτό μας δημιουργεί την εντύπωση ότι θέλετε να μην τιμωρηθεί ο παρανομήσας για να φθάσουμε να σκεφθούμε ότι παρανόμησε με άνωθεν εντολή, άρα ότι όλη η Κυβέρνηση υπήρξε παράνομη και πάει να καλύψει νομοθετικά αυτήν την παρανομία της. 

'Ερχομαι στο άρθρο 8: Αυτό υπάρχει και σε άλλα σημεία του νομοσχεδίου. Δεν υπάρχει για τίποτα καταληκτική ημερομηνία. Και λέει: "Το τακτικό προσωπικό του ΟΑΣΑ, ΕΘΕΛ κλπ. που πλεονάζει". Δεν μας λέει όμως πώς πλεονάζει. Το πιο ενδιαφέρον είναι πού, κατά τη δημοσίευση του παρόντος νόμου, πλεονάζει. Αλλά ούτε οργανόγραμμα έχουμε για να ξέρουμε πόσοι χρειάζονται σε κάθε εταιρεία και άρα πόσοι πλεονάζουν ούτε μας έφερε εδώ ο κύριος Υπουργός κάποια έκθεση να μας πει ότι πλεονάζουν οι συγκεκριμένοι. 

Το 1989 είχε εννιά χιλιάδες προσωπικό η ΕΑΣ. Το 1998 λειτουργεί με έξι χιλιάδες. Λέτε ότι πλεονάζουν οι επτακόσιοι. Εγώ σας λέω ότι πλεονάζουν οι χίλιοι. Πώς θα το αποδείξουμε; Και εγώ αυθαίρετα το λέω. Μα και εσείς αυθαίρετα το λέτε. 'Οπως αυθαίρετα λέγατε το 1989, ότι χρειάζονται οι εννιά χιλιάδες, αυθαίρετο είναι τώρα οι έξι χιλιάδες. Μπορεί να μην περισσεύουν επτακόσιοι, αλλά πεντακόσιοι. Και όταν λέτε "που πλεονάζει κατά τη δημοσίευση του νόμου". Ποιος θα μας το πει ποιο είναι το προσωπικό που πλεονάζει; 

Λέτε ότι όλοι αυτοί μπορούν να μετατάσσονται. Πώς θα μετατάσσονται; Ποιοι είναι αυτοί και πότε; Διότι τον αριθμό τον λέτε. Μέχρι πότε αυτές οι μετατάξεις, δεν το λέτε. Πρέπει να υπάρχει μία καταληκτική ημερομηνία. Δεν μπορεί ένας νόμος να καθορίζει πιο νοικοκυρεμένη διαχείριση προσωπικού σε μία εταιρεία και να μην τελειώνει ποτέ αυτό το νοικοκύρεμα. 'Οποτε θέλουμε βρίσκουμε πλεονάζοντες και τους μετατάσσουμε; 

Στο 9 λέτε πάλι ... 

ΚΟΣΜΑΣ ΣΦΥΡΙΟΥ: Το άρθρο 9 είναι για αύριο. 

ΘΕΟΔΩΡΟΣ ΚΑΣΣΙΜΗΣ: Μιλάω για την παράγραφο 9 στο άρθρο 6. Λέτε για την εθελουσία έξοδο. Και υποβάλλουν αίτηση εθελουσίας εξόδου όσοι θέλουν και αποφασίζουν οι διοικήσεις για την έξοδο αυτή. Μέχρι πότε; Αιωνίως θα έχουν δικαίωμα να ζητάνε εθελουσία έξοδο κάποιοι εργαζομένοι; Διότι η εθελουσία έξοδος σημαίνει επιβάρυνση, σημαίνει πρόωρη σύνταξη. Και η επιβάρυνση αυτή αναλαμβάνεται από την εταιρεία. Βάλτε καταληκτική ημερομηνία. Λέτε συγκεκριμένα "δύνανται να κάνουν αίτηση εθελουσίας εξόδου". Πόσοι και μέχρι πότε, για να ξέρουμε ότι κάποτε σταματάει αυτό. 

'Οταν αναφέρατε τα νέα προεδρικά διατάγματα για τον Ελαιώνα, παρακάλεσα να τα δούμε. Είναι στην παράγραφο 11. Προσθέσατε και κάποια άλλα ακόμη. Αλλά όπως αντιλαμβάνεσθε δεν έχουμε νομική βιβλιοθήκη μαζί μας στο Κοινοβούλιο και γι'αυτό θα ήθελα να διανεμηθούν και να δοθεί χρόνος στη δευτερολογία για να δούμε τι λένε αυτά τα προεδρικά διατάγματα. Φοβούμαι μήπως παίρνετε και τον υπόλοιπο Ελαιώνα. 

Υπάρχει και προσωπική ευθύνη για τον Υπουργό ΠΕ.ΧΩ.Δ.Ε., ο οποίος επανειλημμένα μιλάει για περιβαλλοντική ευαισθησία και επανειλημμένα προσυπογράφει, ποτέ μόνος του, και κάποιο νόμο ο οποίος κάπου καταργεί όλα εκείνα που υποστηρίζει. 

Για τον Ελαιώνα κάποιοι από μας από τη δεκαετία του 1970 έχουμε κάνει αγώνα. Το 1991 έγινε μία πρώτη προσπάθεια να σταματήσει το κακό. Το 1995 προχώρησε λίγο παραπάνω, ως εκεί που γινόταν. Και τώρα ερχόμαστε να εξαπλώσουμε πάλι τα αμαξοστάσια; Δεν νομίζω ότι είναι η καλύτερη λύση ούτε θα μου πείτε ότι είναι η ανάγκη. 

Ψάχνουμε και βρίσκουμε λύσεις με κόστος δισεκατομμυρίων. Ας βρούμε μία λύση, να συρρικνώσουμε τα ρυπογόνα αμαξοστάσια από έναν ιστορικό τόπο, που είναι ανάγκη να γίνει πνεύμονας. Κι αυτά που λέτε ότι καθορίζονται ζώνες πρασίνου, εδώ θα είμαστε για πολλά χρόνια και πράσινο δεν θα δούμε ποτέ. 

ΠΡΟΕΔΡΕΥΩΝ (Παναγιώτης Ν. Κρητικός): Τελειώστε παρακαλώ. 

ΘΕΟΔΩΡΟΣ ΚΑΣΣΙΜΗΣ: Ο κύριος Πρόεδρος είπε με ανοχή, γιατί είναι πολλά πράγματα μαζί εδώ. 

ΠΡΟΕΔΡΕΥΩΝ (Παναγιώτης Ν. Κρητικός): Ναι, αλλά μέχρι ποίου βαθμού η ανοχή; 'Εχει όρια η ανοχή. 

ΘΕΟΔΩΡΟΣ ΚΑΣΣΙΜΗΣ: Μέχρι να μπορέσουμε τουλάχιστον να περιδιαβάσουμε τα άρθρα, κύριε Πρόεδρε. 

ΠΡΟΕΔΡΕΥΩΝ (Παναγιώτης Ν. Κρητικός): Παρακαλώ, ολοκληρώστε. 

ΘΕΟΔΩΡΟΣ ΚΑΣΣΙΜΗΣ: Κύριε Πρόεδρε, βάλαμε εβδομήντα παραγράφους μαζί. 

Το άρθρο 8 μιλάει για τις χρηματοδοτικές μισθώσεις. Θα παρακαλούσα τον κύριο Υπουργό να μας πει, αυτός ο ωραίος τρόπος που αγοράστηκαν τα λεωφορεία -δεν αγοράστηκαν ουσιαστικά, τα είχαν παραγγείλει σε "πίτες" με λίζινγκ- πόσο κοστίζει, για να καταλάβουμε γιατί πάρθηκαν με λίζινγκ, σε ποια εταιρία πληρώνεται το λίζινγκ και πώς αποφασίστηκε αυτό το πράγμα. 'Ετσι να ξέρουμε κι εμείς στη δωδεκαετία, που είναι ο χρόνος ζωής των λεωφορείων, πόσα μας κόστισε το κάθε λεωφορείο και να καταλάβουμε γιατί. 

Θα περιμένω να πάρω μερικές απαντήσεις. Και στη δευτερολογία μου, κύριε Πρόεδρε, θα επανέλθω, για να μη στενοχωριέστε κι εσείς. 

ΠΡΟΕΔΡΕΥΩΝ (Παναγιώτης Ν. Κρητικός): Ευχαρίστως. 

Ο κ. Αγγουράκης, ειδικός αγορητής του Κομμουνιστικού Κόμματος Ελλάδος, έχει το λόγο. 

ΧΑΡΑΛΑΜΠΟΣ ΑΓΓΟΥΡΑΚΗΣ: Ευχαριστώ, κύριε Πρόεδρε. 

Το άρθρο 3, που αφορά τα ζητήματα που καθορίζουν το μετοχικό κεφάλαιο, τις μετοχές κλπ., να πω ότι είναι ένα επόμενο βήμα, κατά τη γνώμη μας, στην κατεύθυνση της 

 

 

  

Σελίδα 1687 

ιδιωτικοποίησης και του ΟΑΣΑ και των επιμέρους ΕΦΣΕ. 

Θα ήθελα, επίσης, να πω ότι με τον τρόπο που γίνεται η διάρθρωση των μετοχών, τελικά το δημόσιο είναι ο ιδιοκτήτης, αν θέλετε, των μετοχών του ΟΑΣΑ και ο ΟΑΣΑ είναι ο ιδιοκτήτης των μετοχών των ΕΦΣΕ. Με αυτόν τον τρόπο μόνο έμμεσα το δημόσιο είναι ιδιοκτήτης των ΕΦΣΕ. Αυτό γίνεται διά μέσου του ΟΑΣΑ και αυτό νομίζουμε εμείς ότι διευκολύνει τα σχέδια ιδιωτικοποίησης. 

Σ' αυτό το άρθρο καλούμε την Κυβέρνηση, προκειμένου να αποδείξει ότι δεν έχει καμία τέτοια διάθεση, να βάλει μία προσθήκη, που να λέει ότι οι μετοχές που ανήκουν στο δημόσιο, δεν μεταβιβάζονται σε ιδιώτες. Θα περιμένουμε την απάντηση του κυρίου Υπουργού. 

Στο ίδιο άρθρο υπάρχει αναφορά για το 40% των μετοχών, που μπορούν να μεταβιβαστούν στους Οργανισμούς Τοπικής Αυτοδιοίκησης. Κι εδώ ανοίγονται δυνατότητες, έμμεσα ή και άμεσα, ελέγχου μεριδίου των μετοχών από ιδιωτικές εταιρείες. 

'Οσον αφορά το άρθρο 4, θα πω ορισμένες σκέψεις για τα διοικητικά συμβούλια. Κατ' αρχήν, νομίζουμε ότι δεν είναι τυχαίο ότι οι όποιες ρυθμίσεις δεν αφορούν την "ΑΤΤΙΚΟ ΜΕΤΡΟ" και ούτε την υπό σύσταση μελλοντική εταιρία, που θα εκμεταλλεύεται τις γραμμές 2 και 3. Και σ' αυτό φυσικά η Κυβέρνηση είναι απόλυτα ασυνεπής. 

Το Μετρό μένει εκτός σχεδιασμού, αντίθετα από τις διακηρύξεις περί συντονισμού κλπ. 

(Στο σημείο αυτό την Προεδρική 'Εδρα καταλαμβάνει ο Δ' Αντιπρόεδρος της Βουλής κ. ΝΙΚΟΛΑΟΣ ΚΑΤΣΑΡΟΣ) 

Το δεύτερο που έχει μία σημασία, είναι με ποια κριτήρια και με ποιες διαδικασίες ορίζονται, εν πάση περιπτώσει, οι εκπρόσωποι του δημοσίου στα διοικητικά συμβούλια του ΟΑΣΑ και των θυγατρικών του εταιρειών. Υπάρχει ένα θέμα, όσον αφορά την εκλογή των εκπροσώπων των εργαζομένων στο διοικητικό συμβούλιο του ΟΑΣΑ. 

Ο ένας από τους δύο αντιπροσώπους εκλέγεται από τους εργαζόμενους του ΟΑΣΑ. Ο δεύτερος εκλέγεται από το σύνολο των εργαζομένων, συμπεριλαμβανομένων και των εργαζομένων στον ΟΑΣΑ. Αυτό είναι ένα πρόβλημα πολύ περισσότερο σε επίπεδο μεμονωμένων ΕΦΣΕ. Υπάρχουν εκλεγμένοι εκπρόσωποι των εργαζομένων δυστυχώς μόνο δύο. Αλλά τουλάχιστον εκεί κάθε ΕΦΣΕ εκλέγει τους δικούς του εκπροσώπους. 

Βέβαια θα ήθελα να πω, ότι ειδικά η συγκρότηση αυτών των διοικητικών συμβουλίων είτε του ΟΑΣΑ είτε των ΕΦΣΕ, δίνει μία επίφαση, αν θέλετε, κύριε Πρόεδρε, και νομικού ελέγχου. Δεν πρόκειται ούτε εκπρόσωπος της Τοπικής Αυτοδιοίκησης, ο ένας ή οι δύο ούτε οι εκπρόσωποι των εργαζομένων να μπορούν να επηρεάσουν σε κοινωνική κατεύθυνση, αν θέλετε, τις αποφάσεις για την ασκούμενη πολιτική είτε για την ΕΦΣΕ γίνεται λόγος είτε για τον ΟΑΣΑ. Το λέω αυτό, γιατί είναι ένα άλλο σημείο της διάστασης μεταξύ των διακηρύξεων και της πρακτικής. Υποτίθεται ότι έχουμε να κάνουμε με φορείς κοινής ωφέλειας. Αναρωτιώμαστε -είναι ανώνυμες εταιρείες, είναι μετοχικές εταιρείες- πώς θα ασκείται ο οποιοσδήποτε, έστω κλασικού τύπου κοινωνικός έλεγχος. 

Επίσης είναι ένα ζήτημα αυτό που προβλέπει η παράγραφος 10 του άρθρου 4 ότι οι αποδοχές και οι μηνιαίες αποζημιώσεις των προέδρων, των διευθυνόντων συμβούλων και των μελών των διοικητικών συμβουλίων του ΟΑΣΑ και των θυγατρικών, καθορίζονται με κοινή απόφαση των Υπουργών Οικονομικών, Μεταφορών και Επικοινωνιών. Πρέπει να υπάρχει μια συγκεκριμένη διαδικασία και να μην είναι αυτά τα πράγματα έτσι, πολύ περισσότερο από τα στοιχεία που υπάρχουν μέχρι στιγμής, από την εμπειρία που υπάρχει ότι αυτές οι αποδοχές είναι πάρα πολύ υψηλές. 

'Οσον αφορά το άρθρο 6 θα ήθελα να επισημάνω ότι κανείς δεν μπορεί να συμφωνήσει με αυτό που αναφέρει το εδάφιο α' της παραγράφου 2, που μπορεί να ανατεθεί το δικαίωμα του ελέγχου για τα εισιτήρια ακόμη και σε εταιρεία είτε του ΟΑΣΑ είτε των ΕΦΣΕ. 

Κατά τη γνώμη μας, είναι σαφές ότι δεν μπορεί ο έλεγχος των εισιτηρίων να φύγει από το αντικείμενο των ΕΦΣΕ και του ΟΑΣΑ. 

Επίσης είναι επιεικώς απαράδεκτες οι ρυθμίσεις στην παράγραφο β' που έχουν να κάνουν με αστυνομικά μέτρα, με πολύ υψηλό πρόστιμο για όσους παραβάτες υπάρχουν στο θέμα του εισιτηρίου. Δεν υπάρχει αμφιβολία ότι πρέπει να υπάρχει έλεγχος, αλλά τέτοια πράγματα που θεσπίζονται σ' αυτόν το νόμο απ' ό,τι γνωρίζουμε δεν υπάρχουν πουθενά αλλού. Και αυτό πολύ περισσότερο όταν η διακίνηση των εισιτηρίων είναι αυτή που είναι. Δεν μπορεί να γίνει στα μέσα μαζικής μεταφοράς και μετατρέπει αυτούς που θα κάνουν τον έλεγχο σε αστυνομικά όργανα. 

Επίσης στην παράγραφο 5 γίνεται λόγος για τη δυνατότητα πρόσληψης μέχρι και δέκα ατόμων ως επιστημονικό προσωπικό. Νομίζουμε ότι αυτή είναι μία περιττή παράγραφος. Ενδεχομένως να εξυπηρετεί άλλες σκοπιμότητες. Είμαστε σε θέση να γνωρίζουμε ότι υπάρχει αρκετό επιστημονικό προσωπικό καταρτισμένο και στις ΕΦΣΕ και στον ΟΑΣΑ το οποίο είναι σε θέση να καλύψει τις όποιες ανάγκες. 

Είμαστε αντίθετοι με την παράγραφο 6 του συγκεκριμένου νόμου για τον πολύ απλό λόγο ότι έγιναν προσλήψεις από όσους παλαιότερα ήταν στις ΣΕΠ.'Οπως είναι γνωστό ένας μεγάλος αριθμός έχει επαναπροσληφθεί και δουλεύει στην ΕΘΕΛ. 'Οσοι ήθελαν μπορούσαν τότε να επανέλθουν. Η συντριπτική τους πλειοψηφία έχει επιστρέψει στις εργασίες τους. Δεν καταλαβαίνουμε ποια σκοπιμότητα έχει αυτή η συγκεκριμένη αναφορά. 

'Ερχομαι στην παράγραφο 8 του ίδιου άρθρου. Από κάθε άποψη είναι απαράδεκτη, κύριε Πρόεδρε και κύριε Υπουργέ. Πρώτα πρώτα υπάρχει το θέμα του τι σημαίνει πλεονάζον προσωπικό κατά τη δημοσίευση του παρόντος νόμου. Φαντάζομαι ότι ο νόμος θα δημοσιευθεί σε μερικές ημέρες. Αν μπορούσατε να μας πείτε πιο είναι αυτό το πλεονάζον προσωπικό θα μας βοηθούσατε. Και αυτό πολύ περισσότερο γιατί δεν υπάρχει περίπτωση να υπάρχει πλεονάζον προσωπικό σ' αυτές τις εταιρείες. 

Δεν υπάρχει τέτοια περίπτωση διότι απ' ό,τι γνωρίζουμε εδώ και πέντε χρόνια δεν έχει γίνει καμία πρόσληψη. Ξέρουμε ότι από την ΕΘΕΛ λείπουν 400-500 οδηγοί. Δεν μπορούμε να καταλάβουμε, πού τεκμηριώνεται η άποψη ότι υπάρχει πλεονάζον προσωπικό. 

Υπάρχει εδώ το τεράστιο θέμα των οργανισμών, των οργανογραμμάτων. Αυτοί οι οργανισμοί θα καταρτιστούν βάσει της παραγράφου 15 αργότερα. Εδώ είναι ένα θέμα βάσει ποιων κριτηρίων καθορίζεται το όποιο πλεονάζον προσωπικό. Βεβαίως δεν θα μπούμε καν στη συζήτηση των λεπτομερειών που αφορά αυτό το κεφάλαιο, διότι όπως είπα και πριν δεν υπάρχει τέτοια περίπτωση. 

'Οσον αφορά τις αποσπάσεις, είναι η παράγραφος 9 εδάφιο β'. Βέβαια αυτό που κάνει ιδιαίτερα εντύπωση είναι το γεγονός ότι μπορούν να γίνονται αποσπάσεις από ΕΦΣΕ στον ΟΑΣΑ και αντιστρόφως χωρίς την καταβολή οποιασδήποτε αποζημίωσης, μετά από σύμφωνη γνώμη του διευθύνοντος συμβούλου του ΕΦΣΕ κλπ. Αυτό είναι αδιανόητο και απαράδεκτο. 

Στην περίπτωση του Ελαιώνα, νομίζω, κύριε Υπουργέ, ότι δεν λέχθηκε όλη η αλήθεια τουλάχιστον στην επιτροπή. Είναι σαφές ότι υπάρχει μια προσπάθεια επέκτασης. Eίδα πάλι την εισηγητική έκθεση με μεγάλη προσοχή, όπου γίνεται λόγος και εκεί του χώρου για τα λεωφορεία, αλλά μας διαβεβαιώσατε ότι δεν γίνεται λόγος για επέκταση, αλλά γίνεται λόγος να μείνει το αμαξοστάσιο στις διαστάσεις που έχει και γι' αυτό πρέπει να υπάρξουν παραβιάσεις των συγκεκριμένων προεδρικών διαταγμάτων. Eμείς όμως διαφωνούμε για τους λόγους που έχουμε ξαναπεί, ή δηλαδή θα υπάρχουν μέτρα προστασίας του περιβάλλοντος ή όχι. Οπωσδήποτε μπορούμε να σκεφθούμε λύσεις και μην οχυρωνόμαστε πίσω από το επιχείρημα ότι παντού οι σταθμοί είναι στο κέντρο της πόλης, γιατί θα πούμε και εμείς ότι πουθενά αλλού ο μισός πληθυσμός δεν ζει σε μια πόλη, όπως είναι η περίπτωση της χώρας μας. 

Θέλω, επίσης, να αναφερθώ στο θέμα των ρυθμίσεων του ταμείου των εργαζομένων στους ΗΛΠΑΠ. Πρόκειται για μια απαράδεκτη ρύθμιση, που μειώνει την υποχρέωση δημοσίου από το 6,2% στο 5,1%. Αυτό με τα στοιχεία των εργαζομένων 

  

 

  

Σελίδα 1688 

θα τινάξει στον αέρα το συγκεκριμένο ταμείο, και γι' αυτό θεωρούμε απαράδεκτη τη ρύθμιση, γιατί έχουμε υπόψη μας μια πληροφορία που λέει ότι υπάρχει εμπιστευτικό έγγραφο του διευθύνοντος συμβούλου των ΗΛΠΑΠ, ότι πρέπει να χρεoκοπήσει το ταμείο για να ενταχθεί στο ΙΚΑ. Αν μπορείτε, να την επιβεβαιώσετε ή να τη διαψεύσετε αυτήν την πληροφορία, θα ήταν σημαντικό για μας. 

'Ηθελα τελειώνοντας μία επισήμανση να κάνω, όσον αφορά την "ΑΤΤΙΚΟ ΜΕΤΡΟ". Είναι στο άρθρο 7 και γίνεται λόγος για το γεγονός, ότι η "ΑΤΤΙΚΟ ΜΕΤΡΟ" θα εξακολουθεί και στο μέλλον να είναι υπεύθυνη έναντι της αποπληρωμής των υφισταμένων ή μελλοντικών δανείων από την Ευρωπαϊκή Τράπεζα Επενδύσεων. 

Αν μπορούσε ο κύριος Υπουργός να μας δώσει μία τάξη μεγέθους, ποια είναι αυτά τα ποσά, για να μπορούμε να καταλάβουμε τελικά, τι είδους πολιτική κομίστρου γίνεται. 

ΠΡΟΕΔΡΕΥΩΝ (Νικόλαος Κατσαρός): Η κ. Αλφιέρη έχει το λόγο. 

ΣΤΥΛΙΑΝΗ ΑΛΦΙΕΡΗ: Θα κάνω μία γενική αναφορά ότι η έλλειψη θεσμοθετημένων πόρων για επενδύσεις βάζουν σε κίνδυνο τα επιχειρησιακά προγράμματα, αν και αυτά έχουν μπει από μόνα τους με τη μελλοντική τροπολογία που έχει κατατεθεί εδώ στο Κοινοβούλιο, τη 2414, που ακυρώνει μία μεγάλη ιστορία. 

'Οσον αφορά τις μετοχές των ΟΤΑ, πιστεύουμε ότι πρέπει να είναι δωρεάν, γιατί ξέρουμε ότι η Τοπική Αυτοδιοίκηση σήμερα δεν έχει πόρους, υποδομές, ούτε μηχανισμούς, για να στηρίξει αυτό το εγχείρημα. 

Πιστεύουμε, λοιπόν, ότι από τη μεριά του ΟΑΣΑ θα μπορούσαν να δοθούν οι μετοχές δωρεάν και ο μηχανισμός στήριξης αυτού του εγχειρήματος. 

'Οσον αφορά το άρθρο 4, υπάρχουν αρκετά ερωτηματικά για τις προθέσεις της Κυβέρνησης, σε ό,τι αφορά τα διοικητικά συμβούλια. 

Πρώτα απ' όλα είχα πει και το πρωί ότι η προκήρυξη και η επιλογή του διευθύνοντα συμβούλου του ΟΑΣΑ δεν γίνεται με κανένα κριτήριο. Καλό θα ήταν να ξέρουμε ποια είναι αυτά τα κριτήρια, γιατί συνήθως τα κριτήρια αυτά που επικρατούν, είναι τις περισσότερες φορές καθαρά κομματικά. 

Το δεύτερο θέμα είναι ότι τη στιγμή που μιλάμε για περικοπές και που αυτό το νομοσχέδιο, υποτίθεται, ότι έχει κατατεθεί εδώ για να γίνουν περικοπές, για να ρυθμίσουμε λίγο τα οικονομικά κλπ., από την άλλη μεριά έχουμε μία πλειάδα συμβούλων σε υψηλό οικονομικό status, οι οποίοι δεν ξέρω, κύριε Υπουργέ, τι εξυπηρετούν! Δεν εξυπηρετούν πρακτικά διάφορα πράγματα. Προφανώς θα εξυπηρετούν κάποιες ανάγκες της Κυβέρνησης, από τη μία μεριά με το ν. 2190 να υπάρχει ένας έλεγχος και ένα κλείσιμο στο διορισμό των υμετέρων και από την άλλη μεριά σαν εκπρόσωποι κάποιου διοικητικού συμβουλίου να μπορούν να καλύπτουν αυτές τις ανάγκες. 

Πάντως, εδώ μπαίνει το θέμα, αυτοί οι εκπρόσωποι, αυτοί οι πρόεδροι -πώς να τους πούμε- με ποια κριτήρια θα προσλαμβάνονται και ποιο θα είναι το μάξιμουμ των αποδοχών τους. Γιατί δεν μπορούμε να μιλάμε σήμερα, τη στιγμή που στήνουμε τους εργαζόμενους στον τοίχο και ζητούμε να κάνουν θυσίες για αμοιβές πάνω από δύο εκατομμύρια (2.000.000) δραχμές. Και αφού οι επιχειρήσεις έχουν γίνει θυγατρικές, τι χρειάζονται αυτοί οι πρόεδροι; 

Νομίζω, λοιπόν, ότι αυτό το ζήτημα πρέπει να το επανεξετάσετε και να μην υπάρχει αυτή η άνεση διορισμών, μάλιστα σε υψηλόβαθμο επίπεδο! 

Υπάρχει και ένα άλλο θέμα, που αφορά τους συνεργαζόμενους του ΟΑΣΑ, για τις θυγατρικές τους εταιρείες, οι οποίοι εκλέγονται από όλους τους εργαζόμενους. 

Εδώ, κύριε Υπουργέ, έχω την αίσθηση ότι είναι λίγο φωτογραφική η διάταξη. Γνωρίζουμε όλοι ποια είναι η κατάσταση και ποιος έχει τον πρώτο ρόλο σε συνεργασία με σας, ο κ. Κολλάς, και ευνοείται για τα επόμενα δύο χρόνια. Καλό, λοιπόν, είναι να υπάρξει μία εναλλακτική πρόταση. Πρώτα απ' όλα είναι δημοκρατικά αναγκαίο να εκπροσωπούνται και τα άλλα σωματεία. Εάν εσείς θεωρείτε ότι δεν υπάρχει δυνατότητα, θα μπορούσαν να εκπροσωπούνται εναλλακτικά. 

Εσείς λέτε εδώ με την εκλογή, ότι το πιο πολυπληθές σωματείο είναι του κ. Κολλά. 'Αρα, λοιπόν, εάν έχουμε αυτήν την εκλογή, στερούμε αυτόματα στα άλλα σωματεία τη δυνατότητα να εκφρασθούν. Καλό είναι, λοιπόν, να εκφράζονται εναλλακτικά. 

Θέλω να πω τώρα κάτι για το άρθρο 6. Στην παράγραφο 2, που λέει για το άρθρο 2, όσον αφορά αυτό που λέει: "...ο οποίος δύναται να αναθέσει τη δραστηριότητα αυτή στον οικείο Ε.Φ.Σ.Ε ή σε εταιρεία αυτού", ήθελα να πω ότι ξέρετε πολύ καλά, κύριε Υπουργέ, ότι για τον έλεγχο πρέπει να είναι δημόσιος φορέας και ότι η ιδιωτική εταιρεία απαγορεύεται. Είχαμε κάτι ανάλογο με τα παρκόμετρα. 

'Αρα, λοιπόν, αυτό θα πρέπει να το λάβετε υπόψη σας και να μην μπούμε πάλι σε περιπέτειες, όπως έγινε στο θέμα των παρκομέτρων, γιατί παραβιάζονται δικαιώματα των πολιτών. 

'Εχουμε το ζήτημα των μετατάξεων. Είναι ένα γενικό πολιτικό ζήτημα, που η Κυβέρνηση το βάζει σε κάθε νομοσχέδιο, όταν εκτιμά αυτή, χωρίς να έχουμε κάποια μελέτη ότι υπάρχει πλεονάζον πολιτικό και λέμε ότι θα κάνουμε μετάταξη εδώ, θα κάνουμε μετάταξη εκεί, θα κάνουμε εκείνο και θα κάνουμε το άλλο. Είναι ένα θέμα. Από τη μια μεριά, λοιπόν, εδώ έχουμε μετατάξεις και από την άλλη μεριά έχουμε προσλήψεις στο "ΑΤΤΙΚΟ ΜΕΤΡΟ". 

Κύριε Υπουργέ, και στις ερωτήσεις που σας κάναμε και δεν μας κάνατε την τιμή να μας απαντήσετε και πάλι επανερχόμαστε, στο ότι γιατί δεν προτιμούνται οι εργαζόμενοι του ΗΣΑΠ. Το λέτε, αλλά λέτε εδώ για μεταφορά και όχι για απόσπαση. 

Παρακαλώ, λοιπόν, εδώ να μπει η λέξη "απόσπαση", γιατί η απόσπαση θέλει μαζί και τα δικαιώματα των εργαζομένων, ενώ η μεταφορά έχει άλλη διάσταση και δεν εξασφαλίζει καθόλου τους εργαζόμενους. 

'Αρα, στο τέλος πρέπει να μπει: η μεταφορά είναι υποχρεωτική για το πλεονάζον προσωπικό, άρα η απόσπαση είναι υποχρεωτική. 

'Οσον αφορά τώρα για τους επτακόσιους -το είπαν και οι άλλοι συνάδελφοι- πρόκειται για έναν αυθαίρετο αριθμό, χωρίς μελέτη, χωρίς συνεργασία με τους εργαζόμενους. Πώς το βγάζετε αυτό το ποσοστό εσείς; 'Αρα, καλό θα είναι να γίνει μια μελέτη συγκεκριμένα, ποιο προσωπικό πλεονάζει, πού θα πάει και με ποιους όρους, βάσει ποιου οργανισμού; 

Θα προστατευθούν τα εργασιακά δικαιώματα; Τώρα βέβαια αυτό που λέω είναι ένα στοιχείο υπερβολής, γιατί αυτό το νομοσχέδιο κατατέθηκε για να παραβιαστούν τα εργασιακά δικαιώματα των εργαζομένων. 

Υπάρχει και ένα άλλο θέμα μεταφοράς εργαζομένων από εταιρεία σε εταιρεία. Είναι ένα θέμα που έχει σχέση με τα δικαιώματα των εργαζομένων. Τους έχετε βάλει στο στόχαστρο. Νομίζω ότι ανοίγετε πληγές και θα αρχίσουν το ένα δικαστήριο μετά το άλλο για να αντιμετωπιστούν αυτά τα προβλήματα και καταργείται η εργασιακή ειρήνη. 

Στο άρθρο 11 με τα προεδρικά διατάγματα, κύριε Υπουργέ -το είχα πει και στην επιτροπή, σας το λέω και τώρα- ο κόσμος εκεί διαμαρτύρεται. 

Θα καταθέσω εδώ το δελτίο Τύπου που μας έχουν στείλει και υπογράφουν αρκετοί εξωραϊστικοί σύλλογοι, αλλά και πολιτικά κόμματα και μεταξύ αυτών και η τοπική οργάνωση ΠΑ.ΣΟ.Κ. και Νέας Δημοκρατίας. 

Θα το διαβάσω: "Σας πληροφορούμε ότι μεθοδεύεται η παραμονή και η επέκταση του αμαξοστασίου λεωφορείων Βοτανικού ΕΘΕΛ και η ένταξη σε αυτό και άλλων λεωφορείων". Με το άρθρο 6, παράγραφος 11 του υπό ψήφιση νομοσχεδίου του Υπουργείου Μεταφορών βρισκόμαστε σε αντίθεση. Ζητούμε την άμεση ανάκληση της επίμαχης παραγράφου του άρθρου 6 του νομοσχεδίου του Υπουργείου Μεταφορών και την πιστή εφαρμογή του π.δ. 1049/95, όπου προβλέπεται ότι ο χώρος του αμαξοστασίου θα είναι αμιγής χώρος αναψυχής και πρασίνου. Σε αντίθετη περίπτωση θα προβούμε στον 

  

 

  

Σελίδα 1689 

αποκλεισμό και κατάληψη του αμαξοστασίου, το οποίο βρίσκεται δύο χιλιόμετρα από την Ακρόπολη, μέσα στην καρδιά της Αθήνας". 

Πιστεύω, κύριε Υπουργέ, ότι πρέπει κάποια στιγμή η Κυβέρνηση να επιδείξει μία περιβαλλοντική ευαισθησία και να αντιμετωπίσει την καθημερινή ζωή του πολίτη. Αυτή η σκληρότητα που έχετε σε δύο πράγματα, στη μη προστασία του περιβάλλοντος και στη μη προστασία των εργαζομένων, είναι δύο πολιτικές που σήμερα δεν εκφράζουν το εκσυγχρονιστικό προφίλ που εσείς θέλετε να επιδείξετε. Αντίθετα εκφράζουν ένα άλλο νεοφιλελεύθερο και σκληρό προφίλ. Παρακαλούμε, λοιπόν, στο άρθρο 11 να απαλειφθεί όλο το πρώτο μέρος και προσυπογράφουμε και εμείς τις απαιτήσεις των ανθρώπων που κάθονται σε αυτήν την περιοχή. 

Θα πάμε στο άρθρο 7. Στο άρθρο 7, κύριε Υπουργέ, κάναμε αρκετές ερωτήσεις και δεν πήραμε καμία απάντηση. Πάντως εδώ δεν θα κάνω άλλες ερωτήσεις, διότι το να μη μας απαντάει κανείς και να βάζουμε ερωτήσεις είναι και πονηρό. 

Εμείς ξέραμε τον ΗΣΑΠ, ότι είναι μια εταιρεία που έχει μία ζωή εκατόν τριάντα χρόνων. Ποιοι είναι οι λόγοι που εσείς δεν θέλετε το "ΑΤΤΙΚΟ ΜΕΤΡΟ" να ενσωματωθεί στον ΗΣΑΠ; Και εμπειρία έχουν οι εργαζόμενοι και γνώσεις έχουν και μελέτη έκαναν, κάτι που δεν κάνατε εσείς. Η μελέτη αυτή, λοιπόν, λέει ότι μπορούν να συνεργαστούν και να ενταχθεί σε αυτούς το "ΑΤΤΙΚΟ ΜΕΤΡΟ", διότι και την εμπειρία έχουν και την πείρα. Καταθέτω την πρόταση των εργαζομένων. 

Πρέπει να σας πούμε και κάτι άλλο. Και τα πράσινα λεωφορεία κατά καιρούς έχουν δείξει ότι οι συγκοινωνίες μας λειτουργούν πάρα πολύ καλά και εξυπηρετούν το κοινό. Θυμάμαι ότι και ο κ. Σημίτης σαν Υπουργός παλαιότερα έμπαινε στα πράσινα λεωφορεία, για να δείξει ότι είναι μία καλή κυκλοφοριακή πρόταση της χώρας μας. 

Και τελειώνοντας πάω στο άρθρο 4 "ανάγκες του προσωπικού της θυγατρικής εταιρείας", αυτό που είπα προηγούμενα. Ζητούμε, λοιπόν, απόσπαση και όχι μεταφορά, γιατί η μεταφορά δημιουργεί ένα αβέβαιο μισθολογικό καθεστώς και δεν υπάρχουν καθόλου εγγυήσεις. Κάποια στιγμή πρέπει να υπάρχει και ένα μίνιμουμ ευαισθησίας, εξασφάλιση του μίνιμουμ των δικαιωμάτων των εργαζομένων. 

Κύριε Υπουργέ, εμείς δεν μπορούμε να ψηφίσουμε αυτά τα άρθρα. 

Το άλλο που ήθελα να πω τελειώνοντας είναι όσον αφορά τη διαγραφή χρεών. Πολύ εύκολα τώρα τελευταία και ειδικά το Υπουργείο σας έχει μια διάθεση να φέρει και να ψηφίσει πολλά νομοσχέδια, να διαγράψει πολλά χρέη. 

Μπαίνει ένα ζήτημα, κύριε Υπουργέ. Διαγράφονται τα χρέη, και όπως φαίνεται θα διαγραφούν, αλλά εγώ είμαι σίγουρη ότι σε ένα χρόνο πάλι θα ξανάρθουμε εδώ σ'αυτήν την Αιθουσα και θα διαγράψουμε ξανά χρέη. Πρέπει να δούμε κάποια πράγματα και το έχω ξαναπεί. Τη διαγραφή των χρεών ναι, τον τρόπο δανειοδότησης των εταιρειών και μηχανισμό ελέγχου επιβολής κυρώσεων γι'αυτούς που έχουν κακοδιαχειριστεί το δημόσιο χρήμα. Κάποια στιγμή, λοιπόν, κύριε Υπουργέ, πρέπει να μπουν αυτά τα τρία πράγματα στο επίπεδο της πολιτικής συνεννόησης, για να σταματήσει αυτό το έγκλημα που γίνεται σε καθημερινή βάση, να διαγράφουμε από τη μία μεριά και να επιτρέπουμε από την άλλη την κατασπατάληση του δημόσιου χρήματος. Ευχαριστώ. 

(Στο σημείο αυτό η Βουλευτής κ. Στυλιανή Αλφιέρη καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής) 

ΠΡΟΕΔΡΕΥΩΝ (Νικόλαος Κατσαρός): Ο κ. Δημαράς έχει το λόγο. 

ΙΩΑΝΝΗΣ ΔΗΜΑΡΑΣ: Κύριε Πρόεδρε, εκείνο το οποίο έχουμε παρατηρήσει και εμείς και οι περισσότεροι συνάδελφοι Βουλευτές τα δύο αυτά χρόνια που κυβέρνηση είναι το ΠΑΣΟΚ είναι ότι ουσιαστικά η Βουλή έχει μετατραπεί σε βιομηχανία παρασκευής νομοθετημάτων. Και είναι ένα μεγάλο πρόβλημα, ηθικό, πολιτικό πρόβλημα, το οποίο απασχολεί όλους μας, αν και κατά πόσο, δηλαδή, μπορεί να έχει ενδιαφέρον η διαδικασία αυτή -δεν θέτω θέμα επί του Κανονισμού, απλά παρατηρήσεις πολιτικές κάνω- και εάν και κατά πόσο ο τρόπος με τον οποίον επιβάλλει συνεχώς η Πλειοψηφία τις αποφάσεις της, έρχονται έτοιμα τα νομοθετήματα και όποτε ζητάται η ονομαστική ψηφοφορία, περνάει αυτό που η Κυβέρνηση θέλει, έχει τελικά σημασία για τον τρόπο με τον οποίο θα πρέπει κάποια στιγμή να λειτουργήσουν και οι Βουλευτές στο Κοινοβούλιο. 

Σας μεταφέρω έτσι μια παρατήρηση και μια αγωνία, η οποία δεν διακατέχει μόνο εμένα, αλλά τη συντριπτική πλειοψηφία, αν όχι το σύνολο των Βουλευτών του σημερινού ελληνικού Κοινοβουλίου. 

Εκείνο, το οποίο έχω παρατηρήσει κατά τη διάρκεια των δύο αυτών χρόνων, είναι κάτι το οποίο θα είχε πολύ μεγάλο ενδιαφέρον, κύριε Υπουργέ, -με στοιχεία τα οποία θα προσκομίσετε με τη διαδικασία που προβλέπει βέβαια ο Κανονισμός, θα το ζητήσω και εγώ από το Υπουργείο Προεδρίας- να μάθουμε από τότε που έχετε ψηφίσει τα νομοσχέδια, που έχετε φέρει προς ψήφιση, πόσες νέες θέσεις εργασίας διευθυντικές προβλέπονται σ'αυτά τα νομοχέδια, ποιοι είναι αυτοί οι οποίοι έχουν καταλάβει αυτές τις θέσεις και τι μισθούς έχουν. 'Εχουμε την αίσθηση και την εντύπωση ότι δημιουργείτε ένα κομματικό κράτος στον κρατικό μηχανισμό, επειδή ακριβώς μπορείτε να νομοθετείτε και να προβλέπετε νέες θέσεις διευθυντικές. Και μία απ'αυτές αναφέρεται και στο σημερινό νομοσχέδιο, στα άρθρα που συζητούμε και τα οποία καλείται τη Βουλή να τα ψηφίσει. 

Πρέπει να σας πω από την αρχή ότι εμείς δεν θα ψηφίσουμε κανένα άρθρο, όχι γιατί θέλουμε μ'αυτόν τον τροπο να αντιπαρατεθούμε κομματικά ή αντιπολιτευτικά, αλλά γιατί δεν έχουμε πειστεί για τον τρόπο με τον οποίο διατυπώνετε κάποιες παραγράφους στα άρθρα αυτά, που να αποδεικνύει και την καλή σας προαίρεση, αλλά και το γεγονός ότι, επιτέλους, κάποτε το δημόσιο θα πρέπει αξιοκρατικά να λειτουργήσει. 

Και αναφέρομαι συγκεκριμένα στο άρθρο 3. Υπάρχει ένας προβληματισμός, όπως αναφέρεται στο συγκεκριμένο άρθρο, που έχει να κάνει με το μετοχικό κεφάλαιο και τις μετοχές. Εκείνο το οποίο παρατηρούμε εμείς και θα θέλαμε αν συμφωνήσετε, να συμπεριληφθεί στο τέλος του άρθρου 3, είναι μία παράγραφος, με την οποία ρητά να αναφέρεται ότι οι μετοχές του δημοσίου δεν μεταβιβάζονται. Γιατί πολύ φοβούμεθα ότι με αυτόν τον τρόπο, και έτσι όπως στο νομοσχέδιο περιγράφεται, ανοίγει η πόρτα για να περάσουν οι ιδιωτικές επιχειρήσεις. Και για σας, θέλω να το πιστεύω, έχει κάποια σημασία, για το κοινωνικό σύνολο και το δημόσιο συμφέρον, η συγκοινωνία θα πρέπει και να αποτυπώνεται και να φαίνεται. 

Θα σταθώ για λίγο στο άρθρο 4 και στο βαθμό που είναι δυνατόν θα επιχειρηματολογήσω για την εκτίμηση που σας ανέπτυξα στην αρχή της ομιλίας μου, ώστε να δούμε -και θα κάνω αυτήν την έρευνα, θα προσπαθήσω, θα μου δώσετε τα στοιχεία βέβαια- τι έχει γίνει με όλα αυτά τα νέα διοικητικά συμβούλια και τους διευθυντές, που έχουν προβλεφθεί από τα νομοσχέδιά σας, πόσοι είναι αυτοί και πόσο κοστίζουν στο ελληνικό δημόσιο. 

Μέγα θέμα, τεράστιο θέμα. Και σε περιόδους μάλιστα ανεργίας, κάτι που διαπιστώνετε και εσείς -και ενώ υπάρχει η εκτίμηση που μερικές φορές την υιοθετείτε, ότι δηλαδή έχουμε πλεόνασμα προσωπικού που εργάζεται σε κάποιους δημόσιους οργανισμούς- τα νομοσχέδια που έρχονται εδώ προβλέπουν νέες θέσεις διευθυντικές. Πόσο κοστίζουν αυτές στο ελληνικό δημόσιο; Θα το μάθουμε κάποια στιγμή; Θα το μάθουμε, γιατί δεν μπορείτε να μην απαντήσετε σε αυτό. 

ΑΝΑΣΤΑΣΙΟΣ ΜΑΝΤΕΛΗΣ (Υπουργός Μεταφορών και Επικοινωνιών): Ποιες είναι οι διευθυντικές θέσεις; 

ΙΩΑΝΝΗΣ ΔΗΜΑΡΑΣ: Σας είπα, κύριε Υπουργέ, ότι δύο χρόνια που είμαι εδώ, έρχεται ένα νομοσχέδιο και όλο προβλέπονται νέες διευθυντικές θέσεις. Ο τάδε θα διοριστεί με απόφαση του Υπουργού τάδε, με απόφαση του Υπουργού τάδε, και ο μισθός του θα ορίζεται από τον Υπουργό. 'Ετσι 

 

 

  

Σελίδα 1690 

δεν λέτε, ή δεν έχω καταλάβει; Αν δεν έχω καταλάβει, να το ακούσω. Τι λέτε στο άρθρο 4, Υπουργέ μου; Ιδού λοιπόν, εσείς τα λέτε και τα περιλαμβάνετε. "Το διοικητικό συμβούλιο του ΟΑΣΑ είναι ενδεκαμελές. Σε αυτό μετέχουν επτά εκπρόσωποι του ελληνικού δημοσίου, στους οποίους περιλαμβάνεται ο προέδρος του Διοικητικού Συμβουλίου, ο διευθύνων σύμβουλος, ένας εκπρόσωπος των εργαζομένων" και πάει λέγοντας. 

"Τα διοικητικά συμβούλια των θυγατρικών εταιρειών είναι εννεαμελή. Σε αυτά μετέχουν πέντε εκπρόσωποι του ελληνικού δημοσίου". Ποιοι είναι αυτοί οι εκπρόσωποι του ελληνικού δημοσίου, όταν λέτε ότι η επιλογή τους θα γίνει με βάση το ν.2414/1996; Νέες θέσεις δεν ορίζονται; 

ΝΙΚΟΛΑΟΣ ΓΚΕΛΕΣΤΑΘΗΣ: Κομματικά στελέχη. 

ΙΩΑΝΝΗΣ ΔΗΜΑΡΑΣ: Είναι σαφές, κύριε Γκελεστάθη, ότι περί αυτού πρόκειται, διότι στο τέλος λέει "οι αποδοχές και οι μηνιαίες αποζημιώσεις των προέδρων, των διευθυνόντων συμβούλων και των μελών του Διοικητικού Συμβουλίου του ΟΑΣΑ και των θυγατρικών εταιρειών καθορίζονται με κοινή απόφαση του Υπουργών Οικονομικών, Μεταφορών και Επικοινωνιών". Επί τη βάσει ποιας αρχής, ποιου κανόνα δικαίου; Πού αναφέρεται στο νομοσχέδιο αυτό; Πόσο θα πληρωθεί, δηλαδή, ο διευθύνων σύμβουλος; Δεν μπορώ να καταλάβω, δεν ξέρω αν καταλαβαίνει κανείς άλλος, ή ξέρει. 

Και επιπλέον εγώ θα συμφωνούσα ακόμα κι έτσι, όπως το έχετε διατυπώσει, εάν υπήρχε παράγραφος η οποία να διαβεβαιώνει ρητά όποιον καλείται να αποτελέσει μέλος διοικητικού συμβουλίου όλων των οργανισμών, που αναφέρονται, ότι δεν θα μπορεί πουθενά αλλού να είναι μέλος διοικητικού συμβουλίου. Διότι έχω διαπιστώσει, θέμα επίσης πολιτικό, ότι πολλά από τα μέλη διοικητικών συμβουλίων οργανισμών δημόσιου χαρακτήρα είναι και εδώ, είναι και εκεί, είναι και παραπέρα. Τι γίνεται με αυτούς; Ποιοι είναι αυτοί; Πόσοι είναι αυτοί; Εάν αναφέρετε με σαφήνεια ότι όποιος από αυτούς αποτελέσει μέλος των διοικητικών συμβουλίων, δεν θα μπορεί πουθενά αλλού να είναι, δεν έχουμε κανένα λόγο να μην πιστέψουμε στην καλή σας προαίρεση. Αλλά έτσι όπως τα έχετε διατυπώσει όλα αυτά, έχουμε βάσιμες υπόνοιες και ανησυχίες ότι στήνετε κομματικό κράτος στον ίδιο τον κρατικό μηχανισμό και είναι πολύ επικίνδυνο για όλους μας. 

Θα αναφερθώ και σε κάποιες παρατηρήσεις των εργαζόμενων στους ΗΣΑΠ σε σχέση με τα διοικητικά συμβούλια. Αναφέρουν ότι υπάρχει ελλειπτικότητα στον τρόπο με τον οποίο διατάξεις του νομοσχεδίου ρυθμίζουν τη σύνθεση και την ανασυγκρότηση του διοικητικού συμβουλίου, αλλά και των άλλων διοικητικών συμβουλίων των Ε.Φ.Σ.Ε.. Ανεξάρτητα από το αν η παράλειψη είναι σκόπιμη ή όχι, σε κάθε περίπτωση είναι απαράδεκτο να μην καθορίζετε εκ των προτέρων ποια θα είναι η σύνθεση του διοικητικού συμβουλίου, ποιος θα επιλέγει και θα διορίζει τον πρόεδρο του διοικητικού συμβουλίου. 

Μία παρατήρηση θα μου επιτρέψετε ακόμα στο άρθρο 6, εκεί όπου κατά τη γνώμη μας η διενέργεια των ελέγχων για τα περιουσιακά στοιχεία και την εκποίησή τους εν συνεχεία, όπου κρίνεται σκόπιμο, θα πρέπει να μένει αποκλειστικά στην αρμοδιότητα του ΟΑΣΑ και των κατά περίπτωση Ε.Φ.Σ.Ε. Η ιδιωτικοποίηση του συστήματος ελέγχου, έτσι όπως τουλάχιστον διαφαίνεται και διακρίνεται από το νομοσχέδιο, θα μειώσει τις θέσεις εργασίας, κάτι που δεν το θέλετε ούτε και σεις και θα πρέπει να το αντιμετωπίσετε. 

Προσεγγίζοντας, λοιπόν, τα άρθρα τα οποία απασχολούν σήμερα τη συνεδρίαση σας, δηλώνω ότι το Δημοκρατικό Κοινωνικό Κίνημα δεν πρόκειται να τα ψηφίσει. 

ΠΡΟΕΔΡΕΥΩΝ (Νικόλαος Κατσαρός): Ο κ. Παπαφιλίππου έχει το λόγο. 

ΝΙΚΟΛΑΟΣ ΠΑΠΑΦΙΛΙΠΠΟΥ: Κύριε Πρόεδρε, πράγματι, έχει ιδιαίτερη σημασία αυτό που έθιξε ο συνάδελφος κ. Δημαράς. 

Εμείς, κύριε Υπουργέ, ξέρουμε ότι όταν κανείς είναι μέλος ενός διοικητικού συμβουλίου, παίρνει μία αποζημίωση κάθε φορά που συνεδριάζει το διοικητικό συμβούλιο. 'Ετσι, όμως, όπως είναι διατυπωμένη η παράγραφος αυτή και σας τη διαβάζω: "Οι αποδοχές και οι μηνιαίες αποζημιώσεις των προέδρων, των διευθυνόντων συμβούλων και των μελών του διοικητικού συμβουλίου...", αφήνετε να εννοηθεί ότι έχουν μηνιαίες αποδοχές αυτοί οι κύριοι. 

Εάν είναι κάποιος ο οποίος είναι πλήρους και αποκλειστικής απασχόλησης, τότε σύμφωνοι. Εάν θέλετε τον πρόεδρο του διοικητικού συμβουλίου να τον έχετε πλήρους και αποκλειστικής απασχόλησης, να πάρει ένα μισθό. Κάθε φορά, όμως, που συνεδριάζει, τότε θα παίρνει αποζημίωση, άλλως είναι τιμητικές αυτές οι θέσεις, κύριε Υπουργέ. Κάτι συμβαίνει εδώ πέρα. 

Θέλω να επισημάνω και κάτι άλλο, κύριε Υπουργέ. Πιστέψτε μας ότι έχει μεγάλη σημασία. Δεν γίνεται, χωρίς να προσδιορίζετε τα προσόντα των μελών αυτών, να τους διορίζετε σε οποιαδήποτε θέση. 

Ξέρετε τι συνέβη στο παρελθόν; Είχαμε στο Διοικητικό Συμβούλιο της Δ.Ε.Η. έναν αγρότη από τη Θήβα. Τι να πω; Δεν θέλω να υποτιμήσω τον άνθρωπο, αλλά δεν μπορεί να αντιληφθεί το αντικείμενο. Είναι μια κολοσσιαία επιχείρηση στην Ελλάδα και κάθεται ο άνθρωπος αυτός στο διοικητικό συμβούλιο και ακούει, ακούει, χωρίς να μπορεί να καταλάβει τίποτα. 

Μα, έτσι θα λειτουργήσουμε; Είναι αδύνατον, κύριε Υπουργέ. 

ΝΙΚΟΛΑΟΣ ΓΚΕΛΕΣΤΑΘΗΣ: Είναι εκσυγχρονιστές. 

ΝΙΚΟΛΑΟΣ ΠΑΠΑΦΙΛΙΠΠΟΥ: Αλίμονο αν είναι έτσι οι εκσυγχρονιστές. 

Συνεπώς, κύριε Υπουργέ, δείτε αυτό το θέμα. Οι ειδικές εταιρείες χρειάζονται γνώσεις. Προσδιορίστε προσόντα. Θα υπάρχουν πολλοί άνθρωποι που αντιλαμβάνονται, που έχουν κάποια ειδική προϋπηρεσία. Υπάρχουν οι συγκοινωνιολόγοι, υπάρχουν ειδικοί για τα οχήματα. Πάρτε έναν ειδικό, ο οποίος ξέρει, είναι έμπειρος τεχνικός για τα λεωφορεία. Αυτόν μάλιστα, να τον βάλετε, έχει άποψη να σας πει. Πάρτε έναν, ο οποίος είναι συγκοινωνιολόγος. Είναι ειδικός, σπούδασε, ξέρει τι γίνεται. Πάρτε οποιονδήποτε άλλον, αλλά να έχει σχέση με το αντικείμενο. Εάν δεν έχει σχέση με το αντικείμενο, είναι μεγάλο λάθος, κύριε Υπουργέ, σπαταλάτε χρήματα και δεν κάνετε τίποτε άλλο. 

Πέραν αυτού, έχω να επισημάνω και κάτι άλλο. Μου φαίνονται περίεργα πράγματα αυτά που αναγράφονται στα άρθρα 3 και 4. Λέτε, κύριε Υπουργέ, ότι πρόθεσή σας είναι να μεταβιβάσετε μετοχές του ΟΑΣΑ στην Τοπική Αυτοδιοίκηση μέχρι το 40%. Πριν πάρει, όμως, η Τοπική Αυτοδιοίκηση μετοχές, τους βάζετε στο διοικητικό συμβούλιο. Μήπως εδώ πρέπει να δώσετε και κάποιο κίνητρο, κατά τη δική μου την ταπεινή άποψη; Εγώ δεν είμαι νομικός, αλλά για να συμμετέχει κάποιος στο διοικητικό συμβούλιο μιας κάποιας Α.Ε., όχι στη διοίκηση, όχι διευθύνων σύμβουλος, όχι διευθυντής -γι' αυτές τις θέσεις παίρνετε οποιονδήποτε- αλλά στο διοικητικό συμβούλιο, καλό είναι να είναι μέτοχος. 

Γι'αυτό εγώ σας είπα και την άλλη φορά ότι αυτές τις εταιρείες τις βλέπω πολυμετοχικές. Να τις μεταφέρετε, λοιπόν, στο χρηματιστήριο. Δώστε στους εργαζόμενους, δώστε στους συνταξιούχους, εισπράξτε χρήματα από τις μετοχές που θα πουλήσετε, να αγοράσετε ωραιότατα υπερσύγχρονα λεωφορεία, να μην έχει πρόβλημα και η Κυβέρνηση από χρήματα. Να γίνουν σωστές δουλειές, ελεγχόμενες δουλειές και να αφήσετε και τον ΟΑΣΑ σαν ένα επιτελικό όργανο, το οποίο να δίδει τις κατευθύνσεις και να κάνει όλα αυτά τα πράγματα. Αυτά μπορείτε και να τα ελέγξετε. 

Εάν θεσπίσετε τους κανόνες σωστά, από εκεί και πέρα μπορείτε να μετοχοποιήσετε και το 25%, και το 30% και το 49%. Μετοχοποιείστε μέχρι και το 49%. 

ΚΥΡΙΑΚΟΣ ΣΠΥΡΙΟΥΝΗΣ: Κύριε συνάελφε, δεν είναι έτσι... 

ΝΙΚΟΛΑΟΣ ΠΑΠΑΦΙΛΙΠΠΟΥ: Γιατί, κύριε συνάδελφε, λάθος είναι; 

ΚΥΡΙΑΚΟΣ ΣΠΥΡΙΟΥΝΗΣ: Είναι σεβαστή η άποψη. 

ΝΙΚΟΛΑΟΣ ΠΑΠΑΦΙΛΙΠΠΟΥ: Δεν είναι λάθος, αλλά αυτό το οποίο γίνεται, το να διορίζουμε δηλαδή στελέχη του κόμματος -με τέτοιες εμπειρίες που έχουμε από το παρελθόν- η ιστορία αυτή θα εκφυλισθεί σύντομα, κύριε Υπουργέ. Σας 

 

 

  

Σελίδα 1691 

το είπα και σήμερα το πρωί και το πιστεύω ακράδαντα. 

Δεν έχουμε δημόσιο σαν της Γερμανίας ή της Αγγλίας. Εδώ έχουμε άλλο δημόσιο. Ουδείς πειθαρχεί. 'Ολοι θέλουν να ανακατεύονται, ξέρουν δεν ξέρουν. Φθάσαμε, δυστυχώς, στο "τις πταίει". Εσείς φταίτε, κύριοι του ΠΑΣΟΚ. Μας καταστρέψατε τελείως, καταστρέψατε το δημόσιο, τα καταστρέψατε όλα. Τουλάχιστον, πάρτε αποφάσεις, να μη συνεχιστεί η καταστροφή. 

(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 

Αυτό ήθελα να επισημάνω, κύριε Πρόεδρε. Με συγχωρείτε αν τελείωσε ο χρόνος, τι να κάνουμε; 'Ομως, δεν μπορούμε να διατυπώσουμε μια άποψη, κύριε Πρόεδρε. Ευχαριστώ. 

ΠΡΟΕΔΡΕΥΩΝ (Νικόλαος Κατσαρός): Ο κ. Παπαδημόπουλος έχει το λόγο. 

ΙΩΑΝΝΗΣ ΠΑΠΑΔΗΜΟΠΟΥΛΟΣ: Κύριε Πρόεδρε, όσον αφορά στο πρώτο άρθρο στην ενότητα αυτή που συζητάμε, στο άρθρο 3, έχω να κάνω την εξής παρατήρηση. Βέβαια, διαφαίνεται σε όλο το κείμενο του νομοσχεδίου η πρόθεση της Κυβέρνησης να κρατήσει τον κοινωνικό και δημόσιο χαρακτήρα των συγκοινωνιών, πράγμα για το οποίο δεν έχουμε κατ' αρχήν αντίρρηση. 

Η αντίρρησή μας είναι κυρίως στο ότι τα όργανα που διοικούν σήμερα τις συγκοινωνίες της Αθήνας απεδείχθησαν ακατάλληλα, ανίκανα, σπάταλα, με αποτέλεσμα και ο κόσμος να ταλαιπωρείται και συγκοινωνίες σωστές να μην έχουμε. Δεν έχουμε, δηλαδή, εμπιστοσύνη στους οργανισμούς αυτούς που ιδρύονται με το παρόν νομοσχέδιο, στην κατάσταση που εμφανίζονται. 

'Οσον αφορά δε, τη μεταβίβαση μετοχών μέχρι 40% στους ΟΤΑ πρώτου και δεύτερου βαθμού, νομίζω ότι αυτό θα είναι λάθος, γιατί όλες οι επιχειρήσεις, οι οποίες μέχρι τώρα έχουν ανατεθεί στους οργανισμούς αυτούς, έχουν σωρεύσει μόνο ελλείμματα και τίποτε το καλό δεν προσέφεραν. Μη μου πείτε ότι σε πολλές χώρες της Ευρωπαϊκής 'Ενωσης τα αστικά συγκοινωνιακά μέσα τα έχουν αυτού του είδους οργανισμοί. Είπατε το πρωί σε άλλη παρέμβασή μου ότι εκεί οι άνθρωποι έχουν άλλο ποσοστό συνείδησης, άλλη νοοτροπία, θεωρώντας τα συγκοινωνιακά μέσα, ως ιδικά τους και προσέχοντας αυτά, γιατί απ' αυτά ζουν. 

Οι Κολλάδες, όμως, στην Ελλάδα έχουν άλλη γνώμη. Μετά τη βάρδια το αυτοκίνητο περιέρχεται στα αζήτητα. Δεν ενδιαφέρονται καθόλου για τη σωστή λειτουργία των λεωφορείων, γι' αυτό και δεν έχουμε σωστές συγκοινωνίες, αλλά αντίθετα έχουμε ελλείμματα και ταλαιπωρία. 

Στο άρθρο 4 αναφέρονται οι αρμοδιότητες γενικά του Διοικητικού Συμβουλίου του ΟΑΣΑ και των ΕΦΣΕ. Εδώ φαίνεται πεντακάθαρα ότι ο συντάκτης του νομοσχεδίου έχει μια πλήρη σύγχυση στην όλη δομή του. Αν συγκρίνει κανείς το άρθρο 4 με το άρθρο 2, μάλλον καταλήγει στο συμπέρασμα ότι ένα από τα δύο δεν χρειάζεται. Ποιες είναι οι αρμοδιότητες του ΟΑΣΑ; Εδώ θα μπορούσαν να είχαν μπει εξειδικευμένα και οι αρμοδιότητες του διοικητικού συμβουλίου, γιατί ο ΟΑΣΑ και οι ΕΦΣΕ, δεν διαφέρουν σε τίποτε στο διοικητικό συμβούλιο. Είναι τα όργανα που διοικούν και εκτελούν τις συγκοινωνίες. 

'Αρα, συσχετίζοντας το άρθρο 2 με το αρθρο 4, βλέπει κανείς μια φλυαρία και μια απεραντολογία, όπου κατονομάζονται είκοσι δύο περίπου περιπτώσεις, για τις οποίες είναι αρμόδιοι οι οργανισμοί αυτοί. Μπορεί να πει κανείς ότι πιο χαριτωμένο είναι το άρθρο 4, γιατί με δυο λέξεις καταφέρνει και λέει ακριβώς, τι αρμοδιότητες μπορεί να έχει το διοικητικό συμβούλιο. Διαμορφώνει τη στρατηγική, καθορίζει την πολιτική ανάπτυξης της εταιρείας κλπ. Αυτό θα μπορούσε να είχε ειπωθεί και στο άρθρο 2, για να ξεφύγουμε απ' αυτήν την απέραντη περιπτωσιολογία, η οποία μπορεί να δημιουργήσει πάρα πολλές παρεξηγήσεις κατά την εφαρμογή του νόμου, δεδομένου ότι ο καθένας καταλαβαίνει ότι, όταν φθάνουμε σε τέτοια εξαντλητική απαρίθμηση, πάντα ο εφαρμοστής του νόμου συμπεραίνει ότι ο νομοθέτης θα μπορούσε δηλαδή να συμπεριλάβει και εκείνο, άρα, αφού δεν το έκανε, δεν ηθέλησε. 

Συνεπώς η περιπτωσιολογία αυτή, η οποία μοιάζει με καταστατικό απλού σωματείου του Αστικού Κώδικα, είναι από νομοθετικής πλευράς τελείως απαράδεκτη. 

Επίσης απαράδεκτη είναι και η διατύπωση των διατάξεων του άρθρου 6, όπου πρόκειται περί ενός μικρού μυθιστορήματος, μιας νουβέλας, ενός μικρού διηγήματος, θα έλεγε κανείς, όπου ανακατεύονται όλα τα θέματα σ' αυτό το άρθρο. Υπάρχουν θέματα για το προσωπικό και για τη μεταβίβαση ορισμένων υπηρεσιακών στοιχείων προς τους νέους οργανισμούς. Επίσης, εδώ ανακατεύονται ακόμη και τα πρόστιμα, που πρέπει να επιβάλλονται στους παραβάτες, που δεν καταβάλλουν το εισιτήριο. 

Από νομοτεχνικής πλευράς, κύριε Υπουργέ, απορώ, γιατί δεν βρέθηκε ένας νομικός, να τακτοποιήσει αυτό το κείμενο. Τι πείραζε, δηλαδή, αν ήταν και τρία-τέσσερα νούμερα παραπάνω, ώστε να εμφανίσουμε ένα πληρέστερο νομοτεχνικά κείμενο, διότι δεν μπορεί σε ένα άρθρο, που έχει τον τίτλο "Λοιπές Διατάξεις", εκεί να σωρεύονται όλες αυτές οι διατάξεις, οι οποίες δεν συγγενεύουν και μεταξύ τους, διότι αναφέρονται σε διάφορα αντικείμενα. 

Τέλος δε, αξίζει να λεχθεί ότι το άρθρο 7, "Εκμετάλλευση Αστικού Ηλεκτρικού Σιδηροδρόμου", θα έπρεπε νομοτεχνικά να προηγηθεί από το άρθρο 6, διότι είναι ένας οργανισμός και αυτός που θα προκύψει λίαν προσεχώς, όπως είναι ο ΟΑΣΑ και οι ΕΦΣΕ. 'Επρεπε εκεί να εξαντληθεί το θέμα νωρίτερα και μετά να μπει το κεφάλαιο περί λοιπών διατάξεων, το οποίο είναι πιο γενικευμένο και αφορά περισσότερες ρυθμίσεις. 

Αυτά ήθελα να πω από νομοτεχνικής πλευράς. Είναι ώρα να το πράξετε και τώρα, δηλαδή να μεταφερθεί το άρθρο αυτό μπροστά και να πάνε οι λοιπές διατάξεις μετά. 

Ευχαριστώ. 

ΠΡΟΕΔΡΕΥΩΝ (Νικόλαος Κατσαρός): Ο κ. Βεζδρεβάνης έχει το λόγο. 

ΗΛΙΑΣ ΒΕΖΔΡΕΒΑΝΗΣ: Κύριε Πρόεδρε, σε προηγούμενη συνεδρίαση, που είχα διαμαρτυρηθεί για τον τρόπο που γίνεται το νομοθετικό έργο, ιδίως τα τελευταία χρόνια στην Αίθουσα αυτή, είχα τονίσει ότι δεν συμφωνώ με τη συζήτηση των άρθρων ομαδικά. Μου είχατε συστήσει να δηλώνω τη διαφωνία μου. 

ΠΡΟΕΔΡΕΥΩΝ (Νικόλαος Κατσαρός): 'Οταν λαμβάνεται η απόφαση, αλλά όχι μετά τη λήψη της απόφασης. 

ΗΛΙΑΣ ΒΕΖΔΡΕΒΑΝΗΣ: Επειδή και σήμερα το ίδιο συνέβη, σας είπα τότε, αν δείτε τα Πρακτικά, ότι "και να το λέμε, δεν ακουγόμαστε". 'Επρεπε λοιπόν σήμερα να διαφωνήσω διακόπτοντας, παραβιάζοντας τουτέστιν τον Κανονισμό. 'Αρα, λοιπόν, προστασία δεν υπάρχει. 

ΠΡΟΕΔΡΕΥΩΝ (Νικόλαος Κατσαρός): Είχατε δικαίωμα, όταν ο Πρόεδρος ανεφέρθη στην απόφαση, να πείτε ότι μειοψηφείτε. 

ΗΛΙΑΣ ΒΕΖΔΡΕΒΑΝΗΣ: Εδώ γινόταν "χάβρα", σήμερα ήταν "μπάχαλο" η Βουλή, κύριε Πρόεδρε. Δεν ήταν Βουλή αυτή, ούτε "χάβρα των Ιουδαίων" να ήταν. Φαίνεται ότι έπρεπε να είναι, όπως είπα, ασορτί με το νομοσχέδιο. 

ΠΡΟΕΔΡΕΥΩΝ (Νικόλαος Κατσαρός): Μιλήστε επί της ενότητας των άρθρων, σας παρακαλώ. 

ΗΛΙΑΣ ΒΕΖΔΡΕΒΑΝΗΣ: Γι'αυτό λοιπόν, κύριε Πρόεδρε, δηλώνω από την αρχή ότι είμαι αντίθετος σ'αυτήν την τακτική και θα παρακαλέσω κάποιοι να αρχίσουν να σέβονται τον Κανονισμό. 

Τρεις-τέσσερις παρατηρήσεις θέλω να κάνω και αν θελει ο κύριος Υπουργός, ας δώσει κάποια απάντηση, γιατί το πρωί δεν καταδέχθηκε να δώσει απάντηση, όταν τον ρωτούσα επιμόνως πόσα χρήματα, εν πάση περιπτώσει, είναι αυτά, τα οποία χαρίζει η Κυβέρνηση στους άθλιους Κολλάδες. Πήρα μια απάντηση με παραπομπές σε άρθρα. 

Εγώ θέλω τον αριθμό τον συγκεκριμένο. Είναι εξακόσια δισεκατομμύρια, είναι εννιακόσια τριάντα οκτώ, είναι εννιακόσια τριάντα, είναι ένα τρισεκατομμύριο; Πόσα είναι; Τέλος πάντων, δεν πήρα απάντηση. Δεν ξέρω τώρα αν θα πάρω. 

Στο άρθρο 3 παράγραφος 1 λέει το νομοσχέδιο ότι η αποτίμηση των περιουσιακών στοιχείων γίνεται κατά παρέκ-

  

 

  

Σελίδα 1692 

κλιση των διατάξεων του 2190/20 περί ανωνύμων εταιρειών. Θέλω μια απάντηση πειστική, για το λόγο που γίνεται αυτή η παρέκκλιση. Ανώνυμος εταιρεία είναι και ο ΟΑΣΑ. Ο ν.2190/20 για τις ανώνυμες εταιρείες μιλάει. Γιατί αυτή η παρέκκλιση; Για άλλες ατασθαλίες; Αυτό είναι το ερώτημά μου ή, αν θέλετε, η υποψία μου. Βγάλτε μου αυτήν την υποψία. 

Στο άρθρο 4 προβλέπεται η σύσταση των Διοικητικών Συμβουλίων του ΟΑΣΑ και των ΕΦΣΕ. 

Θέλαμε έναν προσδιορισμό των αποδοχών των προέδρων και των διευθυνόντων συμβούλων του Ο.Α.Σ.Α. και των Ε.Φ.Σ.Ε., διότι το κακό παράγινε. Οι Βουλευτές κατηγορούνται γι' αυτά που κατηγορούνται, αλλά τα οφέλη τα νέμονται οι διοικητές των Οργανισμών με τέσσερα και πέντε εκατομμύρια (4.000.000-5.000.000) δραχμές και συντάξεις και αυτοκίνητα και ιδιαιτέρες και τα υπόλοιπα να μην τα αναφέρουμε. 'Εχουν οι συνάδελφοι κατά καιρούς καταθέσει εδώ στοιχεία, που είναι πράγματι εξοργιστικά. Θέλαμε να μας δώσετε μία εικόνα, πού θα κινούνται αυτές οι αποδοχές, σε ποια επίπεδα. 

Και μία δεύτερη ερώτηση στο ίδιο άρθρο. Μια και η συντριπτική πλειοψηφία διορίζεται από το δημόσιο -και ορθώς στο συγκεκριμένο σημείο, εγώ δεν είμαι άδικος- θέλαμε να μας πει ο κύριος Υπουργός, με ποια κριτήρια διορίζονται αυτά τα άτομα. 

Το άρθρο 6, παράγραφος 1, λέει ότι η εκποίηση γίνεται χωρίς ή με τη διαμεσολάβηση του Ο.Δ.Δ.Υ. Γιατί αυτό το διαζευτικό "με ή χωρίς" τη μεσολάβηση του Ο.Δ.Δ.Υ.; Εγώ θα έλεγα σαφώς με τη μεσολάβηση του Ο.Δ.Δ.Υ. Γιατί αυτή η διακριτική ευχέρεια; Για ποιον αφήνεται αυτή η διακριτική ευχέρεια; 

(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 

Κύριε Πρόεδρε, έχει πει ο κύριος Πρόεδρος της Βουλής ότι θα μιλήσουμε με μία μικρή ανοχή. Εγώ στη μικρή ανοχή θα σταματήσω. 

Λοιπόν, ερωτώ: Γιατί αυτό το διαζευτικό "με ή χωρίς" τη διαμεσολάβηση του Ο.Δ.Δ.Υ.; Εγώ θα παρακαλούσα να έχω μία διευκρίνιση παρ' ότι η πρότασή μου είναι σαφής, να είναι με τη μεσολάβηση του Ο.Δ.Δ.Υ. 

Στο ίδιο άρθρο ομιλείτε για το πλεονάζον προσωπικό. 'Εχω τη γνώμη ότι για να λέτε ότι υπάρχει πλεονάζον προσωπικό, έχετε κάνει κάποια μελέτη, ξέρετε τι σας γίνεται και, επομένως, μπορείτε να μας πείτε ποιος είναι αυτός ο αριθμός του πλεονάζοντος προσωπικού, τι ειδικοτήτων είναι και με ποια κριτήρια το κρίνετε αυτό το προσωπικό πλεονάζον. 

Αυτά, κύριε Πρόεδρε, και θα παρακαλούσα να τύχω απαντήσεως από τον κύριο Υπουργό. 

ΠΡΟΕΔΡΕΥΩΝ (Νικόλαος Κατσαρός): Ο κ. Σπυριούνης έχει το λόγο. 

ΚΥΡΙΑΚΟΣ ΣΠΥΡΙΟΥΝΗΣ: Κύριε Πρόεδρε, συζητούμε τη δεύτερη ενότητα των άρθρων. Ξεκινώντας από το άρθρο 3, που αναφέρεται στο μετοχικό κεφάλαιο και καθορίζει όλες τις σχετικές λεπτομέρειες, διαπιστώνουμε ότι έρχεται να ξεκαθαρίσει αυτήν τη δομική συγκρότηση που πραγματοποιεί μέσα στο γενικό σύστημα που επιλέγει ο νομοθέτης, να την προικοδοτήσει και με ανάλογες προϋποθέσεις προσωπικού και υλικού, με την ευρεία έννοια νοουμένου. 

Οι μετοχές του Ο.Α.Σ.Α. ανήκουν στο δημόσιο, το οποίο ασκεί και τις αρμοδιότητες της γενικής συνέλευσης. Και οι μετοχές των θυγατρικών των Ε.Φ.Σ.Ε. ανήκουν ή μεταβιβάζονται στον Ο.Α.Σ.Α. 

Η παράγραφος 5 του άρθρου 3 νομίζω ότι είναι μια με προοπτική διάταξη, με την οποία μπορεί με προεδρικό διάταγμα το δημόσιο να μεταβιβάζει μέχρι το 40% των μετοχών του Ο.Α.Σ.Α. στους Οργανισμούς Τοπικής Αυτοδιοίκησης Α' και Β' βαθμού. Και λέγω ότι έχει προοπτική, γιατί δεν μπορεί να στεγανοποιηθεί μέσα σε ένα σύστημα που, όταν ολοκληρώσει τη λειτουργία του και αρχίζει να αποδίδει, να μην μπορεί με ευελιξία να απλώσει και την αποκέντρωσή του. Είναι μία προοπτική αποκέντρωσης. 

Δεν ξέρω αν ερμηνεύω σωστά το βαθύτερο πνεύμα του νομοθέτη, αλλά όταν ολοκληρωθεί η όλη προοπτική και αρχίσει να λειτουργεί ο ΟΑΣΑ με τις προϋποθέσεις απόδοσης, όπως εκφράζεται στο σύνολο των διατάξεων του νομοσχεδίου, όταν δηλαδή το συγκοινωνιακό έργο πραγματώσει την απαίτηση του λαού μας για ποιότητα και πληρότητα, πιστεύω ότι πρέπει να έχει την ευελιξία για μια αποκέντρωση του όλου συστήματος. 

Βασικό κριτήριο βέβαια των μετοχών, που μπορούν να αποδοθούν, είναι το πληθυσμιακό στοιχείο. Τα διοικητικά συμβούλια νομίζω ότι μειώνονται -για να μη μακρηγορώ- σε σχέση με τα υφιστάμενα. Θα ήθελα ο κύριος Υπουργός να μας απαντήσει. 

Επομένως υπάρχει ένα πνεύμα τάξεως, περιστολής, ένα πνεύμα οικονομίας, που είναι βασική προϋπόθεση για να πετύχει το όλο σύστημα. 

Στο άρθρο 6 θίγονται ορισμένες διατάξεις για την εκποίηση του υλικού, για τους ελέγχους καταβολής εισιτηρίου με τις διαδικασίες που περιγράφονται. 

Προχωρώ στην παράγραφο 5, που αναφέρεται στο ειδικό επιστημονικό προσωπικό. Δεν πρόκειται περί ειδικών συμβούλων. Αν πρόκειται περί ειδικών συμβούλων, έχω και εγώ σοβαρές ενστάσεις. Αν πρόκειται περί αναγκαίου επιστημονικού προσωπικού, αφού γίνεται μία γενική αναδόμηση στο σύστημα και προσλαμβάνει πλέον -με την τεχνολογία της εποχής- μία άλλη ελπίδα λειτουργίας, αναμφισβητήτως θα χρειάζεται και θα έχει μελετηθεί κάτι τέτοιο. 

Υπάρχουν άραγε συγκοινωνιολόγοι, κύριε Υπουργέ, μέσα στο σύστημα; Υπάρχουν άλλες ειδικότητες, με τις οποίες πρέπει να προικοδοτηθεί το νέο σύστημα; 

Πιστεύω, λοιπόν, ότι η διάταξη της παραγράφου 5 του άρθρου 6 έχει αυτήν την έννοια και όχι την προικοδότηση με συμβούλους για κομματικό βόλεμα και τα γνωστά συναφή. 

Θα πω δυο κουβέντες και για το πλεονάζον προσωπικό. Πιστεύω ότι έχει γίνει η εκτίμηση του αναγκαίου προσωπικού και η εκτίμηση του προσωπικού που δεν χρειάζεται. Το όριο των επτακοσίων ατόμων θα έχει βγει ύστερα απο εκτίμηση του αναγκαίου και υπάρχοντος προσωπικού. Η σύγκριση αυτών των δύο μερίδων οδηγεί στην εκτίμηση ότι κάποιο προσωπικό που περισσεύει -και αυτό θα είναι το μέγιστο μέχρι επτακόσιους- θα πρέπει να μεταταγεί σε άλλους κλάδους, Υπουργεία, ΟΤΑ, νομικά πρόσωπα δημοσίου δικαίου κλπ. Καλώς υπάρχει αυτή η πρόβλεψη. Πρέπει να υπάρξει μία τάξη, να λειτουργήσει το σύστημα με τις καλύτερες προϋποθέσεις συνδυασμού, δυνατοτήτων, υποχρεώσεων, προσωπικού, ποιότητας και ποσότητας, ώστε με νέες προϋποθέσεις να απαγκιστρωθεί, να απαλλαγεί απο τα μειονεκτήματα του παρελθόντος και, επιτέλους, να δούμε στην Αθήνα συγκοινωνίες, που θα σέβονται τον πολίτη, τα προβλήματά του και θα εξυπηρετούν τις ανάγκες του. 

Τώρα θα πω δυο κουβέντες -και τελειώνω- για την εθελουσία έξοδο. Καλώς προβλέπεται εθελουσία έξοδος. 

Μία λύση στις συμπιεσμένες καταστάσεις προσωπικού, για να μην πεταχτούν στο δρόμο, ή για να μη μεταταγούν σε άλλους κλάδους της δημόσιας διοίκησης, με όλα τα μειονεκτήματα που έχει η περίπτωση. Και έχει μειονεκτήματα, η αλλαγή της θέσεως εργασίας. Είναι το πιο δύσκαμπτο στοιχείο, είναι εις βάρος της αποδόσεως του εργαζομένου- αρχικά τουλάχιστον. Είναι λύση η εθελουσία έξοδος. Αυτό έχει γίνει επανειλημμένως στη Δημόσια Διοίκηση απ' όλες τις Κυβερνήσεις και νομίζω ότι είναι επιτυχής αυτή η πρόβλεψη. 

Ψηφίζω, λοιπόν, τα συγκεκριμένα άρθρα. 

(Χειροκροτήματα από την πτέρυγα του ΠΑ.ΣΟ.Κ.) 

ΠΡΟΕΔΡΕΥΩΝ (Νικόλαος Κατσαρός): Ο κ. Γκελεστάθης έχει το λόγο. 

ΝΙΚΟΛΑΟΣ ΓΚΕΛΕΣΤΑΘΗΣ: Κύριε Πρόεδρε, με το άρθρο 3 καθορίζεται το μετοχικό κεφάλαιο του ΟΟΣΑ και των Εκτελεστικών Φορέων Συγκοινωνιακού 'Εργου. Οι μετοχές παραμένουν στο δημόσιο και οι επιχειρήσεις εξακολουθούν να είναι κρατικές. Παρέχεται η δυνατότητα να μεταβιβαστούν με Προεδρικό Διάταγμα μετοχές του ΟΟΣΑ μέχρι ποσοστό 40% στους Ο.Τ.Α. Α' και Β' βαθμού. Οι μετοχές του ΟΟΣΑ και των φορέων παραμένουν στο Δημόσιο. Οι μεν του ΟΟΣΑ 

 

 

  

Σελίδα 1693 

στο Ελληνικό Δημόσιο, οι δε των Εκτελεστικών Φορέων Συγκοινωνιακού Εργου στον ΟΟΣΑ. Η δυνατότητα να μεταβιβαστούν μετοχές του ΟΟΣΑ μέχρι ποσοστού 40% στους Ο.Τ.Α. Α' και Β' βαθμού, μόνον θεωρητική αξία έχει, αφού και με τον ν. 2175/93, άρθρο 2 παράγραφος 3, υπάρχει αυτή η διάταξη που, όπως γνωρίζουμε όλοι μας, πέρασαν πέντε χρόνια, κατέστη ανενεργός και βεβαίως απορούμε, γιατί επαναλαμβάνεται πάλι στο υπό συζήτηση νομοσχέδιο. 

Αλλά τι τεχνάσματα είναι αυτά, κύριε Πρόεδρε, τι πομφόλυγες είναι αυτές; Ποιον προσπαθεί η Κυβέρνηση των εκσυγχρονιστών του κ. Σημίτη να κοροϊδέψει; Εμάς εδώ, στην Αίθουσα αυτή, δεν μπορεί να μας κοροϊδέψει. Το λαό πλέον δεν μπορεί να τον κοροϊδεύει. Θέλει να αυτοκοροϊδεύεται; Ποιος Ο.Τ.Α. θα πάρει μετοχές των αστικών συγκοινωνιών, με αυτήν την κατάσταση που επικρατεί στις επιχειρήσεις αυτές, με τα γνωστά τεράστια ελλείμματα και όλα αυτά τα απαράδεκτα τα οποία σχολιάζουμε αυτές τις ημέρες με το υπό συζήτηση νομοσχέδιο; 

Στο άρθρο 4, η παράγραφος 3 λέει ότι η προκήρυξη και η επιλογή του Διευθύνοντος Συμβούλου του ΟΑΣΑ και των θυγατρικών εταιρειών αυτού, γίνεται σύμφωνα με τις διατάξεις του ν. 2414/1996. Μα, τι εμπαιγμός είναι αυτός, κύριε Πρόεδρε; Αυτός ο νόμος είναι μία διάταξη, η οποία θέλει να μας θυμίζει τη γνωστή παροιμία που λέει ο λαός μας, ότι "έτρωγαν δήθεν σε μοναστήρια οι μοναχοί την Παρασκευή ψάρια και τα ονόμαζαν χόρτα". 'Ετσι, λοιπόν, είναι γνωστή η διαδικασία που γίνεται με το νόμο αυτόν, απλώς είναι ένας εξευτελισμός αυτής της νομοθετικής ρυθμίσεως και είναι εξευτελισμός η διαδικασία που επικρατεί... 

ΠΡΟΕΔΡΕΥΩΝ (Νικόλαος Κατσαρός): Μήπως έτρωγαν κρέας και το είχαν βαφτίσει ιπτάμενα οψάρια; 

ΝΙΚΟΛΑΟΣ ΓΚΕΛΕΣΤΑΘΗΣ: Ναι, κύριε Πρόεδρε. 

Λέγω, λοιπόν, ότι επιλέγονται τα κομματικά στελέχη και απλώς περιβάλλονται με το μανδύα αυτής της διαδικασίας, η οποία βέβαια είναι ντροπή να λέγεται πως εξακολουθεί να εφαρμόζεται. 'Εχουμε σχολιάσει τα θέματα αυτά και τα πρόσωπα κατ' επανάληψη στην Αίθουσα αυτή. 

Με την παράγραφο 4 ρυθμίζεται ότι η σύνθεση του Διοικητικού Συμβουλίου του ΟΑΣΑ και των Εκτελεστικών Φορέων Συγκοινωνιακού 'Εργου, γίνεται ενδεκαμελής και εννεαμελής αντίστοιχα. Μα, αυτά είναι κατώτερα σχολιασμού στην Αίθουσα αυτή και δεν θέλω να κατεβάσω και το επίπεδο της συζητήσεως, κύριε Πρόεδρε. 

Το άρθρο 5, επειδή είναι βασικό άρθρο, είπατε ότι θα συζητηθεί με το άρθρο 11. 

Στο άρθρο 6 παρέχεται η δυνατότητα στον ΟΑΣΑ και στους Εκτελεστικούς Φορείς Συγκοινωνιακού 'Εργου -είναι ωραίες ονομασίες αυτές, είναι του εκσυγχρονιστικού στιλ των Υπουργών της Κυβέρνησης του κ. Σημίτη- να εκποιούν κινητά πράγματα με ή χωρίς διαμεσολάβηση του ΟΔΥΥ, χωρίς να υπάρχει κανένα πλαίσιο πώς θα γίνεται αυτή η διαδικασία και πώς θα διασφαλίζεται το συμφέρον του Ελληνικού Δημοσίου. 

Τα πρόστιμα για τους παραβάτες καταβολής κομίστρου αυξάνονται από εικοσαπλάσια σε σαρανταπλάσια της τιμής του εισιτηρίου. Απαιτείται γνώμη του ΟΑΣΑ για έργα στο οδικό δίκτυο, αρμοδιότητας του ΟΑΣΑ. Προβλέπεται η πρόσληψη από τον ΟΑΣΑ και τους Εκτελεστικούς Φορείς Συγκοινωνιακού 'Εργου δέκα ατόμων ως ειδικό επιστημονικό προσωπικό. Δηλαδή, οι σαράντα Σύμβουλοι που υπάρχουν, ειδικοί και μη, στην Πολιτική Ηγεσία του Υπουργείου Μεταφορών και Επικοινωνιών, σε αντίθεση με τους τέσσερις που υπήρχαν τα προηγούμενα χρόνια επί κυβερνήσεως Νέας Δημοκρατίας, δεν είναι ειδικοί επιστήμονες που να μπορούν να συμπαρίστανται στην Πολιτική Ηγεσία του Υπουργείου Μεταφορών και Επικοινωνιών, αλλά και στις Διοικήσεις αυτών των συγκοινωνιακών επιχειρήσεων; Πρώην μέτοχοι ΣΕΠ με δύο παιδιά δύνανται να προσληφθούν στην ΕΘΕΛ. Το πλεονάζον προσωπικό του ΟΑΣΑ και Εκτελεστικών Φορέων Συγκοινωνιακού 'Εργου δύναται να μεταταγεί σε υπηρεσίες Υπουργείων, Περιφερειών ΟΤΑ Α' και Β' βαθμού και λοιπών φορέων του ευρύτερου δημόσιου τομέα. 

Ο αριθμός του πλεονάζοντος προσωπικού δεν μπορεί να είναι μεγαλύτερος από επτακόσια άτομα. Προβλέπεται επίσης η εθελουσία έξοδος, για όσους από το πλεονάζον προσωπικό το επιθυμούν. Σε αυτούς καταβάλλεται αποζημίωση αυξημένη μέχρι ποσοστού 30% των αποδοχών που θα εδικαιούτο ο μισθωτής κατά τη λήψη πλήρους σύνταξης. Οι ΟΤΑ μπορούν να εκτελούν συγκοινωνιακό έργο με αστικά λεωφορεία μέσα στα όρια τους. 

'Υστερα από πέντε χρόνια, κύριε Πρόεδρε, λειτουργίας του ενιαίου φορέα ανεκάλυψε τώρα το εκσυγχρονιστικό ΠΑ.ΣΟ.Κ. το πλεονάζον προσωπικό στους φορείς των αστικών συγκοινωνιών; Αλλά εδώ στο ν. 2175/93 προβλέπεται, άρθρο 4, παράγραφος 2, η μετάταξη του προσωπικού σε υπηρεσίες του δημόσιου τομέα και υπήρχε αυτά τα πέντε χρόνια πλεονάζον προσωπικό. Δεν έγινε τίποτα. Για ποιο λόγο επαναλαμβάνεται η διάταξη αυτή; 

Με την ευκαιρία αυτή θέλω να υπενθυμίσω στο Σώμα, κύριε Πρόεδρε, ότι το 1992 υπηρετούσαν στην επιχείρηση ΕΑΣ εννέα χιλιάδες (9.000) εργαζόμενοι. 'Οταν επανακρατικοποιήθηκαν τα λεωφορεία το Δεκέμβριο 1993, ήταν έξι χιλιάδες (6.000) εργαζόμενοι. Τώρα μας λένε ότι είναι και επτακόσιοι (700) πλεονάζοντες. Δηλαδή τρεισήμισι χιλιάδες (3.500) πλεονάζοντες ήταν το 1992, όταν η κυβέρνηση της Νέας Δημοκρατίας αποκρατικοποίησε τα λεωφορεία. 

Μα, δεν είναι ντροπή να συμπεριφέρεται το ΠΑ.ΣΟ.Κ. κατά αυτόν τον τρόπο σε εργαζόμενους ανθρώπους, που τους προσελάμβανε τότε, για να τους εξαπατήσει να ψηφίσουν το ΠΑ.ΣΟ.Κ. και τώρα τους απολύει ή τους μετατάσει σε άλλες υπηρεσίες; 

Αυτό, κύριε Πρόεδρε, αποδεικνύει πώς έχει συμπεριφερθεί η Κυβέρνηση του ΠΑ.ΣΟ.Κ. από το 1981 μέχρι το 1989, αλλά και πως συμπεριφέρεται εδώ και πέντε χρόνια που είναι στην εξουσία. 

ΠΡΟΕΔΡΕΥΩΝ (Νικόλαος Κατσαρός): Παρακαλώ, τελειώνετε. 

ΝΙΚΟΛΑΟΣ ΓΚΕΛΕΣΤΑΘΗΣ: Είχε πει ο κύριος Πρόεδρος ότι θα υπάρξει ανοχή. 'Αλλωστε είμαι ο τελευταίος ομιλητής. Είναι έξι άρθρα και μέσα σε πέντε λεπτά δεν μπορεί να γίνουν παρατηρήσεις και σχολιασμοί. 

ΠΡΟΕΔΡΕΥΩΝ (Νικόλαος Κατσαρός): Kύριε Γκελεστάθη, είστε ο μόνος που επιμένετε σε αυτό το σημείο. Είπε ο κύριος Πρόεδρος για κάποια ανοχή, αλλά εσείς έχετε περάσει ήδη τα οκτώ λεπτά. 

ΝΙΚΟΛΑΟΣ ΓΚΕΛΕΣΤΑΘΗΣ: Επιμένω, κύριε Πρόεδρε, διότι είχα την τιμή να διατελέσω επί τρία χρόνια Υπουργός Μεταφορών και Επικοινωνιών... 

ΠΡΟΕΔΡΕΥΩΝ (Νικόλαος Κατσαρός): Παρακαλώ, ολοκληρώστε τη σκέψη σας και να τελειώνετε. 

ΝΙΚΟΛΑΟΣ ΓΚΕΛΕΣΤΑΘΗΣ: Κύριε Πρόεδρε, στο άρθρο 8 η περιουσία της πρώην Επιχείρησης Αστικών Συγκοινωνιών, της ΕΑΣ, αγόρασε και τα λεωφορεία που αγόρασε ο ΟΑΣΑ, που περιέρχονται στην "ΕΘΕΛ Α.Ε." από τον ΟΑΣΑ. Είναι η παράγραφος 4, του άρθρου 8, η οποία λέει... 

ΠΡΟΕΔΡΕΥΩΝ (Νικόλαος Κατσαρός): Κύριε Γκελεστάθη, σας παρακαλώ να τελειώσετε. 

ΝΙΚΟΛΑΟΣ ΓΚΕΛΕΣΤΑΘΗΣ: Τελειώνω, κύριε Πρόεδρε, με την παράγραφο αυτή. 

Θέλω να πω το εξής: Εδώ δεν μπορούμε να καταλάβουμε τι θεσμοθετείται. Να γίνει πλήρης ενημέρωση του Σώματος από τον κύριο Υπουργό, όταν θα πάρει το λόγο, για τι ιδιοκτησιακό καθεστώς μιλάμε των νέων λεωφορείων και ιδίως των εξακοσίων δεκατεσσάρων (614) λεωφορείων που αγόρασαν οι μέτοχοι των ΣΕΠ, καθώς και με ποιον τρόπο αγοράστηκαν και υπό ποίους όρους αποπληρώνονται. Φαίνεται ότι τα λεωφορεία ανήκουν σε ιαπωνική τράπεζα, που τα έχει παραχωρήσει με leasing στον ΟΑΣΑ, μέθοδος ιδιαιτέρως ασύμφορη όταν δεν υπάρχουν φορολογικές εκπτώσεις με τα ποσά αποπληρωμής: Πρέπει να έχουμε ορισμένες απαντήσεις. 

ΠΡΟΕΔΡΕΥΩΝ (Νικόλαος Κατσαρός): 'Εχει εξαντληθεί ο κατάλογος των εγγεγραμμένων και το λόγο έχει ο κύριος Υπουργός Μεταφορών και Επικοινωνιών. 

 

 

  

Σελίδα 1694 

ΑΝΑΣΤΑΣΙΟΣ ΜΑΝΤΕΛΗΣ (Υπουργός Μεταφορών και Επικοινωνιών): Κύριοι συνάδελφοι, τέθηκαν μία σειρά από ερωτήματα, όπως γιατί και πως γίνεται η εκποίηση, με ή χωρίς τη διαδικασία του ΟΔΔΥ. Εκείνο που προβλέπεται είναι η δυνατότητα εκποίησης χωρίς ο ΟΔΔΥ να παίρνει όλο το κεφάλαιο. Μέχρι σήμερα τα αυτοκίνητα, το τυχόν υλικό το οποίο δεν χρησιμοποιείται από τον ΟΑΣΑ, τις συγκοινωνιακές εταιρείες, αλλά και οποιονδήποτε άλλο δημόσιο φορέα, πηγαίνει όπως γνωρίζετε στον ΟΔΔΥ. Εκεί μένει στις αποθήκες, συνήθως για μεγάλο χρονικό διάστημα, κατά κανόνα απαξιώνεται και μετά εκποιείται, χωρίς η δημόσια επιχείρηση από την οποία προέρχεται το υλικό να εισπράττει το αντίστοιχο έσοδο. Με το σχέδιο νόμου προβλέπουμε το εξής: Πρώτα απ'όλα η εκποίηση μπορεί να γίνει, είτε από την ίδια επιχείρηση είτε από τον ΟΔΔΥ, αλλά η επιχείρηση θα πρέπει να εισπράττει το 80% του τιμήματος. Είναι περιουσιακό της στοιχείο και θα πρέπει να λαμβάνει και το τίμημα το οποίο πραγματοποιείται με την εκποίηση, η οποία πάντοτε γίνεται με διαδικασίες διαγωνισμού. Δεν υπάρχει άλλος τρόπος και οι τρόποι περιγράφονται από το νόμο, από τις ειδικές διατάξεις που υπάρχουν γι'αυτές τις περιπτώσεις. Και καθιερώνεται και ένα δικαίωμα του ΟΑΣΑ 20% για τις διάφορες ενέργειες και υπηρεσίες που προσφέρει. 

'Εγινε πολλή συζήτηση ότι προσλαμβάνονται σύμβουλοι. Πολύ εύστοχα το παρατήρησε ο συνάδελφος ο κ. Σπηριούνης. Δεν πρόκειται περί συμβούλων, κύριοι συνάδελφοι. Πρόκειται περί ειδικού επιστημονικού προσωπικού, το οποίο μάλιστα προσλαμβάνεται με τις διατάξεις του ν. 2190, διότι οι επιχειρήσεις αυτές σήμερα δεν έχουν ειδικό επιστημονικό προσωπικό. Και χρειάζεται να έχουν συγκοινωνιολόγους, οικονομολόγους, κοστολόγους. Αυτήν τη στιγμή δίνουμε κάποιες αρμοδιότητες. Πρέπει να είναι σε θέση να τις εκτελέσουν. Και δεν εκτελούνται με το σύνηθες προσωπικό μερικές από αυτές τις αρμοδιότητες. Πρέπει να δώσουμε την ευχέρεια. 

Επίσης λέχθηκε ότι κάνουμε ένα ηθικό ατόπημα, επειδή τακτοποιούμε κάποιες λογιστικές εγγραφές, οι οποίες υπάρχουν στους ισολογισμούς ΕΘΕΛ και ΟΑΣΑ. Σας παραπέμπω στην αιτιολογική έκθεση, από την οποία βλέπετε ότι η εφορία θεώρησε ότι εγγραφές, οι οποίες έγιναν στην ΕΘΕΛ για χρησηδάνειο λεωφορείων και για αμοιβές προσωπικού, έπρεπε να έχουν γίνει στον ΟΑΣΑ και τανάπαλιν. Δηλαδή δεν πρόκειται εδώ περί εγγραφής που υποδηλώνει κάποιου είδους κακοδιαχείριση. Η εφορία, επαναλαμβάνω, έκρινε ότι έπρεπε να είναι στον ισολογισμό του ΟΑΣΑ και όχι της ΕΘΕΛ. Και γι'αυτόν το λόγο θεώρησε ότι δεν είναι σωστά διατυπωμένες. Πρέπει να τακτοποιηθεί αυτό το ζήτημα, ώστε να μην υπάρχει πλέον αυτή η εκκρεμότητα. 

Ετέθη το ερώτημα, πόσο κοστίζουν τα λεωφορεία, τα οποία έχουμε παραγγείλει. Πρέπει να σας πω ότι τα επτακόσια πενήντα λεωφορεία κοστίζουν γύρω στα πενήντα δυόμισι δισεκατομμύρια δραχμές. Θα πρέπει να πω ότι από αυτά υπάρχουν αρθρωτά λεωφορεία, υπάρχουν κανονικά δωδεκάμετρα λεωφορεία και υπάρχουν και λεωφορεία μίντι. 

Επίσης συζητήθηκε πώς μπορούν να κάνουν οι ιδιώτες έλεγχο των εισιτηρίων. Θα μπορούσε να πει κανείς ότι μπορούν να κάνουν οι ιδιώτες έλεγχο των εισιτηρίων, αλλά δεν προβλέπει κάτι τέτοιο το νομοσχέδιο. Το νομοσχέδιο προβλέπει ότι ο ΟΑΣΑ και οι συγκοινωνιακές επιχειρήσεις μπορούν να κάνουν έλεγχο για τα δικά τους εισιτήρια. 

Τώρα, από τις λοιπές παρατηρήσεις, που έκαναν οι κύριοι συνάδελφοι, θα ήθελα να πω το εξής. Μερικές από αυτές που επισημάνθηκαν, νομίζω ότι πρέπει να γίνουν δεκτές. Τις θεωρώ λογικές, είναι μέσα στο πνεύμα του νομοσχεδίου. Παραδείγματος χάρη, στο άρθρο 3, παράγραφος 2, επισημάνθηκε ότι πρέπει να πούμε πως δεν είναι μεταβιβάσιμες οι μετοχές. Εφόσον μιλούμε για μετοχές του δημοσίου και των Ο.Τ.Α, τούτο θα σήμαινε ότι δεν μπορούν να μεταβιβαστούν, διότι για να μεταβιβαστούν πρέπει να έχει παρασχεθεί αυτό το δικαίωμα από το νόμο. 'Ομως, αφ'ής στιγμής το πνεύμα του νομοσχεδίου και οι διατάξεις, που υπάρχουν, αυτό επιβάλλουν, δεν βρίσκω για ποιο λόγο να υπάρχει αμφιβολία περί αυτού του σημείου. Γι' αυτό στο άρθρο 3 παράγραφος 2 προστίθεται ένα εδάφιο, που λέγει: "Οι μετοχές αυτές δεν είναι μεταβιβάσιμες, πλην προς το ελληνικό δημόσιο και τους Ο.Τ.Α. Α' και Β' βαθμού". 

Αυτό προκύπτει από το γράμμα και από το πνεύμα του νόμου. Αν θεωρεί το Σώμα ότι εξυπηρετεί,για να έχει σαφή εικόνα, για ποιο λόγο να μην το κάνουμε δεκτό; 

Επίσης στο άρθρο 6 υπήρξε μία παρατήρηση, που αφορούσε τη δυνατότητα να προσληφθούν διακόσια άτομα από τους πρώην ΣΕΠ, που είναι γονείς δύο παιδιών. Εδώ υπερίσχυε το κοινωνικό κριτήριο. 

Θα πρέπει να πω ότι αυτή η διάταξη, όπως και η τροπολογία η οποία θα συζητηθεί -πιστεύω- αύριο, δείχνει ακριβώς το αντίθετο απ'ό,τι ισχυριζόταν μέχρι σήμερα, μέχρι αυτήν τη στιγμή και μπορεί να ισχυρίζεται και μέχρι αύριο, η Αξιωματική Αντιπολίτευση.'Οτι δηλαδή εμείς δεν θέλουμε να ρυθμίσουμε θέματα ΣΕΠ κλπ. Απεναντίας ρητά εκφράζεται αυτή η επιθυμία. 

Μάλιστα, θεωρώ σωστή την παρατήρηση ότι μπορεί να υπάρχει το κοινωνικό κριτήριο των δύο τέκνων, αλλά από τη στιγμή που θα εφαρμοστεί ο ν.2190, βάσει αυτού θα αξιολογηθούν. Θα πληρωθούν διακόσιες θέσεις από εκείνους που έχουν περισσότερες ανάγκες, σύμφωνα με τις διατάξεις του ν.2190 που μπορεί να σταματήσει στα τρία παιδιά, στα δύο ή στο ένα παιδί. 'Ετσι, λοιπόν, στο άρθρο 6, παράγραφος 6, στην πέμπτη σειρά, διαγράφουμε τη φράση "και τυγχάνουν γονείς με δύο (2) τουλάχιστον τέκνα". 

Επίσης, κύριοι συνάδελφοι, έγινε μία παρατήρηση, που είχε να κάνει με τις μετατάξεις, ότι δηλαδή η διάταξη αναφέρεται σε αόριστο χρονικό διάστημα. Πιστεύω ότι πρέπει να διευκρινιστεί, διότι τη θεωρώ σωστή την παρατήρηση αυτή. Στην πραγματικότητα ισχύει για όλη τη διάρκεια εφαρμογής του επιχειρησιακού σχεδίου και ιδιαίτερα για το χρονικό εκείνο διάστημα που είναι αναγκαίο να γίνουν ενδεχόμενα μετατάξεις στο "ΑΤΤΙΚΟ ΜΕΤΡΟ". Γι' αυτό νομίζω ότι θα πρέπει να προβλέψουμε μια τριετία ως διάρκεια ισχύος. 

Προτείνω, λοιπόν, στο άρθρο 6, παράγραφος 8, στο τέλος να προσθέσουμε το εξής εδάφιο: "Οι μετατάξεις, που διενεργούνται με τις ρυθμίσεις της παρούσης παραγράφου, ολοκληρώνονται εντός τριετίας από της ισχύος του παρόντος νόμου" και έτσι να είναι και αυτό σαφές. 

Κύριοι συνάδελφοι, έγινε επίσης μία συζήτηση για τον Ελαιώνα. Θέλω σε αυτό να σταθούμε και εσείς και εγώ με ευαισθησία. Πρώτα απ'όλα επεσήμανα, όταν συζητούσαμε και στη Διαρκή Επιτροπή, ότι δεν έχει προβλεφθεί πού θα πάνε τα αμαξοστάσια. Κάνουμε βέβαια μία ρύθμιση εδώ και λέμε ορισμένα πράγματα για να ενισχύσουμε τις αστικές συγκοινωνίες, εμείς από τη δική μας οπτική γωνία, εσείς από τη δική σας, το Κ.Κ.Ε. και ο Συνασπισμός από τη δική τους οπτική γωνία. Από την άλλη, όμως, πλευρά, αν δεν υπάρχουν αμαξοστάσια, δεν μπορούν να λειτουργήσουν καν οι αστικές συγκοινωνίες. Κι εμείς πρέπει να εξασφαλίσουμε ότι θα υπάρχουν αμαξοστάσια. Υπάρχει όμως και η αντίδραση των κατοίκων, γιατί κανένας δεν θέλει αμαξοστάσια στην περιοχή του. Γνωρίζετε ότι υπάρχει απαλλοτριωμένος χώρος στην Ανθούσα εδώ και πάρα πολλά χρόνια και αμαξοστάσιο δεν μπορεί να στηθεί. 

Εδώ μάλιστα υπάρχει και το εξής πρόβλημα. Μπορεί να πει κανείς, να φύγουν από τον Ελαιώνα, να φύγουν από το Δήμο Αθηναίων, από το Δήμο Αιγάλεω -δεν ξέρω πού ακριβώς εμπίπτει ο Ελαιώνας και σε ποια διοικητικά όρια δήμων- και να πάνε σε έναν άλλο δήμο. Θα κάνουμε, δηλαδή, εξαγωγή του προβλήματος σε άλλο δήμο; Και γιατί να το δεχθεί ο άλλος δήμος; 

Υπάρχει, λοιπόν, μια ολόκληρη φιλοσοφία. 

Σωστή, όμως, είναι και η φιλοσοφία, που λέει ότι εδώ πέρα έχουμε προβλέψει κάποια πράγματα, έχουμε προβλέψει αυτός ο χώρος να αναπτυχθεί με αυτή τη μορφή. Θα ήθελα να βρεθεί μια μέση λύση, γιατί νομίζω ότι αυτή εξοικονομεί τα πράγματα. 

Νομίζω, λοιπόν, ότι πρέπει να δώσουμε τη δυνατότητα, να 

  


 

  

Σελίδα 1695 

παραμείνουν όπως είναι τα αμαξοστάσια χωρίς επέκταση, μέχρι να βρεθούν χώροι αντικατάστασης και αυτό να έχει έναν ορίζοντα δέκα ετών. 

Γι' αυτό, λοιπόν, προτείνω στο άρθρο 6, παράγραφος 11, στην έκτη σειρά, να αντικαταστήσουμε τη φράση "δεν εφαρμόζονται οι διατάξεις αυτών των προεδρικών διαταγμάτων, ώστε οι παραπάνω χώροι των αμαξοστασίων να παραμείνουν ως έχουν" με την εξής φράση: "Αναστέλλονται για δέκα έτη από της ισχύος του παρόντος νόμου και μέχρις ότου εξευρεθούν κατάλληλοι χώροι αμαξοστασίων, ώστε μέχρι τότε οι υφιστάμενοι χώροι να παραμείνουν ως έχουν". Νομίζω ότι θα μας δοθεί η δυνατότητα μέσα σε αυτό το χρονικό διάστημα να βρεθούν χώροι για τα αμαξοστάσια. Να μην κάνουμε και αποβολή των αστικών συγκοινωνιών από το χώρο τον οποίο εξυπηρετούν. 

Κύριοι συνάδελφοι, αυτές τις παρατηρήσεις είχα να κάνω. 'Εχω σημειώσει τις παρατηρήσεις αυτές ώστε, εφόσον κρίνει το Σώμα, να προχωρήσουμε και να κάνουμε αυτές τις βελτιώσεις. 

ΠΡΟΕΔΡΕΥΩΝ (Νικόλαος Κατσαρός): Κύριοι συνάδελφοι, δεν υπάρχει κανένα αίτημα για δευτερολογία. 

ΘΕΟΔΩΡΟΣ ΚΑΣΣΙΜΗΣ: Κύριε Πρόεδρε, θέλω να μιλήσω. 

ΠΡΟΕΔΡΕΥΩΝ (Νικόλαος Κατσαρός): Για να μιλήσετε, κύριε Κασσίμη, πρέπει να ζητήσετε το λόγο. 

ΘΕΟΔΩΡΟΣ ΚΑΣΣΙΜΗΣ: Ζητάω το λόγο, κύριε Πρόεδρε. 

ΠΡΟΕΔΡΕΥΩΝ (Νικόλαος Κατσαρός): Θα μου επιτρέψετε όμως προηγουμένως να κάνω μια ανακοίνωση. 

Οι Υπουργοί Εργασίας και Κοινωνικών Ασφαλίσεων, Εσωτερικών, Δημόσιας Τάξης και Αποκέντρωσης, Εθνικής Οικονομίας και Οικονομικών, Υγείας και Πρόνοιας, Δικαιοσύνης και Εμπορικής Ναυτιλίας κατέθεσαν σχέδιο νόμου: "Οργανωτική και λειτουργική αναδιάρθρωση των φορέων κοινωνικής ασφάλισης και άλλες διατάξεις". 

Παραπέμπεται στην αρμόδια Διαρκή Επιτροπή. 

Ο εισηγητής της Νέας Δημοκρατίας κ. Κασσίμης έχει το λόγο. 

ΘΕΟΔΩΡΟΣ ΚΑΣΣΙΜΗΣ: Κύριε Πρόεδρε, θα αρχίσω από το τελευταίο, που είναι το θέμα του Ελαιώνα. 'Ακουσα τον κύριο Υπουργό να λέει ότι καμιά συνοικία δεν δέχεται αμαξοστάσια. Κατ' αρχάς, εδώ δεν μιλάμε για συνοικία, μιλάμε για τον Ελαιώνα, που είναι κάτι τελείως διαφορετικό. 

Δεύτερον, περιμένω να ακούσω τον Υπουργό ΠΕ.ΧΩ.Δ.Ε. τον κ. Λαλιώτη, ο οποίος έχει υπογράψει το προεδρικό διάταγμα. Ο Ελαιώνας περιλαμβάνεται στο νόμο για την ενοποίηση των αρχαιολογικών χώρων. Τι γίνεται; Εκεί αναφέρονται και τα αμαξοστάσια. Εγώ δεν βλέπω να αναφερόμαστε καθόλου όμως στο άλλο θέμα. Αναστέλλουμε μεν τα προεδρικά διατάγματα για δέκα χρόνια, ο νόμος όμως συνεχίζει να υπάρχει. Απλώς θα μείνουμε με τη λογική ότι θα εφαρμοστεί ο νόμος. 

Κύριε Υπουργέ, λέτε επίσης, "δέκα χρόνια για να βρούμε άλλο χώρο ". Μα, επτά χρόνια είναι το ένα και τέσσερα το άλλο προεδρικό διάταγμα και δεν έχει γίνει τίποτα. Αν είναι να βρούμε, μπορούμε να το κάνουμε και σε τρία χρόνια. Εγώ δέχομαι το πρόβλημα και ότι δεν έχετε κάνει τίποτα τόσα χρόνια για να βρείτε έναν άλλο χώρο, αλλά να βάλουμε ένα λογικό χρονικό όριο που να σας υποχρεώνει, διότι θα πείτε "αφού είναι δέκα χρόνια, γιατί να ασχοληθώ εγώ; Μήπως θα είμαι εγώ Υπουργός αυτής της Κυβέρνησης"; 'Ετσι τα δέκα χρόνια θα γίνουν είκοσι. 

Βάλτε ένα χρονικό όριο τριών ή το πολύ πέντε ετών, για να πιεστεί η πολιτική ηγεσία να ψάξει να βρει άλλο χώρο. Διαφορετικά, με τη λογική ότι καμία συνοικία δεν θέλει "τι να κάνουμε, ανάγκες έχουμε" θα πάμε στην Ακρόπολη. Διότι δεν μιλάμε για συνοικία, μιλάμε για αρχαιολογικό χώρο που δεν μπορούμε να βρούμε δεύτερο παρόμοιο. Πέραν του περιβαλλοντικού, μιλάμε για την ιστορική ανάγκη να διασωθεί αυτός ο χώρος. 

'Ενα άλλο σημείο, κύριε Υπουργέ, είναι το "αορίστου χρόνου" στους συμβούλους. Ενώ σε ορισμένα θέματα δείξατε καλή διάθεση και πολύ σωστά, κάνατε βελτιώσεις, γι'αυτό δεν μου λέτε τίποτα. Να είναι ορισμένου χρόνου και όχι αορίστου. Προσλαμβάνουμε συμβούλους που παίρνουν συνολικά τριακόσια εκατομμύρια το χρόνο, με σύμβαση αορίστου χρόνου και αυτό σημαίνει ότι όποιος θελήσει να τους διώξει, θα πρέπει να τους αποζημιώσει. Βάλτε τους συμβούλους με συμβάσεις ορισμένου χρόνου και κάντε τους πενταετή σύμβαση, όσο και η διοίκηση που τους επιλέγει. Διαφορετικά, η άλλη διοίκηση που θα έρθει, θα φορτωθεί τους συμβούλους που επέλεξε η προηγούμενη. 

Ακόμα και αν βγάλετε τη διοίκηση αποτυχημένη και αν εσείς είσαστε Υπουργός, θα έχετε δεσμευθεί με τους συμβούλους με σύμβαση αορίστου χρόνου; Λυπάμαι, αλλά θα πω ότι είναι ύποπτο αυτό. Γιατί το κάνετε; Σας είπα και πριν ότι σε καμία ιδιωτική εταιρεία, πουθενά, δεν παίρνουν σύμβουλο με σύμβαση αορίστου χρόνου. Βάλτε όποιο χρόνο θέλετε, να μην ξεπερνάει όμως τη θητεία του διοικητικού συμβουλίου που τους επιλέγει. 

Θυμόσαστε την ιστορία του περίφημου διοικητή της Αγροτικής Τράπεζας που άλλαξε η κυβέρνηση, άλλαξε η διοίκηση και αυτός έλεγε "δεν φεύγω, θέλω να μου δώσετε τόσα εκατομμύρια αποζημίωση"; Αυτά είναι ντροπής πράγματα και δεν πιστεύω ότι αυτή είναι η πρόθεσή σας. 

Αν όμως δεν το προσδιορίσετε να είναι με σύμβαση ορισμένου χρόνου, εκεί θα καταλήξουμε. Ελπίζω και περιμένω να απαντήσετε για να κάνετε αυτήν τη διόρθωση. 

ΠΡΟΕΔΡΕΥΩΝ (Νικόλαος Κατσαρός): Ο κ. Φωτιάδης έχει το λόγο. 

ΠΑΝΑΓΙΩΤΗΣ ΦΩΤΙΑΔΗΣ: Κύριε Υπουργέ, όντως υπάρχει πρόβλημα για να μεταθέσουμε τα αμαξοστάσια. Τα αμαξοστάσια πρέπει να είναι κοντά στην πόλη, ώστε τα λεωφορεία να μπορούν πιο γρήγορα να φθάνουν στους σταθμούς και να εξυπηρετούν έτσι το κοινό. 'Ομως, ο Ελαιώνας είναι μια περιοχή που αν αξιοποιηθεί κατάλληλα, θα αποτελέσει μία όαση πρασίνου και αναψυχής για τους Αθηναίους αλλά και για την ενοποίηση των αρχαιολογικών χώρων. 'Ηδη προβλέπεται στο νομοσχέδιο του Υπουργείου Χωροταξίας. 

Θα πρέπει νομίζω άμεσα ο Ελαιώνας -τα δέκα χρόνια ίσως είναι πολλά, μπορεί να βρεθεί πιο γρήγορα άλλος χώρος- να αποδεσμευθεί και να αξιοποιηθεί κατάλληλα. Διότι από όσα γνωρίζω, νομίζω ότι ήδη γίνονται σχέδια από το Υπουργείο ΠΕΧΩΔΕ. 

ΕΛΙΣΑΒΕΤ ΠΑΠΑΔΗΜΗΤΡΙΟΥ: 'Εχουν τελειώσει τα σχέδια. 'Εχει τελειώσει και η τρίτη φάση. 

ΠΑΝΑΓΙΩΤΗΣ ΦΩΤΙΑΔΗΣ: Ειπώθηκε από πολλούς συναδέλφους ότι στο άρθρο 3 του σχεδίου νόμου δίνεται η δυνατότητα ιδιωτικοποίησης μέρους των συγκοινωνιών. Νομίζω ότι δεν είναι σοβαρά πράγματα αυτά για να λέγονται. Σε ποιο σημείο του σχεδίου φαίνεται αυτό; Νομίζω ότι μπορώ να απαντήσω. Σε κανένα. Το σχέδιο νόμου αναφέρεται μόνο στην παραχώρηση του 40% στην Τοπική Αυτοδιοίκηση πρώτου και δεύτερου βαθμού και τίποτα παραπάνω. Αυτό μπορώ να πω ότι το εγγυάται η Κυβέρνηση του ΠΑΣΟΚ που το 1994 επανέφερε το ισχύον καθεστώς της δημόσιας συγκοινωνίας και το έθεσε στην υπηρεσία του ελληνικού λαού. 

Κυρίες και κύριοι συνάδελφοι, όλα τα άρθρα που συζητήσαμε διακρίνονται για την ειλικρίνεια του περιεχομένου τους. Δεν κρύβουν τίποτα. Εννοούν αυτά που λένε. Και γι' αυτό νομίζω ότι πρέπει να επαινούμε τον Υπουργό Μεταφορών και Επικοινωνιών που έφερε ένα ολοκληρωμένο σχέδιο νόμου, που δίνει λύση σε μεγάλο βαθμό στα προβλήματα που αντιμετωπίζουν οι συγκοινωνίες. Ευχαριστώ. 

ΠΡΟΕΔΡΕΥΩΝ (Νικόλαος Κατσαρός): Ο κ. Αγγουράκης έχει το λόγο. 

ΧΑΡΑΛΑΜΠΟΣ ΑΓΓΟΥΡΑΚΗΣ: Κύριε Πρόεδρε, είναι γεγονός ότι ο κύριος Υπουργός δέχθηκε μία τροποποίηση στο θέμα της μη μεταβίβασης των μετοχών του ΟΑΣΑ εκτός του δημοσίου. Το σημειώνουμε αυτό. Εν πάση περιπτώσει, η ίδια διατύπωση υπήρχε και στον προηγούμενο νόμο. 

Να κάνω ορισμένες παρατηρήσεις στα ζητήματα που δεν πήραμε απάντηση και θα επιμείνω, γιατί τα θεωρούμε σημαντικά. 

  


 

  

Σελίδα 1696 

'Ενα πρώτο ζήτημα έχει να κάνει με το πρόβλημα του Ελαιώνα. Το θέμα δεν είναι τόσο απλό, για να τεθεί ένα όριο δέκα ετών και να πούμε ότι βρέθηκε μία λύση. Κατ' αρχήν είναι θετικό ότι υπάρχει σ' αυτό μία αλλαγή στάσης του κυρίου Υπουργού σε σχέση με τη συζήτηση στην επιτροπή. Αυτό πρέπει να το αναγνωρίσουμε. 

Από εκεί και πέρα όμως η συγκεκριμένη διατύπωση που επιλέχθηκε, δεν μπορεί να μας ικανοποιήσει, γιατί δεν είναι ένα καινούριο πρόβλημα που το ανακαλύψαμε τώρα, ώστε να δούμε τι θα κάνουμε. Και πράγματι δεν υπάρχει δυνατότητα να δώσουμε ένα χρονικό ορίζοντα δέκα χρόνων για να λυθεί. Πρέπει να βρεθεί κάτι άλλο, τουλάχιστον μία δέσμευση στον νόμο που να λέει ότι δεν υπάρχει καμία επέκταση και οπωσδήποτε ένα πολύ μικρότερο χρονικό διάστημα για την οριστική επίλυση του θέματος αυτού. 

Εξάλλου έχω την εντύπωση ότι από το ίδιο το σχέδιο νόμου υπάρχουν κάποιες λύσεις. Στο συγκεκριμένο άρθρο που συζητάμε γίνεται λόγος για τη δυνατότητα οι δήμοι να συνεργάζονται με τον ΟΑΣΑ και σε δικούς τους χώρους να σταθμεύουν και λεωφορεία του ΟΑΣΑ. Δεν μπορεί σ' αυτήν την κατεύθυνση να βρεθεί κάποια λύση αποκέντρωσης για την αντιμετώπιση αυτού του προβλήματος; 

'Ενα τρίτο σοβαρό ζήτημα, στο οποίο θα επιμείνουμε, είναι η τύχη του ταμείου των εργαζομένων στον ΗΛΠΑΠ. Δεν μπορεί να γίνει δεκτή η λογική που λέει ότι αφού το ταμείο είχε ένα αποθεματικό 2,96 δισεκατομμύρια δραχμές, μπορούμε να το συρρικνώσουμε και να μειώσουμε την εισφορά του κράτους στον τομέα αυτό. 

Και αυτό πολύ περισσότερο, διότι από τα στοιχεία που έχουμε εάν εφαρμοσθεί αυτή η απόφαση της Κυβέρνησης σε πολύ σύντομο χρονικό διάστημα το ταμείο θα χρεοκοπήσει. 'Ετσι αντί να πηγαίνουμε μπρος θα πάμε πίσω. Δεν νομίζουμε ότι με αυτόν τον τρόπο πρέπει να αντιμετωπίζονται τα ζητήματα. 

'Οσον αφορά το άλλο σημείο στο οποίο αναφέρθηκε ο κύριος Υπουργός σε σχέση με την παρέμβασή μας, δηλαδή ότι ο έλεγχος δεν δίνεται σε ιδιώτες, θα σας διαβάσω τι λέει η δεύτερη παράγραφος του άρθρου 6 εδάφιο α: "Αρμόδιος για τη διενέργεια του ελέγχου καταβολής κομίστρου και για την επιβολη του προστίμου είναι ο ΟΑΣΑ, ο οποίος δύναται να αναθέσει αυτήν τη δραστηριότητα στον οικείο ΕΦΣΕ ή σε εταιρεία αυτού". 

Στο άρθρο 2 μιλήσαμε για τη δυνατότητα να δημιουργούνται ιδιωτικές εταιρείες της Τοπικής Αυτοδιοίκησης μικτές κλπ. Γιατί να μην έχω εγώ τη γνώμη ότι με αυτήν τη διατύπωση μπορεί ο έλεγχος να πάει σε ιδιωτική εταιρεία. 'Οσον αφορά δε το συνάδελφο του ΠΑΣΟΚ που απορεί για τις ανησυχίες μας για την ιδιωτικοποίηση τομέων ή κομματιών των συγκοινωνιών τον παρακαλώ να διαβάσει με προσοχή το άρθρο 2 που πριν λίγο ο ίδιος το ψήφισε. Το λέει ρητά. Μπορούν να δημιουργηθούν εταιρείες ιδιωτικού η δημοσίου χαρακτήρα. Θα πρέπει να αφαιρέσετε τις λέξεις "ή σε εταιρεία αυτού", αν δεν θέλετε να είμαι δύσπιστος. 'Οταν μου λέτε "ή σε εταιρεία αυτού" τι να πιστέψω. Για να είμαι καλόπιστος μπορώ να πιστέψω ότι ο ΕΦΣΕ θα κάνει μια δημόσια εταιρεία η οποία θα ελέγχει τα εισιτήρια. Μα είναι λογικά πράγματα αυτά; 

ΠΡΟΕΔΡΕΥΩΝ (Νικόλαος Κατσαρός): Η κ. Αλφιέρη έχει το λόγο. 

ΣΤΥΛΙΑΝΗ ΑΛΦΙΕΡΗ: Θα συνεχίσω από εκεί που σταμάτησε ο κ. Αγγουράκης στο άρθρο 6. Κύριε Υπουργέ, προσκρούει. Υπάρχουν και αποφάσεις διοικητικών δικαστηρίων. Οι ιδιωτικές εταιρείες δεν έχουν δικαίωμα να κόβουν πρόστιμα και να ελέγχουν. Σας το λέμε αυτό για να προφυλάξουμε και εσάς και το νομοσχέδιο. Εάν εσείς επιμείνετε ο δρόμος των δικαστηρίων είναι γνωστός. 

Στο άρθρο 6 εκεί που μιλάτε για τα προεδρικά διατάγματα προσπαθείτε να φέρετε μέσα στο νομοσχέδιο την αντίληψη της αποκέντρωσης που δεν την πιστεύετε. Με αυτήν την αντίληψη αλλάζει και η ροή των προβλημάτων όσον αφορά τον τρόπο στάθμευσης των αυτοκινήτων κλπ. Εδώ εγώ προτείνω αντί να δώσετε την αναστολή των δέκα ετών να δώσετε μια λογική αναστολή έξι μηνών και να γίνει μία μελέτη για την διασπορά των αυτοκινήτων. Νομίζω ότι αυτό το έχουν αντιμετωπίσει και σε άλλες πόλεις. Δεν είναι δα και τόσο σημαντικό. Δεν θα δημιουργηθεί σοβαρό πρόβλημα. Να γίνει, λοιπόν, μία μελέτη προς την κατεύθυνση της διασποράς των αυτοκινήτων με τη συνεργασία της Νομαρχιακής και της Τοπικής Αυτοδιοίκησης. Θα ήταν πολύ πιο θετικό το βήμα που κάνετε και δεν θα ξεσήκωνε τον κόσμο αν δίνατε αναστολή για έξι μήνες με αυτήν την κατεύθυνση που περιέχεται στα προεδρικά διατάγματα του ΥΠΕΧΩΔΕ. Πρέπει δε να σας πω ότι αυτά τα προεδικά διατάγματα προήλθαν μετά από αγώνα των κατοίκων της περιοχής διότι η περιοχή αυτή είναι πολύ υποβαθμισμένη. Πρέπει λοιπόν να γίνει η μελέτη προς την κατεύθυνση της αναβάθμισης της περιοχής και της καλύτερης ποιότητας ζωής των κατοίκων της. 

(Στο σημείο αυτό την Προεδρική 'Εδρα καταλαμβάνει ο Γ' Αντιπρόεδρος της Βουλής κ. ΛΟΥΚΑΣ ΑΠΟΣΤΟΛΙΔΗΣ) 

Τηρήσατε σιγή ιχθύος για το άρθρο 7. Δεν μας είπατε τίποτα. Μας αγνοήσατε. Μια και δεχθήκατε αυτό για τους επτακόσιους γιατί δεν δέχεσθε και για το προσωπικό του ΗΣΑΠ και η λέξη "μεταφορά" να γίνει "απόσπαση". 

Αυτό γιατί η μεταφορά δεν λέει τίποτα για τον εργαζόμενο του ΗΣΑΠ. Τον βάζετε σε περιπέτειες και δεν τον διασφαλίζετε μια και έχει εργαστεί για τους ΗΣΑΠ, έχει μέση ηλικία πάνω από σαράντα πέντε χρόνια, καταλαβαίνετε ότι υπάρχουν περιπέτειες σ'αυτούς τους ανθρώπους και ποια δυναμική θα έχει αυτός ο άνθρωπος; 'Αρα μπαίνουν ζητήματα και κοινωνικής ευαισθησίας και θέσεων εργασίας. 

Ζητώ από σας να μπει το ζήτημα "απόσπασης" και να φύγει η ιστορία της μεταφοράς. Είναι μια ανάγκη, κύριε Υπουργέ, και είναι καθαρά κοινωνικής ευαισθησίας. 

'Οσο για το θέμα του "ΑΤΤΙΚΟ ΜΕΤΡΟ" δεν μας απαντήσατε. Αποφασίσατε να κρατήσετε σιγή ιχθύος. Βέβαια χρεώνεσθε γι'αυτό. Οι πονηρές σκέψεις που κάνουμε υπάρχουν. Σεις παίρνετε το κόστος της σιωπής σας και εμείς έχουμε το δικαίωμα να σκεφτόμαστε και να λέμε ό,τι θέλουμε στην ελληνική κοινωνία. 

ΠΡΟΕΔΡΕΥΩΝ (Λουκάς Αποστολίδης): Ο κ. Σπυριούνης έχει το λόγο. 

ΚΥΡΙΑΚΟΣ ΣΠΥΡΙΟΥΝΗΣ: Η διευκρίνιση της εφαρμογής του ν. 2190 στη διαδικασία πρόσληψης των διακοσίων οδηγών και το ανθρώπινο στοιχείο με ικανοποιούν. Και ακόμα να παρακαλέσω, κύριε Υπουργέ, και εγώ με τη σειρά μου ό,τι οικονομικά θέματα ή προβλήματα έχουν μείνει εκκρεμή σε βάρος αυτών των αναιτίως ταλαιπωρηθέντων ανθρώπων, επαναλαμβάνω σας παρακαλώ με τη διακρίνουσα υμάς ευαισθησία να τα κοιτάξετε και να τελειώσουν. 'Εχουν περάσει χρόνια και είναι δικαιολογημένο το αίτημα. Αυτό είναι το ένα σημείο, μια και εφαρμόζεται κυρίαρχα και έχει γίνει συνείδηση ο ν. 2190 και αυτό πρέπει να το χειροκροτείτε, κύριοι συνάδελφοι, την επιμονή μας δηλαδη στην εφαρμογή του ν. 2190. Είναι ένα επίτευγμα, θα περάσει αύριο στο Σύνταγμα, ώστε να σταματήσουν οι πελατειακές σχέσεις και όλα τα συνοδεύοντα αυτές δεινά. 

Τώρα, η πρόβλεψη για ειδικό επιστημονικό προσωπικό δεν αναφέρεται σε συμβούλους. Πιστεύω ότι το θέμα είναι ξεκάθαρο, γιατί π.χ. χρειάζεται ένας μηχανολόγος, ένας οικονομολόγος, δύο συγκοινωνιολόγοι ή τρεις του νέου συστήματος παρακολούθησης και ελέγχου. Αυτοί είναι ειδικό επιστημονικό προσωπικό και δεν είναι σύμβουλοι. 

Εδώ παρακαλείται πάλι ο κύριος Υπουργός, αν και νομίζω ότι το έχει ξεκαθαρίσει απόλυτα, να μας το διευκρινίσει ότι δεν πρόκειται περί συμβούλων, αλλά πρόκειται περί ειδικού επιστημονικού προσωπικού για την κάλυψη αναγκών βασικών της νέας προοπτικής. 

Επομένως, όλα αυτά τα θέματα που σχηματίζουν το συνολικό σκεπτικό και δίνουν τη συνολική εικόνα της νέας ρύθμισης έχουν ξεκαθαριστεί με πλήρη διαύγεια από την πλευρά της Κυβέρνησης. 

ΠΡΟΕΔΡΕΥΩΝ (Λουκάς Αποστολίδης): Ο κ. Μεϊμαράκης έχει το λόγο. 

  

 

  

Σελίδα 1697 

ΕΥΑΓΓΕΛΟΣ ΜΕΪΜΑΡΑΚΗΣ: Κύριε Πρόεδρε, δεν πρωτολόγησα γιατί περίμενα την απάντηση του κυρίου Υπουργού. Γι'αυτό ακριβώς παίρνω το λόγο, για να σας πω, κύριε Υπουργέ, ξεκινώντας απο τα τελευταία που αναφέρατε σχετικά με τον Ελαιώνα, ότι μας βρίσκουν οριζόντια και κάθετα αντίθετους γιατί έχουμε συνυπογράψει και έχουμε ψηφίσει μαζί σας το νόμο για την ενοποίηση των αρχαιολογικών χώρων, όπου προβλέπει να φύγουν τα αμαξοστάσια από τον Ελαιώνα. 

Το δεύτερο είναι ότι ο Οργανισμός Αθήνας ήδη έχει προχωρήσει σε μελέτες και σε απαλλοτριώσεις και προβλέπεται όλο αυτό το πρόγραμμα που υπάρχει στην ενοποίηση των αρχαιολογικών χώρων να έχει τελειώσει πολύ πιο γρήγορα για να προλάβουμε και το 2004. 

Κατά συνέπεια, απορώ πώς το συνυπογράφει ο κ. Λαλιώτης. Δεν είδα να το συνυπογράφει ο κ. Βενιζέλος, ο οποίος έχει και την προσωπική δέσμευση εφαρμογής και την επίβλεψη εφαρμογής του νόμου. Εάν ο κ. Βενιζέλος δεν το υπογράφει, πρέπει να πάει και στον κ. Βενιζέλο. Υπάρχει θέμα για μας. Ο Υπουργός Πολιτισμού είναι ο καθ'ύλην αρμόδιος και υπεύθυνος για το νομοσχέδιο, για την ενοποίηση των αρχαιολογικών χώρων, είναι καθ'ύλην αρμόδιος γι'αυτή τη ρύθμιση. 

Υπάρχει ζήτημα ως προς αυτό, κύριε Υπουργέ. Θα παρακαλέσω πολύ να συνεννοηθείτε, αλλιώς θα θέσουμε το θέμα να έρθει ο κ. Βενιζέλος. Θα έρθει άλλωστε στην ονομαστική ψηφοφορία και θα του θέσουμε το θέμα ευθέως. Διότι ή το πάτε το θέμα πλαγίως, οπότε ο ίδιος θα μπορεί να δικαιολογηθεί ή δεν γνωρίζω πώς θα προχωρήσετε. 

ΠΡΟΕΔΡΕΥΩΝ (Λουκάς Αποστολίδης): Ποιο άρθρο είναι αυτό, κύριε Μεϊμαράκη; 

ΕΥΑΓΓΕΛΟΣ ΜΕΪΜΑΡΑΚΗΣ: Είναι το άρθρο το οποίο μιλάει για τον Ελαιώνα, το άρθρο το οποίο αφορά τα αμαξοστάσια στον Ελαιώνα και στα οποία δίνει ο κύριος Υπουργός απλόχερα μία παράταση για μια δεκαετία. Και σας λέω ότι μέχρι το 2004 που είναι οι Ολυμπιακοί Αγώνες έχει δεσμευθεί ο κ. Βενιζέλος ότι θα τελειώσουν όλα αυτά. Ποιος δουλεύει ποιον; Ο κύριος Υπουργός Πολιτισμού ή ο κύριος Υπουργός Μεταφορών; 

Εν πάση περιπτώσει, κύριε Υπουργέ, θα ήθελα να σας πω ότι υπάρχει ένας χώρος μεταξύ Βοτανικού και Γεωπονικής Σχολής και υπάρχει μία μελέτη όπου εκεί μπορούν να μεταφερθούν αμαξοστάσια. 'Αρα, λοιπόν, μη δίνετε απλόχερα μία δεκαετία για τον Ελαιώνα. Προσέξτε, γιατί έχουμε συνηθίσει στην Ελλάδα που ζούμε να εξαντλούμε τις προθεσμίες για να δίνουμε και άλλες τόσες. Θα έρθετε σε αντίθεση και με τον Οργανισμό της Αθήνας, όπως σας είπα, και με τον Υπουργό Πολιτισμού. 

Θέλω να αναφερθώ για λίγο στο άρθρο 3, για να σας πω ότι προβλέπεται ένα μετοχικό σχήμα το οποίο υιοθετείται και μπερδεύει τους πάντες. Ο ΟΑΣΑ έχει τις μετοχές όλων των από κάτω Ε.Φ.Σ.Ε ή θυγατρικών. 

Κατ'αρχήν να ξεκαθαρίσουμε ότι οι Ε.Φ.Σ.Ε είναι θυγατρικές και όλες οι θυγατρικές δεν είναι Ε.Φ.Σ.Ε. Πρώτον αυτό. Διότι αλλού λέτε για Ε.Φ.Σ.Ε. και αλλού όχι. Στο άρθρο 4 λέτε: "Το Διοικητικό Συμβούλιο του ΟΑΣΑ και κάθε Ε.Φ.Σ.Ε.", στην παράγραφο 3 όμως λέτε: "Η προκήρυξη και η επιλογή του Διευθύνοντος Συμβούλου Ο.Α.Σ.Α. και των θυγατρικών εταιρειών γίνονται με το ν. 2414". 

'Αρα, για να ξέρουμε, κυρίες και κύριοι συνάδελφοι, τι ψηφίζουμε, οι Ε.Φ.Σ.Ε είναι θυγατρικές αλλά όλες οι θυγατρικές δεν είναι Ε.Φ.Σ.Ε. 'Αρα, λοιπόν, πρέπει να αλλάξετε τη διατύπωση, κύριε Υπουργέ, γιατί η διατύπωση όπως την έχετε, σύμφωνα με το άρθρο 1 που ψηφίσαμε, έχει πρόβλημα και θα το συναντήσετε στην εφαρμογή του νόμου το πρόβλημα. 

Το δεύτερο που θέλω να σας πω, είναι ότι εάν ο Ο.Α.Σ.Α. πουλήσει μετοχές των τριών Ε.Φ.Σ.Ε -για να μπούμε στα εκτελεστικά- τότε ισχύει το συμβόλαιο του Διευθύνοντος Συμβούλου που έχει επιλεγεί με το ν. 2414; Διότι πήρατε εδώ τη δέσμευση ότι δεν θα πουλήσετε μετοχές του ΟΑΣΑ. 'Ομως, σας είπα ότι έχει κατατεθεί μία διάταξη στο νόμο που αφορά τη μείωση φόρου στα αυτοκίνητα, όπου λέει ότι ο ν. 2414 ως προς το συμβόλαιο δεν ισχύει. 

'Αρα, λοιπόν, εδώ που είναι θυγατρική της, θα ισχύει, πολύ περισσότερο μάλιστα που επιλέγεται με το ν. 2414 και ο Διευθύνων Σύμβουλος της θυγατρικής; 

Τρίτον, όσον αφορά το Διοικητικό Συμβούλιο του Ο.Α.Σ.Α. κύριε Υπουργέ, δεν έχω καταλάβει γιατί αφήνετε στην τύχη να μπαίνουν οκτώ εκπρόσωποι του ελληνικού δημοσίου. 

Πρώτον, εγώ εκπλήσσομαι γιατί δεν συμμετέχουν οι τρεις πρόεδροι των Ε.Φ.Σ.Ε στο Διοικητικό Συμβούλιο του ΟΑΣΑ ως τακτικά μέλη, όπως συνέβαινε μέχρι σήμερα και όπως λογικά πρέπει να συμβεί. Είναι παράλογο αυτό το οποίο συμβαίνει. Πώς, δηλαδή, ο Ο.Α.Σ.Α. θα έχει όλη τη συγκοινωνιακή πολιτική, θα λέει τι θα κάνει κάθε Ε.Φ.Σ.Ε, θα έχει και το συντονισμό εκτέλεσης και θα δίνει εντολή στον από κάτω, χωρίς ο Πρόεδρος να έχει το δικαίωμα να αναπτύξει τις απόψεις του μέσα στο Διοικητικό Συμβούλιο του ΟΑΣΑ; Τον τιμωρείτε; 'Οχι βέβαια! Θα θέλατε να συμμετέχει. Γιατί δεν τον βάζετε; Γιατί δεν τον ορίζετε; 

Δεύτερον, πώς επιλέγετε έτσι αυθαίρετα και αόριστα τον εκπρόσωπο των εργαζομένων στο Δ.Σ. από τις συνελεύσεις όλων των εργαζομένων μαζί, όπου θα κυριαρχήσει η πλειοψηφία της ΕΦΣΕ, που θα έχει και περισσότερους εργαζόμενους; 'Αρα, τα λεωφορεία. Διότι λέτε όλοι μαζί οι εργαζόμενοι και των τριών ΕΦΣΕ θα εκλέξουν τον εργαζόμενο στο Δ.Σ. Κατά συνέπεια, κύριε Υπουργέ, είτε το θέλετε είτε όχι, δίνετε στους εργαζόμενους στα λεωφορεία το προνόμιο τουλάχιστον να εκλέξουν τον ένα από τους δύο, για να μη σας πω ότι άμα κάνουν συμμαχία, εκλέγουν και το δεύτερο. Και όποιος θέλει, βγάζει τα συμπεράσματά του γι' αυτό. 

Στο άρθρο 6 υπάρχουν συγκεκριμένες παρατηρήσεις, στις οποίες περίμενα ότι θα απαντούσατε, γιατί σας είπα ότι προβλέπονται μετατάξεις. 

Κατ' αρχήν, κύριε Υπουργέ, το επτακόσια είναι αυθαίρετο. Είναι αυθαίρετο, διότι δεν υπάρχει οργανισμός. Δεν μας λέτε πουθενά πόσοι είναι αυτοί οι υπάλληλοι, οι οποίοι χρειάζονται ανά κατηγορία. Δεν μας λέτε ότι θέλω τόσους οδηγούς, τόσους τεχνικούς. Πώς λοιπόν συμπεραίνετε εσείς ότι θα φύγουν επτακόσιοι; 'Ισως τόσους θέλετε να βολέψετε στο δημόσιο ή να έχετε να βολέψετε κάποιους "ημέτερους". 'Ομως, υπήρχε κατ' αρχήν και στον προηγούμενο νόμο το δικαίωμα αυτό. Δεν εφαρμόστηκε. Δεν έχει κυρώσεις κάποιος, γιατί δεν εφαρμόστηκε; Βλέπετε ότι θα εφαρμοστεί τώρα, ενώ τότε που υπήρχε δεν εφαρμόστηκε; 

Και δεύτερον, αφού η ίδια διοίκηση είναι περίπου, γιατί θα το εφαρμόσει τώρα και δεν το εφήρμοσε τότε; Δεν πρέπει να συγκεκριμενοποιήσουμε τα κριτήρια αυτών των τριών; Πώς θα επιλεγούν αυτοί; 'Οπως ακριβώς θέλει η διοίκηση; 

Θα μου επιτρέψετε να σας πω ότι δεν έχω παρακολουθήσει τις πολλές μεταβολές, που έχετε κάνει στο νομοσχέδιο, όμως αυτό δεν το έχετε μεταβάλει ακόμη. Και το λέω, γιατί βλέπω ότι γίνεται μία συζήτηση. 

Εν πάση περιπτώσει, κύριε Υπουργέ, είναι πολλά τα ζητήματα, τα οποία θα μπορούσα να σας πω και στα υπόλοιπα άρθρα. 'Οπως παραδείγματος χάρη, εγώ θα προτιμούσα ό,τι πουλήσετε από τον ΟΑΣΑ, να πηγαίνει όλο στον ΟΑΣΑ, και όχι στη μαύρη τρύπα. 

Να σας πω για τις διατάξεις, που αναφέρθηκαν και από τους προηγούμενους συναδέλφους στο άρθρο 7. Θα περιμένω όμως τις απαντήσεις σας, τουλάχιστον στα θέματα των διοικητικών συμβουλίων, για να καταλάβω πράγματι ποια είναι η φιλοσοφία της Κυβέρνησης στα συγκεκριμένα θέματα. 

ΕΛΙΣΑΒΕΤ ΠΑΠΑΔΗΜΗΤΡΙΟΥ: Κύριε Πρόεδρε, παρακαλώ το λόγο. 

ΠΡΟΕΔΡΕΥΩΝ (Λουκάς Αποστολίδης): Ορίστε, κυρία Παπαδημητρίου. 

ΕΛΙΣΑΒΕΤ ΠΑΠΑΔΗΜΗΤΡΙΟΥ: Δεν έχω πρωτολογήσει, γιατί ήμουν στην Επιτροπή Οικονομικών και γι' αυτό ζητώ το λόγο και την ανοχή σας. 

ΠΡΟΕΔΡΕΥΩΝ (Λουκάς Αποστολίδης): Ορίστε, έχετε το λόγο. 

(Θόρυβος από την πτέρυγα του ΠΑΣΟΚ)

  


 

  

Σελίδα 1698 

Μη διαμαρτύρεσθε, κύριοι συνάδελφοι. Δεν πρωτολόγησε η συνάδελφος και έχει το δικαίωμα. Και νομίζω ότι έχω τη συναίνεσή σας και δεν αυθαιρετώ. 

Ορίστε, κυρία Παπαδημητρίου. 

ΕΛΙΣΑΒΕΤ ΠΑΠΑΔΗΜΗΤΡΙΟΥ: Ευχαριστώ, κύριε Πρόεδρε. 

Και ο κ. Κασσίμης και ο κ. Μεϊμαράκης τοποθετήθηκαν για το θέμα της παραμονής των αμαξοστασίων ως έχουν, επειδή δεν μπορούμε να τα βολέψουμε αλλιώς. Πιστεύω ότι αυτό πρέπει να αφαιρεθεί ως άρθρο και πριν τοποθετηθούμε ως Βουλή, που δεν έχουμε δικαίωμα να πολεοδομούμε και μάλιστα πέρα από τις κατευθύνσεις του ρυθμιστικού της Αθήνας και του νόμου του κράτους, να ρωτήσετε τον κ. Καλαντίδη, τον πρόεδρο της Ενοποίησης Αρχαιολογικών Χώρων Α.Ε. και την κ. Μαρκοπούλου, τη συνεργάτιδα του κ. Κουλουμπή, που επρόκειτο να πάρει τον Οργανισμό της Αθήνας, που να δούμε αν τον πάρει, τώρα που δεν εξελέγη ο κ. Κουλουμπής. Πάντως, αυτή η παραμονή δεν γίνεται. Η επιλεξιμότης του έργου και η χρηματοδότηση του έργου Ενοποίησης των Αρχαιολογικών Χώρων, όπως πολύ καλά γνωρίζετε, εδόθη από την Ευρωπαϊκή Κοινότητα, ακριβώς διότι έπρεπε να καθαρίσει η ατμόσφαιρα της Αθήνας. Και αυτή η απομάκρυνση συνδέεται μ' αυτόν το στόχο. Υπάρχουν άλλοι χώροι και υπάρχει ήδη η σε τρίτο στάδιο ευρισκόμενη μελέτη, μετά από το διαγωνισμό που έγινε, που υλοποιεί ο Οργανισμός της Αθήνας, δηλαδή η ελληνική πολιτεία εν ολίγοις, που σίγουρα έχει βολέψει και το χώρο προς υποδοχή. Είναι δυνατόν να συνυπογράφουμε στους διαδρόμους τα νομοσχέδια, αν έτσι γίνεται και να μην υπάρχει η λύση που ήδη έχει επιλεγεί; 

Θα ήθελα -και κλείνω- να ενημερώσω τους συναδέλφους ότι ίσως σψστά το ΠΑΣΟΚ πολέμησε τον κ. Μάνο ότι ήταν αντιπεριβαλλοντική η επιλογή του για τον Ελαιώνα. Ε, σας λέω ότι το κομμάτι του Ελαιώνα που ανήκει στο Δήμο Ταύρου έχει ήδη κατά 50% κτιστεί διότι έχει λήξει η οκταετία, δεν μπόρεσαν να πληρωθούν οι απαλλοτριώσεις και όλοι έχουν κτίσει. Πού θα πάει αυτή η πόλη; Και δεν μπορεί σ' αυτήν τη πόλη να παίρνονται εδώ αποφάσεις, στην Ατλάντα αποφάσεις, στη Νέα Υόρκη αποφάσεις, στη Λοζάνη αποφάσεις ερήμην του ρυθμιστικού. Θεωρώ ότι είναι απαράδεκτο και πρέπει η Βουλή να πάρει θέση. Ευχαριστώ. 

ΠΡΟΕΔΡΕΥΩΝ (Λουκάς Αποστολίδης): Ο κ. Γκελεστάθης έχει το λόγο. 

ΝΙΚΟΛΑΟΣ ΓΚΕΛΕΣΤΑΘΗΣ: Κύριε Πρόεδρε, σχετικά με τη διάταξη της παραγράφου 5 του άρθρου 6 για την πρόσληψη δέκα ατόμων ειδικού επιστημονικού προσωπικού φαίνεται ότι δεν έχουμε συνεννοηθεί καλά περί τίνος πρόκειται. Δεν μίλησε κανείς από τους συναδέλφους για Ειδικούς Συμβούλους. Μιλάμε για δέκα άτομα "ειδικό επιστημονικό προσωπικό". Και θέλουμε να τονίσουμε, κύριε Πρόεδρε, ότι είναι απαράδεκτη αυτή η τακτική. Ο Πρωθυπουργός ο κύριος Σημίτης, δυο φορές στη Βουλή, όταν ορκίστηκε πρώτη φορά Πρωθυπουργός με τις προγραμματικές δηλώσεις του και τη δεύτερη φορά με τις προγραμματικές δηλώσεις του είπε ότι θα περιοριστεί ο δημόσιος τομέας. Εδώ λοιπόν οι εκσυγχρονιστές του κυρίου Σημίτη με κάθε νομοσχέδιο που φέρνουν στη Βουλή δημιουργούν και νέες θέσεις. 

Ο παριστάμενος Υπουργός Μεταφορών και Επικοινωνιών με το προηγούμενο νομοσχέδιο για τα Ελληνικά Ταχυδρομεία θεσμοθέτησε να προσληφθούν είκοσι πέντε άτομα στο Υπουργείο Μεταφορών και Επικοινωνιών πέραν των υπηρετούντων, θεσμοθέτησε να προσληφθούν άλλα άτομα κ.ο.κ. Με το νομοσχέδιο για την Ολυμπιακή Αεροπορία τα ίδια. Με κάθε νομοσχέδιο που έρχεται γίνεται αυτή η τακτική. Και ας μας έλεγε, κύριε Πρόεδρε, ο κύριος Υπουργός ότι σήμερα έχουμε αυτό το ειδικό επιστημονικό προσωπικό στον ΟΑΣΑ στον ΗΛΠΑΠ στον ΗΣΑΠ και στην ΕΘΕΛ και χρειαζόμαστε περαιτέρω άλλους τόσους. Σεις, κύριε Υπουργέ, δε μας λέτε τι επιστημονικό προσωπικό υπάρχει σήμερα σε αυτούς τους οργανισμούς που χρειάζεται η πρόσληψη και άλλων. 

'Ετσι λοιπόν πέραν του ότι είναι απαράδεκτο το γεγονός να κάνετε διαρκώς προσλήψεις, εν αγνοία βεβαίως και των Βουλευτών του ΠΑΣΟΚ που ψηφίζουν τα νομοσχέδιά σας, με τις γνωστές διαδικασίες, επιβαρύνετε διαρκώς το ελληνικό δημόσιο με δεκάδες εκατομμύρια δραχμές με τις αποδοχές των ανθρώπων αυτών και καταλαβαίνετε πού οδηγείται το πράγμα. 

Και πέραν αυτού, κύριε Πρόεδρε, θέλω να επισημάνω ότι αυτή η τέχνη... (Θόρυβος στην Αίθουσα) 

ΠΡΟΕΔΡΕΥΩΝ (Λουκάς Αποστολίδης): Με συγχωρείτε, κύριε Γκελεστάθη, αλλά ο κ. Μεϊμαράκης συζητάει απ' ό,τι φαίνεται με τον κ. Κανελλόπουλο και κάπου τα βρίσκουν για να πάει καλά η ψηφοφορία! 

ΝΙΚΟΛΑΟΣ ΓΚΕΛΕΣΤΑΘΗΣ: Δεν παρακωλύεται, κύριε Πρόεδρε, η συζήτηση. 

Και επαναλαμβάνω κύριε Πρόεδρε, ότι θεσμοθέτησε με το νομοσχέδιο των ΕΛΤΑ ο κύριος Υπουργός Μεταφορών και Επικοινωνιών τη σύσταση μιας Επιτροπής, η οποία να εκπροσωπεί τους χρήστες των Ελληνικών Ταχυδρομείων και είπε ότι θα είναι από φορείς και με αποδοχές που θα καθορίσει ο ίδιος με δική του απόφαση. Είπαμε λοιπόν, μα, ποιοι θα είναι αυτοί οι φορείς; Πείτε το. Πόσοι θα είναι οι εκπρόσωποι των φορέων αυτών που θα αποτελέσουν την επιτροπή αυτή; Πείτε το. Ποιες αποδοχές θα πάρουν; Πείτε το. Και ο κύριος Υπουργός κωφεύει βέβαια. Και λέω είναι τρόπος αυτός κύριε Πρόεδρε, με τον οποίο συμπεριφέρεται η Κυβέρνηση των εκσυγχρονιστών Υπουργών του κυρίου Σημίτη, απέναντι των εργαζομένων Ελληνων και των άλλων τάξεων στις οποίες έχει επιβάλει αυτήν την αυστηρή μονόπλευρη λιτότητα; Ε, αυτό το καταγγέλλουμε διαρκώς αλλά δεν παίρνουμε καμια απάντηση η οποία να στοιχειοθετεί έστω και για τα μάτια που λέει ο κόσμος την τακτική αυτή του κυρίου Υπουργού Μεταφορών και Επικοινωνιών. 

ΠΡΟΕΔΡΕΥΩΝ (Λουκάς Αποστολίδης): Ο κύριος Υπουργός έχει το λόγο. 

ΑΝΑΣΤΑΣΙΟΣ ΜΑΝΤΕΛΗΣ (Υπουργός Μεταφορών και Επικοινωνιών): Κύριοι συνάδελφοι, μου είχε δοθεί η ευκαιρία να τονίσω ότι ο ρόλος των δημόσιων μέσων μεταφοράς είναι κατ'εξοχήν ρόλος με τον οποίο προφυλάσσεται το περιβάλλον διότι απλούστατα υποκαθιστά τα Ι.Χ., μειώνει τις εκπομπές όσο αυξάνεται η χρήση των δημόσιων μέσων μεταφοράς, μειώνονται οι εκπομπές αερίων ρύπων, περιορίζεται η κυκλοφοριακή κίνηση. 

Η πολιτική με την οποία προωθούνται τα δημόσια μέσα μεταφοράς, είναι στην πραγματικότητα πολιτική με την οποία ενισχύεται το περιβάλλον. Απεναντίας, το να εξωβελίσουμε τα δημόσια μέσα μεταφοράς, στην πραγματικότητα και βραχυχρόνια και μακροχρόνια πλήττει το περιβάλλον. Επομένως, νομίζω πως πρέπει να διασφαλίσουμε τους όρους με τους οποίους πρέπει να υπάρχουν οι δημόσιες συγκοινωνίες στο χώρο τον οποίο εξυπηρετούν. 

Η τροποποίηση την οποία έκανα λέει "μέχρις ότου βρεθούν οι χώροι". 'Οσο γρηγορότερα βρεθούν, τόσο καλύτερα. 'Ομως, από την άλλη πλευρά πρέπει να διασφαλίσουμε ότι θα λειτουργούν, όχι ότι δεν θα λειτουργούν. 

Τα διοικητικά συμβούλια των αστικών συγκοινωνιών, όπως σας είπα, περιορίζουν τον αριθμό των εκπροσώπων του δημοσίου. Απεναντίας βάζουμε ότι στο διοικητικό συμβούλιο του ΟΑΣΑ εκλέγεται εκπρόσωπος των εργαζομένων από τους εργαζόμενους στον ΟΑΣΑ. Οι εκπρόσωποι των εργαζομένων σε κάθε εκτελεστικό φορέα συγκοινωνιακού έργου, εκλέγονται από τους εκπροσώπους της αντίστοιχης εταιρείας. Δεν υπάρχει καμία σύγχυση και κανένα ευρύτερο εκλογικό σώμα. Οι διατάξεις είναι σαφείς. 

Τώρα, δεν υπάρχει ρύθμιση, ούτε και σήμερα υπάρχει, η οποία να λέει ότι οι πρόεδροι του ενός συμμετέχουν στο άλλο. Ντε φάκτο, όμως, χρησιμοποιούμε και θα χρησιμοποιήσουμε αυτήν την τακτική και δεν χρειάζεται να μπει σε ρητή διάταξη νόμου, αν θα συμμετέχουν οι πρόεδροι ή οι διευθύνοντες σύμβουλοι των εκτελεστικών φορέων συγκοινωνιακού έργου στη μητέρα εταιρεία, τον ΟΑΣΑ ή αντίστοιχα από τον ΟΑΣΑ να συμμετέχουν στον εκτελεστικό φορέα, που και αυτό πρέπει να γίνεται, για να υπάρχει ο νέος συντονισμός. Αυτά είναι απλός τρόπος άσκησης της διοικητικής λειτουργίας. Δεν 

  


 

  

Σελίδα 1699 

χρειάζεται να περιγράφονται με τέτοιες λεπτομέρειες στο νόμο και γι'αυτό το λόγο νομίζω ότι δεν έχω τίποτε άλλο να προσθέσω στα όσα ελέχθησαν. 

ΚΟΣΜΑΣ ΣΦΥΡΙΟΥ: Κύριε Πρόεδρε, παρακαλώ το λόγο. 

ΠΡΟΕΔΡΕΥΩΝ (Λουκάς Αποστολίδης): Ορίστε, κύριε Σφυρίου. 

ΚΟΣΜΑΣ ΣΦΥΡΙΟΥ: Δεν θα καθυστερήσω και δεν θα απασχολήσω πολύ την Αίθουσα. 'Ηθελα να διατυπώσω δυο-τρεις παρατηρήσεις στα άρθρα που συζητούμε. 

Κύριε Υπουργέ, με το νομοσχέδιο γίνεται η προσπάθεια αναδιοργάνωσης του συστήματος των αστικών συγκοινωνιών της πρωτεύουσας, καθώς και η προσπάθεια με τις σχετικές διατάξεις για την οικονομική εξυγίανση των φορέων που ασχολούνται με τις αστικές συγκοινωνίες στην πρωτεύουσα. 

Πιστεύουμε η εφαρμογή του νόμου να έχει τα θετικά αποτελέσματα που προσδοκούν όλοι και που βέβαια ρητά αναφέρει η εισηγητική έκθεση. Πεποίθησή μας πάντως είναι ότι στην πορεία της εφαρμογής αυτού του νόμου, και εφ'όσον υπάρξουν θετικά αποτελέσματα, καλά θα είναι εκσυγχρονίζοντας και το όλο σύστημα της διοίκησης στην πρωτεύουσα, να φύγει όλο αυτό το αντικείμενο από την εποπτεία του Υπουργού Μεταφορών. Δεν μπορεί και δεν πρέπει μπαίνοντας στον 21ο αιώνα -δεν συμβαίνει σε καμία άλλη ευρωπαϊκή πρωτεύουσα- να εποπτεύει ο Υπουργός Μεταφορών το σύνολο όλων αυτών των διαδικασιών άσκησης της συγκοινωνίας, την ουσιαστική συγκοινωνία στην πρωτεύουσα. Θα πρέπει να επιλεγεί ο φορέας που θα πρέπει ν'αναλάβει αυτό, είτε είναι η περιφέρεια της Αττικής είτε είναι η διευρυμένη Νομαρχιακή Αυτοδιοίκηση, αλλά όχι πλέον στον 21ο αιώνα όλες αυτές οι λεπτομέρειες από τον Υπουργό Μεταφορών. 

Θα ήθελα να κάνω μια γενική παρατήρηση. 

'Οσον αφορά αυτό που θεσμοθετείται στο άρθρο 6: 

Είναι γεγονός ότι ορισμένοι δήμοι πήραν πρωτοβουλίες και ίδρυσαν κάποιες λεωφορειακές γραμμές, οι οποίες κυρίως μέχρι τώρα είναι τροφοδοτικές. Δηλαδή μαζεύουν κόσμο από τις γειτονιές του κάθε δήμου και τροφοδοτούν είτε τις γραμμές-κορμούς είτε τον ηλεκτρικό σιδηρόδρομο. Αύριο, μεθαύριο θα τροφοδοτούν πιθανόν το μετρό στις άλλες δυο γραμμές, την 2 και την 3, εκτός από τη γραμμή του ΗΣΑΠ και βέβαια παράλληλα και τις γραμμές-κορμούς. Και αυτό το είχαν κάνει άτυπα. 

Μάλιστα, μπορώ να πω ότι επί των ημερών της Νέας Δημοκρατίας, υπήρχε μια διαμάχη ανάμεσα στο Υπουργείο και τους δημάρχους, αν έχουν το δικαίωμα να κάνουν τέτοιο μεταφορικό έργο κλπ. Θυμάστε τότε τις γνωστές διαμάχες. 

Χαίρομαι γιατί τώρα το θεσμοθετούμε με νόμο και έτσι μπορεί η αυτοδιοίκηση, η οποία έχει την άσκηση αυτού του αντικειμένου, ως συντρέχουσας αρμοδιότητας και από τον κώδικα, να μπεί σ'αυτόν τον τομέα των αστικών συγκοινωνιών. 

Βέβαια, η αλήθεια είναι, ότι αυτό συνάδει με αυτό το οποίο πρότεινα στην αρχή, δηλαδή τη μεταφορά του όλου συστήματος στην αρμοδιότητα, είτε της διευρυμένης είτε της περιφέρειας, για να φύγει από τον Υπουργό των Μεταφορών. 'Ετσι, θα έχουμε κάνει μια παρέμβαση και στον τρόπο με τον οποίο θα διοικείται το όλο σύστημα των συγκοινωνιών. 

Θα ήθελα τώρα να υποβάλω μια ερώτηση. Δεν είναι βέβαια κάποιος από το ΥΠΕΧΩΔΕ εδώ, αλλά επειδή πράγματι και οι Βουλευτές του ΠΑ.ΣΟ.Κ. ψήφισαν όλοι το νόμο για την ενοποίηση των αρχαιολογικών χώρων και γνωρίζουμε και το σχετικό νόμο που ισχύει για τον Οργανισμό της Αθήνας, πρέπει να ρωτήσουμε, για να μάθουμε επίσημα, αν ο Οργανισμός της Αθήνας, σε συνεργασία με άλλους φορείς, Υπουργεία κλπ., έχει προσδιορίσει χώρο στον οποίο θα ήθελε να εγκατασταθούν τέτοιες λειτουργίες, όπως είναι αυτή των αμαξοστασίων. Διότι αν έχει προσδιορισθεί χώρος, με επίσημο τρόπο και όχι σαν ιδέα ή σαν εναλλακτικές προτάσεις κλπ., αλλά με την οριστική του επιλογή, τότε πράγματι δεν θα είχε νόημα η διάταξη. Τότε πράγματι θα έπρεπε να κινηθεί η διαδικασία της σταδιακής μεταφοράς τους, μέσα σε ένα εύλογο χρονικό διάστημα. 

Το μεγάλο, λοιπόν, ερώτημα είναι: Υπάρχει χώρος που να έχει προδιοριστεί επίσημα; Για να ξέρουμε τι συζητούμε. Διότι, αν δεν υπάρχει και δεν έχει προσδιορισθεί χώρος, τον οποίο βεβαίως δεν θα τον επιλέξει ο Υπουργός Μεταφορών, θα τον επιλέξει -κατά την άποψή μου- κυρίως ο Οργανισμός της Αθήνας, τότε πράγματι θα μπορούσαμε να μιλήσουμε για άμεση ή ταχεία μεταφορά των αμαξοστασίων στο χώρο αυτό. 

Δεν νομίζω ότι πρέπει να χρονοτριβήσω άλλο, δεν έχω και τα περιθώρια του χρόνου. 

Ευχαριστώ πολύ. 

ΠΡΟΕΔΡΕΥΩΝ (Λουκάς Αποστολίδης): Ευχαριστώ, κύριε συνάδελφε. 

Κηρύσσεται περαιωμένη η συζήτηση επί της ενότητας των άρθρων 3, 4, 6, 7, 8, και 12 και προχωρούμε στην ψήφισή τους. 

'Εχει υποβληθεί αίτηση ονομαστικής ψηφοφορίας Βουλευτών της Νέας Δημοκρατίας για τα άρθρα 3, 4, 6, 7 και 8 της οποίας το κείμενο έχει ως εξής: 

"Προς τον 

κ. Πρόεδρο της Βουλής 

Κύριε Πρόεδρε, 

οι υπογράφοντες Βουλευτές αιτούνται ονομαστική ψηφοφορία στα άρθρα 3, 4, 6, 7 και 8 του συζητούμενου νομοσχεδίου. 

25/11/98 

Οι αιτούντες 

Γ. Παναγιωτόπουλος 

Ε. Μεϊμαράκης 

Θ. Κασσίμης 

Ε. Ζαφειρόπουλος 

Κ. Σημαιοφορίδης 

Π. Παυλόπουλος 

Ι. Χωματάς 

Α. Σταύρου 

Ν. Παπαφιλίππου 

Ε. Παπανικολάου 

Β. Πολύδωρας 

Ε. Μπασιάκος 

Γ. Καλατζής 

Σ. Τσιτουρίδης 

Λ. Λεονταρίτης 

Α. Φούσσας 

Ι. Παπαδημόπουλος 

Σπ. Σπύρου 

Α. Νεράντζης 

Β. Μαγγίνας 

Λ. Λυμπερακίδης 

Ελ. Παπαδημητρίου 

Γ. Δημαράς 

Σ. Αλφιέρη 

Ε. Πολύζος 

Α. Βαρίνος 

Π. Φουντουκίδου 

Β. Κορκολόπουλος 

Θ. Σκρέκας 

Β. Σωτηρόπουλος 

Θα αναγνώσω και τον κατάλογο των υπογραφόντων την αίτηση της ονομαστικής ψηφοφορίας, για να διαπιστωθεί αν υπάρχει ο απαιτούμενος από τον Κανονισμό αριθμός Βουλευτών για την υποβολή της. 

Ο κ. Μεϊμαράκης. Παρών. 

Ο κ. Κασσίμης. Παρών. 

Ο κ. Ζαφειρόπουλος. Παρών. 

Ο κ. Σημαιοφορίδης. Παρών. 

Ο κ. Χωματάς. Παρών. 

Ο κ. Παυλόπουλος. Παρών. 

Ο κ. Σταύρου. Παρών. 

Ο κ. Παπαφιλίππου. Παρών. 

Ο κ. Παπανικολάου. Παρών. 

Ο κ. Πολύδωρας. Παρών. 



 

  

Σελίδα 1700 

Ο κ. Μπασιάκος. Παρών. 

Ο κ. Καλαντζής. Παρών. 

Ο κ. Τσιτουρίδης. Παρών. 

Ο κ. Λεονταρίδης. Παρών. 

Απ' ό,τι βλέπω οι υπογράφοντες συνάδελφοι είναι περισσότεροι από τον αριθμό που απαιτεί ο Κανονισμός. 

Συνεπώς, διακόπτουμε την συνεδρίαση για δέκα λεπτά, σύμφωνα με τον Κανονισμό. 

( Δ Ι Α Κ Ο Π Η )

(ΜΕΤΑ ΤΗ ΔΙΑΚΟΠΗ)

ΠΡΟΕΔΡΕΥΩΝ (Λουκάς Αποστολίδης): Κυρίες και κύριοι συνάδελφοι, επαναλαμβάνεται η διακοπείσα συνεδρίαση. 

Θα γίνει ονομαστική ψηφοφορία επί των άρθρων 3,4,6,7 και 8 . 

Οι αποδεχόμενοι τα άρθρα λέγουν "ΝΑΙ". 

Οι μη αποδεχόμενοι τα άρθρα λέγουν "ΟΧΙ". 

Οι αρνούμενοι ψήφο λέγουν "ΠΑΡΩΝ". 

Καλούνται επί του καταλόγου: Ο κ. Κατσικόπουλος από το ΠΑΣΟΚ και ο κ. Αδάμ Ρεγκούζας από τη Νέα Δημοκρατία. 

Παρακαλώ να αρχίσει η ανάγνωση του καταλόγου. 

(ΨΗΦΟΦΟΡΙΑ) 

(ΜΕΤΑ ΚΑΙ ΤΗ ΔΕΥΤΕΡΗ ΑΝΑΓΝΩΣΗ ΤΟΥ ΚΑΤΑΛΟΓΟΥ) 

(Στο σημείο αυτό την Προεδρική 'Εδρα καταλαμβάνει ο Πρόεδρος της Βουλής κ. ΑΠΟΣΤΟΛΟΣ ΚΑΚΛΑΜΑΝΗΣ) 

ΠΡΟΕΔΡΟΣ (Απόστολος Κακλαμάνης): Υπάρχει κάποιος κύριος συνάδελφος, ο οποίος δεν άκουσε το όνομά του; Κανείς. 

Κηρύσσεται περαιωμένη η ψηφοφορία και παρακαλώ τους κυρίους ψηφολέκτες να προβούν στην καταμέτρηση των ψήφων και την εξαγωγή του αποτελέσματος. 

(ΚΑΤΑΜΕΤΡΗΣΗ)

(ΜΕΤΑ ΤΗΝ ΚΑΤΑΜΕΤΡΗΣΗ)

ΠΡΟΕΔΡΟΣ (Απόστολος Κακλαμάνης): Πριν την ανακοίνωση του αποτελέσματος, θέλω να σας ενημερώσω ότι θα μπούμε στη συζήτηση των άρθρων 5 και 11. 

Θα υποβάλετε, υποθέτω, αίτηση ονομαστικής ψηφοφορίας. Εγώ είπα στους συναδέλφους της Πλειοψηφίας να είναι στις 11.30' ακριβώς το πρωί εδώ, για να γίνει η ψηφοφορία και, να μην τους κρατάμε νυχτιάτικα εδώ πέρα. 

ΔΗΜΗΤΡΙΟΣ ΣΙΟΥΦΑΣ: Κύριε Πρόεδρε, το λόγο παρακαλώ. 

ΠΡΟΕΔΡΟΣ (Απόστολος Κακλαμάνης): Ορίστε, κύριε Σιούφα. 

ΔΗΜΗΤΡΙΟΣ ΣΙΟΥΦΑΣ: Στη χθεσινή συνεδρίαση φύγαμε στη 01.30' η ώρα τη νύχτα και ήλθαμε στις 9.30' το πρωί, χωρίς διακοπή το μεσημέρι... 

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπουργός Δικαιοσύνης): Και φάγατε την ώρα με τις ονομαστικές ψηφοφορίες, τις οποίες και χάσατε. 

ΔΗΜΗΤΡΙΟΣ ΣΙΟΥΦΑΣ: 'Ηδη η ώρα πλησιάζει τη δωδεκάτη νυχτερινή. Εάν επιμένετε, σημαίνει ή ότι δεν συμμερίζεσθε την κόπωση των συναδέλφων Βουλευτών ή επιμένετε πεισματικά να συνεχιστεί η συνεδρίαση χωρίς κανένα λόγο. Δεν μπορώ να αντιληφθώ γιατί θα πρέπει να συνεχισθεί στις δώδεκα τη νύχτα η συνεδρίαση. 

ΠΡΟΕΔΡΟΣ (Απόστολος Κακλαμάνης): Κύριε Σιούφα, και την κόπωση συμμερίζομαι -ειλικρινώς σας το λέγω αυτό- και οπωσδήποτε δεν υπάρχει σε μένα αυτό που λένε "πείσμα". Απλώς έχω την άποψη ότι pacta sunt servanta. Είπαμε εδώ νωρίς το απόγευμα, ότι θα αρχίσουμε πρώτα με την ενότητα αυτή, εν συνεχεία θα προχωρήσουμε στα άρθρα 5 και 11 και ότι αύριο θα συνεχίσουμε με τους κανονισμούς και τις τροπολογίες. Και αυτό θα κάνουμε. 'Ετσι είναι το σωστό. 

ΔΗΜΗΤΡΙΟΣ ΣΙΟΥΦΑΣ: Κύριε Πρόεδρε, με συγχωρείτε. Στην αυριανή συνεδρίαση, αν αρχίσουμε κανονικά στις 11.15', υπάρχει χρόνος για να καλυφθεί όλη αυτή η σειρά των υποχρεώσεων όσον αφορά τα άρθρα. Εάν επιμένετε να συνεχίσουμε, ειλικρινά λυπάμαι, η Νέα Δημοκρατία θα αποχωρήσει. 

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπουργός Δικαιοσύνης): Στο καλό, στο καλό! 

ΠΡΟΕΔΡΟΣ (Απόστολος Κακλαμάνης): Αν θέλετε να αποχωρήσετε, θα αποχωρήσετε, δεν έχω πρόβλημα. Σας βεβαιώ, όμως, ότι ο χρόνος που έχουμε τώρα -είναι 12.30-' είναι αρκετός για να πείτε τις απόψεις σας στα δύο αυτά άρθρα. 

ΣΤΥΛΙΑΝΗ ΑΛΦΙΕΡΗ: Κύριε Πρόεδρε, υπάρχει και η φυσική εξόντωση. 

ΠΡΟΕΔΡΟΣ (Απόστολος Κακλαμάνης): Παρακαλώ. Ειλικρινά και μόνο το ότι τρεις ώρες το πρωί τις χάσαμε για διαδικαστικά, με καθυστερήσεις κλπ., δεν έχει νόημα. 

ΘΕΟΔΩΡΟΣ ΚΑΣΣΙΜΗΣ: Κύριε Πρόεδρε, δεκαέξι ώρες νομοθετικού έργου είναι βάσανο. 

ΠΡΟΕΔΡΟΣ (Απόστολος Κακλαμάνης): To είπαμε, κύριε Κασσίμη, εντάξει. Κοιτάξτε, δεν είναι κανένα είδος ποινής αυτό. Σήμερα το απόγευμα χάσαμε μισή ώρα, τρία τέταρτα για τη μία ψηφοφορία, άλλα τόσα για την άλλη... 

ΘΕΟΔΩΡΟΣ ΚΑΣΣΙΜΗΣ: Μα, κύριε Πρόεδρε... 

ΠΡΟΕΔΡΟΣ (Απόστολος Κακλαμάνης): Ασκήσατε ένα δικαίωμά σας και το σέβομαι. 

ΘΕΟΔΩΡΟΣ ΚΑΣΣΙΜΗΣ: Η αιτία είναι ο αυταρχισμός της Κυβέρνησης. 

ΠΡΟΕΔΡΟΣ (Απόστολος Κακλαμάνης): Αφήστε τους αυταρχισμούς τώρα. Να σας πω κάτι; Εάν υπήρξε σήμερα αυταρχισμός, υπήρξε από την πλευρά σας εναντίον του Προεδρείου και μάλιστα όχι γενικώς του Προεδρείου, αλλά εναντίον του Προεδρεύοντος. Δεν μπορούσα ούτε να μιλήσω. 

ΘΕΟΔΩΡΟΣ ΚΑΣΣΙΜΗΣ: Εάν, αντί το χθεσινό... 

ΠΡΟΕΔΡΟΣ (Απόστολος Κακλαμάνης): Τέλος πάντων, έλειψα κι εγώ μια μέρα, ήμουν στη Μυτιλήνη. Χθες έγιναν εδώ οι τεράστιες, οι σεισμικές καταστάσεις, που δημιούργησαν τα προβλήματα; 

ΕΥΑΓΓΕΛΟΣ ΜΕΪΜΑΡΑΚΗΣ: Κύριε Πρόεδρε, να κάνουμε ομαδοποίηση των άρθρων. 

ΔΗΜΗΤΡΙΟΣ ΣΙΟΥΦΑΣ: Κύριε Πρόεδρε, παρακαλώ το λόγο. 

ΠΡΟΕΔΡΟΣ (Απόστολος Κακλαμάνης): Ορίστε, κύριε Σιούφα. 

ΔΗΜΗΤΡΙΟΣ ΣΙΟΥΦΑΣ: Κύριε Πρόεδρε, παρακαλώ πάρα πολύ να επανεξετάσετε αυτή την απόφαση, για την επιμονή σας. Εάν επιμένετε να συνεχιστεί η συζήτηση -το γνωρίζετε ότι η πλευρά της Αξιωματικής Αντιπολίτευσης και στην Αίθουσα και στη Διάσκεψη των Προέδρων έχει δείξει αρκετή κατανόηση σε πολλά πράγματα- ειλικρινά λυπάμαι, ως Κοινοβουλευτικός Εκπρόσωπος της Νέας Δημοκρατίας ενημερώνω την Ολομέλεια του Σώματος, ότι αυτή η κατανόηση που έχει επιδειχθεί μέχρι σήμερα δεν θα υπάρχει εφεξής. 

ΣΤΥΛΙΑΝΗ ΑΛΦΙΕΡΗ: Κύριε Πρόεδρε, μου επιτρέπετε; 

ΠΡΟΕΔΡΟΣ (Απόστολος Κακλαμάνης): Ορίστε, κυρία Αλφιέρη. 

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπουργός Δικαιοσύνης): Χάσαμε τη μέρα με ονομαστικές ψηφοφορίες και απειλείτε κιόλας. 

ΠΡΟΕΔΡΟΣ (Απόστολος Κακλαμάνης): Παρακαλώ, κύριε Υπουργέ. 

Ορίστε, κυρία Αλφιέρη, έχετε το λόγο. 

ΣΤΥΛΙΑΝΗ ΑΛΦΙΕΡΗ: Κύριε Πρόεδρε, εγώ θέλω να βάλω το ζήτημα της φυσικής εξόντωσης. Είμαστε εδώ, εγώ προσωπικά, αλλά και άλλοι συνάδελφοι, από τις 8.00' η ώρα το πρωί. 

ΠΡΟΕΔΡΟΣ (Απόστολος Κακλαμάνης): Αν δεν κάνω λάθος και εγώ επίσης. 

ΣΤΥΛΙΑΝΗ ΑΛΦΙΕΡΗ: Κύριε Πρόεδρε, αφού το θέτετε έτσι, θα σας πω ότι εσείς έχετε κάνει κάποια διαλείμματα και ξεκουραστήκατε. 

ΠΡΟΕΔΡΟΣ (Απόστολος Κακλαμάνης): Πώς; Πολύ ξεκουράζομαι. 'Οταν πηγαίνω μέσα, εκεί και αν ξεκουράζομαι. 

ΣΤΥΛΙΑΝΗ ΑΛΦΙΕΡΗ: Πέρα από το τι προκύπτει πολιτικά, νομίζω ότι αύριο έχουμε το χρόνο να δούμε το άρθρο 5. Νομίζω ότι αυτό έχει γίνει και άλλη φορά. Είναι ένα αίτημα λογικό που μπορείτε να το επανεξετάσετε. 

ΠΡΟΕΔΡΟΣ (Απόστολος Κακλαμάνης): Κύριοι συνάδελφοι, έχω την τιμή να σας ανακοινώσω το αποτέλεσμα της διεξαχθείσης ψηφοφορίας. 

Επί του άρθρου 3 ψήφισαν συνολικά 150 Βουλευτές. 


Σελίδα 1701 εώς και 1706
σε PDF 



 

  

Σελίδα 1707 

Το άρθρο 7 έγινε δεκτό ως έχει, κατά πλειοψηφία. 

Το άρθρο 8 έγινε δεκτό ως έχει, κατά πλειοψηφία. 

Ερωτάται το Σώμα: Γίνεται δεκτό και το άρθρο 12 ώς έχει; 

ΠΟΛΛΟΙ ΒΟΥΛΕΥΤΕΣ: Δεκτό, δεκτό. 

ΠΡΟΕΔΡΟΣ (Απόστολος Κακλαμάνης): Το άρθρο 12 έγινε δεκτό ως έχει κατά πλειοψηφία. 

Κύριοι συνάδελφοι, ξέρετε ότι έχουμε αυτό τον προγραμματισμό για αύριο. 'Εχετε κάνει τη δήλωση ότι θα κάνετε για κάθε άρθρο ψηφοφορία. Αντιλαμβάνεστε, λοιπόν, ότι η άλλη πλευρά έχει το γνωστό πρόβλημα το οποίο είχε και σήμερα. 'Οχι μόνο δεν το κατανοήσαμε, αλλά δημιουργήσαμε και εντυπώσεις. 

Εγώ ειλικρινά σας λέγω -έφυγα βέβαια πολύ νωρίτερα από το σπίτι μου- ότι έκανα μία ώρα και ένα τέταρτο για να φθάσω εδώ. Τον κ. Κατσικόπουλο τον ρώτησα γιατί άργησε τόσο πολύ και μου απήντησε "σας βεβαιώ, κύριε Πρόεδρε, ότι έφυγα από την Κηφισιά και έκανα δύο ώρες παρά ένα τέταρτο για να φθάσω". 'Ηταν χάος σήμερα η Αθήνα. 

Αν πρόκειται να συνεχιστεί και αύριο η τακτική σας -την οποία εγώ σέβομαι- αντιλαμβάνεστε ότι δικαίως οι συνάδελφοι της Συμπολιτεύσεως, οι οποίοι καταδικάζονται κατά κάποιο τρόπο να "στέκονται απίκο" για να ψηφίσουν, θα πουν ότι την Πέμπτη κάποια ώρα πρέπει να φύγουν για τις επαρχίες τους. 'Ετσι είναι το σωστό. 

Εγώ σας ρωτώ ευθέως. Δεν είπαμε, κύριε Κασσίμη, ότι τα άρθρα 5 και 11 θα τα συζητήσουμε μετά την ψηφοφορία που κάναμε τώρα; 

ΘΕΟΔΩΡΟΣ ΚΑΣΣΙΜΗΣ: Κύριε Πρόεδρε, επειδή με ρωτάτε θα σας πω ότι: είπατε, δεν είπαμε. Εγώ διαφώνησα με την ομαδοποίηση έξι άρθρων. Αποφασίσατε εσείς. Η Κυβέρνηση αποφάσισε να μη μιλήσουμε. 

ΚΟΣΜΑΣ ΣΦΥΡΙΟΥ: Κύριε Πρόεδρε, μου επιτρέπετε; 

ΠΡΟΕΔΡΟΣ (Απόστολος Κακλαμάνης): Ορίστε, κύριε Σφυρίου, έχετε το λόγο. Για να δούμε τι θα πείτε, γιατί το ΠΑ.ΣΟ.Κ. το έχουμε φιμώσει και δικαίως πρέπει να πάρετε το λόγο. 

ΚΟΣΜΑΣ ΣΦΥΡΙΟΥ: Κύριε Πρόεδρε, θα επικαλεστώ την κοινή λογική, γιατί πράγματι συμφωνήθηκε, ύστερα από πρόταση της Αντιπολίτευσης, να συζητηθούν τα άρθρα 5 και 11 ύστερα από αυτήν την ενότητα. 

ΘΕΟΔΩΡΟΣ ΚΑΣΣΙΜΗΣ: Δεν είπαμε όλα μαζί. 

ΚΟΣΜΑΣ ΣΦΥΡΙΟΥ: Συγγνώμη, κύριε Κασσίμη, δεν σας διέκοψα. 

Η μεν Αξιωματική Αντιπολίτευση ζήτησε το άρθρο 5 να συζητηθεί ξεχωριστά το δε Κομμουνιστικό Κόμμα Ελλάδος ζήτησε το άρθρο 11 να συζητηθεί μαζί με το άρθρο 5. Τα αποδεχθήκαμε αυτά. Στο ότι φθάσαμε στις δώδεκα παρά πιστεύω ότι συνέβαλε -πέρα από το πρωινό πρόβλημα με τις συγκοινωνίες- το γεγονός ότι σήμερα είχαμε τρεις ονομαστικές ψηφοφορίες. 

ΔΗΜΗΤΡΙΟΣ ΣΙΟΥΦΑΣ: Είχαμε τρεις και όχι δέκα. 

ΚΟΣΜΑΣ ΣΦΥΡΙΟΥ: Δεν αναφέρομαι στις δέκα, αναφέρομαι στις τρείς που είχαμε. 

ΠΡΟΕΔΡΟΣ (Απόστολος Κακλαμάνης): Σε μία μέρα τρεις ψηφοφορίες είναι δόσεος ισχυρές. 

ΚΟΣΜΑΣ ΣΦΥΡΙΟΥ: Οι συνάδελφοι, κύριε Πρόεδρε, που κατέθεταν τις ονομαστικές ψηφορορίες τη μία μετά την άλλη, θα έπρεπε πραγματικά να τα σταθμίσουν αυτά. 

ΠΡΟΕΔΡΟΣ (Απόστολος Κακλαμάνης): Μη χάσουμε άλλο χρόνο, κύριε συνάδελφε. 

ΚΟΣΜΑΣ ΣΦΥΡΙΟΥ: Εμείς εκ μέρους του ΠΑ.ΣΟ.Κ. πιστεύουμε ότι αυτό που συμφωνήθηκε -και συγκλίναν όλες οι πτέρυγες απολύτως σε αυτή τη συμφωνία- πρέπει να τηρηθεί, γιατί αν συνεχίσουμε με το διαδικαστικό θα χάσουμε και το χρόνο που έχουμε για τα άρθρα 5 και 11. Γι' αυτό προτείνω να πάρετε την πρωτοβουλία να δώσετε το λόγο στους εισηγητές. 

ΠΡΟΕΔΡΟΣ (Απόστολος Κακλαμάνης): Εγώ παρόλα αυτά θα αποδεχθώ αττό που λένε οι συνάδελφοι, θα κάνουμε όμως το εξής. Δίνοντας περισσότερο χρόνο αύριο θα βάλουμε μαζί τα άρθρα 5, 11, 9 και 10. Θα δώσουμε όμως χρόνο, ώστε να συζητηθούν όλα μαζί και χωριστά από αυτά οι τροπολογίες. Καταλάβατε; 

'Ετσι θα γλιτώσουμε το χρόνο που θα τρώγαμε αύριο το πρωϊ, μισή ώρα για την ονομαστική ψηφοφορία επί των άρθρων 5 και 11, θα το κάνουμε συζήτηση και τις ονομαστικές ψηφοφορίες μπορείτε να τις κάνετε. 

ΕΥΑΓΓΕΛΟΣ ΜΕΪΜΑΡΑΚΗΣ: Κύριε Πρόεδρε, κατ'αρχήν επιτρέψτε μου, γιατί θέλω να πω κάτι το οποίο ανέφερε ο Κοινοβουλευτικός Εκπρόσωπος. Πρώτον, είπε σήμερα για τρεις ονομαστικές ψηφοφορίες. 

ΠΡΟΕΔΡΟΣ (Απόστολος Κακλαμάνης): Αφήστε το αυτό. 

ΕΥΑΓΓΕΛΟΣ ΜΕΪΜΑΡΑΚΗΣ: 'Οχι, κύριε Πρόεδρε, με συγχωρείτε. 

Η πρώτη αίτηση για ονομαστική ψηφοφορία κατατέθηκε χθες το βράδυ. 'Ελειπαν οι συνάδελφοι της Συμπολίτευσης, και αν ήταν εδώ θα την κάνατε, γιατί το θέμα σας ήταν να περάσει η διάταξη. 'Αρα λοιπόν, την αναβάλατε εσείς για σήμερα το πρωί. 'Αρα δεν ήταν τρεις. Η πρώτη είχε κατατεθεί χθες το βράδυ και μάλιστα απ'όλα τα κόμματα της Αντιπολίτευσης. Αυτή καθυστέρησε μιάμιση ώρα και δεν έγιναν σήμερα τρεις ψηφοφορίες, γιατί σήμερα είχαμε δύο συνεδριάσεις, έγινε η μία ψηφοφορία που ήταν να γίνει χθες το βράδυ με μιάμιση ώρα καθυστέρηση ... 

ΠΡΟΕΔΡΟΣ (Απόστολος Κακλαμάνης): Κύριε Μεϊμαράκη, ζητήσατε κάτι για να μη ξενυχτήσουμε και άλλο. Εγώ σας είπα κάτι αυτήν τη στιγμή. 

ΕΥΑΓΓΕΛΟΣ ΜΕΪΜΑΡΑΚΗΣ: Ναι, αλλά όμως με κανένα τρόπο δεν θα χρεωθεί η Αντιπολίτευση και ειδικά η Αξιωματική το πείσμα το οποίο υπήρξε από την Κυβέρνηση, πρώτον να μη δώσει ακόμα μία συνεδρίαση, και δεύτερον να μην επιτρέψει δύο συνεδριάσεις επί της αρχής και δύο επί των άρθρων. 

ΠΡΟΕΔΡΟΣ (Απόστολος Κακλαμάνης): 'Εληξε το θέμα αυτό. 

ΕΥΑΓΓΕΛΟΣ ΜΕΪΜΑΡΑΚΗΣ: Εμείς σας είπαμε ότι τα προλαβαίναμε. Και ξαφνικά η Κυβέρνηση δείχνοντας αυτήν την αλαζονεία, δεν ήθελε να προχωρήσει. Λοιπόν, για να συμφωνήσουμε. Εμείς λέμε ότι αύριο 11.15' περίπου αρχίζουμε και συζητάμε τα άρθρα 5 και 11. 

ΠΡΟΕΔΡΟΣ (Απόστολος Κακλαμάνης): Τα άρθρα 5, 11, 9 και 10. 'Ολα μαζί. 

ΕΥΑΓΓΕΛΟΣ ΜΕΪΜΑΡΑΚΗΣ: Κύριε Πρόεδρε, το άρθρο 5 είναι όλο το νομοσχέδιο. 

ΠΡΟΕΔΡΟΣ (Απόστολος Κακλαμάνης): Θα δώσουμε χρόνο παραπάνω. 

ΕΥΑΓΓΕΛΟΣ ΜΕΪΜΑΡΑΚΗΣ: Πόσο δηλαδή; 

ΠΡΟΕΔΡΟΣ (Απόστολος Κακλαμάνης): 'Οσο χρόνο θα χρειάζονται οι συνάδελφοι να μιλήσουν, οι εισηγητές και οι εκπρόσωποι. 

ΕΥΑΓΓΕΛΟΣ ΜΕΪΜΑΡΑΚΗΣ: Κύριε Πρόεδρε, δεν μπορούμε να το δεχθούμε αυτό, ειλικρινά, διότι το άρθρο 5 δεν μπορούμε να το συζητήσουμε μαζί με τα άλλα. 

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπουργός Δικαιοσύνης): Μη το δέχεστε, τι να κάνουμε; 

ΠΡΟΕΔΡΟΣ (Απόστολος Κακλαμάνης): Λέω κάτι απλό. Με συγχωρείτε και με καθυστερείτε, γιατί γιορτάζει η κόρη μου και θέλω μία φορά να πάω και εγώ σπίτι μου, νωρίς. 

ΕΥΑΓΓΕΛΟΣ ΜΕΪΜΑΡΑΚΗΣ: Χρόνια της πολλά, κύριε Πρόεδρε. 

ΠΡΟΕΔΡΟΣ (Απόστολος Κακλαμάνης): Λοιπόν ή θα συζητηθούν απόψε τα άρθρα 5 και 11, οπότε θα γίνει η ψηφοφορία αύριο στις 11.15' ή θα συζητηθούν τα άρθρα 5, 11, 9 και 10 αύριο μαζί, θα είναι διπλός ο χρόνος και ο αποψινός και ο αυριανός και θα κάνετε όσες ψηφοφορίες θέλετε. 

ΕΥΑΓΓΕΛΟΣ ΜΕΪΜΑΡΑΚΗΣ: Αυτό ήθελα να σας πω. Να συζητήσουμε τώρα το 9 και το 10 και να μείνουν για αύριο τα άρθρα 5 και 11. Εμείς είμαστε διατεθειμένοι. 

ΠΡΟΕΔΡΟΣ (Απόστολος Κακλαμάνης): Κύριε Μεϊμαράκη, για να καταλάβω, λέτε να συζητηθούν οι Κανονισμοί απόψε και να μείνουν τα άρθρα 5 και 11 για αύριο; 

ΕΥΑΓΓΕΛΟΣ ΜΕΪΜΑΡΑΚΗΣ: Κύριε Πρόεδρε, οι Κανονισμοί θα συζητηθούν και θα περάσουν αυτούσιοι. Η Κυβέρνηση 



 

  

Σελίδα 1708 

δεν δέχεται καμία τροποποίηση σύμφωνα με αυτά που έχει δηλώσει, γιατί αν δεχόταν δεν θα τα έφερνε να τα νομοθετήσουμε. 

ΠΡΟΕΔΡΟΣ (Απόστολος Κακλαμάνης): Ενώ στα άρθρα 5 και 11 μπορεί να γίνει κάποια αλλαγή; 

ΕΥΑΓΓΕΛΟΣ ΜΕΪΜΑΡΑΚΗΣ: Μπορεί σε κάτι να την πείσουμε. Εάν μας πει η Κυβέρνηση ότι και σε αυτά δεν γίνεται καμία αλλαγή, τότε τι να πω; 

ΠΡΟΕΔΡΟΣ (Απόστολος Κακλαμάνης): Αν είναι έτσι γιατί όχι. 

Ο κ. Κολοζώφ έχει το λόγο. 

ΟΡΕΣΤΗΣ ΚΟΛΟΖΩΦ: 'Οχι, κύριε Πρόεδρε, εμείς δεν δεχόμαστε κάτι τέτοιο. Θα μείνουμε στα συμφωνημένα. Θα μείνουμε εδώ και θα συζητήσουμε τώρα τα άρθρα 5 και 11 και αύριο θα πάμε με τους Κανονισμούς. Είπαμε το πρωϊ και συμφωνήσαμε ακριβώς για το χαρακτήρα αυτών των Κανονισμών και ποιους ενδιαφέρει. Δεν μπορεί την τελευταία στιγμή να γίνεται μια τέτοια μεθόδευση, να τα σβήσουμε τελείως στα βασικά ζητήματα που απασχολούν τους εργαζόμενους. Αυτά απασχολούν τους εργαζόμενους. 

Εμείς συμφωνούμε με την πρόταση που κάνατε εσείς, κύριε Πρόεδρε. Να συζητήσουμε αύριο και τα τέσσερα άρθρα. Οι κύριοι της Νέας Δημοκρατίας θα μιλήσουν για τα άρθρα 5 και 11 και εμείς θα μιλήσουμε για τους Κανονισμούς περισσότερο, μιλάω σαν χρόνο. 

ΠΡΟΕΔΡΟΣ (Απόστολος Κακλαμάνης): Κύριοι συνάδελφοι, ας το κάνουμε έτσι, όπως το λέει ο κ. Κολοζώφ. Λέει ότι το κόμμα του έχει ενδιαφέρον να μιλήσει για τους κανονισμούς. Εσείς θέλετε να μιλήσετε περισσότερο για τα άρθρα 5 και 11. 

ΕΥΑΓΓΕΛΟΣ ΜΕΪΜΑΡΑΚΗΣ: Και εμείς έχουμε ενδιαφέρον για τους κανονισμούς. Απλώς είπαμε ότι η Κυβέρνηση δεν θα δεχθεί καμιά τροπολογία επ' αυτών, σύμφωνα με τη δήλωσή της. 

ΠΡΟΕΔΡΟΣ (Απόστολος Κακλαμάνης): Τότε λοιπόν ας πάμε αύριο με τα άρθρα 5, 11, 9 και 10. Αυτά θα τα συζητήσουμε όλα μαζί αύριο και χωριστά όπως είπα τις τροπολογίες. Και σ' αυτά τα άρθρα θα δώσουμε περισσότερο χρόνο στους εισηγητές, στους αγορητές και σε συναδέλφους που μπορεί να έχουν κάτι περισσότερο να πουν. 

ΘΕΟΔΩΡΟΣ ΚΑΣΣΙΜΗΣ: Κύριε Πρόεδρε, για να μπορούμε πράγματι να έχουμε διάλογο και είσθε σχεδόν ο παλαιότερος εδώ μέσα, καταλαβαίνετε ότι δεν μπορεί να μιλάμε για τα χρέη, για τα οικονομικά... 

ΠΡΟΕΔΡΟΣ (Απόστολος Κακλαμάνης): Πέστε την πρότασή σας χωρίς αιτιολόγηση για να καταλήξουμε κάπου. 

ΘΕΟΔΩΡΟΣ ΚΑΣΣΙΜΗΣ: Να συζητήσουμε τις δύο ενότητες όπως έχουμε πει και να βάλουμε χρονικά όρια. 'Εντεκα με μία τα άρθρα 5 και 11, μία με τρεις τους Κανονισμούς και τρεις με όσο πάει τις τροπολογίες. 

ΠΡΟΕΔΡΟΣ (Απόστολος Κακλαμάνης): Κύριε Κασσίμη, αυτό δεν μπορεί να γίνει. Θα βάλουμε όμως περισσότερο χρόνο. Διότι αν κοπεί η μία συζήτηση από την άλλη έχουμε το πρόβλημα των συναδέλφων που θα φύγουν στις επαρχίες τους κ.λπ. 

ΘΕΟΔΩΡΟΣ ΚΑΣΣΙΜΗΣ: 'Ετσι όμως θα γίνουν αγορεύσεις, μονόλογοι, αλλά όχι συζήτηση. 

ΠΡΟΕΔΡΟΣ (Απόστολος Κακλαμάνης): Ο Υπουργός αν πρόκειται κάτι να δεχθεί στα άρθρα 5 και 11 θα τα δεχθεί. 

Κύριοι συνάδελφοι, καταλήγουμε να συζητηθούν τα άρθρα 5 και 11, 9 και 10 σε μία ενότητα... 

ΘΕΟΔΩΡΟΣ ΚΑΣΣΙΜΗΣ: Με διαφωνία δική μας. 

ΠΡΟΕΔΡΟΣ (Απόστολος Κακλαμάνης): ... και οι τροπολογίες χωριστά. 

ΕΥΑΓΓΕΛΟΣ ΜΕΪΜΑΡΑΚΗΣ: Μετρήσατε και τις ονομαστικές ψηφοφορίες; 

ΠΡΟΕΔΡΟΣ (Απόστολος Κακλαμάνης): 'Οχι. Ονομαστικές ψηφοφορίες θα γίνουν προφανώς δύο, μία στα άρθρα και μία στις τροπολογίες. 

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπουργός Δικαιοσύνης): Αφού θέλετε ψηφοφορίες θα φάτε ακόμα άλλη μια ήττα. Ο στρατηγός όταν χάνει ή παραιτείται ή αυτοκτονεί. Σεις ούτε το ένα κάνετε, ούτε το άλλο. 

ΠΡΟΕΔΡΟΣ (Απόστολος Κακλαμάνης): Κύριοι συνάδελφοι, δέχεσθε στο σημείο αυτό να λύσουμε τη συνεδρίαση; 

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα. 

Με τη συναίνεση του Σώματος και ώρα 23.55', λύεται η συνεδρίαση για αύριο Πέμπτη 26 Νοεμβρίου 1998 και ώρα 10.00' με αντικείμενο εργασιών του Σώματος: α) κοινοβουλευτικό έλεγχο, συζήτηση επικαίρων ερωτήσεων και β) νομοθετική εργασία, σύμφωνα με την ημερήσια διάταξη. 

Ο ΠΡΟΕΔΡΟΣ                                                                                 ΟΙ ΓΡΑΜΜΑΤΕΙΣ

