
Σελίδα 7979 
Π Ρ Α Κ Τ Ι Κ Α    Β Ο Υ Λ Η Σ
Θ' ΠΕΡΙΟΔΟΣ (ΠΡΟΕΔΡΕΥΟΜΕΝΗΣ ΔΗΜΟΚΡΑΤΙΑΣ)
ΣΥΝΟΔΟΣ Β'
ΣΥΝΕΔΡΙΑΣΗ ΡΚΣΤ'
Παρασκευή 8 Μα|ου 1998
Αθήνα, σήμερα στις 8 Μαϊου 1998, ημέρα Παρασκευή και ώρα 10.10' συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια, για να συνεδριάσει υπό την προεδρία του Προέδρου αυτής κ. ΑΠΟΣΤΟΛΟΥ ΚΑΚΛΑΜΑΝΗ.
ΠΡΟΕΔΡΟΣ (Απόστολος Κακλαμάνης): Κυρίες και κύριοι συνάδελφοι, αρχίζει η συνεδρίαση.
(ΕΠΙΚΥΡΩΣΗ ΠΡΑΚΤΙΚΩΝ: Σύμφωνα με την από 7.5.1998 εξουσιοδότηση του Σώματος, επικυρώθηκαν με ευθύνη του Προεδρείου τα Πρακτικά της ΡΚΕ' συνεδριάσεώς του, της 7ης Μαίου 1998 σε ό,τι αφορά την ψήφιση στο σύνολο του σχεδίου νόμου: "Κύρωση ορισμένων διατάξεων του καταστατικού της Τράπεζας της Ελλάδος και άλλες διατάξεις).
Παρακαλείται ο κύριος Γραμματέας να ανακοινώσει τις αναφορές προς το Σώμα.
(Ανακοινώνονται προς το Σώμα από την κ. Βασιλική Αράπη-Καραγιάννη, Βουλευτή Α' Αθηνών, τα ακόλουθα:
"Α. ΚΑΤΑΘΕΣΗ ΑΝΑΦΟΡΩΝ
1) Οι Βουλευτές κύριοι ΣΤΡΑΤΗΣ ΚΟΡΑΚΑΣ και ΔΗΜΗΤΡΙΟΣ ΚΩΣΤΟΠΟΥΛΟΣ κατέθεσαν αναφορά με την οποία η Κοινότητα Βατούσας Λέσβου διαμαρτύρεται για την κατάργηση του ταχυδρομικού γραφείου της.
2) Οι Βουλευτές κύριοι ΣΤΡΑΤΗΣ ΚΟΡΑΚΑΣ και ΣΤΑΥΡΟΣ ΠΑΝΑΓΙΩΤΟΥ κατέθεσαν αναφορά με την οποία η Κοινότητα Μανταμάδου Λέσβου ζητεί τη δημιουργία Πυροσβεστικού Σταθμού στο Μανταμάδο.
3) Οι Βουλευτές κύριοι ΣΤΡΑΤΗΣ ΚΟΡΑΚΑΣ και ΜΑΡΙΑ ΜΠΟΣΚΟΥ κατέθεσαν αναφορά με την οποία το Σωματείο Εργαζομένων στις αθλητικές εγκαταστάσεις της ΓΓΑ Νομού Χίου - Λέσβου διαμαρτύρεται για την πρόταση της επιτροπής του άρθρου 10 του Ν. 2530 να κατατάξει το ΕΑΚ Χίου στα τοπικής σημασίας αθλητικά κέντρα.
4) Οι Βουλευτές κύριοι ΧΑΡΑΛΑΜΠΟΣ ΑΓΓΟΥΡΑΚΗΣ και ΔΗΜΗΤΡΙΟΣ ΚΩΣΤΟΠΟΥΛΟΣ κατέθεσαν αναφορά με την οποία η Επιτροπή Αγώνα κατά της ανεξέλεγκτης εγκατάστασης και παράνομης λειτουργίας οίκων ανοχής στις περιοχές Πλατείας Αμερικής, Πλατείας Βικτωρίας, Πλατείας Βάθης, οδού Φυλής κλπ. Αθηνών ζητεί να μάθει πότε θα κατατεθεί στη Βουλή, προς ψήφιση, σχετικό Σ/Ν.
5) Οι Βουλευτές κύριοι ΣΤΡΑΤΗΣ ΚΟΡΑΚΑΣ και ΔΗΜΗΤΡΙΟΣ ΚΩΣΤΟΠΟΥΛΟΣ κατέθεσαν αναφορά με την οποία το Εργατοϋπαλληλικό Κέντρο ζητεί την ίδρυση παιδιατρικής κλινικής στο Σκυλίτσειο Νοσοκομείο Χίου.
6) Οι Βουλευτές κύριοι ΔΗΜΗΤΡΙΟΣ ΚΩΣΤΟΠΟΥΛΟΣ και ΧΑΡΑΛΑΜΠΟΣ ΑΓΓΟΥΡΑΚΗΣ κατέθεσαν αναφορά με την οποία ο Δήμος Γλυκών Νερών Αττικής ζητεί να μην κατασκευαστεί η περιφερειακή λεωφόρος Υμηττού.
7) Οι Βουλευτές κύριοι ΔΗΜΗΤΡΙΟΣ ΚΩΣΤΟΠΟΥΛΟΣ και ΧΑΡΑΛΑΜΠΟΣ ΑΓΓΟΥΡΑΚΗΣ κατέθεσαν αναφορά με την οποία η Συντονιστική Επιτροπή Αγώνα Συνταξιουχικών Οργανώσεων Ελλαδας ζητεί την αύξηση των συντάξεων.
8) Οι Βουλευτές κύριοι ΣΤΑΥΡΟΣ ΠΑΝΑΓΙΩΤΟΥ και ΜΑΡΙΑ ΜΠΟΣΚΟΥ κατέθεσαν αναφορά με την οποία το Δημοτικό Συμβούλιο Καβάλας ζητεί την αναβάθμιση των παρεχομένων στους πολίτες υπηρεσιών του ΙΚΑ Καβάλας.
9) Οι Βουλευτές κύριοι ΑΠΟΣΤΟΛΟΣ ΤΑΣΟΥΛΑΣ και ΔΗΜΗΤΡΙΟΣ ΚΩΣΤΟΠΟΥΛΟΣ κατέθεσαν αναφορά με την οποία το Εργατικό Κέντρο Αγρινίου ζητεί την επανασύνδεση των κατωτέρων συντάξεων με τα 20 ημερομίσθια του ανειδίκευτου εργάτη.
10) Οι Βουλευτές κύριοι ΔΗΜΗΤΡΙΟΣ ΚΩΣΤΟΠΟΥΛΟΣ και ΑΠΟΣΤΟΛΟΣ ΤΑΣΟΥΛΑΣ κατέθεσαν αναφορά με την οποία το Εργατοϋπαλληλικό Κέντρο Κορίνθου ζητεί την αύξηση των επιδομάτων ανεργίας.
11) Οι Βουλευτές κύριοι ΣΤΑΥΡΟΣ ΠΑΝΑΓΙΩΤΟΥ και ΜΑΡΙΑ ΜΠΟΣΚΟΥ κατέθεσαν αναφορά με την οποία το Εργατικό Κέντρο Θεσ/νίκης ζητεί να πάψει η ισχύς του καθεστώτος επίταξης προσωπικού υπηρεσιών για εργασία στα βοηθητικά πλοία του Πολεμικού Ναυτικού.
12) Οι Βουλευτές κύριοι ΜΑΡΙΑ ΜΠΟΣΚΟΥ και ΣΤΑΥΡΟΣ ΠΑΝΑΓΙΩΤΟΥ κατέθεσαν αναφορά με την οποία το Εργατοϋπαλληλικό Κέντρο Νομού Κοζάνης ζητεί να σταματήσουν οι ιδιωτικοποιήσεις.
13) Ο Βουλευτής Κοζάνης κ. ΛΑΖΑΡΟΣ ΛΩΤΙΔΗΣ κατέθεσε αναφορά με την οποία ο Πανελλήνιος Σύνδεσμος Σπερματεγχυτών ζητεί την αύξηση των εκτός έδρας ημερών εργασίας των μελών του.
14) Ο Βουλευτής Κοζάνης κ. ΛΑΖΑΡΟΣ ΛΩΤΙΔΗΣ κατέθεσε αναφορά με την οποία πρώην εργαζόμενοι της ΑΕΒΑΛ ζητούν την πρόσληψή τους στη ΔΕΗ.
15) Ο Βουλευτής Κοζάνης κ. ΛΑΖΑΡΟΣ ΛΩΤΙΔΗΣ κατέθεσε αναφορά με την οποία το Παράρτημα Κοζάνης του Ελληνικού 
 

Επιστροφή στην κορυφή



Σελίδα 7980 
Κέντρου Παραγωγικότητας ζητεί τη συνέχιση της λειτουργίας του.
16) Ο Βουλευτής Λάρισας κ. ΦΩΤΗΣ ΧΑΤΖΗΜΙΧΑΛΗΣ κατέθεσε αναφορά με την οποία η Πανελλήνια 'Ενωση Επαγγελματιών Θερινών Κινηματογράφων ζητεί την παράταση του νόμου περί εμπορικών μισθώσεων για τους θερινούς κινηματογράφους.
17) Ο Βουλευτής Αχαίας κ. ΔΗΜΗΤΡΙΟΣ ΚΑΤΣΙΚΟΠΟΥΛΟΣ κατέθεσε αναφορά με την οποία η Πανελλήνια 'Ενωση Επαγγελματιών Θερινών Κινηματογράφων ζητεί την παράταση του νόμου περί εμπορικών μισθώσεων για τους θερινούς κινηματογράφους.
18) Η Βουλευτής Πέλλας κ. ΠΑΡΘΕΝΑ ΦΟΥΝΤΟΥΚΙΔΟΥ κατέθεσε αναφορά με την οποία η Πανελλήνια 'Ενωση Επαγγελματιών Θερινών Κινηματογράφων ζητεί την παράταση του νόμου περί εμπορικών μισθώσεων για τους θερινούς κινηματογράφους.
19) Ο Βουλευτής Αιτωλ/νίας κ. ΧΡΗΣΤΟΣ ΣΜΥΡΛΗΣ - ΛΙΑΚΑΤΑΣ κατέθεσε αναφορά με την οποία η Πανελλήνια 'Ενωση Επαγγελματιών Θερινών Κινηματογράφων ζητεί την παράταση του νόμου περί εμπορικών μισθώσεων για τους θερινούς κινηματογράφους.
20) Ο Δ' Αντιπρόεδρος της Βουλής και Βουλευτής Λάρισας κ. ΝΙΚΟΛΑΟΣ ΚΑΤΣΑΡΟΣ κατέθεσε αναφορά με την οποία η Πανελλήνια 'Ενωση Επαγγελματιών Θερινών Κινηματογράφων ζητεί την παράταση του νόμου περί εμπορικών μισθώσεων για τους θερινούς κινηματογράφους.
21) Ο Βουλευτής Ηλείας κ. ΙΩΑΝΝΗΣ ΖΑΦΕΙΡΟΠΟΥΛΟΣ κατέθεσε αναφορά με την οποία ο Δήμος Βαρθολομιού του Νομού Ηλείας ζητεί να μην ιδιωτικοποιηθεί το υδροθεραπευτήριο της περιοχής του.
22) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε αναφορά με την οποία ο κ. Βασίλειος Τσούκλος, κάτοικος Κεφαλαρίου Δράμας ζητεί τη διευθέτηση της συνταξιοδότησής του.
23) Ο Βουλευτής Κοζάνης κ. ΝΙΚΟΛΑΟΣ ΤΣΙΑΡΤΣΙΩΝΗΣ κατέθεσε αναφορά με την οποία το Κέντρο Παιδικής Μερίμνης Αρρένων Πτολεμαϊδας ζητεί τη μη κατάργησή του.
24) Ο Βουλευτής Κοζάνης κ. ΛΑΖΑΡΟΣ ΛΩΤΙΔΗΣ κατέθεσε αναφορά με την οποία ο Σύλλογος Πολυτέκνων Κοζάνης ζητεί την ικανοποίηση οικονομικών αιτημάτων των μελών του.
25) Οι Βουλευτές κύριοι ΧΡΗΣΤΟΣ ΣΜΥΡΛΗΣ - ΛΙΑΚΑΤΑΣ και ΝΙΚΟΛΑΟΣ ΓΚΕΛΕΣΤΑΘΗΣ κατέθεσε αναφορά με την οποία η Κοινότητα Μύτικα Αιτωλ/νίας ζητεί την αναβάθμιση του Ειρηνοδικείου Σολλίου σε μονομελές Πρωτοδικείο.
26) Ο Βουλευτής Αιτωλ/νίας κ. ΧΡΗΣΤΟΣ ΣΜΥΡΛΗΣ - ΛΙΑΚΑΤΑΣ κατέθεσε αναφορά με την οποία ο Σύλλογος Πολυτέκνων Θέρμου και Περιχώρων Τριχωνίδας Αιτωλ/νίας διαμαρτύρεται για τη συρρίκνωση του ΑΣΠΕ.
27) Ο Βουλευτής Κοζάνης κ. ΛΑΖΑΡΟΣ ΛΩΤΙΔΗΣ κατέθεσε αναφορά με την οποία οι εργαζόμενοι στη Σχολή Ταπητουργίας του Οργανισμού Πρόνοιας Ελάτης ζητεί τη συνέχιση της λειτουργίας της Σχολής.
28) Ο Δ' Αντιπρόεδρος της Βουλής και Βουλευτής Λάρισας κ. ΝΙΚΟΛΑΟΣ ΚΑΤΣΑΡΟΣ κατέθεσε αναφορά με την οποία η 'Ενωση Αστυνομικών Λάρισας ζητεί την αναδιάρθωση των αστυνομικών υπηρεσιών.
29) Ο Βουλευτής Ηλείας κ. ΒΑΣΙΛΕΙΟΣ ΚΟΝΤΟΓΙΑΝΝΟΠΟΥΛΟΣ κατέθεσε αναφορά με την οποία η ΤΕΔΚ Νομού Ηλείας ζητεί την κατασκευή έργων υποδομής στο Νομό Ηλείας.
30) Ο Βουλευτής Ηλείας κ. ΒΑΣΙΛΕΙΟΣ ΚΟΝΤΟΓΙΑΝΝΟΠΟΥΛΟΣ κατέθεσε αναφορά με την οποία η ΤΕΔΚ Νομού Ηλείας ζητεί την άμεση μεταστέγαση της βιβλιοθήκης Ανδρίτσαινας Ηλείας.
31) Ο Βουλευτής Ηλείας κ. ΒΑΣΙΛΕΙΟΣ ΚΟΝΤΟΓΙΑΝΝΟΠΟΥΛΟΣ κατέθεσε αναφορά με την οποία η ΤΕΔΚ Νομού Ηλείας ζητεί να μη λειτουργήσει Σωφρονιστήριο στην Ανδρίτσαινα Ηλείας.
32) Ο Βουλευτής Ρεθύμνου κ. ΙΩΑΝΝΗΣ ΚΕΦΑΛΟΓΙΑΝΝΗΣ κατέθεσε αναφορά με την οποία οι συνταξιούχοι του ΟΤΕ Κρήτης διαμαρτύρονται για την αποσυσχέτιση της σύνταξής τους από το μισθό των εργαζομένων.
33) Ο Βουλευτής Ρεθύμνου κ. ΙΩΑΝΝΗΣ ΚΕΦΑΛΟΓΙΑΝΝΗΣ κατέθεσε αναφορά με την οποία ο Σύλλογος Γονέων Παιδιών και Πασχόντων από Μεσογειακή Αναιμία ζητεί τα μέλη τους, εκπαιδευτικοί, να διορίζονται άνευ εξετάσεων.
34) Οι Βουλευτές κύριοι ΓΕΩΡΓΙΟΣ ΣΟΥΡΛΑΣ και ΝΙΚΟΛΑΟΣ ΓΚΕΛΕΣΤΑΘΗΣ κατέθεσαν αναφορά με την οποία το Κέντρο Υγείας Σκοπέλου ζητεί να πληρωθούν οι κενές θέσεις νοσηλευτικού προσωπικού του.
35) Ο Βουλευτής Μαγνησίας κ. ΑΘΑΝΑΣΙΟΣ ΝΑΚΟΣ κατέθεσε αναφορά με την οποία η Κοινότητα Κλήματος Σκοπέλου ζητεί να υπάρξει πλήρης πρωτοβάθμια ιατρική κάλυψη των κατοίκων της.
36) Ο Βουλευτής Κοζάνης κ. ΛΑΖΑΡΟΣ ΛΩΤΙΔΗΣ κατέθεσε αναφορά με την οποία το ΙΓΜΕ Παράρτημα Κοζάνης ζητεί τη διευθέτηση των οικονομικών θεμάτων των αποχωρούντων υπαλλήλων του.
37) Ο Βουλευτής Λακωνίας κ. ΑΘΑΝΑΣΙΟΣ ΔΑΒΑΚΗΣ κατέθεσε αναφορά με την οποία οι Πρόεδροι Εφετών Αθηνών και Πειραιώς υποβάλλουν προτάσεις τους σχετικά με την υπό αναθεώρηση διάταξη του άρθρου 88 παρ. 2 του ισχύοντος Συντάγματος.
38) Ο Βουλευτής Λακωνίας κ. ΠΑΝΑΓΙΩΤΗΣ ΣΚΑΝΔΑΛΑΚΗΣ κατέθεσε αναφορά με την οποία ο Αγροτικός Συνεταιρισμός Μολάων Λακωνίας ζητεί τη λήψη μέτρων για τη διάθεση της παραγωγής λεμονιών της επαρχίας Επιδαύρου Λιμηράς.
39) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε δημοσίευμα εφημερίδας στο οποίο καταγγέλλεται η παρουσία ραδιενεργών στοιχείων στον ποταμό Νέστο.
40) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στην καθυστέρηση των εγκαινίων του αρχαιολογικού μουσείου Δράμας.
41) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στην καθυστέρηση που παρουσιάζουν οι εγκρίσεις προτάσεων στα προγράμματα φθινουσών περιοχών.
42) Οι Βουλευτές κύριοι ΣΤΑΥΡΟΣ ΠΑΠΑΔΟΠΟΥΛΟΣ και ΝΙΚΟΛΑΟΣ ΓΚΕΛΕΣΤΑΘΗΣ κατέθεσαν δημοσίευμα εφημερίδας το οποίο αναφέρεται στην έλλειψη νοσηλευτικού προσωπικού που παρουσιάζεται στο νοσοκομείο Δράμας.
43) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στο πρόβλημα διάθεσης της περισυνής εσοδείας καπνών.
 

Επιστροφή στην κορυφή



Σελίδα 7981 
44) Οι Βουλευτές κύριοι ΘΕΟΔΩΡΟΣ ΓΕΩΡΓΙΑΔΗΣ, ΙΩΑΝΝΗΣ ΘΩΜΟΠΟΥΛΟΣ και ΙΩΑΝΝΗΣ ΚΟΥΡΑΚΗΣ κατέθεσαν δημοσίευμα εφημερίδας στο οποίο καταγγέλλεται απάτη εις βάρος του ΟΓΑ από εικονικές συναλλαγές φαρμάκων.
45) Οι Βουλευτές κύριοι ΑΠΟΣΤΟΛΟΣ ΤΑΣΟΥΛΑΣ και ΔΗΜΗΤΡΙΟΣ ΚΩΣΤΟΠΟΥΛΟΣ κατέθεσαν αναφορά με την οποία ο Σύλλογος Βοηθών Φαρμακείων και Φαρμακοϋπαλλήλων Αττικής - Πειραιά και Νήσων δηλώνει την αντίθεσή του προς την εφαρμογή της λίστας φαρμάκων στα ασφαλιστικά ταμεία.
46) Οι Βουλευτές κύριοι ΑΧΙΛΛΕΑΣ ΚΑΝΤΑΡΤΖΗΣ και ΝΙΚΟΛΑΟΣ ΓΚΑΤΖΗΣ κατέθεσαν αναφορά με την οποία η Ομοσπονδία Μισθωτών Τύπου και Βιομηχανίας Χάρτου καταγγέλλει τις απολύσεις συνδικαλιστών - μελών της Διοίκησης και του Γ.Γ. του Σωματείου Μισθωτών Τύπου Τρικάλων από την εφημερίδα "'Ερευνα" όπου εργάζονται.
47) Οι Βουλευτές κύριοι ΣΤΑΥΡΟΣ ΠΑΝΑΓΙΩΤΟΥ και ΔΗΜΗΤΡΙΟΣ ΚΩΣΤΟΠΟΥΛΟΣ κατέθεσαν αναφορά με την οποία η 'Ενωση των Στερεοελλαδιτών στις ΗΠΑ καταγγέλλει την κακή εξυπηρέτηση της αλληλογραφίας τους με την Ελλάδα.
48) Οι Βουλευτές κύριοι ΧΑΡΑΛΑΜΠΟΣ ΑΓΓΟΥΡΑΚΗΣ και ΔΗΜΗΤΡΙΟΣ ΚΩΣΤΟΠΟΥΛΟΣ κατέθεσαν αναφορά με την οποία ο Δήμαρχος Λαυρίου Αττικής ζητεί να περιληφθεί και το Λαύριο στην 14812/22-7-97 Υπουργική Απόφαση που εκχωρεί το 0,4% από τα ετήσια έσοδα της ΔΕΗ στην Τοπική Αυτοδιοίκηση.
49) Οι Βουλευτές κύριοι ΣΤΡΑΤΗΣ ΚΟΡΑΚΑΣ και ΔΗΜΗΤΡΙΟΣ ΚΩΣΤΟΠΟΥΛΟΣ κατέθεσαν αναφορά με την οποία το Μουσείο Φυσικής Ιστορίας Απολιθωμένου Δάσους Λεσβου ζητεί να συνεχιστεί η πλήρης λειτουργία του ταχυδρομικού γραφείου Σιγρίου Λέσβου.
50) Ο Βουλευτής Κοζάνης κ. ΛΑΖΑΡΟΣ ΛΩΤΙΔΗΣ κατέθεσε αναφορά με την οποία το Τεχνικό Επιμελητήριο της Ελλάδας, Τμήμα Δυτικής Μακεδονίας, ζητεί την έγκριση πίστωσης για τα έξοδα μεταφοράς των υπαλλήλων, εργαζομένων των ΤΑΣ ώστε να γίνουν οι αυτοψίες στις σεισμόπληκτες περιοχές του Νομού Κοζάνης.
Β' ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ
1. Στην με αριθμό 4302/30-1-98 ερώτηση δόθηκε με το υπ' αριθμ. 3739/16-3-98 έγγραφο από τον Υπουργό Περιβάλλοντος, Χωροταξίας και Δημοσίων Εργων η ακόλουθη απάντηση:
"Απαντώντας στην ερώτηση με αριθμό 4302 που κατατέθηκε στις 30-1-98 από τη Βουλευτή κ. Μαρία Δαμανάκη και μας διαβιβάστηκε με το υπ' αριθμ. Β- 508/18-2-98 έγγραφο του Υπουργείου Μεταφορών και Επικοινωνιών, σας γνωρίζουμε ότι σχετικά με το θέμα ενημερώσαμε πρόσφατα τη Βουλή στις 13-3-98 κατά τη συζήτηση της υπ' αριθμ. 26/21-1-98 σχετικής του ερώτησης.
Ο Υπουργός
Κ. ΛΑΛΙΩΤΗΣ"
Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).
2. Στην με αριθμό 4326/2-2-98 ερώτηση δόθηκε με το υπ' αριθμ. 10499/19-3-98 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση:
"Απαντώντας στην ερώτηση 4326/2-2-98 που κατατέθηκε από τον Βουλευτή κ. Γ. Δραγασάκη σχετικά με το αντικείμενο του θέματος και μετά το Φ. 23/299ΕΡ/24-2-98 έγγραφο του Υπουργείου Εργασίας και Κοινωνικών Ασφαλίσεων, σας γνωρίζουμε λόγω αρμοδιότητας τα εξής:
Οι Επιθεωρητές Εργασίας μετά τη λειτουργία των Νομαρχιακών Αυτ/σεων περιήλθαν σ' αυτές και παρέχουν τις ίδιες υπηρεσίες υπό τις οδηγίες του Υπουργείου Εργασίας, ως προς την άσκηση των αρμοδιοτήτων τους.
Για την εύρυθμη λειτουργία όλων των Νομαρχιακών Αυτοδιοικήσεων εγκρίθηκε συνολικά η πλήρωση 922 κενών οργανικών τους θέσων (αριθμ. 223/15-9-97 απόφαση της Επιτροπής του άρθρου 2 παρ. 2 της 236/94 ΠΥΣ).
Η προκήρυξη για την πλήρωση των θέσεων αυτών θα γίνει από το ΑΣΕΠ κατ' εφαρμογή των διατάξεων του ν. 2190/94.
Στη συνέχεια το αρμόδιο προς διορισμόν όργανο ο Νομάρχης, θα προβεί στις δέουσες ενέργειες για την τοποθέτηση των νέων υπαλλήλων στις υπηρεσίες των Ν.Α.
Ο Υφυπουργός
Λ. ΠΑΠΑΔΗΜΑΣ"
3. Στην με αριθμό 4501/6-2-98 ερώτηση δόθηκε με το υπ' αριθμ. 5643/23-2-98 έγγραφο από την Υπουργό Aνάπτυξης η ακόλουθη απάντηση:
"Σε απάντηση της ερώτησης 4501/6.2.98 που μας κοινοποιήθηκε από το Υπουργείο Οικονομικών, με το 843/26.2.98 έγγραφό του που κατέθεσαν οι Βουλευτές κύριοι Στρατής Κόρακας και Σταύρος Παναγιώτου, όσον αφορά αρμοδιότητες του Υπουργείου μας, σας πληροφορούμε τα ακόλουθα:
Σύμφωνα με τις διατάξεις των άρθρων 14 και 15 του ν. 1571/85 όπως τροποποιήθηκαν και ισχύουν σήμερα, ο εφοδιασμός με αφορολόγητα καύσιμα, των πλοίων, γίνεται από εταιρείες που έχουν την ειδική άδεια εμπορίας κατηγορίας Ε' ή την ειδική άδεια εμπορίας κατηγορίας ΣΤ'. Για την απόκτηση των αδειών αυτών μία από τις απαραίτητες προϋποθέσεις είναι οι εταιρείες να έχουν ελάχιστους, ιδιόκτητους ή μισθωμένους με χρηματική μίσθωση (leasing), αποθηκευτικούς χώρους 3000 ΚΜ ή 2500 ΚΜ.
Με τις διατάξεις του άρθρου 22 του ν. 2516/97, δικαίωμα διάθεσης πετρελαιοειδών προϊόντων στους τελικούς καταναλωτές, εκτός των εταιριών εμπορίας του άρθρου 14 του ν. 1571/85, έχουν και οι μεταπωλητές ναυτιλιακών καυσίμων, οι οποίοι διαθέτουν αποκλειστικά ναυτιλιακά καύσιμα για τον εφοδιασμό πλοίων.
Σύμφωνα με τις ίδιες διατάξεις οι μεταπωλητές ναυτιλιακών καυσίμων, απαγορεύεται να έχουν αποθηκευτικούς χώρους και να χρησιμοποιούν μεταφορικά μέσα κατά τη διακίνηση των προϊόντων.
Η Υπουργός
ΒΑΣΩ ΠΑΠΑΝΔΡΟΥ"
4. Στην με αριθμό 4663/3-2-98 ερώτηση δόθηκε με το υπ' αριθμ. 309/17-3-98 έγγραφο από τον Υφυπουργό Oικονομικών η ακόλουθη απάντηση:
"Απαντούμε στην ερώτηση 4663/3-2-98 που κατέθεσε στη Βουλή ο Βουλευτής κ. Δημήτριος Θάνος και αναφορικά με το θέμα της υπαγωγής στη συνταξιοδοτική προστασία του Δημοσίου υπαλλήλων της Δημοτικής Βιβλιοθήκης Αμφισσας, σας κάνουμε γνωστά τα εξής:
Σύμφωνα με τις διατάξεις του άρθρου 1 του ν. 1518/85 το Δημόσιο Ταμείο βαρύνουν μόνο οι συντάξεις των δημοτικών και κοινοτικών υπαλλήλων, καθώς επίσης και οι συντάξεις των υπαλλήλων ορισμένων εποπτευομένων από τους ΟΤΑ νπδδ που διέπονται από τις συνταξιοδοτικές διατάξεις που ισχύουν για τους δημοτικούς και κοινοτικούς υπαλλήλους (περίπτ. α' της παρ. 1 του άρθρου 31 του ν.δ. 1827/42), όπως αντικατ. με την παρ. 1 του άρθρου 15 του α.ν. 796/48 και την παρ. 1 του άρθρου 1 του ν. 541/77).
Οι υπάλληλοι της Δημοτικής Βιβλιοθήκης 'Αμφισσας είναι υπάλληλοι εποπτευομένου από το Δήμο της 'Αμφισσας νπδδ, το τακτικό προσωπικό του οποίου όμως δεν έχει υπαχθεί στις προαναφερόμενες διατάξεις. Ως εκ τούτου, ουδέποτε εξομοιώθηκαν συνταξιοδοτικά - ασφαλιστικά με τους τακτικούς δημοτικούς υπαλλήλους και η ασφάλισή τους στο Δημόσιο (σε 
 

Επιστροφή στην κορυφή



Σελίδα 7982 
όσες περιπτώσεις κάτι τέτοιο έχει συμβεί) κατά παράβαση των ως άνω διατάξεων, δεν είναι σύννομη.
Με τις διατάξεις του ν. 1654/86, μεταξύ άλλων εκφράστηκε ρητά η βούληση του νομοθέτη, εφεξής το προσωπικό των νπδδ να υπάγεται στην ασφάλιση του ΙΚΑ (κοινή ασφάλιση ή ειδικό συνταξιοδοτικό καθεστώς του ν. 3163/55). Ειδικότερα με το άρθρο 1 του ίδιου νόμου παρέχεται η δυνατότητα υπαγωγής των υπαλλήλων των νπδδ στο ειδικό καθεστώς του ΙΚΑ (όμοιο με το ισχύον για τους δημοσίους υπαλλήλους), σε καμιά όμως περίπτωση στη συνταξιοδοτική προστασία του Δημοσίου.
Κατόπιν των ανωτέρω πρέπει να καταστεί σαφές, ότι το Υπουργείο Οικονομικών δεν αντιμετωπίζει το ενδεχόμενο τροποποίησης της νομοθεσίας προς την επιζητούμενη κατεύθυνση, αφού κάτι τέτοιο, εκτός των άλλων θα συμβάλει στην διεύρυνση του κύκλου των συνταξιοδοτούμενων από το Δημόσιο προσώπων, ιδιαίτερα σε μια περίοδο δημοσιονομικής περισυλλογής όπου καταβάλλονται προσπάθειες για την εκλογίκευση του ασφαλιστικού μας συστήματος και την περιστολή των κρατικών δαπανών.
Ο Υφυπουργός
ΝΙΚ. ΧΡΙΣΤΟΥΔΟΥΛΑΚΗΣ"
5. Στην με αριθμό 4896/19-2-98 ερώτηση δόθηκε με το υπ' αριθμ. 1099/18-3-98 έγγραφο από τον Υφυπουργό Yγείας και Πρόνοιας η ακόλουθη απάντηση:
"Απαντώντας στην ΠΑΒ 4896/19-2-98 ερώτηση που κατέθεσε στη Βουλή ο Βουλευτής κ. Παναγιώτης Ψωμιάδης, σχετικά με το παραπάνω θέμα, σας γνωρίζουμε τα ακόλουθα:
Μέρος των θεμάτων που αναφέρονται στην ερώτηση, άπτονται των αρμοδιοτήτων του Υπουργείου Υγείας - Πρόνοιας.
Το Υπουργείο Υγείας - Πρόνοιας μεριμνά για την κοινωνική και ολοκληρωμένη ένταξη των Ατόμων με Ειδικές Ανάγκες, αναγνωρίζοντας αφ' ενός το ότι η έννοια της αποκατάστασης δεν περιορίζεται μόνο στη νοσηλεία και αφ' ετέρου εκπληρώνοντας, τη Συνταγματική επιταγή για ισοτιμία και ισονομία.
'Εχει γίνει πλήθος παρεμβάσεως εκ μέρους μας τόσο σε μεμονωμένους φορείς όσο και σε άλλα Υπουργεία.
Σε συνεργασία με τα Υπουργεία Εσωτερικών, Δημόσιας Διοίκησης και Αποκέντρωσης, Περιβάλλοντος, Χωροταξίας και Δημοσίων Εργων λειτουργεί επιτροπή που εξετάζει την προσπέλαση και εξυπηρέτηση των Ατόμων με Ειδικές Ανάγκες στα Δημόσια Κτίρια και γενικότερα στους φορείς του Δημόσιου Τομέα.
Στα πλαίσια της ανωτέρω επιτροπής έχει ήδη επιτευχθεί η εξυπηρέτηση κατά προτεραιότητα, των πολιτών με αναπηρία, η εφαρμογή του προγράμματος άρσης αρχιτεκτονικών και διοικητικών εμποδίων κατά περιοχές ενώ προγραμματίζεται η επέκτασή του σε όλη τη χώρα μαζί με μία σειρά νέων εμπλουτισμένων δράσεων.
Ο Υφυπουργός
ΘΕΟΔΩΡΟΣ ΚΟΤΣΩΝΗΣ"
6. Στην με αριθμό 4952/23-2-98 ερώτηση δόθηκε με το υπ' αριθμ. 1657/11-3-98 έγγραφο από τον Υπουργό Εθνικής 'Αμυνας η ακόλουθη απάντηση:
"Σε απάντηση της 4952/23-2-98 ερώτησης που κατέθεσε ο Βουλευτής κ. Δ. Κωστόπουλος στη Βουλή σχετικά με τις συνθήκες εκπαιδεύσεως Στρατευμένων στο Κέντρο Εκπαιδεύσεως Ειδικών Δυνάμεων "Μεγάλο Πεύκο", σας γνωρίζονται τα εξής:
Κατ' αρχήν σας γνωρίζουμε ότι κύριο μέλημα των Εκπαιδευτικών των Ειδικών Δυνάμεων είναι η διεύρυνση των ορίων σωματικής και ψυχικής αντοχής των Nεοσυλλέκτων οπλιτών, καθώς αυτοί περνούν από την πολιτική ζωή στη στρατιωτική. Ο στόχος αυτός επιτυγχάνεται μέσα από την καλλιέργια υψηλού ηθικού των οπλιτών, αλλά και τις συνεχείς ασκήσεις βελτίωσης της φυσικής τους κατάστασης, χωρίς όμως να διακυβεύεται η σωματική τους ακεραιότητα, καθώς οι προαναφερθέντες Εκπαιδευτές διαθέτουν πολυετή πείρα και άριστη κατάρτιση, ενώ παράλληλα υπάρχει και στενή παρακαλούθηση των Εκπαιδευομένων από ιατρούς των Κέντρων Εκπαιδεύσεως.
Οι Ειδικές Δυνάμεις αποτελούν την αιχμή του δόρατος των Ελληνικών Ενόπλων Δυνάμεων, οι οποίες προκειμένου να διασφαλίσουν την προάσπιση της ακεραιότητας των Εθνικών μας συνόρων έναντι οποιασδήποτε απειλής, πρέπει να διατηρούν υψηλό επίπεδο επιχειρησιακής ετοιμότητας.
Περαιτέρω, τα τελευταία χρόνια η Ηγεσία των Ενόπλων Δυνάμεων επιδεικνύει ιδιαίτερη ευαισθησία για την πρόληψη και αντιμετώπιση του δυσάρεστου φαινομένου υποβάθμισης με οποιονδήποτε τρόπο της προσωπικότητας των οπλιτών, ευρύτερα γνωστού και ως "καψωνιού". Σημειώνεται ότι σε όσες περιπτώσεις εμφανίστηκαν τέτοιου είδους φαινόμενα στις τάξεις των Ειδικών Δυνάμεων κατεστάλησαν άμεσα, με τη λήψη αυστηροτάτων διοικητικών μέτρων.
Ωστόσο, σας πληροφορούμε ότι ουδέποτε το συγκεκριμένο περιστατικό υπέπεσε στην αντίληψη της Διοικήσεως του Κέντρου Εκπαιδεύσεως "Μεγάλο Πεύκο" και ούτε αναφέρθηκε από τον οιονδήποτε, περιστατικό παρόμοιο με αυτό που αναφέρεται στο σχετικό δημοσίευμα.
Επίσης, σας πληροφορούμε ότι η Ηγεσία των Ενόπλων Δυνάμεων έχει εκδώσει τις Γενικές Οδηγίες Εκπαιδεύσεως, τις οποίες υλοποιεί η Διεύθυνση Ειδικών Δυνάμεων με τις Ειδικές Οδηγίες Εκπαιδεύσεως που κατά καιρούς εκπονεί και οι οποίες οριοθετούν τα πλαίσια, εντός των οποίων διεξάγεται η εκπαίδευση στο Κέντρο Εκπαιδεύσεως των Ειδικών Δυνάμεων "Μεγάλο Πεύκο".
Στις ανωτέρω Διαταγές αποδίδεται ιδιαίτερη βαρύτητα στη ριζική εξάλειψη των φαινομένων, σωματικής, ψυχικής ή άλλης δοκιμασίας, σε βάρος οπλιτών. Ακόμη, τα άσματα που τραγουδώνται από το προσωπικό κατά τη διάρκεια της εκπαίδευσης είναι αποκλειστικά και μόνο τα προβλεπόμενα από τις σχετικές διατάξεις. Επιπλέον, για τη πρόληψη οποιουδήποτε δυσάρεστου φαινομένου αναλύονται οι παραπάνω Διαταγές σε όλο το Στρατιωτικό προσωπικό, μόνιμο και στρατεύσιμο, και γίνονται προσωπικοί έλεγχοι από όλη την κλίμακα της ιεραρχίας για την πιστή εφαρμογή των καθοριζομένων.
Επιπρόσθετα σας πληροφορούμε ότι λαμβάνεται ειδική μέριμνα ώστε να υπάρχει διαρκής επικοινωνία μεταξύ των Νεοσυλλέκτων και της Διοικήσεώς τους, προκειμένου να τους παρέχεται κάθε δυνατή βοήθεια σε αυτό το δύσκολο στάδιο της προσαρμογής τους στις αυξημένες απαιτήσεις της στρατιωτικής ζωής, αλλά και να υφίσταται η ευχέρεια αναφοράς προς την ιεραρχία τυχόν "καψωνιών".
Ο Υπουργός
ΑΘ. ΑΠ. ΤΣΟΧΑΤΖΟΠΟΥΛΟΣ"
7. Στην με αριθμό 4971/23-2-98 ερώτηση δόθηκε με το υπ' αριθμ. 248/23-2-98 έγγραφο από τον Υπουργό Πολιτισμού η ακόλουθη απάντηση:
"Απαντώντας στην 4971/23-2-98 ερώτηση της Βουλευτού κ. Φάνης Πάλλη-Πετραλιά, σας γνωρίζουμε τα εξής:
Το Π.Δ. για την ενσωμάτωση της κοινοτικής οδηγίας 937/ΕΟΚ σχετικά με την επιστροφή πολιτιστικών αγαθών που έχουν παράνομα απομακρυνθεί από το έδαφος κράτους - μέλους της Ε.Ε., καθώς και της τροποποιητικής οδηγίας 96/100/ΕΚ, έχει τύχει ήδη επεξεργασίας από το Συμβούλιο της Επικρατείας και βρίσκεται στη φάση της υπογραφής από τον Πρόεδρο της Δημοκρατίας.
Η Ελλάδα έχει καταψηφίσει την οδηγία και τον κανονισμό διότι υπάρχει το όριο παραγραφής των 75 ετών. Μόλις ξεκινήσει η συζήτηση για τη διαπραγμάτευση σχετικά με την αναθεώρηση της οδηγίας, η Ελλάδα θα επανέλθει για την επέκταση του απαραγράπτου των 75 ετών.
Ο Υπουργός
ΕΥΑΓΓΕΛΟΣ ΒΕΝΙΖΕΛΟΣ"
 

Επιστροφή στην κορυφή



Σελίδα 7983 
8. Στην με αριθμό 4975/23-2-98 ερώτηση δόθηκε με το υπ' αριθμ. 5204/19-3-98 έγγραφο από την Υπουργό Ανάπτυξης η ακόλουθη απάντηση:
"Σε απάντηση της ερώτησης 4975/23-2-98 που κατέθεσε στη Βουλή των Ελλήνων ο Βουλευτής κ. Στ. Παπαδόπουλος, σας γνωρίζουμε τα εξής:
1. Η λειτουργία του ηλεκτρολογικού εξοπλισμού του Υ/Σ όπως και κάθε ηλεκτρολογική εγκατάσταση και συσκευή (π.χ. η απλή ηλεκτρική εγκατάσταση των σπιτιών και οποιαδήποτε οικιακή συσκευή), δημιουργεί ηλεκτρικό και μαγνητικό πεδίο. Τα πεδία αυτά που είναι χαμηλής συχνότητας 50 HZ προσδιορίζονται από την τιμή της εντάσεως του ηλεκτρικού πεδίου σε KV/m και της τιμής της εντάσεως του μαγνητικού πεδίου σε mG ή μΤ.
2. Για την εξασφάλιση της προστασίας των ανθρώπων τα τεχνικά έργα διέπονται από αντίστοιχους κανονισμούς. Σχετικός με το ηλεκτρικό και μαγνητικό πεδίο είναι ο Ευρωπαϊκός Κανονισμός CENE LEC ENV 50166-1/IAN 95 που εγκρίθηκε από τον ΕΛΟΤ (Ελληνικός Οργανισμός Τυποποίησης) και αποτελεί πλέον Ελληνικό Πρότυπο με τα χαρακτηριστικά ΕΛΟΤ ENV 50166-1 από 13-3-95.
Στον κανονισμό αυτό καθορίζονται και αιτιολογούνται οι μέγιστες επιτρεπτές τιμές των πεδιακών εντάσεων τόσο για συνεχή έκθεση του γενικού κοινού, όσο και για την έκθεση των εργαζομένων κατά την επαγγελματική ενασχόληση.
Σημειωτέον ότι τα θεσπιθέντα όρια δεν είναι όρια επικινδυνότητας, αλλα εμπεριέχουν μεγάλους συντελεστές ασφαλείας ώστε να υπερκαλύπτεται η απαίτηση για πρόληψη δυσμενών επιπτώσεων.
Σύμφωνα με το Ελληνικό Πρότυπο, τα αποδεκτά όρια ασφαλείας για μόνιμη έκθεση του κοινού, είναι για μεν το ηλεκτρικό πεδίο 10 KV/m, για δε το μαγνητικό πεδίο 640 μτ (6.400 mG).
3. Η ΔΕΗ διερευνώντας τη στάθμη των εντάσεων του μαγνητικού πεδίου, για τα οποία εκφράζονται οι όποιες ανησυχίες, διξήγαγε μετρήσεις στην περίμετρο υποσταθμών της.
Στον Υ/Σ Οινοφύτων που είναι μεγαλύτερης ισχύος από τον υπόψη Υ/Σ προέκυψαν τιμές που κυμαίνονται από 0,7-6,2 mG ή 0,07-0,62 μτ στα 5m έξω από την περίμετρο του Υ/Σ.
Οι παραπάνω τιμές, είναι κατά 1.000-10.000 φορές μικρότερες του επιτρεπόμενου ορίου για την έκθεση κοινού επί 24 ώρες την ημέρα που θεσπίζεται από το Ελληνικό Πρότυπο ΕΛΟΤ.
4. Από τα παραπάνω φαίνεται ότι και για τον υπόψη Υ/Σ αλλά και για οποιονδήποτε Υ/Σ μεγαλύτερης ισχύος οι τιμές των πεδίων δεν δημιουργούν κανένα λόγο ανησυχίας για την υγεία των περιοίκων.
Η Υπουργός
ΒΑΣΩ ΠΑΠΑΝΔΡΕΟΥ"
9. Στην με αριθμό 4998/23.2.98 ερώτηση δόθηκε με το υπ' αριθμ. 3577/16.3.98 έγγραφο από τον Υπουργό Περιβάλλοντος, Χωροταξίας και Δημοσίων Εργων η ακόλουθη απάντηση:
"Απαντώντας στην ερώτηση με αριθμό 4998 που κατατέθηκε στις 23-2-98 από το Βουλευτή κ. Γεώργιο Καρατάσο, σας γνωρίζουμε τα εξής:
Για την οριστική αντιμετώπιση της ασφαλούς διαχείρισης τοξικών και επικίνδυνων αποβλήτων σε επίπεδο - χώρας, το ΥΠΕΧΩΔΕ σε συνεργασία με τα συναρμόδια Υπουργεία, τους ενδιαφερόμενους φορείς (ΓΣΕΕ, ΣΕΒ, ΚΕΔΚΕ, οικολογικές οργανώσεις) διαμόρφωσε ένα ολοκληρωμένο θεσμικό πλαίσιο για τη διαχείριση των αποβλήτων, ώστε να προωθείται η πρόληψη, η μείωση της παραγωγής τους, η επαναχρησιμοποίησή τους ή και αξιοποίησή τους. Το πλαίσιο αυτό περιγράφεται στην αρ. 19396/1546/8-7-97 ΚΥΑ (ΦΕΚ 604 Β/8-7-97).
Το πρόγραμμα διαχείρισης (συλλογής, επεξεργασίας και τελικής διάθεσης) των επικίνδυνων αποβλήτων σε εθνικό επίπεδο, βρίσκεται σε εξέλιξη. Για το σκοπό αυτό, πρόκειται σύντομα, να ανατεθεί η εκπόνηση πλαισίου προδιαγραφών διαχείρισης των επικίνδυνων αποβλήτων, οι οποίες θα αποτελέσουν τη βάση της επιλογής του βέλτιστου τρόπου διαχείρισης των συγκεκριμένων αποβλήτων.
Ο εθνικός σχεδιασμός διαχείρισης των επικίνδυνων αποβλήτων περιλαμβάνει με βάση τις παραγόμενες ποσότητες, τη χωροταξική τους προέλευση και την ποιοτική τους σύσταση, τη δημιουργία δύο χώρων επεξεργασίας και ελεγχόμενης διάθεσής τους, έναν στη βόρεια και έναν στη νότια Ελλάδα αντίστοιχα. 
Σύμφωνα με την κείμενη νομοθεσία, ο εθνικός σχεδιασμός διαχείρισης των επικίνδυνων αποβλήτων είναι αρμοδιότητα του ΥΠΕΧΩΔΕ και άλλων συναρμόδιων Υπουργείων και φορέων (όπως Υπουργείο Εσωτερικών, Δημόσιας Διοίκησης και Αποκέντρωσης, Υπουργείο Ανάπτυξης, Υπουργείο Γεωργίας, Υπουργείο Υγείας και Πρόνοιας, ΕΝΑΕ, ΚΕΔΚΕ, ΙΓΜΕ, ΣΕΒ, κ.ά). 
Το ΥΠΕΧΩΔΕ με έγγραφο που απηύθηνε στα συναρμόδια Υπουργεία και τους φορείς, ζήτησε να ορίσουν εκπροσώπους για τη σύσταση επιτροπής, έργο της οποίας θα είναι: α) η κατάρτιση προδιαγραφών διαχείρισης των επικίνδυνων αποβλήτων και β) η γνωμοδότηση προς το Υπουργείο ΠΕΧΩΔΕ για την έγκριση του Εθνικού σχεδιασμού και για κάθε έργο ή θέμα σχετικό με τα απόβλητα.
Σύμφωνα με το πρόγραμμα διαχείρισης των στερεών αποβλήτων ο ΕΣΔΚΝΑ ήδη υλοποιεί έργα, δράσεις και παρεμβάσεις ύψους 33 δισ. δρχ.
Τέλος, όπως έχουμε ήδη αναφέρει η διάθεση των επικίνδυνων αποβλήτων θα γίνεται σύμφωνα με τον εθνικό σχεδιασμό σε δύο χώρους ένα στη βόρεια Ελλάδα και ένα στη νότια, η Δυτική Αττική δε, δεν περιλαβάνεται στις επιλέξιμες για το σκοπό αυτό περιοχές.
Ο Υπουργός
Κ. ΛΑΛΙΩΤΗΣ"
10. Στην με αριθμό 5015/23.2.98 ερώτηση δόθηκε με το υπ' αριθμ. 696/20.3.98 έγγραφο από τον Υπουργό Περιβάλλοντος, Χωροταξίας και Δημοσίων 'Εργων η ακόλουθη απάντηση:
"Απαντώντας στην ερώτηση 5015/23.2.98 που μας διαβιβάστηκε με υπ' αριθμ. πρωτ. 80/5.3.98 έγγραφο του Υπουργείου Εμπορικής Ναυτιλίας, παρακαλούμε να πληροφορήσετε τοΒουλευτή κ. Γ. Καλαμακίδη σύμφωνα με τα στοιχεία της Δ/νσης Λιμενικών 'Εργων του Υπουργείου μας ότι ο προγραμματισμός και η υλοποίηση του υπόψη έργου ανήκει στις αρμοδιότητες των Νομαρχιακών Οργάνων.
Μέχρι σήμερα δεν έχει στη Δ/νση Λιμενικών 'Εργων του ΥΠΕΧΩΔΕ για γνωμοδότηση αίτημα ή μελέτη για τη δημιουργία Ναυταθλητικού Κέντρου στον Νότιο Λιμένα Χαλκίδας.
Ο Υπουργός
Κ. ΛΑΛΙΩΤΗΣ"
11. Στην με αριθμό 5026/23-2-98 ερώτηση δόθηκε με το υπ' αριθμ. 978/19-3-98 έγγραφο από τον Υπουργό Μεταφορών και Επικοινωνιών η ακόλουθη απάντηση:
"Σε απάντηση της ερώτησης με αριθμό 5026/23-2-98 που κατέθεσε στη Βουλή ο Βουλευτής κ. Αθ. Βαρίνος σχετικά με ιδιοκτησίες που βρίσκονται στο νότιο μέρος του αεροδρομίου Χίου των οποίων οι ιδιοκτήτες ζητούν την απαλλοτρίωσή τους, σας διαβιβάζουμε το σχετικό έγγραφο με αρ. πρωτ. Δ13/ 11999/552/17-3-98 Υποδιοικητή της Υπηρεσίας Πολιτικής Αεροπορίας.
Ο Υπουργός
ΑΝΑΣΤΑΣΙΟΣ ΜΑΝΤΕΛΗΣ"
Σημ: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).
12. Στην με αριθμό 5038/24.2.98 ερώτηση δόθηκε με το υπ' αριθμ. 3588/10.3.98 έγγραφο από τον Υπουργό Περιβάλλοντος, 
 

Επιστροφή στην κορυφή



Σελίδα 7984 
Χωροταξίας και Δημοσίων 'Εργων η ακόλουθη απάντηση:
"Απαντώντας στην ερώτηση 5038 που κατατέθηκε στις 24.2.98 από το Βουλευτή κ. Ευάγγελο Μπασιάκο, σας γνωρίζουμε τα εξής:
μετά την οριοθέτηση της θέσης για τη μετεγκατάσταση των βυρσοδεψείων στη Δάφνη Βοιωτίας, υπεβλήθη από την ΕΤΒΑ Μελέτη Περιβαλλοντικών Επιπτώσεων (ΜΠΕ), η οποία, αφού αξιολογήθηκε, εστάλη στο Ν.Σ. Βοιωτίας για τήρηση της διαδικασίας δημοσιοποίησης. Το Ν.Σ. γνωμοδότησε θετικά και στη συνέχεια εξεδόθη η ΚΥΑ αρ. 60833/10.6.97 έγκρισης περιβαλλοντικών όρων.
Η εγκριθείσα ΜΠΕ περιλαμβάνει μελέτη της λεκάνης του Ασωπού ποταμού ωκεανογραφική έρευνα θαλάσσιας περιοχής εκβολών Ασωπού ποταμού και Μελέτη Περιβαλλοντικών Επιπτώσεων Βυρσοδεψικού Πάρκου.
Το συνολικό έργο έχει ενταχθεί στο Κοινοτικό Πλαίσιο Στήριξης του Επιχειρησιακού Προγράμματος Βιομηχανίας με προϋπολογισμό ύψους 10 δισ.
Σχετικά με την προστασία του περιβάλλοντος στην ευρύτερη περιοχή και όπως σας έχουμε ενημερώσει και σε άλλες απαντήσεις μας για το ίδιο θέμα, προωθείται ένα ολοκληρωμένο πρόγραμμα παρεμβάσεων και έργων, που περιλαμβάνει:
- την ολοκλήρωση του Βιολογικού Καθαρισμού Οινοφύτων-Σχηματαρίου
- τη χρηματοδότηση των Νομαρχιακών Αυτοδιοικήσεων Βοιωτίας και Ανατ. Αττικής για την υλοποίηση έργων εξυγίανσης του Ασωπού ποταμού
- την ολοκλήρωση από το ΕΜΠ μελέτης για την απογραφή των βιομηχανικών αποβλήτων περιοχής Οινοφύτων και το σχεδιασμό μονάδας επεξεργασίας τους καθώς και τη διαχείριση των αστικών λυμάτων Αυλώνος 
- τη δημιουργία, με έδρα τα Οινόφυτα, ειδικής υπηρεσίας για τον έλεγχο της ρύπανσης του Ασωπού ποταμού από τις δραστηριότητες της περιοχής.
Ο Υπουργός
Κ. ΛΑΛΙΩΤΗΣ"
13. Στις με αριθμό 5044/24-2-98, 5045/24-2-98 ερωτήσεις δόθηκε με το υπ'αριθμ. 3589/16-3-98 έγγραφο από τον Υπουργό Περιβάλλοντος, Χωροταξίας και Δημοσίων 'Εργων η ακόλουθη απάντηση:
"Απαντώντας στις ερωτήσεις με αριθμό 5044 και 5045 που κατατέθηκαν από το Βουλευτή κ. Παναγιώτη Σκανδαλάκη στις 24-2-98, σας γνωρίζουμε τα εξής:
'Οσον αφορά στην εφαρμογή του εγκεκριμένου σχεδίου δήμου Σκάλας - Λακωνίας ενημερώνουμε ότι αρμόδιοι και υπόχρεοι κατά το νόμο (ν.5269/31, άρθρο 6) για την εφαρμογή των σχεδίων που έχουν εγκριθεί με τις διατάξεις του ν.δ. 17-7-23 (και συγκεκριμένα στα ΦΕΚ 241/δ/87 και ΦΕΚ 587/Δ/79 "αναθεώρηση σχεδίου Σκάλας και έγκριση σχεδίου οικισμού Αφανιάς", αντίστοιχα), είναι οι Δήμοι και οι Κοινότητες και οι τυχόν υπόχρεοι παρόδιοι ιδιοκτήτες.
Η εφαρμογή του σχεδίου προς διάνοιξη των εγκεκριμένων κοινοχρήστων χώρων (οδοί - πλατείες), διενεργείται με τη σύνταξη πράξεων αναλογισμού που κυρώνονται από τον αρμόδιο Νομάρχη και συντελείται με την καταβολή ή τη δημόσια παρακατάθεση των αποζημιώσεων που καθορίζονται δικαστικά ή με συναίνεση στην αντικειμενική αξία, εφόσον το σύστημα ισχύει στην περιοχή.
Επισημαίνεται ότι οι κοινωφελείς χώροι που αναφέρονται στο εγκεκριμένο σχέδιο Αφανιάς (Γυμναστήρια - Κέντρο Υγείας - ΚΑΠΗ, κλπ.) δεν κηρύσσονται απαλλοτριωτέοι με την έγκριση του σχεδίου, αλλά απαιτείται για την κήρυξή τους ιδιαίτερη πράξη του αρμόδιου φορέα, αποζημιώνονται δε από το φορέα αυτό.
Η εφαρμογή των πολεοδομικών μελετών που έχουν εγκριθεί με τις διατάξεις του ν. 1337/83 (συγκεκριμένα ΦΕΚ 629Δ/87 περί "πολεοδομικής μελέτης επέκτασης Σκάλας Λακωνίας κλπ.) διενεργείται με την πράξη εφαρμογής τους, η οποία πρέπει να προκηρυχθεί και να ανατεθεί από τον αρμόδιο Ο.Τ.Α. ή τη Νομαρχία, η εκπόνησή τους δε συγχρηματοδοτείται κατά το 1/3 του προϋπολογισμού της από το ΥΠΕΧΩΔΕ.
Ο Υπουργός
Κ. ΛΑΛΙΩΤΗΣ"
14. Στην με αριθμό 5046/24-2-98 ερώτηση δόθηκε με το υπ' αριθμ. 671/19-3-98 έγγραφο από τον Υπουργό Περιβάλλοντος, Χωροταξίας και Δημοσίων 'Εργων η ακόλουθη απάντηση:
"Απαντώντας στην ερώτηση 5046/24-2-98 που κατέθεσε στη Βουλή ο Βουλευτής κ. Παναγιώτης Σκανδαλάκης, παρακαλούμε να πληροφορήσετε τον κ. Βουλευτή ότι το Πρόγραμμα της Συλλογικής Απόφασης Οδοποιϊας (ΣΑΜ 071) στο οποίο είναι ενταγμένη με α.μ. 9371704 η "Μελέτη Ζεύξης Ελαφονήσου" είναι πολύ επιβαρυμένο τα τελευταία χρόνια λόγω πληθώρας υποχρεώσεων από παλαιότερες εκπονούμενες μελέτες και οι ανειλημμένες υποχρεώσεις της Υπηρεσίας (ανελαστικές δαπάνες) υπερβαίνουν κατά πολύ το αντίστοιχο όριο πληρωμών. 'Ετσι η μελέτη αυτή δεν ανατέθηκε μέχρι σήμερα.
Η Δ/νση Μελετών 'Εργων Οδοποιϊας (ΔΜΕΟ) θα εξετάσει τη δυνατότητα προκήρυξης και ανάθεσης της υπόψη μελέτης εντός του 1998 εφόσον διατεθούν περισσότερες πιστώσεις από το ΥΠΕΘΟ για τις μελέτες του Προγράμματος ΣΑΜ 071 και καταστεί δυνατή κατά πρώτον η αποπληρωμή των εκπονούμενων ήδη μελετών που χρηματοδοτούνται από το πρόγραμμα αυτό.
Ο Υπουργός
Κ. ΛΑΛΙΩΤΗΣ"
15. Στην με αριθμό 5047/24-2-98 ερώτηση δόθηκε με το υπ' αριθμ. 1658/12-3-98 έγγραφο από τον Υπουργό Εθνικής 'Αμυνας η ακόλουθη απάντηση:
"Σε απάντηση της 5047/24-2-98 ερώτησης που κατέθεσε ο Βουλευτής κ. Α. Φούσας στη Βουλή των Ελλήνων σχετικά με τη διακίνηση Βορειοηπειρωτών ασθενών στα νοσοκομεία της περιοχής Ηπείρου και τις συνθήκες ελεύθερης επικοινωνίας των χωριών Πολιτσιάνη και Σοπική της Β. Ηπείρου με τα παραμεθόρια ελληνικά χωριά και την πόλη των Ιωαννίνων, σας γνωρίζουμε τα ακόλουθα: 
Tα μεθοριακά μας όργανα ουδέποτε απαγόρεψαν την είσοδο στη Χώρα μας τόσο των Βορειοηπειρωτών όσο και των Αλβανών ασθενών, προκειμένου να εισαχθούν σε νοσοκομεία της περιοχής Ηπείρου και ιδιαίτερα κατά την περίοδο των συγκρούσεων του παρελθόντος έτους.
Σας ενημερώνουμε ότι, στις 15 Οκτωβρίου 1997 υπογράφηκε από τον 'Ελληνα Υπουργό Εξωτερικών κ. θ. Πάγκαλο και τον Αλβανό ομόλογό του κ. Ρaskal Μilο "Συμφωνία μεταξύ της Κυβέρνησης της Δημοκρατίας της Αλβανίας και της Κυβέρνησης της Ελληνικής Δημοκρατίας για τη διάνοιξη τριών νέων συνοριακών διόδων". Αυτές θα συνδέσουν μέχρι το 2001 τις παρακάτω πόλεις: 
α. Κονίσπολη (Κοnispοl) - Σαγιάδα 
β. Tριουράτη (Tri Ural) - Μέρτζανη 
γ. Σοπική - Δρυμάδες 
Στην παρούσα φάση έχουν εκτελεσθεί οι εργασίες πεδίου και αναμένεται η αποπεράτωση της σχεδίασης των σχετικών διαγραμμάτων, τα οποία ήδη έχουν εκπονηθεί στο ποσοστό 75% επί του συνολικού έργου. 
Σε ό,τι αφορά την ελεύθερη επικοινωνία των κατοίκων των αλβανικών χωριών (Πολίτσιανη-Σοπική) με τα αντίστοιχα παραμεθόρια ελληνικά χωριά, καθώς επίσης και τη συνέχιση της εισόδου Αλβανών ασθενών στη χώρα μας χωρίς τις προβλεπόμενες διαδικασίες, είναι αντικείμενο αρμοδιότητας του Υπουργείου Εξωτερικών το οποίο είναι και συναποδέκτης της σχετικής eρώτησης.
O Yπουργός
ΑΠ. ΑΘ. ΤΣΟΧΑΤΖΟΠΟΥΛΟΣ"
 

Επιστροφή στην κορυφή



Σελίδα 7985 
16. Στην με αριθμό 5063/24-2-98 ερώτηση δόθηκε με το υπ' αριθμ. 870/20-3-98 έγγραφο από τον Υπουργό Μεταφορών και Επικοινωνιών η ακόλουθη απάντηση:
"Σε απάντηση της ερώτησης με αριθμό 5063/24-2-98 που κατέθεσε στη Βουλή ο Βουλευτής κ. Γ. Σούρλας σχετικά με πόσα Νομικά Πρόσωπα Ιδιωτικού Δικαίου έχουν συσταθεί από το 1994 μέχρι σήμερα, πόσες προσλήψεις έγιναν κλπ., σας πληροφορούμε τα παρακάτω: 
1. Υπό την εποπτεία του Υπουργείου Μεταφορών και Επικοινωνιών τελούν οι κάτωθι επιχειρήσεις: ΟΑΣΑ, ΕΘΕΛ, ΟΣΕ, ΕΡΓΟΣΕ, ΗΛΠΑΠ, ΗΣΑΠ, ΟΛΥΜΠΙΑΚΗ ΑΕΡΟΠΟΡΙΑ, ΟΛΥΜΠΙΑΚΗ ΤΟΥΡΙΣΤΙΚΗ, ΟΛΥΜΠΙΑΚΗ ΑΕΡΟΠΛΟΙΑ, ΟLΥΜΡΙC CΑΤΕRΙΝG, ΜΑΚΕΔΟΝΙΚΕΣ ΑΕΡΟΓΡΑΜΜΕΣ, GΑLΙLΕΟ ΗΕLLAS, ΕΛΤΑ, ΟΣΕ και θυγατρικές του που λειτουργούν με τη μορφή ανωνύμων εταιρειών. 
2. Από το 1994 έως και σήμερα έχουν συσταθεί και λειτουργούν, υπό την εποπτεία του Υπουργείου οι κάτωθι εταρείες: 
α) Θυγατρική του ΟΑΣΑ (ΕΘΕΛ Α.Ε.) 
β) Θυγατρική του ΟΣΕ (ΕΡΓΟΣΕ Α.Ε.) 
γ) Θυγατρικές του ΟΤΕ: 
ΜΑRΙΤΕL, CΟSΜΟΤΕ, ΗΕLLASCΟΜ ΙΝΤΕRΝΑΤΙΟΝΑL, ΟΤΕ ΝΕΤ, ΟΤΕ LΕΑSΙΝG, ΟΤΕ SΑΤ KAI ΑΝΤΑΛΛΑΚΤΗΡΙΑ ΣΥΝΑΛΛΑΓΜΑΤΟΣ. 
'Oσον αφορά τις προσλήψεις που έγιναν στις παραπάνω εταιρείες, σας διαβιβάζουμε τα κάτωθι έγγραφα: 
1. Το με αριθμ. πρωτ. 213/5-3-98 έγγραφο του Δ/ντος Συμβούλου της εταιρείας Θερμικών Λεωφορείων (ΕΘΕΛ). 
2. Το με αριθμ. πρωτ 3247518/8-3-98 έγγραφο του Προέδρου Δ.Σ. και Δ/ντος Συμβούλου της ΕΡΓΟΣΕ. 
3. Το με αριθμ. πρωτ. 169.1/226312/9-3-98 έγγραφο του Δ/ντος Συμβούλου του ΟΤΕ Α.Ε..
O Υπουργός
ΑΝΑΣΤΑΣΙΟΣ ΜΑΝΤΕΛΗΣ"
17. Στην με αριθμό 5063/24-2-98 ερώτηση δόθηκε με το υπ' αριθμ. 5141/20-3-98 έγγραφο από την Υπουργό Ανάπτυξης η ακόλουθη απάντηση:
"Απαντώντας στην ερώτηση 5063/24-2-98 του Βουλευτή κ. Γ. Σούρλα, σας αποστέλλουμε συνημμένα σχετικά στοιχεία.
Η Υπουργός
ΒΑΣΩ ΠΑΠΑΝΔΡΕΟΥ"
Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).
18. Στην με αριθμό 5063/24-2-98 ερώτηση δόθηκε με το υπ' αριθμ. 673/20-3-98 έγγραφο από τον Υπουργό Περιβάλλοντος, Χωροταξίας και Δημοσίων 'Εργων η ακόλουθη απάντηση:
"Απαντώντας στην ερώτηση 5063/24-2-98 που κατέθεσε στη Βουλή ο Βουλευτής κ. Γεώργιος Σούρλας, παρακαλούμε να πληροφορήσετε τον κ. Βουλευτή σύμφωνα με τα στοιχεία της "ΕΓΝΑΤΙΑ ΟΔΟΣ Α.Ε." τα εξής:
1. Οι υπάλληλοι της "Εγνατίας Οδός Α.Ε." παρουσιάζονται στον παρακάτω πίνακα:
ΥΠΑΛΛΗΛΟΙ ΤΗΣ "ΕΓΝΑΤΙΑ ΟΔΟΣ ΑΕ" και 
ΣΧΕΣΗ ΕΡΓΑΣΙΑΣ ΑΥΤΩΝ
Ιανουάριος 1998
Α/ΑΑΡΙΘΜ.ΥΠΑΛΛΗΛΩΝ ΣΧΕΣΗ ΕΡΓΑΣΙΑΣΠΑΡΑΤΗΡ.1 77 ΑΟΡΙΣΤΟΥ ΧΡΟΝΟΥ ΔΙΟΙΚΗΤΙΚΟΙ-   ΤΕΧΝΙΚΟΙ-   ΜΗΧΑΝΙΚΟΙ-   ΝΟΜΙΚΟΙ2 13 ΟΡΙΣΜΕΝΟΥ ΧΡΟΝΟΥ ΔΙΟΙΚΗΤΙΚΟΙ   ΤΕΧΝΙΚΟΙ-   ΜΗΧΑΝΙΚΟΙ3 19 ΑΠΟΣΠΑΣΜΕΝΟΙ ΑΠΟ ΜΗΧΑΝΙΚΟΙ  ΤΟΝ ΔΗΜΟΣΙΟ ΤΟΜΕΑ 4 2 ΣΥΜΒΑΣΗ ΕΡΓΟΥ ΜΗΧΑΝΙΚΟΙΣΥΝ 111  Στην "Εγνατία Οδός Α.Ε."απασχολούνται επίσης και 26 μηχανικοί του Συμβούλου Διαχείρισης οι οποίοι είναι ενσωματωμένοι στην Εταιρεία.
1. Σύμφωνα με τα στοιχεία της ΔΕΠΟΣ Α.Ε. από το 1994 μέχρι σήμερα έγινε μόνο μία πρόσληψη ατόμου με ειδικές ανάγκες με την ειδικότητα της τηλεφωνήτριας, σύμφωνα με τις διατάξεις του ν. 1648/86.
'Εκτοτε, δεν έχει γίνει καμία άλλη πρόσληψη υπαλληλικού προσωπικού.
2. Σύμφωνα με τα στοιχεία της ΚΤΗΜΑΤΟΛΟΓΙΟ ΑΕ από δημόσιες προκηρύξεις προσέλαβε για την κάλυψη των στοιχειωδών αναγκών της (20) είκοσι άτομα με σύμβαση αορίστου χρόνου και (1) ένα άτομο δικηγόρο, με σύμβαση έμμισθης εντολής.
Ο Υπουργός
Κ. ΛΑΛΙΩΤΗΣ"
19. Στην με αριθμό 5063/24-2-98 ερώτηση δόθηκε με το υπ' αριθμ. 10714/20-3-98 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση:
"Απαντώντας στην ερώτηση 5063/24-2-98 που κατέθεσε σε σας ο Βουλευτής κ. Γεώργιος Σούρλας και αφορά τον αριθμό των υπαλλήλων που έχουν προσληφθεί στα Νομικά Πρόσωπα Ιδιωτικού Δικαίου που έχουν συσταθεί από το 1994 μέχρι σήμερα, σας γνωρίζουμε τα εξής:
Υπό την εποπτεία της Υπηρεσίας μας λειτουργεί το "Κέντρο Ερευνών για θέματα Ισότητας" (ΚΕΘΙ), στο οποίο έχουν προσληφθεί υπάλληλοι με σχέση εργασίας ιδιωτικού δικαίου ορισμένου χρόνου ως εξής:
από 1-5-94έως 15-7-961 υπάλληλοςαπό 1-9-94 έως 31-12-971 υπάλληλοςαπό 1-9-94 έως 14-7-961 υπάλληλοςαπό 1-9-94 έως 30-6-951 υπάλληλοςαπό 1-9-94 έως 30-9-962 υπάλληλοιαπό 1-9-94έως 31-12-945 υπάλληλοιαπό 1-10-95 έως 31-12-971 υπάλληλοςΤέλος η Υπηρεσία μας με το αριθ. 9993/16-3-1998 έγγραφο, φωτοαντίγραφο του οποίου σας στέλνουμε, έχει ζητήσει από τις Περιφέρειες της χώρας όλα τα στοιχεία που ζητήθηκαν με την ανωτέρω ερώτηση, και όταν τα συγκεντρώσει θα ενημερώσει την Εθνική Αντιπροσωπεία.
Ο Υφυπουργός
Λ. ΠΑΠΑΔΗΜΑΣ"
Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).
20. Στην με αριθμό 5063/24-2-98 του Βουλευτή κ. Γ. Σούρλα ερώτηση δόθηκε με το υπ' αριθμ. 39/18-3-98 έγγραφο από τον Αναπληρωτή Υπουργό Εξωτερικών η ακόλουθη απάντηση:
"Σε απάντηση της ερώτησης 5063 από 24.2.98 σας γνωρίζουμε ότι αυτή δεν αφορά το Υπουργείο Εξωτερικών, αφού όλα τα εποπτευόμενα από αυτό Νομικά Πρόσωπα έχουν συσταθεί πριν από το 1994. Συγκεκριμένα:
Το Εθνικό 'Ιδρυμα Υποδοχής και Αποκατάστασης Αποδήμων και Παλιννοστούντων Ομογενών Ελλήνων (Ε.Ι.Υ.Α.Α.Π.Ο.Ε.), έχει συσταθεί με το από 13-12-90 Π.Δ. (ΦΕΚ 782 Β') ως Ν.Π.Ι.Δ.
Το Ελληνικό 'Ιδρυμα Πολιτισμού έχει συσταθεί με το ν. 2026/92 (ΦΕΚ 43 Α') ως Ν.Π.Ι.Δ.
Το Ελληνικό Κέντρο Ευρωπαϊκών Μελετών (Ε.Κ.Ε.Μ.) έχει συσταθεί με το ν. 1791/88 (ΦΕΚ 141 Α') ως Ν.Π.Ι.Δ.
Το 'Ιδρυμα Αποκαταστάσεως Ομογενών εξ Αλβανίας έχει συσταθεί με το ν. 1967/91 (ΦΕΚ 149 Α').
Ο Αναπληρωτής Υπουργός
ΓΙΩΡΓΟΣ Α. ΠΑΠΑΝΔΡΕΟΥ")
 

Επιστροφή στην κορυφή



Σελίδα 7986 
ΠΡΟΕΔΡΟΣ (Απόστολος Κακλαμάνης): 'Εχω την τιμή να ανακοινώσω το δελτίο επικαίρων ερωτήσεων της Δευτέρας 11 Μαϊου 1998.
Α. ΕΠΙΚΑΙΡΕΣ ΕΡΩΤΗΣΕΙΣ πρώτου κύκλου ('Αρθρο 130 παρ.4 Καν.Βουλής)
1. Η με αριθμό 1413/6.5.98 επίκαιρη ερώτηση του Βουλευτή του Πανελλήνιου Σοσιαλιστικού Κινήματος κ. Δημητρίου Πιπεργιά προς τους Υπουργούς Γεωργίας, Ανάπτυξης, Εθνικής Οικονομίας και Οικονομικών, σχετικά με τις προθέσεις της Κυβέρνησης για ρύθμιση του τρόπου εξόφλησης των χρεών των παραγωγών λευκού κρέατος.
2. Η με αριθμό 1399/6.5.98 επίκαιρη ερώτηση του Βουλευτή της Νέας Δημοκρατίας κ. Ελευθέριου Παπαγεωργόπουλου προς τον Υπουργό Πολιτισμού, σχετικά με τις προθέσεις της Κυβέρνησης να ιδρύσει στην Εύβοια Εφορεία Βυζαντινών Αρχαιοτήτων.
3. Η με αριθμό 1417/6.5.98 επίκαιρη ερώτηση του Βουλευτή του Κομμουνιστικού Κόμματος Ελλάδας κ. Χαράλαμπου Αγγουράκη προς τον Υπουργό Εθνικής Οικονομίας και Οικονομικών, σχετικά με τη λήψη μέτρων, για να διασφαλισθεί ο δημόσιος χαρακτήρας του Ομίλου Εμπορικής-Ιονικής, τα εργασικά δικαιώματα των εργαζομένων κλπ.
4. Η με αριθμό 1402/6.5.98 επίκαιρη ερώτηση του Βουλευτή του Συνασπισμού της Αριστεράς και της Προόδου κ. Φώτη Κουβέλη προς τον Υπουργό Εθνικής Οικονομίας και Οικονομικών, σχετικά με προωθούμενη πώληση της εμπορικής επιχείρησης "Καταστήματα Αφορολογήτων Ειδών" (Κ.Α.Ε.), τη διασφάλιση των δικαιωμάτων των εργαζομένων σ' αυτό κλπ.
5. Η με αριθμό 1405/6.5.98 επίκαιρη ερώτηση του Βουλευτή του Δημοκρατικού Κοινωνικού Κινήματος κ. Γεωργίου Τσαφούλια προς τον Υπουργό Δημόσιας Τάξης, Υφυπουργό Πολιτισμού (αρμόδιο για θέματα αθλητισμού), σχετικά με τη λήψη μέτρων για τον περιορισμό της βίαιης συμπεριφοράς των φιλάθλων στους αγώνες ποδοσφαίρου, μπάσκετ κλπ.
Β. ΕΠΙΚΑΙΡΕΣ ΕΡΩΤΗΣΕΙΣ δευτέρου κύκλου ('Αρθρο 130 παρ.4 Καν.Βουλής)
1. Η με αριθμό 1389/4.5.98 επίκαιρη ερώτηση του Βουλευτή του Πανελλήνιου Σοσιαλιστικού Κινήματος κ. Ευάγγελου Αργύρη προς τον Υπουργό Γεωργίας, σχετικά με τις ενέργειες της Κυβέρνησης, προκειμένου να διατηρηθεί η ομαλή λειτουργία του κυκλώματος, παραγωγής-σφαγής-μεταποίησης ζώων στο Νομό Ιωαννίνων.
2. Η με αριθμό 1392/5.5.98 επίκαιρη ερώτηση του Βουλευτή της Νέας Δημοκρατίας κ. Γεράσιμου Γιακουμάτου προς τον Υπουργό Δημόσιας Τάξης, σχετικά με τις προθέσεις της Κυβέρνησης να ρυθμίσει νομοθετικά τον τρόπο παραμονής αλλοδαπών στη χώρα μας.
3. Η με αριθμό 1418/6.5.98 επίκαιρη ερώτηση του Βουλευτή του Κομμουνιστικού Κόμματος Ελλάδας κ. Ορέστη Κολοζώφ προς τους Υπουργούς Εθνικής Οικονομίας και Οικονομικών, Εσωτερικών-Δημόσιας Διοίκησης και Αποκέντρωσης, σχετικά με τη λήψη μέτρων για επίλυση των οικονομικών συναλλαγών του Δήμου Ζεφυρίου, την οικονομική ενίσχυσή του κλπ.
4. Η με αριθμό 1401/6.5.98 επίκαιρη ερώτηση της Βουλευτού του Συνασπισμού της Αριστεράς και της Προόδου κ. Ανδριανής Λουλέ προς τον Υπουργό Εθνικής Παιδείας και Θρησκευμάτων, σχετικά με το πρόβλημα της συμμετοχής των αναπληρωτών καθηγητών στο διαγωνισμό για την επιλογή των καθηγητών του Υπουργείου Παιδείας.
5. Η με αριθμό 1409/6.5.98 επίκαιρη ερώτηση του Βουλευτή του Δημοκρατικού Κοινωνικού Κινήματος κ. Γεωργίου Ρόκου προς τους Υπουργούς Ανάπτυξης, Περιβάλλοντος-Χωροταξίας και Δημοσίων 'Εργων, σχετικά με τα προβλήματα, που θα δημιουργηθούν από την εγκατάσταση μονάδας παραγωγής οξυγόνου και αζώτου στην περιοχή Σακίρ Μπέη του Δήμου Μουρνιών Χανίων.
 

Επιστροφή στην κορυφή



Σελίδα 7987 
ΠΡΟΕΔΡΟΣ (Απόστολος Κακλαμάνης): Κύριοι συνάδελφοι, εισερχόμαστε στη συζήτηση των
ΕΠΙΚΑΙΡΩΝ ΕΡΩΤΗΣΕΩΝ
Επίκαιρες ερωτήσεις πρώτου κύκλου: 
Πρώτη είναι η με αριθμό 1396/5.5.98 επίκαιρη ερώτηση του Βουλευτή του Πανελλήνιου Σοσιαλιστικού Κινήματος κ. Θεόδωρου Στάθη προς τον Υπουργό Εθνικής Παιδείας και Θρησκευμάτων, σχετικά με τις προθέσεις της Κυβέρνησης για ελεύθερη εισαγωγή στις Σχολές Τριτοβάθμιας Εκπαίδευσης ατόμων που πάσχουν από κακοήθη νοσήματα και αιματολογικές παθήσεις.
Η επίκαιρη ερώτηση του κ. Στάθη έχει ως εξής:
"Στις 12.1.1998 το Υπουργείο Παιδείας απέστειλε την υπ' αριθμ. Φ 151/Β3/Β5 εγκύκλιο προς όλα τα λύκεια της χώρας με θέμα την "Εισαγωγή στην Τριτοβάθμια Εκπαίδευση υποψηφίων με σοβαρές παθήσεις χωρίς εξετάσεις".
Στην εγκύκλιο αυτή δεν συμπεριλαμβάνονται και τα παιδιά που έχουν κακοήθη νοσήματα και αιματολογικές παθήσεις, αφού για να γίνει αυτό πρέπει να τροποποιηθεί αναλόγως ο νόμος 1771/ΦΕΚ 71Α και ο νόμος 946/91 ΦΕΚ 69 Τ.Α.
Τα παιδιά που πάσχουν από νεοπλασίες και σοβαρές αιματολογικές παθήσεις, προκειμένου να αποφύγουν το μοιραίο, αναγκάζονται να κάνουν θεραπεία επί σειρά ετών (από ένα έως πέντε χρόνια), με αποτέλεσμα να χάνουν μαθήματα και ως εκ τούτου να υστερούν έναντι των άλλων συμμαθητών τους. Τα παιδιά αυτά, από τη στιγμή που δεν θα σπουδάσουν σε κάποια σχολή της Τριτοβάθμιας Εκπαίδευσης, ουσιαστικά αποκλείονται και από την αγορά εργασίας, αφού ένεκα των παθήσεών τους αδυνατούν να εργαστούν χειρονακτικά.
Είναι πέρα για πέρα δίκαιο και η πολιτεία θα πρέπει από τώρα άμεσα να δείξει την ευαισθησία της στα παιδιά που πάσχουν από καρκίνο και άλλες αιματολογικές παθήσεις, δίνοντας τη δυνατότητα ελεύθερης πρόσβασης στα πανεπιστήμια και στα ΤΕΙ, αφού αυτό θα ισχύσει για όλους τους αποφοίτους από το 2000.
Μετά τα πιο πάνω, ερωτάται ο κύριος Υπουργός:
Ποια μέτρα πρόκειται να πάρει, για να επιτραπεί η ελεύθερη εισαγωγή στις Σχολές Τριτοβάθμιας Εκπαίδευσης των ατόμων, που πάσχουν από κακοήθη νοσήματα και αιματολογικές παθήσεις;".
Ο Υφυπουργός Παιδείας κ. Ιωάννης Ανθόπουλος, έχει το λόγο.
IΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Κυρία και κύριοι συνάδελφοι, είναι η συνήθης εγκύκλιος, η οποία απευθύνεται στο συνήθη χρόνο στα λύκεια της χώρας, για να υπενθυμίσει σε όλους τους ενδιαφερομένους με ποιoν τρόπο εισάγονται ειδικές κατηγορίες υποψηφίων στην τριτοβάθμια εκπαίδευση, δυνάμει προγενέστερων νόμων και ειδικότερα του 1771/1988.
Είναι γεγονός ότι από τότε δεν έγινε καμία τροπολογία και καμία επέμβαση σ' αυτόν το νόμο, έχουν περάσει περίπου δέκα χρόνια, αν και προέκυψαν νέα δεδομένα και πιστεύω ότι ο κύριος συνάδελφος πριν καταθέσει την επίκαιρη ερώτησή του, ασχολήθηκε επισταμένως με το θέμα.
Πράγματι έτσι είναι. Και για λόγους ευαισθησίας και όχι μόνο γιατί με βάση το νέο νόμο 2525/1997 καταργήθηκαν οι Γενικές Εξετάσεις, πρέπει οπωσδήποτε να αναμορφωθεί η νομοθεσία μας, που αφορά στην εισαγωγή στην τριτοβάθμια εκπαίδευση ατόμων ειδικών κατηγοριών.
Υπάρχουν όμως και πιο έντονες πιέσεις τον τελευταίο καιρό από γονείς, που έχουν παιδιά, που πάσχουν από κάποιες αιματολογικές παθήσεις. 'Ηδη, το Υπουργείο Παιδείας έχει δεσμευτεί, ώστε στον επερχόμενο στην Αίθουσα αυτή νόμο για την Ειδική Αγωγή, να συμπεριλάβει ειδική ρύθμιση από τώρα γι' αυτήν την κατηγορία των παιδιών, που πάσχουν από αιματολογικές παθήσεις. Yπάρχει όμως και μια ευχέρεια, η οποία παρέχεται από τώρα, δηλαδή όλα αυτά τα παιδιά να συμμετάσχουν στα Προγράμματα Σπουδών Επιλογής, για τα οποία δεν ισχύουν εξετάσεις. 
Πάντως, η δέσμευση της Κυβέρνησης είναι ότι αφ' ενός θα προχωρήσει στη γενική αναμόρφωση της νομοθεσίας για τα άτομα ειδικών κατηγοριών και αφ' ετέρου να προχωρήσει σύντομα, πολύ σύντομα, στην ειδική ρύθμιση για τα άτομα που πάσχουν από αιματολογικές παθήσεις.
ΠΡΟΕΔΡΟΣ (Απόστολος Κακλαμάνης): Ο κ. Στάθης έχει το λόγο.
ΘΕΟΔΩΡΟΣ ΣΤΑΘΗΣ: Κύριε Πρόεδρε, είμαι πάρα πολύ ικανοποιημένος, διότι το Υπουργείο Παιδείας και η πολιτική ηγεσία έχει ασχοληθεί με το πολύ ευαίσθητο και δύσκολο ζήτημα, που αφορά αυτά τα παιδιά, που πάσχουν από τέτοιες ασθένειες και διότι πολύ σύντομα θα υπάρξει αυτή η ειδική ρύθμιση, ώστε και αυτά τα παιδιά να έχουν κάποιες ευχέρειες, όταν τελειώνουν το λύκειο, να μπορέσουν να πάρουν τη θέση τους στο πανεπιστήμιο και όταν με το καλό τελειώσουν τις σπουδές τους, να μπορούν και αυτά να ανταγωνιστούν για μια θέση κάτω από τον ήλιο.
Είναι συγκινητικό και πολύ ευχάριστο ότι το Υπουργείο Παιδείας έχει πράγματι ασχοληθεί μ' αυτό το ζήτημα και έχει ήδη προωθήσει σ' αυτό το βαθμό την επίλυση και την αντιμετώπιση αυτού του ζητήματος. Δεν έχω παρά να ευχηθώ μέχρι το τέλος αυτής της περιόδου να έχει ψηφιστεί και ο νόμος.
Σήμερα όχι πάρα πολλές οικογένειες -και αυτό είναι το ελπιδοφόρο- οι οποίες αντιμετωπίζουν αυτά τα ειδικά προβλήματα, θα έχουν κάποιο λόγο να γιορτάσουν αυτήν τη δήλωσή σας, κύριε Υπουργέ. Θα ήθελα να σας ευχαριστήσω επομένως κι εγώ.
ΠΡΟΕΔΡΟΣ (Απόστολος Κακλαμάνης): Ο κύριος Υπουργός έχει το λόγο.
IΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Δέχομαι τις ευχαριστίες.
ΠΡΟΕΔΡΟΣ (Απόστολος Κακλαμάνης): Μήπως δεν θέλετε ούτε να σας επαινούν ούτε να σας ψέγουν; Καλό είναι να λέμε και καμία καλή κουβέντα.
Δεύτερη είναι η με αριθμό 1391/4.5.98 επίκαιρη ερώτηση του Βουλευτή της Νέας Δημοκρατίας κ. Νικολάου Γκελεστάθη προς τον Υπουργό Δημόσιας Τάξης, σχετικά με τη μη εφαρμογή του άρθρου 59 του ν. 2145/93 για την τήρηση όρων ασφάλειας των τραπεζών, χρηματαποστολών κλπ.
Η επίκαιρη ερώτηση συνοπτικώς έχει ως εξής:
"'Οπως είναι γνωστό τα τελευταία χρόνια οι ληστείες εναντίον καταστημάτων τραπεζών -αλλά και ταχυδρομικών ταμιευτηρίων, χρηματαποστολών, ταχυδρομικών διανομέων και άλλων- είναι σχεδόν στην καθημερινή ειδησειογραφία, με θύματα τους εργαζόμενους στις τράπεζες, τους πελάτες τους και γενικότερα το κοινωνικό σύνολο με τις αυτονόητες μεγάλες δυσμενείς επιπτώσεις.
"Το Μάιο του 1993, ως Υπουργός Δημόσιας Τάξης, εισηγήθηκα στη Βουλή στο νομοσχέδιο "Ρύθμιση θεμάτων εκτελέσεως ποινών κ.λπ.", τροπολογία μου, η οποία ψηφίστηκε και είναι το άρθρο 59 του ν.2145/93 (ΦΕΚ-Α-88/22.5.1993) και με την οποία θεσμοθετήθηκαν τα ακόλουθα:
Για τις παραβάσεις των όρων ασφαλείας που καθορίζονται με απόφαση του Υπουργού Δημόσιας Τάξης, των καταστημάτων και υποκαταστημάτων τραπεζών, τιμωρούνται με πρόστιμο από δέκα μέχρι ογδόντα εκατομμύρια (10.000.000-80.000.000) δραχμές, που επιβάλλεται σε βάρος της περιουσίας της τράπεζας και με προσωρινή μέχρι έξι μηνών αφαίρεση της αδείας λειτουργίας του σχετικού καταστήματος ή με οριστική αφαίρεση της άδειας σε περίπτωση υποτροπής.
Επίσης, οι διοικητές και οι διευθυντές των τραπεζικών καταστημάτων που δεν τηρούν τους όρους, τιμωρούνται με τις διατάξεις του άρθρου 458 του Ποινικού Κώδικα. Καθορίζεται δε λεπτομερώς η διαδικασία εφαρμογής των ανωτέρω.
Στη συνέχεια, κατόπιν συζητήσεων που είχα με τους εκπροσώπους του Συνδέσμου Ελληνικών Τραπεζών, της Ομοσπονδίας Τραπεζοϋπαλληλικών Οργανώσεων Ελλάδος (Ο.Τ.Ο.Ε.) και άλλων, τροποποιήσαμε και κωδικοποιήσαμε την απόφαση για τον "καθορισμό όρων ασφαλείας καταστημάτων και υποκαταστημάτων τραπεζών", με την με αριθ. πρωτ. 
 

Επιστροφή στην κορυφή



Σελίδα 7988 
3015/32/27-β/7.7.1993 απόφασή μου (ΦΕΚ -Β- 503/8.7.1993) η οποία μεταξύ άλλων περιλαμβάνει πέντε βασικούς όρους.
Καθορίζεται δε λεπτομερώς η διαδικασία εφαρμογής και ελέγχου των όρων αυτών και επειδή στις 10 Σεπτεμβρίου προκηρύχθηκαν οι βουλευτικές εκλογές, αποχώρησα από τη θέση μου.
Κατόπιν αυτών, ερωτάται ο κύριος Υπουργός Δημόσιας Τάξης και καλείται να πληροφορήσει τη Βουλή γιατί δεν εφαρμόστηκαν τα ανωτέρω επί τέσσερα χρόνια και πέντε μήνες.
Γι'αυτό καταγγέλλουμε την απαράδεκτη αυτήν πολιτική συμπεριφορά της Κυβέρνησης και ζητούμε την εφαρμογή του νόμου για την προστασία του κοινωνικού συνόλου και του κύρους του ελληνικού κράτους".
Ο Υπουργός Δημόσιας Τάξης κ. Ρωμαίος έχει το λόγο.
ΓΕΩΡΓΙΟΣ ΡΩΜΑΙΟΣ (Υπουργός Δημόσιας Τάξης): Κύριε Πρόεδρε, θα μου επιτρέψει ο κύριος συνάδελφος κατ'αρχήν με τα στοιχεία τα οποία έχουμε, να τονίσω ότι η κατάσταση ως προς τις ληστείες των τραπεζών δεν είναι όπως την περιγράφετε. 
Μέχρι το 1997 είχαμε μία μείωση των ληστειών και θα αναφέρω συγκεκριμένους αριθμούς. Το 1993 είχαμε πενήντα έξι, το 1994 σαράντα επτά, το 1995 πενήντα τέσσερις, το 1996 τριάντα εννιά και το 1997 τριάντα τέσσερις. Βεβαίως, το πρώτο τρίμηνο του 1998 είναι γεγονός ότι είχαμε μια έξαρση, όπως γενικά είχαμε μία έξαρση της εγκληματικότητας, που πολλές φορές είχα την ευκαιρία στην Αίθουσα αυτή να εξηγήσω για ποιους λόγους, ενώ τώρα βρισκόμαστε πράγματι σε μία ύφεση.
'Οσον αφορά το κύριο θέμα της ερώτησης, πράγματι επί υπουργίας του κ. Γκελεστάθη είχε συμφωνηθεί και είχε δημοσιευτεί μία απόφαση για λήψη ορισμένων μέτρων στις τράπεζες, μία απόφαση πολύ σημαντική.'Οταν ανέλαβα το Υπουργείο βρήκα μία διαδικασία μερικής αναθεώρησης αυτής της απόφασης μετά από συμφωνία του Υπουργείου, της 'Ενωσης Τραπεζών και της Ο.Τ.Ο.Ε. Αυτήν τη διαδικασία την έκλεισα τον Αύγουστο του 1997. Υπάρχει και εφαρμόζεται πλέον μία απόφαση, η οποία περιλαμβάνει περίπου τα ίδια μέτρα που είχε και η απόφαση του κ. Γκελεστάθη. Αυτό, το οποίο καθυστερεί είναι ο έλεγχος των μέτρων, γιατί η απόφαση προβλέπει τη σύσταση επιτροπής με τη συμμετοχή εκπροσώπων της Ο.Τ.Ο.Ε. και παραμένουν οι κυρώσεις, τις οποίες είχατε και εσείς προβλέψει. Δεν έχει όμως μέχρι σήμερα η Ο.Τ.Ο.Ε. ορίσει τους εκπροσώπους για να λειτουργήσουν αυτές οι επιτροπές. Ευχαριστώ.
ΠΡΟΕΔΡΟΣ (Απόστολος Κακλαμάνης): Ο κ. Γκελεστάθης έχει το λόγο.
ΝΙΚΟΛΑΟΣ ΓΚΕΛΕΣΤΑΘΗΣ: Κύριε Πρόεδρε, δεν είναι ικανοποιητική η απάντηση του κυρίου Υπουργού Δημόσιας Τάξης, διότι ομιλούμε για ένα χρονικό διάστημα, που το ΠΑ.ΣΟ.Κ. βρίσκεται στην Κυβέρνηση, τεσσάρων ετών και περισσότερο από πέντε μήνες. Επομένως, θα έπρεπε να έχει υλοποιηθεί αυτή η διάταξη που θεσμοθετήσαμε στην Εθνική Αντιπροσωπεία, ώστε να υπάρχουν οι προβλεπόμενες κυρώσεις στους υπευθύνους που δεν εφαρμόζουν τους όρους ασφαλείας, λειτουργίας των καταστημάτων των τραπεζών.
Ανεξάρτητα, κύριε Υπουργέ, από τα στατιστικά στοιχεία, δεν μπορούμε να παραβλέπουμε ότι είναι ένα σοβαρότατο κοινωνικό πρόβλημα οι ληστείες που πραγματοποιούνται σε βάρος των καταστημάτων των τραπεζών. Δεν είναι μόνο ότι βρίσκονται σε κίνδυνο οι εργαζόμενοι στις τράπεζες, δεν είναι μόνο ότι βρίσκονται σε κίνδυνο οι συναλλασσόμενοι με τις τράπεζες, αλλά καταλαβαίνετε ότι δημιουργείται ένα κλίμα αποσταθεροποιήσεως που βλάπτει γενικότερα τη λειτουργία της εθνικής μας οικονομίας.
Για το λόγο αυτό, πρέπει οπωσδήποτε να περάσετε στην εφαρμογή των διατάξεων αυτών. Εάν δεν απειλούνται ποινές σε βάρος των αρμοδίων, των υπευθύνων των διοικήσεων των τραπεζών και των διευθύνσεων των καταστημάτων των τραπεζών, αντιλαμβάνεσθε ότι δεν πρόκειται να εφαρμοστούν τα προβλεπόμενα μέτρα που περιγράφω στην ερώτησή μου έστω και αν είπατε και σεις ότι έχετε ολοκληρώσει τη διαδικασία εφαρμογής αυτής της αποφάσεως. Αντιλαμβάνεσθε ότι αν δεν απειλούνται ποινές δεν πρόκειται να σταματήσει το κακό αυτό.
Για το λόγο αυτό, εμείς σας καλούμε να περάσετε άμεσα στην εφαρμογή της αποφάσεως αυτής. 
Κύριε Πρόεδρε, ήθελα να μου επιτρέψετε να πω ότι παραλείψατε να πείτε και έναν καλό λόγο σήμερα που όλοι οι αρμόδιοι Υπουργοί παρευρίσκονται για να απαντήσουν στις επίκαιρες ερωτήσεις μας, αλλά και οι ερωτώντες συνάδελφοι είναι στην Αίθουσα.
'Ετσι, θα ήθελα να μου επιτρέψετε, κύριε Πρόεδρε, να επισημάνω ότι στη γενικότερη προσπάθειά σας για αναβάθμιση των εργασιών του Κοινοβουλίου και αυτή η ενέργειά σας προχθές βλέπω ότι έχει αποτελέσματα.
ΠΡΟΕΔΡΟΣ (Απόστολος Κακλαμάνης): Ευχαριστώ πολύ. Τον καλό λόγο περίμενα ότι θα τον πείτε εσείς που εψέξατε προχθές την απουσία τους.
ΝΙΚΟΛΑΟΣ ΓΚΕΛΕΣΤΑΘΗΣ: Δεν έψεξα.
ΠΡΟΕΔΡΟΣ (Απόστολος Κακλαμάνης): Εν πάση περιπτώσει, αυτό που μπορούμε να κάνουμε, αντί επαίνου ή ψόγου, είναι να τους διευκολύνουμε να πάνε στο Υπουργικό Συμβούλιο σήμερα. Βλέπω ότι και σεις τους δώσατε δέκα δευτερόλεπτα από το χρόνο σας.
ΝΙΚΟΛΑΟΣ ΓΚΕΛΕΣΤΑΘΗΣ: Δεν έψεξα, κύριε Πρόεδρε. Απλώς είπα ότι βρίσκεστε εν δικαίω, γιατί είχατε ανακοινώσει ότι έπρεπε να είμαστε στην ώρα μας.
ΠΡΟΕΔΡΟΣ (Απόστολος Κακλαμάνης): 'Ολοι έχουμε δίκιο και όλοι έχουμε άδικο.
Ο κύριος Υπουργός έχει το λόγο.
ΓΕΩΡΓΙΟΣ ΡΩΜΑΙΟΣ (Υπουργός Δημόσιας Τάξης): Δεν θα κάνω κατάχρηση του χρόνου, αλλά ήθελα να συμφωνήσω ότι είναι απαραίτητες οι κυρώσεις. Ζητήσαμε ήδη από την ΟΤΟΕ να ορίσει εκπροσώπους. 'Ηθελα όμως να ανακοινώσω ότι με τη συμφωνία που υπογράψαμε πέρυσι, η 'Ενωση Τραπεζών, έδωσε στην Ελληνική Αστυνομία δύο δισεκατομμύρια (2.000.000.000). Απ' αυτά αγοράσαμε ήδη εξήντα πέντε περιπολικά, τα οποία παραλαμβάνουμε εντός του μηνός και τριακόσιες μοτοσυκλέτες, τις οποίες παραλαμβάνουμε τους επόμενους δύο μήνες, για να ενισχύσουμε τα μέτρα περιφρούρησης και αποτροπής των ληστειών.
Ευχαριστώ.
ΠΡΟΕΔΡΟΣ (Απόστολος Κακλαμάνης): Ακολουθεί η με αριθμό 1415/6-5-98 επίκαιρη ερώτηση του Βουλευτή του Κομμουνιστικού Κόμματος Ελλάδος κ. Ευστρατίου Κόρακα προς τους Υπουργούς Γεωργίας, Εσωτερικών, Δημόσιας Διοίκησης και Αποκέντρωσης, σχετικά με την πρόσφατη πυρκαγιά στην Ικαρία, την αποζημίωση των πληγέντων κλπ.
Η επίκαιρη ερώτηση του κ. Κόρακα έχει ως εξής:
"Για μια ακόμη φορά, την Κυριακή 3/5/98, η χιλιοκαμένη Ικαρία, βρέθηκε έρμαιο της πυρκαγιάς που κατέστρεψε χιλιάδες στρέμματα δάσους και καλλιεργειών, εκατοντάδες μελίσσια, δύο σπίτια και μια αποθήκη βενζινάδικου που λίγο έλειψε να τινάξει ολόκληρη την περιοχή στον αέρα.
Βαρύτατες είναι οι ευθύνες της Κυβέρνησης και της Νομαρχίας που όλα αυτά τα χρόνια δεν πήραν τα απαραίτητα μέτρα πρόληψης, με βάση τις μελέτες και τις προτάσεις που έχουν γίνει από τις κοινότητες της Ικαρίας, παρότι το νησί επανειλημμένα έχει γίνει στάχτη. Μέχρι σήμερα, δεν έχουν κατασκευαστεί εξοπλισμένα παρατηρητήρια, δεν υπάρχουν δρόμοι πρόσβασης στα δάση, ούτε υδατοδεξαμενές, ενώ δεν προσλήφθηκε από τον Απρίλιο το αναγκαίο εποχιακό πυροσβεστικό προσωπικό. Αξίζει να σημειωθεί ότι στο νησί δεν υπάρχει ούτε καν Πυροσβεστική Υπηρεσία.
Επιπλέον, το γεγονός ότι η Κυβέρνηση έφερε τώρα το νομοσχέδιο που αφορά τη δασοπυρόσβεση και τη μεταφορά της στην Πυροσβεστική, για ψήφιση στη Βουλή, δείχνει την αδιαφορία και εγκατάλειψη της προστασίας των δασικών οικοσυστημάτων.
Ερωτώνται, λοιπόν, οι κύριοι Υπουργοί:
Τι μέτρα θα παρθούν για την άμεση καταγραφή των ζημιών 
 

Επιστροφή στην κορυφή



Σελίδα 7989 
και τη γρήγορη αποζημίωση των πληγέντων;
Εάν θα παρθούν έστω τώρα τα αναγκαία μέτρα πρόληψης και προστασίας του νησιού από τις πυρκαγιές, δεδομένου ότι είναι η δεύτερη μεγάλη καταστροφή που έχει πλήξει την περιοχή.
Ο Υφυπουργός Γεωργίας κ. Δημήτριος Σωτηρλής έχει το λόγο.
ΔΗΜΗΤΡΙΟΣ ΣΩΤΗΡΛΗΣ (Υφυπουργός Γεωργίας): Ευχαριστώ, κύριε Πρόεδρε.
Η αντιμετώπιση της τελευταίας πυρκαγιάς στην Ικαρία, έγινε με κινητοποίηση του αντιπυρικού μηχανισμού της Διεύθυνσης Δασών Σάμου και των τοπικών δασονομείων, της Ικαρίας, των Ραχών και του δασονομείου Ευδήλου.
Η κινητοποίηση των μέσων της Δασικής Υπηρεσίας έγινε από το μόνιμο προσωπικό της Διεύθυνσης Δασών Σάμου. Θέλω, όμως, εδώ να εξάρω αυτό που είναι και υποχρέωση των πολιτών, που πολλές φορές δεν φαίνεται, αλλά στην περίπτωση της Ικαρίας φάνηκε κατά τον καλύτερο δυνατό τρόπο. Πρόκειται για την παρουσία χιλιάδων εθελοντών, οι οποίοι βοήθησαν στην κατάσβεση της πυρκαγιάς στην Ικαρία. Διατέθηκαν περίπου είκοσι πυροσβεστικά οχήματα και μία σειρά από άλλα μέσα και στον τόπο της φωτιάς από την αρχή μέχρι το τέλος ήταν επικεφαλής τόσο ο Διευθυντής Δασών Σάμου, όσο και ο Νομάρχης της περιοχής.
Το οδικό δίκτυο επέτρεπε την πρόσβαση των οχημάτων στα μέτωπα της πυρκαγιάς και δεν υπήρξε κανένα πρόβλημα στην υδροληψία των οχημάτων σε όλη τη διάρκεια της πυρκαγιάς. Πέρα απ' αυτό, άμεσα απεστάλησαν στην περιοχή δύο αεροσκάφη Κάναντερ, δυστυχώς όμως η αποτελεσματικότητά τους ήταν μηδενική. Δεν μπόρεσαν να προσφέρουν τίποτε, αφού οι άνεμοι που έπνεαν στο νησί τη στιγμή που μενόταν η πυρκαγιά ξεπερνούσαν τα εννέα μποφόρ. Η πυρκαγιά βεβαίως έσβησε την επόμενη μέρα μόνο από τη δράση των επίγειων δυνάμεων. Από την πλευρά μας, σαν Υπουργείο Γεωργίας, θεωρούμε ότι έγινε το δυνατό καλύτερο.
Είναι γνωστό ότι την ευθύνη τόσο των προκατασταλτικών μέτρων αντιπυρικής προστασίας, αλλά και γενικότερα το συντονισμό τον έχει η περιφέρεια και η Νομαρχιακή Αυτοδιοίκηση, η οποία έχει καταρτίσει ένα ολόκληρο πρόγραμμα μέσα από το οποίο, στο μέτρο του δυνατού, έχει ικανοποιηθεί μέχρι τώρα από το Υπουργείο Γεωργίας. Κατά δε την τρέχουσα περίοδο και στα πλαίσια -όπως και σεις αναφέρετε στην ερώτησή σας- της ψήφισης του συγκεκριμένου νόμου για τη δασοπυρόσβεση, συζητάμε την ανάπτυξη πυροσβεστικού κλιμακίου στην περιοχή, έτσι ώστε πράγματι να θωρακίσουμε το νησί, που είναι η δεύτερη ή η τρίτη φορά τα τελευταία χρόνια που πλήττεται από πυρκαγιές.
ΠΡΟΕΔΡΟΣ (Απόστολος Κακλαμάνης): Ο κ. Κόρακας έχει το λόγο.
ΣΤΡΑΤΗΣ ΚΟΡΑΚΑΣ: Κύριε Πρόεδρε, όπως αναφέρουμε στην ερώτησή μας, η Ικαρία επανειλημμένα έχει χτυπηθεί από πυρκαγιές και πρέπει να πούμε ότι δεν έχουν ληφθεί ουσιαστικά μέτρα. Είναι αλήθεια ότι τώρα με το νομοσχέδιο που ψηφίστηκε από την κυβερνητική πλειοψηφία, περνά η αρμοδιότητα της δασοπυρόσβεσης από την αρμόδια Δασική Υπηρεσία στην Πυροσβεστική -χωρίς να υποτιμούμε καθόλου το έργο της Πυροσβεστικής- είναι σίγουρο ότι, για τους λόγους που αναφέραμε, τα πράγματα θα χειροτερέψουν ακόμα περισσότερο. Ας σημειωθεί δε, όπως λέμε και στην ερώτηση, ότι στο νησί δεν υπάρχει καν Πυροσβεστική Υπηρεσία. 'Αρα, είναι ένα πολύ σοβαρό ζήτημα.
Η Κυβέρνηση, κάθε φορά που έχουμε τέτοιο πλήγμα είτε επαίρεται ότι επενέβη αμέσως και τα έκανε όλα καλά, -αλλά κανείς δεν μπορεί να καταλάβει, αφού επενέβη αμέσως και αποτελεσματικά πως είχαμε πάλι τέτοιες ζημιές- είτε λέει ότι θα κάνει τα πάντα και τελικά αποδεικνύεται στην πορεία ότι δεν κάνει τίποτε. Στις 30 Ιουλίου 1993, που κάηκε το νησί και θρηνήσαμε δώδεκα θύματα, είχε υποσχεθεί η Κυβέρνηση δύο δισεκατομμύρια διακόσια εκατομμύρια (2.200.000.000) για έργα υποδομής και αποζημιώσεις. Απ' αυτά δόθηκε μόνο το ένα δισεκατομμύριο (1.000.000.000) και αυτό μαζί με τις αποζημιώσεις, οι οποίες ήταν και αυτές κουτσουρεμένες. Αυτό είναι το χάλι, γι' αυτό λέμε ότι ο πραγματικός εμπρηστής είναι η ίδια η Κυβέρνηση.
Σήμερα, κύριε Πρόεδρε, έχουμε χίλια εξακόσια στρέμματα κατεστραμμένα, ένας από τους ελάχιστους πνεύμονες πρασίνου έχει καταστραφεί, σπίτια, ζώα, μελίσσια, αποθήκες, σταύλοι απανθρακώθηκαν και δεν έχει γίνει ακόμα η απογραφή των ζημιών.
Υπάρχουν μελέτες για τη δασοπροστασία και την πυροπροστασία -και αυτό θέλουμε να το τονίσουμε- από το 1993 για την κάθε Κοινότητα, εγκρίθηκαν από τις υπηρεσίες και βρίσκονται στα συρτάρια των Δασικών Υπηρεσιών της Νομαρχίας. Δεν προωθούνται, γιατί η Κυβέρνηση δεν είναι διατεθειμένη να δώσει τα κονδύλια που χρειάζονται.
Δεν υπάρχουν δρόμοι πρόσβασης στα δάση, κύριε Υπουργέ. Λάθος σας έχουν ενημερώσει. Δεν υπάρχουν παρατηρητήρια. Από το 1993 μέχρι τώρα έγιναν τέσσερις μόνο δεξαμενές, από τις οποίες οι τρεις δεν κρατάνε το νερό. Πέντε από τα οχήματα που είπατε, δεν μπόρεσαν να λειτουργήσουν. Και βεβαίως, δεν μπορείτε να επαφίεσθε στον εθελοντισμό. Βεβαίως οι κάτοικοι είναι ευαίσθητοι και για το περιβάλλον, αλλά και από το πάθημα που έπαθαν και έκαναν ότι μπορούσαν.
Θα πρέπει όμως η πολιτεία, κύριε Πρόεδρε, να παίρνει τα συγκεκριμένα μέτρα, ιδιαίτερα όταν πρόκειται για νησιά ακριτικά, όπως είναι η Ικαρία κλπ. Οι κάτοικοι νοιώθουν εγκατελειμμένοι εκεί. Αυτό θελήσαμε σήμερα να καταγγείλουμε και να απαιτήσουμε, τουλάχιστον τώρα, να παρθούν όλα τα επιβαλλόμενα μέτρα και για την Ικαρία και για τα άλλα νησιά, ώστε να μη θρηνήσουμε άλλες καταστροφές.
Καλά είναι τα επιχειρήματα για τα μποφόρ, καλά είναι όλα αυτά, είναι αλήθεια, αλλά αν έχουμε πάρει σωστά μέτρα, μπορούμε να αντιμετωπίσουμε άμεσα και ακαριαία οποιοδήποτε πρόβλημα.
ΠΡΟΕΔΡΟΣ (Απόστολος Κακλαμάνης): Ο κύριος Υπουργός, έχει το λόγο.
ΔΗΜΗΤΡΙΟΣ ΣΩΤΗΡΛΗΣ (Υφυπουργός Γεωργίας): Θέλω να πω στον κύριοο συνάδελφο ότι και το Υπουργείο Γεωργίας, αλλά και η πολιτεία γενικότερα δεν έκανε περισσότερα απ' ό,τι μπορούν να κάνουν ακόμη και άλλες χώρες που είναι πιο οργανωμένες από μας και οικονομικά, αλλά και από άποψη τεχνολογικού εξοπλισμού. Λαβαίνω πολύ σοβαρά υπόψη μου αυτό που είπατε, κύριε συνάδελφε, ότι οι υπηρεσίες μας έχουν ενημερώσει ψευδώς και για τον τρόπο και τη δυνατότητα πρόσβασης και για τον τρόπο και τη δυνατότητα υδροληψίας και θέλω να σας βεβαιώσω ότι και απάντηση θα σας δώσω σε προσωπικό επίπεδο, αλλά και δημόσια στο ελληνικό Κοινοβούλιο και αν αυτά δεν είναι έτσι, θα υπάρξουν οι ανάλογες ΕΔΕ και θα αποδοθούν οι ευθύνες, διότι δεν μιλάμε πια ιδιωτικά, μιλάμε στο ελληνικό Κοινοβούλιο και πρέπει να μας διακρίνει μια ευπρέπεια και σοβαρότητα για όσα λέμε.
ΣΤΡΑΤΗΣ ΚΟΡΑΚΑΣ: Εκτελέστε τις μελέτες.
ΔΗΜΗΤΡΙΟΣ ΣΩΤΗΡΛΗΣ (Υφυπουργός Γεωργίας): Κύριε συνάδελφε, ρώτησα το Νομάρχη και τις αρμόδιες υπηρεσίες. Αν ψεύδονται, σας μιλώ ειλικρινά ότι θα γίνει έλεγχος γι' αυτό.
Δεύτερον, το Υπουργείο Γεωργίας, επειδή πράγματι κάποια πράγματα δεν είναι θεσμοθετημένα και εκφράζονται ευχές, το Υπουργείο Γεωργίας έφερε τροπολογία που έχει την απόλυτη συναίνεση του Υπουργού ΠΕΧΩΔΕ του κ. Λαλιώτη και στο νόμο 2576 έχει ψηφιστεί στο άρθρο 10 διάταξη, η οποία προβλέπει την αποζημίωση και την αποκατάσταση όλων εκείνων των οποίων τα σπίτια ή άλλα κτίσματα έχουν πάθει καταστροφές από πυρκαγιές και αντιμετωπίζονται, κατά τον ίδιο τρόπο όπως οι σεισμοπαθείς. Θα δούμε και τι άλλα μέτρα θα πάρουμε. 'Ηδη αυτήν τη στιγμή οι δικές μας υπηρεσίες μέσω ΠΣΕΑ, καταμετρούν το μέγεθος των ζημιών. Δεν έχουμε σαφή εικόνα για το μέγεθος, την έκταση και το είδος των ζημιών. 'Εχουμε μια πρώτη προσέγγιση. Δεν θα ήταν υπεύθυνο από μένα να σας πω ποια είναι ακριβώς αυτήν τη στιγμή η ζημιά. Μέσα σε μια εβδομάδα θα έχουμε εικόνα τι ζημιές υπάρχουν και τι μέτρα θα πάρουμε όσον αφορά την αποζημίωση 
 

Επιστροφή στην κορυφή



Σελίδα 7990 
και των παραγωγών και της ζημιάς γενικότερα που έγινε στο νησί.
ΠΡΟΕΔΡΟΣ (Απόστολος Κακλαμάνης): Τέταρτη είναι η με αριθμό 1403/6.5.98 επίκαιρη ερώτηση του Βουλευτή του Συνασπισμού της Αριστεράς και της Προόδου κ. Ευαγγέλου Αποστόλου προς τον Υπουργό Εθνικής Οικονομίας και Οικονομικών, σχετικά με την εναρμόνιση της οικονομικής διαχείρισης των δημοσίων δασών σύμφωνα με το π.δ. 126/86.
Η ερώτηση ύστερα από συγκατάθεση και του ερωτώντος Βουλευτού και του ερωτωμένου Υπουργού διαγράφεται.
Πέμπτη είναι η με αριθμό 1406/6.5.98 επίκαιρη ερώτηση της Βουλευτού του Δημοκρατικού Κοινωνικού Κινήματος κ. Βασιλικής Καραγιάννη Αράπη προς τον Υπουργό Πολιτισμού, σχετικά με τη λειτουργία των σχολών ηθοποιϊας κλπ.
Η επίκαιρη ερώτηση έχει ως εξής:
"Από τις αρχές της δεκαετίας του '80 έχει καταργηθεί η άδεια ασκήσεως του επαγγέλματος του ηθοποιού, χωρίς όμως να καταργηθούν οι αντίστοιχες σχολές. Σήμερα οι χώροι των σχολών δεν πληρούν τους κανονισμούς ασφαλείας (έξοδοι κινδύνου, πυροσβεστικά μέσα) και λειτουργίας (ελάχιστο εμβαδόν αιθουσών, χώροι υγιεινής, αριθμοί μαθητών) βάσει των οποίων έλαβαν άδεια λειτουργίας.
Αλλά και η στρεβλή διαδικασία προεγγραφής των σπουδαστών με παχυλή προκαταβολή και η εν συνεχεία δοκιμασία τους σε εξετάσεις από επιτροπή του Υπουργείου Πολιτισμού, προκειμένου οριστικά να εγγραφούν στη σχολή που έδωσαν προκαταβολή, δημιουργεί προϋποθέσεις για εξαρτήσεις.
Ερωτάται ο κύριος Υπουργός:
1. 'Εχει ποτέ το Υπουργείο ελέγξει αν οι σχολές αυτές λειτουργούν σε χώρους που πληρούν τους όρους σύμφωνα με τους οποίους παραχωρήθηκε η άδειά τους;
2. 'Εχει ποτέ ελέγξει τις διαδικασίες εγγραφής των υποψηφίων μέχρι να καταστούν σπουδαστές των σχολών αυτών;
3. Τι σκέπτεται να κάνει το Υπουργείο, ώστε η επιλογή των υποψηφίων σπουδαστών να γίνει με αμερόληπτο τρόπο, αξιοκρατικά και πέραν κάθε υποψίας".
Θα ήθελα να παρακαλέσω όλους τους συναδέλφους να καταθέτουν επίκαιρες ερωτήσεις που έχουν επίκαιρα και όχι χρόνια ζητήματα στο κείμενό τους. 
Ο κύριος Υπουργός έχει το λόγο.
ΕΥΑΓΓΕΛΟΣ ΒΕΝΙΖΕΛΟΣ (Υπουργός Πολιτισμού): Kύριε Πρόεδρε, ευχαριστώ την κ. Αράπη, γιατί μου δίνει την ευκαιρία να ανακοινώσω προς το Σώμα ορισμένα μέτρα που συνδέονται με την πορεία εφαρμογής των διατάξεων του πρόσφατου νόμου 2557/97, πολλές από τις διατάξεις του οποίου, υπερψήφισε και το Δημοκρατικό Κοινωνικό Κίνημα, με εισηγήτρια μάλιστα την κ. Αράπη. 'Οπως ενδεχομένως θα ξέρουν οι κυρίες και κύριοι συνάδελφοι, μέχρι το 1981 οι λεγόμενες δραματικές σχολές, σχολές υποκριτικής τέχνης ήσαν απολύτως αδιαβάθμιτες. Με το νόμο 1158/1981 και ιδίως με το προεδρικό διάταγμα 370/83 που ολοκλήρωσε και εξειδίκευσε τις διατάξεις του νόμου του 1981, τυποποιήθηκε η θεατρική εκπαίδευση. Για την ακρίβεια τυποποιήθηκαν οι δραματικές σχολές, κατέστησαν ανώτερες και υπήχθησαν υπό τον αυστηρό έλεγχο των υπηρεσιών του Υπουργείου Πολιτισμού, αλλά και των υπηρεσιών της πολεοδομίας ως προς τις τεχνικές προϋποθέσεις, ως προς τις προϋποθέσεις της υποδομής που πρέπει να διαθέτει μια σχολή, για να λειτουργεί ως ανώτερη δραματική σχολή.
Για το λόγο αυτό, για να χορηγηθεί άδεια, προηγείται αυτοψία και έλεγχος της υποδομής από τριμελή επιτροπή στην οποία μετέχουν εξειδικευμένα στελέχη του Υπουργείου Πολιτισμού και του Υπουργείου Περιβάλλοντος. Και όταν λέω "εξειδικευμένα στελέχη", εννοώ αρχιτέκτονες-μηχανικοί. Και φυσικά τα πάγια στοιχεία της υποδομής δεν μεταβάλλονται. Διότι κάθε φορά που έχουμε μετεγκατάσταση σχολής έχουμε και νέο έλεγχο. Παρ'όλα αυτά φέτος μετά την ισχύ του ν.2557/97 διενεργείται και πάλι έλεγχος σύμφωνα με τις οδηγίες που έχω δώσει.
Επισημαίνω δε, για τις ανάγκες της ενημέρωσής σας, ότι οι ιδιωτικές δραματικές σχολές αυτού του τύπου -κατά κυριολεξία δηλαδή δραματικές σχολές και όχι άτυπα εργαστήρια ελευθέρων σπουδών που παρέχουν γενικώς υποκριτική παιδεία- είναι είκοσι τρεις ιδιωτικές, δεκαεννέα στην Αθήνα, τρεις στη Θεσσαλονίκη και μία στα Γιάννενα. Υπάρχουν βεβαίως και οι δύο κρατικές των δύο κρατικών σκηνών, του Εθνικού Θεάτρου και του Κρατικού Θεάτρου Βορείου Ελλάδος. 'Αρα, ένας πολύ συγκεκριμένος και περιορισμένος κύκλος σχολών.
Ως προς το κρίσιμο θέμα: η εισαγωγή των σπουδαστών γίνεται μέσω κρατικών εξετάσεων και η έξοδός τους γίνεται πάλι μέσω κρατικών εξετάσεων. Πράγματι, υπήρχε μέχρι φέτος το σύστημα τα δικαιολογητικά να υποβάλονται όχι απευθείας από τους υποψηφίους, αλλά μέσω σχολών στις οποίες ενδιαφέρονται να φοιτήσουν.
Με απόφασή μου που έχει δημοσιευθεί από τις 3 Απριλίου, το σύστημα αυτό καταργείται και τώρα τα δικαιολογητικά θα υποβάλλονται απευθείας από τους ενδιαφερομένους, ατομικά, χωρίς να γίνεται κάποια έστω και στοιχειώδης προσυνεννόηση με τη σχολή στην οποία πρόκειται να φοιτήσουν.
Νομίζω ότι έτσι το σύστημα γίνεται απολύτως αδιάβλητο και αντικειμενικό. 'Ολα εξαρτώνται από την επιτυχία στις εξετάσεις ενώπιον της επιτροπής και θέλω να πιστεύω ότι δεν θα ακουσθεί το παραμικρό για τη διαδικασία αυτή, η οποία αναβαθμίζει έτι περαιτέρω το σύστημα της ιατρικής μας εκπαίδευσης.
Επίσης, και στα τμήματα θεάτρου πλέον των Ανωτάτων Εκπαιδευτικών Ιδρυμάτων αρχίζουν και λειτουργούν τμήματα υποκριτικής, όπως και τμήματα σκηνογραφίας, θεατρολογίας κλπ. Αυτό είναι πολύ σημαντικό γιατί το περιβάλλον της θεατρικής εκπαίδευσης αναβαθμίζεται συνολικά.
Καταθέτω στα Πρακτικά την απόφασή μου αυτήν που έχει αλλάξει το σύστημα υποβολής των δικαιολογητικών.
(Στο σημείο αυτό ο κύριος Υπουργός καταθέτει για τα Πρακτικά την προαναφερθείσα απόφαση η οποία έχει ως εξής:
"ΕΛΛΗΝΙΚΗ ΔΗΜΟΚΡΑΤΙΑ
ΥΠΟΥΡΓΕΙΟ ΠOΛΙΤΙΣΜΟΥ Αθήνα, 3 Απριλίου 1998ΓΕΝΙΚΗ Δ/ΝΣΗ ΠΟΛ ΑΝΑΠΤΥΞΗΣ Αριθμ.Πρωτ. /16984ΔΙΕΥθΥΝΣΗ ΚΑΛΩΝ ΤΕΧΝΩΝ 
ΤΜΗΜΑ Ε' ΚΟΙΝ: Υπηρεσία Εθνικού ΤυπογραφείουΤαχ.Δ/νση: Ερμού 17 Καποδιστρίου 34Ταχ.Κώδικας: 101 86 104 32 ΑθΗΝΑ Πληροφορίες: Φ.Σιμοπούλου 
Τηλέφωνο: 3235756
θΕΜΑ: Καθορισμός τρόπου και διαδικασίας
υποβολής αιτήσεων υποψηφίων σπουδαστών
εισαγωγικών εξετάσεων Ανωτέρων Σχολών
Δραματικής Τέχνης και Χορού
ΑΠΟΦΑΣΗ
'Εχοντας υπόψη:
1. Το Π.Δ. 941/77 "Περί Οργανισμού του ΥΠΠΕ" (ΦΕΚ 320/Α/77)
2. Το Ν.1558/85 "Κυβέρνηση και Κυβερνητικά 'Οργανα (ΦΕΚ 137/Α/85) 3. Τα άρθρα 12 και 14 του Ν.1158/81 "Περί Οργανώσεως και Διοικήσεως Σχολών Ανωτέρας Καλλιτεχνικής Εκπαιδεύσεως κλπ (ΦΕΚ 127/Α/81)
4. Το άρθρο 8 του Π.Δ. 370/83 "Κανονισμός οργάνωσης και λειτουργίας Ανωτέρων Σχολών Δραματικής Τέχνης (Τμ.Υποκριτικής) (ΦΕΚ 13Ο/Α/83) 
5. Το άρΘρο 8 του Π.Δ. 372/83 "Κανονισμός οργάνωσης και λειτουργίας Ανωτέρων Σχολών Χορού (ΦΕΚ 131/Α/83) 
6. Το άρθρο 3 παρ.7β του Ν.2557/97 "Θεσμοί, μέτρα και δράσεις πολιτιστικής ανάπτυξης" (ΦΕΚ 271/Α/24-12-97).
Αποφασίζουμε
1. ΚαΘορίζουμε όπως εφ' εξής η υποβολή των αιτήσεων των υποψηφίων για τις εισαγωγικές εξετάσεις των Ανωτέρων Σχολών Δραματικής Τέχνης (Τμ. Υποκριτικής) και Χορού, όπως και των υποψηφίων του άρΘρου 12 παρ. 3 του Ν. 1158/81 (εξαιρετικά ταλέντα), γίνεται απευθείας στο Υπουργείο Πολιτισμού (Διεύθυνση Καλών Τεχνών - Τμήμα Επιθεώρησης 
 

Επιστροφή στην κορυφή



Σελίδα 7991 
Σχολών), μέχρι 15 Ιουλίου, εκάστου έτους, ως ακολούθως:
α. Ο υποψήφιος με την αίτησή του, προς το ΥΠΠΟ συνυποβάλει και τον απαιτούμενο τίτλο σπουδών (απολυτήριο Λυκείου του Ν.1566/85 ή απολυτήριο εξαταξίου Γυμνασίου ή άλλης ισότιμης Σχολής ημεδαπής ή αλλoδαπής, σε αντίγραφο ή φωτοτυπία επικυρωμένη), όπως και πιστοποιητικό γέννησης ή φωτοτυπία επικυρωμένη από επίσημη αρχή της αστυνομικής του ταυτότητας.
β. Ο υποψήφιος του άρθρου 12 παρ.3 του ν.1158/81 (εξ.ταλέντα), συνυποβάλει με την αίτησή του προς το ΥΠΠΟ και 
- πιστοποιητικό γέννησης ή φωτοτυπία επικυρωμένη από επίσημη αρχή της αστυνομικής του ταυτότητας, απ' όπου να προκύπτει ότι την 3Οη Ιουνίου ο μεν υποψήφιος για τις Ανώτερες Σχολές Δραματικής Τέχνης, έχει συμπληρώσει το 17ο έτος της ηλικίας του, ο δε υποψήφιος για τις Ανώτερες Σχολές Χορού (Τμ. Χορευτών), το 16ο έτος.
- Υπεύθυνη Δήλωση του Ν.1599/86, ότι έχει διακόψει τις σπουδές του στο Λύκειο ή το Γυμνάσιο 
γ. Οι ως άνω, κατά περίπτωση, αιτήσεις, με τα απαιτούμενα δικαιολογητικά, υποβάλονται στο Γενικό Πρωτόκολλο του ΥΠΠΟ, μέχρι την προκαθορισμένη ημερομηνία πέραν, της οποίας καμία αίτηση δεν γίνεται δεκτή. 
δ. Ουδεμία αίτηση συμμετοχής υποψηφίου λαμβάνεται υπόψη, αν δεν συνοδεύεται από τα απαιτούμενα δικαιολογητικά. 
ε. Η υποβολή αίτησης συμμετοχής υποψηφίου, από άλλο πρόσωπο επιτρέπεται μόνον, εφ' όσον το πρόσωπο αυτό φέρει εξουσιοδότηση θεωρημένη για το γνήσιο της υπογραφής του, από αστυνομική αρχή. 
Η παρούσα απόφαση να δημοσιευθεί στην Εφημερίδα της Κυβερνήσεως.
ΕΣΩΤΕΡΙΚΗ ΔΙΑΝΟΜΗ Ο ΥπουργόςΔΙΚΤ/Ε' Ευάγγελος Βενιζέλος").ΠΡΟΕΔΡΟΣ (Απόστολος Κακλαμάνης): 'Εχει όμως αθρόα παραγωγή η τηλεόραση, ηθοποιών, εξ ου και οι δεκάδες των θιάσων που κάθε βδομάδα εμφανίζονται, οπότε οι σχολές ...
Η κ. Καραγιάννη έχει το λόγο.
ΒΑΣΙΛΙΚΗ ΑΡΑΠΗ-ΚΑΡΑΓΙΑΝΝΗ: Κύριε Πρόεδρε, χαίρομαι που ο κύριος Υπουργός έστειλε την απόφαση αυτή όσον αφορά τις εξετάσεις διότι πάρα πολλά παράπονα από τους σπουδαστές έχουν γίνει και σε μένα αλλά και σε άλλα πρόσωπα. 'Εδιναν μάλιστα και προκαταβολές στις σχολές, έδιναν τις εξετάσεις και μετά έκαναν τις εγγραφές. Γι'αυτό έκανα και την ερώτηση.
'Οσον αφορά τις κτιριακές εγκαταστάσεις, επειδή υπάρχει πάρα πολλή μεγάλη ζήτηση και όπως είναι γνωστό υπάρχει μεγάλη ανεργία και τα παιδιά παρασύρονται και από την τηλεόραση και από αυτά, θέλουν να πηγαίνουν σε σχολές υποκριτικής και γενικά σε δραματικές σχολές. Είναι επαναλαμβάνω και η προβολή της τηλεόρασης και το ότι ακούγεται ότι παίρνουν πάρα πολλά χρήματα, οπότε υπάρχει μια μεγάλη ζήτηση σ'αυτές τις σχολές. 
Γίνονται εγκαταστάσεις πολλές φορές από κτίριο σε κτίριο. Και σε περίπτωση που σας ειδοποιούν ότι κάνουν αλλαγές κτιρίων, εσείς μπορείτε να κάνετε έλεγχο;
Δεύτερον, βάζουν πάρα πολλά παιδιά σε κάθε τάξη. Και επειδή αυτοί οι σπουδαστές είναι πιο οραματιστές, πιο ρομαντικοί γιατί ασχολούνται με το θέατρο παραπονούνται όλοι γιατί είναι σε μικρές αίθουσες, ο ένας πάνω στον άλλον και δεν μπορούν να κάνουν καλό μάθημα.
Θα ήθελα, λοιπόν, να δώσετε προσοχή στο πόσα άτομα θα πρέπει να έχει η κάθε αίθουσα και να δώσετε κάποιες οδηγίες βάσει των τετραγωνικών μέτρων που έχουν τα κτίρια των σχολών αυτών.
Χαίρομαι, κύριε Υπουργέ, που ευαισθητοποιηθήκατε με τις σχολές αυτές. Επίσης, υπάρχουν εκ μέρους των θιασαρχών, που έχουν αυτές τις σχολές και κάποιες εξαρτήσεις φοιτητών.
Υπάρχουν πάρα πολλά προβλήματα και κάποιοι οι οποίοι δεν έχουν κάποιες εξαρτήσεις και δεν έχουν πολλές γνωριμίες, στενοχωριούνται διότι οι άλλοι παίρνουν μεγαλύτερους βαθμούς, έχουν περισσότερες προσβάσεις για εξέλιξη στο θέατρο αργότερα και στα Μέσα Μαζικής Ενημέρωσης.
Θα παρακαλούσα εκεί η προώθηση αυτών που αξίζουν να γίνεται με πιο αντικειμενικά κριτήρια. Ευχαριστώ πολύ.
ΠΡΟΕΔΡΟΣ (Απόστολος Κακλαμάνης): Ο Υπουργός Πολιτισμού κ. Βενιζέλος έχει το λόγο.
ΕΥΑΓΓΕΛΟΣ ΒΕΝΙΖΕΛΟΣ (Υπουργός Πολιτισμού): Κατ'αρχήν, χαίρομαι γιατί η κ. Αράπη θεώρησε ικανοποιητική τη ρύθμιση σε σχέση με τη διαδικασία υποβολής των δικαιολογητικών απ'ευθείας στο Υπουργείο Πολιτισμού. Νομίζω ότι είναι ένα σημαντικό βήμα.
Πρέπει να σας πω ότι τα τελευταία χρόνια οι επιτροπές στελεχώνονται κατά τρόπο αντικειμενικό και η όλη διαδικασία διεξάγεται με πάρα πολύ τυπικό και αυστηρό τρόπο. Γι'αυτό, τουλάχιστον σε εμένα δεν έχουν φθάσει σχετικά παράπονα, ώστε να επιληφθώ αυτού του ίδιου του τρόπου διεξαγωγής των εξετάσεων.
Τώρα, ως προς την υποδομή των σχολών σας υπενθυμίζω ότι το προεδρικό διάταγμα 370/83 περιλαμβάνει αναλυτικές και διεξοδικές προδιαγραφές. 'Οταν έχουμε μετεγκατάσταση, φυσικά διενεργείται νέος έλεγχος από την τριμελή επιτροπή τεχνικών που διενεργεί και αυτοψία. Είναι πιθανόν να μην είναι ο έλεγχος τόσο αυστηρός όσο θα επιθυμούσαν ορισμένοι. Οι εντολές που πάντως έχει η υπηρεσία είναι να ελέγχει αυτές τις είκοσι τρεις ιδιωτικές σχολές συστηματικά. Σας θυμίζω και πάλι όμως ότι υπάρχουν εργαστήρια ελευθέρων σπουδών που δεν είναι τυποποιημένες δραματικές σχολές, που παρέχουν ένα είδος κατάρτισης ή εκπαίδευσης θεατρικής χωρίς όμως να εξοπλίζουν τους μαθητές τους με τα τυπικά προσόντα που προβλέπει ο νόμος. 
Από εκεί και πέρα στην αγορά του θεάματος, κυρία Αράπη, λειτουργούν κανόνες οι οποίοι πολλές φορές δεν μπορούν να υπαχθούν σε ρυθμίσεις νομοθετικές και κανονιστικές. Και θα ήταν μάταιο και πάντως όχι ακριβές, να πούμε εδώ ότι μπορεί το κράτος ή πρέπει το κράτος να ελέγξει αυστηρά την αγορά του θεάματος. Αυτό δεν συνάδει με την ίδια τη φυσιογνωμία της κοινωνίας μας. 'Οτι πρέπει να τηρείται η εργατική νομοθεσία ότι πρέπει να τηρούνται οι ασφαλιστικές διατάξεις, ότι πρέπει να τηρούνται οι γενικοί νόμοι του κράτους, αυτό είναι δεδομένο. Από εκεί και πέρα, βρισκόμαστε και σ' ένα χώρο όπου το ταλέντο, η αισθητική, το φρόνημα του καθενός καλλιτέχνη παίζει πολύ σημαντικό ρόλο και η αίσθηση προσωπικής αξιοπρέπειας που έχει. Και αυτό είναι πολύ σημαντικό.
ΠΡΟΕΔΡΟΣ (Απόστολος Κακλαμάνης): Επίκαιρες ερωτήσεις δευτέρου κύκλου
Πρώτη είναι η με αριθμό 1414/6.5.98 επίκαιρη ερώτηση του Βουλευτή του Πανελλήνιου Σοσιαλιστικού Κινήματος κ. Ιωάννη Ζαφειρόπουλου, προς τον Υπουργό Περιβάλλοντος, Χωροταξίας και Δημοσίων 'Εργων, σχετικά με τη λήψη των αναγκαίων μέτρων για την κατασκευή του έργου "Παράκαμψη Αρχαίας Ολυμπίας", την έγκριση του Σχεδίου Πόλης της Αρχαίας Ολυμπίας κλπ.
Η ερώτηση διαγράφεται, λόγω κωλύματος του αρμόδιου Υπουργού.
Δεύτερη είναι η με αριθμό 1395/5.5.98 επίκαιρη ερώτηση του Βουλευτή της Νέας Δημοκρατίας κ. Γεώργιου Παναγιωτόπουλου, προς τον Υπουργό Εθνικής Οικονομίας και Οικονομικών, σχετικά με τη λήψη μέτρων για ευνοϊκές ρυθμίσεις των δανειοληπτών για την εξόφληση παλαιών δανείων κλπ.
Η επίκαιρη ερώτηση του κ. Παναγιωτόπουλου σε περίληψη έχει ως εξής:
"Ο ελεύθερος ανατοκισμός και η απελευθέρωση των επιτοκίων είχαν σαν συνέπεια την πρωτοφανή επιβάρυνση των δανειοληπτών και την αδυναμία εξοφλήσεως τραπεζικών δανείων διότι υποχρεώνονται να πληρώσουν εκατονταπλάσιο ποσόν από αυτό που εδανείσθησαν.
Ενδεικτικά αναφέρω την βιομηχανία μαρμάρων "Α.Ε. Γ.Σκαρής" στη Δράμα που πήρε δάνεια εβδομήντα εκατομμυρίων (70.000.000) δραχμών από την ΕΤΕΒΑ και υποχρεούται να πληρώνει δύο δισεκατομμύρια τετρακόσια εκατομμύρια 
 

Επιστροφή στην κορυφή



Σελίδα 7992 
(2.400.000.000) δραχμές και την βιομηχανία ενδυμάτων στην Κομοτηνή του Θ. Πουφινά που πήρε δάνειο πενήντα εκατομμύρια (50.000.000) δραχμές το 1985 από την Εμπορική Τράπεζα και ενώ μέχρι το 1990 επλήρωσε στην τράπεζα εκατόν εβδομήντα εκατομμύρια (170.000.000) δραχμές, οφείλει επιπλέον δύο δισεκατομμύρια τετρακόσια εκατομμύρια (2.400.000.000) δραχμές.
Στη συνεδρίαση της Βουλής για τον αναπτυξιακό νόμο ο Υπουργός Εθνικής Οικονομίας και Οικονομικών δήλωσε ότι με δική του υπογραφή θα εκδώσει εγκύκλιο, η οποία θα σταλεί στις διοικήσεις των τραπεζών να προχωρήσουν σε πολύ γενναίες και ευνοϊκές ρυθμίσεις σε ό,τι αφορά τα παλαιά χρέη.
Βρισκόμαστε μπροστά σ' ένα τεράστιο οικονομικό-κοινωνικό πρόβλημα με το οποίο ο Τύος και τα λοιπά Μέσα Μαζικής Ενημέρωσης ασχολήθηκαν επανειλημμένα -χιλιάδες δανειολήπτες οργανώνονται σε συλλόγους βεβαρημένοι με υποχρεώσεις εξοργιστικά δυσανάλογες προς τα χρήματα που εδανείσθησαν από τις τράπεζες και βρίσκονται σε απόγνωση- εκατοντάδες αναγκαστικές εκτελέσεις και κατασχέσεις πραγματοποιούνται εβδομαδιαίως.
Η αναπτυξιακή επομένως προσπάθεια τορπιλίζεται από το καθημερινό κλείσιμο εκατοντάδων παραγωγικών μονάδων που βρίσκονται σε αδυναμία εκπληρώσεως των υποχρεώσεών τους προς τις τράπεζες.
Ερωτάται ο κύριος Υπουργός Εθνικής Οικονομίας και Οικονομικών εάν προέβη στις αναγκαίες ενέργειες σύμφωνα με την αναληφθείσα και καταγεγραμμένη στα Πρακτικά της Βουλής υποχρέωσή του".
Ο Υφυπουργός Εθνικής Οικονομίας κ. Μπαλτάς, έχει το λόγο.
ΑΛΕΞΑΝΔΡΟΣ ΜΠΑΛΤΑΣ (Υφυπουργός Εθνικής Οικονομίας): Ευχαριστώ, κύριε Πρόεδρε.
Η απάντηση στην ερώτηση του κυρίου συναδέλφου μπορούσε να είναι μονολεκτική. θα πως όμως δυο λόγια σχετικά με το θέμα αυτής της ερώτησης. Η Κυβέρνηση, με βάση τις δεσμεύσεις που ανέλαβε ο κύριος Υπουργός, όπως αναφέρεται και στην ερώτησή του συναδέλφου, ανταποκρίθηκε πλήρως και εγκαίρως. Υπάρχει εγκύκλιος, την οποία έδωσα και στον ίδιο τον κύριο συνάδελφο προηγουμένως. Την καταθέτω και στα Πρακτικά της Βουλής, πρώτον για να υπάρχει για την ανάγνωση από οποιονδήποτε ενδιαφέρεται και δεύτερον, για να αποδειχθεί του λόγου του αληθές ότι, με βάση αυτήν τη δέσμευση, εξεδόθη η συγκεκριμένη εγκύκλιος του Υπουργού.
(Στο σημείο αυτό ο κύριος Υφυπουργός καταθέτει για τα Πρακτικά το προαναφερθέν έγγραφο, το οποίο έχει ως εξής:
"ΥΠΟΥΡΓΕΙΟ ΕΘΝΙΚΗΣ ΟΙΚΟΝΟΜΙΑΣ
ΓΕΝΙΚΗ ΔΙΕΥΘΥΝΣΗ ΟΙΚΟΝΟΜΙΚΗΣ ΠΟΛΙΤΙΚΗΣ Α.Π.
Δ/ΝΣΗ ΠΙΣΤ. ΚΑΙ ΔΗΜ/ΚΩΝ ΥΠΟΘΕΣΕΩΝ
 Αθήνα 23 Απριλίου 1998 Α.Π. 13360/Β 723 ΠΡΟΣ: Την 'Ενωση Ελληνικών Τραπεζών Μασσαλίας 1 ΑΘΗΝΑΘΕΜΑ: Εφαρμογή του άρθρου 12
του Νόμου "Ενισχύσεις ιδιωτικών
επενδύσεων για την οικονομική
και περιφερειακή ανάπτυξη της
Χώρας και άλλες διατάξεις".
1. Με τις διατάξεις του άρθρου αυτού επαναρρυθμίζεται το καθεστώς του εκτοκισμού των οφειλομένων στις Τράπεζες σε καθυστέρηση τόκων καταργουμένων των διατάξεων της παρ.6 του άρθρου 8 του ν.1083/80 και της απόφασης της Νομισματικής Επιτροπής με αριθμό 289/80.
Η παρ.1 του άρθρου, αφορά στις τραπεζικές συμβάσεις δανείων και πιστώσεων που καταρτίζονται μετά τη δημοσίευση του νόμου, για τις οποίες τίθενται δύο περιορισμοί:
α) ανατοκισμός επιτρέπεται μόνον εάν αυτό έχει συμφωνηθεί μεταξύ τράπεζας και δανειολήπτη.
β) οι εξ ανατοκισμού τόκοι κεφαλαιοποιούνται, εφόσον παραμείνουν ανεξόφλητοι, μετ' εξάμηνο κατ' ελάχιστο.
Η ανά εξάμηνο όμως κεφαλοποίηση των εξ ανατοκισμού τόκων δεν μεταβάλλει ή αλλοιώνει την λειτουργία του αλληλόχρεου λογαριασμού κατά τη διάταξη του άρθρου 112 ΕισΝΑΚ, ο οποίος μπορεί να συνεχίσει να κλείεται κατά τα λοιπά περιοδικά και ανά τρίμηνο, εάν αυτό έχει συμφωνηθεί.
Αν δεν υπάρχει συμφωνία ανατοκισμού, τόκοι επί τόκων μπορούν να ζητηθούν μόνο κατ' εφαρμογή των διατάξεων των άρθρων 296ΑΚ και 110-111 ΕισΝΑΚ.
Η παρ.2 του άρθρου αφορά στις τραπεζικές συμβάσεις δανείων και πιστώσεων που καταρτίστηκαν πριν από την έναρξη ισχύος του νόμου.
Εφόσον στις συμβάσεις αυτές περιλαμβάνεται σχετική συμφωνία αυτή εξακολουθεί να ισχύει με τους ακόλουθους περιορισμούς:
α) Τυχόν συμφωνίες σε συμβάσεις στεγαστικών δανείων για ανατοκισμό και κεφαλαιοποίηση των εξ αυτού τόκων σε χρονικά διαστήματα μικρότερα του εξαμήνου, καταργούνται αυτοδίκαια μετά δώδεκα μήνες από την έναρξη ισχύος του νόμου.
β) Τυχόν συμφωνίες σε συμβάσεις χορήγησης πιστωτικών καρτών για ανατοκισμό και κεφαλαιοποίηση των εξ αυτού τόκων σε χρονικά διαστήματα μικρότερα του εξαμήνου, καταργούνται αυτοδίκαια με την πρώτη μετά εξάμηνο από την έναρξη ισχύος του νόμου ανανέωση των καρτών αυτών.
Με τις ρυθμίσεις αυτές τίθεται φραγμός στη διαιώνιση δυσμενών για τους δανειολήπτες συμφωνιών που περιλήφθηκαν στις συμβάσεις τους, οι οποίες υπάγονται σταδιακά στο νέο ευνοϊκότερο καθεστώς.
Εάν εξάλλου σε υφιστάμενες συμβάσεις δεν περιλαμβάνεται σχετική συμφωνία, ο ανατοκισμός γίνεται αυτοδίκαια με κεφαλαιοποίηση των εξ αυτού τόκων ανά εξάμηνο, σύμφωνα με τον κανόνα που τίθεται με την πρώτη παράγραφο του άρθρου.
Με τη ρύθμιση αυτή δίδεται λύση, χάριν του δημόσιου συμφέροντος και της ασφάλειας των συναλλαγών, στο πρόβλημα που προέκυψε από την πρόσφατη μεταβολή της πάγιας μέχρι πρότινος νομολογίας του Ανωτάτου Δικαστηρίου και αποτρέπονται χρονοβόρες, αμφιβόλου αποτελέσματος και πολυέξοδες δικαστικές διενέξεις αναφορικά με την έκταση της ισχυος των πρόσφατων αποφάσεων της Ολομέλειας του Αρείου Πάγου με αριθμούς 8 και 9/1998, αλλά και με το τι θεωρείται, υπό το πρίσμα της μέχρι πρότινος νομολογίας, συμφωνία περί ανατοκισμού.
Για τους ίδιους λόγους οι ρυθμίσεις αυτές αφορούν και τις συμβάσεις δανείων και πιστώσεων που έχουν καταγγελθεί και οι λογαριασμοί έχουν κλείσει μέχρι την έναρξη ισχύος του νόμου (παρ.3).
Για τους ίδιους επίσης λόγους οι διατάξεις του άρθρου αυτού δεν επηρεάζουν όσα κρίθηκαν τελεσίδικα ή ρυθμίσθηκαν μεταξύ Τραπεζών και δανειοληπτών ή αναγνωρίσθηκαν από τους διανειολήπτες, μέχρι την έναρξη της ισχύος του νόμου (παρ.4).
Με την παρ.5 του άρθρου εξαιρούνται των ρυθμίσεων και των περιορισμών που εισάγονται με αυτό εξειδικευμένες συμβάσεις δανείων ή πιστώσεων, λόγω ακριβώς του ειδικού χαρακτήρα τους σε συνδυασμό με την διεθνοποίηση των χρηματοοικονομικών συναλλαγών.
Η μετάβαση στο νέο καθεστώς ανατοκισμού προϋποέτει αναμφίβολα προσαρμογή των μηχανογραφικών προγραμμάτων των Τραπεζών, με τα οποία παρακολουθούνται οι λογαριασμοί των δανείων και πιστώσεων και μάλιστα εκείνων που χορηγούνται κατά τρόπο ομοιόμορφο σε μεγάλο αριθμό πελατών.
Επειδή για την εργασία αυτή απαιτείται μελέτη και χρόνος, με την παρ.7 του άρθρου, παρέχεται στις Τράπεζες χρονικό διάστημα έξι(6) μηνών για να προσαρμόσουν τα προγράμματα λογισμικού παρακολούθησης των συμβάσεων καταναλωτικής πίστης, στις οποίες περιλαμβάνονται, πέραν των προσωπικών και καταναλωτικών δανείων, και οι συμβάσεις πιστωτικών καρτών.
ΙΙ. Πέραν των ανωτέρω, και για την αντιμετώπιση της 
 

Επιστροφή στην κορυφή



Σελίδα 7993 
υπερχρέωσης επιχειρήσεων λόγω των υψηλών επιτοκίων του παρελθόντος σε συνδυασμό με τον χωρίς κανένα περιορισμό ανατοκισμό των οφειλόμενων σε καθυστέρηση τόκων, οι Τράπεζες θα πρέπει να αναμορφώσουν τα ανεξόφλητα υπόλοιπα δανείων ή πιστώσεων που πηγάζουν από υφιστάμενες συμβάσεις χωρίς συμφωνίας περί ανατοκισμού, αφαιρώντας από αυτά τα ποσά που προέρχονται από την κεφαλαιοποίηση των τόκων εξ ανατοκισμού σε χρονικά διαστήματα μικρότερα του εξαμήνου.
Ακόμη χάριν της εξυγίανσης βιώσιμων επιχειρήσεων, ώστε αυτές να μπορέσουν να συμβάλουν στην προσπάθεια για την οικονομική ανάπτυξη, οι Τράπεζες μπορούν να αφαιρούν μέρος ή το σύνολο των εξωλογιστικά προσδιορισθέντων (κατ' εφαρμογή της παρ.1 του άρθρου 27 του ν.2076/92) τόκων, εφόσον:
α) από μελέτη της Τράπεζας ή της οφειλέτιδας επιχείρησης που στην περίπτωση αυτή μπορεί να καταρτισθεί προκύπτει ότι η επιχείρηση μετά την ως άνω αφαίρεση είναι βιώσιμη και μπορεί να συνεχίσει να εξυπηρετεί τις υποχρεώσεις της.
β) οι σε εξασφάλιση της απαίτησης της Τράπεζας ασφάλειες δεν καλύπτουν κατά τη συνήθη πορεία των πραγμάτων σύμφωνα με τις συνθήκες της αγοράς το αφαιρούμενο ποσό εξωλογιστικών τόκων.
Οι κατά τα παραπάνω διαγραφές γίνονται και στην περίπτωση των οφειλών από συμβάσεις καταναλωτικής πίστης (προσωπικά-καταναλωτικά δάνεια και πιστωτικές κάρτες).
Ο Υπουργός
Γ. ΠΑΠΑΝΤΩΝΙΟΥ")
ΑΛΕΞΑΝΔΡΟΣ ΜΠΑΛΤΑΣ (Υφυπουργός Εθνικής Οικονομίας) : Τώρα, στο γενικότερο θέμα και τα συγκεκριμένα παραδείγματα που αναφέρει ο κύριος Υπουργός -μπορούν ασφαλώς να βρεθούν και άλλα αυτής της μορφής- δεν μπορώ να υπεισέλθω αυτήν τη στιγμή.
(Στο σημείο αυτό την Προεδρική 'Εδρα καταλαμβάνει ο Β' Αντιπρόεδρος της Βουλής κ. ΠΑΝΑΓΙΩΤΗΣ ΣΓΟΥΡΙΔΗΣ)
Η εγκύκλιος έχει βέβαια ορισμένες γενικές κατευθύνσεις. Εάν οι κύριοι είναι σε αυτές τις ρυθμίσεις, δεν έχουν παρά να συνεννοηθούν με τις τράπεζές τους, για να βρεθεί μια λύση, καθότι και η εγκύκλιος του κυρίου Υπουργού πηγαίνει πέρα και απ' αυτά που υποσχέθηκε στη Βουλή και που προβλέπει ο νόμος. Να υπάρξει δηλαδή μεταξύ των οφειλετών και των τραπεζών μία κατανόηση, ιδιαίτερα στις περιπτώσεις που υπάρχουν παραγωγικές επιχειρήσεις που θέλουν να συνεχίσει η δραστηριότητά τους.
Ευχαριστώ πολύ.
ΠΡΟΕΔΡΕΥΩΝ (Παναγιώτης Σγουρίδης): Ο κ. Γεώργιος Παναγιωτόπουλος έχει το λόγο για δύο λεπτά, για να αναπτύξει την επίκαιρη ερώτησή του.
ΓΕΩΡΓΙΟΣ ΠΑΝΑΓΙΩΤΟΠΟΥΛΟΣ: Κύριε Πρόεδρε, κατά τη συζήτηση του αναπτυξιακού νόμου, ο Υπουργός Εθνικής Οικονομίας εβεβαίωσε ότι θα δώσει εντολή στις τράπεζες με γενναιότητα να αντιμετωπίζουν το θέμα. 
Δεν είναι δυνατόν Κυβέρνηση, Αντιπολίτευση, πολιτικοί, Βουλευτές να δεχόμαστε ότι ένας άνθρωπος, που πήρε πενήντα εκατομμύρια (50.000.000) δραχμές, πρέπει να πληρώσει δύο δισεκατομμύρια τετρακόσια εκατομμύρια (2.400.000.000) δραχμές. Είναι έξω από κάθε λογική οικονομική, κοινωνική, ηθική, οποιαδήποτε. Αυτό συμβαίνει: 'Ανθρωποι, επαναλαμβάνω, που πήραν πενήντα εκατομμύρια (50.000.000) δραχμές, υποχρεούνται να πληρώσουν δύο δισεκατομμύρια τετρακόσια εκατομμύρια (2.400.000.000) δραχμές. Και ερωτάται η Κυβέρνηση, τι κάνει γι' αυτό.
Η απελευθέρωση του ανατοκισμού, μαζί με την απελευθέρωση των επιτοκίων, έφεραν αυτό το αποτέλεσμα. Είναι ένα γεγονός.
Λέει ο Υπουργός: "Με γενναίο τρόπο θα συστήσω στις τράπεζες να αντιμετωπίζεται το θέμα." 
Και ερωτώ: Η εγκύκλιος αποπνέει γενναιότητα, κύριε Υφυπουργέ; Τη διάβασα την εγκύκλιο. Είναι μία διαδικαστική, γραφειοκρατική εγκύκλιος, η οποία υποδεικνύει να λάβουν ορισμένα μέτρα. Μα, δεν αντιμετωπίζεται έτσι το θέμα. Το θέμα θέλει γενναιότητα, όπως υπεσχέθη ο Υπουργός στη Βουλή. Και η γενναιότητα αυτή δεν υπάρχει. Καθημερινά, γίνονται πλειστηριασμοί, κατασχέσεις, κομπίνες, τραπεζιτικοί με πλειοδότες παίρνουν σπίτια, εργοστάσια, τα χάνει ο κόσμος. Γίνεται ό,τι δεν μπορείτε να φαντασθείτε. Και εμείς μένουμε αδιάφοροι προ αυτού του θεάματος.
Περίμενα από τον κύριο Υπουργό, σύμφωνα με την υπόσχεση που ρητώς έδωσε στη Βουλή και που με τη σύσταση τη δική του ενεγράφη στα Πρακτικά -είπε "να γραφεί στα Πρακτικά και θα ενεργήσω αμέσως"- να δείξει αυτήν τη γενναιότητα και να υποχρεώσει τις τράπεζες, όσο μπορεί να υποχρεώσει ο Υπουργός, το γνωρίζω αυτό, να προχωρήσουν σε συμβιβασμούς και σε κλεισίματα παλαιών λογαριασμών με γενναία μείωση και των τόκων και των κεφαλαίων. Μόνον έτσι ήταν δυνατό να αντιμετωπισθεί το θέμα.
Και να μην εμφανίζεται και η πλαστή εικόνα των τραπεζών, κύριε Πρόεδρε, ότι έχουν να παίρνουν δύο δισεκατομμύρια (2.000.000.000) δραχμές από κάπου, που δεν πρόκειται να τα πάρουν ποτέ. 
ΠΡΟΕΔΡΕΥΩΝ (Παναγιώτης Σγουρίδης): Καλώς, κύριε Παναγιωτόπουλε.
ΓΕΩΡΓΙΟΣ ΠΑΝΑΓΙΩΤΟΠΟΥΛΟΣ: Να μην έχουμε πλαστή εικόνα των τραπεζών και κακή εικόνα της παραγωγικής διαδικασίας.
ΠΡΟΕΔΡΕΥΩΝ (Παναγιώτης Σγουρίδης): Ο Υφυπουργός Εθνικής Οικονομίας, κ. Αλέξανδρος Μπαλτάς, έχει το λόγο για δύο λεπτά, για να δευτερολογήσει.
ΑΛΕΞΑΝΔΡΟΣ ΜΠΑΛΤΑΣ (Υφυπουργός Εθνικής Οικονομίας): Ευχαριστώ, κύριε Πρόεδρε.
Τώρα, υπάρχει θέμα προσδιορισμού της γενναιότητας. Δεν θα επιμείνω σ' αυτό.
Είπα ότι η εγκύκλιος του κυρίου Υπουργού έχει πάει πέρα και από τα καθιερωμένα. Και οι συστάσεις προς τις τράπεζες είναι τέτοιες, ώστε να φροντίσουν, ιδιαίτερα για τις παραγωγικές επιχειρήσεις, να βρουν λύσεις, για να συνεχίσουν το έργο, το οποίο επιτελούν και το οποίο παρεμποδίζεται ή διακόπηκε εξαιτίας των πανωτοκίων, όπως είχαμε συνηθίσει να λέμε για τη συγκεκριμένη περίπτωση που συζητούμε.
Ο κύριος συνάδελφος, όμως, με αναγκάζει τώρα, ενώ δεν ήθελα να το κάνω, να θυμίσω ότι αυτή η ιστορία ξεκίνησε με την απόφαση της Νομισματικής Επιτροπής του 1980.
Σε ό,τι αφορά τα επιτόκια δεν μου αρέσει πάλι να το λέω, αν θέλει να υπάρξει μία γεναιότητα, να μας προσδιορίσει την περίοδο εκείνη όπου τα επιτόκια έφθασαν σε τέτοια ύψη που ποτέ δεν είχε γνωρίσει η χώρα. Αν μπορεί να την προσδιορίσει ο κύριος συνάδελφος, θα τον ευχαριστούσα ιδιαίτερα. Εγώ δεν θέλω, για να μη δημιουργήσω προβλήματα.
ΠΡΟΕΔΡΕΥΩΝ (Παναγιώτης Σγουρίδης): Ανεξάρτητα του παρελθόντος, κύριε Μπαλτά, είναι γεγονός ότι συνεχώς βγαίνουν πλειστηριασμοί και υπάρχει μεγάλη αναταραχή.
ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Πάντως, κύριε Πρόεδρε, δεν ξέρω πόσο γεναίος πρέπει να είναι ο πολιτικός όταν βάζει το χέρι στον κρατικό κορβανά!
ΠΡΟΕΔΡΕΥΩΝ (Παναγιώτης Σγουρίδης): Τρίτη είναι η με αριθμό 1416/6.5.98 επίκαιρη ερώητηση του Βουλευτή του Κομμουνιστικού Κόμματος Ελλάδος κ. Ευστρατίου Κόρακα προς τον Υπουργό Περιβάλλοντος, Χωροταξίας και Δημοσίων 'Εργων, σχετικά με τα μέτρα βελτίωσης της λειτουργίας του κέντρου επεξεργασίας λυμάτων στην Ψυττάλεια κλπ.
Η επίκαιρη ερώτηση του κ. Κόρακα είναι η ακόλουθη:
"Για άλλη μια φορά οι κάτοικοι της ευρύτερης περιοχής του Κερατσινίου, του Περάματος και της Δραπετσώνας διαμαρτύρονται έντονα για τις οσμές που έρχονται από την Ψυττάλεια, αφ'ενός μεν από την κακή και ελλιπή λειτουργία του κέντρου επεξεργασίας των λυμάτων και αφ'ετέρου από την αποθήκευση λάσπης στον ίδιο χώρο ένα μήνα τώρα, ύστερα από την άρνηση της χωματερής Λιοσίων να δεχτεί τη λάσπη των λυμάτων. Πρόβλημα που απαιτεί άμεση λύση με την εξεύρεση σημείου εναπόθεσης σε κάποιο συγκεκριμένο χώρο, όπως άλλωστε πρόβλεπαν και οι μελέτες που οδήγησαν το έργο της Ψυττάλειας.
 

Επιστροφή στην κορυφή



Σελίδα 7994 
Επίσης, παρά τις επανειλημμένες δεσμεύσεις κυβερνητικών στελεχών τα τελευταία χρόνια, για σύντομη ολοκλήρωση και της δεύτερης φάσης του βιολογικού καθαρισμού της Ψυττάλειας, η κατασκευή της δεν έχει σήμερα καν αρχίσει, ενώ προβλεπόταν να αποπερατωθεί στο τέλος του 1999.
Ερωτάται ο κύριος Υπουργός τι συγκεκριμένες ενέργειες έχουν γίνουν μέχρι σήμερα για την αντιμετώπιση του προβλήματος και τι μέτρα θα ληφθούν άμεσα για τη λύση του;
Θα δοθεί το ανάλογο κονδύλι, όπως είχε υποσχεθεί το Υπουργείο για τη βελτίωση της λειτουργίας του κέντρου, ώστε να αποφευχθούν επιπτώσεις στο περιβάλλον και στους κατοίκους;
Πότε θα ξεκινήσουν τα έργα της δεύτερης φάσης του βιολογικού καθαρισμού των λυμάτων στην Ψυττάλεια;".
Ο κ. Βερελής, Υφυπουργός ΠΕ.ΧΩ.Δ.Ε. έχει το λόγο για τρία λεπτά, να πρωτολογήσει.
ΧΡΗΣΤΟΣ ΒΕΡΕΛΗΣ (Υφυπουργός Περιβάλλοντος, Χωροταξίας και Δημοσίων 'Εργων): Κύριε Πρόεδρε, η ερώτηση αυτή παρ'όλο που είναι επίκαιρη, χρονικά έχει ξεπεραστεί. Υπήρχε ένα πρόβλημα πριν από ένα περίπου μήνα για λίγες ημέρες, στη διάρκεια των οποίων υπήρχε άρνηση της χωματερής των Λιοσίων να δεχθεί τη λάσπη των λυμάτων από το κέντρο επεξεργασίας λυμάτων της Ψυττάλειας.
Το πρόβλημα αυτό ξεπεράστηκε ήδη εδώ και ένα μήνα και γίνεται πλέον ομαλά η μεταφορά και η διάθεση της λάσπης στη χωματερή των Λιοσίων. Ο κ. Κόρακας στην επίκαιρη ερώτησή του, βάζει ένα θέμα για το κατά πόσον η Κυβέρνηση θα διαθέσει τα κονδύλια, προκειμένου να γίνει ο δευτεροβάθμιος βιολογικός καθαρισμός στο κέντρο Ψυττάλειας. 
Το Μάρτιο του 1997, πριν από δεκατρείς μήνες, η Ευρωπαϊκή 'Ενωση ενέκρινε τη διάθεση των κονδυλίων, προκειμένου να γίνει η ολοκλήρωση του έργου της Ψυττάλειας, προκειμένου δηλαδή να υπάρξει ο δευτεροβάθμιος καθαρισμός.
Υπήρξε διαγωνισμός, ο οποίος έγινε το Μάϊο του 1997, που κατατέθηκαν τεχνικές και οικονομικές προσφορές και μέσα στο Μάϊο θα έχουμε το αποτέλεσμα της τεχνικής επεξεργασίας των προσφορών. Και εντός του πρώτου εξαμήνου, δηλαδή μέχρι το τέλος Ιουνίου, υπολογίζουμε ότι θα έχουμε τον ανάδοχο.
Το έργο θα ολοκληρώσει τον καθαρισμό των λυμάτων, θα έχουμε μία παραγωγή λάσπης περίπου επτακοσίων τόνων την ημέρα και τα αποτελέσματα τα οποία ήδη είναι σαφώς ορατά στο σύστημα του Σαρωνικού, θα είναι ακόμα εντυπωσιακότερα, διότι θα έχουμε έναν καθαρισμό, ο οποίος θα αναζωογονήσει πλήρως όλο το Σαρωνικό.
'Ηθελα να σας πω ακόμα, κύριε Κόρακα, όσον αφορά την ερώτηση την οποία κάνετε και ιδιαίτερα στο τρίτο κομμάτι για το πότε θα ξεκινήσουν τα έργα, ότι υπάρχει μία μελέτη του Πολυτεχνείου, η οποία δίνει μία σειρά από λύσεις για το τι μπορεί να απογίνει η λάσπη.
Η πρόθεση είναι να σταματήσει κάποια στιγμή η λάσπη αυτή να πηγαίνει στο κέντρο των Λιοσίων.
'Ηδη, όπως έχουμε ανακοινώσει, επίκειται η εγκατάσταση εργοστασίου παραγωγής ηλεκτρικής ενέργειας από βιοαέρια από τη λάσπη. "Βιοαέριο" σημαίνει, όπως ενδεχομένως γνωρίζετε, ότι η τοξικότητα της λάσπης είναι κάτω από τα επίπεδα εκείνα τα οποία θα εμπόδιζαν την παραγωγή βιοαερίου. Η ηλεκτρική ενέργεια, η οποία θα παράγεται, θα καλύπτει πλήρως ενεργειακά το κέντρο της Ψυττάλειας και από τα απαέρια θα μπορεί να γίνεται μία ξήρανση, να ανεβαίνει δηλαδή, η ποσότητα των στερεών από το 35% που είναι περίπου τώρα, στο 50% ή στο 60% ανάλογα με τη μετέπειτα χρήση της λάσπης που θα θέλει κανείς να κάνει.
Θα επανέλθω στη δευτερολογία μου.
ΠΡΟΕΔΡΕΥΩΝ (Παναγιώτης Σγουρίδης): Ορίστε, κύριε Κόρακα, έχετε το λόγο δύο λεπτά για να αναπτύξετε την επίκαιρη ερώτησή σας.
ΣΤΡΑΤΗΣ ΚΟΡΑΚΑΣ: Είναι μεγάλο το θέμα, κύριε Πρόεδρε. Ωστόσο, όμως, μου κάνει εντύπωση το γεγονός ότι ο κύριος Υπουργός θεωρεί ότι το θέμα έχει λήξει. Χθες είχαμε μία εντυπωσιακή κινητοποίηση των κατοίκων Κερατσινίου, Περάματος και ιδιαίτερα της Χαραυγής με συμμετοχή των σχολείων, των μαθητών κλπ., γιατί το μαχαίρι έχει φθάσει το κόκκαλο. Η κατάσταση είναι αφόρητη. Μπαίνουμε στο καλοκαίρι και καταλαβαίνετε τι κινδύνους εγκυμονεί όλη αυτή η ιστορία.
Βεβαίως, στην καλύτερη περίπτωση δεν είναι καλά ενημερωμένος ο κύριος Υπουργός. Τουλάχιστον δεν απαντάει στο θέμα μας. Η πρωτοβάθμια επεξεργασία ξεκίνησε το 1994 και σύμφωνα με τις δεσμεύσεις της Κυβέρνησης θα έπρεπε τότε να ξεκινήσει η κατασκευή της δευτεροβάθμιας επεξεργασίας, δηλαδή του βιολογικού καθαρισμού, οπότε σήμερα θα λειτουργούσε.
ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Κύριε Κόρακα...
ΣΤΡΑΤΗΣ ΚΟΡΑΚΑΣ: Δεν ξεκίνησε, όμως -υπήρχαν και δεσμεύσεις της Κυβέρνησης τότε, έχω εδώ τις ερωτήσεις και τις απαντήσεις- και έρχεσθε σήμερα και μας λέτε ότι "πριν από ενάμιση χρόνο έγινε η δημοπράτηση, ακόμα δεν άνοιξαν οι οικονομικές προσφορές, υπάρχουν τα κονδύλια, θα ανοίξουν κλπ." Δεν μας είπαν όμως γιατί χρειάσθηκε τόσος καιρός;
Η κατάσταση κύριε Πρόεδρε, δεν μπορεί να συνεχισθεί έτσι.
Χθες οι κάτοικοι έδωσαν είκοσι μέρες διορία στο Υ.ΠΕ.ΧΩ.Δ.Ε.. 'Ηταν ο εκπρόσωπός του εκεί πέρα και τα άκουσε. Ας πάρει, λοιπόν, τα μέτρα.
Είναι πράγματι αφόρητη η κατάσταση γιατί ο μεν κεντρικός αγωγός (ΚΑΤ) προκαλεί μια δυσοσμία τρομερή με το υδρόθειο το οποίο δεν παγιδεύεται, ενώ θα έπρεπε να παγιδευτεί. Επίσης, κάθε μέρα στην Ψυττάλεια έχουμε τριακόσιους τόνους λάσπης των λυμάτων και άλλοι τριακόσιοι τόνοι, επειδή λείπει η δευτεροβάθμια επεξεργασία, φεύγουν στη θάλασσα. Δεν γίνεται σωστή επεξεργασία και στην πρωτοβάθμια, γιατί αυτό στοιχίζει ακριβότερα.
Αυτό προκαλεί λοιπόν δυσοσμία, κινδύνους για επιδημίες και επιπλέον σωρεύεται στην Ψυττάλεια λάσπη, γιατί παίζονται παιχνίδια με το Δήμο των Λιοσίων. Αυτό είναι το θέμα. Η χωματερή των Λιοσίων δέχεται τη λάσπη, αλλά δεν το επιτρέπουν άλλοι παράγοντες, γιατί δεν ικανοποιείτε τα αιτήματα του Δήμου των Λιοσίων.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Μισό λεπτό, κύριε Πρόεδρε. Τελειώνω.
Επιπλέον, δεν τηρούνται οι προδιαγραφές - μελέτες για την πρωτοβάθμια επεξεργασία των λυμάτων. 'Ετσι, για παράδειγμα, τα καζάνια δεν έχουν την προβλεπόμενη διπλή οροφή και το μηχανισμό αναρρόφησης και επεξεργασίας στην αόσμηση του αέρα. 'Οπως είπαμε, δεν έχει καν ξεκινήσει η εκτέλεση της μελέτης για το βιολογικό καθαρισμό των λυμάτων. Δεν θα επεκταθώ όμως σε αυτό. Κανένα βελτιωτικό έργο των υπαρχουσών εγκαταστάσεων δεν έγινε από την αρχή της λειτουργίας.
Τι πρέπει να γίνει: Να φύγει άμεσα η λάσπη των λυμάτων από την Ψυττάλεια, να σταματήσουν τα παιχνίδια με το Δήμο των Λιοσίων, να προχωρήσει χωρίς άλλη καθυστέρηση η κατασκευή του βιολογικού καθαρισμού. Δεν μας είπατε πότε θα προχωρήσει. Είναι αόριστα αυτά που είπατε. Επίσης, θα πρέπει να υπάρξει βελτίωση των υπαρχουσών εγκαταστάσεων, παγίδες στον κεντρικό αγωγό, αόσμηση των αερίων κλπ.
Βεβαίως, όλα αυτά θα επιτευχθούν, μόνο εάν συνεχίσουν οι κάτοικοι τον αγώνα τους και εμείς σ' αυτόν τον αγώνα θα σταθούμε στο πλάι τους.
ΠΡΟΕΔΡΕΥΩΝ (Παναγιώτης Σγουρίδης): Καλώς, κύριε Κόρακα.
Κύριε Βερελή, έχετε το λόγο.
ΣΤΡΑΤΗΣ ΚΟΡΑΚΑΣ: Για την αξιοποίηση της λάσπης, δεν είναι μόνο η ηλεκτρική ενέργεια. Είναι και τα λιπάσματα, η ανάμειξη της λάσπης με την κομπόστα της χωματερής...
ΠΡΟΕΔΡΕΥΩΝ (Παναγιώτης Σγουρίδης): Κύριε Κόρακα, σας παρακαλώ πολύ.
ΣΤΡΑΤΗΣ ΚΟΡΑΚΑΣ: Υπάρχουν, κύριε Πρόεδρε, πολλά που θα μπορούσε να πει κανείς. Το άμεσο όμως είναι να σώσουμε τους κατοίκους της περιοχής.
 

Επιστροφή στην κορυφή



Σελίδα 7995 
ΠΡΟΕΔΡΕΥΩΝ (Παναγιώτης Σγουρίδης): Καλώς, κύριε Κόρακα. Πώς θα γίνει;
ΣΤΡΑΤΗΣ ΚΟΡΑΚΑΣ: Είναι τόσο σοβαρό το θέμα.
ΠΡΟΕΔΡΕΥΩΝ (Παναγιώτης Σγουρίδης): Να το φέρετε σε επερώτηση, αν είναι τόσο σοβαρό.
ΣΤΡΑΤΗΣ ΚΟΡΑΚΑΣ: Κύριε Πρόεδρε, κινδυνεύει μία ολόκληρη περιοχή. Είναι και ταξικής φύσης και η μεταχείριση των κατοίκων από την Κυβέρνηση.
ΠΡΟΕΔΡΕΥΩΝ (Παναγιώτης Σγουρίδης): Στις επίκαιρες ερωτήσεις έχετε μόνο δύο λεπτά. Πώς να το κάνουμε;
ΣΤΡΑΤΗΣ ΚΟΡΑΚΑΣ: Μη μας προκαλείτε. Δεν έχουμε δικαίωμα πολλών επερωτήσεων. Είναι εργατογειτονιές και έχουμε υποχρέωση να τις προστατεύσουμε.
ΠΡΟΕΔΡΕΥΩΝ (Παναγιώτης Σγουρίδης): Δεν έχετε μόνο εσείς ευαισθησίες για τις εργατογειτονιές.
ΣΤΡΑΤΗΣ ΚΟΡΑΚΑΣ: Είναι ταξικό το πρόβλημα. Στη Γλυφάδα ή στη Βούλα γίνονται αυτά τα έργα;
ΠΡΟΕΔΡΕΥΩΝ (Παναγιώτης Σγουρίδης): Σας παρακαλώ, κύριε Κόρακα, έχουμε όλοι ευαισθησίες. Δεν μπορείτε να μονοπωλείτε τις ευαισθησίες.
Ορίστε, κύριε Βερελή, έχετε το λόγο.
ΧΡΗΣΤΟΣ ΒΕΡΕΛΗΣ (Υφυπουργός Περιβάλλοντος, Χωροταξίας και Δημοσίων 'Εργων): Θέλω να υπενθυμίσω, κύριε Πρόεδρε, ότι έχουμε Μάιο μήνα και τον Οκτώβριο έχουμε δημοτικές εκλογές. 
Θέλω να διαβεβαιώσω τη Βουλή ότι το Κέντρο Επεξεργασίας Λυμάτων στην Ψυττάλεια είναι ο καλύτερα λειτουργών βιολογικός καθαρισμός της χώρας. 'Aρτια εξοπλισμένο...
ΣΤΡΑΤΗΣ ΚΟΡΑΚΑΣ: Δεν είστε ενημερωμένος.
ΧΡΗΣΤΟΣ ΒΕΡΕΛΗΣ (Υφυπουργός Περιβάλλοντος, Χωροταξίας και Δημοσίων 'Εργων): Είμαι πολύ καλά ενημερωμένος, κύριε Κόρακα.
ΣΤΡΑΤΗΣ ΚΟΡΑΚΑΣ: Δεν είναι άρτια εξοπλισμένος ο βιολογικός καθαρισμός. Δεν υπάρχει καν βιολογικός καθαρισμός.
Κύριε Γείτονα, συμφωνείτε μαζί του; Γιατί δεν μιλάτε; Είναι άσχετος με το θέμα ο κύριος Υφυπουργός.
ΧΡΗΣΤΟΣ ΒΕΡΕΛΗΣ (Υφυπουργός Περιβάλλοντος - Χωροταξίας και Δημοσίων 'Εργων): Είναι απολύτως άρτια εξοπλισμένο. Το όλο κέντρο λειτουργεί άψογα, δέχεται τις επιθεωρήσεις ξένων τεχνικών και έχει να επιδείξει ένα έργο. Το έργο αυτό είναι η καθαρότητα του Σαρωνικού, που έχει επιτευχθεί μέσα σε τρία χρόνια. Εάν δεν θέλετε να το αντιληφθείτε, έχετε συγκεκριμένους λόγους.
Θα εξακολουθήσει να λειτουργεί με τον άρτιο αυτόν τρόπο. Τον άλλο μήνα θα υπάρξει ανάδοχος και μέσα σε τριάντα έξι μήνες θα δοθεί σε λειτουργία και η δεύτερη φάση.
ΣΤΡΑΤΗΣ ΚΟΡΑΚΑΣ: Σε τριάντα έξι μήνες, δηλαδή σε τρία χρόνια. Και όποιος ζήσει μέχρι τότε!
ΧΡΗΣΤΟΣ ΒΕΡΕΛΗΣ (Υφυπουργός Περιβάλλοντος, Χωροταξίας και Δημοσίων 'Εργων): Τριάντα έξι μήνες προβλέπει, κύριε Κόρακα. Δεν ξέρω εάν μπορούσαν σε άλλες περιπτώσεις οι τεχνικοί οι δικοί σας να κάνουν έργα προστασίας του περιβάλλοντος πολύ πιο γρήγορα και με καλύτερο τρόπο, αλλά έχουμε δει αποτελέσματα, τα οποία είναι αποκαρδιωτικά, δυστυχώς.
'Οπως σας είπα στην αρχή, η ερώτησή σας δεν είναι επίκαιρη. Η επικαιρότητά της έχει να κάνει μόνο με τις δημοτικές εκλογές. Εδώ και ένα μήνα δεν υπάρχει πια λάσπη συσσωρευμένη στην Ψυττάλεια, υπήρξε πρόβλημα με τη χωματερή, την οποία σας είπα. Το λένε οι υπηρεσίες της ΕΥΔΑΠ και μπορείτε να πάτε να το ελέγξετε. 'Εχετε την άδεια.
ΣΤΡΑΤΗΣ ΚΟΡΑΚΑΣ: Μίλησα με τους αρμόδιους της χωματερής των Λιοσίων, ψέματα σας λένε.
ΧΡΗΣΤΟΣ ΒΕΡΕΛΗΣ (Υφυπουργός Περιβάλλοντος, Χωροταξίας και Δημοσίων 'Εργων): Νομίζω ότι αν θέλετε να καταλάβετε, το έχετε καταλάβει το θέμα πλήρως. Εγώ δεν έχω να προσθέσω τίποτε άλλο. Ευχαριστώ, κύριε Πρόεδρε.
ΠΡΟΕΔΡΕΥΩΝ (Παναγιώτης Σγουρίδης): Τέταρτη είναι η υπ' αριθμόν 1404/6.5.98 επίκαιρη ερώτηση του Βουλευτή του Συνασπισμού της Αριστεράς και της Προόδου κ. Σπυρίδωνος Δανέλλη προς τους Υπουργούς Υγείας και Πρόνοιας, Αιγαίου, σχετικά με την ελλιπή υγειονομική περίθαλψη των κατοίκων των νησιών του Αιγαίου.
Η επίκαιρη ερώτηση του κ. Δανέλλη είναι η ακόλουθη:
"Σε συνέχεια επανειλημμένων ερωτήσεων που σας έχουμε υποβάλει, σχετικά με το φλέγον θέμα της υγειονομικής περίθαλψης των κατοίκων των νησιών του Αιγαίου, σας επισημαίνουμε εκ νέου ότι καθημερινά και παρά τις κυβερνητικές εξαγγελίες, πολυάριθμα περιστατικά πιστοιποιούν την έλλειψη σταθερής και μακρόπνοης πολιτικής στο εξαιρετικά κρίσιμο αυτό θέμα.
Η ακαταλληλότητα των ελικοδρομίων (πρόσφατο παράδειγμα το ελικοδρόμιο 'Ιου), η καθυστέρηση στην προμήθεια ελικοπτέρων παντός καιρού και η συνεχιζόμενη έλλειψη στελέχωσης από ειδικευμένο προσωπικό των Κέντρων Υγείας και των Περιφερειακών Ιατρείων θέτουν καθημερινά σε άμεσο κίνδυνο τη ζωή των κατοίκων των νησιών του Αιγαίου. 
Κατόπιν των ανωτέρω, ερωτώνται οι κύριοι Υπουργοί, τι μέτρα προτίθενται να λάβουν προκειμένου να αντιμετωπιστούν, επιτέλους, τα προβλήματα υγείας των κατοίκων των νησιών μας, εν όψει μάλιστα και της θερινής περιόδου, κατά τη διάρκεια της οποίας ο πληθυσμός τους πολλαπλασιάζεται.".
Ο Υπουργός Υγείας και Πρόνοιας κ. Γείτονας έχει το λόγο για τρία λεπτά, να πρωτολογήσει.
ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Κύριε συνάδελφε, η προστασία της υγείας των πολιτών μας είναι υπέρτατο χρέος της πολιτείας και γι' αυτό είναι στο κέντρο του ενδιαφέροντος της κυβερνητικής πολιτικής, θα έλεγα ότι αποτελεί βασικό της στόχο και προτεραιότητα.
Για την αναβάθμιση των υπηρεσιών υγείας σε όλη τη χώρα έχουμε προωθήσει ένα ευρύ πλέγμα μεταρρυθμίσεων, συγκεκριμένα μέτρα πολιτικής και ένα σημαντικό πρόγραμμα έργων.
Για την ιδιαίτερα ευαίσθητη, από κάθε άποψη, περιοχή του Αιγαίου, που έχει και τις ιδιαιτερότητες σε σχέση με την προστασία της υγείας των κατοίκων, λόγω αποκλεισμών πολλές φορές, δίνουμε ιδιαίτερη έμφαση και εφαρμόζουμε, όπως πολύ καλά -νομίζω- γνωρίζετε, ένα ειδικό πρόγραμμα υγειονομικής θωράκισης, το πρόγραμμα ΙΠΠΟΚΡΑΤΗΣ. 'Εχει ξεκινήσει ουσιαστικά το 1997 και έχει ορίζοντα μέχρι το 2000.
'Εχουμε στόχο να αναβαθμίσουμε τις υπηρεσίες. Οι δράσεις μας δε, και οι ενέργειές μας, αφορούν την ενίσχυση των δομών και υποδομών των περιοχών. Και αναφέρομαι και σε πρωτοβάθμια φροντίδα υγείας, δηλαδή στα κέντρα υγείας και στα περιφερειακά ιατρεία αλλά και στα νοσοκομεία. Οι ενέργειές μας αφορούν επίσης τη δημιουργία μιας τηλεϊατρικής ομπρέλας -και θα το εξηγήσω αυτό παραπέρα- για την ενίσχυση των δυνατοτήτων που έχουν επί τόπου τα στελέχη της υγείας και ασφαλώς, τη δημιουργία ενός αποτελεσματικότερου και πιο πλήρους συστήματος επείγουσας προνοσοκομειακής φροντίδας, μέσα στο οποίο ανήκει και το σύστημα αερομεταφορών, στο οποίο αναφέρεστε.
Θα πω με λίγα λόγια τι έχει γίνει πάνω σε αυτές τις δράσεις, τι συνεχίζεται και τι είναι σε εξέλιξη.
Για την πρωτοβάθμια φροντίδα υγείας και τις δομές θέλω να θυμίσω ότι σε υλοποίηση του πρόσφατου νόμου για το ΕΣΥ προωθούμε την αναβάθμιση των περιφερειακών ιατρείων -αναφέρομαι στα περιφερειακά ιατρεία, σε νησιά που δεν έχουν κέντρα υγείας ή νοσοκομεία- σε πολυδύναμα εικοσιτετράωρης ετοιμότητας.
Εκεί θα έχουμε ειδικευμένους γιατρούς και γενικής ιατρικής -ήδη έχουν προωθηθεί οι αποφάσεις- και θα προσλάβουμε και άλλο προσωπικό.
Δεύτερο μέτρο σημαντικό είναι ότι οι αγροτικοί ιατροί -για όλην την Ελλάδα ισχύει αυτό- πλέον αναλαμβάνουν υπηρεσία μετά τρίμηνη εκπαίδευση στα νοσοκομεία. Το ίδιο συνέβη και στην περιοχή του Αιγαίου.
ΣΤΡΑΤΗΣ ΚΟΡΑΚΑΣ: Με τις αποδοχές τους τι γίνεται;
ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Θα πούμε και για τις αποδοχές τους. Κύριε Κόρακα, οι γιατροί με το νέο μισθολόγιο πήραν αρκετά χρήματα.
 

Επιστροφή στην κορυφή



Σελίδα 7996 
ΠΡΟΕΔΡΕΥΩΝ (Παναγιώτης Σγουρίδης): Μην καθυστερείτε, κύριε Υπουργέ. 'Εχετε να απαντήσετε.
ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): 'Οσο δε αφορά την κάλυψη κενών θέσεων και αυτό αφορά και τα νοσοκομεία, θέλω να σας θυμίσω, κύριε συνάδελφε, ότι σ'αυτήν τη διετία καλύψαμε εκατόν πενήντα θέσεις γιατρών και περίπου εξακόσιες πενήντα θέσεις του λοιπού προσωπικού. Μάλιστα, επειδή έχουμε περιπτώσεις όπου δεν παρουσιάζονται γιατροί, πήραμε και δύο πρόσθετα μέτρα. Με το άρθρο 23 του νέου νόμου, του ν.2519, εφαρμόζουμε το σύστημα πρόσληψης με εξάμηνη σύμβαση. 'Εχει αποδώσει σε δέκα περιπτώσεις αυτό το σύστημα. Επίσης, τροποποιήσαμε μαζί με τον Υπουργό Εθνικής 'Αμυνας το διάταγμα για την τοποθέτηση στρατιωτών στα αγροτικά ιατρεία όπου δεν παρουσιάζεται υποψήφιος από το χώρο των ιδιωτών γιατρών.
Αναφερθήκατε και στο θέμα του καλοκαιριού. 'Οπως ξέρετε πράγματι λόγω των αυξημένων αναγκών των καλοκαίρι προβλέπουμε πάντα κάθε χρόνο -και έτσι γίνεται και φέτος- αποσπάσεις.
Για τη νοσοκομειακή υποδομή θέλω να θυμίσω ότι γίνεται το καινούριο νοσοκομείο στη Ρόδο. Γίνονται έργα στα νοσοκομεία Μυτιλήνης, Λήμνου και σε άλλα νησιά. Τοποθετήθηκαν αξονικοί τομογράφοι στα νοσοκομεία Ρόδου και Μυτιλήνης και προβλέπεται και για τη Σάμο. Επεκτείνουμε, όπως είπα, την τηλεϊατρική σύνδεση με το "Σισμανόγλειο" ιατρείων απομονωμένων περιοχών όπως π.χ. θα γίνει για την Ικαρία, το Καστελόριζο και την 'Αντισσα Μυτιλήνης.
'Ερχομαι τώρα στο τελευταίο θέμα που βάλατε για το ΕΚΑΒ και για την προνοσοκομεική περίθαλψη. 'Οπως ξέρετε, μειώσαμε το χρόνο αντίδρασης με νέα σύμβαση με την Ολυμπιακή Αεροπορία σε είκοσι λεπτά. Αυτό ήταν ένα μεγάλο θέμα. Αναφέρεσθε σε ορισμένα περιστατικά που οφείλονται στον καιρό ή ακόμη και σε έλλειψη δυνατοτήτων υποδομής. Είναι μεμονωμένα περιστατικά. Θέλω να πω, και να το γνωρίζει και ο ελληνικός λαός, ότι φθάσαμε να γίνουν το 1997 -τόσο πολύ βελτιώσαμε το σύστημα- δύο χιλιάδες είκοσι εννιά αερομεταφορές από το ΕΚΑΒ. Και για να έχετε ένα στοιχείο σύγκρισης, θα σας πω ότι το 1994 έγιναν εννιακόσιες τριάντα οκτώ αερομεταφορές. Είχαμε σχεδόν υπερδιπλάσιο αριθμό αερομεταφορών.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υπουργού)
Η προκήρυξη του διαγωνισμού για τα τέσσερα ελικόπτερα και για τα δύο αεροπλάνα έγινε στις 30 Μαρτίου και στο τέλος του Μαϊου περιμένουμε τις προσφορές.
'Οσο δε για τα ελικοδρόμια, και με αυτό τελειώνω, κύριε Πρόεδρε...
ΠΡΟΕΔΡΕΥΩΝ (Παναγιώτης Σγουρίδης): Στη δευτερολογία σας θα συνεχίσετε.
ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Είναι μεγάλο θέμα.
ΠΡΟΕΔΡΕΥΩΝ (Παναγιώτης Σγουρίδης): Στη δευτερολογία σας.
ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Απλώς να πω για τα ελικοδρόμια ότι εφαρμόζεται το πρόγραμμα αναβάθμισής τους. Τα είκοσι ελικοδρόμια λειτουργούν με φωτισμό και εντός του καλοκαιριού ολοκληρώνεται ο εκσυγχρονισμός τους. Επίσης, μέχρι το τέλος του χρόνου επτά νέα ελικοδρόμια θα τεθούν σε λειτουργία. Το Υπουργείο Αιγαίου μελετάει ακόμα τη δημιουργία έξι νέων ελικοδρομίων.
Στη δευτερολογία μου θα συμπληρώσω και άλλα στοιχεία, γιατί είναι μεγάλο το θέμα.
ΠΡΟΕΔΡΕΥΩΝ (Παναγιώτης Σγουρίδης): Ο κ. Δανέλλης έχει το λόγο.
ΣΠΥΡΙΔΩΝ ΔΑΝΕΛΛΗΣ: Ευχαριστώ, κύριε Πρόεδρε.
Βεβαίως, κύριε Υπουργέ, είναι πολύ μεγάλο και σοβαρό το θέμα. Αντιλαμβάνομαι ότι ο χρόνος δεν μας επιτρέπει παρά μονάχα να κάνουμε μία πολύ γενική προσέγγιση.
Είναι γνωστό και θα έλεγα ότι αποτελεί κοινό τόπο η αναγνώριση ότι το πρόβλημα της ελλιπούς ή, δεν συζητώ, της ανύπαρκτης ή της χαμηλής ποιότητας παρεχόμενης υγειονομικής περίθαλψης, αποτελεί έναν από τους βασικούς λόγους εγκατάλειψης της ελληνικής περιφέρειας. 'Οταν συζητάμε για τη νησιωτική περιφέρεια και ιδιαίτερα για τα πιο μικρά και τα πιο απομακρυσμένα μέρη της, βεβαίως τότε παρατηρούμε και φαινόμενα απερήμωσης. Χαίρομαι που ο κύριος Υπουργός αναγνωρίζει τις ιδιαιτερότητες και την κρισιμότητα του ζητήματος στη νησιωτική Ελλάδα.
'Ομως, κύριε Υπουργέ, παρ'όλο που πραγματικά δέχομαι ότι υπάρχει μια βελτίωση σε σχέση με το παρελθόν, είμαστε πολύ μακριά από τα ικανοποιητικά επίπεδα. Νομίζω ότι υπάρχουν όντως καθημερινά περιστατικά, τα οποία δείχνουν ότι υπάρχει ακόμα έλλειψη μίας γενικότερης και ολοκληρωμένης μακρόπνοης πολιτικής, υπάρχει σχεδιασμός, όμως στην ουσία δεν βλέπουμε τους ρυθμούς που απαιτεί η κρισιμότητα του προβλήματος. Δεν κρίνω σκόπιμο να αναφερθώ σε συγκεκριμένα περιστατικά, σε συγκεκριμένες ελλείψεις. Υπάρχει σωρεία εγγράφων εδώ και από την αλληλογραφία μου με το Υπουργείο σας με τη μορφή ερωτήσεων και απαντήσεων. 
Παρατηρούμε πραγματικά μία καθυστέρηση στην υλοποίηση σχεδιαζομένων ή προγραμματισμένων κινήσεων σε βασικά ζητήματα,τα οποία δημιουργούν ένα αίσθημα ανασφάλειας στους κατοίκους των νησιωτικών περιοχών και ιδιαίτερα στα πιο απομακρυσμένα, όπου μπαίνει το πρόβλημα της δυσκολίας πρόσβασης και των καθυστερήσεων. 
Νομίζω, κύριε Υπουργέ, ότι μπορούν να βελτιωθούν οι ρυθμοί, όσον αφορά την κάλυψη των ελλείψεων ιατρικού προσωπικού. Βλέπουμε ότι δεν προκηρύσσονται θέσεις ιατρικού προσωπικού ανάλογα με τις ανάγκες, παρ' όλο που υπάρχει πληθώρα ενδιαφερομένων και αυτό παρά τις χαμηλές αποδοχές ή τις μη επαρκείς καλύψεις.
Πιστεύω ότι σε πολλά κέντρα υγείας, αλλά και περιφερειακά ιατρεία, παρατηρούμε μία έξω από τη λογική και τις ανάγκες των καιρών έλλειψη φαρμακευτικού και άλλου είδους υλικού.
Το άλλο πακέτο προβλημάτων είναι η καθυστέρηση στη βελτίωση και στη δημιουργία νέων ελικοδρομίων, μιας και είναι τόσο κρίσιμο το θέμα για έγκαιρη μετακίνηση των ανθρώπων που έχουν προβλήματα. Ευχαριστώ.
ΠΡΟΕΔΡΕΥΩΝ (Παναγιώτης Σγουρίδης): Πάντως ελικόπτερα παντός καιρού δεν υπάρχουν. 
ΣΠΥΡΙΔΩΝ ΔΑΝΕΛΛΗΣ: Ξέρουμε τι εννοούμε, όταν λέμε "παντός καιρού";
ΠΡΟΕΔΡΕΥΩΝ (Παναγιώτης Σγουρίδης): Ο κύριος Υπουργός έχει το λόγο.
ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Κύριε συνάδελφε πραγματικά συμμερίζομαι την ευαισθησία σας και εκτιμώ τη σοβαρότητα με την οποία αναπτύξατε τα επιχειρήματά σας για το τόσο σημαντικό θέμα της υγειονομικής θωράκισης του Αιγαίου. Γι αυτό και απλώς θα σχολιάσω ορισμένα ζητήματα, που προφορικά αναπτύξατε.
Χαίρομαι κατ' αρχήν που αναγνωρίζετε ότι υπάρχει μία βελτίωση, καθώς και ότι υπάρχει ένα πρόγραμμα ή ότι κινούμαστε με ένα πρόγραμμα, το οποίο έχει στόχο να ενισχύσουμε επί τόπου με προσωπικό, με εξοπλισμό, με καλύτερα κτίρια και με καλύτερη λειτουργία τις δομές, να δώσουμε όσο μπορούμε βοήθεια ακόμα και με την τηλεϊατρική και να αναπτύξουμε το ΕΚΑΒ.
'Εχουμε προχωρήσει σε τρία μέτρα, που έχουν σχέση με την προνοσοκομειακή φροντίδα. Υπάρχει νέα σύμβαση με την Ολυμπιακή Αεροπορία. 'Ετσι κατορθώσαμε, ενώ πριν ενάμιση χρόνο είχαμε χρόνο αντίδρασης σε αίτημα μιάμιση ώρα, τώρα να πάμε στα είκοσι έως τριάντα λεπτά.
Δεύτερον, όπως ξέρετε, ξεκίνησε η λειτουργία του ΕΚΑΒ Ρόδου και Μυτιλήνης. 
Τρίτον, προχωρήσαμε στο διαγωνισμό για τα αεροπορικά μέσα. Η καθυστέρησή του είχε σχέση και με εγκρίσεις από την Κοινότητα. Θα πάρουμε τέσσερα ελικόπτερα και δύο αεροπλάνα, έτσι ώστε να υπάρξει ένας στόλος. Με ένα νέο επιχειρησιακό σχέδιο το οποίο επεξεργαζόμαστε σε συνεργασία με την Κοινότητα και τα μέσα που προμηθευόμαστε, θα είμαστε πιο αποτελεσματικοί.
Επειδή αναφερθήκατε στα περιστατικά, θέλω να πω ότι 
 

Επιστροφή στην κορυφή



Σελίδα 7997 
πολλά από αυτά δεν μπορούν να καλυφθούν, όταν έχουμε δώδεκα και δεκατέσσερα μποφόρ. Θυμάστε ότι παρενέβην εγώ ο ίδιος και ήμουν σε τηλεφωνική επικοινωνία όλο το βράδυ και αναγκαστήκαμε σε μία περίπτωση, να στείλουμε βοήθεια με καράβι από τη Ρόδο, για να μεταφέρει τον ασθενή.
Πολλές φορές -πρέπει να το γνωρίζετε- τα αιτήματα για αερομεταφορά δεν είναι τεκμηριωμένα. Εμείς ανταποκρινόμαστε και προσπαθούμε πράγματι να μειώσουμε το χρόνο αντίδρασης. Γι' αυτό σας είπα για το πρόγραμμα με τα ελικοδρόμια, που χειρίζονται κυρίως το Υπουργείο Αιγαίου και το Υπουργείο Μεταφορών μαζί με τις τοπικές αρχές. Αυτό το πρόγραμμα θα μας βοηθήσει να έχουμε περισσότερες δυνατότητες.
'Οπως είπε πολύ εύστοχα και ο κύριος Αντιπρόεδρος της Βουλής -γιατί υπάρχει αυτή η λαθεμένη εντύπωση στον κόσμο- πρέπει να τονίσω ότι δεν υπάρχουν ελικόπτερα παντός καιρού. Υπάρχουν ελικόπτερα και αεροπλάνα με μεγαλύτερες δυνατότητες, ή ακόμα και υποδομή που δίνει περισσότερες δυνατότητες. Προς αυτήν την κατεύθυνση κινούμαστε, έτσι ώστε να εξασφαλίσουμε την υγειονομική κάλυψη του Αιγαίου, για να νιώσουν οι κάτοικοι του Αιγαίου -εξάλλου το δικαιούνται και είναι και χρέος μας- περισσότερη ασφάλεια ιδιαίτερα με το πρώτιστο αγαθό της υγείας.
ΠΡΟΕΔΡΕΥΩΝ (Παναγιώτης Σγουρίδης): Τη συνεδρίασή μας παρακολουθούν από τα δυτικά θεωρεία, αφού προηγουμένως ξεναγήθηκαν στην έκθεση της αίθουσας "ΕΛΕΥΘΕΡΙΟΣ ΒΕΝΙΖΕΛΟΣ", πενήντα οκτώ μαθητές και δύο συνοδοί- δάσκαλοι του Δημοτικού "Εκπαιδευτήρια Δούκα".
Η Βουλή τους καλωσορίζει.
(Χειροκροτήματα)
Επειδή οι μαθητές θα βλέπουν την Αίθουσα με λίγους Βουλευτές, θα πρέπει να τους διευκρινίσω ότι σήμερα έχουμε Κοινοβουλευτικό 'Ελεγχο και παρίστανται μόνο οι επερωτώντες Βουλευτές και οι επερωτώμενοι Υπουργοί. 
Τελευταία είναι η με αριμό 1407/6.5.98 επίκαιρη ερώτηση του Βουλευτή του Δημοκρατικού Κοινωνικού Κινήματος κ.Ιωάννη Αράπη προς τον Υπουργό Γεωργίας, σχετικά με την καταβολή αποζημιώσεων στους αγρότες του Νομού Αργολίδος, που υπέστησαν καταστροφές από τις κακές καιρικές συνθήκες κλπ.
Η επίκαιρη ερώτηση του κ. Αράπη έχει ως εξής:
"Λόγω των καιρικών συνθηκών το φετινό χειμώνα στην περιφέρεια Αργολίδας μεταξύ άλλων καταστράφηκε κατά 70% η σοδειά των πορτοκαλιών και κατά 90% των βερικόκων. Δεδομένου ότι αυτά τα δύο προϊόντα είναι τα βασικότερα της περιοχής, έχουν έρθει στο χείλος της οικονομικής καταστροφής πολλοί μικροί και μεγάλοι παραγωγοί και δεν έχουν ως τώρα βρει ανταπόκριση στα διαβήματά τους προς το Υπουργείο.
Ερωτάται ο κύριος Υπουργός:
1. Τι ενέργειες έχουν γίνει από το Υπουργείο για την αποτίμηση των καταστροφών;
2. Τι αποζημιώσεις προβλέπονται για τους πληγέντες και πότε θα δοθούν;".
Ο Υφυπουργός Γεωργίας κ. Σωτηρλής έχει το λόγο.
ΔΗΜΗΤΡΙΟΣ ΣΩΤΗΡΛΗΣ (Υφυπουργός Γεωργίας): Στις αρχές αυτής της εβδομάδας είχα συνάντηση με αρμοδίους του ΕΛΓΑ, για να κάνουμε μια συνολική εκτίμηση της πορείας του έργου τους, αλλά και των οικονομικών, που είναι αναγκαία για τις αποζημιώσεις από τις τελευταίες θεομηνίες. Αυτή τη στιγμή υπάρχουν πάνω από τριακόσιες χιλιάδες δηλώσεις ζημιών στα χέρια του ΕΛΓΑ. Αυτό σημαίνει ότι είναι αναγκαίο να γίνουν πάνω από εφτακόσιες χιλιάδες πραγματογνωμοσύνες, για να μπορέσουμε να απαντήσουμε στο ερώτημα που βάζετε στην επίκαιρη ερώτησή σας και προπαντός να σχεδιάσουμε χρονοδιάγραμμα αποζημίωσης για τους 'Ελληνες παραγωγούς σε όλην τη χώρα.
'Ηταν τεράστιες οι καταστροφές που προκλήθηκαν στη γεωργική παραγωγή, ειδικότερα από τις θεομηνίες, χιόνια και ανεμοθύελλες του Μαρτίου. Θέλω να εκφράσω την ικανοποίησή μου προς τις υπηρεσίες του ΕΛΓΑ, οι οποίες όχι μόνο δέχθηκαν την εντολή του Υπουργείου Γεωργίας, αλλά από συναίσθηση καθήκοντος έχουν αυτήν τη στιγμή ολοκληρώσειένα τεράστιο έργο. 'Εχουν ολοκληρώσει μια πολύ μεγάλη δουλειά. Σύντομα θα είμαστε έτοιμοι να αναρτήσουμε τους πίνακες των δικαιούχων, για να προχωρήσουμε στις διαδικασίες αποπληρωμής των ζημιωθέντων.
Για τις ζημιές που προκλήθηκαν στις καλλιέργειες του Νομού Αργολίδος, κυρίως από τους παγετούς του 1998, επισκέφθηκαν την περιοχή κλιμάκια του ΕΛΓΑ. 'Εχουν διαπιστώσει τις ζημιές στις καλλιέργειες βερικόκων και αγκινάρας, που πράγματι είναι πολύ μεγάλες. Η διαδικασία των εξατομικευμένων εκτιμήσεων έχει ήδη ολοκληρωθεί σ' αυτό το κομμάτι και κυρίως στις καλλιέργειες των κηπευτικών, όπου υπήρχε ανάγκη να υπάρξει άμεση εκτίμηση. Τις προσεχείς ημέρες θα αναρτηθούν οι πίνακες, για να προχωρήσουν οι διαδικασίες αποδοχής ή ενστάσεων των εκτιμήσεων. Την εβδομάδα, που έρχεται, θα προχωρήσει η διαδικασία για τις εκτιμήσεις των υπολοίπων καλλιεργειών, βερίκοκα, αμύγδαλα, αμπελοειδή. Η διαδικασία αυτή προβλέπεται να ολοκληρωθεί σε πολύ σύντομο χρονικό διάστημα. Η απόφαση να μη γίνει άμεσα εκτίμηση στις δενδρώδεις καλλιέργειες, είναι γνωστή σε όλους και στους παραγωγούς και στον επιστημονικό κόσμο, που ασχολείται με το αντικείμενο, διότι εκεί υπάρχει πρόβλημα με το προανθικό ή το ανθικό στάδιο. Πρέπει να δοθεί μια πίστωση χρόνου, για να δούμε την βλαστική ικανότητα των φυτών. Και να υπάρξει σαφής εικόνα.
Μετά το πέρας αυτών των εκιμήσεων, θα γνωρίζουμε τι αποζημιώνει ο ΕΛΓΑ και τι δεν μπορεί να αποζημιώσει, αφού είναι γνωστό ότι δεν καλύπτονται ασφαλιστικά όλες οι ζημιές, που έχουν να κάνουν με το προανθικό στάδιο. Συμπληρωματικά ο ΠΣΕΑ και το Υπουργείο Γεωργίας θα αναλάβουν για να εξετάσουντα αιτήματα των παραγωγών για πιθανές αποζημιώσεις, όχι μόνο στην Αργολίδα αλλά και σ' ολόκληρη τη χώρα.
ΠΡΟΕΔΡΕΥΩΝ (Παναγιώτης Σγουρίδης): Ο κ. Αράπης έχει το λόγο.
ΙΩΑΝΝΗΣ ΑΡΑΠΗΣ: Κύριε Υπουργέ, εγώ θα σας παρακαλούσα να επισκεφθείτε την περιοχή. Την προηγούμενη εβδομάδα ήμουν εκεί. 'Εχουν πάθει τρομερή καταστροφή όλοι οι παραγωγοί. Οι πορτοκαλιές θα αποδώσουν μετά από τρία χρόνια με τη ζημιά, που έπαθαν. Οι δε βερικοκιές κτυπήθηκανπάνω στην καρποφορία τους και καταστράφηκαν κατά 90%. Λέτε ότι έχετε διαπιστώσει τις ζημιές, αλλά δεν έχετε κάνει καμία καταγραφή. Είχα πάει επί τόπου και οι αγρότες διαμαρτυρόντουσαν γι' αυτό το πράγμα.
'Ενα άλλο πρόβλημα, που έχουν οι αγρότες, είναι η αύξηση του κόστους παραγωγής.
Από την άλλη μεριά, έχουν και τα επιτόκια, έχουν και τους εμπόρους, που τους παίρνουν το πορτοκάλι και δεν τους το πληρώνουν, κάνουν ένα χρόνο. 'Εμποροι από τη Θεσσαλονίκη τους έχουν φάει ορισμένα χρήματα και είναι σε απόγνωση. Ο άλλος λέει, με διακόσιες πενήντα χιλιάδες (250.000) δραχμές που περιμένω να πάρω από το μανταρίνι που πούλησα και δεν τα έχω πάρει, πρέπει να πληρώσω την τράπεζα. Είναι σε δύσκολη κατάσταση. Οι προτοκαλιές έπαθαν 70% ζημιά. Και το βερίκοκο, όπως είπαμε, 90% ζημιά και άλλα δέντρα. 
Επίσης, το πορτοκάλι, το λάδι, είναι σε μειωμένες τιμές. Το πορτοκάλι, για να το μαζέψουν από κάτω, να το πάνε στο τρακτέρ και να το δώσουν για να πάρουν την αποζημίωση αυτή που δίδεται, έχει κόστος παραπάνω και το αφήνουν, το εγκαταλείπουν. Είναι σε δύσκολη θέση ο αγροτικός πληθυσμός.
Αν θέλουμε να κρατήσουμε τη νεολαία, η οποία είναι σε πιο δύσκολη θέση, πρέπει να ενισχύσουμε τον αγροτικό πληθυσμό. Μην εγκαταλείπουμε τον αγρότη. Είναι η ζωή της Ελλάδας, του πολιτισμού, της ελληνικής γλώσσας!
Ευχαριστώ.
ΠΡΟΕΔΡΕΥΩΝ (Παναγιώτης Σγουρίδης): Ο κ. Σωτηρλής έχει το λόγο για δύο λεπτά να δευτερολογήσει.
ΔΗΜΗΤΡΙΟΣ ΣΩΤΗΡΛΗΣ (Υφυπουργός Γεωργίας): Αντιλαμβάνομαι τον προβληματισμό του συναδέλφου. 'Ομως, εγώ 
 

Επιστροφή στην κορυφή



Σελίδα 7998 
δήλωσα από την αρχή, χωρίς να πάω ο ίδιος να το δω, αλλά δίνοντας εντολή στις υπηρεσίες που έχουν και αρμοδιότητα και γνώση εκτίμησης του αντικειμένου και μας πληροφόρησαν -το είπα στην αρχή- ότι οι ζημιές σε μερικά είδη παραγωγής είναι καταστροφικές, είναι συνολικές. Γιατί όταν έχουμε ζημιά στο βερίκοκο 70% έως 80% ή 90%, αυτό είναι συνολική καταστροφή. 
Αυτή τη στιγμή γίνεται εκτίμηση του μεγέθους των ζημιών στην πορτοκαλιά. 'Ετσι είναι τα πράγματα και δεν πρόκειται μαζί σας να αντιδικήσω στα ποσοστά. Αυτά θα τα εκτιμήσουν οι αρμόδιοι επιστήμονες και οι αρμόδιοι υπάλληλοι που έχουν καλύτερη γνώση και από μένα και από σας. Είμαστε υποχρεωμένοι -και οι παραγωγοί έχουν εμπιστοσύνη- να αποδεχθούμε τα όποια αποτελέσματα.
Τόνισα στην αρχή ότι είναι μεγάλο το έργο των ΕΛΓΑ μέσα σε σύντομο χρονικό διάστημα να ολοκληρώσουν εκατοντάδες χιλιάδες εκτιμήσεις. Οι καταστροφές στη χώρα μας είναι ανυπολόγιστες. Είμαι όμως ικανοποιημένος, διότι ήδη έχει γίνει συνολική εκτίμηση του πρώτου σταδίου των ευπαθών προϊόντων. Τώρα γίνεται και για τα συγκεκριμένα προϊόντα που αναφέρετε, αμυγδαλιά, βερικοκιά, πορτοκαλιά, κ.ο.κ. Σας δήλωσα και σας είπα ότι την επόμενη βδομάδα θα έχουμε σαφή εικόνα και σαφή προσανατολισμό για τις παραπέρα ενέργειές μας.
Βεβαίως, ο ΕΛΓΑ -θέμα που το ξέρουν και οι παραγωγοί και σεις και εγώ- λειτουργεί στα πλαίσια κάποιων κανονισμών. Αποζημιώνει στη φυτική παραγωγή το 75%, στο ζωικό κεφάλαιο το 80% και στα θέματα των ζημιών στο στάδιο της ανθοφορίας και του δεσίματος των καρπών, στο 48%. Είναι δεδομένα αυτά. Βεβαίως, συζητάμε την αναμόρφωση του ΕΛΓΑ, για να κάνει καλύτερες ασφάλειες. Αυτό σημαίνει περισσότερη και μεγαλύτερη συμμετοχή και των παραγωγών και των αγροτών. Αυτό θα το δούμε τον επόμενο καιρό.
Σε κάθε όμως περίπτωση, για ζημιές που δεν προβλέπονται να αποζημιωθούν από τον ΕΛΓΑ, ήδη έχει επιληφθεί το Υπουργείο Γεωργίας και ο ΠΣΕΑ και καταγράφει τη ζημιά. Δεν είμαι σε θέση να σας πω, ούτε το μέγεθος ούτε το αντικείμενο, διότι δεν υπάρχει ακόμη σαφής εικόνα του μεγέθους των ζημιών. Θα είμαστε σύντομα, σε λίγες μέρες, έτοιμοι για να αντιδράσουμε πράγματι στο μεγάλο πρόβλημα των αγροτών. Γιατί πράγματι οι τιμές και στο πορτοκάλι με τα γνωστά παιχνίδια των χυμοποιών, είναι γνωστά σε όλους μας και έχουμε κάνει παρεμβάσεις σ'αυτό, για να μπορέσουμε να βοηθήσουμε τον 'Ελληνα παραγωγό.
ΠΡΟΕΔΡΕΥΩΝ (Παναγιώτης Σγουρίδης): Κύριοι συνάδελφοι, ο Βουλευτής Επικρατείας κ. Ιωάννης Τζωάννος ζητεί άδεια ολιγοήμερης απουσίας του στο εξωτερικό.
Το Σώμα εκγρίνει;
ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το Σώμα ενέκρινε τη ζητηθείσα άδεια.
Επίσης, έχω την τιμή να ανακοινώσω στο Σώμα ότι η Διαρκής Επιτροπή Κοινωνικών Υποθέσεων καταθέτει την έκθεσή της στο σχέδιο νόμου του Υπουργείου Υγείας και Πρόνοιας: "Κύρωση της Σύμβασης του Συμβουλίου της Ευρώπης για την προστασία των ανθρωπίνων δικαιωμάτων και της αξιοπρέπειας του ατόμου σε σχέση με τις εφαρμογές της βιολογίας και της ιατρικής: Σύμβαση για τα Ανθρώπινα Δικαιώματα και τη Βιοϊατρική".
Ολοκληρώθηκε η συζήτηση των επικαίρων ερωτήσεων.
 

Επιστροφή στην κορυφή



Σελίδα 7999 
ΠΡΟΕΔΡΕΥΩΝ (Παναγιώτης Σγουρίδης): Κύριοι συνάδελφοι, εισερχόμεθα στην ημερήσια διάταξη των
ΕΠΕΡΩΤΗΣΕΩΝ
Θα συζητηθεί η υπ'αριθμόν 42/18-3-98 επερώτηση των Βουλευτών της Νέας Δημοκρατίας κυρίων Εμμανουήλ Κεφαλογιάννη, Nικολάου Νικολόπουλου, Δημητρίου Κωστόπουλου, Θεόδωρου Σκρέκα, Γεωργίου Καλαντζή, Αδάμ Ρεγκούζα και Γεωργίου Αλογοσκούφη, σχετικά με την αξιοπιστία του Στιγμιαίου Κρατικού Λαϊκού Λαχείου (ΞΥΣΤΟ).
Ο κ. Σταύρος Δήμας, με επιστολή του στο Προεδρείο, γνωστοποιεί ότι για την επερώτηση αυτή ορίζεται ως Κοινοβουλευτικός Εκπρόσωπος ο κ. Εμμανουήλ Κεφαλογιάννης.
Επίσης ο Πρόεδρος του Συνασπισμού της Αριστεράς και της Πρόοδου κ. Νικόλαος Κωνσταντόπουλος με επιστολή του στο Προεδρείο μας γνωστοποιεί ότι Κοινοβουλευτικός Εκπρόσωπος στην επερώτηση αυτή θα είναι ο Βουλευτής Ευβοίας κ. Ευάγγελος Αποστόλου.
Ορίστε, κύριε Καλαντζή.
ΓΕΩΡΓΙΟΣ ΚΑΛΑΝΤΖΗΣ: Κύριε Πρόεδρε και κύριοι συνάδελφοι, είναι δεδομένο ότι ισχυρά οικονομικά συμφέροντα εμπλέκονται με πολυποίκιλους τρόπους στην πολιτική ζωή της Ελλάδας. Καταβάλλουν προσπάθειες και πολλές φορές το επιτυγχάνουν να επηρεάζουν με τη μέθοδο της ροής πληροφοριών τη βούληση του λαού, πράγμα που συνεπάγεται συγκέντρωση πολιτικής δύναμης και απόπειρα αιχμαλωσίας της κοινής γνώμης. Μπροστά σ' αυτό το πραγματικό γεγονός, το χρέος της πολιτικής και των πολιτικών είναι επιτακτικό. Οφείλουμε να αντισταθούμε στην προσπάθεια ποδηγέτησης που αναπτύσσεται σε βάρος μας. Πρέπει να συνειδητοποιήσουμε άμεσα τον κίνδυνο αιχμαλωσίας της ίδιας της δημοκρατίας σε επιχειρήσεις και οργανωμένα συμφέροντα. Πρέπει τώρα να συγκρουστούμε. Να πάρουμε επιτέλους οι πολιτικοί την εξουσία στα χέρια μας, όπως ακριβώς υπαγορεύει η ελεύθερη και αβίαστη βούληση του λαού. Απαιτεί ο λαός τώρα αποφασιστική, δυναμική και ασυμβίβαστη σύγκριση και σύγκρουση με τις δυνάμεις της διαπλοκής, της διαφθοράς, της εξαχρείωσης. Εάν αυτό δεν συμβεί σήμερα, κανένα κόμμα δεν θα μπορέσει να βγάλει την Ελλάδα από την οικονομική κακοδαιμονία και ούτε θα απαλλάξει τον τόπο από τη σήψη.
Σήμερα η Νέα Δημοκρατία για μια ακόμη φορά κάνει την κίνηση, δίνει τη δυνατότητα στην Κυβέρνηση, να αποδείξει πως και μπορεί και θέλει να ξεκαθαρίσει το τοπίο. Σήμερα, κύριε Υπουργέ, μπορείτε να αποδείξετε πως η διαφάνεια, η προάσπιση του δημοσίου χρήματος δεν είναι μόνο ωραία λόγια, που κατά συνήθεια σεις του ΠΑ.ΣΟ.Κ. χρησιμοποιείτε, είναι έννοιες που συνδέονται με την πολιτική σας, με τα πιστεύω σας. Αποδείξτε το τώρα. Είναι εύκολο να το κάνετε με μια κίνηση απλή. Προκηρύξτε τώρα διεθνή διαγωνισμό για το ΞΥΣΤΟ. Αν το αποδεχθείτε, η ομίχλη διαλύεται. Ο λαός ανακουφίζεται, η πολιτική δικαιώνεται. Είναι τόσο απλό, με μια σας απάντηση δεν χρειάζεται να συνεχίσω. Νομίζω ότι ήρθε η ώρα όλοι μας να σταθούμε ενώπιος ενωπίω. Ακούω.
Φοβάμαι ότι μην απαντώντας ο κύριος Υπουργός σε μια απλή κίνηση, που για μένα το απλό είναι μεγάλο, γιατί το μεγάλο είναι απλό, θέλω να πιστεύω ότι οι πληροφορίες και οι μαρτυρίες που σήμερα ήρθαν στα αυτιά μας, ότι πιθανόν και μάλλον η Κυβέρνηση έχει προχωρήσει στην υπογραφή ήδη της σύμβασης μεταξύ του προηγούμενου αναδόχου και της Κυβερνήσεως για το θέμα του ΞΥΣΤΟ, δεν είναι πράγματα που βρίσκονται μακράν της αληθείας. Και αυτό γίνεται διότι πρέπει σήμερα να τελειώνουμε με αυτό το θέμα.
Στις 8 Σεπτεμβρίου του 1993 υπεγράφη σύμβαση μεταξύ του ελληνικού δημοσίου και της κοινοπραξίας του στιγμιαίου κρατικού λαχείου, σχετικά με την ανάθεση του έργου της παραγωγής, διαχείρισης, λειτουργίας και προβολής του στιγμιαίου κρατικού λαχείου. Από τον τρόπο εφαρμογής της συμβάσεως, από τον ανάδοχο, διαπιστούται από τις υπηρεσίες του Υπουργείου Οικονομικών ότι δεν τηρούνται οι όροι της σύμβασης και το στιγμιαίο κρατικό λαχείο στερείται αξιοπιστίας, κυρίως ως προς τα αναδιανεμόμενα προς τους νικητάς κέρδη, τα οποία πρέπει να αποτελούν το 45% των ακαθαρίστων εσόδων από τις πωλήσεις του λαχείου.
Οι διαπιστώσεις αυτές αναγκάζουν τον Υπουργό Οικονομικών κ. Δρυ να συστήσει δύο ομάδες εργασίας, αποτελούμενες από στελέχη του Υπουργείου Οικονομικών και το Νομικό Σύμβουλο του Υπουργείου, οι οποίες μετέβησαν στη Μεγάλη Βρετανία και την Ολλανδία για να διερευνήσουν τον τρόπο διαχείρισης και ελέγχου των αντίστοιχων στιγμιαίων λαχείων. Οι ομάδες εργασίας υπέβαλαν τις εκθέσεις τους από το Δεκέμβριο του '95 στην ηγεσία του Υπουργείου Οικονομικών με συγκεκριμένες διαπιστώσεις και προτάσεις. Οι προτάσεις αυτές στηρίζονται στο ότι το στιγμιαίο κρατικό λαχείο στερείται διαφάνειας και αξιοπιστίας και προτείνονται τα ακόλουθα:
Πρώτον, όλα τα κέρδη και τα λαχεία πρέπει να ελέγχονται ηλεκτρονικά.
Δεύτερον, ο εμπλουτισμός του υποσυστήματος πληροφορήσεως της Διευθύνσεως Κρατικών Λαχείων κρίνεται επιτακτικός, ώστε ο έλεγχος να είναι ουσιαστικός και πλήρης και να παρέχεται η δυνατότητα επιβεβαίωσης του κέρδους.
Κρίνεται επιβεβλημένη η άμεση επικοινωνία με την παραγωγό εταιρεία και μέλος της κοινοπραξίας "Scientific Games", η οποία έχει το 22% της κοινοπραξίας του στιγμιαίου κρατικού λαχείου, προκειμένου να διευκρινιστεί αν είναι εφικτός ο ακριβής προσδιορισμός του ποσοστού των κερδών κάθε εκδόσεως και σε περίπτωση αρνητικής απαντήσεως ερωτάται, γιατί αυτό είναι εφικτό στο Ηνωμένο Βασίλειο, στο οποίο το στιγμιαίο λαχείο παράγεται από την ίδια εταιρεία, τη "SCIENTIFIC GAMES".
Πέμπτον, παρά τις έγκαιρες διαπιστώσεις, Δεκέμβριος 1995 και Φεβρουάριος 1996 και τις επίσημες καταγγελίες, ο Υφυπουργός Οικονομικών δεν προχωρεί στη λήψη μέτρων.
Στις 8 Μαϊου 1996 υπεβλήθη σχετικό ερώτημα στο Νομικό Συμβούλιο του Κράτους, το οποίο με ομόφωνη απόφαση της Ολομέλειας του Νομικού Συμβουλίου του Κράτους, στη συνεδρίαση της 21.6.1996, γνωμοδοτεί ως ακολούθως:
"Εν όψει τούτων η άρνηση ηλεκτρονικής επικυρώσεως όλων και του μικρού και μεσαίου κέρδους των κερδιζόντων γραμματίων του στιγμιαίου κρατικού λαχείου εκ μέρους του αναδόχου, στερεί το δημόσιο του δικαιώματος άσκησης του ελεγκτικού επί της διαχειρίσεως του λαχείου δικαιώματός του και αποτελεί παράβαση εκ μέρους του αναδόχου συμβατικών και εκ του "κανονισμού του στιγμιαίου κρατικού λαχείου" υποχρεώσεών του, συνεπαγομένη τις, κατά τα ως άνω άρθρα 50 και 46 της προκειμένης συμβάσεως, κυρώσεις".
Στις κυρώσεις αυτές περιλαμβάνονται επιβολή προστίμων, κατάπτωση εγγυητικών επιστολών και καταγγελία της συμβάσεως. 
Η γνωμοδότηση αυτή έγινε δεκτή από τον κ. Δρυ στις 2 Ιουλίου 1996, ο οποίος όμως ουδεμία κύρωση υπέβαλε μέχρι σήμερα, ούτε προσέφυγε στη διαιτησία ως έχει το δικαίωμα από το άρθρο 53 της συμβάσεως.
'Ογδοον, ομάδα εργασίας του Υπουργείου Οικονομικών από τις 8.3.1996 που συνετάγη με σκοπό την αξιολόγηση των αποτελεσμάτων των απολύτων γραμματίων εκδόσεως του στιγμιαίου κρατικού λαχείου και τη διεύρυνση αποκλίσεων στο διανεμόμενο στους τυχερούς ποσοστό, καταλήγει στη διαπίστωση ότι: "Δεν είναι δυνατή η εξαγωγή ασφαλών εκτιμήσεων για το ποσοστό που πράγματι διανεμήθηκε στους τυχερούς στις παραπάνω εκδόσεις και το οποίο βάσει του άρθρου 13 πρέπει να ανέρχεται υποχρεωτικώς στο 45%". 
Με την ίδια επίσης έκθεση, καταλήγει στο συμπέρασμα: "Η μη δυνατότητα εκμετάλλευσης από τη Διεύθυνση Κρατικών Λαχείων του αρχείου εγκυρότητας των κασετών, καθιστά επίσης αδύνατο τον προσδιορισμό όλων των κερδιζόντων γραμματίων κάθε έκδοσης ανά κατηγορία κέρδους".
Με την υπ'αριθμ. 1047911/600/Α0006/30.4.1997 απόφαση του Υπουργείου Οικονομικών συνιστάται επιτροπή για τη μελέτη και αναμόρφωση της συμβάσεως του στιγμιαίου κρατικού λαχείου.
Από τις εκθέσεις των στελεχών του Υπουργείου Οικονομικών 
 

Επιστροφή στην κορυφή



Σελίδα 8000 
όπως και από τα στοιχεία της World Lottery Almanac φαίνεται ότι το ποσοστό των κερδών που προορίζεται για τους νικητές του ελληνικού στιγμιαίου κρατικού λαχείου είναι ιδιαίτερα χαμηλό, 45%, όπως επίσης χαμηλό είναι το ποσοστό το οποίο απονέμεται από το στιγμιαίο κρατικό λαχείο στα δημόσια έσοδα, το οποίο είναι μόνο 32,6%.
Ο ανάδοχος αρνήθηκε κάθε συνεργασία με τις υπηρεσίες του Υπουργείου Οικονομικών για την εξασφάλιση της διαφάνειας και της αξιοπιστίας του λαχείου και επιπλέον αρνήθηκε να συμμορφωθεί στις συμβατικές του υποχρεώσεις, οι οποίες επέβαλαν την εγκατάσταση του συστήματος διοικήσεως και επικυρώσεως στιγμιαίου κρατικού λαχείου (ILMVS) που παρέχει ορθή διανομή του στιγιαίου κρατικού λαχείου, επικύρωση και λογιστικό έλεγχο. Το ILMVS έχει ενσωματωμένο εσωτερικό σύστημα ελέγχου (ICS), που επαληθεύει και ελέγχει τις ημερήσιες δραστηριότητες του συστήματος. Με το σύστημα αυτό παρέχεται η δυνατότητα επεξεργασία των στοιχείων σε "πραγματικό χρόνο".
Ο ανάδοχος αρνήθηκε επίσης να εγκαταστήσει αυτό το ηλεκτρονικό σύστημα και το ηλεκτρονικό σύστημα διανομής και επικυρώσεως του λαχείου με απόλυτη on line πρόσβαση της Διευθύνσεως Κρατικών Λαχείων.
Στις 30.7.1997 ο ανάδοχος υπέβαλε στη Διεύθυνση Κρατικών Λαχείων αίτηση για ανανέωση της διάρκειας της υφισταμένης σύμβασης. 
Ο Υφυπουργός Οικονομικών κ. Δρυς με επιστολή του αποδέχεται το αίτημα του αναδόχου για ανανέωση, κατόπιν διαπραγματεύσεων, παρά την αρνητική εισήγηση των υπηρεσιών του και την παρατήρηση του προέδρου της επιτροπής Κρατικών Λαχείων ότι πρέπει να υπάρξει εξ υπαρχής νέα σύμβαση, άλλως να αναλάβει το ίδιο το κράτος τη διαχείριση του λαχείου.
Αυτή η μονομερής ενέργεια δεν είναι σύννομη, διότι κατά τον τρόπο και υπό τις προϋποθέσεις οι οποίες προβλέπονται από το άρθρο 7 του π.δ. 45/1992, το άρθρο αυτό ορίζει ότι η σύμβαση μπορεί να αναθεωρηθεί με απόφαση του Υπουργού Οικονομικών και μετά από εισήγηση της Επιτροπής Διοικήσεων Κρατικών Λαχείων, εφόσον ο ανάδοχος έχει τηρήσει τις συμβατικές του υποχρεώσεις και αιτιολογημένα κρίνεται ότι το αποτέλεσμα της συμβάσεως είναι ικανοποιητικό για το δημόσιο.
Είναι χαρακτηριστικό ένα στοιχείο, το οποίο έστειλε ο ίδιος ο Υπουργός σε απάντηση σχετικής κοινοβουλευτικής μας ερώτησης, στο οποίο εμφανίζονται με ημερομηνία 13.3.98 στοιχεία για την κίνηση του στιγμιαίου κρατικού λαχείου με ημερομηνία εκδόσεως 25.8.97. Αγνοεί προφανώς το Υπουργείο Οικονομικών ότι on line σύνδεση σημαίνει άμεση πληροφόρηση. Δηλαδή, τα στοιχεία που έστειλε στις 13.3.98, έπρεπε να είχαν ενημερότητα του Φεβρουαρίου του 1998 και όχι καθυστέρηση επτά περίπου μηνών.
Από τη μελέτη των στοιχείων που προέκυψαν μέσω των απαντήσεων που εδόθησαν σε ερωτήσεις που καταθέσαμε προς τον Υπουργό Οικονομικών, διαπιστώνεται ότι το Υπουργείο Οικονομικών έχει πλήρη γνώση του γεγονότος ότι το στιγμιαίο κρατικό λαχείο στερείται αξιοπιστίας, με αποτέλεσμα να μην αποδίδεται στους νικητές των λαχείων το ποσοστό που προβλέπεται από τη σύμβαση της 8ης Σεπτεμβρίου 1993 μεταξύ του ελληνικού δημοσίου και της Κοινοπραξίας Στιγμιαίου Κρατικού Λαχείου.
Ο ανεξέλεγκτος πλέον τρόπος λειτουργίας και διαχείρισης του στιγμαίου κρατικού λαχείου, ως και η άρνηση του αναδόχου να συνεργαστεί με τις υπηρεσίες του δημοσίου, κατά παράβαση της κειμένης νομοθεσίας για την εξεύρεση λύσεως που θα διασφαλίζει την αξιοπιστία του λαχείου, επιβάλλουν τη μη ανανέωση της συμβάσεως και την άμεση προκήρυξη διεθνούς διαγωνισμού.
Από τη στιγμή που αποδεδειγμένα ο ανάδοχος κινείται σε βάρος του ελληνικού δημοσίου προς ίδιον όφελος, η χρηστή διοίκηση επιβάλλει την άμεση διαμόρφωση νέας διακήρυξης και τη διεξαγωγή διεθνούς διαγωνισμού, ώστε από το διαγωνισμό να προκύψει νέος ανάδοχος, με καλύτερη προσφορά και διαφάνεια του συστήματος του στιγμαίου κρατικού λαχείου.
Υπάρχει η εμπειρία, που απέκτησε η χώρα μας. Το ποσοστό των διανεμομένων κερδών στα αντίστοιχα λαχεία της Ολλανδίας είναι 47,5%, ενώ σε εμάς είναι 45%. Στη Μεγάλη Βρετανία είναι 50%.
Χαρακτηριστικό είναι επίσης το γεγονός ότι στην Ελλάδα τα λειτουργικά έξοδα μαζί με τα κέρδη του στιγμιαίου κρατικού λαχείου, ανέρχονται για τον ανάδοχο στο ποσοστό του 12% επί των εισπράξεων από τις πωλήσεις, ενώ στη Μεγάλη Βρετανία -προσέξτε τη διαφορά- τα κέρδη, τα λειτουργικά έξοδα και η διαφήμιση αντιπροσωπεύουν το 3% έναντι του 12% που ισχύει για την Ελλάδα. Δηλαδή, έχουμε μία διαφορά της τάξεως του 8% υπέρ του αναδόχου. Είναι τα δισεκατομμύρια τα οποία διακινούνται χωρίς καμία διαφάνεια, είναι τα δισεκατομμύρια τα οποία μπορούν να χρησιμοποιούνται από τον ανάδοχο προς οποιαδήποτε κατεύθυνση και μ' αυτόν τον τρόπο να δημιουργούνται όλα αυτά τα προβλήματα που δημιουργούνται και όλες αυτές οι εξαρτήσεις που υπάρχουν.
Επίσης, μέσα από τη σύμβαση υπάρχει η δυνατότητα, το 1% των ακαθαρίστων κερδών να δίνεται για διαφήμιση. 'Οταν μέχρι σήμερα έχουμε έναν τζίρο της τάξεως των τετρακοσίων δισεκατομμυρίων δραχμών του "ΞΥΣΤΟ", καταλαβαίνετε, με τέσσερα δισεκατομμύρια δραχμές που έχει στη διάθεσή του ο ανάδοχος, πως μπορεί και με ποιον τρόπο να επιβάλει την άποψή του στις εφημερίδες, στους δημοσιογράφους, στα Μέσα Μαζικής Ενημέρωσης.
Πως είναι δυνατόν να δίνεται η δυνατότητα σε κάποιον συγκεκριμένο 'Ελληνα πολίτη και να μη δίνεται η δυνατότητα αυτή στον οποιονδήποτε 'Ελληνα πολίτη; Γιατί αυτήν την αρμοδιότητα να μην την έχει η ίδια η Κυβέρνηση; Δηλαδή το 1% της διαφήμισης να το διαχειρίζεται το κράτος, να το διαχειρίζεται το Υπουργείο Οικονομικών και όχι ο ανάδοχος, ο οποίος μέσω αυτού του τρόπου και μέσω αυτών των δισεκατομμυρίων έχει τη δυνατότητα να επιβάλει την άποψή του σε δημοσιογράφους και στα Μέσα Μαζικής Ενημέρωσης. Τέσσερα δισεκατομμύρια είναι πάρα πολλά λεφτά στα χέρια κάποιου και καταλαβαίνετε τι δύναμη του δίνουν.
Είναι αξιοσημείωτο ότι τόσο ο 'Ελληνας ανάδοχος όσο και η αντίστοιχη εταιρεία του Ηνωμένου Βασιλείου χρησιμοποιούν την ίδια εταιρεία για την εκτύπωση του "ΞΥΣΤΟ", τη "Scientific Games", άρα το κόστος τους είναι ίδιο. Από κει και πέρα, στη μία χώρα έχει 3% έξοδα, ενώ στην Ελλάδα δικαιολογούνται έξοδα 12%. Καταλαβαίνετε ότι είναι η ίδια εταιρεία με τα ίδια έξοδα. Εκτυπώνεται από την ίδια εταιρεία και έχουμε μία τέτοια μεγάλη διαφορά.
Είναι χαρακτηριστικό το γεγονός ότι σε σαράντα μία περιπτώσεις αμερικανικών στιγμιαίων λαχείων, ο μέσος όρος του ποσοστού επί των ακαθαρίστων εισπράξεων που προορίζεται για τους νικητές είναι 57,5%, έναντι 45% που δίνεται στην Ελλάδα. Επίσης, ο μέσος όρος των λειτουργικών εξόδων συν τα κέρδη σε όλες αυτές τις χώρες είναι 11,3%, ενώ στην Ελλάδα είναι 22,4%. Καταλαβαίνετε αυτή η διαφορά, αυτά τα δισεκατομμύρια, που πάνε και με ποιον τρόπο δεν μπορούν αυτά να ελεγχθούν πως πάνε εκεί.
Οι ίδιες διαφορές υπάρχουν και στα αντίστοιχα στιγμιαία λαχεία των άλλων χωρών της Ευρώπης. Στη Γαλλία, για παράδειγμα, στους νικητές δίδεται το 57,2% και στην Ελλάδα -το τονίζω- το 45%.
Κατά την άποψή μας, στην Ελλάδα το "ΞΥΣΤΟ" λειτουργεί αποκλειστικά υπέρ των συμφερόντων της αναδόχου εταιρείας. Εκτός όμως από αυτό, ο ανάδοχος, κατά την άποψή μας, παραβιάζει την υφιστάμενη σύμβαση και δεν αποδίδει, όπως επίσημα έχει καταγγελθεί, τα προοριζόμενα για τους νικητές κέρδη.
Υπάρχει πλήρης αδιαφάνεια στη λειτουργία του "ΞΥΣΤΟ", η οποία έχει επισημανθεί και με τη γνωμοδότηση, που σας ανέφερα, της Ολομέλειας του Νομικού Συμβουλίου του Κράτους. 
Ιδιαίτερα απαράδεκτος είναι ο ρόλος της εταιρίας "Scientific Games", η οποία μετέχει στην κοινοπραξία του Στιγμιαίου 
 

Επιστροφή στην κορυφή



Σελίδα 8001 
Κρατικού Λαχείου κατά 22% και η οποία είναι συγχρόνως η εταιρεία παραγωγής των λαχείων.
Η εταιρεία έχει ίδιον όφελος και για το λόγο αυτόν, ενώ είναι εφικτός ο ακριβής προσδιορισμός του ποσοστού των κερδών κάθε εκδόσεως, όταν πρόκειται για το Ηνωμένο Βασίλειο και την Ολλανδία, στην Ελλάδα είναι ανέφικτος. 'Ετσι το ελληνικό δημόσιο δεν είναι σε θέση να γνωρίζει εάν το 45% όντως διανέμεται στους τυχερούς, όπως ορίζει η σύμβαση την οποία έχουμε υπογράψει.
'Εγινε μία έκθεση από υπαλλήλους και από εντεταλμένα στελέχη του Υπουργείου Οικονομικών, τα οποία επισκέφθηκαν την Ολλανδία και την Βρετανία κατόπιν εντολής του Υπουργείου Οικονομικών. Ιδιαίτερο ενδιαφέρον έχει η έκθεση που κατέθεσαν αυτοί οι εντεταλμένοι υπάλληλοι του Υπουργείου Οικονομικών, που εστάλησαν για το βρετανικό στιγμιαίο λαχείο και το οποίο είναι, αν θέλετε, παρόμοιο με τις ελληνικές συνθήκες, λαμβανομένου υπόψη, όπως τονίσαμε, ότι το διαχειρίζεται η ιδιωτική κερδοσκοπική επιχείρηση "Camelot S.A."
Η αξιοπιστία του λαχείου και ο πλήρης έλεγχός του διασφαλίζονται μηχανογραφικά στην Αγγλία, ενώ η πιστωτική διευκόλυνση που παρέχεται στον ανάδοχο είναι μόνο μία εβδομάδα. Η εμπεριστατωμένη έκθεση, που κατετέθη από τους ελεγκτάς που εστάλησαν από το Υπουργείο των Οικονομικών, καταλήγει και σε προτάσεις.
Οι προτάσεις αυτές είναι: Τα κερδίζοντα λαχεία πρέπει να είναι ηλεκτρονικά. Ο εμπλουτισμός του υποσυστήματος πληροφόρησης της Διεύθυνσης Κρατικών Λαχείων, η οποία παίζει ένα ρόλο αντίστοιχο του Regulator, κρίνεται επιτακτικός, ώστε ο έλεγχος να είναι ουσιαστικός. Και η μετακίνηση εξειδικευμένου κλιμακίου στις εγκαταστάσεις του στιγμιαίου κρατικού λαχείου θα είναι, επίσης, ουσιαστική για τον ορθότερο έλεγχο, υπό τον όρο ότι θα εξασφαλιζόταν για τα μέλη του δικαίωμα πρόσβασης στα δεδομένα της.
Δυστυχώς, όμως, κανένα μέτρο δεν έχει ληφθεί μέχρι σήμερα εναντίον του αναδόχου, ούτε όμως και κανένα μέτρο για την ενίσχυση της αξιοπιστίας του στιγμιαίου κρατικού λαχείου. Ο τρόπος αντιμετώπισης του θέματος από το Υπουργείο Οικονομικών δεν είναι αυτός που θα έπρεπε και τυχόν ανανέωση της συμβάσεως ή εκδήλωση προθέσεως για την ανανέωσή της συνιστούν, κατά την άποψή μας, αδικήματα τα οποία εμπίπτουν σε χώρους, οι οποίοι βρίσκονται πέραν από μας.
Η παραπάνω κρίση στηρίζεται και στην απόφαση της Ολομελείας του Νομικού Συμβουλίου του Κράτους, την οποία έκανε δεκτή από τις 2 Ιουλίου 1996 ο Υπουργός Οικονομικών και η οποία καταλήγει: "Η άρνηση ηλεκτρονικής επικύρωσης όλων -και του μικρού και του μεσαίου μεγέθους κερδών- των κερδιζόντων γραμματίων του στιγμιαίου κρατικού λαχείου εκ μέρους του αναδόχου στερεί το δημόσιο του δικαιώματος άσκησης του ελεγκτικού επί της διαχειρίσεως του λαχείου δικαιώματός του και αποτελεί" -σαφώς το λέει η γνωμοδότηση του Νομικού Συμβουλίου του Κράτους- "παράβαση εκ μέρους του αναδόχου συμβατικών και εκ του "Κανονισμού του Στιγμιαίου Κρατικού Λαχείου" υποχρεώσεών του". 
Δυστυχώς, όπως είπαμε, το Υπουργείο μέχρι σήμερα, ενώ έχουν περάσει δύο χρόνια, αντί να προσφύγει στη διαιτησία, για να διαφυλάξει τα συμφέροντά του και αντί να επιβάλει τις κυρώσεις, οι οποίες απορρέουν εκ της συμβάσεως, δεν έχει προχωρήσει σε καμία από αυτές τις ενέργειες.
(Στο σημείο αυτό την Προεδρική 'Εδρα καταλαμβάνει ο Δ' Αντιπρόεδρος της Βουλής κ. NIKOΛΑΟΣ ΚΑΤΣΑΡΟΣ)
Κατά την άποψή μας, το σκάνδαλο του "ΞΥΣΤΟ" γίνεται ακόμα μεγαλύτερο, αν αναλογιστεί κανείς ότι η Επιτροπή Διοίκησης Κρατικών Λαχείων αποφάσισε στις 26 Αυγούστου 1997 να μην ανανεωθεί η σύμβαση του αναδόχου και πρότεινε, είτε να συναφθεί μία νέα σύμβαση -που φυσικά σημαίνει προκήρυξη διαγωνισμού, κάτι που θα δυσαρεστούσε τον ανάδοχο- είτε να αναλάβει τη διαχείριση του "ΞΥΣΤΟ" η ίδια η Διεύθυνση Κρατικών Λαχείων.
ΓΕΩΡΓΙΟΣ ΔΡΥΣ (Υφυπουργός Οικονομικών): Δέχεστε μία διακοπή;
ΓΕΩΡΓΙΟΣ ΚΑΛΑΝΤΖΗΣ: Παρακαλώ.
ΓΕΩΡΓΙΟΣ ΔΡΥΣ (Υφυπουργός Οικονομικών): Κύριοι συνάδελφοι, νομίζω ότι μιλώντας στο Κοινοβούλιο, πρέπει να είμαστε υπεύθυνοι...
ΕΜΜΑΝΟΥΗΛ ΚΕΦΑΛΟΓΙΑΝΝΗΣ: Κύριε Πρόεδρε, να κρατηθεί ο χρόνος του.
ΓΕΩΡΓΙΟΣ ΔΡΥΣ (Υφυπουργός Οικονομικών): Κύριε Πρόεδρε, μπορώ να παρέμβω;
ΠΡΟΕΔΡΕΥΩΝ (Νικόλαος Κατσαρός): Κύριε Υπουργέ, ακούστε. Δεν ζητήσατε την άδεια του Προεδρείου.
ΓΕΩΡΓΙΟΣ ΔΡΥΣ (Υφυπουργός Οικονομικών): Κύριε Πρόεδρε, πρόκειται για ένα σημαντικό στοιχείο.
ΠΡΟΕΔΡΕΥΩΝ (Νικόλαος Κατσαρός): Και ο κ. Καλαντζής πρέπει να ξέρει ότι όταν δίνει έτσι τη συναίνεσή του, ο χρόνος είναι εις βάρος του.
ΓΕΩΡΓΙΟΣ ΚΑΛΑΝΤΖΗΣ: Λοιπόν, τελειώνω.
ΓΕΩΡΓΙΟΣ ΔΡΥΣ (Υφυπουργός Οικονομικών): 'Οχι, μισό λεπτό δώστε μου μόνο.
Θέλω να πιστεύω ότι όταν μιλάτε στο Κοινοβούλιο, μιλάτε υπεύθυνα και οποιαδήποτε παράλειψή σας δεν είναι σκόπιμη. Ακριβώς γι' αυτό παρεμβαίνω, για να σας διορθώσω.
Η Επιτροπή Διαχείρισης Κρατικών Λαχείων δεν λέει μόνο αυτό που είπατε, λέει και κάτι άλλο.
Λέει: 'Οπως είναι η ισχύουσα σύμβαση δεν λειτουργεί προς το συμφέρον του δημοσίου και ή να προχωρήσετε σε νέα σύμβαση με τον ίδιο ανάδοχο ή να αναλάβει η Διεύθυνση Κρατικών Λαχείων.
ΓΕΩΡΓΙΟΣ ΚΑΛΑΝΤΖΗΣ: Κατ' αρχήν νομίζω ότι πρέπει τώρα, κύριε Υπουργέ, να διορθώσετε αυτά που είπατε, διότι δεν είπαμε κάτι που δεν...
ΓΕΩΡΓΙΟΣ ΔΡΥΣ (Υφυπουργός Οικονομικών): Κύριε συνάδελφε...
ΕΜΜΑΝΟΥΗΛ ΚΕΦΑΛΟΓΙΑΝΝΗΣ: Η σύμβαση το λέει αυτό, κύριε Υπουργέ.
ΓΕΩΡΓΙΟΣ ΚΑΛΑΝΤΖΗΣ: Σαφώς, θα τα διορθώσετε, διότι είπατε ότι αν δεν ξέρουμε κάτι, θα πρέπει να μην το λέμε εδώ. Είδατε ότι συμφωνούμε. Είδατε ότι η έκθεση της διοίκησης και της Διεύθυνσης Κρατικών Λαχείων λέει αυτά που λέμε εμείς.
ΓΕΩΡΓΙΟΣ ΔΡΥΣ (Υφυπουργός Οικονομικών): Δεν λέει αυτά.
ΓΕΩΡΓΙΟΣ ΚΑΛΑΝΤΖΗΣ: Λέμε ότι δεν είναι σύννομες οι μέχρι σήμερα ενέργειες. Αυτό ακριβώς είπαμε. 'Αρα, λοιπόν, εσείς θα πρέπει να ξέρετε ότι θα πρέπει να προσέχετε το τι καταθέτετε και το τι λέτε εδώ μέσα, γιατί εσείς ελέγχεσθε και εσείς έχετε τη δυνότητα της υπογραφής. Εσείς έχετε τη δυνατότητα να επικυρώσετε ή όχι τη σύμβαση. Δεν την έχουμε εμείς. Εσείς κρίνεσθε, αν θέλετε. Δεν κρινόμαστε εμείς.
ΓΕΩΡΓΙΟΣ ΔΡΥΣ (Υφυπουργός Οικονομικών): Μία σύμβαση την οποία συνυπογράψατε.
ΠΡΟΕΔΡΕΥΩΝ (Νικόλαος Κατσαρός): Κύριε Υπουργέ σας παρακαλώ πολύ μη διακόπτετε.
ΓΕΩΡΓΙΟΣ ΚΑΛΑΝΤΖΗΣ: Χαίρομαι που το λέτε αυτό, αλλά όταν εσείς ήσασταν αντιπολίτευση, λέγατε δια του στόματος του αποθανόντος τέως Πρωθυπουργού, Ανδρέα Παπανδρέου, ότι"εάν εμείς έλθουμε στη κυβέρνηση, τη σύμβαση του ΟΤΕ θα την αναθεωρήσουμε".
Γιατί δεν προχωρήσατε στην αναθεώρηση και αυτής της συμβάσεως; Μόνο για τους "Κολλάδες" κάνατε αναθεώρηση; Μόνο εκεί που ξέρατε ότι είναι δικοί σας άνθρωποι και έπρεπε να τους χαϊδέψετε; 
'Αρα, λοιπόν, μην τα συζητάμε. 'Οπου σας συνέφερε, αλλάζατε τις συμβάσεις και τροποποιούσατε τους νόμους και όπου δεν σας συνέφερε, γιατί θίγατε δικούς σας ανθρώπους, δεν τολμούσατε να τις αγγίξετε.
Θέλω να τελειώσω -έχω να προσθέσω και στην δευτερολογία μου και άλλα- αναφέροντας ένα μεγάλο σκάνδαλο. Θέλω να μας απαντήσετε, γιατί δεν έχετε καλέσει ήδη τον εισαγγελέα -και θα το καταθέσω αυτό το θέμα προς συζήτηση- γι' αυτό που θεωρώ το μεγαλύτερο σκάνδαλο.
 

Επιστροφή στην κορυφή



Σελίδα 8002 
Αυτό είναι το εξής: Η Διεύθυνση Κρατικών Λαχείων δίνει τέσσερις εβδομάδες πίστωση στους πράκτορες για το "ΕΘΝΙΚΟ","ΛΑΙΚΟ" και "ΚΡΑΤΙΚΟ ΛΑΧΕΙΟ". Στο Στιγμαίο Κρατικό Λαχείο δίνει δεκαεπτά ημέρες, ενώ ο ανάδοχος παίρνει εξήντα ημέρες πίστωση. Πληρώνει, δηλαδή, ο ανάδοχος το δημόσιο στη 1η και στις 15 του μηνός και κατ' αυτόν τον τρόπο οι ημέρες γίνονται από εξήντα εξήντα επτά.
Η ερώτηση είναι, γιατί οι πράκτορες, οι μεροκαματιάρηδες, οι μικροί μαγαζάτορες, έχουν πίστωση δεκαεπτά ημέρες και όχι τριάντα και γιατί ο κύριος ανάδοχος έχει παραπάνω σαράντα τρεις ημέρες απ' ό,τι έχουν οι υπόλοιποι. Ποιος εκμεταλλεύεται τις σαράντα τρεις ημέρες των τόκων, τα δισεκατομμύρια τα οποία διακινούνται μέσω του "ΚΡΑΤΙΚΟΥ ΛΑΧΕΙΟΥ"; Ποιος έχει δώσει αυτό το δικαίωμα σε κάποιον να εκμεταλλεύεται δισεκατομμύρια του ελληνικού λαού εις βάρος του ελληνικού δημοσίου και της ελληνικής κοινωνίας; 
Παρακαλώ να μας απαντήσετε ποιος έδωσε το δικαίωμα αυτό σε κάποιον, να εκμεταλλεύεται για σαράντα τρεις ημέρες κάποια δισεκατομμύρια εις βάρος του ελληνικού δημοσίου. Θα το καταλάβαινα, αν μεροκαματιάρηδες, αν άνθρωποι με μικρά μαγαζιά, είχαν αυτήν τη δυνατότητα. Αυτοί να μην έχουν την ίδια αντιμετώπιση, όπως έχει ο κολοσσός των δισεκατομμυρίων. Ευχαριστώ πολύ.
(Χειροκροτήματα από την πτέρυγα της Νέας Δημοκρατίας)
ΠΡΟΕΔΡΕΥΩΝ (Νικόλαος Κατσαρός): Ο κ. Νικολόπουλος έχει το λόγο.
ΝΙΚΟΛΑΟΣ ΝΙΚΟΛΟΠΟΥΛΟΣ: Κύριε Πρόεδρε, κυρίες και κύριοι συνάδελφοι, φαίνεται πως ο μηχανισμός παραγωγής πολιτικού χρήματος στη χώρα μας καλύπτει ένα ευρύτατο φάσμα δραστηριοτήτων, που απλώνεται από τις κρατικές προμήθειες και φθάνει έως και τον τζόγο.
Το στιγμιαίο λαχείο, το γνωστό "ΞΥΣΤΟ", όλα δείχνουν πως δεν εξαιρείται από αυτήν τη διαπλοκή. Μάλιστα, τα τελευταία δημοσιεύματα που αφορούν το ζήτημα αυτό, πέραν του ότι αποκαλύπτουν αλληλοσυγκρουόμενα συμφέροντα των διαπλεκομένων συμφερόντων, που ως τώρα συναποτελούσαν ένα ενιαίο μπλοκ υποστήριξης της σημερινής Κυβέρνησης, αναδύουν και ορισμένες πτυχές του όλου ζητήματος, που ενδεχομένως να μην είναι αποσυναρτημένες από ένα ευρύτερο παιχνίδι εξουσίας, που αυτήν τη στιγμή παίζεται στα παρασκήνια.
Κυρίες και κύριοι συνάδελφοι, δεκάδες δισεκατομμύρια δραχμές δαπανώνται κάθε χρόνο για το "ΞΥΣΤΟ", από χιλιάδες συμπολίτες μας, που ενδεχομένως θεωρούν πως η μορφή αυτή του τζόγου, ίσως να αποδειχθεί τυχερή για τους ίδιους.
Αυτό το κερδοφόρο για εκείνους, που το εκμεταλλεύονται επιχειρηματικά, στιγμιαίο λαχείο, δυστυχώς για το κράτος, που το περιβάλει με την εγγύηση της αξιοπιστίας και του κύρους του, δεν είναι όσο θα έπρεπε αποδοτικό.
Η ανάδοχος εταιρεία του "ΞΥΣΤΟ", με ένα συνδυασμό καταστρατήγησης των συμβατικών της υποχρεώσεων και αξιοποίησης της ακατανόητης ανοχής που δείχνουν απέναντί της τα εντεταλμένα για τον έλεγχό της όργανα του κράτους, έχει κατορθώσει και έχει επιβάλει αποικιακού τύπου όρους εκμετάλλευσης του "ΞΥΣΤΟ" στο κράτος. Αρνείται να συμμορφωθεί προς συμβατικούς όρους, που εν τούτοις έχει συναποδεχθεί. Εφαρμόζει μεδοθεύσεις που κινούνται στην γκρίζα περιοχή της αδιαφάνειας. Εκμεταλλεύεται το στιγμιαίο λαχείο με προνομιακές υπέρ της προϋποθέσεις, που φαντάζουν εξωφρενικές έναντι των ισχυόντων στη σχετική διεθνή αγορά και οι οποίες εξακολουθούν να εφαρμόζονται, παρά την επισήμανσή τους από τους αρμόδιους νομικούς και υπηρεσιακούς παράγοντες.
Κύριε Πρόεδρε, η ανάδοχος εταιρεία του στιγμιαίου λαχείου, αν και συμβατικά όφειλε, δεν προχώρησε στην εγκατάσταση και λειτουργία του απαραίτητου μηχανογραφικού συστήματος on line, το οποίο θα επέτρεπε την άμεση εξέλιξη του όλου παιγνιδιού. Γιατί δεν το έπραξε; Γιατί δεν πιέστηκε από το Υπουργείο Οικονομικών, να το πράξει, όταν μάλιστα ο μητρικός της επιχειρηματικός φορέας εξειδικεύεται σε τέτοιου είδους δραστηριότητες;
Πέραν όμως αυτού, η ανάδοχος εταιρεία του ΞΥΣΤΟ αρνήθηκε να προχωρήσει στη συμβατική της υποχρέωση, στην ηλεκτρονική επικύρωση όλων των γραμματίων που κερδίζουν, στερώντας το δημόσιο από το δικαίωμα άσκησης ουσιαστικού ελέγχου, παρ'ότι μάλιστα και η σχετική γνωμοδότηση του Νομικού Συμβουλίου του Κράτους υπογραμμίζει, πως η μη ηλεκτρονική επικύρωση όλων των κερδών συνιστά παραβίαση των συμβατικών υποχρεώσεων. Ποιος εγγυάται, αλήθεια, με δεδομένη τη μη συμμόρφωση της αναδόχου εταιρείας, πως το ποσοστό των κερδών, που προορίζεται για τους νικητές, πηγαίνει πράγματι σε αυτούς και δεν το καρπώνεται η ίδια η εταιρεία; Πώς το γνωρίζει υπεύθυνα αυτό το ελληνικό δημόσιο; Αλλά και το ποσοστό των κερδών που διατίθεται για τους νικητές και που έχει οριστεί στο 45%, επί των ακαθαρίστων εισπράξεων του λαχείου, δεν αποτελεί ιδιαιτέρως ευτυχή ρύθμιση, αν αναλογιστεί κανείς πως ο αντίστοιχος διεθνής μέσος όρος ανέρχεται στο 50%; Γιατί συντηρείται αυτή η απόκλιση με τη νέα σύμβαση; Και ακόμη, γιατί σημειώνεται μία τεράστια απόκλιση ανάμεσα στις αναγνωριζόμενες από το ελληνικό κράτος δαπάνες εκτύπωσης, διανομής, λειτουργίας και κερδών της αναδόχου εταιρείας και εις το μέσο όρο των διεθνών αναγνωριζομένων αντίστοιχων δαπανών, που ανέρχονται στο 11,3%, ενώ στη χώρα μας το ανάλογο ποσοστό εκτινάσσεται στο 22,4%;
Κυρίες και κύριοι συνάδελφοι, για να μη μετατραπεί η υπόθεση του στιγμιαίου λαχείου σε ένα διαρκές σκάνδαλο, για να μην αιωρούνται ερωτηματικά εύλογα και απορίες προφανείς, που αναδύονται από την απλή σύγκριση του καθεστώτος που ισχύει για το ημεδαπό "ΞΥΣΤΟ", έναντι των διεθνών αναλόγων του και πολύ περισσότερο, για να μη διαμορφώνονται εντυπώσεις πως και το "ΞΥΣΤΟ" αποτελεί οργανικό στοιχείο των μηχανισμών παραγωγής πολιτικού χρήματος, που με διάφορες μορφές λεηλατούν τον εθνικό πλούτο, η λύση είναι μία: Το Υπουργείο Οικονομικών να προχωρήσει στις αναγκαίες διαδικαστικές ενέργειες και να προβεί στη διενέργεια διεθνούς διαγωνισμού για την εκλογή του νέου αναδόχου και όποιος δώσει την καλύτερη προσφορά, να το αναλάβει.
Ας τολμήσει η Κυβέρνηση να προχωρήσει σε μια τέτοια κατεύθυνση και ας μην επικαλείται συμβατικές δεσμεύσεις, που δεν υπάρχουν, για να καλύψει την τουλάχιστον περίεργη σπουδή της, να ανανεώσει τη σύμβασή της με την έως τώρα ανάδοχο εταιρεία.
Κύριε Υπουργέ, μην απορρίψετε την πρότασή μας αυτή στο "άψε-ξύσε", όπως λέει και η σχετική διαφημιστική καμπάνια του "ΞΥΣΤΟ", γιατί ίσως μια τέτοια αβασάνιστη απόρριψη να σας οδηγήσει σε μεγάλες περιπέτειες. Σας ευχαριστώ.
(Χειροκροτήματα από την πτέρυγα της Νέας Δημοκρατίας)
ΠΡΟΕΔΡΕΥΩΝ (Νικόλαος Κατσαρός): O κ. Κωστόπουλος έχει το λόγο.
ΔΗΜΗΤΡΙΟΣ Ν. ΚΩΣΤΟΠΟΥΛΟΣ: Κύριε Πρόεδρε, δεν συνηθίζω σε τούτη την Αίθουσα να κάνω πολλές φορές επερωτήσεις. 'Ομως πιστεύω ότι το συγκεκριμένο θέμα και η υλοποίηση της συγκεκριμένης σύμβασης ήταν από εκείνα που επέβαλαν και τη δική μου συμμετοχή στην επερώτηση.
Πριν προχωρήσω στην πλήρη κριτική μου, πρέπει να πω -και αν θυμάμαι καλά- ότι όταν υπογράφηκε η σύμβαση εκ μέρους της κυβέρνησης της Νέας Δημοκρατίας, το ΠΑ.ΣΟ.Κ. τότε, ως αντιπολίτευση, είχε θέσει θέμα αναθεώρησης της συμβάσεως και την είχε καταγγείλει τη σύμβαση.
Ρωτάω, λοιπόν, κύριε Υπουργέ, γιατί, αφού τη σύμβαση δεν τη δεχθήκατε τότε και γιατί, αφού την περνάτε επί πέντε συναπτά έτη, δεν τροποποιήσατε τη σύμβαση, δεν καταγγείλατε τη σύμβαση, αφού καθ'υμάς ήταν παράτυπη, παράνομη και μη συμφέρουσα για το ελληνικό δημόσιο.
ΓΕΩΡΓΙΟΣ ΔΡΥΣ (Υφυπουργός Οικονομικών): Θέλετε τώρα απάντηση, κύριε Κωστόπουλε;
ΔΗΜΗΤΡΙΟΣ Ν. ΚΩΣΤΟΠΟΥΛΟΣ: Βεβαίως. Εφόσον κρατηθεί, κύριε Πρόεδρε, ο χρόνος, ευχαρίστως.
ΠΡΟΕΔΡΕΥΩΝ (Νικόλαος Κατσαρός): 'Οχι, ο χρόνος δεν μπορεί να κρατηθεί.
ΔΗΜΗΤΡΙΟΣ Ν. ΚΩΣΤΟΠΟΥΛΟΣ: Ας μην κρατηθεί, κύριε 
 

Επιστροφή στην κορυφή



Σελίδα 8003 
Πρόεδρε, τι να κάνουμε.
ΠΡΟΕΔΡΕΥΩΝ (Νικόλαος Κατσαρός): Δεν μπορεί να κρατηθεί.
Κύριε Υπουργέ, όχι περισσότερο από ένα λεπτό.
ΓΕΩΡΓΙΟΣ ΔΡΥΣ (Υφυπουργός Οικονομικών): Κύριε Πρόεδρε, να απαντήσω στον κ. Κωστόπουλο.
ΠΡΟΕΔΡΕΥΩΝ (Νικόλαος Κατσαρός): Κύριε Υπουργέ, αν παρεμβαίνετε σε κάθε ομιλητή, δεν έχει νόημα μετά η ομιλία σας.
ΓΕΩΡΓΙΟΣ ΔΡΥΣ (Υφυπουργός Οικονομικών): Εγώ ρώτησα, αν θέλει τώρα απάντηση και μου είπε ναι. 
ΔΗΜΗΤΡΙΟΣ Ν. ΚΩΣΤΟΠΟΥΛΟΣ: Αφήστε, κύριε Πρόεδρε.
ΓΕΩΡΓΙΟΣ ΔΡΥΣ (Υφυπουργός Οικονομικών): Για πέντε λεπτά.
ΠΡΟΕΔΡΕΥΩΝ (Νικόλαος Κατσαρός): Εν πάση περιπτώσει, τελευταία φορά που το επιτρέπω.
ΓΕΩΡΓΙΟΣ ΔΡΥΣ (Υφυπουργός Οικονομικών): Κύριε Κωστόπουλε, η Κυβέρνηση του ΠΑ.ΣΟ.Κ. συνεπής με τις προεκλογικές της διακηρύξεις, το Φθινόπωρο του 1995, υπέβαλε ερώτημα στο Νομικό Συμβούλιο του Κράτους, κατά πόσο είναι δυνατή η μη εφαρμογή της σύμβασης αυτής. Και το Νομικό Συμβούλιο του Κράτους διά του Προέδρου της απήντησε, ότι είναι υποχρεωμένη η Κυβέρνηση να εφαρμόσει τη σύμβαση την οποία εσείς δυστυχώς υπογράψατε. Το κείμενο και η απάντηση του Προέδρου του Νομικού Συμβουλίου του Κράτους, είναι στη διάθεσή σας.
ΠΑΝΑΓΙΩΤΗΣ ΚΑΜΜΕΝΟΣ: Γιατί την καταγγείλατε τη σύμβαση;
ΠΡΟΕΔΡΕΥΩΝ (Νικόλαος Κατσαρός): Ορίστε, κύριε Κωστόπουλε, συνεχίστε.
ΔΗΜΗΤΡΙΟΣ Ν. ΚΩΣΤΟΠΟΥΛΟΣ: Κύριε Υπουργέ, δεν με ικανοποιήσατε. Πρώτα-πρώτα πρέπει να συγχωράτε τον κ. Δημήτριο Γεωργακόπουλο, που πήρε αυτήν την πρωτοβουλία και δεύτερον εδώ έχετε μία ανακολουθία. Γιατί τότε ως υπεύθυνο κόμμα προεκλογικά λέγατε ότι θα την καταγγείλετε και θα την καταργήσετε; Τώρα κολλάτε στο τι σας είπε το Νομικό Συμβούλιο του Κράτους; Η ουσία μιας συμβάσεως είναι το τι λέει ο Νομικός Σύμβουλος του Κράτους ή το τι λέει η Βουλή και την φέρνετε εδώ να την αναθεωρήσετε;
Κύριε Υπουργέ, πρέπει να επαναλάβω, ότι το "ΞΥΣΤΟ" ήταν ένα πρωτόγνωρο θέμα και νομίζω ότι σαν σύμβαση είχε τα θετικά της, όπως είχε και τα αρνητικά της. Την ευθύνη της μη ανανεώσεως την έχετε εσείς. Τη μεγάλη όμως ευθύνη, κύριε Υπουργέ, την έχει η Κυβέρνηση για τη μη παρακολούθηση υλοποίησης της συμβάσεως. 'Ενα μόνο θα διαβάσω. Το άρθρο 13 του προεδρικού διατάγματος αναφέρεται ότι η μηχανογραφική οργάνωση του αναδόχου πρέπει να παρέχει τη δυνατότητα στη Διεύθυνση Κρατικών Λαχείων, μέσω πληροφοριακού συστήματος άμεσης επικοινωνίας, on line, να παρακολουθεί απρόσκοπτα τις λειτουργίες παραγωγής, εισαγωγής, παραλαβής, αποθήκευσης, διακίνησης των λαχείων, τις πωλήσεις, καθώς και την όλη διαχείριση της λειτουργίας του στιγμιαίου Κρατικού Λαχείου. 'Εγινε αυτό, κύριε Υπουργέ; Και αν δεν έγινε, γιατί δεν έγινε. Και αφού δεν έγινε, τι απώλεια έχει το ελληνικό δημόσιο και από το ποσοστό το οποίο δικαιούται, αλλά και την απώλεια της μη πληρωμής πιθανών κερδών ορισμένων πελατών. Η πρώτη μεγάλη, λοιπόν, ευθύνη της Κυβέρνησης είναι ότι δεν παρακολουθεί την υλοποίηση της σύμβασης.
Τέλος, κύριε Υπουργέ, αφού τη σύμβαση την βλέπετε αρνητική και αφού θέλατε εξ ορισμού να την τροποποιήσετε και αφού πήγατε στο νομικό σύμβουλο και δεν σας επέτρεψε, γιατί, κύριε Υπουργέ, λίγους μήνες πριν από τη λήξη της συμβάσεως δεν προβαίνετε σε διεθνή διαγωνισμό; Γιατί δεν έχουμε κάποτε σε τούτο τον τόπο διαφάνεια; Βρώμισε ο τόπος, υπάρχει μπόχα ανά το ελληνικό δημόσιο. Και ξεκινούν όλα από την κεντρική εξουσία, από την Κυβέρνηση. Σταματήστε το, λοιπόν, κάπου. Σταματήστε το στα δημόσια έργα, σταματήστε το στα λαχεία. Είναι απαράδεκτη πλέον η συμπεριφορά της Κυβερνήσεως, στον τομέα της διαφάνειας. Γίνετε, λοιπόν, διαφανείς και πάψτε να ομιλείτε περί εκσυγχρονισμού. Διακόσια χρόνια πίσω μας πήγατε.
(Χειροκροτήματα απο την πτέρυγα της Νέας Δημοκρατίας)
ΠΡΟΕΔΡΕΥΩΝ (Νικόλαος Κατσαρός): Ο κ. Σκρέκας έχει το λόγο.
ΘΕΟΔΩΡΟΣ ΣΚΡΕΚΑΣ: Ευχαριστώ, κύριε Πρόεδρε.
Θα αρχίσω την εισήγησή μου απο μία παρατήρηση που θέλω να κάνω στον κύριο Υπουργό, γιατί έδωσε την αφορμή που έχει σχέση με τη σύμβαση, την οποία σήμερα συζητούμε με την επερώτησή μας. Δεν νομιμοποιείται ο κύριος Υπουργός, αλλά και η Κυβέρνηση να ισχυρίζεται το ότι τη σύμβαση αυτήν την είχε υπογράψει η προηγούμενη Κυβέρνηση και απλώς η νέα Κυβέρνηση παρακολουθεί, ελέγχει, διαχειρίζεται αυτήν τη σύμβαση. Γιατί αν έτσι είναι, τότε η ευθύνη βρίσκεται στην ίδια την Κυβέρνηση την τελευταία και όχι στην προηγούμενη. Γιατί αν η σύμβαση είχε αδυναμίες, όφειλε η Κυβέρνηση έγκαιρα να τη μελετήσει και να την αναμορφώσει, έτσι ώστε η σύμβαση αυτή να μην παρουσιάζει το φαινόμενο που σήμερα παρατηρείται και έχει γίνει θέμα όλων των εφημερίδων και βεβαίως δημιουργεί ανησυχίες και προβληματισμούς στον ελληνικό λαό για το τι συμβαίνει σ' αυτό τον τόπο.
'Εχουμε, κύριοι συνάδελφοι, μία σύμβαση η οποία υπεγράφη στις 8.9.93 μεταξύ του ελληνικού δημοσίου και της κοινοπραξίας και είναι διάρκειας πέντε ετών. Η σύμβαση προβλέπει τη δυνατότητα ανανέωσης και δεν την κάνατε. Στην περίπτωση αυτή ο ανάδοχος πρέπει να υποβάλει σχετική αίτηση και ο εργοδότης, το ελληνικό δημόσιο, πρέπει να απαντήσει αν επιθυμεί την ανανέωση της σύμβασης εντός δώδεκα μηνών από τη λήξη της.
Η σύμβαση ορίζει επίσης ότι διαπραγματεύσεις για την ανανέωση της σύμβασης πρέπει να ολοκληρωθούν ή να έχουν ολοκληρωθεί έξι μήνες από τη λήξη της. Δηλαδή, έπρεπε να είχαν ολοκληρωθεί την 31.3.98.
Η σύμβαση που υπεγράφη προβλέπει τη διάθεση στους νικητές το 45% των ακαθαρίστων εσόδων, 32,6% είναι για το ελληνικό δημόσιο, 1% προβλέπεται για την διαφήμιση, 12% για τους πωλητές και τα υπόλοιπα είναι έσοδα του αναδόχου.
Με βάση τους ελέγχους που έγιναν από το Υπουργείο σας, κύριε Υπουργέ, έχει διαπιστωθεί πρώτον, ότι τα έσοδα του αναδόχου είναι περισσότερα από τα προβλεπόμενα από τη σύμβαση. Και αυτό οφείλεται στο γεγονός ότι μέρος των κερδών που προορίζονται για τους νικητές καταλήγει υπέρ του αναδόχου.
Δεύτερον, ο έλεγχος των γραμματίων με ηλεκτρονικό τρόπο όπως συμβαίνει διεθνώς στις περιπτώσεις αυτές, δεν γίνεται και ο ανάδοχος αρνείται να συνεργασθεί με τις ελληνικές αρχές για τον καθορισμό της ελεγκτικής διαδικασίας που να διασφαλίζει τη διαφάνεια του λαχείου.
Τρίτον, έχει διαπιστωθεί επίσης ότι η εν λόγω σύμβαση παρουσιάζει σημαντικές διαφορές στα ποσοστά κατανομής των εισπράξεων απ' ό,τι σε άλλες χώρες όπως για παράδειγμα τα ποσοστά διάθεσης στους νικητάς είναι: Για τη Μεγάλη Βρετανία 50%, για τις ΗΠΑ 57,3%, για την Αυστραλία 50,7%, για τη Γαλλία 57,2%, για την Ιρλανδία 51,3%.
Αντίστοιχες σημαντικές διαφορές υπάρχουν και στον τρόπο εκτύπωσης των γραμματίων στα έσοδα των αναδόχων και για τα άλλα.
Επίσης, υπάρχουν εκθέσεις των οργάνων ελέγχου του Υπουργείου σας και του Νομικού Συμβούλου του Υπουργείου Οικονομικών, οι οποίες υπoβλήθηκαν σε σας, κύριε Υπουργέ, το Δεκέμβριο του 1995 και το Φεβρουάριο του 1996, όπου φαίνεται ότι το "ΞΥΣΤΟ" δεν διαθέτει τεχνολογικά εγγυημένη αξιοπιστία και ο ανάδοχος αρνείται να αναλάβει τον ηλεκτρονικό έλεγχο όλων των γραμματίων που κερδίζουν. Αυτό έχει ως αποτέλεσμα να μην διασφαλίζεται το ποσοστό των κερδών που αφορά τους νικητές.
Στις εκθέσεις επίσης υπάρχουν εισηγήσεις για τη διόρθωση της κατάστασης οι οποίες έγιναν μεν δεκτές από τον Υπουργό Οικονομικών, χωρίς όμως ποτέ να έχει γίνει κάτι μέχρι σήμερα.
Στις διαπιστωθείσες παραβάσεις ελέγχου από τον ανάδοχο προβλέπονται από τη σύμβαση ποινές. Και ενώ ο Υπουργός έκανε γνωστή τη γνωμοδότηση, δεν προχώρησε στα προβλεπόμενα 
 

Επιστροφή στην κορυφή



Σελίδα 8004 
από το νόμο.
Το Υπουργείο Οικονομικών ενώ διαπίστωσε τις αδυναμίες εφαρμογής της σύμβασης, δεν προέβη στην αναθεώρησή της. Εδώ κύριε Υπουργέ, έχετε μεγάλη ευθύνη.
Με βάση τις πιο πάνω παρατηρήσεις ερωτάσθε: Γιατί δεν προβήκατε στην αναθεώρηση της σύμβασης με βάση τις παρατηρηθείσες παραβάσεις και τα ισχύοντα διεθνώς; Γιατί το Υπουργείο Οικονομικών δεν ανακοινώνει τα αποτελέσματα των διαπραγματεύσεων για την ανανέωση ή μη της σύμβασης παρά το γεγονός ότι παρήλθε αρκετός χρόνος από την προβλεπόμενη ημερομηνία που είναι η 31.3.98; Γιατί το Υπουργείο Οικονομικών δεν ανακοινώνει τη διεξαγωγή διεθνούς διαγωνισμού για την επιλογή νέου αναδόχου;
Θα ζητηθούν, κύριε Υπουργέ, ευθύνες από τους υπευθύνους για τη διαπίστωση παραβάσεων των συμβατικών υποχρεώσεων εκ μέρους του αναδόχου;
'Εχουν συγκροτηθεί επιτροπές για τον προσδιορισμό των ζημιών σε βάρος του ελληνικού δημοσίου; Θα επιβληθούν οι προβλεπόμενες κυρώσεις σε βάρος των υπευθύνων που εξακολουθούν να κωφεύουν παρά τις έγκαιρες υπηρεσιακές επισημάνσεις; 
ΠΡΟΕΔΡΕΥΩΝ (Νικόλαος Κατσαρός): Παρακαλώ, κύριε Σκρέκα, τελειώνετε.
ΘΕΟΔΩΡΟΣ ΣΚΡΕΚΑΣ: Τελειώνω, κύριε Πρόεδρε. 
Πρότασή μας: Ο Υπουργός Οικονομικών και η Κυβέρνηση να προχωρήσει άμεσα στη διεξαγωγή διαγωνισμού ο οποίος θα εξασφαλίζει τη διαφάνεια και την προστασία των συμφερόντων του ελληνικού δημοσίου αλλά και των πελατών των λαχείων.
Ο ελληνικός λαός δυστυχώς ζει μια πρωτόγνωρη περίοδο παραπλάνησης και εμπαιγμού σε όλα τα θέματα που τον αφορούν. Η παραπλάνηση, κύριε Υπουργέ, είναι το όπλο των αδύναμων και των ανίκανων να ανταποκριθούν στις υποχρεώσεις που αναλαμβάνουν με εντολή του ελληνικού λαού. Η περίπτωση του ΞΥΣΤΟ είναι μία περίπτωση που επιβεβαιώνει τον ισχυρισμό.
(Χειροκροτήματα από την πτέρυγα της Νέας Δημοκρατίας)
ΠΡΟΕΔΡΕΥΩΝ (Νικόλαος Κατσαρός): Κύριοι συνάδελφοι, έχω την τιμή να σας ανακοινώσω ότι την συνεδρίασή μας παρακολουθούν από τα δυτικά θεωρεία, αφού προηγουμένως ξεναγήθηκαν στην έκθεση της αίθουσας "ΕΛΕΥΘΕΡΙΟΣ ΒΕΝΙΖΕΛΟΣ" εβδομήντα πέντε μαθητές και τρεις συνοδοί - καθηγητές από το 4ο Λύκειο Λάρισας. Τους καλωσορίζουμε και τους ευχόμαστε να περάσουν πολύ καλά εις το κλεινόν άστυ.
(Χειροκροτήματα απ'όλες τις πτέρυγες της Βουλής)
Ο κ. Ρεγκούζας έχει το λόγο.
ΑΔΑΜ ΡΕΓΚΟΥΖΑΣ: Κύριε Πρόεδρε, δεν διεκδικώ ιδαίτερες ιδιότητες στις νοητικές μου διεργασίες. Πιστεύω ότι έχω μυαλό ενός κοινού πολίτη. Και με βάση αυτά τα δεδομένα, κάνω κάποιους συλλογισμούς.
'Εχουμε μια αρχική σύμβαση. Διαπιστώνουμε ότι θα μπορούσε να είναι επωφελέστερη για τα συμφέροντα του ελληνικού δημοσίου. Δεν την αναθεωρούμε στην πορεία. Και θα πω παρακάτω. Μέσα απ'αυτήν τη σύμβαση δεν διασφαλίζονται τα δικαιώματα του πολίτη σε ό,τι αφορά τα κέρδη του λαχείου. Δεν διασφαλίζονται κυρίως τα συμφέροντα του ελληνικού δημοσίου. Δεν τηρούνται οι διαδικασίες είτε για την αναθεώρηση είτε για την προκήρυξη ενός νέου διεθνούς διαγωνισμού. Και καλούμαστε να βγάλουμε κάποια συμπεράσματα. Εγώ με αυτήν την απλή λογική δεν μπορώ να μην καταλογίσω στην Κυβέρνηση τουλάχιστον εσκεμμένη ολιγωρία. Δεν μπορεί να λειτουργεί η όποια εξουσία και να ξεπερνά τους συλλογισμούς ενός απλού πολίτη. Κανένας σ'αυτήν τη χώρα δεν έχει χάσει τα λογικά του. Εάν η Κυβέρνηση νομίζει ότι έχει χάσει τα λογικά του ο ελληνικός λαός, θα πρέπει να αναζητήσει φρενοκομείο η ίδια.
Και έρχομαι στην ουσία. 'Εχουμε, κύριε Πρόεδρε, την αρχική σύμβαση και βλέπουμε εκ των υστέρων ότι διαπιστώνονται ορισμένες παραλείψεις ή ότι ορισμένοι όροι της σύμβασης θα μπορούσαν να είναι επωφελέστεροι. 'Εχουμε όρους για την τήρηση της σύμβασης. Διαπιστώνονται στην πορεία, και δεν το λέμε εμείς, το λένε τα αρμόδια όργανα, το λένε οι ελεγκτές του Υπουργείου Οικονομικών, το λέει το Νομικό Συμβούλιο του Κράτους, το λέγει η Διοίκηση Κρατικών Λαχείων ότι υπάρχουν παραβιάσεις στη σύμβαση.
Από τη σύμβαση προβλέπονται κυρώσεις, προβλέπεται δυνατότητα αναθεώρησης της σύμβασης. Δεν γίνεται στην πορεία απολύτως τίποτα. Και αυτό που είπε προηγουμένως στον κ. Κωστόπουλο ο κύριος Υπουργός αφορά όχι την ανανέωση, αλλά την αναθεώρηση της σύμβασης. Επομένως, οι αιτιάσεις αυτές δεν απαλλάσσουν την Κυβέρνηση από τις τεράστιες πολιτικές ευθύνες που έχει και στη σιωπή της για τη λειτουργία μέχρι σήμερα της σύμβασης, πολύ δε περισσότερο στις μεθοδεύσεις που ακολουθούνται αυτήν την ώρα για την ανανέωση της σύμβασης.
Αναφορικά πάλι με το λαχείο, όλοι λένε ότι είναι αναξιόπιστο. Πουθενά δεν διασφαλίζονται τα κέρδη που πάνε στον πολίτη. Επομένως, ο πολίτης έρμαιο της καζινομαχίας έχει γίνει πλέον σ'αυτόν τον τόπο είτε με τη μορφή των επίσημων καζίνο είτε των λαχείων με τα οποία τον τροφοδοτούν κάθε μέρα; Αυτή είναι η ανάπτυξη που επιδιώκουμε στη χώρα και αυτό είναι το μέλλον που χτίζουμε εμείς για τα παιδιά μας σήμερα;
Εγώ πραγματικά αισχύνομαι διότι στην ουσία δεν είναι εκσυγχρονισμός αυτό. 'Οχι μόνο δεν είναι, αλλά αλλοιώνεται και η έννοια των λέξεων της ελληνικής γλώσσας.
Επίσης, εάν υποθέσουμε ότι υπάρχουν αυτές οι απώλειες στον πολίτη, οι απώλειες ετησίως για το ελληνικό κράτος, σύμφωνα με τις εκτιμήσεις που γίνονται, γιατί το 50% των κερδών, που υποτίθεται ότι πηγαίνουν στους πολίτες, δεν πηγαίνουν στους πολίτες, πηγαίνουν στις τσέπες της αναδόχου εταιρείας. Κι αυτό είναι ένα ηθικό πρόβλημα μεν για τους πολίτες, ταυτόχρονα όμως είναι και ένα δημοσιονομικό πρόβλημα, που έχει τεράστιες ευθύνες, για την πολιτική ηγεσία του Υπουργείου Οικονομικών. Γιατί οι φορολογικοί νόμοι, ακόμα και τα παράνομα κέρδη τα φορολογούν. Δεν φορολογούνται, λοιπόν, αυτά τα οποία διαφεύγουν και οι αιτιάσεις ή ανακοινώσεις ή αναφορές της αναδόχου εταιρείας, ότι ξέρετε, αυτά τα κέρδη τα οποία δεν πήγαν στις τσέπες μας, επιστράφηκαν στο Υπουργείο Οικονομικών, είναι προφάσεις εν αμαρτίαις.
'Ερχομαι στη σύμβαση. Το άρθρο 2 της σύμβασης λέει σαφώς ότι οι διαδικασίες διαπραγμάτευσης για πιθανή ανανέωση της σύμβασης, πρέπει να ξεκινήσουν πριν ένα χρόνο. Και πρέπει να έχουν ολοκληρωθεί έξι μήνες πριν από την εκπνοή της σύμβασης. Η σύμβαη εκπνέει το Σεπτέμβριο, η τελευταία ημερομηνία ήταν 8 Μαρτίου, η Κυβέρνηση δεν έχει κάνει τίποτα, συνεχίζει πέραν των έξι μηνών και ευλόγως δημιουργούνται τα ερωτηματικά. Γιατί θέλει, ντε και καλά, αφού έχει διαπιστώσει στην πορεία αυτές τις παραλείψεις, δεν γίνονται οι έλεγχοι; Γιατί θέλει να ανανεώσει υπέρ αυτής της συγκεκριμένης αναδόχου εταιρείας; Και γιατί δεν λαμβάνει υπόψη της τις προτάσεις από άλλες εταιρείες στο διεθνές οικονομικό σύστημα, που προτείνουν με καλύτερους όρους αφ' ενός και που επισημαίνουν ότι οι προθεσμίες του ενός έτους και των έξι μηνών δεν μπορεί να μην τηρηθούν.
'Εχουμε, λοιπόν, το οξύμωρο σχήμα, από τη μια μεριά να διαπιστώνεται ότι η σύμβαση είναι επιζήμια για τους πολίτες και τον ελληνικό λαό και από την άλλη, μία ιδιότυπη εμμονή της Κυβέρνησης, να θέλει να ανανεώσει τη σύμβαση στον ίδιο ιδιώτη.
'Ηθελα να πω, κυρίες και κύριοι συνάδελφοι, εάν οι ενέργειες αυτές είναι συνειδητές, ελέγχεται η Κυβέρνηση για αυταπόδεικτη διαφθορά, που χρήζει ποινικής δίωξης. Βέβαια, ας μη βιαστεί ο κύριος Υφυπουργός να εκτοξεύσει το ευτελισμένο πλέον επιχείρημα της δήθεν ποινικοποίησης της πολιτικής ζωής του τόπου, γιατί δεν θα βρει στους πολίτες αποδέκτες. Ούτε με αυτόν τον τρόπο μπορεί να συγκαλύψει τις μεγάλες πολιτικές και ποινικές ευθύνες.
Εάν η πολιτική ηγεσία του Υπουργείου Οικονομικών, ασυνειδήτως οδηγεί εδώ τα πράγματα, ελέγχεται για επικίνδυνη 
 

Επιστροφή στην κορυφή



Σελίδα 8005 
ανικανότητα. 
Η γυναίκα του Καίσαρα, κύριε Υφυπουργέ, δεν πρέπει μόνο να φαίνεται τίμια, πρέπει και να είναι. Αυτό λέει ο λαός μας. Συνέλθετε, λοιπόν, δεν κρατάτε ούτε τα προσχήματα. 'Εχετε μετατρέψει την παρανομία σε "καθημερινή νομιμότητα". 'Εχετε τεράστιες πολιτικές ευθύνες για την ηθική κατάπτωση της πολιτικής ζωής και την επέκταση της διαφθοράς στο δημόσιο βίο. 'Εχετε μετατρέψει την Ελλάδα σε ένα απέραντο διαφθορείο και ο ελληνικός λαός δεν θα σας το συγχωρέσει ποτέ.
(Χειροκροτήματα από την πτέρυγα της Νέας Δημοκρατίας)
ΠΡΟΕΔΡΕΥΩΝ (Νικόλαος Κατσαρός): Κύριοι συνάδελφοι, έχω την τιμή να ανακοινώσω στο Σώμα ότι οι Υπουργοί Εσωτερικών, Δημόσιας Διοίκησης και Αποκέντρωσης, Εθνικής 'Αμυνας, Εθνικής Οικονομίας και Οικονομικών, Δικαιοσύνης, Δημόσιας Τάξης και Τύπου και Μέσων Μαζικής Ενημέρωσης, κατέθεσαν σχέδιο νόμου: "Ανασύνταξη των εκλογικών καταλόγων, οργάνωση και άσκηση του εκλογικού δικαιώματος των ετεροδημοτών, εκσυγχρονισμός της εκλογικής διαδικασίας και άλλες διατάξεις".
Παραπέμπεται στην αρμόδια Διαρκή Επιτροπή.
Ο κύριος Υπουργός έχει το λόγο.
ΓΕΩΡΓΙΟΣ ΔΡΥΣ (Υφυπουργός Οικονομικών): Κύριε Πρόεδρε, κύριοι συνάδελφοι, ακούγοντας τους ομιλητές της Αξιωματικής Αντιπολίτευσης να αναπτύσσουν την επερώτησή τους προς την Κυβέρνηση του ΠΑ.ΣΟ.Κ., η εντύπωση η οποία απεκόμισα ήταν ότι απευθύνοντο στην κυβέρνηση της Νέας Δημοκρατίας, στην αμαρτωλή εκείνη κυβέρνηση, η οποία υπέγραψε τη Σύμβαση στις 8 Σεπτεμβρίου 1993 λίγες ημέρες προ της πτώσεώς της για τους γνωστούς λόγους.
Κύριοι συνάδελφοι, έχετε τόσο μεγάλη έλλειψη γνώσης των γεγονότων, που πραγματικά διερωτώμαι κατά πόσο γνωρίζετε επαρκώς το θέμα. Και προσπαθείτε με έναν πρωτοφανή τρόπο να παρουσιάσετε ότι δήθεν η παρούσα Κυβέρνηση είναι εκείνη η οποία χρεώνεται τις οποιεσδήποτε αδυναμίες, παραλείψεις έχει η υπάρχουσα Σύμβαση.
Ποιον ελέγχετε, κύριοι της Νέας Δημοκρατίας; Ελέγχετε την Κυβέρνηση του ΠΑ.ΣΟ.Κ., η οποία υλοποίησε μία σύμβαση την οποία εσείς υπογράψατε το Σεπτέμβριο του 1993; Ελέγχετε την Κυβέρνηση του ΠΑ.ΣΟ.Κ. γιατί δεν αναθεώρησε μέχρι σήμερα τη σύμβαση, την οποία εσείς υπογράψατε;
Αυτά είναι τα ερωτήματά σας, όπως κατεγράφησαν στα Πρακτικά.
ΠΑΝΑΓΙΩΤΗΣ ΚΑΜΜΕΝΟΣ: Αφού είναι αμαρτωλή γιατί την ανανεώνετε;
(Θόρυβος στην Αίθουσα)
ΓΕΩΡΓΙΟΣ ΔΡΥΣ (Υφυπουργός Οικονομικών): Κύριε Καμμένο, σας παρακαλώ μη με διακόπτετε. Δεν είστε επερωτών.
ΠΑΝΑΓΙΩΤΗΣ ΚΑΜΜΕΝΟΣ: Μάλιστα.
ΠΡΟΕΔΡΕΥΩΝ (Νικόλαος Κατσαρός): Κύριοι συνάδελφοι, σας παρακαλώ πολύ.
ΓΕΩΡΓΙΟΣ ΔΡΥΣ (Υφυπουργός Οικονομικών): Εμένα δεν με ενοχλεί καθόλου. Ενοχλεί, όμως, τη διαδικασία.
Λέω λοιπόν, τα εξής:
Πρώτον, κύριοι συνάδελφοι, νομίζω ότι δεν είναι δυνατόν να αμφισβητήσετε ότι υλοποιούμε την υπάρχουσα σύμβαση, δηλαδή τη σύμβαση την οποία υπογράψατε εσείς.
ΑΔΑΜ ΡΕΓΚΟΥΖΑΣ: Δεν είναι υποχρεωτικό.
ΓΕΩΡΓΙΟΣ ΔΡΥΣ (Υφυπουργός Οικονομικών): Δεύτερον, ρωτάτε αν ήταν δυνατό να αναθεωρηθούν οι όροι που προβλέπει η ίδια η σύμβαση, η υπάρχουσα σύμβαση. Σας ενημερώνω ευθέως, κύριοι συνάδελφοι, ότι η οποιαδήποτε αναθεώρηση δεν μπορεί να γίνει πριν από το τέλος αυτής, και ύστερα από συμφωνία των συμβαλλομένων μερών.
Η Κυβέρνησή μας από τον Οκτώβριο του 1993 μέχρι το Δεκέμβριο του 1993, που εξεδόθη η πρώτη έκδοση του λαχείου, προσπάθησε ακριβώς να διερευνήσει αν υπήρχαν πράγματι τέτοιες δυνατότητες. Δυστυχώς, κύριοι συνάδελφοι, τέτοιες δυνατότητες δεν υπήρξαν.
Κατόπιν αυτού, έδωσε την απαιτούμενη υπουργική απόφαση για την κυκλοφορία του Στιγμιαίου Κρατικού Λαχείου το Δεκέμβριο του 1993.
'Αρα λοιπόν, για να μην εκτίθεσθε περαιτέρω επειδή είναι δυνατόν εξ αιτίας εσφαλμένης πληροφόρησης, να θεωρηθεί ότι υποστηρίζετε αλλότρια συμφέροντα από τα συμφέροντα του δημοσίου.
ΓΕΩΡΓΙΟΣ ΚΑΛΑΝΤΖΗΣ: Εσείς.
ΓΕΩΡΓΙΟΣ ΔΡΥΣ (Υφυπουργός Οικονομικών): Για εσάς το λέω, κύριε Καλαντζή. Για εσάς που μιλήσατε.
Καλό είναι να μάθετε λοιπόν ότι η διαδικασία αναθεώρησης προβλέπεται στους όρους της σύμβασης.
ΓΕΩΡΓΙΟΣ ΚΑΛΑΝΤΖΗΣ: Εκτός εάν...
ΠΡΟΕΔΡΕΥΩΝ (Νικόλαος Κατσαρός): Σας παρακαλώ πάρα πολύ, κύριοι συνάδελφοι.
ΓΕΩΡΓΙΟΣ ΔΡΥΣ (Υφυπουργός Οικονομικών): Κύριοι συνάδελφοι, με απόφαση του τότε Υφυπουργού Οικονομικών, του κ. Δούκα, υπεγράφη στις 8 Σεπτεμβρίου του 1993 η συγκεκριμένη σύμβαση.
Παρακαλώ να καταχωρισθεί στα Πρακτικά.
(Στο σημείο αυτό ο Υφυπουργός Οικονομικών κ. Γεώργιος Δρυς καταθέτει για τα Πρακτικά την προαναφερθείσα σύμβαση, η οποία βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Τι προέβλεπε βασικά η σύμβαση αυτή:
Πρώτον, την υποχρέωση η ανάδοχος εταιρεία να διανέμει στους τυχερούς του λαχείου το 45% των ακαθαρίστων εισπράξεων από την πώληση του λαχείου.
Δεύτερον, επίσης η ανάδοχος εταιρεία ανέλαβε την υποχρέωση εντός είκοσι ημερών, από την ημερομηνία συμπλήρωσης της παραγραφής των αξιώσεων από τα κέρδη κάθε έκδοσης του Στιγμιαίου Κρατικού Λαχείου να καταβάλει στο δημόσιο το 100% του χρηματικού ποσού από τα κερδίζοντα γραμμάτια του Στιγμιαίου Κρατικού Λαχείου κάθε σειράς, τα οποία είτε δεν εισεπράχθησαν από τους τυχερούς, είτε δεν επεστράφησαν από τον ανάδοχο στη Διεύθυνση Κρατικών Λαχείων.
Το τρίτο που αναλάμβανε ήταν να παρέχει καθ'όλην τη διάρκειας της ισχύος της σύμβασης, τη δυνατότητα στο δημόσιο να ασκεί έλεγχο για τη διαχείριση του λαχείου με την εγκατάσταση και λειτουργία -αυτό λέει η σύμβαση- του αναγκαίου μηχανογραφικού εξοπλισμού.
Κατά την εκτέλεση της σύμβασης, κύριοι συνάδελφοι, η Διεύθυνση Κρατικών Λαχείων, η οποία είναι η μόνη αρμόδια να ελέγχει την ορθή τήρηση της σύμβασης, θεωρώντας ότι το διανεμόμενο στους τυχερούς ποσοστό είναι βεβαίως το συμβατικώς οριζόμενο, δηλαδή το 45% επί των ακαθαρίστων εισπράξεων κάθε έκδοσης και δεδομένου ότι από τα στοιχεία των εκδόσεων, που είχαν ήδη παραγραφεί, δεν προέκυπταν ενδείξεις για το αντίθετο, αποδέχθηκε τον τρόπο υπολογισμού των παραγραφών με βάση το ποσοστό 45% επί των ακαθαρίστων εισπράξεων. Αυτό, κύριοι συνάδελφοι, έγινε για τις πρώτες οκτώ εκδόσεις. Δηλαδή, μέχρι τον Οκτώβριο του 1995. 
Πρέπει δε να σας πω ότι οι αποκλίσεις, που διεπίστωσε η Διεύθυνση Κρατικών Λαχείων, ήταν και θετικές και αρνητικές. Δηλαδή η Διεύθυνση Κρατικών Λαχείων διεπίστωσε ότι ο ανάδοχος μοιράζει σε ορισμένες εκδόσεις ποσοστά πάνω από το 45% και σε άλλες μικρότερα του 45%. 
Η Διεύθυνση Κρατικών Λαχείων, αφού διεπίστωσε, στην ένατη πλέον έκδοση, αποκλίσεις από το συμβατικώς οριζόμενο ποσοστό του 45%, ζήτησε από το Υπουργείο των Οικονομικών τη σύσταση ομάδας εργασίας, με σκοπό να διερευνήσει τις αποκλίσεις αυτές. Στις 24.10.1995, με απόφαση του Υπουργείου Οικονομικών, συνεστήθη αυτή η ομάδα εργασίας. Καταθέτω για τα Πρακτικά την απόφαση, η οποία έχει συγκεκριμένες οδηγίες για το τι θα έπρεπε να κάνει αυτή η ομάδα εργασίας.
(Στο σημείο αυτό ο Υφυπουργός κ. Δρυς καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Επίσης, η Διεύθυνση Κρατικών Λαχείων κάλεσε τον ανάδοχο να προσδιορίσει επακριβώς το ποσό των κερδών της ενάτης 
 

Επιστροφή στην κορυφή



Σελίδα 8006 
έκδοσης και να καταθέσει το πραγματικό ποσό παραγραφών υπέρ του ελληνικού δημοσίου.
Ο ανάδοχος δεν αμφισβήτησε κατ' αρχήν τη βασιμότητα των ισχυρισμών της Διεύθυνσης Κρατικών Λαχείων περί θετικής απόκλισης, δηλαδή ότι έδινε περισσότερα στους τυχερούς από τα κέρδη της ενάτης εκδόσεως. Τόνισε όμως, ότι οι αποκλίσεις αυτές προβλέπονται στη σύμβαση, επικαλούμενος κύριοι συνάδελφοι, το άρθρο 8 της σύμβασης που εσείς υπογράψατε, ισχυριζόμενος ότι αυτό ισχύει διεθνώς και είναι αποτέλεσμα της παραγωγικής διαδικασίας και της ύπαρξης κακέκτυπων λαχείων.
Μετά από αυτά και με σκοπό τη διερεύνηση των θεμάτων των σχετικών με τον τρόπο λειτουργίας του Στιγμιαίου Κρατικού Λαχείου σε χώρες της Ευρωπαϊκής 'Ενωσης -νομικό καθεστώς, μηχανογραφική υποδομή- το Υπουργείο Οικονομικών συνέστησε ομάδα εμπειρογνωμόνων, η οποία μετέβη αρχικά στο Λονδίνο και κατόπιν στη Χάγη. 
Καταθέτω για τα Πρακτικά τις δύο αποφάσεις.
(Στο σημείο αυτό ο Υφυπουργός κ. Δρυς καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Αυτά εγένοντο στο τέλος του 1995 και στις αρχές του 1996. Για την ακρίβεια, αναφέρω ότι το Δεκέμβριο του 1995 πήγαν στην Αγγλία και τον Φεβρουάριο του 1996 πήγαν στην Ολλανδία.
Εκεί, διερεύνησαν το καθεστώς. Στην μεν Αγγλία το λαχείο διαχειρίζεται ιδιωτικός φορέας και εποπτεύεται από το Δημόσιο στην δε Ολλανδία το λαχείο διαχειρίζεται Κρατικός οργανισμός. Ακούστε παρακαλώ, για να τα γνωρίζετε και να μην πέφτετε θύματα αυτού του οργανωμένου θορύβου, που δεν εξυπηρετεί τα συμφέροντα του δημοσίου. Θέλω να σας πω τα εξής:
Στη μεν Αγγλία, στα διανεμόμενα κέρδη, αποδέχονται απόκλιση συν-πλην 1%.
Στην δε Ολλανδία αποδέχονται απόκλιση συν-πλην 0,3%.
'Οσον αφορά τις αποκλίσεις, στον αριθμό των γραμματίων που κυκλοφορούν, στη μεν Αγγλία αποδέχονται ποσοστό συν-πλην 5%, στη δε Ολλανδία συν-πλην 2%.
'Οσον αφορά τον ηλεκτρονικό έλεγχο του στιγμιαίου Κρατικού Λαχείου, στις χώρες αυτές η ομάδα εμπειρογνωμόνων διεπίστωσε ότι υπήρχε πλήρες μηχανογραφικό σύστημα ελέγχου. Το ερώτημα είναι: Γιατί δεν εγκαταστάθηκε στην Ελλάδα το πλήρες μηχανογραφικό σύστημα ελέγχου; Αυτό είναι το ερώτημα. Και η απάντηση θα σας δοθεί αμέσως. 
Μετά την έκθεση της ομάδας εμπειρογνωμόνων, που μετέβη στην Αγγλία και Ολλανδία και το πόρισμα της ομάδας εργασίας, οι σημαντικότερες αμφισβητήσεις που απέρρεαν από τη διαφορετική ερμηνεία των όρων της υπάρχουσας σύμβασης, δηλαδή, της σύμβασης που εσεις υπογράψατε, μεταξύ του δημοσίου και του αναδόχου, αφορούσαν τρία βασικά πράγματα:
Είναι στη διάθεσή σας οι εκθέσεις από την Αγγλία και από την Ολλανδία.
(Στο σημείο αυτό ο Υφυπουργός Οικονομικών κ. Δρυς καταθέτει για τα Πρακτικά τις προαναφερθείσες εκθέσεις, οι οποίες βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Πρώτον, τη δυνατότητα το ποσοστό που διανέμεται στους τυχερούς από τις ακαθάριστες εισπράξεις του Στιγμιαίου Κρατικού Λαχείου να υπερβαίνει ή να υπολείπεται το ποσοστό 45% που όριζε η σύμβαση.
Δεύτερον, τον τρόπο υπολογισμού των αποδιδομένων στο δημόσιο ποσών από τα παραγραφόμενα κέρδη του Στιγμιαίου Κρατικού Λαχείου.
Τρίτον, εάν ο ηλεκτρονικός έλεγχος όλων των κερδιζόντων γραμματίων -το τονίζω, όλων των κερδιζόντων γραμματίων- του Στιγμιαίου Κρατικού Λαχείου συνιστά συμβατική υποχρέωση ή όχι του αναδόχου.
Αυτά κύριοι συνάδελφοι τα λένε οι δύο ομάδες εργασίας. Λένε ότι ο ηλεκτρονικός έλεγχος όλων των κερδιζόντων γραμματίων του Στιγμιαίου Κρατικού Λαχείου συνιστά συμβατική υποχρέωση του αναδόχου. Δηλαδή, κύριοι συνάδελφοι, επιτέλους δεν αναγνωρίζετε την ευθύνη σας ότι δεν υπήρξε στη σύμβαση σαφής όρος για την υλοποίηση του μηχανογραφικού αυτού συστήματος;
Οι αμφισβητήσεις αυτές, κύριοι συνάδελφοι, ήταν αποτέλεσμα του κειμένου της σύμβασης που το κόμμα σας υπέγραψε. Συνεπώς δεν κατανοώ τους λόγους οι οποίοι σας οδηγούν να έρχεστε σήμερα με την επερώτησή σας να παραδέχεστε ότι η σύμβαση που υπέγραψε η Κυβέρνηση της Νέας Δημοκρατίας δεν διασφάλισε τα συμφέροντα του δημοσίου και των παικτών. Αυτό στην ουσία λέτε!!!
Εάν επιθυμείτε να αποδώσετε "τα του Καίσαρος τω Καίσαρι", θα πρέπει να καταλογίσετε τις ευθύνες σε εκείνους που υπέγραψαν την ισχύουσα σύμβαση και όχι σε εκείνους οι οποίοι προσπάθησαν με κάθε νόμιμο τρόπο να προστατεύσουν τα συμφέροντα τόσο των παικτών, όσο και του δημοσίου.
Θα ήθελα να σας αναφέρω ότι το φθινόπωρο του 1993 το Υπουργείο Οικονομικών απηύθυνε ερώτημα στο Νομικό Συμβούλιο του Κράτους για τη δυνατότητα υλοποίησης της σύμβασης. Ο Πρόεδρος του Νομικού Συμβουλίου του Κράτους απήντησε ότι το δημόσιο δεν είχε τέτοια δυνατότητα και όφειλε να εφαρμόσει τη σύμβαση. Και το κείμενο αυτό θα το καταθέσω για τα Πρακτικά για να είναι στη διάθεση όλων των συναδέλφων.
(Στο σημείο αυτό ο Υφυπουργός Οικονομικών κ. Δρυς καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Για την αντιμετώπιση των αμφισβητήσεων που προέκυψαν από την επίσκεψη στην Αγγλία και την Ολλανδία, το Υπουργείο Οικονομικών στις 8.5.96 ζήτησε τη γνώμη του Νομικού Συμβουλίου του Κράτους, το οποίο με την 406 απόφασή του, την οποία εγώ έκανα αποδεκτή, απεφάνθη. Την καταθέτω και αυτή για τα Πρακτικά.
(Στο σημείο αυτό ο Υφυπουργός Οικονομικών κ. Δρυς καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Κύριοι συνάδελφοι, θα ήθελα στο σημείο αυτό να σας πω ότι είναι προτιμότερο να λέτε ένα ψέμα παρά να αποκρύπτετε τη μισή αλήθεια. 
Θα ακούσετε τώρα ή θα διαβάσετε και θα καταλάβετε ότι την απόφαση του Νομικού Συμβουλίου του Κράτους την παραποιήσατε, διότι διαβάσατε τη μισή, δε την διαβάσατε όλη.
ΕΜΜΑΝΟΥΗΛ ΚΕΦΑΛΟΓΙΑΝΝΗΣ: Διαβάστε το άλλο μισό εσείς.
ΓΕΩΡΓΙΟΣ ΔΡΥΣ (Υφυπουργός Οικονομικών): Αυτό ήταν έργο δικό σας, κύριε Κεφαλογιάννη. 
ΕΜΜΑΝΟΥΗΛ ΚΕΦΑΛΟΓΙΑΝΝΗΣ: Το καταθέσατε, αλλά δεν το διαβάσατε.
ΓΕΩΡΓΙΟΣ ΔΡΥΣ (Υφυπουργός Οικονομικών): Σύμφωνα με τη σύμβαση, τα διανεμόμενα στους τυχερούς ποσά σε κάθε έκδοση, όπως σας είπα, πρέπει να είναι 45%.
Λέει, λοιπόν, το Νομικό Συμβούλιο του Κράτους ότι οποιαδήποτε προς τα κάτω απόκλιση του διανεμόμενου στους τυχερούς ποσοστού, συνιστά παράβαση συμβατικής υποχρέωσης του αναδόχου, η οποία δύναται να επιφέρει εις βάρος του, όχι μόνο την επιβολή ποινών, αλλά παρέχει στο δημόσιο και τη δυνατότητα καταγγελίας της σύμβασης αυτής. Μέχρι εδώ το διαβάσατε. Λέει, όμως, παρακάτω το Νομικό Συμβούλιο του Κράτους κάτι το οποίο το αποκρύψατε. Λέει ότι τα δικαιώματα αυτά του δημοσίου δεν είναι δυνατόν να ασκηθούν σε εκείνες τις περιπτώσεις που η προς τα κάτω απόκλιση του διανεμόμενου ποσοστού 45% οφείλεται αποδεδειγμένα σε παραδεκτές κατά το άρθρο 8 της ισχύουσας σύμβασης αποκλίσεις. Τι σημαίνει αυτό;
ΕΜΜΑΝΟΥΗΛ ΚΕΦΑΛΟΓΙΑΝΝΗΣ: Ποιο είναι το φοβερό; Δεν καταλαβαίνουμε. (Θόρυβος από την πτέρυγα της Νέας Δημοκρατίας)
ΠΡΟΕΔΡΕΥΩΝ (Νικόλαος Κατσαρός): Σας παρακαλώ πολύ, κύριοι συνάδελφοι!
 

Επιστροφή στην κορυφή



Σελίδα 8007 
ΓΕΩΡΓΙΟΣ ΔΡΥΣ (Υφυπουργός Οικονομικών): Είναι δύσκολο να το καταλάβετε;
Τι σημαίνει αυτό. Θα σας το εξηγήσω. Λέει: "Το Νομικό Συμβούλιο του Κράτους έλαβε υπόψη του την αντικειμενική αδυναμία επακριβούς επίτευξης του ποσοστού 45%, λόγω της ύπαρξης κακέκτυπων γραμματίων κατά την παραγωγική διαδικασία. Για το λόγο αυτό ο ανάδοχος αναγκάζεται να τυπώνει μεγαλύτερο αριθμό γραμματίων, ώστε να επιτευχθεί ο ακριβής αριθμός των γραμματίων κάθε έκδοσης, ο οποίος έχει εγκριθεί από το Υπουργείο Οικονομικών. Αποτέλεσμα αυτού είναι να διαφοροποιείται κατά περίπτωση το ποσοστό του 45% και προς τα άνω και προς τα κάτω".
"Οι αρνητικές αποκλίσεις" λέει το Νομικό Συμβούλιο του Κράτους "εφόσον κινούνται στα διεθνώς παραδεκτά ποσοστά δεν αποτελούν λόγο καταγγελίας σύμβασης".
ΕΜΜΑΝΟΥΗΛ ΚΕΦΑΛΟΓΙΑΝΝΗΣ: Επιτρέπετε μία διακοπή;
ΠΡΟΕΔΡΕΥΩΝ (Νικόλαος Κατσαρός): Κύριε Κεφαλογιάννη, είσαστε Κοινοβουλευτικός Εκπρόσωπος. Σας παρακαλώ να επιδείξετε διαγωγή κοινοβουλευτικού εκπροσώπου. Θα έχετε το λόγο αμέσως μετά.
ΓΕΩΡΓΙΟΣ ΔΡΥΣ (Υφυπουργός Οικονομικών): Το Νομικό Συμβούλιο του Κράτους λέει, λοιπόν, ότι οι αρνητικές αποκλίσεις, εφόσον κινούνται στα διεθνώς παραδεκτά ποσοστά δεν αποτελούν λόγο καταγγελίας της σύμβασης. 'Οταν οι αποκλίσεις αυτές είναι θετικές, αυτό είναι αδιάφορο για το δημόσιο.
Δεύτερον, στην ισχύουσα σύμβαση ορίζεται ότι τα χρηματικά ποσά των γραμματίων, καίτοι επωλήθησαν, εκπληρώθησαν και δεν εισεπράχθησαν τα κέρδη από τους τυχερούς μέσα στον προβλεπόμενο από τη σύμβαση χρόνο των τεσσάρων μηνών, πρέπει να αποδίδονται σε ποσοστό 100%, στο δημόσιο.
Η αμφισβήτηση που υπήρχε, κύριοι συνάδελφοι, είναι για το εάν ο υπολογισμός των παραγραφών πρέπει να γίνεται με βάση το θεωρητικό 45% των ακαθορίστων εσόδων της κάθε έκδοσης ή να λαμβάνεται υπόψη το πραγματικό διανεμόμενο ποσοστό κατά έκδοση.
Το Νομικό Συμβούλιο του Κράτους απεφάνθη ότι το δικαίωμα του δημοσίου στις παραγραφές υφίσταται επί των πραγματικά διανεμομένων ποσών ανά έκδοση, είτε αυτό υπερβαίνει το 45% είτε υπολείπεται του ποσοστού αυτού εντός των αποκλίσεων που απεδέχθη ως άνω.
Το τρίτο θέμα της αμφισβήτησης αφορούσε τον ηλεκτρονικό έλεγχο όλων των κερδιζόντων γραμματίων μέσω της ανάπτυξης πανελλαδικού συστήματος ηλεκτρονικής εγκυροποίησης, η οποία εξασφαλίζει πλήρως τα συμφέροντα του δημοσίου και των παιχτών. Το Νομικό Συμβούλιο του Κράτους απεφάνθη κατά λέξη -εξάλλου σας έδωσα την απόφαση πλήρη- "Ο ανάδοχος έχει υποχρέωση επικυρώσεως ηλεκτρονικώς δια της χρήσεως του υπ' αυτού εγκατεστημένου ηλεκτρονικού συστήματος ILMVS όλων των γραμματίων του Στιγμιαίου Κρατικού Λαχείου".
Το Νομικό Συμβούλιο του Κράτους συνεχίζει: "Εν όψει τούτων, η άρνηση ηλεκτρονικής επικυρώσεως όλων -και του μικρού και μεσαίου κέρδους- των κερδιζόντων γραμματίων του Στιγμιαίου Κρατικού Λαχείου εκ μέρους του αναδόχου στερεί το δημόσιο του δικαιώματος άσκησης του ελεγκτικού επί της διαχειρίσεως του λαχείου δικαιώματός του και αποτελεί παράβαση εκ μέρους του αναδόχου συμβατικών και εκ του Κανονισμού του Στιγμιαίου Κρατικού Λαχείου...
ΓΕΩΡΓΙΟΣ ΚΑΛΑΝΤΖΗΣ: Να φύγουμε;
ΓΕΩΡΓΙΟΣ ΔΡΥΣ (Υφυπουργός Οικονομικών): Περιμένετε, γιατί βιάζεστε;
...υποχρεώσεών του, συνεπαγομένη τις κατά τα άνω άρθρα 50 και 46 της προκειμένης συμβάσεως κυρώσεις".
Επί των τριών αυτών ερωτημάτων το Νομικό Συμβούλιο του Κράτους γνωμοδοτεί κατά λέξη: "Πρέπει, πάντως, να σημειωθεί ότι οι επί των ως άνω ερωτημάτων διδόμενες ως άνω απαντήσεις, επιστηριζόμενες σε ερμηνεία της μεταξύ του αναδόχου και δημοσίου συμβάσεως" κάτι που εσείς το παραλείψατε σκοπίμως...
ΓΕΩΡΓΙΟΣ ΚΑΛΑΝΤΖΗΣ: Εμείς υπερασπίζουμε τα συμφέροντα του δημοσίου.
ΓΕΩΡΓΙΟΣ ΔΡΥΣ (Υφυπουργός Οικονομικών): ..."προφανώς μη αποδεκτής υπό της αναδόχου ως συνάγεται από τη διαμειφθείσα μέχρι σήμερον μεταξύ αυτής και της Διεύθυνσης Κρατικών Λαχείων αλληλογραφίας, δημιουργεί αμφισβήτηση, η άρσις της οποίας μόνο δια της προσφυγής στην υπό της προκειμένης συμβάσεως διαιτησία (άρθρο 53) δύναται να επιτευχθεί".
ΓΕΩΡΓΙΟΣ ΚΑΛΑΝΤΖΗΣ: Κύριε Υπουργέ...
ΠΡΟΕΔΡΕΥΩΝ (Νικόλαος Κατσαρός): Παρακαλώ πολύ. Θα αναγκασθώ να σας θυμίσω τον Κανονισμό.
ΓΕΩΡΓΙΟΣ ΔΡΥΣ (Υφυπουργός Οικονομικών): Γιατί βιάζεσθε, κύριε συνάδελφε;
Η γνωμοδότηση αυτή που έγινε δεκτή από τον ομιλούντα Υφυπουργό Οικονομικών νομίμως κοινοποιήθηκε στον ανάδοχο, ο οποίος πρότεινε την έναρξη διαπραγματεύσεων, με σκοπό την ικανοποίηση των τριών θέσεων που είχε γνωματεύσει το Νομικό Συμβούλιο του Κράτους.
Μετά από διαπραγματεύσεις έξι μηνών μεταξύ της αναδόχου εταιρείας και της αρμόδιας διεύθυνσης φορολογίας κεφαλαίου, εγένοντο -ακούστε το, κύριοι συνάδελφοι, και για να ενημερώνεται και ο ελληνικός λαός- πλήρως αποδεκτές εκ μέρους του αναδόχου οι θέσεις του δημοσίου επί του πρώτου και δευτέρου ερωτήματος. Επί του τρίτου ερωτήματος, η θέση του δημοσίου εγένετο μερικώς αποδεκτή από τον ανάδοχο και μόνο για τα υψηλά κέρδη δηλώνοντας ότι καμία αναφορά τόσο στη σύμβαση όσο και στην προσφορά δεν προκύπτει υποχρέωσή του για τον ηλεκτρονικό έλεγχο όλων των κερδιζόντων γραμματίων. Τόνισε δε ότι υπάρχουν σαφείς αναφορές ότι ο ηλεκτρονικός έλεγχος θα πρέπει να καλύπτει μόνο τα υψηλά κέρδη. Επίσης, επικαλέσθηκε το άρθρο 18 παράγραφο 2 της σύμβασης, σύμφωνα με το οποίο η ανάπτυξη πανελλαδικού συστήματος εγκυροποίησης όλων των πωλουμένων γραμματίων, αποτελεί δικαίωμα και όχι υποχρέωσή του.
( Στο σημείο αυτό την Προεδρική 'Εδρα καταλαμβάνει ο Γ' Αντιπρόεδρος της Βουλής κ.ΛΟΥΚΑΣ ΑΠΟΣΤΟΛΙΔΗΣ )
Ακούστε λοιπόν τι λέει η σύμβαση -και αυτό το αποσιωπήσατε -που υπογράψατε εσείς, επί λέξει: "Ο ανάδοχος δικαιούται να αναπτύξει πανελλαδικό δίκτυο τερματικών συσκευών εγκατεστημένων στα σημεία πωλήσεως του λαχείου, δυναμένων να συνδεθούν μέσω τηλεπικοινωνιακού δικτύου ή άλλων μέσων με το κεντρικό μηχανογραφικό σύστημα της προηγουμένης παραγράφου. Το χρονοδιάγραμμα υλοποίησης του έργου αυτού, θα καθοριστεί υπό της αναδόχου εταιρείας και θα κοινοποιηθεί στον εργοδότη". 'Αρα η σύμβαση που εσείς υπογράψατε, έδινε το δικαίωμα στον ανάδοχο να το εφαρμόσει όταν αυτός ήθελε. Αυτό βεβαίως, δεν το είπατε. Το αφήνω στην κρίση των Βουλευτών και βέβαια του ελληνικού λαού, για τη σκόπιμη ή μη παραποίηση της απόφασης του Νομικού Συμβουλίου του Κράτους.
Κατόπιν της θετικής εξέλιξης των διαπραγματεύσεων δεν εκρίθη σκόπιμη η προσφυγή του δημοσίου στη διαιτησία μόνο για την ηλεκτρονική εγκυροποίηση των χαμηλών και μεσαίων κερδών. Διότι, κύριοι συνάδελφοι, θα σας το πω πολύ απλά για να το καταλάβετε όλοι, σε τρία σημεία το Νομικό Συμβούλιο του Κράτους εστίασε την προσοχή του. Τα δύο εγένοντο πλήρως αποδεκτά. Το τρίτο ήτο η εγκυροποίηση όλων των κερδιζόντων λαχείων, μικρών, μεσαίων και μεγάλων. Τα μεγάλα ήδη εγκυροποιούνται. Απέμεινε μόνο η εγκυροποίηση των κερδιζόντων λαχείων μικρού και μεσαίου ποσού. Η ηγεσία του Υπουργείου Οικονομικών έκρινε ότι γι'αυτό το λόγο μόνο δεν έπρεπε να πάει στη διεθνή διαιτησία.
Αξίζει δε να σημειωθεί ότι η προσφυγή στη διεθνή διαιτησία που προβλέπει πάλι η σύμβαση, είναι χρονοβόρος, δαπανηρή, όπως προέκυψε από προηγούμενη προσφυγή μας στη διαιτησία που σχετίζετο με το χρόνο απόδοσης του ποσοστού του δημοσίου και για το οποίο ένας εκ των συναδέλφων εδώ κραύγαζε για τα συμφέροντα του ελληνικού δημοσίου. Θα σας πω, λοιπόν κύριοι συνάδελφοι, τι κάναμε και τι αποτέλεσμα είχαμε.
Η απόφαση της διαιτησίας εξεδόθη μετά δύο χρόνια περίπου 
 

Επιστροφή στην κορυφή



Σελίδα 8008 
απ' όταν προσφύγαμε. Με μια σολομώνεια απόφαση το Διεθνές Γραφείο στο Παρίσι έλυσε την αμφισβήτηση. Η απόφαση αυτή στοίχισε στο δημόσιο είκοσι πέντε εκατομμύρια (25.000.000) δραχμές και άλλα είκοσι πέντε εκατομμύρια (25.000.000) δραχμές στον ανάδοχο. Και τώρα έρχομαι να σας πω γι'αυτό το οποίο κραυγάσατε εσείς ότι ήταν το μεγάλο σκάνδαλο!!
Κύριοι συνάδελφοι, ακούστε το, είναι ο χρόνος που υποχρεούται να αποδώσει στο δημόσιο ο ανάδοχος τα χρήματα. Από το άρθρο 12 της σύμβασης, παρείχετο στον ανάδοχο προθεσμία απόδοσης του κεφαλαίου του δημοσίου σε τριάντα ημέρες από την έκδοση τιμολογίου πώλησης του λαχείου την 1η και 15η του μήνα. Αυτό, κύριε Καλαντζή το έλεγε η σύμβασή σας, δεν το κάναμε εμείς. Ο ανάδοχος εξέδιδε δελτία αποστολής όπως είχε δικαίωμα από τον Κώδικα Βιβλίων και Στοιχείων και μετά ένα μήνα από την έκδοση του δελτίου αποστολής, το τιμολόγιο.
'Ετσι όπως τελικά εξελίχθηκε, είχε δικαίωμα και εφάρμοζε τη διάταξη αυτή, αποδίδοντας το δικαιούμενο ποσό σε εξήντα έως εβδομήντα πέντε μέρες. Ακριβώς, κύριοι συνάδελφοι εμείς, η Κυβέρνησή μας, η οποία διαχειρίζετο το λαχείο, έκρινε ότι αυτό δεν είναι προς το συμφέρον του δημοσίου και προσφύγαμε στη διεθνή διαιτησία ως είχαμε υποχρέωση. Ζητήσαμε, λοιπόν, εμείς μεν να είναι τριάντα ημέρες, ο ανάδοχος δε εξήντα έως εβδομήντα πέντε ημέρες. Η διεθνής διαιτησία, λοιπόν, μετά από δύο χρόνια έβγαλε την απόφασή της η οποία ήταν σαράντα πέντε έως εξήντα ημέρες.
Και αυτό γιατί; Γιατί εσείς δεν είχατε διατυπώσει σωστά τη σύμβαση, που να μη δίνει το δικαίωμα στον ανάδοχο να εφαρμόζει ακριβώς αυτήν τη διαδικασία. "Στο σπίτι του κρεμασμένου, δεν μιλάμε για σκοινί".
ΓΕΩΡΓΙΟΣ ΚΑΛΑΝΤΖΗΣ: Δεν κατάλαβα.
ΓΕΩΡΓΙΟΣ ΔΡΥΣ (Υφυπουργός Οικονομικών): Μιλάω για την παράταξή σας, δεν μιλάω για σας. Δόξα τω Θεώ, εσείς είσαστε υγιέστατος.
Κύριοι συνάδελφοι, οφείλετε ακόμη να γνωρίζετε ότι αν τον Οκτώβριο του 1996 προσφεύγαμε στη διεθνή διαιτησία για δεύτερη φορά, για ποιο θέμα θα προσφεύγαμε; Μόνο για την υποχρέωση του αναδόχου να εγκυροποιεί και τα μικρά και τα μεσαία λαχεία. 'Ολα τα άλλα που λεγονται, είχαν ήδη ικανοποιηθεί.
Και το ερώτημα είναι: 'Επρεπε να προσφύγουμε γι'αυτά; Η εκτίμηση είναι ότι θα χάναμε και το μόνο που θα είχαμε πετύχει θα ήταν να δώσουμε άλλο ένα πιστοποιητικό στην ανάδοχο εταιρεία ότι τελικώς τα κάνει όλα καλά. 
Κατόπιν τούτων δεν προσφύγαμε στην Διαιτησία. Ας θεωρήσουμε ότι εμείς κάναμε τον Οκτώβριο του 1996 προσφυγή. Μετά από δυό περίπου χρόνια, θα είχαμε την απόφαση. Στην περίπτωση αυτή, είναι βέβαιο ότι η απόφαση δεν θα ήταν θετική για το Δημόσιο, γιατί σας διάβασα τι έλεγε η σύμβαση, και οι ξένοι που θα έκριναν, θα έλεγαν "δικαιούται, δεν υποχρεούται". Ας γράφατε τότε την λέξη "υποχρεούται".
Και αν ακόμη, κύριοι συνάδελφοι, ήταν θετική για το δημόσιο, σας διαβεβαιώ ότι θα έβγαινε η απόφαση το 1998 τώρα δηλαδή που μιλάμε για την ανανέωση της σύμβασης. Ο ανάδοχος θα εγκαθιστούσε το μηχανογραφικό σύστημα μετά από ένα χρόνο περίπου, άρα θα άρχιζε να λειτουργεί η εγκυροποίηση όλων των δελτίων, πότε; Το 1999. Αυτό δηλαδή μας προτείνετε για τη διασφάλιση των συμφερόντων του δημοσίου.
Εμείς, όμως, κύριοι συνάδελφοι, επειδή έχουμε πλήρη γνώση, δυνατότητα, ευαισθησία και ευθύνη απέναντι στον ελληνικό λαό, ακολουθήσαμε το δεύτερο δρόμο: Να επιβάλουμε δηλαδή, στον ανάδοχο την αποδοχή όλων των όρων που έθετε υπέρ του Δημοσίου το Νομικό Συμβούλιο του Κράτους, επαναλαμβάνω αποδοχή όλων των όρων.
Με τις διαπραγματεύσεις που κάναμε, τελικά ο ανάδοχος απεδέχθη πλήρως και τα τρία αιτήματα. Στο πρακτικό που απεδέχθην -θα σας το δώσω, και αυτό θα διαπιστώσετε ότι το σύνολο των αιτημάτων και όχι μόνο αυτών, αλλά και άλλα θέματα που δεν άκουσα σήμερα να θίγετε, ικανοποιούνται πλήρως.
(Στο σημείο αυτό ο Υφυπουργός κ. Δρυς καταθέτει για τα Πρακτικά το προαναφερθέν πρακτικό, το οποίο βρίσκεται στο αρχείο του Τμήματος Γραματείας της Διεύθυνσης Στενογραφίας και Πρακτικών της Βουλής)
Και μόνο με ό,τι γράφει μία συγκεκριμενη εφημερίδα, έχετε κάνει την επερώτηση. Επερώτηση με εφημερίδες, μόνο, δεν γίνεται, κύριοι συνάδελφοι.
ΝΙΚΟΛΑΟΣ ΝΙΚΟΛΟΠΟΥΛΟΣ: Για την "ΕΛΕΥΘΕΡΟΤΥΠΙΑ" μιλάτε;
ΓΕΩΡΓΙΟΣ ΔΡΥΣ (Υφυπουργός Οικονομικών): Πρέπει να διενεργήσετε έρευνα όλων των στοιχείων για να κάνετε επερώτηση.
Ερχόμαστε και στο θέμα της εισήγησης στην οποία ο κ. Καλαντζής και ο κ. Κωστόπουλος αναφέρθηκαν προηγούμενα:
Είπε ότι η Επιτροπή Διοίκησης Κρατικών Λαχείων εισηγήθηκε τη μη ανανέωση της σύμβασης. Ακούστε το πλήρες κείμενο της εισήγησης. Πρέπει να διαβάσετε την εισήγηση της Διεύθυνσης Κρατικών Λαχείων, διότι είναι δύο όργανα. 'Ενα όργανο είναι η Διεύθυνση Κρατικών Λαχείων και άλλο, η Επιτροπή Διοίκησης Κρατικών Λαχείων. Η μεν Διεύθυνση Κρατικών Λαχείων εισηγείται την ανανέωση της σύμβασης, η δε Επιτροπή ακούστε τι εισηγείται για να διαπιστώσετε πως εσείς και πως κάποιοι άλλοι, αλλοίωσαν το κείμενο για να δημιουργήσουν εντυπώσεις. 'Αλλαξαν μόνο μια λέξη. Ακούστε το μέγεθος διαστροφής. Λέει "Η Επιτροπή Διοίκησης Κρατικών Λαχείων μετά την εισήγηση της υπηρεσίας, διαπιστώνει ότι η παλιά σύμβαση του Στιγμιαίου Κρατικού Λαχείου δεν διασφαλίζει τα συμφέροντα ούτε των παικτών ούτε του δημοσίου".
ΕΜΜΑΝΟΥΗΛ ΚΕΦΑΛΟΓΙΑΝΝΗΣ: Διαβάστε παρακάτω.
ΓΕΩΡΓΙΟΣ ΔΡΥΣ (Υφυπουργός Οικονομικών): 'Ολο θα το διαβάσω. 'Εχω την ίδια με εσάς ευαισθησία, πιστεύω, γιατί δεν μιλήσατε ακόμη. 'Οταν μιλήσετε, θα το διαπιστώσω.
Συνεχίζω: "Κατόπιν τούτου εισηγείται τη μη ανανέωση της υπάρχουσας σύμβασης και ή την κατάρτιση εξ υπαρχής νέας σύμβασης με τον ανάδοχο ή την ανάληψη της διαχείρισης του Στιγμιαίου Κρατικού Λαχείου από τη Διεύθυνση Κρατικών Λαχείων και τη συγκρότηση επιτροπής που θα ερευνήσει τη δυνατότητα της Διεύθυνσης Κρατικών Λαχείων να αναλάβει τη διαχείριση αυτή.
(Στο σημείο αυτό ο Υφυπουργός κ. Γ. Δρυς καταθέτει για τα Πρακτικά το προαναφερθέν πρακτικό, το οποίο βρίσκεται στο αρχείο του Τμήματος Γραματείας της Διεύθυνσης Στενογραφίας και Πρακτικών της Βουλής)
ΓΕΩΡΓΙΟΣ ΚΑΛΑΝΤΖΗΣ: Τι λέει αυτό, κύριε Υπουργέ; 
ΓΕΩΡΓΙΟΣ ΔΡΥΣ (Υφυπουργός Οικονομικών): Λέει, κύριοι συνάδελφοι, ότι η υπάρχουσα σύμβαση, όπως υλοποιείται, δεν δίνει το δικαίωμα στο δημόσιο να διαπιστώσει ότι διασφαλίζονται τα συμφέροντα των παικτών και του δημοσίου και εισηγείται τη μη ανανέωση αυτής και την υπογραφή νέας σύμβασης με τον ανάδοχο ή την ανάληψη του Σ.Κ.Λ. από τη Διεύθυνση Κρατικών Λαχείων. Εσείς δεν λέτε αυτά. Λέτε νέα σύμβαση και μάλιστα λέτε με διεθνή διαγωνισμό.
Στις 3 Σεπτεμβρίου 1997 με επιστολή που έστειλα στον ανάδοχο σε απάντηση δικής του επιστολής, του γνώρισα ότι, εάν θέλει ανανέωση της σύμβασης, όπως προβλέπει η υπάρχουσα σύμβαση -εγώ λειτουργώ μέσα στη σύμβαση που υπάρχει- θα ακολουθήσουν διαπραγματεύσεις σύμφωνα με τις διατάξεις του άρθρου 2 παράγραφος 2 της σύμβασης για τη σύνταξη του κειμένου αυτής που θα διασφαλίζει τόσο τα συμφέροντα του δημοσίου, όσο και των παικτών. Καταθέτω το κείμενο αυτής της επιστολής για τα Πρακτικά.
(Στο σημείο αυτό, ο Υφυπουργός κ. Γεώργιος Δρυς καταθέτει για τα Πρακτικά την προαναφερθείσα επιστολή, η οποία βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Από εκεί και πέρα έστειλα δεύτερη επιστολή στις 10 Νοεμβρίου 1997, σε απάντηση άλλης επιστολής του αναδόχου, με τις προτεινόμενες από το δημόσιο τροποποιήσεις της σύμβασης. Του ζητήθηκε να απαντήσει εγγράφως εντός δεκαπέντε ημερών. Την καταθέτω για τα Πρακτικά.
(Στο σημείο αυτό, ο Υφυπουργός κ. Γεώργιος Δρυς καταθέτει για τα Πρακτικά την προαναφερθείσα επιστολή, η 
 

Επιστροφή στην κορυφή



Σελίδα 8009 
οποία βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Μετά από αυτές τις διαπραγματεύσεις η επιτροπή διαπραγμάτευσης κατέληξε εγκαίρως στις 6 Μαρτίου σε συμφωνία με τον ανάδοχο για εκείνα τα σημεία της ισχύουσας σύμβασης που χρειάζονται τροποποίηση. Καταθέτω το σχετικό πρακτικό.
(Στο σημείο αυτό ο Υφυπουργός κ. Γεώργιος Δρυς, καταθέτει για τα Πρακτικά το προαναφερθέν πρακτικό το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Αυτή η συμφωνία οδήγησε στην υπογραφή υπό την αυτή ημερομηνία πρακτικού, το οποίο ετέθη υπόψη του Υφυπουργού Οικονομικών που το έκανε αποδεκτό. Το πρακτικό αυτό λέει ότι ο ανάδοχος δέχεται να εγκαταστήσει ηλεκτρονικό σύστημα για την εγκυροποίηση όλων των γραμματίων αλλά και τον έλεγχο του διανεμόμενου ποσοστού. Πλήρης ικανοποίηση και του τρίτου σημείου της γνωμοδοτήσεως του Νομικού Συμβουλίου του Κράτους.
Δεύτερον, δέχθηκε κλιμακωτή αύξηση του ποσοστού του δημοσίου, ανάλογα με τον κύκλο εργασιών διατηρώντας το ελάχιστο του 32,6%.
(Στο σημείο αυτό, κτυπάει το κουδούνι λήξεως του χρόνου ομιλίας του κυρίου Υφυπουργού)
Κύριε Πρόεδρε, επιτρέψτε μου μια ανοχή χρόνου πέντε λεπτών. 
Είμαι ο μοναδικός ομιλητής από την Κυβερνητική πτέρυγα.
ΠΡΟΕΔΡΕΥΩΝ (Λουκάς Αποστολίδης): Θα σας δώσω άλλα δύο λεπτά.'Εχετε και τη δευτερολογία σας.
ΓΕΩΡΓΙΟΣ ΔΡΥΣ (Υφυπουργός Οικονομικών): Πρέπει να ενημερωθούν πλήρως οι συνάδελφοι. 
Δέχθηκε, λοιπόν, ο ανάδοχος να προχωρήσει σε κλιμακωτή αύξηση του ποσοστού του δημοσίου, κάτι που δεν υπήρχε στη σύμβαση, αφού το σχετικό άρθρο ανέφερε το ποσοστό του Δημοσίου είναι 32,6%, ανεξαρτήτως του ύψους των πωλήσεων. Εμείς συναρτάμε τώρα το ποσοστό ανάλογα με το ύψος των πωλήσεων.
ΓΕΩΡΓΙΟΣ ΚΑΛΑΝΤΖΗΣ: Πόσο ψηλά; 
ΓΕΩΡΓΙΟΣ ΔΡΥΣ (Υφυπουργός Οικονομικών):'Εχουμε πάει μέχρι το 34% τώρα.
Τρίτον, πρότεινε ο ανάδοχος την αύξηση του διανεμόμενου ποσοστού εκ των κερδών σε 50%. Το δημόσιο δέχθηκε τούτο μόνο σε σχέση με ορισμένες εκδόσεις και μέχρι του ποσοστού αυτού. Το ερώτημα είναι, αν έπρεπε να πάμε στο 50%; για όλες τις εκδόσεις. Σας απαντώ ότι δεν έπρεπε να πάμε, διότι το Στιγμιαίο Κρατικό Λαχείο λειτουργεί ανταγωνιστικά προς τα κρατικά λαχεία.'Αρα, οποιαδήποτε αύξηση του ποσοστού προς τα πάνω των διανεμομένων κερδών θα αποτελούσε ένα θέλγητρο για μεγαλύτερες πωλήσεις και άρα, για περιορισμό των πωλήσεων των κρατικών λαχείων.'Αρα, εμείς έπρεπε να διασφαλίσουμε το τζίρο των δικών μας λαχείων.
Μια μέρα πριν το τέλος των διαπραγματεύσεων με τον ανάδοχο και συγκεκριμένα στις 5.3.1998, μας υπεβλήθη αίτημα για την ανάθεση του έργου της παραγωγής, διαχείρισης, λειτουργίας και προβολής του λαχείου από τον όμιλο εταιρειών στον οποίο μετέχουν η "BABN TECHNOLOGIES" και η "GTECH CORPORATION" μαζί -όπως λένε στην επιστολή τους αλλά δεν τους κατονομάζουν με διακεκριμένους 'Ελληνες συνεργάτες τους.
Ποιοι είναι αυτοί δεν τους γνωρίζω. Παρακαλώ πάρτε τα κείμενα των επιστολών να τα μελετήσετε.
(Στο σημείο αυτό ο Υφυπουργός κ. Γ. Δρυς καταθέτει για τα Πρακτικά τις προαναφερθείσες επιστολές, οι οποίες βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Θέλω να τονίσω ότι ο όμιλος αυτός για τον οποίο τόσο ενδιαφέρεσθε, έλαβε μέρος και στους δύο προηγούμενους διαγωνιμούς και το 1991...
ΑΔΑΜ ΡΕΓΚΟΥΖΑΣ: ... (Δεν ακούστηκε)
ΠΡΟΕΔΡΕΥΩΝ (Λουκάς Αποστολίδης): Κύριοι συνάδελφοι, δικαιολογημένα ο κύριος Υπουργός θα ζητήσει να μιλήσει άλλη μία ώρα. Παρακαλώ μη τον διακόπτετε.
ΑΔΑΜ ΡΕΓΚΟΥΖΑΣ: Εμείς δεν ενδιαφερόμαστε για κανέναν.
ΓΕΩΡΓΙΟΣ ΚΑΛΑΝΤΖΗΣ: ... (Δεν ακούστηκε)
ΠΡΟΕΔΡΕΥΩΝ (Λουκάς Αποστολίδης): Σας παρακαλώ, κύριε Καλαντζή. Θα πάρετε το λόγο στη συνέχεια, να τον αντικρούσετε, όχι όμως να διακόπτετε τον κύριο Υπουργό.
Κύριοι συνάδελφοι, αν θέλετε, να κρατήσετε σημειώσεις πάνω σ' αυτά που λέει ο κύριος Υπουργός και να τον αντικρούσετε. 'Οχι όμως να έχουμε αυτήν την εικόνα. 
ΓΕΩΡΓΙΟΣ ΔΡΥΣ (Υφυπουργός Οικονομικών): Κύριε Πρόεδρε, η δήλωση του κ. Ρεγκούζα, ότι δεν ενδιαφέρονται για την πρόταση την οποία έχει υποβάλει η "ΒΑΒΝ" και η άλλη "GTECH Corp." και οι "διακεκριμένοι 'Ελληνες συνεργάτες τους", δεν αφορά τους Βουλευτές της Νέας Δημοκρατίας. 
Θέλω να σας πω, κύριοι συνάδελφοι, ότι αυτός ο όμιλος έλαβε μέρος στους δύο προηγούμενους διαγωνισμούς το 1991 και το 1993 και απεκλείσθη για τυπικούς και ουσιαστικούς λόγους. Δεν είναι η ώρα να τους αναφέρω.
Μέχρι σήμερα δεν έχει υπογραφεί σύμβαση με το Υπουργείο Οικονομικών. Το Υπουργείο έχει κάνει δεκτό μόνο το πρακτικό διαπραγμάτευσης της κατ' αρχήν συμφωνίας. 
Αυτήν την περίοδο η Διεύθυνση Κρατικών Λαχείων και η Νομική Υπηρεσία του Υπουργείου Οικονομικών εργάζονται για τη διατύπωση των διατάξεων της τροποποιητικής σύμβασης. Η τελική σύμβαση θα υπογραφεί μετά την οριστική διατύπωσή της, που προβλέπεται να λάβει χώρα μέχρι το τέλος του Μαϊου και θα διασφαλίζει πλήρως τα συμφέροντα του ελληνικού δημοσίου και των παικτών, με πλήρη διαφάνεια για τις πράξεις που έχει κάνει μέχρι σήμερα το Υπουργείο Οικονομικών.
ΠΡΟΕΔΡΕΥΩΝ (Λουκάς Αποστολίδης): Κύριοι συνάδελφοι, εκ μέρους του ΔΗ.Κ.ΚΙ. ορίζεται ως Κοινοβουλευτικός Εκπρόσωπος ο κ. Ιωάννης Αράπης.
Ο κ. Κεφαλογιάννης έχει το λόγο.
ΕΜΜΑΝΟΥΗΛ ΚΕΦΑΛΟΓΙΑΝΝΗΣ: Κύριοι συνάδελφοι, θα ήθελα να πω στον κύριο Υπουργό ότι λίγο μας μπέρδεψε με την τελευταία του αναφορά, ότι έχει συμφωνήσει για την σύμβαση του ΣΚΛ (Στιγμιαίο Κρατικό Λαχείο) ότι δεν έχει υπογραφεί ακόμα η σύμβαση, ότι γίνονται διαπραγματεύσεις αλλά στο τέλος θα το υπογράψει.
Αυτό θα αποδειχθεί από το έγγραφο που σεις ο ίδιος καταθέσατε, κύριε Υπουργέ, πως "έχετε δέσει καλά το πράγμα", για να δώσετε στον ίδιο ανάδοχο το Σ.Κ.Λ.
Κύριε Υπουργέ, θέλω να κάνω δύο εισαγωγικές παρατηρήσεις: α) Φαίνεται ότι δεν έχετε αξιολογήσει τα έγγραφα, τα οποία μας καταθέσατε, σε μία διαπραγμάτευση που, απ' ό,τι φαίνεται, έχει ήδη τελειώσει.
β) Ακολουθείτε μία απαράδεκτη για τα κοινοβουλευτικά ήθη πρακτική. Γνωρίζετε ότι συνάδελφοι της Νέας Δημοκρατίας και άλλων κομμάτων σας έχουν καταθέσει περισσότερες από δέκα ερωτήσεις για το Στιγμιαίο Κρατικό Λαχείο. Την τελευταία που προσωπικά σας κατέθεσα, έχει ημερομηνία 9 Απριλίου 1998. Εγκαλείται η Κυβέρνηση για τις αδιαφανείς διαδικασίες, τις οποίες ακολουθεί στη σύμβαση για το ΣΚΛ. Και σεις δεν είχατε την ευαισθησία να κάνετε μία ανακοίνωση Τύπου και να πείτε αυτά που μας είπατε στην τελευταία αποστροφή της ομιλίας σας. 'Εχει δημιουργηθεί τεράστιο θέμα τις τελευταίες ημέρες και σεις ακολουθείτε "σιγή ιχθύος". Αυτό δεν είναι ορθή συμπεριφορά, κύριε Υπουργέ, και θέλω να το σημειώσω.
Κυρίες και κύριοι συνάδελφοι, το Στιγμιαίο Κρατικό Λαχείο αποτελεί την πιο κλασική περίπτωση αδιαφάνειας, μιας αδιαφανούς συμπεριφοράς της Κυβέρνησης που θυμίζει τον κακό εαυτό του ΠΑ.ΣΟ.Κ. της δεκαετίας του 1980.
Ας πάρουμε όμως τα πράγματα από την αρχή, μήπως και βρούμε τρόπο να συνεννοηθούμε.
Το Φεβρουάριου 1993 κατοχυρώθηκε ο διαγωνισμός από τη Νέα Δημοκρατία. Μάλιστα είχε προηγηθεί και ένας άγονος διαγωνισμός. Το Σεπτέμβριο υπογράφηκε η σύμβαση. Ο έλεγχος, όμως, της εφαρμογής της συμβάσεως αφορά τη δική σας Κυβέρνηση. Εξάλλου το είπατε εσείς, ότι το Δεκέμβριο του 1993 εσείς δώσατε την έγκριση να ξεκινήσει η εφαρμογή 
 

Επιστροφή στην κορυφή



Σελίδα 8010 
του όλου προγράμματος.
ΦΟΙΒΟΣ ΙΩΑΝΝΙΔΗΣ: 'Ηταν καλή η σύμβαση που υπογράψατε;
ΕΜΜΑΝΟΥΗΛ ΚΕΦΑΛΟΓΙΑΝΝΗΣ: Θα τα πούμε αυτά, κύριε συνάδελφε.
Κύριε Υπουργέ, θα αναφερθώ στη δική σας απάντηση σε ερώτηση για το Στιγμιαίο Κρατικό Λαχείο που δώσατε στη Βουλή στις 30 Δεκεμβρίου 1997. Σε αυτήν την απάντηση τι λέτε;
Πρώτον, λέτε ότι κατά τη διάρκεια της υλοποίησης της σύμβασης ενέκυψαν προβλήματα. Λέτε ότι το Υπουργείο Οικονομικών απέστειλε ομάδα εμπειρογνωμόνων στο Ηνωμένο Βασίλειο και στην Ολλανδία. Διαβάσατε κάποια αποσπάσματα, θα τα ξαναδιαβάσω και εγώ, μήπως και συνεννοηθούμε. Σας είπαν, λοιπόν, αυτοί οι άνθρωποι, που εσείς στείλατε με λεφτά του ελληνικού δημοσίου ότι: "Στις εκθέσεις των εμπειρογνωμόνων διαπιστώνεται ότι στις χώρες αυτές υπάρχει πλήρης ηλεκτρονική διαχείριση του παιχνιδιού και ένα άρτιο μηχανολογικό σύστημα". Αυτό είναι το ζητούμενο, κύριε Υπουργέ. Γι'αυτό εγκαλείται σήμερα η Κυβέρνηση σας.
ΓΕΩΡΓΙΟΣ ΔΡΥΣ (Υφυπουργός Οικονομικών): Το είχε η σύμβαση πρώτα;
ΕΜΜΑΝΟΥΗΛ ΚΕΦΑΛΟΓΙΑΝΝΗΣ: Το είχε, κύριε Υπουργέ. Θα σας το πω παρακάτω. Είναι το άρθρο 21 της σύμβασης, που προβλέπει ρητά και με έξοδα του αναδόχου, ότι πρέπει να εγκατασταθεί αυτό το μηχανογραφικό σύστημα. Αλλά έχετε λίγη υπομονή. 
Τι ανέφερε η γνωμοδότηση του Νομικού Συμβουλίου του Κράτους, για να δούμε και την άλλη όψη της γνωμοδότησης, η οποία υπεγράφη τον Ιούνιο του 1996. Αυτή είναι πάλι δική σας απάντηση στην ερώτηση τη συγκεκριμένη που σας κατέθεσα. Ανέφερε ότι: Η 406/96 γνωμοδότηση του Νομικού Συμβουλίου του Κράτους ουσιαστικά επιβεβαίωσε -σε κάποια αποστροφή του λόγου σας το διαβάσατε και αυτό- ότι η άρνηση ηλεκτρονικής επικύρωσης των κερδών εκ μέρους του αναδόχου στερεί στο δημόσιο την άσκηση του ελεγκτικού δικαιώματός του και αποτελεί παράβαση εκ μέρους του αναδόχου συνεπαγόμενη τις κατά τα άρθρα 46 και 50 κυρώσεις, της σύμβασης της Νέας Δημοκρατίας. Τι προβλέπουν αυτές οι κυρώσεις, κύριε Υπουργέ: Επιβολή προστίμων μέχρι δέκα εκατομμύρια (10.000.000) δραχμές για κάθε παρέμβαση, κατάπτωση εγγυήσεων και εγγυητικών επιστολών και τέλος καταγγελία της ίδιας της σύμβασης. Τι κάνατε απ'όλα αυτά; Τίποτα.
Για να κατανοήσουμε καλύτερα το πρόβλημα που συζητούμε σήμερα, ας δούμε τι δεν μπορεί να ελέγξει το δημόσιο. Με την άρνηση του αναδόχου για την ηλεκτρονική επικύρωση των κερδών από το Στιγμιαίο Κρατικό Λαχείο δεν μπορεί να ελέγξει αν τα διανεμόμενα κέρδη στους τυχερούς είναι πράγματι 45% επί των ακαθαρίστων εισπράξεων, όπως ορίζει η σύμβαση. 
Επίσης μας είπατε ότι στις 8 Μαρτίου 1996 με απόφαση του Υπουργείου Οικονομικών, για τη σειρά εννέα των γραμματοσειρών του ΣΚΛ, δόθηκε εντολή σε ομάδα εργασίας του Υπουργείου Οικονομικών να ελεγχθεί η αξιολόγηση των αποτελεσμάτων των απόλυτων γραμματίων. Πρώτα απ' όλα θα σας πω ότι είναι η σειρά έξι, γιατί έχουμε και εμείς τα έγγραφα τα οποία καταθέσατε στη Βουλή, εκ παραδρομής. Επίσης θα σας δώσω, κύριε Υπουργέ, μια στατιστική μελέτη από καθηγητή του Πανεπιστημίου Αθηνών με βάση την οποία για τη συγκεκριμένη σειρά, -είναι ανυπόγραφη για ευνόητους λόγους, όπως καταλαβαίνετε- δεν έχουν διανεμηθεί εκατόν ογδόντα επτά εκατομμύρια (187.000.000) δραχμές. Αν κάνετε τον πολλαπλασιασμό, εβδομήντα σειρές που έχουν εκδοθεί μέχρι το 1997, θα δείτε ότι τα δεκαοκτώ δισεκατομμύρια (18.000.000.000) μπορεί να μην έχουν διανεμηθεί από τον ανάδοχο του ΣΚΛ.
Αν υπήρχε ο ηλεκτρονικός έλεγχος, τέτοιου είδους διάλογο δεν θα είχε νόημα σήμερα, διότι θα είχαμε συμφωνήσει, όπως ακριβώς συμβαίνει στο Ηνωμένο Βασίλειο και στην Ολλανδία.
(Στο σημείο αυτό ο Βουλευτής κ. Κεφαλογιάννης καταθέτει για τα Πρακτικά την προαναφερθείσα μελέτη η οποία βρίσκεται στο σρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
ΦΟΙΒΟΣ ΙΩΑΝΝΙΔΗΣ: Γιατί είναι ανυπόγραφη η μελέτη; 
ΕΜΜΑΝΟΥΗΛ ΚΕΦΑΛΟΓΙΑΝΝΗΣ: Για ευνόητους λόγους, κύριε συνάδελφε. Είναι στατιστική μελέτη, είναι θεωρητική ανάλυση και την κατέθεσα για όποιον ενδιαφερόμενο θέλει να δει αυτήν τη μελέτη.
ΦΟΙΒΟΣ ΙΩΑΝΝΙΔΗΣ: Μελέτη ανυπόγραφη είναι άνευ αξίας.
ΕΜΜΑΝΟΥΗΛ ΚΕΦΑΛΟΓΙΑΝΝΗΣ: Εάν υπήρχε, κύριε συνάδελφε, ηλεκτρονικός έλεγχος, ούτε εγώ θα χρειαζόταν να κάνω θεωρητικές παρεμβάσεις ούτε ο Υπουργός να κάνει παζαρέματα με την ανάδοχο εταιρεία.
ΓΕΩΡΓΙΟΣ ΔΡΥΣ (Υφυπουργός Οικονομικών): Μου επιτρέπετε μία διακοπή, κύριε Κεφαλογιάννη;
ΕΜΜΑΝΟΥΗΛ ΚΕΦΑΛΟΓΙΑΝΝΗΣ: Βεβαίως. Εσείς δεν δεχόσασταν προηγουμένως διακοπή. Εγώ δέχομαι διακοπή από σας.
ΓΕΩΡΓΙΟΣ ΔΡΥΣ (Υφυπουργός Οικονομικών): Παρακαλώ, για μισό λεπτό κύριε Πρόεδρε, μία διακοπή.
ΠΡΟΕΔΡΕΥΩΝ (Λουκάς Αποστολίδης): Ορίστε, κύριε Υπουργέ.
ΓΕΩΡΓΙΟΣ ΔΡΥΣ (Υφυπουργός Οικονομικών): Κύριε Κεφαλογιάννη, μπορούμε επιτέλους να συνεννοηθούμε στο Κοινοβούλιο;
Το ερώτημα είναι πάρα πολύ απλό: Είχε υποχρέωση η ανάδοχος εταιρεία να εγκαταστήσει σύστημα εγκυροποίησης όλων των κερδιζόντων λαχείων με την ισχύουσα σύμβαση, ναι ή όχι; Η απάντηση είναι ότι δεν είχε. Εμείς με την καινούρια σύμβαση υποχρεώνουμε τον ανάδοχο να εγκαταστήσει το απαραίτητο για τον έλεγχο σύστημα.
ΕΜΜΑΝΟΥΗΛ ΚΕΦΑΛΟΓΙΑΝΝΗΣ: Κύριε Υπουργέ, σας απάντησα ήδη. 
ΓΕΩΡΓΙΟΣ ΔΡΥΣ (Υφυπουργός Οικονομικών): Δεν απαντήσατε.
ΕΜΜΑΝΟΥΗΛ ΚΕΦΑΛΟΓΙΑΝΝΗΣ: Εσείς επιμένετε στο ίδιο πράγμα. Σας είπα ότι είναι το άρθρο 21 της συμβάσεως. Φαίνεται ότι δεν διαβάζετε ούτε τις συμβάσεις, που εσείς ο ίδιος προηγουμένως καταθέσατε στην εθνική αντιπροσωπεία. Αφήστε με να τελειώσω, να ολοκληρώσω τα επιχειρήματά μου και ίσως τότε κατανοήσετε τι σας λέω.
ΓΕΩΡΓΙΟΣ ΔΡΥΣ (Υφυπουργός Οικονομικών): Ευχαριστώ πολύ, κύριε Κεφαλογιάννη!
ΕΜΜΑΝΟΥΗΛ ΚΕΦΑΛΟΓΙΑΝΝΗΣ: Πρώτο θέμα λοιπόν: Η γνωμοδότηση, του Νομικού Συμβουλίου του Κράτους -διαβάσατε και εσείς αποσπάσματα- για το κατά πόσο διανέμονται τα κέρδη στους τυχερούς -το 45% που προβλέπει η σύμβαση- λέει ότι τα ανεκτά ποσοστά απόκλισης από το ποσοστό 45%, είναι υπαρκτό ζήτημα. Δηλαδή, αναγνωρίζει το Νομικό Συμβούλιο του Κράτους ότι υπάρχει ζήτημα της μη διανομής των κερδών στους τυχερούς για το 45%.
Δεύτερο θέμα: Δεν μπορεί να ελέγξει το δημόσιο αν αποδίδονται σε αυτό τα προβλεπόμενα ποσά από τη σύμβαση. Δεν μπορεί, δεν υπάρχει ηλεκτρονικός έλεγχος. Μάλιστα το Νομικό Συμβούλιο του Κράτους λέει ότι η μη απόδοση του 100% των παραγραφομένων κερδών συνιστά παράβαση, με ό,τι αυτό συνεπάγεται για ποινές βάσει των άρθρων 46 και 50 της σύμβασης που ανέφερα προηγουμένως.
Πώς να ελεχθούν, κύριοι συνάδελφοι, όλα αυτά, όταν ο ανάδοχος ακόμη και σήμερα, μετά από όσα έχουν γίνει στο Στιγμιαίο Κρατικό Λαχείο, πείθει την Κυβέρνηση να μην γίνει ηλεκτρονικός έλεγχος σε όλες τις γραμματοσειρές;
ΓΕΩΡΓΙΟΣ ΔΡΥΣ (Υφυπουργός Οικονομικών): Που το βλέπετε αυτό;
ΕΜΜΑΝΟΥΗΛ ΚΕΦΑΛΟΓΙΑΝΝΗΣ: Αυτό μας είπατε. Τι είπατε προηγουμένως;
ΓΕΩΡΓΙΟΣ ΔΡΥΣ (Υφυπουργός Οικονομικών): Σας είπα ...
ΕΜΜΑΝΟΥΗΛ ΚΕΦΑΛΟΓΙΑΝΝΗΣ: Θα τα πείτε στη δευτερολογία σας, κύριε Υπουργέ. Δεν θέλω διακοπή, διότι δεν βοηθούν οι διακοπές σας.
ΓΕΩΡΓΙΟΣ ΔΡΥΣ (Υφυπουργός Οικονομικών): Σας είπα 
 

Επιστροφή στην κορυφή



Σελίδα 8011 
ότι ο ανάδοχος απεδέχθη και τα τρία σημεία της γνωμοδότησης του Νομικού Συμβουλίου του Κράτους και θα εγκαταστήσει σύστημα πλήρους εγγυροποιήσεως όλων των κερδιζόντων λαχείων.
ΠΡΟΕΔΡΕΥΩΝ (Λουκάς Αποστολίδης): Κύριε Υπουργέ, εάν θα θέλατε να διακόπτετε, να ζητάτε το λόγο από εμένα, σας παρακαλώ.
Ορίστε, κύριε Κεφαλογιάννη.
ΕΜΜΑΝΟΥΗΛ ΚΕΦΑΛΟΓΙΑΝΝΗΣ: Να έλθουμε στο επίμαχο θέμα, κύριε Υπουργέ.
Η σύμβαση του Στιγμιαίου Κρατικού Λαχείου της Νέας Δημοκρατίας προβλέπει ρητά την υποχρέωση του αναδόχου -είναι το άρθρο 21 που σας ανέφερα προηγουμένως- να εγκαταστήσει με δικά του έξοδα πληροφορικό σύστημα άμεσης επικοινωνίας, από το οποίο θα μπορούσε το δημόσιο να παρακολουθεί ανεμπόδιστα όλην τη λειτουργία του Στιγμιαίου Κρατικού λαχείου.
Η γνωμοδότηση, όπως είπατε έγινε δεκτή από εσάς, αλλά είκοσι μήνες την είχατε στο συρτάρι σας, χωρίς να κάνετε τίποτα. Τα ίδια ακριβώς συμπεράσματα βγήκαν και από την ομάδα εργασίας που σύστησε το Υπουργείο σας τον Αύγουστο του 1995 και τον Οκτώβριο του 1995.
Η ομάδα αυτή εργασίας που κατέθεσε τη συγκεκριμένη έκθεση τον Απρίλιο του 1996, αναφέρει ότι δεν είναι δυνατή η διεξαγωγή ασφαλών εκτιμήσεων για το ποσοστό, που διανέμεται στους τυχερούς. Αυτό,κύριε Υπουργέ, τα λέει όλα. Παρακάτω αναφέρει ότι η μη δυνατότητα εκμετάλλευσης του αρχείου εγκυρότητας των κασετών, καθιστά αδύνατο τον προσδιορισμό όλων των κερδιζόντων γραμματίων. Αυτές είναι οι δύο κυρίως εισηγήσεις που είχατε, τις οποίες, απ' ό,τι φαίνεται, δεν λάβατε σοβαρά υπόψη σας.
Ποια είναι τώρα η δική σας ευθύνη, η ευθύνη του Υπουργείου; Η σύμβαση της Νέας Δημοκρατίας, άρθρο 2, παράγραφος 2, προβλέπει τη διαδικασία αναθεώρησης. 'Επρεπε, λοιπόν, μέχρι τις 8 Σεπτεμβρίου 1997 ο ανάδοχος να έχει εκδηλώσει το ενδιαφέρον του για την αναθεώρηση ή για την ανανέωση της συμβάσεως. Μέχρι τις 8 Μαρτίου 1998, θα έπρεπε να είχαν ολοκληρωθεί οι διαπραγματεύσεις. Τι έγινε; Στις 30 Ιουλίου ο ανάδοχος σας κατέθεσε το αίτημά του και με βάση τη σύμβαση, η οποία σας προστάτευσε σε πάρα πολλά σημεία, ζήτησε -ως όφειλε από τη σύμβαση- να εκδηλώσετε εσείς τη βούλησή σας σαν εργοδότης, δηλαδή το δημόσιο, αν θα συνεχιστεί αυτή η διαδικασία.
Εσείς στείλατε αυτό το αίτημα στην Επιτροπή Διοίκησης Κρατικών Λαχείων, η οποία στις 28 Αυγούστου 1997 αποφάσισε και εισηγήθηκε σε σας να μην ανανεωθεί η υπάρχουσα σύμβαση. Αφού δώσατε εσείς αυτό το έγγραφο, πρέπει να το έχετε διαβάσει κιόλας. Σας λέει, λοιπόν, να μην ανανεώσετε την υπάρχουσα σύμβαση.
Χαρακτηριστικά, ο Πρόεδρος της Επιτροπής, δεν αρκέστηκε μόνο στην εισήγηση -θα το καταθέσω για τα Πρακτικά- αλλά με ιδιόχειρο σημείωμα, το οποίο υπάρχει και είναι κάτω από την υπογραφή του αναφέρει επί λέξει "πρέπει να υπάρξει εξ υπαρχής νέα σύμβαση, άλλως θα αναλάβει το κράτος τη διαχείριση του λαχείου". Αυτό σας το καταθέτω. Για να μην πηγαίνει το μυαλό σας στο πονηρό, θα ήθελα να σας πω ότι είναι από στοιχεία που μου δώσατε εσείς ο ίδιος κύριε Υπουργέ.
(Στο σημείο αυτό ο Βουλευτής κ. Κεφαλογιάννης καταθέτει για τα Πρακτικά το προαναφερθέν εισηγητικό σημείωμα, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
ΓΕΩΡΓΙΟΣ ΔΡΥΣ (Υφυπουργός Οικονομικών): Δεν έχουμε αντίρρηση. Εμείς θέλουμε πλήρη διαφάνεια.
ΕΜΜΑΝΟΥΗΛ ΚΕΦΑΛΟΓΙΑΝΝΗΣ: Πλήρη διαφάνεια, αλλά σας εκθέτουν όμως οι απαντήσεις σας, κύριε Υπουργέ. 
Με βάση το προεδρικό διάταγμα που σας ανέφερε και ο κ. Καλαντζής, το 245/1992, άρθρο 7, παράγραφος 2Α, όπου ρητά αναφέρεται ότι "η σύμβαση του Στιγμιαίου Κρατικού Λαχείου δύναται να ανανεωθεί από τον Υπουργό Οικονομικών -μέχρι τώρα πάμε καλά- και μετά από εισήγηση της Επιτροπής για Διαχείριση Κρατικών Λαχείων και εφόσον ο ανάδοχος έχει τηρήσει τις συμβατικές του υποχρεώσεις" -κάτι που δεν έχει κάνει- "και αιτιολογημένα κρίνονται τα αποτελέσματα της σύμβασης ικανοποιητικά για το δημόσιο", τότε προχωράτε στην ανανέωση. Τι είχε γίνει από όλα αυτά, κύριε Υπουργέ, και προχωράτε στη ανανέωση;
ΓΕΩΡΓΙΟΣ ΔΡΥΣ (Υφυπουργός Οικονομικών): 'Ολα. 
ΕΜΜΑΝΟΥΗΛ ΚΕΦΑΛΟΓΙΑΝΝΗΣ: Πολύ λυπούμαι για τα αντανακλαστικά και τις ευαισθησίες της Κυβέρνησής σας. Σε αυτό περιορίζομαι. Αλλά κάποιοι άλλοι έχουν περισσότερες ευαισθησίες από την Κυβέρνησή σας. 
Η Επιτροπή Διαχείρισης Κρατικών Λαχείων σας είπε στις 26 Αυγούστου να μην την ανανεώσετε τη σύμβαση. Εσείς, μια εβδομάδα μετά, στις 3 Σεπτεμβρίου, στέλνετε στον ανάδοχο γράμμα δικό σας -υποθέτω ότι και αυτό το καταθέσατε, άρα δεν χρειάζεται να το καταθέσω- με τη βούληση της Κυβέρνησης να ανανεώσει τη σύμβαση και με κάποια αόριστη προϋπόθεση κάποιων προδιαγραφών για τη βελτίωση της σύμβασης.
'Ομως, κύριε Υπουργέ -και αυτό μας το κρύβατε τόσο καιρό- δεν γνωρίζουμε (γιατί δεν προλάβαμε να δούμε τα έγγραφα που καταθέσατε), τι βελτιώσεις κάνατε. Αλλά με βάση τη σύμβαση, οποιαδήποτε βελτίωση μετά τις 8 Μαρτίου 1998, δεν έχει ισχύ.
Εσείς το μόνο που μπορείτε να κάνετε, είναι κάτω από την πίεση της Αντιπολίτευσης, κάτω από την πίεση των Μέσων Μαζικής Ενημέρωσης και άλλων φορέων που αγανακτούν πραγματικά γι' αυτό το πρωτοφανές σκάνδαλο, είναι επαιτείτε, να ζητιανεύετε από τον ανάδοχο, για να σας δώσει τη μία ή την άλλη ρύθμιση. Δεν έχετε τη δυνατότητα να αλλάξετε μία τελεία στη σύμβαση, από ό,τι έχει συμφωνηθεί, στις 8 Μαρτίου 1998. Ας μην εμπαίζουμε την Εθνική Αντιπροσωπεία, λέγοντας ότι οι διπαραγματεύσεις συνεχίζονται, για να υπογραφεί στο μέλλον το "ΞΥΣΤΟ".
Συμπερασματικά: Eφόσον η σύμβαση, κύριε Υπουργέ, δεν ήταν επαρκής θα μπορούσατε πολύ απλά μετά τις 8 Σεπτεμβρίου είτε να μην απαντήσετε στον ανάδοχο, είτε να του πείτε ότι δεν δέχεσθε την ανανέωση της σύμβασης είτε να βάλετε οποιοδήποτε όρο θέλετε, κάτι το οποίο δεν κάνατε και γι' αυτό το Στιγμιαίο Κρατικό Λαχείο στην Ελλάδα εξελίσσεται σε ένα σκάνδαλο πρώτου μεγέθους.
Με τον όλο χειρισμό που κάνετε, κύριε Υπουργέ, είτε από αμέλεια δική σας είτε από πρόθεση, κινδυνεύετε από μία αυταπόδεικτη υπόθεση παράβασης καθήκοντος και εσείς και οι συνεργάτες σας, γι' αυτό η Αντιπολίτευση οφείλει να σας επισημάνει την προσοχή σ' αυτό το θέμα, για τις περαιτέρω ενέργειες που θα κάνετε. Να μην προχωρήσετε, στη σύμβαση αυτή. Η ευθύνη είναι όλη δική σας, τη φέρετε ακέραια και μπορεί να έχει πολλές επιπτώσεις σε πολλά επίπεδα της πολιτικής ζωής, αλλά και της προσωπικής σας πολιτικής σταδιοδρομίας.
Ευχαριστώ.
(Χειροκροτήματα από την πτέρυγα της Νέας Δημοκρατίας)
ΠΡΟΕΔΡΕΥΩΝ (Λουκάς Αποστολίδης): Κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα δυτικά θεωρεία, αφού προηγουμένως ξεναγήθηκαν στην έκθεση της αίθουσας "ΕΛΕΥΘΕΡΙΟΣ ΒΕΝΙΖΕΛΟΣ", εβδομήντα πέντε μαθητές και τρεις συνοδοί - καθηγητές από το 4ο Λύκειο Λάρισας. 
Γι' αυτό βλέπω και τον κ. Αδαμόπουλο να κοιτάζει προς τα επάνω.
Τους καλωσορίζουμε στο εθνικό Κοινοβούλιο.
(Χειροκροτήματα απ' όλες τις πτέρυγες)
Ο Κοινοβουλευτικός Εκπρόσωπος του Κομμουνιστικού Κόμματος Ελλάδος, κ. Κόρακας, έχει το λόγο.
ΣΤΡΑΤΗΣ ΚΟΡΑΚΑΣ: Κύριε Πρόεδρε, από τη συζήτηση, όπως διεξήχθη μέχρι σήμερα, εμείς βγάζουμε ορισμένα συμπεράσματα. 'Ενα από αυτά είναι ότι και η Κυβέρνηση και η Νέα Δημοκρατία δεν έχουν καμία αντίρρηση ως προς το να δίνονται σε ιδιώτες, όπως φάνηκε, λαχεία.
Θυμάμαι ότι το Κομμουνιστικό Κόμμα της Ελλάδος είχε 
 

Επιστροφή στην κορυφή



Σελίδα 8012 
διατυπώσει την κατηγορηματική αντίθεσή του σε τέτοιου είδους συμβάσεις. Φυσικά είμαστε, κατ' αρχήν, γενικά αντίθετοι με την ανάπτυξη του τζόγου στη χώρα μας. Είναι γνωστό εξάλλου ότι, όπου υπάρχει καλπάζουσα εξαθλίωση, καλπάζει και ο τζόγος, γιατί οι διάφορες κυβερνήσεις, αλλά και οι ευνοούμενοί της ιδιώτες στηρίζονται πάνω σε αυτήν την εξαθλίωση καλλιεργώντας φρούδες ελπίδες ότι με τον τζόγο, με το λαχείο θα μπορέσουν να λύσουν το πρόβλημά τους. Και έτσι έχουμε μία παραπέρα εξαθλίωση, μία παραπέρα συμπληρωματική αφαίμαξη όχι μόνο από το κράτος, αλλά τώρα και από τους ιδιώτες. 
Είναι γεγονός πράγματι ότι, όπως φαίνεται απ' όσα στοιχεία μπορεί να συγκεντρώσει κανείς, ότι οι εισπράξεις του κ. Κόκκαλη από το "ΞΥΣΤΟ" έχουν ξεπεράσει τα πεντακόσια δισεκατομμύρια (500.000.000.000) δραχμές τα πέντε χρόνια. Δεν λέω τα κέρδη, αλλά το τι απέφερε το "ΞΥΣΤΟ". Στα πέντε χρόνια, δηλαδή, υπήρξε μία επί πλέον αφαίμαξη του ελληνικού λαού κατά πεντακόσια δισεκατομμύρια (500.000.000.000) δραχμές, δηλαδή περίπου εκατό δισεκατομμύρια (100.000.000.000) δραχμές το χρόνο.
Επίσης, είναι αλήθεια ότι αυτήν τη στιγμή ...
ΦΟΙΒΟΣ ΙΩΑΝΝΙΔΗΣ: Εξαφανίστηκαν οι επερωτώντες, κύριε Πρόεδρε.
ΣΤΡΑΤΗΣ ΚΟΡΑΚΑΣ: Μπορεί να συσκέπτονται, κύριε Ιωαννίδη. Δεν ξέρετε! Συσκέπτονται γιατί, έπειτα από τις καταλυτικές απαντήσεις...
ΠΡΟΕΔΡΕΥΩΝ (Λουκάς Αποστολίδης): Πολύ σωστά, κύριε Κόρακα, δώσατε την πρέπουσα απάντηση στον κ. Ιωαννίδη, ο οποίος συνεχώς θέλει να μουρμουράει εδώ στην Αίθουσα.
ΦΟΙΒΟΣ ΙΩΑΝΝΙΔΗΣ: Μπορεί ακόμα και να σκέπτονται.
ΣΤΡΑΤΗΣ ΚΟΡΑΚΑΣ: Δεν πειράζει. Η μπορεί να παίζουν "ΞΥΣΤΟ". Δεν ξέρω. 
ΠΡΟΕΔΡΕΥΩΝ (Λουκάς Αποστολίδης): Προς το παρόν, κύριε Κόρακα, δεν μπορούν, γιατί διακόπηκε.
ΣΤΡΑΤΗΣ ΚΟΡΑΚΑΣ: Σύμφωνοι.
Αυτή, λοιπόν, η κατάσταση, κύριε Πρόεδρε, δημιουργήθηκε τώρα τελευταία. Πραγματικά είναι ένα ερώτημα γιατί τις τελευταίες ημέρες ανέβηκε τόσο πολύ αυτό το θέμα, αφού πράγματι το ότι ο κ. Κόκκαλης δεν ανταποκρινόταν στις υποχρεώσεις του ή το ότι η Κυβέρνηση, άσχετα αν τώρα καλύπτεται πίσω από το πρόσχημα ότι η σύμβαση ήταν τέτοια, ανεχόταν μια σειρά παραβιάσεις και αδιαφάνεια ως προς τη διανομή των κερδών.
Αυτό δεν έγινε τώρα. Είναι μια υπόθεση ετών, όπως ειπώθηκε και από τον ίδιο τον Υπουργό, αλλά και από τους επερωτώντες. 
Γιατί, λοιπόν, ξέσπασε τώρα; Η απάντηση δίνεται καθαρά από τις εφημερίδες. Το αναφέρει πολύ συγκεκριμένα και ο χθεσινός "ΡΙΖΟΣΠΑΣΤΗΣ". Είναι ένας πόλεμος που έχει ξεσπάσει για την ψηφιακή τηλεόραση. Το συγκρότημα Τεγόπουλου θέλει να την έχει αυτό, το συγκρότημα Λαμπράκη-Κόκκαλη θέλει να την έχει αυτό και γίνεται αυτός ο πόλεμος και έχουμε αυτήν την ανταλλαγή χαρακτηρισμών, ύβρεων ανάμεσα στα δύο συγκροτήματα. Δεν θα τις αναφέρω, αλλά πραγματικά παρουσιάζουν ένα ιδιαίτερο ενδιαφέρον.
'Ετσι, λοιπόν, έχουμε μια τέτοια κατάσταση, κύριε Πρόεδρε, να συγκρούονται αυτά τα συμφέροντα, τα οποία είναι ταυτόχρονα και διαπλεκόμενα, γιατί θα βρει κανείς συμμαχίες Τεγόπουλου-Λαμπράκη στο "MEGA" για παράδειγμα ή ανταγωνισμό σε άλλους τομείς κλπ.
'Εχουμε, λοιπόν, μία κατάσταση που ξεσπάει σήμερα, αλλά αυτό δε σημαίνει ότι δεν έχει ιδιαίτερο ενδιαφέρον.
Αφού, λοιπόν, επαναλάβω τη θέση μας, ότι εμείς είμαστε αντίθετοι με την εκχώρηση σε ιδιώτες τέτοιων λαχείων -μάλιστα λέγεται Στιγμιαίο Κρατικό Λαχείο- θα ήθελα να σημειώσω ακριβώς σ' αυτό το σημείο, ότι ένα από τα βασικά επιχειρήματα του κυρίου Υφυπουργού είναι ότι δεν μπορούμε να ζητήσουμε μεγαλύτερο ποσοστό διανεμόμενων κερδών, διότι τότε θα ήταν ανταγωνιστικά, στα κρατικά λαχεία. Αλλά το ότι αυτά τα λαχεία συνεχίζουν να λέγονται κρατικά, δεν το βρίσκετε, κύριε Υπουργέ, καθόλου ανταγωνιστικό και φαντάζομαι ότι τον ίδιο όρο θα κρατήσετε και στη σύμβαση που ετοιμάζεσθε να υπογράψετε.
Με την έννοια αυτή, θα μπορούσε κανείς, αν ακολουθήσει αυτό το συλλογισμό, να σκεφθεί ότι για να μη τυχόν και γίνουν ανταγωνιστικοί οι ιδιώτες σε άλλους τομείς του δημοσίου, θα πρέπει να τους εξασφαλίζουμε όσο γίνεται και μεγαλύτερα κέρδη. Είναι αλήθεια ότι, όταν τα διανεμόμενα κέρδη του "ΞΥΣΤΟ" είναι μικρότερα, τα κέρδη που θα εισπράξει αυτός που θα διαχειρίζεται αυτό το λαχείο, δεν θα είναι περισσότερα, θα είναι λιγότερα. Δεν ξέρω, θα μας το πείτε αυτό το πράγμα.
Εμείς, ωστόσο, θα θέλαμε να θέσουμε μερικά ερωτήματα. Ορισμένα απ' αυτά είναι τα εξής: Γιατί, ενώ επί τόσο μακρό χρονικό διάστημα δεν τηρούνται οι συμβατικές υποχρεώσεις από τον κ. Κόκκαλη και δεν υπήρχε, όπως ειπώθηκε μηχανογραφικό σύστημα ελέγχου, για να διαπιστώσει κανείς αν δινόταν πραγματικά το 45% των εσόδων στους τυχερούς, δεν επιβλήθηκαν κυρώσεις ή δεν καταγγέλθηκε η σύμβαση από την Κυβέρνηση, από το Υπουργείο Οικονομικών;
Πιστεύουμε ότι υπήρξε μια σκανδαλώδης εύνοια προς τον Κόκκαλη, παρά τα όσα μας είπε ο κύριος Υπουργός. Πιστεύουμε ότι μια κυβέρνηση έχει πάντοτε τη δυνατότητα να παρεμβαίνει, όταν διαπιστώνει ότι κάτι πάει πάρα πολύ στραβά. Επίσης, πιστεύουμε ότι υπάρχουν μεγάλες ευθύνες για την εν κρυπτώ ανανέωση της σύμβασης με τον Κόκκαλη, τη στιγμή που υπήρχε το προηγούμενο της αθέτησής της ή εν πάση περιπτώσει από τη στιγμή που υπήρχαν τόσο μεγάλες αδυναμίες στην προηγούμενη σύμβαση. Δεν δικαιολογείται η μονομερής διαπραγμάτευση. 
Εμείς πιστεύουμε, με όλη την αντίρρηση που εξέφρασα σε τέτοιου είδους καταστάσεις και τέτοιου είδους λαχεία, ότι έπρεπε να γίνει διαγωνισμός -διεθνής ή εσωτερικός, εν πάση περιπτώσει διαγωνισμός- και όχι όπως προχώρησε η Κυβέρνηση και ετοιμάζεται να υπογράψει νέα σύμβαση, στην οποία να είσθε βέβαιος ότι οι συνάδελφοι της Νέας Δημοκρατίας ή άλλοι συνάδελφοι, θα βρούμε μία σειρά άλλες αδυναμίες και σκανδαλώδεις εύνοιες. Γιατί κακά τα ψέμματα, κύριε Υφυπουργέ, ξέρουμε ποιοι κυβερνούν σ' αυτόν τον τόπο.
Θα μπορούσε να υπάρχει, κατά τη γνώμη μας, νέος διαγωνισμός ή να αναλάβει η Διεύθυνση Κρατικών Λαχείων τη διαχείριση του "ΞΥΣΤΟ", όπως πρότεινε εξάλλου και η Επιτροπή Διοίκησης Κρατικών Λαχείων.
'Ενα άλλο σημείο είναι η θέση μας σχετικά με όλα αυτά. Θέλω να την πω συνοπτικά για άλλη μία φορά:
Πρώτον, όχι στην επέκταση του τζόγου. 'Εχουμε γίνει πραγματικά χώρα τζόγου, με τα καζίνο, "ΛΟΤΤΟ", "ΠΡΟΤΟ", "ΠΡΟ-ΠΟ", "ΤΖΟΚΕΡ" κλπ. και ξέρουμε ότι προετοιμάζονται και άλλα λαχεία, προκαθορισμένο στοίχημα, "ΟΛΥΜΠΙΑΚΟ ΛΑΧΕΙΟ" και μια σειρά άλλα, ό,τι μπορεί να φανταστεί καθένας.
Δεύτερον, για το "ΞΥΣΤΟ", για όλα τα λαχεία και κάθε τζόγο, την πλήρη ευθύνη και διαχείριση, να την έχει το δημόσιο, είτε μέσω της διεύθυνσης κρατικών λαχείων είτε μέσω ΟΠΑΠ, είτε μέσω άλλου κρατικού φορέα. 'Οχι παράδοση -επαναλαμβάνουμε- των λαχείων στους ιδιώτες.
Θα ήθελα, για να συνεννοούμαστε, να διαβάσω ένα απόσπασμα από τη δήλωση του κ. Ρέππα προχθές. Ο κ. Ρέππας λέει: Δεν ήταν δυνατόν να γίνει κάτι τέτοιο, αφού δεν δίνει αυτήν τη δυνατότητα -δηλαδή, να παρθούν μέτρα κυρώσεις κλπ.- ούτε και η σύμβαση, να προχωρήσεις σε καταγγελία, χωρίς να έχεις τη δυνατότητα να τεκμηριώσεις τους ισχυρισμούς και να αναπτύξεις τα επιχειρήματά σου, πράγμα το οποίο στη συγκεκριμένη περίπτωση, δεν υπήρχε λόγος να γίνει, γιατί δεν προέκυπτε από πουθενά, ότι υπάρχει κάποιο πρόβλημα.
Ακούμε εμβρόντητοι, ότι κατά τον κ. Ρέππα, δεν προέκυπτε από πουθενά ότι υπάρχει κάποιο πρόβλημα. Εγώ θυμάμαι, κύριε Υπουργέ, ανεξάρτητα αν φούντωσε τώρα αυτή η ιστορία, εδώ και πολύ καιρό -και το είπατε και εσείς- το 1996, το 1995, το 1994 ότι κάνατε διάφορα, ακριβώς γιατί διαπιστώνατε, ότι υπήρχε πρόβλημα. Και έρχεται ο κυβερνητικός εκπρόσωπος και λέει, ότι είχαμε διαπιστώσει, ότι δεν υπήρχε κάποιο πρόβλημα. Δεν ξέρω αν έχετε διαφορετικές αντιλήψεις, εσείς 
 

Επιστροφή στην κορυφή



Σελίδα 8013 
με τον κ. Ρέππα, αλλά αυτός βγήκε και εξέφραζε τη θέση της Κυβέρνησης.
Πιστεύω, κύριε Πρόεδρε, ότι για να μην επαναλαμβάνονται και να ανακυκλώνονται αυτές οι καταστάσεις, για να μην υπάρχει αυτός ο πόλεμος των διαπλεκομένων, όπως λέτε εσείς, συμφερόντων κλπ., αυτό που χρειάζεται είναι πριν από όλα να καταλάβουμε ότι τα προβλήματα του ελληνικού λαού δεν λύνονται με το τζόγο, να παρατήσει η Κυβέρνηση τον τζόγο και να ασχοληθεί σοβαρά με αυτά τα προβλήματα και να μην προσπαθεί να κάνει πολιτισμό, αθλητισμό κλπ. με το τζόγο, χωρίς να σέβεται ούτε την ιστορία ούτε τις παραδόσεις της χώρας μας.
Επίσης, θα πρέπει σε κάθε περίπτωση να σταματήσει η εκχώρηση της διαχείρισης λαχείων στους ιδιώτες. Αυτά να περάσουν αποκλειστικά στον κρατικό έλεγχο. Τα διανεμόμενα κέρδη να είναι αυτά που αποφασίζει η Κυβέρνηση, η Βουλή, το Κοινοβούλιο εδώ και όχι συμβάσεις με τους ιδιώτες όπου μπαίνουν και άλλοι παράγοντες.
Βεβαίως πιστεύουμε ότι στην προκειμένη περίπτωση θα πρέπει η Κυβέρνηση να προχωρήσει επίσης σε αυτήν την κατεύθυνση. Να σταματήσει αυτό το ζήτημα, γιατί ό,τι διαγωνισμός και να γίνει σε τελευταία ανάλυση, διεθνής, εσωτερικός κλπ., πάλι τις ίδιες καταστάσεις θα έχουμε.
ΠΡΟΕΔΡΕΥΩΝ (Λουκάς Αποστολίδης): Ο κ. Ιωαννίδης, έχει το λόγο.
ΦΟΙΒΟΣ ΙΩΑΝΝΙΔΗΣ: Κύριε Πρόεδρε, άκουσα τον κ. Κόρακα με προσοχή, ο οποίος αναφέρθηκε στα ελαττώματα του τζόγου και στο πρόβλημα των λαχείων γενικώς.
Θα υπενθυμίσω μόνο ότι ο τζόγος είναι μια πανάρχαια υπόθεση στην οποία αναφέρεται ακόμη και ο 'Ομηρος που λέει, ότι ο 'Εκτορας εφόνευσε το συμπαίκτη του "αμφ' αστραγάλοις χολωθείς". 'Επαιζαν αστραγάλους τότε, δεν είχαν ζάρια.
ΣΤΡΑΤΗΣ ΚΟΡΑΚΑΣ: Ναι, αλλά είναι το κράτος που τον κατευθύνει.
ΦΟΙΒΟΣ ΙΩΑΝΝΙΔΗΣ: Σύμφωνοι, σύμφωνοι, θα έρθω και σ' αυτό.
Δυστυχώς, κανείς δεν μπορεί, νομίζω ευλόγως, να υμνήσει το τζόγο, αλλά όλα τα κράτη σήμερα, επειδή είναι μία μέθοδος άντλησης εσόδων, έχουν και καζίνο που λειτουργούν, αλλά έχουν και τα λαχεία.
Κύριε Πρόεδρε, τα λαχεία -εσείς είστε νομικός και θα θυμάσθε από το Πανεπιστήμιο- στη γλώσσα των νομικών λέγονται αγορά ελπίδος. Εmptio spei, είναι ο λατινικός όρος.
ΣΤΡΑΤΗΣ ΚΟΡΑΚΑΣ: Αυτή είναι η κοινωνική σας πολιτική.
ΦΟΙΒΟΣ ΙΩΑΝΝΙΔΗΣ: Σε αντίθεση με τον όρο emptio rei sperante που σημαίνει αγορά ελπιζομένου πράγματος. Αυτός είναι ο νομικός όρος.
Διότι στο λαχείο αυτός είναι ο νομικός όρος, αγοράζει κανείς ελπίδα. Και βεβαίως ελάχιστοι είναι οι τυχεροί, περισσότεροι οι άτυχοι, αλλά και το δημόσιο έχει μία δυνατότητα να αντλεί σημαντικά έσοδα, από αυτήν τη διαδικασία. Και δεν είναι πρωτότυπο, ανέκαθεν υπήρχαν στη χώρα μας και υπάρχουν σε όλες τις χώρες, λαχεία.
Τώρα το ερώτημα είναι τι γίνεται με το συγκεκριμένο θέμα. Καταρχήν να κάνω μία διαπίστωση προσωπική, αν θέλετε, επικαλούμενος μια γερμανική παροιμία. "'Οταν στο βάλτο μαλώνουν τα βουβάλια τη νύφη πληρώνουν τα βατράχια". Αυτό έχει μια γενικότερη ισχύ για κάθε περίπτωση που αναφέρεται στην επιχειρηματική δραστηριότητα των μεγάλων επιχειρηματιών και πάντοτε υπάρχει μια δυσκολία στο δημόσιο, ειδικότερα θα έλεγα στο ελληνικό, που μπορεί να έχει και πρόβλημα έλλειψης των ειδικών, που μπορούν να ελέγχουν τα πάντα. 'Εχει μια μεγάλη δυσκολία ως προς το πώς μπορεί με τη μεγαλύτερη δυνατή διαφάνεια να λειτουργήσει αποδοτικά η όποια σύμβαση του δημοσίου με κάποιους ιδιώτες. Στη συγκεκριμένη περίπτωση τι έχουμε; Η Νέα Δημοκρατία η επερωτώσα, υπέγραψε μία σύμβαση με ένα συγκεκριμένο ιδιώτη. Η σύμβαση αυτή βαθμολογείται από την ίδια παράταξη ως πολλαπλώς πάσχουσα, ότι είχε αδυναμίες, σοβαρές και μεγάλες, την οποία η επερωτώμενη Κυβέρνηση του ΠΑΣΟΚ προσπάθησε να ανατρέψει ή εν πάση περιπτώσει να εξουδετερώσει τις αδυναμίες που είχε. Και ο πρώην και ο νυν αρμόδιος Υφυπουργός προσέφυγε στο Νομικό Συμβούλιο του Κράτους. 'Εκαναν όλες τις προσπάθειες που ήταν δυνατόν να κάνουν, προκειμένου να εξουδετερωθούν οι αρχικές αδυναμίες και να βελτιωθεί η θέση του δημοσίου. Αυτό δεν ήταν δυνατόν να γίνει, σύμφωνα με τις γνωμοδοτήσεις του Νομικού Συμβουλίου του Κράτους, αλλά τώρα που φτάσαμε σε ένα οριακό σημείο χρονικώς, σε σχέση με την αναγκαιότητα υπογραφής μιας συμβάσεως, έρχεται το Νομικό Συμβούλιο του Κράτους και υποδεικνύει τρεις ουσιώδεις βελτιώσεις, οι οποίες εάν επιτευχθούν θα είναι επωφελείς για το δημόσιο, η ενδεχόμενη νέα σύμβαση. Και η Κυβέρνηση αποδέχεται αυτήν την εισήγηση και κινείται προς αυτήν την κατεύθυνση. Από ό,τι άκουσα τον κύριο Υφυπουργό να λέει, ο ενδεχόμενα μέλλων ανάδοχος, αποδέχεται πλήρως αυτές τις προτάσεις. Τι πρέπει δηλαδή να κάνει η Κυβέρνηση από τη στιγμή που αποδέχεται ο πιθανός ανάδοχος αυτά που κατοχυρώνουν -και κατά το Νομικό Συμβούλιο του Κράτους- το δημόσιο, η Κυβέρνηση; Κάνει αυτό που είναι το πιο λογικό σε κάθε περίπτωση που υπάρχει ένας αντισυμβαλλόμενος με το δημόσιο και το δημόσιο προσπαθεί και επιχειρεί να κατασφαλίσει τα συμφέροντά του.
Κύριοι συνάδελφοι, δεν είμαστε ευτυχείς ούτε εγώ ούτε ο Υφυπουργός προφανώς διότι υπερασπιζόμαστε ένα λαχείο. Αλλά θα τολμούσε και κανείς από σας να πει ότι πρέπει να καταργηθεί αυτή η ιστορία των λαχείων που είναι μια πηγή σοβαρών εσόδων για το δημόσιο, από τη στιγμή που υπάρχει η δυνατότητα αυτή του στιγμιαίου ή ξυστού ή όπως λένε αυτή την πονηρά εφεύρεση. Η εφευρετικότητα του ανθρώπινου νου σε ό,τι αφορά τα διάφορα τερτίπια είναι απεριόριστη, αύριο δεν ξέρω τι άλλο θα βρεθεί- και είναι μια πρακτική που εφαρμόζεται και στις άλλες χώρες. Το αρμόδιο Υπουργείο και ο αρμόδιος Υφυπουργός, έστειλαν δύο αποστολές σε χώρες που έχουν τεχνογνωσία επί του θέματος στην Ολλανδία και στην Αγγλία και ήρθαν οι σχετικές επιτροπές και γνωμάτευσαν και με βάση τις γνωματεύσεις αυτές προχωρεί η Κυβέρνηση κατασφαλίζουσα έτσι τα συμφέροντα του δημοσίου από τις αδυναμίες που ενείχε η σύμβαση, που εσείς υπογράψατε μην έχοντας κατασφαλίσει κατά αυτόν τον τρόπο, το συμφέρον του δημοσίου.
Και εγώ δεν θέλω να υπαινιχθώ ότι το κάνατε σκοπίμως. Ενδεχομένως να μην έγινε σκοπίμως και ενδεχομένως να έγινε, παρά το ότι είναι ύποπτος ο προεκλογικός χρόνος της υπογραφής της συμβάσεως...
ΑΔΑΜ ΡΕΓΚΟΥΖΑΣ: Είχε γίνει πολύ παλαιότερα...
ΦΟΙΒΟΣ ΙΩΑΝΝΙΔΗΣ:...αλλά ενδεχομένως να έγινε, διότι δεν εγνώριζαν εκείνοι οι οποίοι έκαναν αυτήν τη διαπραγμάτευση. Και μην πηγαίνετε, όπως συνήθως γίνεται στην πολιτική ηγεσία κατευθείαν. 'Οσοι έχετε διαχειρισθεί την εξουσία, ξέρετε ότι η πολιτική ηγεσία δέχεται εισηγήσεις. Την τεχνογνωσία για το πώς θα γίνει μία σύμβαση δεν την έχει ο Υπουργός ή ο Υφυπουργός. Υπάρχουν οι νομικοί σύμβουλοι. Μπορεί να ξέρει ο Υπουργός ή ο Υφυπουργός και να έχει τις ειδικές νομικές γνώσεις που χρειάζονται για την κάθε περίπτωση υπογραφής μιας σύμβασης; Δεν θέλω να απαλλάξω την πολιτική ηγεσία των ευθυνών...
ΕΜΜΑΝΟΥΗΛ ΚΕΦΑΛΟΓΙΑΝΝΗΣ: 'Οταν οι σύμβουλοι εισηγούνται κάτι και οι Υπουργοί κάνουν το αντίθετο;
ΦΟΙΒΟΣ ΙΩΑΝΝΙΔΗΣ: Δεν θέλω να απαλλάξω -και μιλώ για τη δική σας περίοδο- την πολιτική ηγεσία καμιάς ευθύνης, ούτε όμως και για τη δικιά μας περίοδο, διότι ούτως ή άλλως την πολιτική ευθύνη την έχει η κάθε πολιτική ηγεσία. 'Εχει την πολιτική ευθύνη για όποιες αποφάσεις παίρνει έστω και αν ενδεχομένως έχει παγιδευτεί από εισηγήσεις καλόπιστες ή όχι.
Η ουσία όμως είναι ότι δεν μπορεί σε κάθε περίπτωση -γιατί εκεί έχουμε καταντήσει- που το δημόσιο συναλλάσσεται μια οποιαδήποτε κυβέρνηση, με οποιοδήποτε επιχειρηματία-ιδιώτη, να θεωρούμε ότι οπωσδήποτε υπάρχει σκάνδαλο.
Δεν με ενδιαφέρει η πλευρά των ιδιωτών επιχειρηματιών. 
 

Επιστροφή στην κορυφή



Σελίδα 8014 
Δεν έχω κανένα ιδιαίτερο σεβασμό στην αρετή τους. Δεν είναι ενάρετοι οι επιχειρηματίες. Μπίζνεσμαν είναι, μεν διότι αυτό σημαίνει. Αλλά δεν σημαίνει όμως ότι το δημόσιο, η πολιτική ηγεσία, επιχειρούσα να κινήσει την οικονομική δραστηριότητα του τόπου συναλλασσόμενη με συμβάσεις, με δημόσια έργα, με άλλου είδους δραστηριότητες, με όποιους ιδιώτες, ότι εκ του πονηρού κινείται. Διότι εάν σε κάθε περίπτωση υπάρχει αυτή η υπόνοια, τότε θα πρέπει να σταματήσει κάθε δραστηριότητα.
Εγώ θα σας πω ότι αν αυτός ο τόπος είχε μια μεγάλη δυναμική ανάπτυξη ήταν τότε που ο Ελευθέριος Βενιζέλος αποφάσισε για τα έργα της Κωπαϊδας, καθώς και για άλλα μεγάλα έργα, να προχωρήσει σε απευθείας ανάθεση. Διαφορετικά δεν θα γίνονταν ποτέ αυτά τα έργα. Και πήρε τον κίνδυνο να κατηγορηθεί και κατηγορήθηκε γι'αυτό. Αλλά είχε τη γενναιότητα να παίρνει αποφάσεις...
ΣΤΡΑΤΗΣ ΚΟΡΑΚΑΣ: Αυτό είναι άσχετο. Δεν είναι για σύγκριση.
ΦΟΙΒΟΣ ΙΩΑΝΝΙΔΗΣ: Μα, δεν μιλώ για το συγκεκριμένο θέμα αυτήν τη στιγμή. 'Εκανα μια γενικότερη αναφορά σε ό,τι αφορά τον τρόπο που αντιμετωπίζονται, διαχρονικά θα έλεγα τα τελευταία χρόνια, οι όποιες αποφάσεις όλων των κυβερνήσεων.
Εν πάση περιπτώσει, εμένα τουλάχιστον οι απαντήσεις που έδωσε ο κύριος Υφυπουργός προηγουμένως με έπεισαν ότι κάνει ό,τι είναι δυνατόν για να κατοχυρώσει το συμφέρον του δημοσίου. Τα αντίπαλα συμφέροντα στα οποία αναφέρθηκε ο κ. Κόρακας πιθανόν να υπάρχουν...
ΣΤΡΑΤΗΣ ΚΟΡΑΚΑΣ: Λέτε "πιθανόν";
ΦΟΙΒΟΣ ΙΩΑΝΝΙΔΗΣ: Λέγω "πιθανόν", γιατί θέλω να ακριβολογώ. Διότι εγώ είμαι πάρα πολύ προσεκτικός. Εικάζω ότι υπάρχουν, αλλά δεν μπορώ να είμαι κατηγορηματικός και απόλυτος όταν δεν έχω ιδίαν αντίληψη. Και επειδή δεν ασχολήθηκα ποτέ και δεν έχω καμιά διασύνδεση με κανένα παρασκήνιο, με κανένα μεγαλόσχημο...
ΠΡΟΕΔΡΕΥΩΝ (Λουκάς Αποστολίδης): Παρακαλώ, κύριε Ιωαννίδη, προς το Προεδρείο να απευθύνεσθε. Αρκετά ο διάλογος.
ΦΟΙΒΟΣ ΙΩΑΝΝΙΔΗΣ:...γι'αυτό δεν γνωρίζω τίποτα. Αν εσείς γνωρίζετε ενδεχομένως, είναι άλλο θέμα. Εγώ εικάζω πολλά πράγματα και το θεωρώ πολύ πιθανόν αυτό που λέτε. Αλλά δεν μπορώ να πω ότι το γνωρίζω. Και αρκούμαι στα όσα άκουσα από τον κύριο Υφυπουργό, ο οποίος νομίζω πειστικά απήντησε στις αιτιάσεις που ακούσαμε από την πλευρά της Νέας Δημοκρατίας. Ευχαριστώ.
ΠΡΟΕΔΡΕΥΩΝ (Λουκάς Αποστολίδης): Ο κ. Αποστόλου έχει το λόγο.
ΕΥΑΓΓΕΛΟΣ ΑΠΟΣΤΟΛΟΥ: Δυστυχώς, κύριε Πρόεδρε, το δικομματικό παιχνίδι της σκανδαλολογίας συνεχίζεται στο ίδιο γήπεδο και σήμερα. Η σκανδαλολογία και το γενικευμένο αίσθημα της ανυποληψίας για τους πάντες και τα πάντα είναι ένα φαινόμενο, που έχει κυριαρχήσει τα τελευταία είκοσι πέντε χρόνια στη ζωή της χώρας μας, ένα φαινόμενο που έχει ταλαιπωρήσει την ελληνική κοινωνία, έχει διαποτίσει την πολιτική μας ζωή και έχει υπονομεύσει το κύρος και την αξιοπιστία των θεσμών και τελικά έχει καταλήξει στην ποινικοποίηση του πολιτικού μας βίου. 
Δυστυχώς, αυτά τα φαινόμενα δεν έχουν αντιμετωπιστεί από καμία από τις κυβερνήσεις, που άσκησαν την εξουσία τα τελευταία χρόνια στη χώρα. Δεν υπήρξε κυβέρνηση, που να μην υποσχέθηκε θεσμούς διαφάνειας και ελέγχων στο δημόσιο χρήμα -η διαχείριση λαχείου αποτελεί δημόσιο προνόμιο, που όμως μπορεί να εκχωρείται σε ιδιώτες, αλλά όμως παραμένει δημόσιο χρήμα- δεν υπήρξε περίοδος, που να μη δόθηκαν διαβεβαιώσεις από υψηλά πολιτικά πρόσωπα και εγγυήσεις για την προστασία του δημοσίου συμφέροντος και όμως δεν έχει γίνει τίποτα μέχρι σήμερα. Η πολιτική ζωή του τόπου μας συνεχίζεται να ταλαιπωρείται από την ίδια μήτρα, που γέννησε προηγούμενα σκάνδαλα και που γεννάει και τα σημερινά προβλήματα. Κι αυτή η μήτρα είναι η αδιαφάνεια. Η αδιαφάνεια παράγει τη διαπλοκή, η διαπλοκή παράγει το άφθονο κέρδος και γιγαντώνει σε δύναμη και ισχύ και οικονομική επιφάνεια όλους τους εμπλεκόμενους. Η διαπλοκή είναι αυτή, η οποία γεννά και το πολιτικό χρήμα. Κι αυτή η Κυβέρνηση, όπως και οι προηγούμενες, αγαπητοί συνάδελφοι, αρνήθηκε να εισάγει μέτρα διαφάνειας και θεσμών, ελέγχου, που να εγγυώνται την ανατροπή αυτής της κατάστασης, τη δημιουργία μιας νέας σχέσης πολιτικής και οικονομίας και την εμπέδωση μιας νέας σχέσης πολιτικής και κοινωνικής εμπιστοσύνης μεταξύ των πολιτών και της πολιτικής.
Η μόνη πολιτική που με αποτελεσματικό τρόπο άσκησε η Κυβέρνηση του ΠΑΣΟΚ από το 1993 μέχρι σήμερα, είναι δυστυχώς η πολιτική του τζόγου. Από διακόσια δισεκατομμύρια (200.000.000.000) δραχμές, που ήταν το σύνολο του τζόγου το 1993, σήμερα, αγαπητοί συνάδελφοι, υπερβαίνει σε σύνολο το ένα τρισεκατομμύριο (1.000.000.000.000) δραχμές. Μέσα σε πέντε χρόνια, λοιπόν, πενταπλασιάστηκε ποσοτικά και γενίκευσε στην κοινωνική ζωή τη λειτουργία του τζόγου και τη λογική και νοοτροπία του εύκολου και γρήγορου κέρδους. Τετρακόσια δισεκατομμύρια (400.000.000.000) τα καζίνο, διακόσια πενήντα δισεκατομμύρια (250.000.000.000) τα κρατικά λαχεία, τριακόσια πενήντα δισεκατομμύρια (350.000.000.000) υπόλοιπα παιχνίδια "ΠΡΟ-ΠΟ", "ΛΟΤΤΟ", "ΤΖΟΚΕΡ", "ΙΠΠΟΔΡΟΜΟΣ" και "ΞΥΣΤΟ" και συνεχίζεται, όπως γνωρίζετε, ο σχεδιασμός νέων παιχνιδιών, "ΟΛΥΜΠΙΑΚΟ", "ΗΛΕΚΤΡΟΝΙΚΟ", νομιμοποίηση στοιχημάτων και άλλα παιχνίδια, όπως μάλιστα πριν ο Κοινοβουλευτικός Εκπρόσωπος του ΠΑΣΟΚ χαρακτηριστικά ανέφερε.
Αυτή η πολιτική αφθονία των μορφών του τζόγου την τελευταία περίοδο γέννησε και τα αντίστοιχα σκάνδαλα. Ταλαιπωρήθηκε η Βουλή με το σκάνδαλο του Φλοίσβου αναφορικά με το καζίνο. Ευχόμαστε να μην υπάρξουν ανάλογες καταστάσεις και μ' αυτό που συζητάμε σήμερα.
'Ομως, αγαπητοί συνάδελφοι, αποτελεί παγκόσμια πρωτοτυπία σήμερα τόσο η Κυβέρνηση, όσο και η αρμόδια διεύθυνση κρατικών λαχείων να δηλώνουν ότι δεν μπορούν να εγγυηθούν πρώτον, ότι τα κέρδη του ΞΥΣΤΟ μοιράζονται, διανέμονται, σύμφωνα με τα οριζόμενα από τη σύμβαση, δεύτερον ότι προστατεύεται ο πολίτης-παίκτης με εγγυημένα μέτρα από την πολιτεία, άρα και το δημόσιο συμφέρον, τρίτον ότι θα λάβουν όλα τα αναγκαία μέτρα, για να εισάγουν μέτρα και θεσμούς, που θα διασφαλίζουν όλες τις αρνητικές πλευρές και θα εγγυηθούν διαφάνεια, αξιοπιστία και αποτελεσματικότητα. Και σήμερα η Κυβέρνηση, που αρνήθηκε να θεσμοθετήσει μέτρα διαφάνειας και αρνήθηκε να υιοθετήσει τις απόψεις Υπουργού της -αναφέρομαι στις απόψεις του κ. Καστανίδη- βρίσκεται αντιμέτωπη με τις συνέπειες των επιλογών της, να μην έχει δηλαδή θεσμοθετήσει κανόνες, θεσμούς διαφάνειας και ελέγχων σε κάθε δραστηριότητα του δημοσίου βίου, στις συμβάσεις, όπως είναι αυτή που συζητάμε σήμερα, στα έργα, στις προμήθειες αγαθών και υπηρεσιών και να μην έχει υιοθετήσει ανεξάρτητες διοικητικές αρχές ελέγχου, συμβάσεων και προμηθειών.
Πρόκειται για θεσμικά αιτήματα τα οποία θα είναι το αντίβαρο στη λειτουργία του κράτους και της κοινωνίας. Εμείς έχουμε προτείνει κατά τη συζήτηση για την αναθεώρηση του Συντάγματος σχετικές διατάξεις αλλά δυστυχώς, όχι μόνο το ΠΑΣΟΚ αλλά και η Νέα Δημοκρατία αρνήθηκαν να υιοθετήσουν τις απόψεις μας, να μην έχει προχωρήσει σήμερα η Κυβέρνηση στην αναβάθμιση του Ελεγκτικού Συνεδρίου, ώστε να μπορεί να ασκεί με αποτελεσματικότητα και ταχύτητα τον έλεγχο, αλλά και ουσιαστικά όμως, όχι όπως σήμερα γίνεται μόνο από την πλευρά της τυπικής νομιμότητας.
Είναι χαρακτηριστικές οι περιπτώσεις της αδιαφάνειας με την πιο ακραία μορφή που έχει σήμερα δώσει η Κυβέρνηση σε πάρα πολλές συμβάσεις, σε πάρα πολλές προμήθειες. Προχώρησε σε προγραμματικές συμβάσεις προμηθειών ύψους ενός και πλέον τρισεκατομμυρίων, χωρίς διαγωνισμούς. Μόνο ένα κλάσμα, ύψους τριακοσίων δισεκατομμυρίων (300.000.000.000) δραχμών καλύπτεται από διακομματικές επιτροπές. Το υπόλοιπο ένα τρισεκατομμύριο (1.000.000.000.000) πέρασε μέσα από αδιαφανείς διαδικασίες.
 

Επιστροφή στην κορυφή



Σελίδα 8015 
Προχωρεί σε προμήθειες πολεμικού αμυντικού υλικού, ύψους τεσσάρων τρισεκατομμυρίων (4.000.000.000.000) δραχμών, χωρίς να εφαρμόζει τη δέσμευσή της και του Υπουργού Εθνικής 'Αμυνας, να τις περάσει από τη Βουλή.
Προχωρεί σε ανάθεση έργων, παραδείγματος χάριν είναι γνωστό το θέμα της ΔΕΗ, που μάλιστα και σήμερα απασχολεί την επικαιρότητα. Και υπάρχουν αναπάντητα ερωτήματα. 
Προχωρεί στη δημιουργία ψηφιακής και δορυφορικής τηλεόρασης, μιας νέας αγοράς με τζίρο τρισεκατομμυρίων, με πλήρη αδιαφάνεια, χωρίς διαγωνισμούς και με συμφωνίες κάτω από το τραπέζι, που παράγουν αποκλεισμούς και κραδασμούς από ανταγωνισμούς ισχυρότατων επιχειρηματικών συγκροτημάτων.
Προχωρεί στην ανανέωση των συμβάσεων όπως το "ΞΥΣΤΟ", παρά το γεγονός ότι όλο το ισχύον θεσμικό πλαίσιο εισηγείται την επανάληψη ενός νέου διαγωνισμού. 
Βέβαια, το "ΞΥΣΤΟ" αποτελεί την παρονυχίδα. 'Ομως, από τις εκθέσεις που υπάρχουν, καθίσταται σαφές ότι υπάρχει αδυναμία ελέγχου εκ μέρους του δημοσίου και δεν έχει μάλιστα γίνει καμία ουσιαστική ενέργεια για την αντιμετώπιση αυτού του προβλήματος.
Ποιος σήμερα ελέγχει τι γίνεται με τα αδιάθετα κερδίζοντα λαχεία; Είναι ένα ερώτημα, στο οποίο δεν δόθηκε απάντηση. Από την ώρα που δεν υπάρχει ηλεκτρονικός έλεγχος, ποιος μας εγγυάται ότι το παιχνίδι αυτό καλύπτει τους όρους για τους οποίους κυκλοφορεί;
Είμαστε, λοιπόν, αγαπητοί συνάδελφοι, το τελευταίο διάστημα, θεατές ενός αγώνα εντυπώσεων μεταξύ της Κυβέρνησης και της Αξιωματικής Αντιπολίτευσης, η οποία κάνει τον τιμητή, αγνοώντας ότι η ίδια έχει υπογράψει αυτήν την αμαρτωλή σύμβαση την οποία σήμερα ζητάμε από την Κυβέρνηση να αλλάξει, η οποία βέβαια Κυβέρνηση έχει την κύρια ευθύνη, γιατί ουσιαστικά τα τελευταία χρόνια δεν έχει κάνει καμία κίνηση να αλλάξει αυτό το καθεστώς.
Και αν, κύριε Υπουργέ, όντως η σύμβαση, όπως είπατε πριν από λίγο, είναι αμαρτωλή, αυτό σας δικαιώνει γιατί δεν προστατεύεται το δημόσιο χρήμα; Γιατί όπως προανέφερα, για μας αυτό αποτελεί δημόσιο χρήμα. 'Ισως βέβαια, αυτό να το καταλαβαίνουν, αγαπητοί συνάδελφοι, οι 'Ελληνες πολίτες, γιατί κρύβονται πίσω απ'αυτές τις διαδικασίες, τεράστια συμφέροντα τα οποία δυστυχώς έχουν αναλάβει την υποχρέωση να εκπληρώσουν και οι δύο παρατάξεις.
Αν πραγματικά, κύριε Υπουργέ, επιθυμούσατε η διαχείριση του στιγμιαίου λαχείου να γίνεται με μέτρα που εγγυώνται την αξιοπιστία και αυξημένα έσοδα για το δημόσιο, γιατί δεν διαθέτατε τη διακίνηση στην αρμόδια διεύθυνση των κρατικών λαχείων του Υπουργείου Οικονομικών; 'Η γιατί δεν προχωρήσατε σε διεθνή διαγωνισμό;
Δυστυχώς, απ'ό,τι φαίνεται, απ'ό,τι είπατε και σεις, ανακοινώσατε μια αμαρτωλή σύμβαση. Εμείς θα σας κάνουμε και μια πιο τολμηρή πρόταση. Γιατί, μέσα σ'αυτήν την πλημμυρίδα του τζόγου που έχει καταλάβει όλη την ελληνική κοινωνία, όλοι τρέχουν. Πριν από λίγο, ο Κοινοβουλευτικός Εκπρόσωπος μίλησε για ελπίδα. 'Ολοι τρέχουν να αγοράσουν αυτές τις ελπίδες. Πάρτε μια πρωτοβουλία. Τολμήστε το, καταργήστε το. Δεν πρόκειται δα, και για εθνική συμφορά. 
Οφείλετε την υστάτη ώρα να πάρετε μέτρα που να προστατεύσουν πραγματικά το δημόσιο συμφέρον από απιστίες και προπαντός να προστατεύσουν την πολιτική ζωή από τη σκανδαλολογία και την ανυποληψία.
Αυτός είναι εκσυγχρονισμός κύριε Υπουργέ.
ΠΡΟΕΔΡΕΥΩΝ (Λουκάς Αποστολίδης): Ο Κοινοβουλευτικός Εκπρόσωπος του ΔΗ.Κ.ΚΙ. κ. Ιωάννης Αράπης έχει το λόγο.
ΙΩΑΝΝΗΣ ΑΡΑΠΗΣ: Κύριε Πρόεδρε, κύριοι συνάδελφοι, αυτήν τη στιγμή πολλά ερωτηματικά τίθενται στον ελληνικό λαό για τα μεγάλα έργα. Η σκανδαλολογία θα αναπαράγεται όσο δεν θα υπάρχει διαφάνεια κατά την ανάθεση των προμηθειών μεγάλης αξίας, αλλά και των δημοσίων έργων.
Η έλλειψη διαφάνειας διασύρει και πολιτικά πρόσωπα και οδηγεί μοιραία στη διαπλοκή πολιτικών προσώπων με οικονομικά συμφέροντα.
Το ζήτημα αποκτά ακόμα μεγαλύτερο ενδιαφέρον με δεδομένη τη διαπλοκή του Τύπου, εντύπου και ηλεκτρονικού, με οικονομικά συμφέροντα.
Θα πρέπει να αποδεσμευθεί η κυβερνητική πολιτική από τη διαχείριση των προμηθειών.
Πρόταση του ΔΗ.Κ.ΚΙ. είναι τα μεγάλα προγράμματα προμηθειών, ιδιαίτερα εκείνα που έχουν αμυντικό ή μεγάλο τεχνολογικό ενδιαφέρον, να εγκρίνονται από επιτροπή της Βουλής στην οποία δεν θα διαθέτει η εκάστοτε κυβέρνηση την πλειοψηφία. Η ίδια η επιτροπή εγκρίνει με τελικό βαθμό και το αποτέλεσμα της προμήθειας.
Για την ενίσχυση του έργου της επιτροπής προτείνουμε επίσης να δημιουργηθεί νομικό πρόσωπο του οποίου η διοίκηση διορίζεται από την επιτροπή της Βουλής, έτσι ώστε με κατάλληλη στελέχωση να παρέχεται η τακτική επικύρωση.
Το ΔΗ.Κ.ΚΙ. αποσύρθηκε από τις διακομματικές επιτροπές γιατί ήταν κυβερνητικά φερέφωνα για να παρέχουν άλλοθι οι δυσμενείς κυβερνητικές αποφάσεις.
Ευχαριστώ.
ΠΡΟΕΔΡΕΥΩΝ (Λουκάς Αποστολίδης): Ο κ. Καλαντζής έχει το λόγο.
ΓΕΩΡΓΙΟΣ ΚΑΛΑΝΤΖΗΣ: Κύριε Υπουργέ, θα είμαι ο τελευταίος που θα αμφισβητήσω το ύφος σας και το ήθος που σας διακρίνει. Νομίζω όμως, ότι δεν σταθήκατε και δεν παρακολουθήσατε την αρχή της εισήγησής μου στην οποία έλεγα ότι είναι δεδομένο πως δυστυχώς ισχυρά οικονομικά συμφέροντα εμπλέκονται με πολυποίκιλους τρόπους στην πολιτική ζωή της Ελλάδας. Καταβάλλουν προσπάθειες -και πολλές φορές το επιτυγχάνουν- να επηρεάζουν με τη μέθοδο της εισροής πληροφοριών, τη βούληση του λαού, πράγμα που συνεπάγεται συγκεκριμένες πολιτικές δυνάμεις και απόπειρα αιχμαλωσίας της κοινής γνώμης.
Μπροστά σε αυτό το πραγματικό γεγονός είναι επιτακτικό το χρέος της πολιτικής και των πολιτικών να αντισταθούμε στη προσπάθεια ποδηγέτησης που αναπτύσσεται σε βάρος μας και δεν νομίζω ότι διαφωνείτε. 
Επειδή παρακολούθησα με ιδιαίτερη προσοχή την τοποθέτησή σας και την ανάλυση των στοιχείων που μας καταθέσατε, θα μου επιτρέψετε να πω ότι μεταξύ μας δεν βρήκα καμιά ουσιαστική διαφωνία. Και εσείς προσπαθείτε από τη μεριά σας να προασπίσετε το δημόσιο χρήμα, να υπερασπισθείτε τη δημόσια έκφραση και εμείς από τη μεριά μας προς αυτήν την κατεύθυνση κινούμαστε και προς αυτήν την κατεύθυνση προσπαθούμε να σας βοηθήσουμε.
'Αρα, λοιπόν, από τη συζήτηση που έγινε και από τις τοποθετήσεις και των άλλων συναδέλφων, αλλά και γενικά εκεί που πήγε το όλο θέμα, θα ήθελα να ξέρω σε τι διαφωνούμε. Και ερωτώ: Διαφωνούμε ότι είναι τρομερό στοιχείο και τρομερή δύναμη στα χέρια του οποιουδήποτε ιδιώτη -ακόμα και σε εμένα- να έχει τη δυνατότητα 1% από ένα τζίρο τετρακοσίων δισεκατομμυρίων (400.000.000.000) δραχμών, δηλαδή γύρω στα τέσσερα με τεσσερισήμισι δισεκατομμύρια, να τα διαχειρίζεται για διαφήμιση όπως εγώ και με αυτόν τον τρόπο να δρομολογεί, να επηρρεάζει;
Είναι γεγονός ότι είναι πάρα πολλά λεφτά στα χέρια κάποιου. Μέσα λοιπόν, από την καινούρια σύμβαση που προτίθεσθε να υπογράψετε, γιατί αυτή η αρμοδιότητα -το 1%- να μην περάσει προς το δημόσιο;
Να έχει τη δυνατότητα, δηλαδή, η επιτροπή διαχείρισης κρατικών λαχείων, αυτή να διαχειρίζεται το διαφημιστικό ποσοστό και να έχει την ευθύνη της διαφήμισης. Γνωρίζετε ότι, μέσω αυτού του διαφημιστικού ποσοστού, υπάρχει η δυνατότητα επηρεασμού. Υπάρχουν πολλά γεγονότα. Για πάρα πολλές μεταγραφές, που έγιναν σε συγκεκριμένους χώρους,την επομένη υπάρχει συγκεκριμένη, κατευθυνόμενη διαφήμιση του ΞΥΣΤΟ προς την ομάδα από την οποία έγινε η μεταγραφή. Δηλαδή με χρήματα, τα οποία μπορούσαν να βρίσκονται σε άλλους, επηρεάζονται και επιτυγχάνονται μεταγραφές. Ακόμη και αυτό συμβαίνει. Και είναι ένα πραγματικό γεγονός. Μπορείτε ανά πάσα στιγμή να το διαπιστώσετε. Γι' αυτό λέμε. Γιατί να μην επιστρέψει στην Επιτροπή Διαχείρισης Κρατικών Λαχείων και να μην έχει τη δυνατότητα αυτήν, αυτή 
 

Επιστροφή στην κορυφή



Σελίδα 8016 
η επιτροπή; Και σε τελική, ανάλυση γιατί; Υπάρχουν περισσότερο έξυπνοι από εμάς; Ας το πάρω εγώ να το διαχειριστώ. Ας το πάρει ο οποιοσδήποτε. Είναι δυνατόν ποτέ με 4,5 δισεκατομμύρια να μην ελέγχεις και να μην κατευθύνεις;
Δεύτερον, σταθήκαμε σε ένα σημείο το οποίο είναι πραγματικό. Είπαμε ότι τα κέρδη, συν τα έξοδα που υπάρχουν, ανέρχονται στο ποσοστό του 12% για το ΞΥΣΤΟ. Σε όλες τις άλλες χώρες και από τη διαπίστωση της επιτροπής που στείλατε στη Μεγάλη Βρετανία, το ποσοστό είναι 3%, συν 1% της διαφήμισης, 4%. Υπάρχει, λοιπόν, μια ψαλίδα από το 4% έως το 12% που είναι 8%, που μεταφράζεται σε δισεκατομμύρια. Γιατί δεν προλαμβάνετε, μέσα από την αναθεώρηση και υπό υπογραφή σύμβαση, αυτό το ποσοστό να διαφοροποιηθεί και να έρθει προς τα κάτω; Γιατί ξέρετε ότι πολλά κονδύλια μπορούν να βγουν μέσα από εκεί. 'Οταν είναι 8% η διαφορά, αυτό το 8% δίνει τη δυνατότητα να περάσεις μέσα και λεωφορεία και τρακτέρ και ό,τι άλλο θέλεις ως έξοδα γι' αυτό που εσύ θέλεις. 'Αρα, λοιπόν, και αυτό το σημείο πρέπει να το προσέξουμε στην υπό διαμόρφωση νέα σύμβαση.
Και ένα τελευταίο: Διαπιστώθηκε και από την ανάγνωση και την ανάλυση που μας κάνατε της έκθεσης του Νομικού Συμβουλίου του Κράτους, ότι όντως η σύμβαση δεν ήταν επωφελής προς το δημόσιο. Από τη στιγμή, λοιπόν, που έχουμε το δεδομένο ότι δεν είναι επωφελής προς το δημόσιο και σήμερα βλέπουμε ότι αυτό το συγκεκριμένο λαχείο αποφέρει ιδιαίτερα μεγάλα χρηματικά ποσά, γιατί δεν το βγάζουμε σε διεθνή διαγωνισμό, για να κερδίσουμε μεγαλύτερο ποσοστό και να έχουμε τα μεγαλύτερα δυνατά οφέλη που μπορεί να αποκομίσει το ελληνικό δημόσιο;
(Στο σημείο αυτό την Προεδρική 'Εδρα καταλαμβάνει ο Α' Αντιπρόεδρος της Βουλής κ. ΠΑΝΑΓΙΩΤΗΣ Ν. ΚΡΗΤΙΚΟΣ).
Και όπως είδατε, σταθήκαμε ιδιαίτερα στον ηλεκτρονικό έλεγχο. Πουθενά δεν λέει ότι δεν έπρεπε να γίνεται ηλεκτρονικός έλεγχος. Δεν θα παίζουμε με τις λέξεις. Εσείς λέτε -και ίσως έτσι είναι- ότι μέσα στη σύμβαση υπάρχει η λέξη "δύναται". Εμείς λέμε ότι έπρεπε να γίνεται ο ηλεκτρονικός έλεγχος. Η διαφορά μας δεν είναι εκεί. Το θέμα είναι ότι διαπιστώσαμε ένα πραγματικό γεγονός: 'Οτι χωρίς τον ηλεκτρονικό έλεγχο, δεν εξασφαλίζεται το δημόσιο χρήμα, δεν εξασφαλίζονται τα συμφέροντα. Και γι' αυτό είπαμε, ότι από τη στιγμή, που αυτή είναι μια κατασταλτική αν θέλετε ερμηνεία της συμβάσεως, γιατί οι αρμόδιες υπηρεσίες δεν εισηγήθηκαν αυτό το οποίο διασταλτικά πάλι, λέει το Νομικό Συμβούλιο του Κράτους, να πάμε κατ' ευθείαν σε διαγωνισμό;
Και μετά το διαγωνισμό και με τους όρους τους οποίους θα αναθεωρούσαμε και θα βοηθούσαμε, ώστε να πάνε προς το καλύτερο και προς το συμφερότερο, αυτή τη καινούρια σύμβαση την οποία θα καταθέταμε, άμα την έπαιρνε ο ίδιος ανάδοχος, ας την έπαιρνε. Εννοείται ότι δεν μπορείς να αποκλείσεις κανέναν. Να μην πηγαίναμε, όμως, με αυτόν τον τρόπο, δηλαδή εφ' όσον τελείωσε η σύμβαση. Γιατί τώρα δεν πάμε σε αναθεώρηση σύμβασης.Τον Σεπτέμβρη λήγει η προηγούμενη σύμβαση και πάμε σε μια καινούρια σύμβαση. Η πενταετία παρήλθε και το Σεπτέμβριο λήγει. Γιατί, λοιπόν, να μην προχωρήσουμε με αυτά που ξέρουμε, με τα στοιχεία που έχουμε, και όπως είπα στην αρχή, με τις αγωνίες, τους προβληματισμούς;
Κύριε Δρυ, νέος πολιτικός είστε. Και εσείς, όπως και εμείς, δεν ξεκινήσαμε από τζάκια. Ξεκινήσαμε στηριζόμενοι, καλώς ή κακώς, στα πόδια μας και στην αγάπη του λαού. Σε αυτόν το λαό θα λογοδοτήσουμε. Και αυτόν το Γολγοθά που ανεβαίνετε, αύριο θα έρθει η στιγμή που θα βρεθούμε και εμείς σε εκείνα τα έδρανα και θα τον ανεβούμε και εμείς. Η θολούρα υπάρχει. Και επειδή σας ξέρω και επειδή γνωρίζω ότι δεν έχετε να λογοδοτήσετε σε κανέναν πλην του εαυτού σας και της συνειδήσεώς σας, γιατί αυτό, που εδώ θέλουμε όλοι μας, να μην το κάνουμε πράξη;
Εάν σήμερα προχωρήσετε στην υπογραφή αυτής της σύμβασης, θα σας πουν ότι στηρίζετε τα συμφέροντα κάποιων άλλων. Και για μένα που μιλάω από εδώ, θα λένε ότι στηρίζω τα συμφέροντα κάποιου άλλου. Εσείς και εμείς -αυτό πιστεύω εγώ- στηρίζουμε τα συμφέροντα του ελληνικού λαού. Γιατί λοιπόν, στον καθένα που τόσο εύκολα λέει ότι στηρίζουμε τα συμφέροντα κάποιου, που πιθανόν να είναι αυτός που επηρεάζεται και εξαρτάται από αυτούς οι οποίοι θα κατηγορούν εσάς από τη μεριά σας ή εμάς από τη μεριά μας, να δώσουμε αυτό το δικαίωμα;
Σήμερα τολμήστε, όπως κι εμείς πρέπει να τολμήσουμε και σε πολλά άλλα θέματα. 'Ολοι μας έχουμε τις ευθύνες μας. Στην παράταξή μας, όπως στην παράταξή σας και σε όλες τις παρατάξεις, δεν είναι όλοι άγιοι. Ζούμε σε μία κοινωνία και όπως έχει αρίστους ανθρώπους το ΠΑ.ΣΟ.Κ., έχει αρίστους ανθρώπους η Νέα Δημοκρατία, όπως και τα άλλα Κόμματα, το Κ.Κ.Ε., ο Συνασπισμός και το ΔΗ.Κ.ΚΙ. Πιθανόν να υπάρχουν μέσα σ' αυτά τα Κόμματα κάποιοι οι οποίοι δεν είναι άξιοι της εμπιστοσύνης του ελληνικού λαού και δεν είναι άξιοι της πατρίδος. Αλλά γι' αυτούς, τους ελάχιστους, τους λίγους που είναι μπροστά στη στρατιά των πολιτικών -οι οποίοι πραγματικά τιμούν την πολιτική και τους πολιτικούς- είναι άδικο να φέρνουμε όλοι μας τη ρετσινιά αυτή. Αυτός είναι ο προβληματισμός μας και αυτή είναι η αγωνία μας. Σήμερα γι' αυτό θα κριθούμε. Εγώ δεν έχω κανένα λόγο να βλέπω σε άλλες εφημερίδες να λένε ότι ο Δρυς είναι από εκεί και σε άλλες ότι ο Καλαντζής ή ο οποιοσδήποτε Καλαντζής είναι από την άλλη μεριά.
Εγώ πιστεύω -και αυτό φάνηκε από την τοποθέτησή σας- ότι εσείς προσπαθείτε με τον τρόπο σας και με τις εισηγήσεις των υπηρεσιών να προασπίσετε το έργο σας. Αυτό κάνουμε κι εμείς. 
'Ομως, αυτήν τη στιγμή σ' αυτό που κανένας δεν μπορεί να μας δώσει καμία σοβαρή απάντηση, υπεύθυνη απάντηση, κύριε Δρυ, είναι γιατί δεν προχωράμε σε διεθνή διαγωνισμό, όπως έχουμε όλο το δικαίωμα, ερμηνεύοντας τις εισηγήσεις τόσο του Νομικού Συμβουλίου, όσο και των υπηρεσιών και να προχωρήσουμε. Δεν μας λέει κανένας ότι δεν μπορούμε, όπως εσείς λέτε και ερμηνεύετε ότι μπορούμε να πάμε σε υπογραφή νέας σύμβασης με τον ανάδοχο. Λέει ότι μπορούμε να πάμε και σε διεθνή διαγωνισμό. Εκεί εστιάζεται το πρόβλημα, γιατί από εκεί τ' ακούμε, κύριε Υπουργέ, κι εκεί είναι η αγωνία μας.
Το βέβαιο είναι ότι εμείς -γεροί να είμαστε- για κάποια χρόνια θα είμαστε εδώ. 'Οταν όμως φύγουμε, θα πρέπει να μπορούμε να κοιμόμαστε το βράδυ ήσυχοι με τη συνείδησή μας.
ΠΡΟΕΔΡΕΥΩΝ (Παναγιώτης Ν. Κρητικός): Ο κ. Ρεγκούζας έχει το λόγο.
ΑΔΑΜ ΡΕΓΚΟΥΖΑΣ: Κύριε Πρόεδρε, για μια ακόμη φορά από πλευράς της Κυβέρνησης, δια του παρισταμένου Υφυπουργού, του κ. Δρυ, η Κυβέρνηση προσπάθησε να κάνει συμψηφισμούς, για να συγκαλύψει τις αδυναμίες των επιχειρημάτων της πάνω στο συζητούμενο θέμα, για το οποίο και ελέγχεται. Ο κ. Δρυς σε όλη του την πρωτολογία προσπάθησε να μας μετατρέψει από κατήγορους σε κατηγορουμένους. Δηλαδή, προσπάθησε να επιρρίψει τις ευθύνες της αρχικής σύμβασης, την οποία η Κυβέρνησή του υπηρέτησε και εφάρμοσε, ενώ είχε τη δυνατότητα, με παρεμβάσεις της, είτε να την ανατρέψει είτε να την ανακόψει και πολύ δε περισσότερο προσπάθησε να συγκαλύψει τις ευθύνες εκείνες που απορρέουν από τη σημερινή πολιτική πρακτική της Κυβέρνησης. Δηλαδή, από την ανανέωση αυτής της σύμβασης, πέρα και έξω από τις προθεσμίες και μάλιστα, χωρίς δυνατότητες βελτίωσης, όπως είπε και ο κ. Κεφαλογιάννης.
Εμείς, κύριε Υπουργέ, δεν έχουμε προσωπικά μαζί σας. Στο πρόσωπό σας βλέπουμε συνολικά την Κυβέρνηση. Βλέπουμε ότι τα πράγματα δεν πάνε καλά. Βλέπουμε ότι στις διαδικασίες που ακολουθείτε στα θέματα που έχουν σχέση με το δημόσιο χρήμα υπάρχουν κάποια πράγματα που, αν μη τι άλλο, δεν φαίνονται καλά. 
'Εχετε πολιτικές ευθύνες, αφού είστε επικεφαλής όλης αυτής της διαδικασίας γιατί αφήνονται, αν μη τι άλλο, υπονοούμενα, ότι η σύμβαση "ντε και καλά" πρέπει να πάει στην ίδια ανάδοχο εταιρεία, χωρίς διαδικασίες, χωρίς κανόνες 
 

Επιστροφή στην κορυφή



Σελίδα 8017 
των διεθνών διαγωνισμών κ.λπ. Πραγματικά γεννάται μία απορία. Γιατί αυτή η μεροληψία; 
Σας είπα και στην πρωτολογία μου, αν είναι ακούσια ή εκούσια, έδωσα τις ερμηνείες. 'Ομως, απέναντι στον ελληνικό λαό είμαστε υπεύθυνοι όλοι, γιατί ο ελληνικός λαός, ξέρετε, δεν συνδυάζει μόνο το συγκεκριμένο θέμα. Υπάρχουν και άλλα θέματα που έχουν σχέση με τη διαφάνεια για το δημόσιο χρήμα. Υπάρχουν και άλλα θέματα που η Κυβέρνησή σας αρνείται μονίμως να θεσπίσει μηχανισμούς ελέγχου και διαφάνειας του δημόσιου χρήματος. Και ο ελληνικός λαός μας παρακολουθεί με απογοήτευση, διότι καλούμε τον ελληνικό λαό να πληρώσει και του δημιουργείται πλέον η εντύπωση ότι καλείται κάθε φορά να πληρώσει αυτά τα οποία θα καρπωθούν, θα λυμαίνονται κάποιοι στο δημόσιο βίο χωρίς ελέγχους, χωρίς διαφάνεια και βεβαίως με τη συναίνεση και την συνυπογραφή των πολιτικών δυνάμεων. Αυτό, λοιπόν, πρέπει να σταματήσει.
Το νόημα και η φιλοσοφία της επερώτησής μας είναι να σας σταματήσουμε από αυτόν τον κατήφορο που οδηγείται η Κυβέρνησή σας και με το συγκεκριμένο θέμα, γιατί ο τόπος έχει ανάγκη από την επαναφορά της ηθικής στην πολιτική ζωή.
ΠΡΟΕΔΡΕΥΩΝ (Παναγιώτης Ν. Κρητικός): Κύριοι συνάδελφοι, έχω την τιμή να ανακοινώσω στο Σώμα ότι ο Πρόεδρος της Νέας Δημοκρατίας κ. Κωνσταντίνος Καραμανλής και τριάντα Βουλευτές του κόμματός του, κατέθεσαν πρόταση νόμου: "Νομικό καθεστώς αποκρατικοποίησης και εξυγίανσης δημόσιων νομικών προσώπων του ευρύτερου δημόσιου τομέα".
Παραπέμπεται στην αρμόδια Διαρκή Επιτροπή.
Δεν υπάρχει άλλος κύριος συνάδελφος να μιλήσει επί της επερώτησης.
Ο κύριος Υφυπουργός έχει το λόγο για να δευτερολογήσει.
ΓΕΩΡΓΙΟΣ ΔΡΥΣ (Υφυπουργός Οικονομικών): Νομίζω ότι από τις τοποθέτησεις και του Κοινοβουλευτικού Εκπροσώπου της Νέας Δημοκρατίας και των άλλων κομμάτων κατενοήθη πλέον ότι όλα τα σημεία αμφισβητήσεων τα οποία προέκυψαν μέχρι σήμερα στην εφαρμογή της σύμβασης μεταξύ της Κοινοπραξίας και του ελληνικού δημοσίου έχουν επιλυθεί υπέρ των συμφερόντων του ελληνικού δημοσίου.
Θα αναφέρω χαρακτηριστικά ένα σημείο με το οποίο φαίνεται ότι συμφωνούν όλοι: Δεν μπορεί να υπογραφεί νέα σύμβαση, εφόσον δεν υπάρξει πλήρης εγκυροποίηση όλων των κερδιζόντων λαχείων μικρού, μεσαίου και μεγάλου ποσού κερδών.
Δυστυχώς, αυτή η υποχρέωση δεν υπήρχε στην προηγούμενη σύμβαση. Υπήρχε μόνο η δυνατότητα του αναδόχου να εγκαταστήσει το σύστημα αυτό. Βεβαίως, ο ανάδοχος δεν το εγκατέστησε. Προσπαθήσαμε, όμως, να επιβάλουμε στον ανάδοχο και αυτήν την υποχρέωση, αλλά εκείνος κάνοντας χρήση των διατάξεων της σύμβασης, δεν το απεδέχθη. Ο ανάδοχος, μετά την γνωμοδότηση του Νομικού Συμβουλίου του Κράτους, την οποία εγώ και απέστειλα και απεδέχθη, έκανε αποδεκτά και τα δύο άλλα σημεία, τα οποία αποτελούσαν χώρο προστριβών και διενέξεων με το ελληνικό δημόσιο.
Επίσης, στο πρακτικό που έδωσα στη δημοσιότητα και έχουμε συμφωνήσει, αποδέχεται ο ανάδοχος την περαιτέρω αύξηση των ποσοστών του δημοσίου μέχρι 34%. Εκείνο για το οποίο θέλω να σας διαβεβαιώσω -και έλαβα ιδιαίτερα υπόψη μου τη δευτερολογία του συναδέλφου κ. Καλαντζή είναι το εξής. Προσυπογράφω τον πρόλογο της πρωτολογίας σας και της δευτερολογία σας, κύριε Καλαντζή. Νομίζω, ότι όλες οι πτέρυγες της Βουλής συμφωνούν ότι επιτέλους οι πολιτικοί πρέπει να έχουν στα χέρια τους την πολιτική εξουσία και ότι οι πολιτικοί δεν πρέπει να είναι όμηροι οποιονδήποτε συμφερόντων. Αυτό όμως είναι υποχρέωση δική μας να το αποδεικνύουμε. Πρέπει να καταδείξουμε στον ελληνικό λαό ότι επιτέλους η Κυβέρνηση και τα κόμματα της Αντιπολίτευσης -ο καθένας, βέβαια, με διαφορετικό τρόπο- υπερασπίζονται τα συμφέροντα του ελληνικού δημοσίου. Στο Υπουργείο Οικονομικών ολόκληρη αυτήν την περίοδο εργαζόμαστε σκληρά για την κατοχύρωση των συμφερόντων του Δημοσίου και ειδικα στη σύμβαση για το "ΞΥΣΤΟ". 
Κύριοι συνάδελφοι, θέλω να κλείσω τη δευτερολογία μου, λέγοντας ότι η νέα σύμβαση, όταν θα υπογραφεί και εφόσον καταλήξουμε σε όλα τα σημεία, τα οποία θέτει το δημόσιο για ικανοποίηση από την Κοινοπραξία, θα είναι μια σύμβαση τελείως διαφορετική, και πολύ βελτιωμένη, σε σχέση με την κατά πρώτον υπογραφείσα σύμβαση.
Ας μην ξεχνάμε ότι έγινε για πρώτη φορά η κατάρτιση μιας σύμβασης, χωρίς να υπάρχει στην Ελλάδα προηγούμενη εμπειρία, για ένα τέτοιο λαχείο, όπως είναι το ΞΥΣΤΟ. 'Αρα, όλα αυτά τα συστήματα, τα οποία είδαμε στην Ευρώπη και που τώρα θα εφαρμοστούν και στη χώρα μας, θα διασφαλίζουν πλήρως τα συμφέροντα του ελληνικού δημοσίου και των παικτών.
Κύριοι συνάδελφοι, σας διαβεβαιώ -και αυτό είναι δέσμευση απέναντί σας- ότι πριν από την υπογραφή της σύμβασης, θα καλέσω εκπροσώπους όλων των παρατάξεων του Κοινοβουλίου, θα τους κάνω γνωστό το τελικό κείμενο της σύμβασης πριν αυτή υπογραφεί και θα ακούσω τις δικές τους παρατηρήσεις.
Με τη δευτερολογία αυτή πιστεύω, ότι κατανοήθηκαν επαρκώς οι ενέγειες του Υπουργείου Οικονομικών για την πλήρη κατοχύρωση των συμφερόντων του δημοσίου στη διαχείριση του Στιγμιαίου Κρατικού Λαχείου.
ΠΡΟΕΔΡΕΥΩΝ (Παναγιώτης Ν. Κρητικός): Ο κ. Κεφαλογιάννης έχει το λόγο.
ΕΜΜΑΝΟΥΗΛ ΚΕΦΑΛΟΓΙΑΝΝΗΣ: Κύριε Υπουργέ, πρώτα απ'όλα παραβιάζετε ανοιχτές θύρες. Εσείς καταθέσατε στην επιτροπή τη σύμβαση της Νέας Δημοκρατίας. Σας διαβάζω, λοιπόν, από αυτά που καταθέσατε και γι'αυτό νομιμοποιούμε να σας πω ότι δεν έχετε διαβάσει με τη δέουσα προσοχή τη σύμβαση: "'Αρθρο 21". Είναι το ζήτημα που είπατε τώρα ότι λύνεται. "Ο ανάδοχος προ πάσης κυκλοφορίας Γραμματίου Στιγμιαίου Κρατικού Λαχείου υποχρεούται ..." -υποχρεούται, όχι δύναται- "... δαπάνες του να εγκαταστήσει εις τόπο κατάλληλο υποδειχθησόμενο εις αυτόν από τον εργοδότη on line system κλπ.". Πείτε μου τι διαφορετικό κάνετε;
ΓΕΩΡΓΙΟΣ ΔΡΥΣ (Υφυπουργός Οικονομικών): Κύριε Κεφαλογιάννη, σας παρακαλώ ...
ΠΡΟΕΔΡΕΥΩΝ (Παναγιώτης Ν. Κρητικός): Επιτρέπετε διακοπή, κύριε Κεφαλογιάννη;
ΕΜΜΑΝΟΥΗΛ ΚΕΦΑΛΟΓΙΑΝΝΗΣ: Μάλιστα, κύριε Πρόεδρε.
ΓΕΩΡΓΙΟΣ ΔΡΥΣ (Υφυπουργός Οικονομικών): Δεν έχετε διαβάσει τη σύμβαση. Αυτό που λέτε υπάρχει, λειτουργεί τώρα. Είναι ήδη συνδεδεμένα on line τα γραφεία της "ΞΥΣΤΟ Α.Ε." με τη διεύθυνση κρατικών λαχείων. Αυτό που δεν έχετε καταλάβει δυστυχώς ακόμη είναι τούτο: Εμείς και το Ν.Σ.Κ. δεν ζητάμε αυτό το σύστημα. Ζητάμε σύστημα περιφερειακά αποκεντρωμένο, δηλαδή ένα ολοκληρωμένο πληροφοριακό σύστημα, το οποίο εγκυροποιεί το σύνολο των λαχείων τα οποία κερδίζουν. Αυτό ζητάμε και αυτό δεν έχει εγκαταστήσει η ανάδοχος εταιρεία. Αυτό που λέτε εσείς, το on line υπάρχει τώρα. Επιτέλους, κύριε Κεφαλογιάννη!
ΕΜΜΑΝΟΥΗΛ ΚΕΦΑΛΟΓΙΑΝΝΗΣ: Εμείς θα κάνουμε ένα διάλογο τώρα, κύριε Υπουργέ, για να δούμε ποιος είναι πιο διαβασμένος. Ξέρω ότι είστε επιμελής Υπουργός, αλλά μάλλον σήμερα ...
ΓΕΩΡΓΙΟΣ ΔΡΥΣ (Υφυπουργός Οικονομικών): Να έχετε το θάρρος να πείτε ότι δεν το καταλάβατε.
ΠΡΟΕΔΡΕΥΩΝ (Παναγιώτης Ν. Κρητικός): Παρακαλώ, κύριε Υπουργέ, τελείωσε η παρέμβασή σας.
ΕΜΜΑΝΟΥΗΛ ΚΕΦΑΛΟΓΙΑΝΝΗΣ: Μάλλον σήμερα ήλθατε αδιάβαστος. Διότι λέει εδώ το εξής: "On line system, το οποίο θα επιτρέπει εις τον εργοδότη -δηλαδή το ελληνικό δημόσιο- να παρακολουθεί ούτος απροσκόπτως τας λειτουργίας της εισαγωγής, της παραλαβής, της αποθήκευσης, της διακίνησης, τας πωλήσεις και εν γένει τη διαχείριση της λειτουργίας του Στιγμιαίου Κρατικού Λαχείου". Αυτά υπάρχουν;
ΓΕΩΡΓΙΟΣ ΔΡΥΣ (Υφυπουργός Οικονομικών): Βεβαίως υπάρχουν.
ΕΜΜΑΝΟΥΗΛ ΚΕΦΑΛΟΓΙΑΝΝΗΣ: Ε, τότε γιατί δεν μπορούμε
 

Επιστροφή στην κορυφή



Σελίδα 8018 
να κάνουμε διασταύρωση, κύριε Υπουργέ;
ΓΕΩΡΓΙΟΣ ΔΡΥΣ (Υφυπουργός Οικονομικών): 'Οχι, δεν μπορούμε με αυτό το σύστημα.
ΕΜΜΑΝΟΥΗΛ ΚΕΦΑΛΟΓΙΑΝΝΗΣ: Σας παρακαλώ. 'Η δεν μιλάμε την ίδια γλώσσα ή δεν καταλαβαινόμαστε.
ΠΡΟΕΔΡΕΥΩΝ (Παναγιώτης Ν. Κρητικός): Σας παρακαλώ! 'Οχι διάλογο. Θα πάρετε το λόγο αργότερα, κύριε Υπουργέ.
ΕΜΜΑΝΟΥΗΛ ΚΕΦΑΛΟΓΙΑΝΝΗΣ: Νομίζω, ότι μας κοροϊδεύετε και μας κοροϊδεύετε άθελά σας. Κύριε Υπουργέ, επιτρέψτε μου να σας πω το εξής.
ΓΕΩΡΓΙΟΣ ΔΡΥΣ (Υφυπουργός Οικονομικών): Κύριε Κεφαλογιάννη, σας παρακαλώ!
ΠΡΟΕΔΡΕΥΩΝ (Παναγιώτης Ν. Κρητικός): Λέει άθελά σας. Δεν σας αποδίδει πρόθεση.
ΕΜΜΑΝΟΥΗΛ ΚΕΦΑΛΟΓΙΑΝΝΗΣ: 'Αθελά σας και θα σας πω το γιατί. Στη σύμβαση ορίζετε ότι μέχρι 8 Μαρτίου 1998 πρέπει να έχουν ολοκληρωθεί όλες οι διαδικασίες για την ανανέωση του συστήματος. 'Ερχεστε τώρα εσείς και μας λέτε ότι προχωράτε μήνα Μάιο τις διαπραγματεύσεις. 'Η σας κοροϊδεύουν οι σύμβουλοί σας ή κοροϊδεύετε εσείς εμάς. Και επειδή πιστεύω ότι δεν μας κοροϊδεύετε, ενημερωθείτε καλύτερα.
Δεν μπορείτε, σας επαναλαμβάνω, να αλλάξετε από αυτά που έχετε συμφωνήσει μέχρι τις 8 Μαρτίου, ούτε μία κεραία, τίποτα. Mας είπατε όλα αυτά τα ωραία περί ενημέρωσης μας πριν από την υπογραφή για να μας παραπέμψετε στις καλένδες, όπως παραπέμψατε στις καλένδες και τις εισηγήσεις των επιτροπών, που εσείς οι ίδιοι ορίσατε, και του Νομικού Συμβουλίου του Κράτους. Γιατί δεν έρχεστε τώρα, αφού το γνωρίζετε το θέμα, γνωρίζετε τι έχετε συμφωνήσει, να μας πείτε ότι εμείς, κύριε, στις 6 Μαρτίου συμφωνήσαμε ένα, δύο, τρία, τέσσερα, πέντε πράγματα; Αλλιώς οποιαδήποτε άλλη συμφωνία γίνει από εδώ και στο εξής θα οφείλετε και μόνο στην πίεση της κοινής γνώμης και μόνο στις ενοχές του αναδόχου του Στιγμιαίου Κρατικού Λαχείου και του Υπουργείου σας, το οποίο παζαρεύει με αδιαφανείς διαδικασίες και έξω από κάθε νομιμότητα κάποια σύμβαση, η οποία στο τέλος, στην κατάληξή της δεν θα σηκώσει τη θύελλα διαμαρτυριών.
Κύριε Υπουργέ, σας επαναλαμβάνω για μία ακόμη φορά ότι παίζετε με τη φωτιά. Γνωρίζω και οφείλω να καταθέσω ότι είστε ένας τίμιος άνθρωπος με αρχές στην πολιτική. Νομίζω, όμως, ότι έχετε πάρει το βάρος επάνω σας για κάτι το οποίο δεν ευθύνεστε.
Καλύπτετε κάποιους άλλους πολιτικούς ίσως και εκτός πολιτικής, και θα πληρώσετε εσείς τη νύφη με την υπογραφή σας. Σας το είπα στην πρωτολογία. Δεν είχα καμία διάθεση μομφής. Επαναλαμβάνω και τώρα ότι είναι μία σκανδαλώδης σύμβαση που θα έχει συνέχεια σε ποινικά δικαστήρια και μπορεί να φθάσει μέχρι και σε Ειδικό Δικαστήριο. Σας εφιστώ την προσοχή για το δικό σας καλό.
ΠΡΟΕΔΡΕΥΩΝ (Παναγιώτης Ν. Κρητικός): Ο κύριος Υφυπουργός έχει το λόγο.
ΓΕΩΡΓΙΟΣ ΔΡΥΣ (Υφυπουργός Οικονομικών): Κύριε Πρόεδρε, δύο παρατηρήσεις προς τον κ. Κεφαλογιάννη. Η μία θα είναι διευκρινιστική, ώστε τελειώνοντας, να φύγει από την Αίθουσα έχοντας κατανοήσει τι υπάρχει και τι δεν υπάρχει. Υπάρχει σύστημα on line, το οποίο λειτουργεί μεταξύ της Διεύθυνσης Κρατικών Λαχείων και των αντίστοιχων γραφείων της αναδόχου εταιρείας. Πρέπει να κατανοήσετε ότι αυτό το σύστημα on line, μας πληροφορεί επί των πωλήσεων ή οποιωνδήποτε άλλων δεδομένων, τα οποία όμως μας δίδει ο ανάδοχος.
Αυτό που δεν κατανοήσατε είναι, ότι εμείς δεν θέλουμε μόνο αυτό το σύστημα. Εμείς θέλουμε να υπάρχει ένα περιφερειακά αποκεντρωμένο ολοκληρωμένο πληροφοριακό σύστημα, το οποίο θα είναι εγκατεστημένο σε όλη την Ελλάδα και το οποίο θα εγκυροποιεί το σύνολο των κερδιζόντων λαχείων. 
ΕΜΜΑΝΟΥΗΛ ΚΕΦΑΛΟΓΙΑΝΝΗΣ: Το λέει η σύμβαση.
ΠΡΟΕΔΡΕΥΩΝ (Παναγιώτης Ν. Κρητικός): Παρακαλώ μη διακόπτετε.
ΓΕΩΡΓΙΟΣ ΔΡΥΣ (Υφυπουργός Οικονομικών): Με την καινούρια σύμβαση που θα υπογράψουμε -επαναλαμβάνω ότι καμία σύμβαση δεν έχει υπογραφεί μέχρι τώρα- όλες οι θέσεις του δημοσίου θα ικανοποιηθούν. Θα σας παρακαλέσω να περιμένετε. 
ΕΜΜΑΝΟΥΗΛ ΚΕΦΑΛΟΓΙΑΝΝΗΣ: Επιτρέπετε μία διακοπή;
ΓΕΩΡΓΙΟΣ ΔΡΥΣ (Υφυπουργός Οικονομικών): Ορίστε.
ΕΜΜΑΝΟΥΗΛ ΚΕΦΑΛΟΓΙΑΝΝΗΣ: Κύριε Πρόεδρε, με την αδειά σας.
ΠΡΟΕΔΡΕΥΩΝ (Παναγιώτης Ν. Κρητικός): Ορίστε, έχετε το λόγο.
ΕΜΜΑΝΟΥΗΛ ΚΕΦΑΛΟΓΙΑΝΝΗΣ: 'Εχετε διαβάσει το άρθρο 2, παράγραφος 2; Αφού το έχετε διαβάσει -είμαι σίγουρος ότι αυτό είναι το βασικό άρθρο, γιατί χειρίζεται το θέμα της αναθεώρησης- γνωρίζετε πολύ καλά ότι αυτά που μας λέτε τώρα, δεν στέκουν. Διότι, μέχρι 8 Μαρτίου 1998, έχει τελειώσει η συζήτηση. Δεν μπορείτε σήμερα να καλέσετε τον ανάδοχο και με τις νόμιμες διαδικασίες να αλλάξετε τους όρους της σύμβασης, που έχετε συμφωνήσει.
ΓΕΩΡΓΙΟΣ ΔΡΥΣ (Υφυπουργός Οικονομικών): Το επαναλάβατε και γίνατε κατανοητός. Ακούστε τώρα: Θα φωνάξουμε και εσάς και το Κ.Κ.Ε. και το Συνασπισμό και το ΔΗ.Κ.ΚΙ. πριν υπογραφεί η σύμβαση Και θα σας δώσουμε και ένα πλήρες αντίγραφο της προηγούμενης σύμβασης. Θα κάνετε εσείς τη σύγκριση και θα διαπιστώσετε πόσο έχει βελτιωθεί, προς το συμφέρον του δημοσίου και των παικτών, η νέα σύμβαση.
ΕΜΜΑΝΟΥΗΛ ΚΕΦΑΛΟΓΙΑΝΝΗΣ: Γιατί δεν τη δώσατε σήμερα;
ΓΕΩΡΓΙΟΣ ΔΡΥΣ (Υφυπουργός Οικονομικών): Σας έδωσα όλα τα στοιχεία που μέχρι σήμερα έχει ο Υφυπουργός Οικονομικών. Παρακαλώ να σημειώσετε. 'Ο,τι στοιχεία έχει στο φάκελό του ο Υφυπουργός Οικονομικών για το Στιγμιαίο Κρατικό Λαχείο, σας τα παρέδωσε σήμερα όλα. Αρα δεν έχετε παρά να συγκρίνετε τη νέα σύμβαση με τη σύμβαση που υπεγράφη το Σεπτέμβριο του 1993.
Το τελευταίο: Κύριε Κεφαλογιάννη, σας ευχαριστώ ειλικρινά -και το ξέρετε- για τα καλά σας λόγια, για το χαρακτήρα μου και την πολιτική μου συμπεριφορά. Αν όμως νομίζετε ότι υπαρχουν ποινικές ευθύνες ή πολιτικές ευθύνες, να πάρετε όλα τα μέτρα, τα οποία έχετε ως κόμμα και ως Βουλευτής, έτσι ώστε να διασφαλίσετε τα συμφέροντα του ελληνικού δημοσίου. Ευχαριστώ.
ΠΡΟΕΔΡΕΥΩΝ (Παναγιώτης Ν. Κρητικός): Κηρύσσεται περαιωμένη η συζήτηση επί της επερώτησης προς τον Υπουργό Οικονομικών.
Κύριοι συνάδελφοι, δέχεσθε στο σημείο αυτό να λύσουμε τη συνεδρίαση;
ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.
Με τη συναίνεση του Σώματος και ώρα 14.18' λύεται η συνεδρίαση για τη Δευτέρα, 11 Μαϊου 1998 και ώρα 18.00' με αντικείμενο εργασιών του Σώματος κοινοβουλευτικό έλεγχο: α) συζήτηση επικαίρων ερωτήσεων και β) συζήτηση επερώτησης των Βουλευτών του Δημοκρατικού Κοινωνικού Κινήματος, σχετικά με την πολιτική της Κυβέρνησης στα Μέσα Μαζικής Ενημέρωσης προς τον Υπουργό Τύπου και Μέσων Μαζικής Ενημέρωσης, σύμφωνα με την ημερήσια διάταξη.
Ο ΠΡΟΕΔΡΟΣΟΙ ΓΡΑΜΜΑΤΕΙΣ

