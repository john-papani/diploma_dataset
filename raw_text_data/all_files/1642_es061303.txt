
ΠΙΝΑΚΑΣ ΠΕΡΙΕΧΟΜΕΝΩΝ
ΣΥΝΕΔΡΙΑΣΗ ΡΚΘ΄
Παρασκευή 13 Ιουνίου 2003
ΘΕΜΑΤΑ
Α. ΕΙΔΙΚΑ ΘΕΜΑΤΑ
1. Επικύρωση Πρακτικών, σελ.
2. Ανακοινώνεται ότι τη συνεδρίαση παρακολουθούν μαθητές από το 2ο Γυμνάσιο Καλυβίων Αττικής, σελ.
Β. ΚΟΙΝΟΒΟΥΛΕΥΤΙΚΟΣ ΕΛΕΓΧΟΣ
1. Κατάθεση αναφορών, σελ.
2. Απαντήσεις Υπουργών σε ερωτήσεις Βουλευτών, σελ.
3. Συζήτηση επικαίρων ερωτήσεων
α) Προς τον Πρωθυπουργό, σχετικά με τη συμφωνία μεταξύ των Ηνωμένων Πολιτειών της Αμερικής και της Ευρωπαϊκής Ένωσης για την έκδοση πολιτών κ.λπ. (Απαντά ο Υπουργός Δικαιοσύνης), σελ.
β) Προς τον Υπουργό Εργασίας και Κοινωνικών Ασφαλίσεων: ι) σχετικά με το κλείσιμο της βιομηχανίας «ΒΑΛΚΑΝ ΕΞΠΟΡΤ» στη Θεσσαλονίκη, σελ. 
ιι) σχετικά με τις καθυστερήσεις στην έκδοση των συντάξεων κ.λπ., σελ. 
ιιι) σχετικά με την παύση του Διευθυντή της Μονάδας Αυξημένης Φροντίδας του 3ου Νοσοκομείου του Ιδρύματος Κοινωνικών Ασφαλίσεων, σελ.
γ) Προς τον Υπουργό Ανάπτυξης, σχετικά με τη δημιουργία κέντρου υπερυψηλής τάσης στον Υμηττό, σελ.
δ) Προς τον Υπουργό Εξωτερικών, σχετικά με τις παραβιάσεις του εναέριου χώρου στο Αιγαίο από τους Τούρκους, τις αντιδράσεις της ελληνικής Κυβέρνησης κ.λπ., σελ.
4. Συζήτηση επερώτησης Βουλευτών της Νέας Δημοκρατίας προς την Υπουργό Περιβάλλοντος, Χωροταξίας και Δημοσίων Έργων, σχετικά με τα μέτρα αποκατάστασης των σεισμοπαθών της 7ης Σεπτεμβρίου 1999, σελ.
Γ. ΝΟΜΟΘΕΤΙΚΗ ΕΡΓΑΣΙΑ
Κατάθεση έκθεσης Εδικής Επιτροπής:
Η Ειδική Επιτροπή επί του Απολογισμού και του Γενικού Ισολογισμού του Κράτους καταθέτει την έκθεσή της στα σχέδια νόμων του Υπουργείου Οικονομίας και Οικονομικών:
α) «Κύρωση του Απολογισμού του Κράτους Οικονομικού Έτους 2001», σελ.
β) «Κύρωση του Ισολογισμού του Κράτους Οικονομικού Έτους 2001», σελ.
ΟΜΙΛΗΤΕΣ
Α. Επί των επικαίρων ερωτήσεων:
ΔΑΜΑΝΑΚΗ Μ., σελ.
ΚΑΡΑΤΖΑΦΕΡΗΣ Γ., σελ.
ΚΟΥΒΕΛΗΣ Φ., σελ.
ΛΕΟΝΤΑΡΙΔΗΣ Θ., σελ.
ΛΟΒΕΡΔΟΣ Α., σελ.
ΠΕΤΣΑΛΝΙΚΟΣ Φ., σελ.
ΣΠΥΡΟΠΟΥΛΟΣ Ρ., σελ.
ΣΤΡΙΦΤΑΡΗΣ Σ., σελ.
ΤΖΕΚΗΣ Α, σελ.
ΤΖΙΟΛΑΣ Ε., σελ.
ΤΣΟΧΑΤΖΟΠΟΥΛΟΣ Α., σελ.
Β. Επί της επερώτησης:
ΑΛΟΓΟΣΚΟΥΦΗΣ Γ., σελ.
ΒΛΑΧΟΣ Γ, σελ.
ΚΑΣΤΑΝΙΔΗΣ Χ., σελ.
ΚΑΤΣΙΚΗΣ Θ., σελ.
ΜΠΟΥΡΑΣ Α., σελ.
ΝΕΡΑΝΤΖΗΣ Α., σελ.
ΠΑΝΑΓΙΩΤΟΠΟΥΛΟΣ Π., σελ.
ΣΤΕΡΓΙΟΥ Ι., σελ.
ΤΣΑΚΛΙΔΗΣ Ι., σελ.
ΠΡΑΚΤΙΚΑ ΒΟΥΛΗΣ
Ι? ΠΕΡΙΟΔΟΣ (ΠΡΟΕΔΡΕΥΟΜΕΝΗΣ ΔΗΜΟΚΡΑΤΙΑΣ)
ΣΥΝΟΔΟΣ Γ?
ΣΥΝΕΔΡΙΑΣΗ ΡΚΘ΄
Παρασκευή 13 Ιουνίου 2003

Αθήνα, σήμερα στις 13 Ιουνίου 2003, ημέρα Παρασκευή και ώρα 10.43? συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια για να συνεδριάσει υπό την προεδρία του Α΄ Αντιπροέδρου αυτής κ. ΚΩΝΣΤΑΝΤΙΝΟΥ ΓΕΙΤΟΝΑ.
ΠΡΟΕΔΡΕΥΩΝ (Κωνσταντίνος Γείτονας): Κυρίες και κύριοι συνάδελφοι, αρχίζει η συνεδρίαση.
(ΕΠΙΚΥΡΩΣΗ ΠΡΑΚΤΙΚΩΝ: Σύμφωνα με την από 12 Ιουνίου 2003 εξουσιοδότηση του Σώματος επικυρώθηκαν με ευθύνη του Προεδρείου τα Πρακτικά της ΡΚΗ΄ συνεδριάσεώς του, της Πέμπτης 12 Ιουνίου 2003, σε ό,τι αφορά την ψήφιση στο σύνολο των σχεδίων νόμων:
1) «Μητρώα Μελετητών, ανάθεση και εκπόνηση μελετών και παροχή συναφών υπηρεσιών και άλλες διατάξεις».
2) «Κύρωση της Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Ουκρανίας για την καταπολέμηση της τρομοκρατίας, της παράνομης διακίνησης ναρκωτικών, του οργανωμένου εγκλήματος και άλλων μορφών εγκληματικότητας».
3) «Κύρωση της Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Ιταλικής Δημοκρατίας σχετικά με την αστυνομική συνεργασία».
4) Κύρωση της Συμφωνίας μεταξύ του Υπουργείου Εθνικής ΄Αμυνας της Ελληνικής Δημοκρατίας και του Υπουργείου ?μυνας της Δημοκρατίας της Τυνησίας για τη συμμετοχή στο Πολυεθνικό Κέντρο Εκπαίδευσης Επιχειρήσεων Υποστήριξης της Ειρήνης (Π.Κ.Ε.Ε.Υ.Ε.)».
5) «Κύρωση της Συμφωνίας μεταξύ του Υπουργείου Εθνικής ?μυνας της Ελληνικής Δημοκρατίας και του Υπουργείου ?μυνας της Δημοκρατίας της Αλβανίας για τη συμμετοχή αλβανικού στρατιωτικού ή πολιτικού προσωπικού στο Πολυεθνικό Κέντρο Εκπαίδευσης Επιχειρήσεων Υποστήριξης της Ειρήνης (Π.Κ.Ε.Ε.Υ.Ε.)».)
Παρακαλείται ο κύριος Γραμματέας να ανακοινώσει τις αναφορές προς το Σώμα.
(Ανακοινώνονται προς το Σώμα από το Γραμματέα της Βουλής κ. ?γγελο Τζέκη, Βουλευτή Β΄ Θεσσαλονίκης, τα ακόλουθα:
Α. ΚΑΤΑΘΕΣΗ ΑΝΑΦΟΡΩΝ
1. Ο Βουλευτής Αιτωλ/νίας κ. ΧΡΗΣΤΟΣ ΣΜΥΡΛΗΣ-ΛΙΑΚΑΤΑΣ κατέθεσε αναφορά με την οποία Φορείς της περιοχής Ναυπακτίας και Δωρίδας ζητούν την επαναλειτουργία του Γραφείου Κοινωνικής Επιθεώρησης Εργασίας στη Ναύπακτο.
2. Ο Βουλευτής Αιτωλ/νίας κ. ΧΡΗΣΤΟΣ ΣΜΥΡΛΗΣ-ΛΙΑΚΑΤΑΣ κατέθεσε αναφορά με την οποία ο Δήμαρχος Μακρύνειας Αιτωλ/νίας ζητεί την επιχορήγηση του Δήμου του για την κατασκευή γέφυρας στον Εύηνο ποταμό.
3. Οι Βουλευτές ΠΑΝΑΓΙΩΤΗΣ ΚΟΣΙΩΝΗΣ και ΝΙΚΟΛΑΟΣ ΓΚΑΤΖΗΣ κατέθεσαν αναφορά με την οποία το Εργατικό Κέντρο Ζακύνθου καταγγέλλει τον προπηλακισμό υπαλλήλου της Νομαρχίας Ζακύνθου από αγανακτισμένο πολίτη.
4. Οι Βουλευτές κύριοι ΑΝΤΩΝΗΣ ΣΚΥΛΛΑΚΟΣ και ΛΙΑΝΑ ΚΑΝΕΛΛΗ κατέθεσαν αναφορά με την οποία οι Πανελλήνιες Ενώσεις Μηχανικών Ε.Ν. και Κατωτέρων Πληρωμάτων Μηχανής Ε.Ν. «Ο ΣΤΕΦΕΝΣΟΝ» διαμαρτύρεται για το ενδεχόμενο του παροπλισμού ή της πώλησης του καλωδιακού πλοίου Κ/Π ΘΑΛΗΣ από τον ΟΤΕ.
5. Οι Βουλευτές κύριοι ΣΤΑΥΡΟΣ ΣΚΟΠΕΛΙΤΗΣ και ΣΠΥΡΟΣ ΣΤΡΙΦΤΑΡΗΣ κατέθεσαν αναφορά με την οποία ο Σύλλογος Επαγγελματιών Αλιέων Αγίου Νικολάου Λασιθίου διαμαρτύρεται για τον τρόπο επιστροφής του Ε.Φ.Κ. των σκαφών των επαγγελματιών αλιέων.
6. Οι Βουλευτές κύριοι ΑΓΕΛΟΣ ΤΖΕΚΗΣ και ΓΕΩΡΓΙΟΣ ΧΟΥΡΜΟΥΖΙΑΔΗΣ κατέθεσαν αναφορά με την οποία ο Αγροτικός Σύλλογος και ο Αγροτικός Συνεταιρισμός Δεσκάτης Νομού Γρεβενών ζητούν την επίλυση προβλημάτων των καπνοπαραγωγών της περιοχής τους.
7. Ο Βουλευτής Φθιώτιδας κ. ΗΛΙΑΣ ΚΑΛΛΙΩΡΑΣ κατέθεσε αναφορά με την οποία ο Σύλλογος Απανταχού Τιθρωνιωτών Λοκρίδας ζητεί οικονομική ενίσχυση για τη συνέχιση των δραστηριοτήτων του.
8. Ο Βουλευτής Φθιώτιδας Κ. ΗΛΙΑΣ ΚΑΛΛΙΩΡΑΣ κατέθεσε αναφορά με την οποία αντιπροσωπεία του Τ.Ε.Ε. ? Τμήμα Ανατολικής Στερεάς διαμαρτύρεται για διατάξεις του Νομοθετικού Νομοσχεδίου «Μητρώα Μελετητών, ανάθεση και εκπόνηση μελετών και παροχή συναφών υπηρεσιών».
9. Ο Βουλευτής Λασιθίου κ. ΜΙΧΑΛΗΣ ΚΑΡΧΙΜΑΚΗΣ κατέθεσε αναφορά με την οποία η Πανελλήνια Ομοσπονδία Ξεναγών ζητεί την ικανοποίηση ασφαλιστικού αιτήματος.
10. Ο Βουλευτής Φθιώτιδας κ. ΗΛΙΑΣ ΚΑΛΛΙΩΡΑΣ κατέθεσε αναφορά με την οποία ο Σύλλογος Πολιτικών Συνταξιούχων Νομού Φθιώτιδας διαμαρτύρεται για την υπό ψήφιση διάταξη νόμου, που προβλέπει, αποδέσμευση των συντάξεων του Δημοσίου από τους μισθούς των εν ενεργεία συναδέλφων τους.
11. Ο Βουλευτής Κοζάνης κ. ΝΙΚΟΛΑΟΣ ΤΣΙΑΡΤΣΙΩΝΗΣ κατέθεσε αναφορά με την οποία ο Δήμος Νεάπολης Κοζάνης ζητεί την επίλυση στεγαστικών προβλημάτων των σεισμοπλήκτων δημοτών των Νομών Γρεβενών και Κοζάνης.
12. Ο Βουλευτής Αιτωλ/νίας κ. ΧΡΗΣΤΟΣ ΣΜΥΡΛΗΣ ΛΙΑΚΑΤΑΣ κατέθεσε αναφορά με την οποία η Αιτωλοακαρνανική Συνεργασία-Προοπτική, καταγγέλλει πως τα ποσά που προορίζονται για περίθαλψη και προνοιακά επιδόματα μεταφέρθηκαν στον τομέα των δημοσίων σχέσεων της Νομαρχίας.
13. Ο Βουλευτής Αιτωλ/νίας κ. ΧΡΗΣΤΟΣ ΣΜΥΡΛΗΣ-ΛΙΑΚΑΤΑΣ κατέθεσε αναφορά με την οποία ο Διοικητής του Γενικού Νοσοκομείου Μεσολογγίου «ΧΑΤΖΗ ΚΩΣΤΑ» ζητεί την άμεση επισκευή του κτιριακού συγκροτήματος του νοσοκομείου.
14. Ο Βουλευτής Κυκλάδων κ. ΝΙΚΟΛΑΟΣ ΛΕΒΟΓΙΑΝΝΗΣ κατέθεσε αναφορά με την οποία ο Δήμος Υδρούσης Κυκλάδων ζητεί τη μη μείωση του προσωπικού του Αστυνομικού Σταθμού Μπατσίου.
15. Ο Βουλευτής Κυκλάδων κ. ΝΙΚΟΛΑΟΣ ΛΕΒΟΓΙΑΝΝΗΣ κατέθεσε αναφορά με την οποία το 22ο ΚΤΕΛ Τήνου ζητεί την επίλυση του προβλήματος της αντικατάστασης λεωφορείων ΚΤΕΛ στην Τήνο.
16. Ο Βουλευτής Κυκλάδων κ. ΝΙΚΟΛΑΟΣ ΛΕΒΟΓΙΑΝΝΗΣ κατέθεσε αναφορά με την οποία ο Έπαρχος Θήρας ζητεί την κατασκευή νέου λιμανιού στη Θήρα.
17. Ο Βουλευτής Κυκλάδων κ. ΝΙΚΟΛΑΟΣ ΛΕΒΟΓΙΑΝΝΗΣ κατέθεσε αναφορά με την οποία η Δ/νση Μεταφορών ? Τμήμα ?γονων Γραμμών Υπουργείου Αιγαίου διαμαρτύρεται για τροποποιήσεις δρομολογίων της άγονης γραμμής Σύρου-Μήλου.
18. Ο Βουλευτής Κυκλάδων κ. ΝΙΚΟΛΑΟΣ ΛΕΒΟΓΙΑΝΝΗΣ κατάθεσε αναφορά με την οποία ο ?Επαρχος Θήρας ζητεί την επίλυση του προβλήματος των παραχωρητηρίων, για τους ιδιοκτήτες Μετασεισμικών οικιών (θόλων) στη Σαντορίνη.
19. Ο Βουλευτής Κυκλάδων κ. ΝΙΚΟΛΑΟΣ ΛΕΒΟΓΙΑΝΝΗΣ κατέθεσε αναφορά με την οποία ο ?Επαρχος Θήρας ζητεί την επίλυση προβλήματος που αντιμετωπίζουν μικροϊδιοκτήτες στο Ακρωτήρι Θήρας, με την Αρχαιολογική Υπηρεσία.
20. Ο Βουλευτής Κυκλάδων κ. ΝΙΚΟΛΑΟΣ ΛΕΒΟΓΙΑΝΝΗΣ κατέθεσε αναφορά με την οποία ο Έπαρχος ?νδρου ζητεί την τροποποίηση των ορίων κήρυξης του αρχαιολογικού χώρου Στρόφιλας ?Ανδρου.
21. Ο Βουλευτής Κυκλάδων κ. ΝΙΚΟΛΑΟΣ ΛΕΒΟΓΙΑΝΝΗΣ κατέθεσε αναφορά με την οποία η Διευθύντρια του Α? Πε.ΣΥ Περιφέρειας Ν. Αιγαίου ζητεί την στελέχωση του Περιφερειακού Ιατρείου Αντιπάρου με γιατρούς.
22. Ο Βουλευτής Αρκαδίας κ. ΔΗΜΗΤΡΙΟΣ ΚΩΣΤΟΠΟΥΛΟΣ κατέθεσε αναφορά με την οποία το Εργατοϋπαλληλικό Κέντρο Αρκαδίας καταγγέλλει παράνομες προσλήψεις από τον ΕΛΓΑ.
23. Οι Βουλευτές κύριοι ΑΝΤΩΝΗΣ ΣΚΥΛΛΑΚΟΣ και ΛΙΑΝΑ ΚΑΝΕΛΛΗ κατέθεσαν αναφορά με την οποία η Ένωση Υπαλλήλων Πυροσβεστικού Σώματος Περιφέρειας Στερεάς Ελλάδας ζητεί την ικανοποίηση οικονομικών αιτημάτων των μελών του.
24. Οι Βουλευτές κύριοι ΑΝΤΩΝΗΣ ΣΚΥΛΛΑΚΟΣ και ΛΙΑΝΑ ΚΑΝΕΛΛΗ κατέθεσαν αναφορά με την οποία η Ένωση Υπαλλήλων Πυροσβεστικού Σώματος Περιφέρειας Στερεάς Ελλάδας ζητεί την επάνδρωση του πεζοπόρου τμήματος της πιο πάνω Περιφέρειας.
Β. ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ
1. Στην με αριθμό 8082/2-4-03 ερώτηση της Βουλευτού κ. Παρθένας Φουντουκίδου δόθηκε με το υπ? αριθμ. 1652/14-4-03 έγγραφο από τον Υφυπουργό Γεωργίας η ακόλουθη απάντηση:
«Απαντώντας στην παραπάνω ερώτηση που κατέθεσε η Βουλευτής κ. Π. Φουντουκίδου, σας πληροφορούμε τα εξής:
Στα πλαίσια εφαρμογής του ΚΑΝ 1257/99 άρθρο 31 «Δάσωση γεωργικών γαιών» έχει εκδοθεί η αριθμ. 90061/1229/30-3-2001 Εφαρμοστική Απόφαση Υπ. Γεωργίας, στην οποία αναφέρονται μεταξύ των άλλων οι όροι και προϋποθέσεις ένταξης στο πρόγραμμα των ενδιαφερόμενων. Με δεδομένο το γεγονός ότι η εν λόγω Εφαρμοστική Απόφαση εκδόθηκε την 30-3-2001 και σύμφωνα με το κεφάλαιο 17 «Γενικές διατάξεις», αιτήσεις που υποβλήθηκαν πριν την ημερομηνία έκδοσής της συμπεριλαμβανομένων και εργασιών που τυχόν πραγματοποιήθηκαν, δεν θα ληφθούν υπόψη.
Σημειώνεται ότι προκειμένου να ενταχθεί κάποιος υποψήφιος επενδυτής στο πρόγραμμα, πρέπει να ακολουθηθεί η διαδικασία που περιγράφεται στην ανωτέρω αναφερόμενη Εφαρμοστική Απόφαση και αίτηση, αυτοψία προέγκριση και τελική έγκριση ένταξης.
Σύμφωνα με τα στοιχεία του Δασαρχείου Αριδαίας έχουν υποβληθεί μέχρι σήμερα 1.700 αιτήσεις ενδιαφερόμενων πολιτών για την ένταξή τoυς στον Κανονισμό.
Ο Υφυπουργός
Χ. ΧΑΤΖΗΜΙΧΑΛΗΣ»
2. Στην με αριθμό 8060/1-4-03 ερώτηση του Βουλευτή κ. Γεωργίου Τρυφωνίδη δόθηκε με το υπ? αριθμ. 1649/14-4-03 έγγραφο από τον Υφυπουργό Γεωργίας η ακόλουθη απάντηση:
«Απαντώντας στην παραπάνω ερώτηση που κατέθεσε ο Βουλευτής κ. Γ. Τριφωνίδης, σας πληροφορούμε τα εξής:
Η αίτηση για πριμοδότηση αιγοπροβείου κρέατος απευθύνεται στη Δ/νση Αγροτικής Ανάπτυξης από τους ενδιαφερόμενους παραγωγούς. Εάν οι ενδιαφερόμενοι επιθυμούν να λάβουν βοήθεια στη συμπλήρωση της αίτησης, μπορούν να αποταθούν σε οποιοδήποτε φορέα, ο οποίος δύναται να ανταποκριθεί σε αυτή την υποχρέωση. Ο ενδιαφερόμενος, που δεν συμφωνεί, μπορεί να υποβάλει απευθείας την αίτησή του στη Νομαρχιακή Αυτοδιοίκηση- Δ/νση Αγροτικής Ανάπτυξης. Η Δ/νση Αγροτικής Ανάπτυξης είναι υπεύθυνη για την ενημέρωση των παραγωγών σε θέματα σχετικά με την πριμοδότηση, όπως είναι και οι καταστάσεις πληρωμής. Οι βεβαιώσεις για τα ποσά που εισέπραξαν οι παραγωγοί εκδίδονται από τη Δ/νση Πληροφορικής του Υπουργείου Γεωργίας και αποστέλλονται στις κατά τόπους αρμόδιες Δ/σεις Αγροτικής Ανάπτυξης.
Ο Υφυπουργός
Φ. ΧΑΤΖΗΜΙΧΑΛΗΣ»
3. Στην με αριθμό 8036/1-4-03 ερώτηση του Βουλευτή κ. Ηλία Καλλιώρα δόθηκε με το υπ? αριθμ. ΔΕ 2741/14-4-03 έγγραφο από τον Υφυπουργό Οικονομίας η ακόλουθη απάντηση:
«Απαντώντας στην παραπάνω ερώτηση, που κατέθεσε στη Βουλή των Ελλήνων ο Βουλευτής κ. Ηλίας Kαλλιώρας, σχετικά με την κατανομή χρημάτων από το Πρόγραμμα Δημοσίων Επενδύσεων έτους 2003 για την Περιφέρεια Στερεάς Ελλάδας, σας γνωρίζουμε ότι για την απρόσκοπτη χρηματοδότηση των έργων που εκτελούνται στις Περιφέρειες στο πλαίσιο του Γ΄ Κ.Π.Σ., του Ταμείου Συνοχής και των Κοινοτικών Πρωτοβουλιών, τα όρια πληρωμών των σχετικών συλλογικών αποφάσεων μπορεί να αυξηθούν κατά τη διάρκεια του έτους.
Σε ότι αφορά ειδικότερα τα έργα του Γ΄ Κ.Π.Σ. της Περιφέρειας Στερεάς Ελλάδας, σας ενημερώνουμε ότι μετά την έγκριση του Συμπληρώματος Προγραμματισμού και των κριτηρίων επιλογής πράξεων, η υπεύθυνη Διαχειριστική Αρχή του ΠΕΠ Στερεάς Ελλάδας ξεκίνησε την ενεργοποίηση των μέτρων του Προγράμματος και την ένταξη των έργων ακολουθώντας μια ενιαία, προκαθορισμένη και τυποποιημένη διαδικασία, η οποία εφαρμόζεται για τα έργα που προτείνονται για ένταξη στο ΠΕΠ Στερεάς Ελλάδας.
Η διαδικασία αυτή περιλαμβάνει τα εξής βήματα:
- Πρόσκληση/ενημέρωση των δυνητικών τελικών δικαιούχων ενός μέτρου/ομάδας πράξεων για την υποβολή προτάσεων.
- Υποβολή προτάσεων από τους τελικούς δικαιούχους στη Διαχειριστική Αρχή.
- Αξιολόγηση των προτάσεων από τη Διαχειριστική Αρχή.
- Αποστολή των προτάσεων που αξιολογήθηκαν στα αρμόδια Υπουργεία για διατύπωση γνώμης.
- Εισήγηση και έκδοση απόφασης ένταξης της πράξης στο Eπιxειρησιακό Πρόγραμμα από τον Γενικό Γραμματέα της Περιφέρειας.
Με την παραπάνω διαδικασία, στα πλαίσια του ΠΕΠ Στερεάς Ελλάδας έχουν ενταχθεί μέχρι σήμερα στο Νομό Φθιώτιδας 55 έργα (δράσεις) προϋπολογισμού 50.252.229 ?, ενώ σύμφωνα με τη Διαχειριστική Αρχή του ΠΕΠ Στερεάς Ελλάδας κανένα από τα παραπάνω έργα δεν έχει απενταχθεί.
Ο Υφυπουργός
ΧΡΗΣΤΟΣ ΠΑΧΤΑΣ»
4. Στην με αριθμό 8026/1-4-03 ερώτηση του Βουλευτή κ. Σπήλιου Σπηλιωτόπουλου δόθηκε με το υπ? αριθμ. 7376/14-4-03 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση:
«Σε απάντηση της 8026/1.4.03 ερώτησης που κατέθεσε στη Βουλή ο Βουλευτής κ. Σπήλιος Σπηλιωτόπουλoς, και η οποία αφορά στην προκήρυξη θέσεων ΤΕ κατηγορίας, σας πληροφορούμε τα εξής:
Οι θέσεις του προσωπικού των δημοσίων υπηρεσιών και λοιπών φορέων του δημοσίου τομέα και η αριθμητική κατανομή κατά κατηγορία εκπαίδευσης (ΠΕ,ΤΕ,ΔΕ,ΥΕ), κλάδο ή ειδικότητα, καθορίζονται από τις κατά περίπτωση οργανικές διατάξεις, με πρωτοβουλία των ιδίων φορέων και με βάση τις ειδικότερες υπηρεσιακές ανάγκες τους.
Η πλήρωση υφισταμένων κενών οργανικών θέσεων (δηλαδή ο αριθμός, η κατηγορία, οι κλάδοι και οι ειδικότητες) εγκρίνεται σύμφωνα με τις κείμενες διατάξεις, από αρμόδια όργανα, με βάση συγκεκριμένο αίτημα που υποβάλλεται από τους οικείους φορείς.
Οι εκάστοτε εκδιδόμενες προκηρύξεις θέσεων βασίζονται στις διατάξεις των οργανισμών ή κανονισμών των οικείων φορέων, στις οποίες αποτυπώνονται οι υπηρεσιακές ανάγκες και συνεπώς, δεν τίθεται θέμα επιλεκτικής μεταχείρισης σε βάρος των πτυχιούχων ΤΕΙ.
Ο Υφυπουργός
ΣΤΑΥΡΟΣ ΜΠΕΝΟΣ»
5. Στην με αριθμό 8020/1-4-03 ερώτηση του Βουλευτή κ. Αντώνιου Μπέζα δόθηκε με το υπ? αριθμ. 21489/20-5-03 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση:
«Σε απάντηση της ανωτέρω ερώτησης, σας ενημερώνουμε ότι με τις 346/12.12.01 και 552/26.02.03 αποφάσεις της Επιτροπής Παρακολούθησης του ΕΠΤΑ, μετά από πρόταση του Υπουργείου Πολιτισμού, έχουν ενταχθεί στο πρόγραμμα ΕΛΛΑΔΑ-2004 της Περιφέρειας Ηπείρου για τον Νομό Θεσπρωτίας, έργα συνολικού προϋπολογισμού 6.500.367,00 ευρώ, με φορείς υλοποίησης τους α΄ βάθμιους ΟΤΑ.
Η πορεία υλοποίησης των έργων, οι πληρωμές που έχουν πραγματοποιηθεί μέχρι 29.04.2003 και η κατάσταση των έργων δίδονται στον Πίνακα που επισυνάπτεται.
Ο Υφυπουργός
Λ. ΠΑΠΑΔΗΜΑΣ»
6. Στην με αριθμό 7959/8-4-03 ερώτηση του των Βουλευτών κυρίων Γεωργίου Καλού και Αικατερίνης Παπακώστα δόθηκε με το υπ? αριθμ. 1007/8-4-03 έγγραφο από τον Υπουργό Πολιτισμού η ακόλουθη απάντηση:
«Σχετικά με την υπ' αριθμ. 7959/31.03.2003 ερώτηση των Βουλευτών κυρίων Γεωργίου Καλού και Αικατερίνης Παπακώστα, σας γνωρίζουμε τα εξής:
Στο σχέδιο του νέου Οργανισμού του ΥΠ.ΠΟ. δεν προβλέπεται το πτυχίο του Τμήματος Μεθοδολογίας, Ιστορίας και Θεωρίας της Επιστήμης του Πανεπιστημίου Αθηνών, ως προσόν διορισμού σε κάποιον από τους υφιστάμενους κλάδους υπαλλήλων του Υπουργείου.
Ο Υπουργός
ΕΥΑΓΓΕΛΟΣ ΒΕΝΙΖΕΛΟΣ»
7. Στην με αριθμό 7928/28-3-03 ερώτηση των Βουλευτών κυρίων Νικόλαου Γκατζή και Δημητρίου Τσιόγκα δόθηκε με το υπ? αριθμ. 1004/8-4-03 έγγραφο από τον Υπουργό Πολιτισμού η ακόλουθη απάντηση:
«Σχετικά με την υπ' αριθμ. 7928/28.03.2003 Ερώτηση των Βουλευτών κυρίων Νίκου Γκατζή και Τάκη Τσιόγκα, σας γνωρίζουμε τα εξής:
Ο Kαλλιτεχνικός Οργανισμός Δήμου Βόλου επιχορηγείται κάθε χρόνο από το Υπουργείο Πολιτιμού βάσει της ισχύουσας προγραμματικής σύμβασης με το ποσό των 294.000 ?. Για μεν τα έτη 2001 και 2002 δεν υπάρχει οφειλή του ΥΠ.ΠΟ. για δε το 2003 οι επιχορηγήσεις για όλους τους συνεργαζόμενους με το ΥΠ.ΠΟ. φορείς μεταξύ των οποίων και ο Καλλιτεχνικός Οργανισμός Δήμου Βόλου είναι σε εξέλιξη.
Για το ποσό των 24.945? που οφείλεται από την Γενική Γραμματεία Νέας Γενιάς στο πλαίσιο της προγραμματικής σύμβασης που είχε με τον Oργανισμό, το ΥΠ.ΠΟ. δεν έχει καμία αρμοδιότητα γιατί η Γενική Γραμματεία Νέας Γενιάς ανήκει στο Υπουργείο Εθνικής Παιδείας και Θρησκευμάτων.
Ο Δήμος Βόλου είναι από τους πλέον προνομιακά συνεργαζόμενους με το ΥΠ.ΠΟ. δεδομένου ότι έχουν υπογραφεί και εφαρμόζονται προγραμματικές συμβάσεις τόσο με τον Καλλιτεχνικό Οργανισμό όσο και με το Μουσικό θέατρο και το ΔΗ.ΠΕ.ΘΕ. Βόλου, γεγονός που αποδεικνύει ότι το ΥΠ.ΠΟ. διαθέτει σημαντικές πιστώσεις ήδη για τις δράσεις των παραπάνω φορέων, Έχει ήδη υποβληθεί αίτημα αύξησης της συμμετοχής του ΥΠ.ΠΟ. στην Προγραμματική Σύμβαση που αφορά τη συμφωνική ορχήστρα Βόλου, το οποίο και εξετάζεται.
Ο Υπουργός
ΕΥΑΓΓΕΛΟΣ ΒΕΝΙΖΕΛΟΣ»
8. Στην με αριθμό 7893/27-3-03 ερώτηση του Βουλευτή κ. Αθανάσιου Κατσιγιάννη δόθηκε με το υπ? αριθμ. 999/7-4-03 έγγραφο από τον Υπουργό Πολιτισμού η ακόλουθη απάντηση:
«Σχετικά με την υπ' αριθμ. 7893/27.03.2003 ερώτηση του Βουλευτή κ. Θανάση Κατσιγιάννη, σας γνωρίζουμε τα εξής:
Στο πλαίσιο της Ολυμπιακής προετοιμασίας δεν προβλέπεται η κατασκευή του μνημονευθέντος στην ερώτηση δρόμου.
Κατά τα λοιπά αρμόδιο να απαντήσει είναι το συνερωτώμενo Υπουργείο Περιβάλλοντος, Χωροταξίας και Δημοσίων Έργων.
Ο Υπουργός
ΕΥΑΓΓΕΛΟΣ ΒΕΝΙΖΕΛΟΣ»
9. Στην με αριθμό 7959/31-3-03 ερώτηση των Βουλευτών κ. Γεωργίου Καλού και κ. Αικατερίνης Παπακώστα, δόθηκε με το υπ? αριθμ. 7377/14-4-03 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση:
«Σε απάντηση της 7959/31.3.03 ερώτησης που κατέθεσαν στη Βουλή οι Βουλευτές κ.κ. Γεώργιος Καλός και Κατερίνα Παπακώστα με την οποία ζητείται η αναγνώριση πτυχίου «Μεθοδολογίας, Ιστορίας και Θεωρίας της Επιστήμης» ως προσόντος διορισμού σε θέσεις ΠΕ Διοικητικού-Οικονομικού φορέων του δημόσιου τομέα, σας πληροφορούμε ότι το Υπουργείο μας έχει ήδη μελετήσει το συγκεκριμένο αίτημα και προτίθεται να συμπεριλάβει και το εν λόγω τίτλο σπουδών στα προσόντα διορισμού του κλάδου αυτού, στο πλαίσιο της επικείμενης τροποποίησης του Προσοντολογίου (π.δ. 50/2001, ΦΕΚ 39Α').
Ο Υφυπουργός
ΣΤΑΥΡΟΣ ΜΠΕΝΟΣ»
10. Στην με αριθμό 7887/27-3-03 ερώτηση του Βουλευτή κ. Γεωργίου Γαρουφαλιά δόθηκε με το υπ? αριθμ. 7363/14-4-03 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση:
«Σε απάντηση της 7887/27.3.03 ερώτησης που κατέθεσε στη Βουλή ο Βουλευτής κ. Γεώργιος Γαρουφαλιάς, σχετικά με τη στελέχωση της Εισαγγελίας Πρωτοδικών Λάρισας, σας πληροφορούμε τα εξής:
Ο τριετής Προγραμματισμός προσλήψεων προσωπικού (2002-2004) βρίσκεται σε εξέλιξη και συνεπώς στην παρούσα φάση δεν είναι δυνατόν να παρασχεθούν στοιχεία σχετικά με τον αριθμό των θέσεων του Υπουργείου Δικαιοσύνης που θα εγκριθούν προς πλήρωση.
Σημειώνουμε όμως ότι οι ανάγκες στελέχωσης του Υπουργείου Δικαιοσύνης και των υπαγομένων σ? αυτό φορέων θα ληφθούν υπόψη, στο πλαίσιο πάντα των πιστώσεων που θα διατεθούν για το σκοπό αυτό από το Υπουργείο Οικονομίας και Οικονομικών.
Όσον αφορά στο αίτημα για παράταση της απασχόλησης των τεσσάρων ατόμων στην Εισαγγελία Πρωτοδικών Λάρισας μέσω του προγράμματος «Εξειδίκευση σε θέματα Διοικητικής Υποστήριξης» σημειώνεται ότι η εν λόγω υπηρεσία θα πρέπει να απευθυνθεί αρμοδίως στον φορέα υλοποίησης του συγκεκριμένου προγράμματος.
Ο Υφυπουργός
ΣΤΑΥΡΟΣ ΜΠΕΝΟΣ»
11. Στην με αριθμό 7816/26-3-03 ερώτηση του Βουλευτή κ. Κωνσταντίνου Τσιπλάκη δόθηκε με το υπ? αριθμ.30812/15-4-03 έγγραφο από τον Υφυπουργό Υγείας και Πρόνοιας η ακόλουθη απάντηση:
«Απαντώντας στην με αρ. 7816/26-3-2003 ερώτηση που κατατέθηκε στη Βουλή από τον Βουλευτή κ. Κ. Τσιπλάκη σχετικά με τη χρηματοδότηση των Παιδικών Σταθμών (πρώην Κρατικών Παιδικών Σταθμών),σας πληροφορούμε τα ακόλουθα:
Με τις διατάξεις του άρθρου 12 του ν. 2880/2001 (ΦΕΚ 9/Α/30-1-2001), οι Κρατικοί Παιδικοί και Βρεφονηπιακοί Σταθμοί που ιδρύθηκαν σύμφωνα με τις διατάξεις του από 2-11-1935 αναγκαστικού νόμου (ΦΕΚ 527 τΑ) μεταβιβάστηκαν αυτοδικαίως στους ΟΤΑ και λειτουργούν πλέον ως δημοτικά και κοινοτικά νομικά πρόσωπα δημοσίου δικαίου, του άρθρου 203 του Πρ. Δ/τος 410/1995 (Δημοτικό Κοινοτικό Κώδικα).
Στην παρ. 6 του ιδίου άρθρου προβλέπεται ότι από τις πιστώσεις του άρθρου 25 του ν. 1828/1989 του προϋπολογισμού του Υπουργείου Εσωτερικών, Δημόσιας Διοίκησης και Αποκέντρωσης καλύπτονται στο εξής και οι δαπάνες λειτουργίας και συντήρησης των Δημοτικών Παιδικών και Βρεφονηπιακών Σταθμών, καθώς και οι δαπάνες μισθοδοσίας του προσωπικού τους.
Με απόφαση του Υπουργού Εσωτερικών, Δημόσιας Διοίκησης και Αποκέντρωσης που λαμβάνεται μετά από γνώμη της ΚΕΔΚΕ, οι ανωτέρω πιστώσεις κατανέμονται για την κατ? έτος υποχρεωτική επιχορήγηση των Δήμων και Κοινοτήτων, στην εποπτεία των οποίων υπήχθησαν οι πρώην Κρατικοί Παιδικοί και Βρεφονηπιακοί Σταθμοί.
Κατόπιν των ανωτέρω το θέμα της χρηματοδότησης του πρώην Κρατικού Παιδικού Σταθμού Δημητριτσίου Νομού Σερρών που μεταβιβάστηκε στον οικείο ΟΤΑ αποτελεί πλέον αρμοδιότητα του Υπουργείου Εσωτερικών, Δημόσιας Διοίκησης και Αποκέντρωσης.
Ο Υφυπουργός
Δ. ΘΑΝΟΣ»
12. Στην με αριθμό 7808/26-3-03 ερώτηση του Βουλευτή κ. Γεωργίου Γαρουφαλιά δόθηκε με το υπ? αριθμ. 26132/1579/14-4-03 έγγραφο από τον Υφυπουργό Οικονομίας η ακόλουθη απάντηση:
«Σε απάντηση της ανωτέρω αναφερθείσης ερώτησης, σας πληροφορούμε ότι:
1. Στις 31 Μαρτίου τρέχoντoς έτους, ολοκληρώθηκαν εκ μέρους της Ελληνικής πλευράς, όλες οι απαιτούμενες ενέργειες για το κλείσιμο των προγραμμάτων του Β΄ ΚΠΣ και απεστάλησαν οι τελευταίες αιτήσεις αποπληρωμής, εντός των χρονικών ορίων που ορίζονται από το άρθρο 52 του Κανονισμού 1260/99.
2. Η διαδικασία και οι όροι του κλεισίματος των Επιχειρησιακών Προγραμμάτων καθορίζονται από την Ευρωπαϊκή Επιτροπή, οριζόντια για όλα τα κράτη μέλη της Ένωσης και πρόσθετα για κάθε κράτος, σύμφωνα με τις διατάξεις εφαρμογής του Κοινοτικού Πλαισίου Στήριξης.
3. Η διαδικασία πληρωμής του υπολοίπου του κάθε προγράμματος από την Επιτροπή προβλέπει διάφορα στάδια, στα οποία επιβεβαιώνονται και οριστικοποιούνται τυχόν εκκρεμότητες (όπως π.χ. δικαστικές εκκρεμότητες έργων), οι οποίες καθυστερούν τη διαδικασία αυτή. Στόχος του Υπουργείου ήταν η όσο το δυνατόν ταχύτερη εκκαθάριση των εκκρεμοτήτων αυτών και η είσπραξη της αποπληρωμής. Ήδη μέχρι σήμερα έχει εισπραχθεί το 19% της αποπληρωμής που έχει ζητηθεί από την Επιτροπή.
Ο Υφυπουργός
ΧΡΗΣΤΟΣ ΠΑΧΤΑΣ»
13. Στην με αριθμό 7779/26-3-03 ερώτηση της Βουλευτού κ. Μαρίας Κόλλια-Τσαρουχά δόθηκε με το υπ? αριθμ. 1574/8-4-03 έγγραφο από τον Υφυπουργό Γεωργίας η ακόλουθη απάντηση:
«Απαντώντας στην παραπάνω ερώτηση που κατέθεσε η Βουλευτής κ. Μ. Κόλλια -Τσαρουχά, σας πληροφορούμε τα εξής:
- Τα στοιχεία των Ορεινών Υδρονομικών Έργων (ΟΥΕ) του Νομού Σερρών, για τη δεκαετία 1991- 2000, φαίνονται στον πίνακα που επισυνάπτεται.
- Στο Γ΄ ΚΠΣ και στην Α΄ φάση, έχει ενταχθεί το έργο «Κατασκευή Αντιπλημμυρικών έργων -Διευθέτηση χειμάρρου Δυτικού Χριστού», που περιλαμβάνει κυρίως έργα διαβάσεων και επένδυσης της κοίτης, προϋπολογισμού, κατά τη μελέτη, 373.000 ευρώ. Για τη Β΄ φάση του Γ΄ ΚΠΣ δεν έχουν υποβληθεί προτάσεις, από τις αρμόδιες Περιφερειακές Υπηρεσίες.
Ο Υφυπουργός
Φ. ΧΑΤΖΗΜΙΧΑΛΗΣ»
Σημ.: Τα συνημμένα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).
14. Στην με αριθμό 7753/9-4-03 ερώτηση του Βουλευτή κ. Γεωργίου Καρασμάνη δόθηκε με το υπ? αριθμ. 14753/9-4-03 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση:
«Σε απάντηση της παραπάνω ερώτησης, αναφορικά με το αντικείμενο του θέματος και μετά από σχετικό έγγραφο της Περιφέρειας Κεντρικής Μακεδονίας, σας πληροφορούμε ότι η Περιφέρεια Κεντρ. Μακεδονίας αναγνωρίζει την αναγκαιότητα του έργου και εξετάζεται η περίπτωση ένταξής του στα διάφορα Προγράμματα.
Ο Υφυπουργός
Λ. ΠΑΠΑΔΗΜΑΣ»
15. Στην με αριθμό 7747/4-3-03 ερώτηση του Βουλευτή κ. Ηλία Καλλιώρα δόθηκε με το υπ? αριθμ.β3616/15-4-03 έγγραφο από τον Υπουργό Ανάπτυξης η ακόλουθη απάντηση:
«Σε απάντηση της προαναφερόμενης ερώτησης που κατέθεσε στην Βουλή, ο Βουλευτής κ. Η. Καλλιώρας, σας διαβιβάζουμε την με αριθ. Πρωτ.6269/10.4 επιστολή των ΕΛΠΕ.Α.Ε. που καλύπτει το θέμα.
Ο Υπουργός
Α. ΤΣΟΧΑΤΖΟΠΟΥΛΟΣ»
Σημ.: Τα συνημμένα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).
16. Στην με αριθμό 7736/21-3-03 ερώτηση του Βουλευτή κ. Γεωργίου Γαρουφαλιά δόθηκε με το υπ? αριθμ. 1561/15-4-03 έγγραφο από τον Υφυπουργό Γεωργίας η ακόλουθη απάντηση:
«Απαντώντας στην παραπάνω ερώτηση που κατέθεσε ο Βουλευτής, Κ. Γ. Γαρουφαλιάς, σας πληροφορούμε τα εξής:
Το Υπουργείο Γεωργίας στα πλαίσια της υλοποίησης των προγραμμάτων αγροτικής ανάπτυξης και των σχετικών υποχρεώσεων του προς την Ε.Ε, όφειλε να καθορίσει ξεχωριστό Οργανισμό πληρωμής των δικαιούχων που εντάσσονται στα διάφορα μέτρα, μεταξύ των οποίων και η δάσωση γεωργικών εκτάσεων.
Για το λόγο αυτό ορίστηκε ο ΟΠΕΚΕΠΕ ως οργανισμός πληρωμής και με τη ρύθμιση αυτή εναρμονίστηκε ο τρόπος και η διαδικασία καταβολής των ενισχύσεων καθώς και οι έλεγχοι των προγραμμάτων των συνοδευτικών μέτρων, με τις ισχύουσες κοινοτικές ρυθμίσεις (Καν. 1663/95 της Επιτροπής περί εκκαθάρισης λογαριασμών όπως τροποποιήθηκε με τον Καν. (ΕΚ)2245/1999).
Ήδη το πλαίσιο πληρωμής των δικαιούχων καθορίστηκε με την έκδοση από το Υπουργείο Γεωργίας της αριθμ. 90159/372/27-1-2003 ΚΥΑ των Υπουργών Γεωργίας και Οικονομίας και Οικονομικών, (ΦΕΚ 103/Β/30-1-2003), με την οποία προσδιορίστηκαν τα δικαιολογητικά και ο τρόπος καταβολής των ενισχύσεων μέσω του ΟΠΕΚΕΠΕ καθώς και η διαδικασία που θα ακολουθείται για τους ελέγχους των επενδύσεων.
Οι φάκελοι πληρωμών προωθήθηκαν στον ΟΠΕΚΕΠΕ προκειμένου να καταβληθούν από τον Οργανισμό αυτό, τα ποσά των ετησίων ενισχύσεων στους δικαιούχους.
Τον Μάρτιο του 2003 πραγματοποιήθηκαν οι πρώτες πληρωμές. Συγκεκριμένα για την περιοχή της Ελασσόνας εστάλησαν στο υποκατάστημα της Αγροτικής Τράπεζας Ελασσόνας 459.993,27 ευρώ για τους δικαιούχους που έχουν ενταχθεί με τον Καν. 1257/99 που αφορά εκκρεμότητες του 2002. Οι υποθέσεις αυτές μετά τον έλεγχο από τον ΟΠΕΚΕΠΕ θα προωθηθούν άμεσα για πληρωμή.
Ο Υφυπουργός
Φ. ΧΑΤΖΗΜΙΧΑΛΗΣ»
17. Στην με αριθμό 7728/21-3-03 ερώτηση του Βουλευτή κ. Δημητρίου Πιπεργιά δόθηκε με το υπ΄ αριθμ. 1560/15-4-03 έγγραφο από τον Υπουργό Γεωργίας η ακόλουθη απάντηση:
«Απαντώντας στην παραπάνω ερώτηση που 'κατέθεσε ο Βουλευτής, κ. Δ. Πιπεργιάς, για τα θέματα της αρμοδιότητάς μας, σας πληροφορούμε τα εξής:
Στα πλαίσια της Γ΄' Προγραμματικής Περιόδου (2000-2006) το Υπουργείο Γεωργίας υλοποιεί Προγράμματα τα οποία έχουν ως βασικό στόχο τη συγκράτηση του αγροτικού πληθυσμού στην ύπαιθρο.
Οι Δήμοι Σκύρου, Ωρεών, Ιστιαίας, Αρτεμισίου και η Κοινότητα Λιχάδας είναι περιοχές με σημαντικό ποσοστό απασχόλησης πληθυσμού στον πρωτογενή τομέα. Για τους ανωτέρω λόγους, το Υπουργείο Γεωργίας στα πλαίσια της γενικότερης πολιτικής του υλοποιεί μέσω των Προγραμμάτων του στις περιοχές αυτές τα ακόλουθα μέτρα και δράσεις:
- Πρόωρη Συνταξιοδότηση των Αγροτών.
- Εξισωτική Αποζημίωση.
- Αγροπεριβαλλοντικά Μέτρο.
- Δάσωση Γεωργικών Γαιών
- Ολοκληρωμένες παρεμβάσεις σε επίπεδο γεωργικής εκμετάλλευσης.
- Παρεμβάσεις σε επίπεδο μεταποίησης και εμπορίας του πρωτογενούς γεωργικού και δασικού προϊόντος.
- Εγκατάσταση Νέων Γεωργών.
- Παρεμβάσεις στο γεωργικό προϊόν.
- Ανάπτυξη και προστασία φυσικών πόρων και περιβάλλοντος.
Επίσης, μέσω των Περιφερειακών Επιχειρησιακών Προγραμμάτων (ΠΕΠ 2000-2006) υλοποιούνται δράσεις για την ενίσχυση μεγάλου αριθμού επενδύσεων στις αγροτικές εκμεταλλεύσεις, τη χρηματοδότηση αρδευτικών έργων υποδομής, τον αγροτουρισμό, την αναδιάρθωση καλλιεργειών, αναδασμούς και παράλληλα έργα μετεγκατάστασεις κτηνοτροφικών μονάδων, την προστασία - διατήρηση - διαφύλαξη των δασών κλπ.
Την ευθύνη υλοποίησης αυτών των δράσεων έχουν οι Περιφέρειες ενώ το Υπουργείο Γεωργίας έχει ρόλο συντονιστικό.
Οι περιοχές παρέμβασης των Ολοκληρωμένων Προγραμμάτων Ανάπτυξης Αγροτικού Χώρου (?ξονας 7) του Υπουργείου Γεωργίας, έχουν οριστικοποιηθεί κατά την 2η Συνεδρίαση της Επιτροπής Παρακολούθησης του Ε.Π. «Αγροτική Ανάπτυξη - Ανασυγκρότηση της Υπαίθρου 2000-2006» που πραγματοποιήθηκε τον Μάιο του 2002 με τη σύμφωνη γνώμη της Ευρωπαϊκής Επιτροπής.
Για το Νομό Εύβοιας η περιοχή παρέμβασης, που έχει ορισθεί είναι η εξής:
Ορεινός όγκος Κεντρικής Εύβοιας
- Δήμος Διρφύων
- Δήμος Αμαρυνθίων.
- Δήμος Μεσσαπίων.
- Δήμος Κύμης.
- Δήμος Ελλυμνίων.
- Δήμος Νηλέων.
- Δήμος Κηρέως.
- Δήμος Κονιστρών.
Σε περίπτωση που τεθεί θέμα επαναπροσδιορισμού των περιοχών παρέμβασης του ?ξονα 7 (πιθανόν μετά το τέλος του 2003 με την αναθεώρηση των Προγραμμάτων) θα εξεταστεί η δυνατότητα ένταξης στα Ο.Π.Α.Α.Χ. του Υπουργείου Γεωργίας, των περιοχών που αναφέρονται στην ερώτηση.
Ο Υπουργός
Γ. ΔΡΥΣ»
18. Στην με αριθμό 7646/19-3-03 ερώτηση του Βουλευτή κ. Σταύρου Παπαδόπουλου δόθηκε με το υπ΄ αριθμ. 28500/ΙΗ/8-4-03 έγγραφο από την Υφυπουργό Εθνικής Παιδείας και Θρησκευμάτων η ακόλουθη απάντηση:
«Απαντώντας στην ερώτηση με αριθμό 7646/19-3-03 την οποία κατέθεσε ο Βουλευτής κ. Σταύρος Παπαδόπουλoς και αφορά στο πρόγραμμα της Ολυμπιακής Παιδείας, σας γνωριζουμε τα ακόλουθα:
Το πρόγραμμα «Ολυμπιακή Παιδεία» του ΥΠΕΠΘ έχει ως στόχο την εξοικείωση της Νεολαίας με την έννοια του εθελοντισμού και την προώθηση του Ολυμπιακού Ιδεώδους.
Για την υλοποίηση του προγράμματος «Ολυμπιακή Παιδεία» απασχολούνται αναπληρωτές Καθηγητές Φυσικής Αγωγής.
Σύμφωνα με την παράγραφο 34 του άρθρου 6 του Νόμου 3027, η απασχόληση των αναπληρωτών εκπαιδευτικών Φυσικής Αγωγής στην εφαρμογή του παραπάνω προγράμματος λαμβάνεται ως προϋπηρεσία για το διορισμό τους ως αναπληρωτές στη Α/θμια και Β/θμια Δημόσια Εκπαίδευση.
Το ΥΠΕΠΘ ,θεωρεί, ότι το πρόγραμμα «Ολυμπιακή Παιδεία» αποτελεί βασικό και, αναπόσπαστο στοιχείο της Ελληνικής εκπ/σης και φιλοδοξεί στοχεύοντας πολύ πιό μακριά από το 2004, να αποτελέσει εφαλτήριο για τους μαθητές για ένα νέο πολιτισμό του σώματος και της ψυχής.
Τέλος, σας γνωρίζουμε ότι οι αποδοχές των αναπληρωτών εκπαιδευτικών Δευτεροβάθμιας Εκπαίδευσης, ΟΙ οποίοι προσλήφθηκαν για την υλοποίηση του προγράμματος της Ολυμπιακής Εκπαίδευσης, βαρύνουν τον Ειδικό Φορέα 19-690 του ΥΠΕΠΘ (δαπάνες προετοιμασίας και Διεξαγωγής Ολυμπιακών Αγώνων 2004) και την κατηγορία των Κ.Α.Ε. 0300.
Η Υφυπουργός
ΕΛΕΝΗ ΚΟΥΡΚΟΥΛΑ»
19. Στην με αριθμό 7634/19-3-03 ερώτηση του Βουλευτή κ. Αριστείδη Τσιπλάκου δόθηκε με το υπ΄ αριθμ. Β 3086/9-4-03 έγγραφο από τον Υπουργό Μεταφορών και Επικοινωνιών η ακόλουθη απάντηση:
«Σε απάντηση της ερώτησης με αριθμό 7634/19-3-03 που κατέθεσε στη Βουλή ο Βουλευτής κ. Αρ. Τσιπλάκος-σχετικά με τη στάση των επιβατικών αμαξοστοιχιών στο σιδηροδρομικό σταθμό Δαύλειας και σύμφωνα με το αριθμ. 588337/1-3-03 έγγραφο του Οργανισμού Σιδηροδρόμων Ελλάδος, σας πληροφορούμε τα παρακάτω:
Ο ΟΣΕ, παραλαμβάνοντας τμηματικά ανακαινισμένα τμήματα γραμμών και εγκαταστάσεων του Δικτύου του, άρχισε ήδη να εφαρμόζει τη νέα πολιτική των μεταφορών, η οποία είναι πλήρως εναρμονισμένη με αυτή της Ευρωπαϊκής Πολιτικής για τις μεταφορές, ακολουθώντας συνεχή πορεία ανάπτυξης, με προσανάτολισμό την αγορά και με ευελιξία στις μεταβαλλόμενες ανάγκες της πελατείας του.
Στη χάραξη των νέων δρομολογίων τα οποία εφαρμόζονται από 18 Ιανουαρίου 2003,0 Οργανισμός έθεσε σαν στόχο, την αναβάθμιση των σιδηροδρομικών υπηρεσιών, προσφέροντας στο επιβατικό κοινό, άνεση και ταχύτητα, διεκδικώντας έτσι από το σύνολο των αναγκών μετακίνησης, μεγαλύτερο ποσοστό χρήσης του τρένου, σαν μεταφορικό μέσο.
Σχετικά με τις σταθμεύσεις αμαξοστοιχιών στο Σταθμό Δαύλειας, η κατάσταση αυτών σήμερα έχει ως ακολούθως:
- Αμαξ. 602 . Ταχεία επιβατική Αθηνών ? Θεσσαλονίκης- Αλεξανδρούπολης - Δικαίων.
- Αμαξ. 603. Ταχεία επιβατική Δικαίων - Αλεξανδρούπολης -Θεσσαλονίκης - Αθηνών.
- Αμαξοστοιχίες 1520 και 1522 Τοπικές επιβατικές Αθηνών-Στυλίδας.
- Αμαξοστοιχίες 1521 και 1523 Τοπικές επιβατικές Στυλίδας - Αθηνών.
Σύμφωνα με τα παραπάνω θεωρείται ότι, οι προγραμματισμένες σταθμεύσεις των παραπάνω .αμαξοστοιχιών, εξυπηρετούν πλήρως τις επιβατικές ανάγκες του υπόψη Σταθμού. Σημειωτέον ότι, οι σταθμεύσεις που πραγματοποιούνται σε διάφορους Σταθμούς είναι ανάλογες με την επιβατική κίνηση που παρουσιάζει ο κάθε Σταθμός.
Ο Υπουργός
ΧΡΙΣΤΟΣ ΒΕΛΕΛΗΣ»
20. Στην με αριθμό 7612/19-3-03 ερώτηση του Βουλευτή κ. Αναστασίου Σπηλιώπουλου δόθηκε με το υπ΄ αριθμ. Β-3092/9-4-03 έγγραφο από τον Υπουργό Μεταφορών και Επικοινωνιών η ακόλουθη απάντηση:
«Σε απάντηση της ερώτησης με αριθμό 7612/19-3-03 που κατέθεσε στη Βουλή ο Βουλευτής κος. Αναστάσιος Σπηλιώπουλος σχετικά με το σύστημα τυφλής προσγείωσης στο αεροδρόμιο Μακεδονία και σύμφωνα με το αριθμ. ΥΠΑ/Δ13/Α/13010/636 έγγραφο της Υπηρεσίας Πολιτικής Αεροπορίας, σας πληροφορούμε τα παρακάτω:
Α) Στο κρατικό αερολιμένα Θεσ/νίκης «Μακεδονία» υπάρχουν δύο διάδρομοι προσγειοαπογείωσης αεροσκαφών και δύο συστήματα ILS.
Για τον διάδρομο 10 χρησιμοποιείται το ILS CAT Ι ενώ για τον διάδρομο 16 χρησιμοποιείται το ILS CAT ΙΙ.
Το ILS CAT ΙΙ είναι σε επιχειρησιακή λειτουργία από το Μάρτιο του 2002. Έκτοτε λειτουργεί συνεχώς και έδωσε ουσιαστική λύση στα προβλήματα που υπήρχαν στον αερολιμένα λόγω χαμηλής ορατότητας (ομίχλες κλπ.).
Τα στατιστικά στοιχεία δείχνουν ότι για το χρονικό διάστημα λειτουργίας του συστήματος ILS CAΤ ΙΙ μειώθηκαν ουσιαστικά οι χρόνοι που το «Μακεδονία» θα ήταν εκτός ελαχίστων ορίων για πτήσεις (ακυρώσεις - καθυστερήσεις πτήσεων) σε ποσοστό 80%.
Β) Το εγκαταστημένο ILS στον διάδρομο 16 έχει δυνατότητα λειτουργίας ως CAΤ ΙΙΙ. Αγοράστηκε με προδιαγραφές CAΤ ΙΙΙ και μετά την εγκατάστασή του, τα χαρακτηριστικά του στον αέρα μετρήθηκαν και βρέθηκαν ως CAT ΙΙΙ. Λόγω της μορφολογίας του εδάφους στην ευρύτερη περιοχή του αεροδρομίου (λόφοι Τριλόφου) και για λόγους ασφαλείας, η εκμετάλλευσή του γίνεται ως CAΤ ΙΙ.
Γ) Από τις 14-3-03 και ώρα 08.00 τοπική τέθηκε εκτός ενεργείας ο διάδρομος 16/34.
Σχετική ενημέρωση έγινε από την Υ.Π.Α. με έγκαιρη έκδοση δελτίου τύπου. Η θέση εκτός λειτουργίας του διαδρόμου 16/34 (για επτά μήνες) οφείλεται στη προγραμματισμένη εκτέλεση εργασιών στις περιοχές που ο υπό κατασκευή νέος παράλληλος τροχόδρομος 10/28 συναντά τον υπόψη (16/34) διάδρομο.
Η επιλογή του χρόνου διακοπής της χρήσης του διαδρόμου 16/34 έγινε ακριβώς γιατί ουσιαστικά έληγε η χειμερινή περίοδος και οι πιθανότητες αντιμετώπισης φαινομένων χαμηλής ορατότητας ήταν περιορισμένη. Η ολοκλήρωση και παράδοση σε χρήση του νέου παράλληλου τροχοδρόμου 10/28 προβλέπεται να γίνει εντός του έτους 2003.
Ο Υπουργός
ΧΡΙΣΤΟΣ ΒΕΡΕΛΗΣ»
21. Στην με αριθμό 7587/18-3-03 ερώτηση του Βουλευτή κ. Σωτήρη Χατζηγάκη δόθηκε με το υπ΄ αριθμ. 107162/1142/9-4-03 έγγραφο από την Υφυπουργό Περιβάλλοντος, Χωροταξίας και Δημοσίων Έργων η ακόλουθη απάντηση:
«Σε απάντηση της ερώτησης με αριθμό 7587 που κατατέθηκε στις 183/2003 από τον Βουλευτή κ. Σωτήρη Χατζηγάκη και στο πλαίσιο των αρμοδιοτήτων του Υπουργείου μας, σας γνωρίζουμε τα κάτωθι: 
Α. Σύμφωνα με τα Αρχεία των αρμοδίων Υπηρεσιών του Υ.ΠΕ.ΧΩ.Δ.Ε. δεν έχει υποβληθεί φάκελος για την περιβαλλοντική αδειοδότηση σχετικού έργου στο Δήμο Μαλακασίου Ν. Τρικάλων.
Β. Αναφορικά με το θέμα, μας είχε διαβιβαστεί (αρχές του 2001) από το Σύλλογο Μαλακασιωτών επιστολή για επικείμενη κατασκευή και λειτουργία μικρού υδροηλεκτρικού σταθμού ισχύος 976 KW της εταιρείας «Εννέα Βρύσες Μ.Ε.Π.Ε.» στη θέση Ποταμιά του Δήμου Μαλακασίου. Επίσης, κατά το ίδιο χρονικό διάστημα υποβλήθηκε έγγραφο της εταιρείας «ΑΡΚΤΟΥΡΟΣ» στο οποίο επισημαίνεται η αξία της περιοχής, ως βιοτόπου του προστατευόμενου είδους της καφέ αρκούδας. Τα ανωτέρω διαβιβάστηκαν στην Περιφέρεια Θεσσαλίας και στη Νομαρχιακή Αυτοδιοίκηση Τρικάλων, ως αρμόδιας για την περιβαλλοντική αδειοδότηση του έργου, με την επισήμανση της εξέτασης του θέματος ως προς τις επιπτώσεις του στον βιότοπο της αρκούδας.
Γ. Σε κάθε περίπτωση υποβολής αιτήματος για έγκριση σχετικών έργων, αυτό εξετάζεται σύμφωνα με την ισχύουσα Κοινοτική και Εθνική Νομοθεσία και σε εφαρμογή των Διεθνών Συμβάσεων που έχουν κυρωθεί από τη Χώρα μας.
Η Υφυπουργός
Ρ. ΖΗΣΗ»
22. Στην με αριθμό 7570/18-3-03 ερώτηση του Βουλευτή κ. Αναστασίου Νεράντζη δόθηκε με το υπ΄ αριθμ. ΓΥΑ/5495/15-4-03 έγγραφο από τον Υπουργό Αιγαίου η ακόλουθη απάντηση:
«Σε απάντηση στην ερώτηση 7570 του Βουλευτή κ. Αν. Νεράντζη, που αφορά την αποκατάσταση των ζημιών που προκλήθηκαν από τα ακραία καιρικά φαινόμενα που έπληξαν το Δήμο Λουτροπόλεως Θερμής του Νομού Λέσβου, σας γνωρίζουμε τα εξής:
Το Υπουργείο Αιγαίου με την αριθ. Πρωτ. 680.00/1/24/28-1-2003 απόφαση του Υπουργού Αιγαίου χρηματοδότησε τη Νομαρχιακή Αυτοδιοίκηση Λέσβου με το ποσό των 20 χιλιάδων ευρώ για πρόληψη και αντιμετώπιση ζημιών και ειδικά των προκληθέντων από πρόσφατες πλημμύρες.
Σχετικά με τις αποζημιώσεις ιδιωτών για καταστροφές που υπέστησαν λόγω θεομηνιών, το Υπουργείο Αιγαίου όπως προκύπτει εκ του Οργανισμού του δεν έχει αρμοδιότητα χρηματοδότησης για αποκαταστάσεις σε ιδιωτικές περιουσίες, γεωργικές εκμεταλλεύσεις, κινητή και ακίνητη περιουσία.
Ο Υπουργός
ΝΙΚΟΣ ΣΗΦΟΥΝΑΚΗΣ»
23. Στην με αριθμό 7696/20-3-03 ερώτηση του Βουλευτή κ. Γεωργίου Γαρουφαλιά δόθηκε με το υπ? αριθμ. 28869/ΙΗ έγγραφο από τον Υφυπουργό Εθνικής Παιδείας και Θρησκευμάων η ακόλουθη απάντηση:
«Απαντώντας στην ερώτηση με αριθμό 7696/20-3-03 την οποία κατέθεσε ο Βουλευτής κ. Γ. Γαρουφαλιάς η οποία αναφέρεται στη λειτουργία του Σχολείου των ΑΜΕΑ Λάρισας, σας γνωρίζουμε τα ακόλουθα:
α. Όπως μας πληροφόρησε η Δ/νση Α/θμιας Εκπαίδευσης Λάρισας με σχετικό έγγραφό της στο Ειδικό Νηπιαγωγείο και Ειδικό Δημοτικό Σχολείο Λάρισας, όπου φοιτούν 46 μαθητές (38 στο Δημοτικό Σχολείο και 8 στο Νηπιαγωγείο) υπηρετούν 9 δάσκαλοι, 3 νηπιαγωγοί, 3 εκπαιδευτικοί Φυσικής Αγωγής, 1 ψυχολόγος, 1 επιμελήτρια, 1 φυσιοθεραπεύτρια και 1 λογοθεραπεύτρια.
β. Σύμφωνα με τις ισχύουσες διατάξεις (5-8 μαθητές για κάθε δάσκαλο) αλλά και επί της ουσίας θεωρούμε ότι δεν υφίσταται θέμα έλλειψης προσωπικού στο συγκεκριμένο σχολείο.
γ. Εάν η Διευθύντρια του Σχολείου αποχωρήσει απ' αυτό, τότε θα αντικατασταθεί από άλλον εκπαιδευτικό.
δ. Σ? όλο το προσωπικό που υπηρετεί στις Σχολικές Μονάδες Ειδικής Αγωγής χορηγείται επιπλέον επίδομα δυσμενών συνθηκών που ανέρχεται στο ποσό των 193,5 Ευρώ το μήνα (άρθρο 4, κεφ. Ε΄, παράγρ. 4 του ν. 2817/2000).
ε. Το ΥΠΕΠΘ κάθε χρόνο μετεκπαιδεύει στα Τμήματα Ειδικής Aγωγής των Διδασκαλείων 202 εκπ/κούς Π.Ε. σε θέματα Ειδικής Αγωγής, έτσι ώστε να καλύπτει ανάγκες ΣΜΕΑ στην Α/θμια Εκπ/ση.
Ο Υφυπουργός
ΝΙΚΟΛΑΟΣ ΓΚΕΣΟΥΛΗΣ»
24. Στην με αριθμό 7688/20-3-03 ερώτηση του Βουλευτή κ. Στέφανου Μάνου δόθηκε με το υπ? αριθμ. 982/9-4-03 έγγραφο από τον Υπουργό Πολιτισμού η ακόλουθη απάντηση:
«Σχετικά με την υπ? αριθμ. 7688/20-03-2003 ερώτηση του Βουλευτή κ. Στέφανου Mάνου, σας γνωρίζουμε τα εξής:
Το κτίριο της οδού Διονυσίου Αρεοπαγίτου 15 έχει χαρακτηριστεί ως «συνοδευτικό» από την αρμόδια Διεύθυνση του Υ.ΠΕ.ΧΩ.Δ.Ε. (24100/1384/17.6.82) και όχι από το Κεντρικό Συμβούλιο Νεωτέρων Μνημείων.
Η κατεδάφιση του εν λόγω κτιρίου ιδιοκτησίας ΥΠ.ΠΟ. αποφασίστηκε με το υπ' αριθ. 45769/1280/4.2.2002 έγγραφο Γεν. Γραμμ. Υ.ΠΕ.ΧΩ.Δ.Ε., κατόπιν σύμφωνης γνώμης της ΕΠΑΕ, η οποία μπορεί να παράσχει και τις σχετικές πληροφορίες για την έκδοση της άδειας κατεδάφισης.
Η κυριότητα του ακινήτου περιήλθε στο Ελληνικό Δημόσιο από την στιγμή της παρακατάθεσης της επιδικασθείσας αποζημίωσης στο Tαμείo Παρακαταθηκών και Δανείων η οποία έγινε τον Ιούλιο του 2001, όπως προκύπτει από την ΥΠ.ΠΟ./ΑΠΑΛΛ/Φ.271-24/39755/30.7.2001, ΦΕΚ 649/ Τδ΄/7.8.2001), ειδοποίηση γενομένης παρακαταθέσεως.
Από πλευράς ΥΠ.ΠΟ τηρήθηκαν όλες οι νόμιμες διαδικασίες. Η απόφαση περί μη χαρακτηρισμού του κτιρίου ως ιστορικού διατηρητέου μνημείου ή ως έργου τέχνης δεν αποτελεί άδεια κατεδάφισης, την οποία χορηγεί το αρμόδΙο Πoλεoδομικό Γραφείο.
Ο Υπουργός
ΕΥΑΓΓΕΛΟΣ ΒΕΝΙΖΕΛΟΣ»
25. Στην με αριθμό 7681/20-3-03 ερώτηση του Βουλευτή κ. Φώτη Κουβέλη δόθηκε με το υπ? αριθμ. 14851/8-4-03 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση:
«Απαντώντας στην ανωτέρω ερώτηση σχετικά με το οποίο διαβιβάστηκε ερώτηση του βουλευτή κ. Φώτη Κουβέλη αναφορικά με την εξαίρεση των προερχομένων από το ΥΠ.ΕΣ.Δ.Δ.Α. υπαλλήλων, που μετατάχθηκαν με τις διατάξεις του άρθρου 77 του ν. 2910/2001 στις Νομαρχιακές Αυτοδιοικήσεις της χώρας, από την αύξηση του ποσοστού της μηνιαίας ειδικής πρόσθετης αμοιβής, σας γνωρίζουμε τα εξής:
Με τις διατάξεις του άρθρου 5 του Ν. 2880/30-1-2001 προβλέφθηκε πόρος από την αύξηση του ποσοστού 9 % της παραγράφου 15 του άρθρου 2 του Ν. 2349/95 σε 25% που θα αποδίδεται στους δικαιούχους, με κοινή απόφαση των Υπουργών Εσωτερικών, Δημόσιας Διοίκησης και Αποκέντρωσης και Οικονομίας και Οικονομικών.
Σε εκτέλεση της ανωτέρω διάταξης του Νόμου, εξεδόθη η αριθμ. 2/19691/0022/28-3-2001 κοινή απόφαση των Υπουργών Εσωτερικών, Δημόσιας Διοίκησης και Αποκέντρωσης και Οικονομίας και Οικονομικών, η οποία καθιστά δικαιούχους της ειδικής πρόσθετης αμοιβής όλους τους υπαλλήλους του Υπουργείου Εσωτερικών, Δημόσιας Διοίκησης και Αποκέντρωσης, συμπεριλαμβανομένων και των αυτοδικαίως αποσπασμένων στις Νομαρχιακές Αυτοδιοικήσεις της χώρας.
Στη συνέχεια, με τις διατάξεις του άρθρου 77 του Ν. 2910/2001 οι υπάλληλοι των Υπουργείων που υπηρετούσαν ως αυτοδίκαια αποσπασμένοι στις Νομαρχιακές Αυτοδιοικήσεις μετετάγησαν σε αυτές με παράλληλη κατάργηση των οργανικών τους θέσεων στο Υπουργείο.
Στους μεταταγέντες με τις διατάξεις του άρθρου 77 του Ν. 2910/2001 υπαλλήλους, πέραν της ειδικής πρόσθετης αμοιβής χορηγείται από την ημερομηνία δημοσίευσης του ανωτέρω νόμου το ειδικό επίδομα ύψους πενήντα (50) ευρώ το οποίο είχε προβλεφθεί με τις διατάξεις του άρθρου 30 παρ.5 του Ν. 2768/99 ως κίνητρο για τη μετάταξή τους στις Νομαρχιακές Αυτοδιοικήσεις.
Επομένως, οι υπάλληλοι των Νομαρχιακών Αυτοδιοικήσεων λαμβάνουν την προαναφερόμενη από το άρθρο 5 του Ν. 2880/2001 ειδική πρόσθετη αμοιβή και το επίδομα των πενήντα (50) ευρώ που προβλέφθηκε από τις διατάξεις της παρ. 5 του άρθρου 30 του Ν. 2768/99.
Με τις διατάξεις του άρθρου 12 παρ.5 του Ν.3074 (ΦΕΚ 296Α΄ /4-12-2002) «Γενικός Επιθεωρητής Δημόσιας Διοίκησης, Αναβάθμιση του Σώματος Επιθεωρητών-Ελεγκτών Δημόσιας Διοίκησης και του Συντονιστικού Οργάνου Επιθεώρησης και Ελέγχου και άλλες διατάξεις» ορίζεται ότι το ποσοστό είκοσι πέντε τοις εκατό (25%) της παρ. 1 του άρθρου 5 του Ν. 2880/2001 αυξάνεται σε τριάντα πέντε τοις εκατό (35%) και δικαιούχοι του ανωτέρω επιδόματος είναι οι υπάλληλοι του Υπουργείου Εσωτερικών, Δημόσιας Διοίκησης και Αποκέντρωσης, του Εθνικού Τυπογραφείου και του Εθνικού Κέντρου Δημόσιας Διοίκησης.
Ι
Στην ανωτέρω ρύθμιση δεν είναι δυνατόν να ενταχθούν και οι υπάλληλοι των Νομαρχιακών Αυτοδιοικήσεων, οι οποίοι όπως προαναφέρθηκε έχουν καταστεί πλέον, μετά τις υποχρεωτικές μετατάξεις του άρθρου 77 του Ν.2910/2001 υπάλληλοι των οικείων Νομαρχιακών Αυτοδιοικήσεων.
Ο Υφυπουργός
ΛΑΜΠΡΟΣ ΠΑΠΑΔΗΜΑΣ»
26. Στην με αριθμό 7678/20-3-03 ερώτηση των Βουλευτών κυρίων Γεωργίου Θωμά και Νικόλαου Νικολόπουλο δόθηκε με το υπ? αριθμ. 14781/8-4-03 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση:
«Σε απάντηση της ανωτέρω ερωτήσεως που κατέθεσαν οι Βουλευτές κυρίων Γιώργος Θωμάς και Νίκος Νικολόπουλος, αναφορικά με την ανάγκη επιχορήγησης του Δήμου Πατρέων, ώστε αυτός να προβεί στις αναγκαίες απαλλοτριώσεις για την εφαρμογή του σχεδίου πόλης, σας γνωρίζουμε κατά λόγω αρμοδιότητάς μας τα ακόλουθα:
Από την έναρξη ισχύος του ν. 2539/ 97 και σύμφωνα με τα οριζόμενα στην παρ. 7 του άρθρου 13 αυτού, απαγορεύεται η χρηματοδότηση των ΟΤΑ α΄ βαθμού με υπουργικές αποφάσεις από πόρους που δεν εντάσσονται στους κεντρικούς Αυτοτελείς Πόρους (ΚΑΠ) ή στους πόρους του Ειδικού Προγράμματος Τοπικής Αυτοδιοίκησης (ΕΠΤΑ). Τονίζεται ότι η χρηματοδότηση των σΤΑ της χώρας από τους ΚΑΠ, γίνεται με Κοινή Υπουργική Απόφαση αναφορικά με τα κριτήρια και τη διαδικασία κατανομής αυτών κάθε έτος, ύστερα από σχετική πρόταση της ΚΕΔΚΕ, ενώ η χρηματοδότηση μέσω του ΕΠΤΑ γίνεται με την αξιοποίηση μέτρων και δράσεων, που έχουν προβλεφθεί στον ισχύοντα κανονισμό του και σύμφωνα με την διαδικασία, η οποία έχει καθοριστεί με την αριθμ. 45329/27.12.1999 (ΦΕΚ 7/ Β΄) απόφαση του Υπουργείου μας, όπως αυτή τροποποιήθηκε με την αριθμ. 25437/ 19.6.2002 (ΦΕΚ 792/ Β΄) όμοια.
Ο Υφυπουργός
ΛΑΜΠΡΟΣ ΠΑΠΑΔΗΜΑΣ»
27. Στην με αριθμό 7554/18-3-03 ερώτηση του Βουλευτή κ. Βασιλείου Μιχαλολιάκου δόθηκε με το υπ? αριθμ. Β-3151/11-4-03 έγγραφο από τον Υφυπουργό Μεταφορών και Επικοινωνιών η ακόλουθη απάντηση:
«Σε απάντηση της ερώτησης με αριθμ. 7554 / 18-03-03 που κατέθεσε στη Βουλή ο Βουλευτής κ. Βασ. Μιχαλολιάκος , στα πλαίσια των αρμοδιοτήτων του Υπ.Μ.Ε., σας πληροφορoύμε τα παρακάτω:
1.Ως γνωστόν, η συμμετοχή του ελληνικού Δημοσίου στο μετοχικό, κεφάλαιο της ανώνυμης εταιρείας Οργανισμός Τηλεπικοινωνιών της Ελλάδος Α.Ε. (ΟΤΕ ΑΕ) έχει μειωθεί και προσδιορισθεί σε ποσοστό 33,761 %.
Η αλλαγή αυτή στο ιδιοκτησιακό καθεστώς της ΟΤΕ Α Ε. συνδυάζεται με κανονιστικές διατάξεις, οι οποίες εξαιρούν ρητά την ΟΤΕ ΑΕ από τον δημόσιο τομέα. Σύμφωνα με το νόμο 2733/1999, η εταιρεία ΟΤΕ ΑΕ δεν εμπίπτει πλέον στο πεδίο εφαρμογής του νόμου 2414/1996 («Εκσυγχρονισμός των δημοσίων επιχειρήσεων και Οργανισμών και άλλες διατάξεις») αλλά αποκλειστικά στο νόμο 2190/1920 («Περί ανωνύμων εταιρειών»)με τον οποίο έχει πλήρως εναρμονιστεί το ισχύον καταστατικό της εταιρείας ΟΤΕ Α.Ε. Η εταιρεία ΟΤΕ Α.Ε. δεν αποτελεί πλέον δημόσια επιχείρηση, αλλά λειτουργεί αποκλειστικά με κριτήρια ιδιωτικών ανωνύμων εταιρειών, όπως άλλωστε επιτάσσει η πλήρως απελευθερωμένη αγορά των τηλεπικοινωνιών, μετά τον νόμο 2867/2000.
Στο πλαίσιο αυτό, ο Υπουργός Mεταφορών και Επικοινωνιών δεν έχει αρμοδιότητα εποπτείας, ούτε δυνατότητα ελέγχου των αποφάσεων της διοίκησης της εταιρείας ΟΤΕ Α. Ε.
2. Σύμφωνα με το αριθμ. πρωτ. 7902/ Φ. 45/11-04-03 έγγραφο της Εθνικής Επιτροπής Τηλεπικοινωνιών και Ταχυδρομείων ( Ε.Ε.Τ.Τ.) πληροφορούμε επίσης ότι με το άρθρο 13 παρ.2 του Νόμου 2867 Ι 2000 «Οργάνωση και Λειτουργία των Τηλεπικοινωνιών και ?λλες Διατάξεις», ο Ο.Τ.Ε. Α.Ε είναι υπόχρεος για την παροχή της Καθολικής Υπηρεσίας έως 31 Δεκεμβρίου 2001. Με την Απόφαση της Ε.Ε.Τ.Τ. ( Αριθμός Αποφάσεως 240 1131 28-12-2001) που δημοσιεύτηκε στο ΦΕΚ Β΄ 23/16-01-02, η υποχρέωση του Ο.Τ.Ε Α.Ε. για την παροχή Καθολικής Υπηρεσίας παρατάθηκε έως την 31 Δεκεμβρίου 2002 και με την Απόφαση της Ε-Ε.Τ.Τ. 264 / 140 / 2002 «Ορισμός Υπόχρεων Παροχής Καθολικής Υπηρεσίας» (ΦΕΚ 1368 / Β / 2002) ο Ο. Τ. Ε. ορίσθηκε ως υπόχρεος Καθολικής Υπηρεσίας μέχρι της 31 Δεκεμβρίου 2003. Η κύρια αποστολή της Καθολικής Υπηρεσίας είναι η τηλεπικοινωνιακή εξυπηρέτηση όλων των περιοχών της χώρας.
Η Ε.Ε.Τ.Τ. έχει εκδώσει την με αριθμ. Αποφ. ΑΠ.255 / 83 /14-06-02 σύμφωνα με την εξουσιοδότηση του άρθρου 8 παρ. 5 του Ν. 2867/2000, όπου καθορίζονται με λεπτομέρεια οι υπηρεσίες που περιλαμβάνονται στην Καθολική Υπηρεσία καθώς και όλα τα γενικότερα ζητήματα που προκύπτουν από την εφαρμoγή της.
Επιπλέον, σύμφωνα με τα παραπάνω ο ΟΤΕ , ως Πάροχος Καθολικής Υπηρεσίας, δεσμεύεται για την τήρηση συγκεκριμένων Ποιοτικών δεικτών όσον αφορά συχνότητα βλαβών, ποσοστά αποτυχίας κλήσεων και ποσοστά αποκατάστασης βλαβών.
Η ΕΕΤΤ στα πλαίσια της προσπάθειά της για την εφαρμογή των διατάξεων περί Καθολικής Υπηρεσίας θα απευθύνει άμεσα-επίσημο ερώτημα προς τις αρμόδιες υπηρεσίες του ΟΤΕ όπου θα ζητείται η αποκατάσταση των προβλημάτων τηλεφωνικής επικοινωνίας στην νήσο των Κυθήρων, το συντομότερο δυνατό χρονικό διάστημα, με περιγραφή των απαιτουμένων ενεργειών.
3. Ο Οργανισμός Τηλεπικοινωνιών Ελλάδος Ο.Τ.Ε. Α.Ε. με το έγγραφό του 938/382036/27-03-03 προς το Υπ.Μ.Ε πληρoφορεί ότι οι βλάβες του Τηλεπικοινωνιακού Δικτύου που εμφανίστηκαν στις 17-03-03 και 18-03-03 στην νήσο των Κυθήρων οφείλονταν αποκλειστικά στα ακραία καιρικά φαινόμενα. Οι 784 παροχές στη Χώρα παρέμειναν εκτός λειτουργίας τις πρωινές ώρες της 18-3-03,λόγω διακοπής λειτουργίας της ΔΕΗ , ενώ οι κύριες τηλεπικοινωνιακές εγκαταστάσεις στην περιοχή Ποταμού Κυθήρων (2.096 παροχές) λειτουργούσαν κανονικά και δεν αντιμετώπισαν κανένα πρόβλημα.
Τέλος, γνωρίζει ότι ουδεμία μείωση του προσωπικού των Υπηρεσιών του στα Κύθηρα έχει πραγματοποιηθεί και επισημαίνει ότι οι εγκαταστάσεις της νήσου, λόγω του απομακρυσμένου της περιοχής, αντιμετωπίζονται με σοβαρότητα και υπευθυνότητα από τις αρμόδιες Υπηρεσίες του.
Ο Υφυπουργός
ΕΜΜΑΝΟΥΗΛ ΣΟΦ. ΣΤΡΑΤΑΚΗΣ»
28. Στην με αριθμό 7543/18-3-03 ερώτηση του Βουλευτή κ. Ηλία Καλιώρα δόθηκε με το υπ? αριθμ. 14758/8-4-03 έγγραφο από τον Υφυπουργό Εσωτερικών Δημόσιας Διοίκησης και Αποκέντρωσης η ακόλουθη απάντηση:
«Σε απάντηση της παραπάνω ερωτήσεως αναφορικά με το αντικείμενο του θέματος και μετά από σχετικό έγγραφο της Περιφέρειας Στερ. Ελλάδας, σας πληροφορούμε τα εξής:
Μετά τα έντονα καιρικά φαινόμενα που έπληξαν την Περιφέρεια Στερεάς Ελλάδας, με την αριθ.944/24.2.03 απόφαση Γ.Γ. Π.Σ.Ε ορίστηκαν κλιμάκια μηχανικών τα οποία σε συνεργασία με τις υπηρεσίες των Ο.Τ.Α. Α΄ και Β΄ Βαθμού προχώρησαν σε καταγραφή των ζημιών.
Τα έργα αποκατάστασης των ζημιών θα εκτελεστούν με χρηματοδότηση του Υπουργείου Οικονομίας και Οικονομικών και εγγραφή πίστωσης στις Σ.Α.Ε.Π. της Περιφέρειας Στερεάς Ελλάδας.
Με την αριθμ.11444/17.3.2003 απόφαση ΥΠ.ΕΣ.Δ.Δ.Α. επιχορηγήθηκαν οι πληγέντες από τις θεομηνίες Ο.Τ.Α. της Χώρας με το συνολικό ποσό των 44.573.000 ΕΥΡΩ σε βάρος των πιστώσεων του έργου 2003ΣΕ05500005 «Πρόγραμμα αντιμετώπισης ζημιών και καταστροφών που προκλήθηκαν από τις θεομηνίες στους Ο.Τ.Α. της Χώρας» και συγκεκριμένα για το Νομό Φθιώτιδας με το ποσό των 1.549.000 ΕΥΡΩ.
Τέλος τα θέματα αποκατάστασης των ζημιών σε καλλιέργειες είναι αρμοδιότητας του συνερωτώμενου Υπουργείου Γεωργίας.
Ο Υφυπουργός
Λ. ΠΑΠΑΔΗΜΑΣ»
29. Στην με αριθμό 7519/18.3.03 ερώτηση του Βουλευτή κ. Λευτέρη Παπανικολάου δόθηκε με το υπ? αριθμ. 1091/8.4.03 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση:
«Απαντώντας στην ερώτηση 7519/18-3-2003, που υποβλήθηκε στη Βουλή των Ελλήνων από το βουλευτή κ. Λευτέρη Παπανικολάου, και αφορά τα μέτρα που πρόκειται να ληφθούν για την καταγραφή των ζημιών από ανεμοθύελλες καθώς και την αποζημίωση των πληγέντων στο νομό Μεσσηνίας, σας γνωρίζουμε ότι:
Στη πληγείσα περιοχή μετέβη κυβερνητικό κλιμάκιο το οποίο δεσμεύτηκε για την αποκατάσταση των ζημιών στις υποδομές και την καταβολή αποζημιώσεων στους πληγέντες αμέσως μόλις ολοκληρωθούν οι προβλεπόμενες από το Νόμο διαδικασίες (καταγραφή ζημιών από τους Δήμους, αίτημα οριοθέτησης της πληγείσας περιοχής από τον Νομάρχη και έκδοση κοινής υπουργικής απόφασης πιστωτικών διευκολύνσεων).
Πέραν τούτου, σας γνωρίζουμε ότι το ΥΠΕΣΔΔΑ με την υπ? αριθμ. 11444/2003 Υπουργική απόφασή του επιχορήγησε Ο.Τ.Α. του Νομού Μεσσηνίας με το ποσό των 1.372.000,00 ? για ζημιές και καταστροφές που προκλήθηκαν από θεομηνίες.
Ειδικότερα, για τις ζημιές που προκλήθηκαν στη φυτική παραγωγή και τις υποδομές του αγροτικού τομέα, αρμόδιο να απαντήσει είναι το συνερωτώμενο Υπουργείο Γεωργίας. 
Ο Υφυπουργός
Λάμπρος Παπαδήμας»
30. Στην με αριθμό 7511/18.3.03 ερώτηση του Βουλευτή κ. Ελευθερίου Παπαγεωργόπουλου δόθηκε με το υπ? αριθμ. 1032241/2177/Β0010/3.4.03 έγγραφο από τον Υφυπουργό Οικονομίας η ακόλουθη απάντηση:
«Σε απάντηση της πιο πάνω ερώτησης, που κατατέθηκε στην Βουλή από τον Βουλευτή κ. Ελ. Παπαγεωργόπουλο και αφορά την κατασκευή έργων στην Γέφυρα του Ευρίπου στην Χαλκίδα, σας πληροφορούμε ότι όπως ήδη σας έχουμε κάνει γνωστό με τα υπ' αριθ. 11 03611/10524/Β0010/31.12.2002, 1005041/10694/Β0010/ 23.1.2003 και 1029241/2028/80010/27.3.2003 έγγραφά μας, τα προαναφερόμενα έργα διαμόρφωσης εκτελούνται σε περιοχή, που έχει καθορισθεί Χερσαία Ζώνη Λιμένα με την αριθμ. 29122/18.5.37 απόφαση του Υπουργείου Συγκοινωνιών και ως εκ τούτου αρμόδιος φορέας διοίκησης και εκμετάλλευσης λιμένα έχει καταστεί το Λιμενικό Ταμείο Χαλκίδας, το οποίο προβαίνει σε σχετικές παραχωρήσεις και εγκρίσεις κατασκευής έργων.
Ενόψη των ανωτέρω και δεδομένου -ότι τα εν λόγω Λιμενικά Ταμεία εποπτεύονται από το Υπουργείο Εμπορικής Ναυτιλίας, αποκλειστικά αρμόδιο να σας ενημερώσει είναι το Υπουργείο αυτό.
Ο Υφυπουργός
Α. ΦΩΤΙΑΔΗΣ»
31. Στην με αριθμό 7511/18.3.03 ερώτηση του Βουλευτή κ. Ελευθερίου Παπαγεωργόπουλου δόθηκε με το υπ? αριθμ. 968/8.4.03 έγγραφο από τον Υπουργό Πολιτισμού η ακόλουθη απάντηση:
«Σχετικά με την υπ' αριθμ. 7511/18.03.2θ03 ερώτηση του Βουλευτή κ. Ελευθερίου Παπαγεωργόπουλου, σας γνωρίζουμε τα εξής:
Όσον αφορά τα ζητήματα που αφορούν το Υπουργείο Πολιτισμού, έχουν ήδη απαντηθεί στον κ. Βουλευτή με τις ΥΠ.ΠΟ./Γ.Υ./Κ.Ε./741/19.12.2002, ΥΠ.ΠΟ./Γ.Υ./Κ.Ε./825/12.2.2003 και ΥΠ.πο./Γ.Υ./Κ-Ε./932/20.03.2003 ερωτήσεις και Αιτήσεις Κατάθεσης Εγγράφων. Για τα λοιπά ερωτήματα αρμόδιο να απαντήσει είναι το συνερωτώμενο Υπουργείο Εμπορικής Ναυτιλίας.
Ο Υπουργός
ΕΥΑΓΓΕΛΟΣ ΒΕΝΙΖΕΛΟΣ»
32. Στην με αριθμό 7509/18.3.03 ερώτηση των Βουλευτών κυρίων Λιάνας Κανέλλη και Αντώνη Σκυλλάκου δόθηκε με το υπ? αριθμ. 967/9.4.03 έγγραφο από τον Υπουργό Πολιτισμού και ακόλουθη απάντηση:
«Σχετικά με την υπ' αριθμ. 7509/18.03.2003 Ερώτηση των Βουλευτών κ.κ. Λιάνας Κανέλλη και Αντώνης Σκυλλάκου σας γνωρίζουμε τα εξής:
Τα ζητήματα που τίθενται με την ερώτηση των κ. κ. Βουλευτών σχετικά με το Νέο Μουσείο Ακρόπολης. έχουν ήδη απαντηθεί στη Βουλή. με την Ερώτηση ΥΠ.ΠΟ./Γ.Υ./Κ.Ε./608/15.1O.2002 και τις Αιτήσεις Κατάθεσης Εγγράφων ΥΠ.ΠΟ./Γ.Υ./Κ.Ε./683/28.11.2002, YΠ.ΠΟ/Γ.Υ./Κ.Ε./835/20.02.03 και ΥΠ.ΠΟ./Γ.Υ./Κ.Ε./961/7.4.2003 των ιδίων, με τα αιτηθέντα στοιχεία.
Ο Υπουργός
ΕΥΑΓΓΕΛΟΣ ΒΕΝΙΖΕΛΟΣ»
33. Στην με αριθμό 7466/17.3.03 ερώτηση του Βουλευτή κ. Ιωάννη Γιαννάκη δόθηκε με το υπ? αριθμ. 7466/17.3.03 έγγραφο από την Υπουργό Περιβάλλοντος,Χωροταξίας και Δημοσίων Έργων η ακόλουθη απάντηση:
«Απαντώντας στην ερώτηση με αριθμό 7466 που κατατέθηκε στις 17/3/2003από τον Βουλευτή κ. Γιάννη Γιαννάκη, σας πληροφορούμε τα εξής:
1. Έχουν ανατεθεί σχετικά ερευνητικά προγράμματα. Η β΄ φάση του ερευνητικού προγράμματος που περιλαμβάνει τα εναλλακτικά σενάρια ανάπτυξης έχει ολοκληρωθεί από το 1999. Τον Σεπτέμβριο του 2001 επικαιροποιήθηκε λαμβάνοντας υπόψη την μεταολυμπιακή χρήση των ολυμπιακών εγκαταστάσεων.
2. Έχουν χωροθετηθεί Ολυμπιακές εγκαταστάσεις (ν. 2833/2000 και ΚΥΑ 28772/6978).
3. Σύμφωνα με τον Ν.2941/01 (ΦΕΚ 201/Α12001) άρθρο 23 ο ανατολικός Αερολιμένας χαρακτηρίσθηκε «Τουριστικό Δημόσιο Κτήμα» για τη δημιουργία Συνεδριακού Κέντρου, η έκταση του οποίου καθορίστηκε με απόφαση του Προέδρου του Οργανισμού Ρυθμιστικού Σχεδίου και Προστασίας Περιβάλλοντος Αθήνας (ΟΡΣΑ).
4. Σε ότι αφορά την υλοποίηση του Πάρκου, Δεκέμβριο 2000, ελήφθη απόφαση σε κυβερνητικό επίπεδο να σταματήσει η χρήση του χώρου ως αεροδρόμιο τόσο από την Πολεμική Αεροπορία, όσο και από την Γενική Αεροπορία και να μετατραπεί ο χώρος σε Πάρκο, κυρίως Πρασίνου) με όσο το δυνατόν λίγα νέα κτήρια. Οι νέες χρήσεις θα στεγαστούν κυρίως σε υπάρχοντα κτήρια. Σχετικές ανακοινώσεις έγιναν πρόσφατα από τον Πρωθυπουργό κ. Κωνσταντίνο Σημίτη.
5. Σε . ότι αφορά τον Φορέα Διαχείρισης του Πάρκου σας πληροφορούμε ότι στο Ν. 2338195 (ΦΕΚ 202/Α114-9-95) που αφορά στην κύρωση της Σύμβασης Ανάπτυξης του νέου Διεθνούς Αεροδρομίου της Αθήνας στα Σπάτα όπου προβλέπεται η Δημιουργία Μητροπολιτικού Πάρκου στο χώρο του Αεροδρομίου του Ελληνικού γίνεται αναφορά στην ίδρυση του φορέα διαχείρισης και συγκεκριμένα:
?ρθρο ένατο
2. Ιδρύεται Νομικό Πρόσωπο Ιδιωτικού Δικαίου με έδρα την Αθήνα και επωνυμία«Διαχειρητικός Φορέας Μητροπολιτικής Ζώνης Πρασίνου Λεκανοπεδίου Αθηνών». Το νομικό αυτό πρόσωπο λειτουργεί χάριν του δημοσίου συμφέροντος κατά τους κανόνες του ιδιωτικού δικαίου και της ιδιωτικής οικονομίας, δεν υπάγεται στον ευρύτερο δημόσιο χώρο και δεν εφαρμόζονται σ' αυτό οι διατάξεις που διέπουν τις εταιρείες που άμεσα ή έμμεσα ανήκουν στο Δημόσιο.
3. Σκοπός του «Φορέα» είναι η προστασία, η συντήρηση, η διαχείριση και η με κάθε τρόπο αξιοποιεί τον πιο πάνω χώρο και η εκπόνηση σχετικών μελετών.
4. Με προεδρικό Διάταγμα που εκδίδεται με πρόταση των Υπουργών (Οικονομικών και Περιβάλλοντος, Χωροταξίας και Δημοσίων Έργων) ρυθμίζονται ΟΙ ειδικότεροι σκοποί του «Φορέα» οι τρόποι και τα μέσα εκπλήρωσής τους, οι πόροι του, τα όργανα διοίκησής του, η συγκρότηση και οι αρμοδιότητες των οργάνων αυτών, τα θέματα του προσωπικού του, καθώς και κάθε άλλη συναφή λεπτομέρεια.
Επίσης ο Νόμος ν. 2742/α/99 άρθρο 15 παράγραφος 9 που αναφέρεται στους Φορείς Διαχείρισης Περιβαλλοντικών έργων και προγραμμάτων αναφέρει και την ίδρυση «Φορέα Διαχείρισης της Μητροπολιτικής Ζώνης Πρασίνου στην περιοχή του Ελληνικού» ως νομικό πρόσωπο ιδιωτικού δικαίου.
Η Υπουργός
Β. ΠΑΠΑΝΔΡΕΟΥ»
34. Στην με αριθμό 7749/21.3.03 ερώτηση των Βουλευτών κυρίων Ηλία Καλλιώρα και Θεοδώρου Σκρέκα δόθηκε με το υπ? αριθμ. 1562/15.4.03 έγγραφο από τον Υφυπουργό Γεωργίας η ακόλουθη απάντηση:
«Απαντώντας στην παραπάνω ερώτηση που κατέθεσαν οι Βουλευτές κύριοι Η. Καλλιώρας, Θ. Σκρέκας, για τα θέματα της αρμοδιότητάς μας, σας πληροφορούμε τα εξής:
Οι περιφερειακές κτηνιατρικές υπηρεσίες, προσπαθούν καθημερινά για την εφαρμογή της νομοθεσίας με τον καλύτερο δυνατό τρόπο.
Οι κεντρικές αγορές των πόλεων, αναλόγως με την περίπτωση, λειτουργούν είτε σαν κρεοπωλεία λιανικής πώλησης, οπότε δεν ανταγωνίζονται τα εργαστήρια τεμαχισμού, είτε σαν χονδραγορές.
Από αυτές, η αγορά της Θεσσαλονίκης εκσυγχρονίστηκε ήδη, ενώ η αγορά της Αθήνας υπέστη σημαντικές βελτιώσεις. Ο περαιτέρω εκσυγχρονισμός σχεδιάζεται. με γοργά βήματα. Το καλοκαίρι του 2003 θα είναι έτοιμα τα νέα σχέδια, τα οποία χρειάστηκε να τροποποιηθούν λόγω μείωσης του οικοπέδου από απαλλοτρίωση σημαντικού τμήματος αυτού χάριν της διάνοιξης της λεωφόρου Κηφισού.
Ενδεχόμενες μεμονωμένες περιπτώσεις παρανομίας δεν αποτελούν κανόνα και σας παρακαλούμε να μας γνωστοποιήσετε όσες περιπτώσεις έχουν υποπέσει στην αντίληψή σας για να γίνουν οι νόμιμες ενέργειες.
Σας βεβαιώνουμε ότι η τήρηση της νομιμότητας είναι κοινός μας στόχος και οι προσπάθειες στον τομέα αυτό των υπηρεσιών μας είναι αδιάκοπες.
Ο Υφυπουργός
Χ. ΧΑΤΖΗΜΙΧΑΛΗΣ»)
ΠΡΟΕΔΡΕΥΩΝ (Κωνσταντίνος Γείτονας): Κύριοι συνάδελφοι, εισερχόμαστε στη συζήτηση των
ΕΠΙΚΑΙΡΩΝ ΕΡΩΤΉΣΕΩΝ
Επίκαιρες ερωτήσεις πρώτου κύκλου:
Ζητώ την έγκρισή σας να προηγηθεί η δεύτερη με αριθμό 712/10-6-2003 επίκαιρη ερώτηση πρώτου κύκλου του Βουλευτή του Κομμουνιστικού Κόμματος Ελλάδας κ. ?γγελου Τζέκη προς τον Υπουργό Εργασίας και Κοινωνικών Ασφαλίσεων, σχετικώς με το κλείσιμο της βιομηχανίας «ΒΑΛΚΑΝ ΕΞΠΟΡΤ» στη Θεσσαλονίκη κλπ., επειδή ο ερωτώμενος κύριος Υφυπουργός έχει μια ανειλημμένη υποχρέωση. 
ΠΟΛΛΟΙ ΒΟΥΛΕΥΤΕΣ: Μάλιστα, μάλιστα. 
ΠΡΟΕΔΡΕΥΩΝ (Κωνσταντίνος Γείτονας): Συνεπώς, αφού έχω την έγκρισή σας, προχωρούμε στη συζήτηση της επίκαιρης ερώτησης. 
Η επίκαιρη ερώτηση του κ. Τζέκη συνοπτικά έχει ως εξής:
«Σε απεργιακές κινητοποιήσεις βρίσκονται οι εργαζόμενοι του εργοστασίου «ΒΑΛΚΑΝ ΕΞΠΟΡΤ», αγωνιζόμενοι να διατηρήσουν τις θέσεις εργασίας τους, που απειλούνται από τις κερδοσκοπικές επιδιώξεις της εργοδοσίας και γίνονται μέσα στα πλαίσια της κυβερνητικής πολιτικής. 
Η παραγωγική μονάδα μοριοσανίδας (νοβοπάν) του εργοστασίου ανακοινώθηκε ότι κλείνει και μεταφέρεται σε άλλη χώρα (π.χ. Ρουμανία). Ήδη εκατόν πενήντα περίπου εργαζόμενοι στη συγκεκριμένη επιχείρηση έχουν απολυθεί. 
Στη Θεσσαλονίκη τα τελευταία χρόνια χιλιάδες εργαζόμενοι βρέθηκαν στην ανεργία, επειδή οι επιχειρήσεις στις οποίες δούλευαν είτε συρρικνώθηκαν και στη συνέχεια έκλεισαν είτε πουλήθηκαν και οι εργαζόμενοι βρέθηκαν στην ανεργία. 
Ερωτάται ο κύριος Υπουργός: τι μέτρα προτίθεται να πάρει η Κυβέρνηση, προκειμένου να αποτραπεί το κλείσιμο της μονάδας νοβοπάν της επιχείρησης «ΒΑΛΚΑΝ ΕΞΠΟΡΤ».»
Θα απαντήσει ο Υφυπουργός Εργασίας και Κοινωνικών Ασφαλίσεων κ. Τζιόλας.
Έχετε το λόγο, κύριε Υφυπουργέ.
ΕΛΕΥΘΕΡΙΟΣ ΤΖΙΟΛΑΣ (Υφυπουργός Εργασίας και Κοινωνικών Ασφαλίσεων): Ευχαριστώ, κύριε Πρόεδρε.
Πράγματι στην επιχείρηση της «ΒΑΛΚΑΝ ΕΞΠΟΡΤ» υπάρχει την τελευταία περίοδο μία ένταση, η οποία οφείλεται κυρίως σε προβλήματα που έχουν σχέση με τη μη καταβολή δεδουλευμένων, καθώς επίσης και με τη μείωση προσωπικού.
Τα προβλήματα αυτά σχετίζονται με τις επιδιώξεις, όπως διαπιστώνεται, της επιχείρησης να περιστείλει την παραγωγή νοβοπάν και ίσως σε ένα βάθος χρόνου να παύσει η λειτουργία αυτού του τμήματος παραγωγής.
Αυτά τα οποία έχουν γίνει μέχρι τώρα ώστε να λειτουργεί πλήρως η επιχείρηση είναι δύο τριμερείς συσκέψεις, που πραγματοποιήσαμε στο Υπουργείο σε προηγούμενη φάση, για να δούμε τα προβλήματα, και να συγκρατήσουμε την κατάσταση. Επίσης, έχουν γίνει έλεγχοι από την Επιθεώρηση Εργασίας. Από τους ελέγχους της Επιθεώρησης Εργασίας διαπιστώθηκε ότι υπάρχουν προβλήματα σχετικά με δεδουλευμένα και γι? αυτό η τοπική Επιθεώρηση υπέβαλε μήνυση για μη καταβολή δεδουλευμένων και ζήτησε από την επιχείρηση γραπτές εξηγήσεις, προκειμένου, η Επιθεώρηση, να ασκήσει εν συνεχεία την αρμοδιότητά της με επιβολή προστίμου.
Το θέμα όμως είναι πιο ουσιαστικό. Στις προηγούμενες τριμερείς συσκέψεις που πραγματοποιήσαμε στο Υπουργείο, είχαμε συστήσει στην επιχείρηση στα πλαίσια υπαρκτών επιχειρηματικών προγραμμάτων και των πόρων που διατίθενται για την ανταγωνιστικότητα και τον εκσυγχρονισμό των επιχειρήσεων, να κάνει χρήση αυτών των προγραμμάτων, υποβάλλοντας σχετικές προτάσεις, έτσι ώστε και το τμήμα νοβοπάν αλλά και συνολικά η επιχείρηση να γίνει περισσότερο ανταγωνιστική, αξιοποιώντας πόρους αυτών των προγραμμάτων. Πρέπει να πούμε, όμως, ότι η επιχείρηση δεν κινήθηκε με τον ανάλογο ζήλο και τη δέουσα ευθύνη πάνω σε μια τέτοια κατεύθυνση.
Για το σκοπό αυτόν προγραμματίζουμε και μια νέα πρωτοβουλία, υπό τα νέα δεδομένα που υπάρχουν τώρα, την επόμενη εβδομάδα, στην οποία πρωτοβουλία θα καλέσουμε να συμμετάσχει και η επιχείρηση, εκτός από τους εργαζόμενους, οι οποίοι έχουν πράγματι ένα σοβαρό πρόβλημα μπροστά τους. Στη σύσκεψη αυτή θα συμμετάσχουν επίσης στελέχη από τα άλλα Υπουργεία που σχετίζονται με αντίστοιχα προγράμματα, δηλαδή το Υπουργείο Ανάπτυξης και το Υπουργείο Οικονομίας, με στόχο να δούμε ξανά τις προθέσεις και τις επιδιώξεις της επιχείρησης, έτσι ώστε το τμήμα νοβοπάν να μην κλείσει και να μην έχουμε προβλήματα ανεργίας λόγω αυτού του γεγονότος.
ΠΡΟΕΔΡΕΥΩΝ (Κωνσταντίνος Γείτονας): Ο κ. Τζέκης έχει το λόγο.
ΑΓΓΕΛΟΣ ΤΖΕΚΗΣ: Ευχαριστώ, κύριε Πρόεδρε.
Κύριε Πρόεδρε, η «ΒΑΛΚΑΝ ΕΞΠΟΡΤ» ήταν μια πολύ κερδοφόρος εταιρεία, απασχολούσε περίπου πεντακόσιους εργαζόμενους, αλλά ο προηγούμενος ιδιώτης, αφού άρπαξε ό,τι άρπαξε από την εκμετάλλευση, την άφησε στα χέρια των τραπεζών για χρέη. Και βέβαια ο νέος ιδιοκτήτης όχι ότι χάνει, κερδίζει. Το ζήτημα όμως είναι ότι τα κέρδη αυτά αυξάνονται, ενώ μειώνονται οι θέσεις εργασίας.
Δεν είναι λοιπόν το ζήτημα μόνο ότι το τμήμα νοβοπάν, όπως έχει πει ο εργοδότης στους εργαζόμενους, θα κλείσει μέχρι το τέλος του χρόνου, αλλά είναι πλέον γεγονός ότι τα πενήντα δύο άτομα που απασχολούσε έγιναν δεκαεπτά, ότι εδώ και ένα χρόνο έχει κλείσει ένα άλλο τμήμα, το κόντρα πλακέ και συνολικά έχουν μειωθεί πενήντα δύο θέσεις.
Βλέπουμε τώρα μια προσπάθεια, που γίνεται και από την Κυβέρνηση, να γίνει άλλη μια συζήτηση με τον εργοδότη και τους εργαζόμενους, για να βρεθεί μια κοινή συνισταμένη. Αυτό το έργο όμως το έχουμε ξαναδεί, κύριε Πρόεδρε, με τη «SOFTEX». Και εκεί έγιναν ακριβώς τα ίδια: μια «προσπάθεια» της Κυβέρνησης, αλλά τελικά έβαλε λουκέτο η επιχείρηση, έφυγαν με τα κέρδη τους οι ιδιοκτήτες και έμειναν στο δρόμο οι πεντακόσιοι άνεργοι της Δράμας και της Αττικής.
Πιστεύουμε λοιπόν ότι το ζήτημα απλώνεται πλέον σε όλη τη χώρα. Και εδώ ακριβώς είναι οι σοβαρές ευθύνες της Κυβέρνησης. Δεν μπορούμε να λέμε ότι θα κάνουμε μια νέα τριμερή συνάντηση, για να δούμε τι συμβαίνει εκεί. Το τι συμβαίνει είναι πλέον γνωστό: δήθεν στα πλαίσια της ανταγωνιστικότητας οι επιχειρηματίες ζητάνε από τους εργαζόμενους να κάνουν οπισθοχώρηση σε όλα τα δικαιώματά τους. Και οι μισθοί μειώνονται και ασφαλιστικές εισφορές χρεώνονται περισσότερες οι εργαζόμενοι, γιατί ?λέει- αυτά τα προϊόντα βρίσκονται σε ανταγωνιστικότερες τιμές εκτός Ελλάδας. Απειλούν μάλιστα με το ενδεχόμενο να πάρουν την εταιρεία να την πάνε κάπου αλλού. ?ρα το ζήτημα εδώ είναι ευρύτερο και πρέπει να το αντιμετωπίσουμε.
Εμείς πιστεύουμε ότι η πρόταση του Κομμουνιστικού Κόμματος Ελλάδας, που έχει κατατεθεί, βεβαίως δίνει διέξοδο. ?ρα θέλει και μία άλλη πολιτική. Μιλάμε για ενιαίο δημόσιο φορέα ξύλου, όπου μέσα από την κλαδική και διακλαδική πολιτική πραγματικά μπορεί να αναπτυχθεί ο κλάδος, διότι είναι κερδοφόρος. 
Τώρα είναι άλλο το ζήτημα πώς προωθείται ακριβώς ο κλάδος αυτός στα χέρια του ιδιωτικού κεφαλαίου, όπως και μία σειρά άλλοι κλάδοι, κλωστοϋφαντουργία κλπ, που είναι γνωστό ότι άφησαν τρομερά κέρδη στους ιδιοκτήτες, αλλά τα εργοστάσια έχουν κλείσει.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Ανησυχούμε, κύριε Υπουργέ, από αυτά που μας είπατε. Το ότι και οι εργαζόμενοι βρίσκονται σε κινητοποιήσεις, πρέπει αυτό να σας βάλει σε σκέψεις. 
ΠΡΟΕΔΡΕΥΩΝ (Κωνσταντίνος Γείτονας): Ολοκληρώστε, κύριε Τζέκη.
ΑΓΓΕΛΟΣ ΤΖΕΚΗΣ: Θα αγωνιστούν για τις θέσεις εργασίας. Πιστεύω ότι η πρόθεση του Υπουργείου δεν είναι να καλύψει τις θέσεις εργασίας. Το ζήτημα για το Υπουργείο είναι πλέον πώς θα καλύψει τον εργοδότη. Βλέπουμε ότι αυτή είναι η πάγια τακτική σας. 
ΠΡΟΕΔΡΕΥΩΝ (Κωνσταντίνος Γείτονας): Ο κύριος Υπουργός έχει το λόγο.
ΕΛΕΥΘΕΡΙΟΣ ΤΖΙΟΛΑΣ (Υφυπουργός Εργασίας και Κοινωνικών Ασφαλίσεων): Κύριε Πρόεδρε, νομίζω ότι η γενίκευση, στην οποία προέβη ο συνάδελφος κ. Τζέκης, είναι άστοχη και αβάσιμη, με την έννοια ότι ισχυρίζεται παρόμοιες περιπτώσεις υπάρχουν και εξαπλώνονται σε όλη την Ελλάδα και σε όλες τις επιχειρήσεις. Κάτι το οποίο δεν είναι έτσι.
Δεν είναι έτσι τα πράγματα. Υπάρχουν βεβαίως προβλήματα σε ορισμένες επιχειρήσεις και οι παρεμβάσεις που κάνει η Κυβέρνηση, και ιδιαίτερα το Υπουργείο Εργασίας, είναι προς την κατεύθυνση του να εξασφαλιστούν οι θέσεις εργασίας, να εξασφαλιστεί η απασχόληση για τους εργαζόμενους.
Δεν είναι σωστή λοιπόν αυτή η γενίκευση, είναι αβάσιμη, άδικη, σκόπιμη. Το αντίθετο ισχύει. Υπάρχει μία προσπάθεια, μέσα από την οποία η Κυβέρνηση επιδιώκει έναν αναπτυξιακό δυναμισμό. Υπάρχουν επιχειρήσεις οι οποίες έχουν θετικές προοπτικές.
Βεβαίως σε ορισμένους κλάδους, σε ορισμένα τμήματα της ελληνικής παραγωγής, υπάρχουν προβλήματα. Είναι γνωστό ότι υπάρχουν προβλήματα στην κλωστοϋφαντουργία και την ένδυση, είναι γνωστό ότι υπάρχουν προβλήματα και στην παραγωγή ξύλου.
Αυτό όμως δεν σημαίνει ότι τα προβλήματα αυτά, ακόμη και γι? αυτές τις επιχειρήσεις, μπορούν να τις οδηγήσουν σε παύση λειτουργίας τμημάτων των ιδίων των επιχειρήσεων. Εκεί υπάρχει μία διαφορετική προσέγγιση από την πλευρά μας. Και γι? αυτό, γι? αυτές τις περιπτώσεις, γι? αυτές τις επιχειρήσεις διατίθενται πόροι, υπάρχουν προγράμματα ανταγωνιστικότητας και εκσυγχρονισμού, τα οποία θα μπορούσαν οι επιχειρήσεις αυτές να αξιοποιήσουν και στην κατεύθυνση της βελτίωσης της θέσης τους στον ανταγωνισμό και στην οικονομία της χώρας, αλλά και την ανοιχτή, παγκοσμιοποιημένη και ευρωπαϊκή ?πιο συγκεκριμένα- οικονομία, όπως και στην εξασφάλιση των θέσεων. Αυτός είναι ο στόχος και υφισταμένων πλαισίων και των παρεμβάσεων που κάνουμε εμείς και της ευρύτερης προσπάθειας που κάνει η Κυβέρνηση.
ΑΓΓΕΛΟΣ ΤΖΕΚΗΣ: Έχουν πρόβλημα με τα ασφαλιστικά τους. 
ΕΛΕΥΘΕΡΙΟΣ ΤΖΙΟΛΑΣ (Υφυπουργός Εργασίας και Κοινωνικών Ασφαλίσεων): Παρακαλώ. Θα έλεγα, λοιπόν, ότι μέχρι τώρα έχουμε κινηθεί προς την κατεύθυνση αυτή σε άλλες περιπτώσεις και είχαμε θετικά αποτελέσματα. Με την έννοια αυτή θα κινηθούμε και εδώ, στην περίπτωση δε της «BALKAN EXPORT» προβαίνοντας σε μία νέα συνάντηση, για να δούμε ποιες είναι οι προθέσεις του εργοδότη, ποιες είναι οι δυνατότητες, ποιές διέξοδοι μπορούν να εξασφαλιστούν, έτσι ώστε να έχουμε θετική προοπτική.
Αυτή είναι η παρέμβαση που κάνουμε. Κατά τα άλλα είπα ότι η Επιθεώρηση έχει παρέμβει για τα ανοιχτά θέματα οικονομικών τακτοποιήσεων, δεδουλευμένων δηλαδή, των εργαζομένων. 
ΠΡΟΕΔΡΕΥΩΝ (Κωνσταντίνος Γείτονας): Θα συζητηθεί τώρα η πρώτη υπ? αριθμόν 713/10-6-2003 επίκαιρη ερώτηση του Βουλευτή της Νέας Δημοκρατίας κ. Θεόφιλου Λεονταρίδη προς τον Υπουργό Εργασίας και Κοινωνικών Ασφαλίσεων, σχετικώς με τις καθυστερήσεις στην έκδοση των συντάξεων κλπ.
Η ερώτηση του κυρίου συναδέλφου έχει ως εξής:
«Η μακροχρόνια αναμονή της σύνταξης, χωρίς άλλους πόρους, αναγκάζει τους πολίτες να διαβιούν κατά τρόπο που θίγει την αξιοπρέπειά τους και συχνά τους οδηγεί στα όρια της οικονομικής εξάντλησης.
Σύμφωνα με έρευνα της Πανελλήνιας Ομοσπονδίας Προσωπικού Οργανισμών Κοινωνικής Πολιτικής ο χρόνος αναμονής για έναν υποψήφιο συνταξιούχο, από τη στιγμή που θα υποβάλει την αίτηση μέχρι την ημέρα που θα του καταβληθεί η σύνταξη, είναι από οκτώ μέχρι δεκαοκτώ μήνες. Για τους ασφαλισμένους που έχουν ένα ή δύο επιπλέον ασφαλιστικά ταμεία (διαδοχική ασφάλιση) η διαδικασία έκδοσης της σύνταξής τους γίνεται ακόμα πιο περίπλοκη και χρονοβόρα. 
Την τραγική αυτή κατάσταση βιώνουν τα τελευταία χρόνια συνταξιούχοι του ΟΓΑ, του ΙΚΑ, του ΤΕΒΕ και άλλων ασφαλιστικών ταμείων με διαδοχική ασφάλιση και περιμένουν πάνω από δύο χρόνια να πάρουν τη σύνταξη που τους αναλογεί. Οι μακροχρόνιες αυτές καθυστερήσεις που παρατηρούνται αναδεικνύουν τα οργανωτικά προβλήματα των φορέων ασφάλισης και τις σημαντικές ελλείψεις και ανισότητες που χαρακτηρίζουν τη συγκρότηση του κοινωνικού κράτους.
Ερωτάται ο αρμόδιος Υπουργός: 1. Γιατί μέχρι σήμερα εξακολουθούν να ταλαιπωρούνται οι ασφαλισμένοι παρά τις εξαγγελίες της Κυβέρνησης για συντόμευση του χρόνου απονομής της σύνταξης;
2. Πότε θα διεκπεραιωθούν όλες αυτές οι συνταξιοδοτικές υποθέσεις της διαδοχικής ασφάλισης και με ποια μέτρα θα συντομευτεί δραστικά το χρονικό διάστημα μέχρι την απονομή της σύνταξης στους ασφαλισμένους;».
Θα απαντήσει ο Υφυπουργός Εργασίας και Κοινωνικών Ασφαλίσεων κ. Σπυρόπουλος.
Ορίστε, κύριε Υπουργέ, έχετε το λόγο.
ΡΟΒΕΡΤΟΣ ΣΠΥΡΟΠΟΥΛΟΣ (Υφυπουργός Εργασίας και Κοινωνικών Ασφαλίσεων): Κύριε Πρόεδρε, κύριε συνάδελφε, δεν νομίζω ότι είναι η πρώτη φορά που έχει ερωτηθεί η Κυβέρνηση. Θέλω να θυμίσω ότι πριν από ένα χρόνο παρόμοιες ερωτήσεις είχαν υποβληθεί. Και βέβαια υπάρχει σημαντική βελτίωση. Αν δείτε παλιότερες ερωτήσεις συναδέλφων σας, θα διαπιστώσετε ότι μιλούσαν για καθυστερήσεις στο ΙΚΑ ή στον ΟΓΑ για πολύ μεγαλύτερα χρονικά διαστήματα.
Εγώ θα συμφωνήσω μαζί σας ότι υπάρχουν καθυστερήσεις, όμως κι εσείς πρέπει να συμφωνήσετε μαζί μου ότι και στο ΙΚΑ και στον ΟΓΑ και στο νέο ενοποιημένο ταμείο ΤΕΒΕ, ΤΑΕ, ΤΣΑ, στον ΟΑΕΕ δηλαδή, και στα υπόλοιπα ταμεία, στο σύνολο των ταμείων, τα πράγματα έχουν βελτιωθεί και δεν έχουν βελτιωθεί από μόνα τους. Στο σύνολο των ταμείων είναι σε εξέλιξη η ανάπτυξη αυτοδύναμων ολοκληρωμένων πληροφοριακών συστημάτων, που με φάσεις ήδη μπαίνουν στη ζωή αυτών των ταμείων και δίνουν αποτελέσματα. Για παράδειγμα, στο ΙΚΑ ο χρόνος καθυστέρησης έχει υποδιπλασιαστεί και μέχρι το τέλος του Ιουλίου ο χρόνος θα υποτριπλασιαστεί. Το ίδιο θα συμβεί και στον ΟΓΑ. Οι συντάξεις του επόμενου έτους, δηλαδή των δικαιούχων για το 2003, θα δοθούν εγκαίρως. Όσοι έχουν υποβάλει τα δικαιολογητικά τους, με την πρόσκληση που έχει κάνει ο ΟΓΑ, θα πάρουν τη σύνταξή τους χωρίς ούτε μία μέρα καθυστέρηση και ανάλογες εξελίξεις, που διορθώνουν πάρα πολύ τη στρέβλωση η οποία υπήρχε, υπάρχουν σε όλα τα ταμεία.
Όμως θα ήθελα να εντοπίσω δύο τρία σημεία, που ίσως είναι δύσκολο να τα διορθώσουμε. Μιλάτε για το κομμάτι της διαδοχικής ασφάλισης και μιλάμε βέβαια και μιλάτε για ειδικές περιπτώσεις. Παραδείγματος χάρη, αν υπάρχει απώλεια ενσήμων ή απώλεια βιβλιαρίων, σας λέω ότι εκ των ων ουκ άνευ οι διαδικασίες είναι χρονοβόρες. Όταν μιλάμε για διαδοχική ασφάλιση, όπου θα πρέπει να αναζητήσουμε ασφαλιστικά δικαιώματα ενός εργαζόμενου από τη Γερμανία, το Βέλγιο ή την Ολλανδία, δεν συναρτάται η έκδοση της συνταξιοδότησης από την ταχύτητα του ΙΚΑ αλλά και από την ανταπόκριση ενός άλλου ασφαλιστικού οργανισμού -και μάλιστα άλλης χώρας- στο αίτημα που υποβάλλεται προκειμένου να βγει η διαδοχική ασφάλιση.
Τέτοια προβλήματα υπάρχουν πάρα πολλά στην τωρινή γενιά των συνταξιούχων του ΟΓΑ και του ΙΚΑ. ?ρα λοιπόν εκεί οφείλεται ένα μεγάλο κομμάτι των καθυστερήσεων. Κι όταν έρχονται στα βουλευτικά σας γραφεία θα πρέπει να τους ρωτάτε: είστε ασφαλισμένοι μόνο στον ΟΓΑ ή ανατρέχουν ασφαλιστικά δικαιώματα από τη Γερμανία ή από την Ολλανδία ή από το Βέλγιο; Ή, επίσης, όταν είναι είτε στον ΟΓΑ είτε σε δικαιούχους ασφαλιστικής κάλυψης από το ΙΚΑ. 
Κλείνοντας θέλω να σας πω, κύριοι συνάδελφοι, ότι υπάρχουν καθυστερήσεις. Διορθώνονται όμως με ταχύτατους ρυθμούς. Στο σύνολο των ασφαλιστικών ταμείων υπάρχει ανάπτυξη ολοκληρωμένων πληροφοριακών συστημάτων. Τα συστήματα αυτά θα ολοκληρωθούν μέχρι το τέλος αυτής της χρονιάς, αλλά και κατά φάσεις όταν υλοποιούνται έχουν τα θετικά τους αποτελέσματα στην επίσπευση των συνταξιοδοτήσεων.
ΠΡΟΕΔΡΕΥΩΝ (Κωνσταντίνος Γείτονας): Ο κ. Λεονταρίδης έχει το λόγο.
ΘΕΟΦΙΛΟΣ ΛΕΟΝΤΑΡΙΔΗΣ: Κύριε Υπουργέ, παρά τις εξαγγελίες σας η εντύπωση που αποκομίζει ο πολίτης από την καθημερινή του επαφή με τους οργανισμούς ασφάλισης, για να διεκπεραιωθεί μια συνταξιοδοτική του υπόθεση, είναι τραγική. Οι μακροχρόνιες καθυστερήσεις για να απονεμηθεί η σύνταξη στον συνταξιούχο του ΟΓΑ, του ΙΚΑ, του ΤΕΒΕ, του Ταμείου Υγειονομικών, του Ταμείου Εμπόρων και άλλων ασφαλιστικών ταμείων αναδεικνύουν την αναξιοπιστία του κράτους και την αμφισβήτησή του από την κοινωνία. Όσο δε για τους συνταξιούχους που έχουν διαδοχική ασφάλιση, είναι δηλαδή ασφαλισμένοι σε ένα ή δύο επιπλέον ασφαλιστικά ταμεία, εκεί η διαδικασία έκδοσης της σύνταξής τους γίνεται ακόμη πιο περίπλοκη και χρονοβόρα. Αυτοί περιμένουν πάνω από δύο χρόνια. Το ίδιο συμβαίνει και με τους συνταξιούχους που έχουν εργαστεί στις χώρες της Ευρωπαϊκής Ένωσης και περιμένουν επί δύο και πλέον χρόνια για να πάρουν το τμήμα της σύνταξης που τους αναλογεί από τον ΟΓΑ.
Σύμφωνα με τελευταία έρευνα της Πανελλήνιας Ομοσπονδίας Προσωπικού Οργανισμών Κοινωνικής Πολιτικής, ο χρόνος αναμονής της σύνταξης για έναν υποψήφιο συνταξιούχο από τη στιγμή που θα υποβάλει την αίτησή του μέχρι την ημέρα που θα του καταβληθεί η σύνταξη είναι πάνω από οκτώ μήνες για το ΙΚΑ, πάνω από έξι μήνες για τον ΟΓΑ η απλή, και δεκαοκτώ έως είκοσι τέσσερις μήνες ?κι εσείς το ομολογείτε- από τον ΟΓΑ για τους συνταξιούχους εξωτερικού και δεκαοκτώ μήνες για τους συνταξιούχους που παίρνουν αναπηρική σύνταξη από τον ΟΓΑ.
Για το Ταμείο Εμπόρων είναι δεκαοκτώ μήνες, για το Ταμείο Συντάξεων Υγειονομικών είναι επτά μήνες, για το ΤΣΜΕΔΕ είναι πάνω από επτά μήνες, για το Ταμείο Επικουρικής Ασφάλισης Υπαλλήλων Εμπορικών Καταστημάτων είναι πάνω από εννέα μήνες και καταλαβαίνετε ότι αυτή η κατάσταση δεν μπορεί να συνεχιστεί. 
Οι κύριες αιτίες των μεγάλων καθυστερήσεων που αναγκάζουν τους πολίτες ιδίως αυτούς που δεν έχουν άλλους πόρους να διαβιούν κατά τρόπο που θίγει την αξιοπρέπειά τους είναι: 
1. Η ανεπαρκής στελέχωση των ασφαλιστικών φορέων.
2. Οι ελλείψεις σε υλικοτεχνική υποδομή.
3. Η γραφειοκρατία και η δαιδαλώδης διαδικασία απονομής των συντάξεων.
4. Η απουσία ταχείας και αποτελεσματικής συνεργασίας μεταξύ των ταμείων.
5. Η έλλειψη κωδικοποιημένης νομοθεσίας.
6. Η απουσία ενημέρωσης και έγκυρης πληροφόρησης των ασφαλισμένων για τις υποχρεώσεις τους, τα δικαιολογητικά που πρέπει να υποβάλουν, με αποτέλεσμα να παραπέμπονται από ταμείο σε ταμείο.
Πρόσφατα, πριν από δύο-τρία χρόνια, κάνατε ασφαλιστικό φορέα στη Θεσσαλονίκη αποκεντρώνοντας τον ΟΓΑ, δεν τον στελεχώσατε, έχει οργανωτικά προβλήματα και διαιωνίζεται μια κατάσταση με μακροχρόνιες καθυστερήσεις. Αν θέλετε να προσφέρετε έργο, κύριε Υπουργέ, αποκεντρώστε αυτήν τη διαδικασία, ή ανά νομό ή ανά περιφέρεια, ώστε να ελέγχονται οι συντάξεις σε ταχύτερο χρονικό διάστημα. 
ΠΡΟΕΔΡΕΥΩΝ (Κωνσταντίνος Γείτονας): Ο κύριος Υπουργός έχει το λόγο.
ΡΟΒΕΡΤΟΣ ΣΠΥΡΟΠΟΥΛΟΣ (Υφυπουργός Εργασίας και Κοινωνικών Ασφαλίσεων): Κύριε συνάδελφε, απαντήσατε σαν να μην με ακούσατε καθόλου. 
Θα σας απαντήσω σε ένα καίριο ερώτημα. Λέτε ότι η καθυστέρηση διαμορφώνει προϋποθέσεις, αυτοί οι άνθρωποι δεν έχουν κανένα εισόδημα, ώστε να στερούνται και του ελάχιστου εισοδήματος της σύνταξης. Ξέρετε πολύ καλά -και αν δεν το ξέρετε σας πληροφορώ- ότι ο ασφαλισμένος του ΙΚΑ από την ώρα που καταθέτει αίτηση για σύνταξη μπορεί να καθίσταται δικαιούχος της κατώτερης σύνταξης από την επόμενη βδομάδα. Αυτό το θέμα θα επεκταθεί με νομοθετική ρύθμιση στο σύνολο των ασφαλιστικών ταμείων. Σας λέω, λοιπόν, ότι οι ασφαλισμένοι του ΙΚΑ ξέρουν πολύ καλά ότι αυτά που λέτε δεν ισχύουν. Γιατί αν ίσχυαν αυτά που λέτε, το σύνολο αυτό των ανθρώπων θα προσέφευγε στο μέτρο την επόμενη μέρα να παίρνει την κατώτερη σύνταξη. Δεν το κάνουν. Ένα 5% μόνο κάνει αυτήν την επιλογή. Και δεν το κάνουν, γιατί το 80% σε τρεις μέρες παίρνει τη σύνταξή του. 
Τώρα μου φέρνετε περιπτώσεις που δεν μπορούμε να διορθώσουμε. Στο θέμα της διαδοχικής ασφάλισης και ειδικότερα όταν το δικαίωμα ανατρέχει σε ασφαλιστικά δικαιώματα που έχουν θεμελιωθεί στη Γερμανία, στη Γαλλία, στο Βέλγιο, στην Ολλανδία, δεν μπορούμε εμείς να ανατρέψουμε τα χρονικά περιθώρια που αποφασίζει το ΙΚΑ της Γερμανίας να μας στείλει την απάντησή του για τα ασφαλιστικά δικαιώματα. Σε μεγαλύτερη ένταση και σε μεγαλύτερη έκταση συμβαίνει αυτό στον ΟΓΑ. Εγώ λοιπόν αναγνωρίζω και καλοπροαίρετα και υπεύθυνα ότι υπάρχουν καθυστερήσεις.
Όμως, σε σχέση με τις κύριες αιτίες που είπατε:
Στελέχωση. Έχουν στελεχωθεί.
Έλλειψη υλικοτεχνικής υποδομής: Συμφωνώ μαζί σας Όταν μιλάμε για υλικοτεχνική υποδομή, μιλάμε ουσιαστικά για μηχανογραφικά εργαλεία. Υπάρχει διαδικασία εξέλιξης στο σύνολο των ασφαλιστικών ταμείων που λέτε. 
Το θέμα της γραφειοκρατίας: Απλουστεύουμε όσο μπορούμε τις διαδικασίες, αλλά μη θεοποιούμε μια λέξη, που είναι ήδη προβληματική, τη γραφειοκρατία, και τα αναθέτουμε όλα εκεί. Είμαστε υποχρεωμένοι να τηρούμε διατάξεις, κανονισμούς, γιατί μόνο έτσι είναι νόμιμες οι αποφάσεις μας.
Εγώ θα αναγνωρίσω ότι πράγματι δεν μας ικανοποιεί ο χρόνος έκδοσης των συντάξεων. Δουλεύουμε όμως συστηματικά. Ήδη σε ένα χρόνο έχουμε υποδιπλασιάσει το χρόνο. Το τέλος του 2003 θα έχουμε εξαφανίσει όλες τις καθυστερήσεις. Όμως, δεν μπορούμε να εξαφανίσουμε καθυστερήσεις που δεν αντιστοιχούν στις ευθύνες μας. Δεν λέω ότι δεν έχουμε δουλειά να κάνουμε μπροστά μας, κάνουμε. Όμως σας ρωτώ: ήταν η ίδια εικόνα πριν από ένα χρόνο, ναι, ή όχι; ?Εχουν βελτιωθεί τα πράγματα; Σας λέω, κύριε συνάδελφε, ότι έχουν βελτιωθεί θεαματικά. Μας ικανοποιεί αυτή η βελτίωση; Όχι. Θα μας ικανοποιήσει μόνο όταν δεν υπάρχει ούτε μια μέρα καθυστέρησης και αυτό θα γίνει μέσα στο 2003.
ΠΡΟΕΔΡΕΥΩΝ (Κωνσταντίνος Γείτονας): Θα συζητηθεί η τρίτη με αριθμό 709/11/9-6-2003 επίκαιρη ερώτηση του Βουλευτή του Συνασπισμού της Αριστεράς των Κινημάτων και της Οικολογίας κ. Φώτη Κουβέλη προς τον Πρωθυπουργό, σχετικώς με τη συμφωνία μεταξύ των Ηνωμένων Πολιτειών της Αμερικής και της Ευρωπαϊκής Ένωσης για την έκδοση πολιτών κλπ. 
Η επίκαιρη ερώτηση του κυρίου συναδέλφου έχει ως εξής:
«Η συμφωνία σχετικά με την έκδοση μεταξύ των Ηνωμένων Πολιτειών της Αμερικής και της Ευρωπαϊκής Ένωσης πρόκειται να υπογραφεί από τα συμβαλλόμενα μέρη τις αμέσως προσεχείς ημέρες στην Ουάσιγκτον.
Σύμφωνα με τις διατάξεις της συμφωνίας αυτής προβλέπεται η έκδοση στις Η.Π.Α. πολιτών της Ε.Ε. υπόπτων, καταδικασθέντων ή και αθωωθέντων από δικαστήρια κρατών-μελών της Ε.Ε.
Η συμφωνία προβλέπεται να έχει αναδρομική ισχύ, η δε έκδοση δεν κωλύεται από το γεγονός ότι στις Η.Π.Α. ισχύει η ποινή του θανάτου ούτε από το γεγονός ότι οι συνταγματικές αρχές του κράτους, στο οποίο απευθύνεται η αίτηση, ενδέχεται να θέτουν εμπόδιο στην έκδοση, αφού επίσης προβλέπεται ότι αυτό μπορεί να παρακαμφθεί με διαβουλεύσεις.
Ερωτάται ο κύριος Πρωθυπουργός:
Γιατί συμπράττει -και μάλιστα από τη θέση του Προεδρεύοντος στην Ευρωπαϊκή Ένωση- στην υπογραφή μιας συμφωνίας, που αποτελεί βαρύτατο πλήγμα στο δικαιικό πολιτισμό της Ελλάδας και της Ευρώπης και στα δικαιώματα και τις ατομικές ελευθερίες του πολίτη;
Με ποια πολιτική ευθύνη εκχωρεί κυριαρχικά δικαιώματα της χώρας στις Η.Π.Α., οι οποίες πλέον θα καθίστανται ο υπέρτατος ποινικός δικαστής Ελλήνων και Ευρωπαίων πολιτών;»
Θα απαντήσει ο Υπουργός Δικαιοσύνης κ. Πετσάλνικος.
Ορίστε, κύριε Υπουργέ, έχετε το λόγο.
ΦΙΛΙΠΠΟΣ ΠΕΤΣΑΛΝΙΚΟΣ (Υπουργός Δικαιοσύνης): Ευχαριστώ, κύριε Πρόεδρε.
Το Συμβούλιο Υπουργών Δικαιοσύνης πριν από μερικές ημέρες στο Συμβούλιο Υπουργών, το τελευταίο της Ελληνικής Προεδρίας, ενέκρινε ομόφωνα το τελικό κείμενο αυτών των δύο συμφωνιών που είχαν προταθεί από την Ευρωπαϊκή Ένωση να υπογραφούν με τις Ηνωμένες Πολιτείες κατά τη διάρκεια της Βελγικής Προεδρίας. Πριν από ενάμιση χρόνο η Ευρωπαϊκή Ένωση πήρε αυτήν την πρωτοβουλία. Και βέβαια όλοι οι συνάδελφοί μου συνεχάρησαν την Ελληνική Προεδρία για την τελική διαμόρφωση.
Με τη νέα συμφωνία προστίθενται εγγυήσεις προστασίας των ανθρωπίνων δικαιωμάτων που έως σήμερα δεν υπήρχαν. Επομένως, είναι εσφαλμένος ?ας μου επιτραπεί η έκφραση- ο ισχυρισμός του συναδέλφου κ. Κουβέλη ότι με τη συμφωνία προβλέπεται η έκδοση πολιτών της Ένωσης και μάλιστα υπόπτων, ήδη καταδικασθέντων ή και αθωωθέντων.
Πουθενά η συμφωνία δεν ομιλεί για έκδοση ιδίων υπηκόων, ούτε για έκδοση υπόπτων, ούτε -πολύ περισσότερο βέβαια- για έκδοση ήδη καταδικασθέντων ή αθωωθέντων. Η συμφωνία παραπέμπει στις διμερείς συμβάσεις -άρθρο 17, παράγραφος 1. Για τους ιδίους υπηκόους, άλλες χώρες επιτρέπουν την έκδοση και άλλες, όπως η Ελλάδα, με το άρθρο 8 της διμερούς σύμβασης τις αποκλείουν. Αυτό δεν αλλάζει και εξάλλου καμία χώρα δεν εξουσιοδότησε την Ένωση να το αλλάξει.
Με άλλα λόγια η ίδια η συμφωνία λέει ότι ισχύουν οι διμερείς συμβάσεις. Για παράδειγμα, οι διμερείς συμβάσεις που έχουμε ως Ελλάδα με τις Ηνωμένες Πολιτείες δεν επιτρέπουν την έκδοση ιδίων υπηκόων. Για υπόπτους η διμερής σύμβαση Ελλάδος - ΗΠΑ δεν επιτρέπει την έκδοση, αλλά απαιτεί επαρκείς ενδείξεις ενοχής τόσες όσες απαιτούνται για τη σύλληψη και παραπομπή του σε δίκη στην Ελλάδα. Επομένως και αυτό δεν αλλάζει.
Τέλος, η ίδια η διμερής σύμβαση ρητά αποκλείει την έκδοση σε περίπτωση που δεν είναι δυνατή στη χώρα έκδοσης νέα ποινική δίωξη, πράγμα που πρωτίστως συμβαίνει, όταν κάποιος έχει ήδη δικασθεί για την ίδια πράξη, είτε έχει καταδικασθεί είτε έχει αθωωθεί.
Ομοίως, εκτιμώ ότι είναι λάθος και ο ισχυρισμός του κ. Κουβέλη που λέει ότι υπάρχει αναδρομικότητα στην ισχύ της σύμβασης και άρα αναδρομικότητα σε σχέση με αδικήματα. Η πάγια αρχή της μη αναδρομικότητας αφορά το ουσιαστικό ποινικό δίκαιο. Η σύμβαση έκδοσης δεν περιέχει καμία διάταξη ουσιαστικού ποινικού δικαίου. Γι? αυτό άλλωστε συνηθέστατα οι συμφωνίες έκδοσης περιλαμβάνουν και αξιόποινες πράξεις που διαπράχθηκαν, πριν αυτές τεθούν σε ισχύ.
Επίσης, είναι ανακριβή και τα όσα λέγονται περί της θανατικής ποινής. Ρητά προβλέπεται στο άρθρο 13 η άρνηση έκδοσης, εάν δεν παρασχεθούν επαρκείς εγγυήσεις, ότι δηλαδή τέτοια ποινή δεν θα επιβληθεί ή δεν θα εκτελεσθεί. Με τον τρόπο αυτό όσες χώρες δεν είχαν δικαίωμα άρνησης στις διμερείς συμβάσεις τους για το λόγο αυτό, όπως και η Ελλάδα, τώρα τον αποκτούν.
Τέλος, προφανώς δεν υπάρχει κανένας κίνδυνος οι συνταγματικές αρχές των ευρωπαϊκών κρατών να παρακαμφθούν με διαβουλεύσεις. Κατ? αρχήν, σε καμία διμερή σύμβαση δεν προβλεπόταν έως τώρα ως λόγος άρνησης η επίκληση των εθνικών συνταγματικών αρχών και της νομολογίας. Αυτό για πρώτη φορά το επιτύχαμε εμείς με σκληρές διαπραγματεύσεις και έχει συμπεριληφθεί στο άρθρο 17, παράγραφος 2.
Όσο για τις διαβουλεύσεις, αυτές είναι εξαιρετικά συνήθεις σε τέτοιες συμβάσεις, όχι όμως, κύριοι συνάδελφοι, για να αναιρεθούν οι συνταγματικές αρχές ή η νομολογία, αλλά για να ρυθμισθούν ζητήματα που δεν ρυθμίζει η σύμβαση, όπως -για παράδειγμα- για να δοθούν οι αναγκαίες εγγυήσεις, ή ?αντίθετα- να δεσμευθεί η χώρα που αρνείται την έκδοση κάποιου εγκληματία ότι θα δικάσει η ίδια το φερόμενο αδίκημα.
ΠΡΟΕΔΡΕΥΩΝ (Κωνσταντίνος Γείτονας): Ο κ. Κουβέλης έχει το λόγο.
ΦΩΤΗΣ ΚΟΥΒΕΛΗΣ: Κύριε Πρόεδρε, κρίνω αναγκαίο να επισημάνω ότι αυτή η σύμβαση έχει από μόνη της ένα αρνητικό φορτίο διότι γίνεται μεταξύ της Ευρωπαϊκής Ένωσης και των ΗΠΑ, με το δεδομένο ότι οι ΗΠΑ δεν δέχονται να υπαχθούν στη ρύθμιση και τις αρμοδιότητες του Διεθνούς Ποινικού Δικαστηρίου. 
Κατά συνέπεια είναι πολιτική υποκρισία να διεκδικούν οι ΗΠΑ μια συμφωνία από την ώρα που οι ίδιες αρνούνται να υπαχθούν στη ρύθμιση ?επαναλαμβάνω- του Διεθνούς Ποινικού Δικαστηρίου.
Δεν είναι έτσι όπως τα είπε ο κύριος Υπουργός. Οι διμερείς συμφωνίες οι οποίες έχουν υπογραφεί μεταξύ των κρατών-μελών της Ευρωπαϊκής Ένωσης και των ΗΠΑ ετεροκαθορίζονται πλέον, έχουν το ιδιαίτερο βάρος αυτής της συμφωνίας.
Οφείλω να είμαι πολύ συγκεκριμένος. Προβλέπεται απ? αυτήν τη συμφωνία ότι αν εγκριθεί η αίτηση έκδοσης μεταξύ της Ελλάδας επί παραδείγματι και των ΗΠΑ, ενός προσώπου το οποίο διώκεται ή εκτίει ποινή στην Ελλάδα, θα διακοπεί η ποινή του στην Ελλάδα για να συνεχιστεί στην Αμερική η διαδικασία για την οποία έχει υπάρξει και η αίτηση έκδοσης.
Περαιτέρω θα ευχόμουν να είναι τα πράγματα όπως τα λέει ο κύριος Υπουργός, αλλά δεν είναι. Είναι δυνατή η έκδοση στην Αμερική ανθρώπου, Ευρωπαίου πολίτη, Έλληνα πολίτη, έστω και αν απειλείται εκεί η ποινή του θανάτου διότι, ακούστε, κύριε Πρόεδρε: Υπάρχουν αυτές οι προϋποθέσεις που είπε ο κύριος Υπουργός, αλλά λέει η Σύμβαση στο άρθρο 13, ότι αν το αιτούν κράτος ?δηλαδή οι ΗΠΑ- δεν δεχθεί τους όρους η αίτηση αυτή μπορεί να απορριφθεί. Λέει, μπορεί να απορριφθεί, δεν απορρίπτεται ευθέως. 
Περαιτέρω στο άρθρο 16 λέει ότι η παρούσα Συμφωνία εφαρμόζεται στα αδικήματα που διαπράχθησαν ακόμα και προτού αυτή τεθεί σε ισχύ. Να η αναδρομικότητα και βεβαίως, αναδρομικότητα η οποία αφορά την έκδοση. Δεν είπε ο ερωτών Βουλευτής, εγώ, ότι πρόκειται για διάταξη ουσιαστικού δικαίου, αλλά η Σύμβαση αυτή προβλέπει την αναδρομική ισχύ και μάλιστα με έναν πανηγυρικό τρόπο.
Θέλετε να ακούσετε και περαιτέρω, κύριε Πρόεδρε και κύριοι συνάδελφοι; ?ρθρο 16΄: Όταν οι συνταγματικές αρχές του προς ο η αίτηση κράτους ενδέχεται να θέτουν εμπόδια στην εκπλήρωση αυτής της υποχρέωσης έκδοσης και η επίλυση του θέματος δεν προβλέπεται στην παρούσα συμφωνία ή την ισχύουσα διμερή Συνθήκη, πραγματοποιούνται διαβουλεύσεις μεταξύ του αιτούντος και του προς ο η αίτηση κράτους. 
Διαβουλεύσεις, προς ποια κατεύθυνση; Το Σύνταγμα είναι σαφές. Όταν έχει εμπόδια καμία διαβούλευση δεν γίνεται για την υπερπήδηση και την αντιμετώπιση αυτών των κωλυμάτων.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Την ανοχή σας μισό λεπτό, κύριε Πρόεδρε.
ΠΡΟΕΔΡΕΥΩΝ (Κωνσταντίνος Γείτονας): Ολοκληρώστε, παρακαλώ.
ΦΩΤΗΣ ΚΟΥΒΕΛΗΣ: Τελειώνω, κύριε Πρόεδρε. 
Το ερώτημά μου, κύριε Υπουργέ, είναι ευθύ. Θα έλθει αυτή η Συμφωνία να κυρωθεί στην Βουλή των Ελλήνων, στην Εθνική Αντιπροσωπεία, ναι ή όχι; 
Και το δεύτερο ζήτημα. Το Σύνταγμα απαγορεύει, διότι αποτελεί κυριαρχικό δικαίωμα της χώρας μας, να εκδοθεί ημεδαπός Έλληνας πολίτης οπουδήποτε αλλού. Θα διατηρηθεί αυτή η ασφαλιστική δικλίδα του Συντάγματος; Δεν πρέπει να είστε ευτυχής ούτε εσείς ούτε οι άλλοι Ευρωπαίοι διότι αυτή η συμφωνία είναι πλήγμα στο δικαιικό πολιτισμό, πλήγμα στα ανθρώπινα δικαιώματα και τις ατομικές ελευθερίες. Γι? αυτό κάλεσα τον κύριο Πρωθυπουργό να έλθει. Έκανε χρήση των διατάξεων του Κανονισμού και ήλθε ο κύριος Υπουργός.
ΠΡΟΕΔΡΕΥΩΝ (Κωνσταντίνος Γείτονας): Ολοκληρώστε παρακαλώ, κύριε Κουβέλη.
ΦΩΤΗΣ ΚΟΥΒΕΛΗΣ: Θα έπρεπε ο κύριος Πρωθυπουργός, επειδή πρόκειται για ένα τεράστιο ζήτημα, για ένα ζήτημα που αφορά ατομικές ελευθερίες, δικαιώματα του Έλληνα πολίτη, να έλθει εδώ στη Βουλή και να μας πει αυτά τα οποία θα πίστευε ενδεχομένως ότι αποτελούν απάντηση. 
ΠΡΟΕΔΡΕΥΩΝ (Κωνσταντίνος Γείτονας): Ο κύριος Υπουργός έχει το λόγο.
ΦΙΛΙΠΠΟΣ ΠΕΤΣΑΛΝΙΚΟΣ (Υπουργός Δικαιοσύνης): Λυπάμαι πολύ, κύριε Πρόεδρε, διότι ο κ. Κουβέλης, έγκριτος νομικός, εξακολουθεί και διατυπώνει ισχυρισμούς οι οποίοι απαντώνται όχι από εμένα, αλλά απαντώνται από το ίδιο το κείμενο της Σύμβασης. 
Για να το πω πολύ απλά και για να γίνει κατανοητό, κύριε Κουβέλη. Επιτύχαμε ώστε οι δύο αυτές Συμφωνίες να λένε ότι εξακολουθούν και παραμένουν σε ισχύ οι διμερείς συμβάσεις και προστίθεται από κει και πέρα, αξία. Κατά την διμερή Σύμβαση μεταξύ Ελλάδος και ΗΠΑ για την έκδοση, δεν επιτρέπεται η έκδοση ημεδαπού κλπ. Και τώρα επιπλέον για περιπτώσεις όπως την περίπτωση που για αλλοδαπό μπορεί να επαπειλείται η θανατική ποινή στις ΗΠΑ, προσθέτουμε τη δυνατότητα να αρνηθεί η Ελλάδα την έκδοση γι? αυτό το λόγο αν δεν υπάρχουν επαρκείς εγγυήσεις. Προσθέσαμε επίσης τη ρήτρα του σεβασμού των συνταγματικών αρχών. Προσθέσαμε τη ρήτρα της νομολογίας των ανωτάτων δικαστηρίων της χώρας που δεν υπήρχαν ως ρήτρες και διασφαλίσεις στις ισχύουσες διμερείς συμβάσεις.
Όσον αφορά στις διαβουλεύσεις, σας εξήγησα επίσης ότι ποτέ δεν τίθεται ως αντικείμενο διαβουλεύσεων η ισχύς συνταγματικών αρχών, αλλά για να ρυθμιστούν άλλα ζητήματα που δεν ρυθμίζει η σύμβαση, όπως για παράδειγμα να δοθούν αναγκαίες εγγυήσεις. Ζητάει η Αμερική να εκδοθεί κάποιος, εμείς λέμε ότι δεν τον εκδίδουμε γι? αυτούς και γι? αυτούς τους λόγους και τότε γίνονται διαβουλεύσεις, για να γίνει η δίωξή του, επί παραδείγματι, στην Ελλάδα, εφόσον υπάρχουν τα επαρκή στοιχεία. Είναι πάγια η τακτική αυτή που υπάρχει σε διεθνείς συμβάσεις.
(Στο σημείο αυτό κτυπάει το προειδοποιητικό κουδούνι λήξεως του χρόνου ομιλίας του κυρίου Υπουργού)
Θα μου επιτρέψετε, όμως, να κλείσω, κύριε Κουβέλη, γιατί είπατε ότι αυτές οι συμφωνίες δεν κατοχυρώνουν, αλλά αντίθετα παραβαίνουν βασικές αρχές όχι μόνο του ελληνικού, αλλά και του δικαιικού πολιτισμού. Θα μου επιτρέψετε να διαβάσω ορισμένα αποσπάσματα από την τοποθέτηση του προέδρου της Ειδικής Επιτροπής «LIEBE», δηλαδή της Επιτροπής Ελευθεριών και Δικαιωμάτων των Πολιτών, Δικαιοσύνης και Εσωτερικών Υποθέσεων του Ευρωκοινοβουλίου, ενώπιον της οποίας πριν από δύο μέρες έκανα απολογισμό της Ελληνικής Προεδρίας σε θέματα δικαιοσύνης.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υπουργού)
Τελειώνω, κύριε Πρόεδρε.
Λέει, λοιπόν, τα εξής ο κ. Σαντίνι, προεδρεύων στην Επιτροπή: «Μόλις πληροφορηθήκαμε τα αποτελέσματα του τελευταίου Συμβουλίου Δικαιοσύνης και Εσωτερικών Υποθέσεων και έχω προσωπικά την αίσθηση ότι αυτά επιβεβαιώνουν τις προσπάθειες που η Ελληνική Προεδρία κατέβαλε για την προώθηση των προτάσεων στον τομέα της δικαστικής συνεργασίας σε ποινικά θέματα».
Πιο κάτω, αναφερόμενος προς εμένα, αναφέρει τα εξής: «Θα ήθελα να σας ευχαριστήσω και στο όνομα του προέδρου κ. Μολάρ, για την παραγωγική συνεργασία που αναπτύξαμε με την Ελληνική Προεδρία και με σας ιδιαίτερα. Μου ζήτησε να σας πω ότι έχει εκτιμήσει ιδιαίτερα τη δέσμευση που επιδείξατε για την προώθηση των προτάσεων, οι οποίες αποσκοπούν σε μία πιο αποτελεσματική προστασία των θεμελιωδών δικαιωμάτων. Θα ήθελε να σας περιποιήσει τιμή, επίσης, για τον τρόπο με τον οποίο διεξήγατε τις διαπραγματεύσεις με τις Ηνωμένες Πολιτείες της Αμερικής για τις δύο συμφωνίες, για την έκδοση και τη δικαστική συνδρομή».
Το Ευρωπαϊκό Κοινοβούλιο εκτιμά ότι πράγματι επιτύχαμε, ώστε να κατοχυρώσουμε τα ανθρώπινα δικαιώματα, να τα ενισχύσουμε, να κατοχυρώσουμε τα βασικά χαρακτηριστικά του ευρωπαϊκού δικαιικού πολιτισμού. Τα κείμενα των συμβάσεων το αποτυπώνουν αυτό.
ΠΡΟΕΔΡΕΥΩΝ (Κωνσταντίνος Γείτονας): Ολοκληρώστε, κύριε Υπουργέ.
ΦΙΛΙΠΠΟΣ ΠΕΤΣΑΛΝΙΚΟΣ (Υπουργός Δικαιοσύνης): Για όλους αυτούς τους λόγους, εκτιμώ ότι σε παρανόηση μάλλον θα οφείλονται όλα όσα ισχυριστήκατε νωρίτερα.
ΠΡΟΕΔΡΕΥΩΝ (Κωνσταντίνος Γείτονας): Επίκαιρες ερωτήσεις δευτέρου κύκλου:
Η πρώτη με αριθμό 714/10-6-2003 επίκαιρη ερώτηση του Βουλευτή της Νέας Δημοκρατίας κ. Γεωργίου Καλαντζή προς τον Υπουργό Ανάπτυξης, σχετικώς με τις προθέσεις του Υπουργείου για τη θέσπιση κινήτρων, ώστε να καταστεί ο Νομός Καβάλας πόλος θρησκευτικού και αρχαιολογικού τουρισμού κλπ., δεν θα συζητηθεί λόγω κωλύματος του Υπουργού και διαγράφεται.
Θα συζητηθεί τώρα η δεύτερη με αριθμό 711/10-6-2003 επίκαιρη ερώτηση του Βουλευτή του Κομμουνιστικού Κόμματος Ελλάδας κ. Σπυρίδωνα Στριφτάρη προς τον Υπουργό Εργασίας και Κοινωνικών Ασφαλίσεων, σχετικώς με την παύση του Διευθυντή της Μονάδας Αυξημένης Φροντίδας του 3ου Νοσοκομείου του Ιδρύματος Κοινωνικών Ασφαλίσεων.
Η επίκαιρη ερώτηση του κ. Στριφτάρη έχει ως εξής:
«Με απαράδεκτο και αυταρχικό τρόπο η Υποδιοικητής του ΙΚΑ κ. Χατζηανδρέου Ευριδίκη έπαυσε το διευθυντή γιατρό Καλιακμάνη Ανδρέα από τα καθήκοντά του από τη θέση του διευθυντή της Μονάδας Αυξημένης Φροντίδας (ΜΑΦ) του 3ου Νοσοκομείου του ΙΚΑ. Και σαν να μην έφθανε αυτό, η κυρία Υποδιοικητής προσπάθησε να τρομοκρατήσει τον εν λόγω γιατρό διευθυντή, παραπέμποντάς τον στο Β΄ Υπηρεσιακό Συμβούλιο του ΙΚΑ για «πειθαρχικό παράπτωμα», επειδή ο Καλιακμάνης Ανδρέας υπερασπίστηκε την τιμή και αξιοπρέπειά του μ? όλα τα νόμιμα μέσα που είχε στη διάθεσή του. Είναι χαρακτηριστικό αυτό που αναφέρει η κ. Χατζηανδρέου στο παραπεμπτήριο έγγραφό της ότι «ο υπάλληλος, έχει δικαίωμα να εκφράζει τη γνώμη του, πρέπει όμως κατά τη διατύπωσή της να αποφεύγει ύφος οξύ, εριστικό και κακόβουλο?»
Ερωτάται ο κύριος Υπουργός:
Τι μέτρα θα πάρει για να σταματήσει η δίωξη του γιατρού, διευθυντή Ανδρέα Καλιακμάνη και ν? αποκατασταθεί στη θέση του διευθυντή της ΜΑΦ που είχε τοποθετηθεί με τη Φ. 4/25298/8-7-2002 απόφαση της κυρίας Υποδιοικητού;»
Θα απαντήσει ο Υφυπουργός Εργασίας και Κοινωνικών Ασφαλίσεων κ. Ροβέρτος Σπυρόπουλος.
Ορίστε, κύριε Υπουργέ, έχετε το λόγο.
ΡΟΒΕΡΤΟΣ ΣΠΥΡΟΠΟΥΛΟΣ (Υφυπουργός Εργασίας και Κοινωνικών Ασφαλίσεων): Κύριε Πρόεδρε, κύριοι συνάδελφοι, όπως ίσως γνωρίζετε, με απόφαση της διοίκησης του ΙΚΑ στις 28 Ιουλίου 2002 υπήρξε προσωρινή τοποθέτηση του εν λόγω γιατρού στη Μονάδα Αυξημένης Φροντίδας του 3ου Νοσοκομείου ΙΚΑ.
Στη συνέχεια, όταν εκδόθηκε το με αριθμό 142/2003 προεδρικό διάταγμα που καθόριζε τις λεπτομέρειες της ίδρυσης και λειτουργίας των Μονάδων Αυξημένης Φροντίδας, διαπιστώθηκε από την έκδοση του προεδρικού διατάγματος ότι ο διευθυντής της Μονάδας Αυξημένης Φροντίδας θα πρέπει να έχει συγκεκριμένα προσόντα.
Ο διευθυντής του 3ου Νοσοκομείου, με βάση το προεδρικό διάταγμα, απηύθυνε σχετικό έγγραφο προς την Ιατρική Σχολή του Πανεπιστημίου Αθηνών και εξειδικευμένα στο διευθυντή της Κλινικής Εντατικής Θεραπείας του Νοσοκομείου «ΕΥΑΓΓΕΛΙΣΜΟΣ», προκειμένου να απαντήσει ως καθ? ύλην αρμόδιος για τα προσόντα που θα έπρεπε να έχει ο διευθυντής της Μονάδας Αυξημένης Φροντίδας. Με βάση την απάντηση διαπιστώνεται ότι ο κ. Καλιακμάνης δεν θα μπορούσε να είναι διευθυντής της Μονάδας Αυξημένης Φροντίδας.
Με βάση αυτό το έγγραφο και με βάση τις διατάξεις που καθορίζονταν από το προεδρικό διάταγμα ανακλήθηκε ο προσωρινός διορισμός. Από εκείνη τη στιγμή υπήρξε αντίδραση από τον εν λόγω γιατρό και υπήρξε μία καταγγελία του που απευθύνετο στο επιστημονικό συμβούλιο -κάνοντας την δημόσια γνωστή- και με εκφράσεις που νομίζω ότι και εσείς θα είδατε -ή τουλάχιστον θα πρέπει να ανατρέξετε να δείτε αυτό το έγγραφο- επικαλείται ουσιαστικά ότι είναι μία μεθόδευση, καταγγέλλει τη διοίκηση του ΙΚΑ για αυταρχισμό, για μεθοδευμένη και παράνομη ενέργεια της διοίκησης κλπ.
Η διοίκηση του ΙΚΑ, με την ευθύνη που έχει η ίδια να κρίνει και να διοικεί, ερμηνεύει την καταγγελία ως πειθαρχικό παράπτωμα, την παραπέμπει στο πειθαρχικό συμβούλιο και θα βγει η απόφαση του πειθαρχικού συμβουλίου.
Κύριε συνάδελφε, ότι από τη μεριά του Υπουργείου δεν κρίνεται ότι η διοίκηση του ΙΚΑ υπερέβη κάποιες αρμοδιότητες. Λειτούργησε στη βάση των αρμοδιοτήτων της. Τώρα το πώς θα έκρινε ο κάθε διοικητής του ΙΚΑ, αν θα πρέπει να παραπεμφθεί αυτό το θέμα ή όχι, είναι κάτι που αφορά τον ίδιο. Εμείς δεν καταλογίζουμε ευθύνες στη διοίκηση του ΙΚΑ. Αν ήμουν εγώ διοικητής του ΙΚΑ, αν θέλετε, ενδεχομένως να μην τον παρέπεμπα. Δεν σημαίνει όμως ότι η παραπομπή είναι μία καταδίκη. Θα εξεταστεί. 
Θα σας παρακαλούσα το εξής. Βεβαίως έρχονται διάφοροι εργαζόμενοι στο γραφείο σας και σας λένε κάποια πράγματα. Διαβάστε και την καταγγελία, δείτε τις ενέργειες που έχουν κάνει. Εσείς συμφωνείτε με την τακτική του γιατρού; Νομίζω, κύριε συνάδελφε, ότι δεν συμφωνείτε.
ΠΡΟΕΔΡΕΥΩΝ (Κωνσταντίνος Γείτονας): Ο κ. Στριφτάρης έχει το λόγο.
ΣΠΥΡΙΔΩΝ ΣΤΡΙΦΤΑΡΗΣ: Κύριε Πρόεδρε, εδώ πρόκειται καθαρά για πολιτική δίωξη. Εγώ θα καταθέσω την παραπομπή στο πειθαρχικό για να μείνει στην ιστορία, ώστε να ξέρει ο κόσμος τι ρόλο παίζει αυτή η κυρία.
Δεν είναι έτσι όπως τα λέτε, κύριε Υπουργέ, τα πράγματα. Κατ? αρχήν αυτή η κ. Χατζηανδρέου τον τοποθέτησε διευθυντή στη Μονάδα Αυξημένης Φροντίδας στις 8.7.2002. Είναι ο φάκελος 4. Αυτή τότε δεν ρώτησε κανέναν τι προσόντα πρέπει να έχει αυτός ο διευθυντής; Αυτό είναι το πρώτο. 
Δεύτερον, ο γιατρός προσκομίζει βεβαίωση από το ΚΕΣΥ, το υπεύθυνο όργανο του κράτους, ότι μπορεί να είναι διευθυντής της ΜΑΦ, έχει βεβαίωση από τον Ιατρικό Σύλλογο της Αθήνας ότι μπορεί να είναι διευθυντής της ΜΑΦ -γιατί άλλο είναι ο διευθυντής της ΜΑΦ και ο άλλο ο διευθυντής της Μονάδας Εντατικής Θεραπείας- και η κυρία αυτή και ο διοικητικός διευθυντής ο κ. Λιλιόπουλος στον οποίον δεν πέφτει λόγος, αν κάποιος θα είναι ο διευθυντής ή όχι, προσφεύγει σε ένα ιδιώτη ουσιαστικά γιατρό, για να του πει αν μπορεί να είναι ή να μην είναι.
Αν αυτό δεν είναι μεθόδευση, τότε τι είναι; Όταν αγνοούμε το τι λένε τα υπεύθυνα όργανα της πολιτείας και ο κύριος αυτός λέει «όχι» ?που δεν πέφτει και λόγος να πει «ναι» ή «όχι»- τότε αυτή δεν είναι μεθόδευση; Και πείραξε την κυρία, επειδή σε επίσημο έγγραφο που κατέθεσε ?και δεν το κοινοποίησε σε κανέναν άλλο- της έλεγε «αυτή η συμπεριφορά είναι αυταρχική και άδικη;» Και δεν είναι τέτοια, όταν λέει για ειρωνεία και εκβιασμό; Ο υπάλληλος έχει δικαίωμα να εκφράζει τη γνώμη του, πρέπει όμως κατά τη διατύπωσή της «να αποφεύγει ύφος οξύ, εριστικό και κακόβουλο, ώστε να μην τοποθετείται έτσι σε θέση αντιδίκου με την υπηρεσία».
Θα το καταθέσω στα Πρακτικά για να μείνει στην ιστορία.
(Στο σημείο αυτό ο Βουλευτής κ. Σπυρίδων Στριφτάρης καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
ΠΡΟΕΔΡΕΥΩΝ (Κωνσταντίνος Γείτονας): Ο κύριος Υπουργός έχει το λόγο.
ΡΟΒΕΡΤΟΣ ΣΠΥΡΟΠΟΥΛΟΣ (Υφυπουργός Εργασίας και Κοινωνικών Ασφαλίσεων): Κύριε συνάδελφε, από όσα είπατε εγώ κρατώ ένα θέμα. Ουσιαστικά αυτό απασχολεί τη Βουλή και το Υπουργείο αν πρόκειται για πολιτική δίωξη. Όλα τα υπόλοιπα είναι θέματα διοικητικών δικαστηρίων αν πράγματι υπάρχουν προβλήματα. Ρωτώ: Όταν ορίστηκε στις 28 ή στις 8 Ιουλίου 2002 από την ίδια την διοίκηση του Οργανισμού γιατί ορίστηκε; Υπήρξε μια χαριστική διαδικασία; Όχι. Απλά ορίστηκε. Αν υπήρχαν πολιτικά κίνητρα, δεν θα υπήρχε ορισμός.
ΑΓΓΕΛΟΣ ΤΖΕΚΗΣ: Μετά προέκυψαν.
ΡΟΒΕΡΤΟΣ ΣΠΥΡΟΠΟΥΛΟΣ (Υφυπουργός Εργασίας και Κοινωνικών Ασφαλίσεων): Μην κυνηγάτε φαντάσματα συνέχεια.
ΣΠΥΡΙΔΩΝ ΣΤΡΙΦΤΑΡΗΣ: Φαντάσματα είναι αυτά.
ΠΡΟΕΔΡΕΥΩΝ (Κωνσταντίνος Γείτονας): Σας παρακαλώ, κύριοι συνάδελφοι. Δεν αξίζει τον κόπο τώρα τέτοια σκιαμαχία.
ΣΠΥΡΙΔΩΝ ΣΤΡΙΦΤΑΡΗΣ: Δεν είναι σωστή η έκφραση αυτή. 
ΡΟΒΕΡΤΟΣ ΣΠΥΡΟΠΟΥΛΟΣ (Υφυπουργός Εργασίας και Κοινωνικών Ασφαλίσεων): Θέλω να σας πω το εξής: Όταν ορίστηκε, έγινε ο ορισμός με βάση το ισχύον κανονιστικό πλαίσιο. Προέκυψε το προεδρικό διάταγμα που όρισε ότι δεν μπορούσε να ήταν διευθυντής. Με βάση το προεδρικό διάταγμα που εκδόθηκε εκ των υστέρων, το ΙΚΑ ήταν υποχρεωμένο να προσαρμοστεί και προσαρμόστηκε. Αν υπάρχουν διοικητικά προβλήματα ή ερμηνείες διαφορετικές, υπάρχουν τα ένδικα μέσα που μπορεί να προσφύγει.
ΣΠΥΡΙΔΩΝ ΣΤΡΙΦΤΑΡΗΣ: Έχει προσφύγει.
ΡΟΒΕΡΤΟΣ ΣΠΥΡΟΠΟΥΛΟΣ (Υφυπουργός Εργασίας και Κοινωνικών Ασφαλίσεων): ?ρα, λοιπόν, πρώτον, ξέρετε πάρα πολύ καλά και νομίζω ότι όλοι το ξέρουν ότι δεν υπήρξε πολιτικό κίνητρο ούτε στον ορισμό του ούτε στην ανάκλησή του. Αυτό είναι το πολιτικό θέμα, κανένα άλλο. Τα υπόλοιπα είναι διοικητικά θέματα, θα τα δουν τα διοικητικά δικαστήρια. 
Κατά την άποψή μου, λοιπόν, όλο το πνεύμα της ερώτησής σας το πολιτικό της σκέλος είναι αν είναι πολιτικά τα κριτήρια της ανάκλησης. Είναι προφανές.
ΣΠΥΡΙΔΩΝ ΣΤΡΙΦΤΑΡΗΣ: Θα σας εκθέσει πάντως η κυρία αυτή. 
ΡΟΒΕΡΤΟΣ ΣΠΥΡΟΠΟΥΛΟΣ (Υφυπουργός Εργασίας και Κοινωνικών Ασφαλίσεων): Κύριε Στριφτάρη, εγώ δεν μπορώ να σας πείσω και το ξέρω πολύ καλά.
ΠΡΟΕΔΡΕΥΩΝ (Κωνσταντίνος Γείτονας): Τρίτη είναι η με αριθμό 715/10.6.2003 επίκαιρη ερώτηση της Βουλευτού του Συνασπισμού της Αριστεράς των Κινημάτων και της Οικολογίας κ. Μαρίας Δαμανάκη προς τους Υπουργούς Ανάπτυξης, Περιβάλλοντος, Χωροταξίας και Δημοσίων Έργων, σχετικώς με τη δημιουργία Κέντρου Υπερυψηλής Τάσης στον Υμηττό κλπ.
Η επίκαιρη ερώτηση της κυρίας συναδέλφου έχει ως εξής:
«Στα όρια των Δήμων Αργυρούπολης και Ηλιούπολης, εντός της Β? Ζώνης Προστασίας του Υμηττού, είχε προγραμματισθεί από τη ΔΕΗ η δημιουργία Κέντρου Υπερυψηλής Τάσης (ΚΥΤ), σύμφωνα με το άρθρο 3 του ν. 2947/2001.
Μετά από τις έντονες αντιδράσεις των κατοίκων και των δημοτικών αρχών Αργυρούπολης και Ηλιούπολης υπήρξε έγγραφη διαβεβαίωση του γενικού γραμματέα του Υπουργείου Ανάπτυξης, ότι ματαιώνεται η κατασκευή του ΚΥΤ και ότι θα γίνουν μόνο εργασίες ενίσχυσης του υπάρχοντος σταθμού ζεύξης. Ωστόσο οι κάτοικοι συνεχίζουν να ανησυχούν βλέποντας ότι γίνονται έργα στο χώρο χωρίς όπως λένε, να υπάρχει άδεια εργασιών και μελέτη περιβαλλοντικών επιπτώσεων.
Με βάση τα προαναφερόμενα ερωτώνται οι κύριοι Υπουργοί αυτήν τη στιγμή ποιο ακριβώς έργο γίνεται στην περιοχή του ΚΥΤ Αργυρούπολης και εάν υπάρχει άδεια εργασιών. Εάν υπάρχει μελέτη περιβαλλοντικών επιπτώσεων με δεδομένο ότι οι εργασίες εκτελούνται στον ορεινό όγκο του Υμηττού, και εάν οι πυλώνες της εναέριας ζεύξης Λαυρίου-Αργυρούπολης προγραμματίζονται για εναέρια γραμμή 400 KV, σύμφωνα με την απόφαση της ΔΕΣΟΠ στις 27/3/2003.
Θα απαντήσει ο Υπουργός Ανάπτυξης.
Κύριε Υπουργέ, ξεκαθαρίστε το. Παρακαλώ είμαστε στη Β΄ Αθήνας και η κ. Δαμανάκη και ο παρακαθήμενος σας κ. Λοβέρδος. Εγώ νομίζω ότι έχετε δώσει ικανοποιητική λύση. Ξεκαθαρίστε το, όμως, και στη Βουλή για να σταματήσουν οποιοιδήποτε ψίθυροι.
ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπουργός Ανάπτυξης):
Κύριε Πρόεδρε, ευχαριστώ και για το ενδιαφέρον που επιδεικνύετε και εσείς και οι άλλοι συνάδελφοι, αλλά και για το ενδιαφέρον της κ. Δαμανάκη να ξεκαθαριστεί η εντύπωση τουλάχιστον γι? ένα θέμα το οποίο έχει μεγάλη σημασία για την ενεργειακή τροφοδοσία του λεκανοπεδίου της Αθήνας και πρόκειται για το έργο το οποίο πραγματοποιείται από τις 2 Μαΐου 2003 στην ιδιόκτητη περιοχή της ΔΕΗ στα όρια των Δήμων Ηλιούπολης και Αργυρούπολης με σκοπό να αναβαθμιστεί η υφιστάμενη από τη δεκαετία του 1970 ζεύξη εναερίων και υπογείων γραμμών 150 ΚV στην περιοχή.
Πράγματι, αυτό το έργο, μετά από πολλές περιπέτειες, ξεκίνησε. Είναι αναγκαίο και εξασφαλίζει την επάρκεια τροφοδοσίας ηλεκτρικού ρεύματος για όλη την περιοχή της Αττικής. Όπως καταλαβαίνετε, ενισχύει την επάρκειά μας και κατά τη διάρκεια των Ολυμπιακών Αγώνων και προβλέπεται η ανάγκή του ιδιαίτερα για τις αναπτυσσόμενες περιοχές της νοτιοανατολικής Αττικής.
Αυτό το έργο, που κατασκευάζεται σήμερα, προέκυψε ως αποτέλεσμα μίας απόφασης της ΔΕΣΟΠ, της Διυπουργικής Επιτροπής Συντονισμού της Ολυμπιακής Προετοιμασίας στις 28-3-2003, η οποία προεδρεύεται από τον Πρωθυπουργό. Τότε είχε αποφασιστεί η ματαίωση της αρχικά προβλεπόμενης κατασκευής του κέντρου υπερυψηλής τάσης των 400KV και των σχετικών συστημάτων υποστήριξης. 
Επίσης, αποφασίστηκε η άμεση δενδροφύτευση του χώρου, που απελευθερώνεται. Θα ήθελα να καταθέσω για τα Πρακτικά ένα σχέδιο, το οποίο προβλέπει ότι όλη αυτή η επιφάνεια, όπου αρχικά προβλεπόταν να γίνει ο μετασχηματιστής, απελευθερώνεται και δενδροφυτεύεται, έτσι ώστε πραγματικά όλο το πεδίο της περιοχής να γίνεται στην ουσία ένα πάρκο σε υπερυψωμένο επίπεδο και σε υποβαθμισμένο επίπεδο, παραμένει μόνο η αναβάθμιση της υφιστάμενης ζεύξης χρήσης 150KV, ώστε να μην υπάρχει πλέον κανένα πρόβλημα είτε οπτικής είτε ακουστικής είτε οιασδήποτε άλλης μορφής ρύπανσης για τους κατοίκους.
(Στο σημείο αυτό ο Υπουργός Ανάπτυξης κ. Απόστολος-Αθανάσιος Τσοχατζόπουλος καταθέτει για τα Πρακτικά το προαναφερθέν σχέδιο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Πέραν του γεγονότος της άμεσης δενδροφύτευσης, εκείνο, το οποίο συντελείται και έχει μεγάλη σημασία για τους κατοίκους, είναι η μετακίνηση των πυλώνων, που σήμερα βρίσκονται κοντά σε κατοικίες, σε απόσταση τουλάχιστον διακοσίων μέτρων, όπως προβλέπεται από το σχετικό διάγραμμα της ΔΕΗ, το οποίο θέλω να καταθέσω για τα Πρακτικά.
(Στο σημείο αυτό ο Υπουργός Ανάπτυξης κ. Απόστολος-Αθανάσιος Τσοχατζόπουλος καταθέτει για τα Πρακτικά το προαναφερθέν διάγραμμα, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
?ρα, λοιπόν, τώρα πλέον η γραμμή ζεύξης, που περνούσε πάνω από την περιοχή των κατοίκων, απομακρύνεται κατά διακόσια μέτρα. Φεύγουν και οι ειδικοί πυλώνες και άρα η οπτική ρύπανση, που υπήρχε για τους κατοίκους εδώ και πολλές δεκαετίες, καταργείται.
Βλέπουμε, λοιπόν, ότι το επόμενο μέτρο, το οποίο συμβάλλει σε μία αποδεκτή από την κοινωνία λύση στην περιοχή, είναι ότι σε αυτό το διαμορφούμενο περιβάλλον έχουμε πλέον μόνο την κατασκευή συστήματος μεταφοράς των 150KV, με σκοπό να αυξήσουμε την ασφάλεια και την αξιοπιστία του συστήματος ηλεκτροδότησης.
Επίσης κατασκευάζεται η λειτουργία της γραμμής ζεύξης από το Λαύριο στα 150KV, έτσι ώστε να μην έχουμε καμία επιβάρυνση στην περιοχή, σύμφωνα με αρχικά προβλεπόμενη μελέτη κατασκευής των 400KV.
Κύριε Πρόεδρε, κύριοι συνάδελφοι, νομίζω ότι οι συγκεκριμένες ερωτήσεις, που έθεσε η κυρία συνάδελφος, πέρα από την ουσία του θέματος, απαντώνται. 
Με ρωτάτε αν υπήρχε άδεια εργασιών. Καταθέτω για τα Πρακτικά τόσο την άδεια εργασιών, που υπήρχε, από την Πολεοδομία το Σεπτέμβριο του 2002, όπως επίσης και την αναθεώρηση αυτής της οικοδομικής αδείας, με ημερομηνία 10-6-2003 και θεωρημένη από την Αστυνομία. Τα καταθέτω για τα Πρακτικά, έτσι ώστε στο πρώτο σας ερώτημα να υπάρχει σαφής απάντηση.
(Στο σημείο αυτό ο Υπουργός Ανάπτυξης κ. Απόστολος-Αθανάσιος Τσοχατζόπουλος καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Στο ερώτημά σας για το αν υπάρχει μελέτη περιβαλλοντικών επιπτώσεων βεβαιώνω ότι υπάρχει μελέτη με τον αριθμό 70/8-11-2000, που είναι απόφαση της Εκτελεστική Επιτροπής του Οργανισμού Αθήνας. Τότε είχαν εγκριθεί για 400KV και τώρα πραγματοποιούνται 150KV. ?ρα υπάρχει πολύ μεγάλη μείωση έναντι του προβλεπομένου και η περιβαλλοντική άδεια έχει πλήρη ισχύ.
Όσον αφορά το τελευταίο σας ερώτημα για το αν οι πυλώνες προγραμματίζονται για εναέρια γραμμή 400KV, σας απαντώ ότι προγραμματίζονται για την κατασκευή των 150KV.
Κύριε Πρόεδρε, αυτές είναι οι απαντήσεις μου.
ΠΡΟΕΔΡΕΥΩΝ (Κωνσταντίνος Γείτονας): Καλώς, κύριε Υπουργέ.
Το λόγο έχει η κ. Δαμανάκη.
ΜΑΡΙΑ ΔΑΜΑΝΑΚΗ: Ευχαριστώ, κύριε Πρόεδρε.
Η απάντηση του κυρίου Υπουργού νομίζω επιβεβαιώνει με σαφήνεια ότι οι κινητοποιήσεις των δημοτικών αρχών και των κατοίκων της περιοχής είχαν και νόημα και έφεραν και αποτέλεσμα. Το λέω αυτό γιατί πολλές φορές κατηγορούνται οι κινητοποιήσεις των κατοίκων που γίνονται ότι είναι άδικες, ότι είναι αναποτελεσματικές, ότι δεν έχουν νόημα. Εδώ έχουμε μια περίπτωση που οι κάτοικοι σωστά διαμαρτυρήθηκαν γιατί η εγκατάσταση τετρακοσίων κιλοβόλτ μέσα σε κατοικημένη περιοχή, στην προστατευμένη Zώνη του Υμηττού και με τους πυλώνες υψηλής τάσης πράγματι ήταν ένα έργο που έβλαπτε την ποιότητα ζωής και την υγεία των κατοίκων.
Ας έρθω τώρα στην τροποποίηση, με βάση την απάντηση του κυρίου Υπουργού η οποία αναμφισβήτητα έχει θετικά στοιχεία. Ο κύριος Υπουργός διευκρινίζει ότι πρόκειται μόνο για εκατόν πενήντα κιλοβόλτ. Αυτό θέλω να είναι απολύτως σαφές. Θέλω επίσης, κύριε Υπουργέ, να γίνει σαφές ότι και τα υποστηρικτικά έργα και τα έργα κατασκευής, τα οικοδομικά έργα δηλαδή τα οποία γίνονται, αντιστοιχούν και αυτά σε εκατόν πενήντα κιλοβόλτ. Διότι υπάρχει μια πληροφόρηση που διαχέεται στους κατοίκους ότι ναι μεν τώρα η Κυβέρνηση προχωρά τώρα στα εκατόν πενήντα κιλοβόλτ, με βάση και τις κινητοποιήσεις, αλλά προγραμματίζει οικοδομές βάσεις για τετρακόσια κιλοβόλτ, προκειμένου αργότερα να επεκταθεί το έργο.
Θεωρώ επίσης πολύ θετικό το γεγονός ότι ο κύριος Υπουργός κατέθεσε στη Βουλή, έγκαιρα, ώστε όλοι να ενημερωθούμε τα στοιχεία της μελέτης περιβαλλοντικών επιπτώσεων και τα υπόλοιπα στοιχεία του έργου. Θα ήθελα να παρακαλέσω, κύριε Υπουργέ ?και νομίζω θα βοηθήσει- η ΔΕΗ να είναι ανοικτή, ώστε οι δημοτικές αρχές να πάρουν την πλήρη τεχνική μελέτη του έργου. Μέχρι τώρα δεν την έχουν πάρει, παρά τις προσπάθειές τους. Δεν υπάρχει κανένας λόγος, εφόσον το πράγμα οδηγείται σε θετική κατεύθυνση, όπως όλοι γνωρίζουμε, να μην ενημερωθούν πλήρως οι κάτοικοι, ώστε να αποφευχθούν οποιεσδήποτε παρανοήσεις και να διαλυθούν οποιεσδήποτε φήμες, σχετικά με το έργο αυτό.
ΠΡΟΕΔΡΕΥΩΝ (Κωνσταντίνος Γείτονας): Ο κύριος Υπουργός έχει το λόγο. 
ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπουργός Ανάπτυξης): Κύριε Πρόεδρε, θα ήθελα να τονίσω το άριστο της συνεργασίας που είχαμε και με την Τοπική Αυτοδιοίκηση στους δύο δήμους, τους δημάρχους και τα δημοτικά συμβούλια, αλλά και με την επιτροπή κατοίκων, η οποία πράγματι όταν πρωτοανακοινώθηκε ότι ετοιμάζεται η ΔΕΗ να προχωρήσει στην κατασκευή του προβλεπόμενου έργου, ήρθε σε εμάς, υπήρχαν αντιδράσεις και προσπαθήσαμε να βρούμε λύση σ΄ ένα θέμα που πράγματι δεν ήταν εύκολο. 
Αγαπητή κυρία συνάδελφε, πρέπει να γνωρίζετε ότι η σημασία του έργου μεταφοράς τετρακοσίων κιλοβόλτ υψηλής τάσης, για το συνολικό σύστημα ηλεκτροδότησης της Αθήνας έχει μια πολύ μεγάλη σημασία. Όχι μόνο για τώρα, αλλά και μελλοντικά, διότι προβλέπεται η κατασκευή από τη ΔΕΗ μονάδας παραγωγής τετρακοσίων κιλοβόλτ ηλεκτρισμού από φυσικό αέριο στο Λαύριο και επομένως προβλέπεται η μεταφορά πλέον από το Λαύριο προς την περιοχή των Αθηνών, από το συγκεκριμένο σημείο. Επομένως η μετατροπή από την υπερηψηλή τάση των τετρακοσίων κιλοβόλτ στα εκατόν πενήντα είναι μια σημαντική αλλαγή η οποία επιβαρύνει το κόστος πλέον μεταφοράς και λειτουργίας της ΔΕΗ, διότι θα πρέπει να βρει μελλοντικά και άλλους τρόπους, ώστε όταν αυξηθεί η ανάγκη για ενίσχυση των ηλεκτρικών αναγκών της Αθήνας, να υπάρξει και τότε λύση. Αυτό όμως, θα είναι μια μελλοντική λύση η οποία δεν αφορά την υφιστάμενη λύση πλέον στα σύνορα των Δήμων Αργυρουπόλεως και Ηλιουπόλεως, όπου σαφώς προβλέφθηκαν εγκαταστάσεις για εκατόν πενήντα κιλοβόλτ. 
Σας είπα ότι συγκεκριμένα κατασκευάζονται βάσεις από μπετόν, ικριώματα, κτίρια ανάπτυξης ζυγών που όμως αφορούν εκατόν πενήντα κιλοβόλτ και πύλες εισόδου και εξόδου πάλι μόνο εκατόν πενήντα κιλοβόλτ, όπως επίσης το κτίριο ελέγχου και όλα τα σχετικά που αναφέρατε, έτσι ώστε να είμαστε απόλυτα σαφείς αυτό που δεσμευτήκαμε δια της αποφάσεως της ΔΕΣΟΠ, αυτό που καταθέσαμε στην Τοπική Αυτοδιοίκηση και στην επιτροπή κατοίκων, είναι αυτό το οποίο πραγματικά κατασκευάζεται και ευελπιστώ σ΄ ένα κλίμα συνεργασίας. Και υπήρξε μια μέγιστη ευαισθησία, παραχωρείται στους δήμους της περιοχής μια τεράστια έκταση αρκετών στρεμμάτων, η οποία μετατρέπεται αντί σε μονάδα παραγωγής ηλεκτρισμού σ΄ ένα πάρκο αναψυχής και νομίζω ότι σε συνδυασμό με τη μετακίνηση πλέον των υφισταμένων γραμμών μεταφοράς ηλεκτρισμού έναντι της παλιάς κατάστασης που ήταν υπεράνω των κτιρίων των πολιτών, σήμερα είναι σε μια απόσταση τουλάχιστον διακοσίων μέτρων, η λύση η οποία δίνεται όχι μόνο βελτιώνει την κατάσταση στην περιοχή, έναντι της παλιάς, αλλά και προσφέρει μελλοντικά μια τελείως διαφορετική ποιότητα ζωής και ποιότητα λειτουργίας για τους κατοίκους.
Ευχαριστώ.
ΠΡΟΕΔΡΕΥΩΝ (Κωνσταντίνος Γείτονας): Τέλος καλό, όλα καλά, κ. Δαμανάκη.
Τέταρτη είναι η με αριθμό 710/10-6-2003 επίκαιρη ερώτηση του Ανεξάρτητου Βουλευτή κ. Γεωργίου Καρατζαφέρη προς τον Υπουργό Εξωτερικών, σχετικώς με τις παραβιάσεις του εναέριου χώρου στο Αιγαίο από τους Τούρκους, τις αντιδράσεις της ελληνικής Κυβέρνησης κλπ.
Η επίκαιρη ερώτηση του κ. Καρατζαφέρη έχει ως εξής: 
«Με κορύφωση την «?σκηση Τρίαινα», οι Τούρκοι παραβιάζουν καθημερινώς και κατά σειρά τους κανονισμούς ICAO σε σχέση με το ελληνικό FIR.
Η αντίδραση της ελληνικής πλευράς περιορίζεται σε υποβολή διαμαρτυρίας εκ μέρους της ΥΠΑ στο ICAO, σε ενημέρωση εκ μέρους του Υπουργού Εξωτερικών Γ. Παπανδρέου στον Ευρωπαίο Επίτροπο, όπως επίσης και ενημέρωση του Α/ΓΕΕΘΑ του Ευρωπαίου ομολόγου του.
Ως, όμως, αποδεικνύεται εκ του αποτελέσματος, οι μορφές αυτές «αντίδρασης» δεν αποτελούν απλώς απρόσφορη ενέργεια, αλλά είναι επιπροσθέτως και εθνικά επιζήμιες, διότι ενέχουν το στοιχείο της έμμεσης αναγνώρισης ότι επί του συγκεκριμένου θέματος υπάρχει αμφισβήτηση της ελληνικής κυριαρχίας.
Συγκεκριμένα η υποβολή διαμαρτυρίας στο ICAO που ενεργοποιεί το άρθρο 84 της Συμβάσεως του Σικάγο εκλαμβάνεται ως αποδοχή διαφοράς μεταξύ Ελλάδος και Τουρκίας επί συγκεκριμένης περιοχής και αποδοχής της ότι είναι «γκρίζα».
Ερωτάται ο Υπουργός: Γιατί δεν κάνουμε προσφυγή με το άρθρο 54 της Συμβάσεως του Σικάγο, βάσει της οποίας θα κληθεί ο ICAO να λάβει απόφαση και να την επιβάλλει μάλιστα στην παρανομούσα Τουρκία με τη δύναμη των ιδιαίτερα αποτελεσματικών μέτρων που διαθέτει;
Γνωρίζει τις διαφορές και τις συνέπειές τους μεταξύ ενημέρωσης-διαμαρτυρίας και προσφυγής;»
Θα απαντήσει ο Υφυπουργός Εξωτερικών κ. Λοβέρδος.
Ορίστε, κύριε Υπουργέ, έχετε το λόγο.
ΑΝΔΡΕΑΣ ΛΟΒΕΡΔΟΣ (Υφυπουργός Εξωτερικών): Κύριε Πρόεδρε, είναι πραγματικά επίκαιρη η ερώτηση και θα προσπαθήσω να δώσω τις απαραίτητες διευκρινίσεις. 
Είναι γνωστό ότι όλες οι χώρες δικαιούνται προσβάσεως στα διεθνή ύδατα και στο διεθνή εναέριο χώρο, προκειμένου να κάνουν στρατιωτικές ασκήσεις. Αυτοί οι χώροι είναι διαθέσιμοι για οποιονδήποτε επιθυμεί. Βέβαια αυτός που ασκεί μία τέτοια δράση, πρέπει οπωσδήποτε να συντονίζεται με τα αρμόδια όργανα, τηρώντας τους κανόνες της διεθνούς νομιμότητας.
Τέτοιους χώρους, δηλαδή ανοιχτή θάλασσα και διεθνή εναέριο χώρο έχουμε φυσικά και στο πλαίσιο του Αιγαίου και αυτό είναι γνωστό τοις πάσι. Η Τουρκία, αλλά και οποιαδήποτε άλλη χώρα, τηρώντας τη νομιμότητα, μπορούσε και μπορεί να χρησιμοποιήσει αυτούς τους διεθνείς χώρους για τις ασκήσεις της.
Ως δεύτερο δεδομένο θέλω να καταθέσω, κύριε συνάδελφε, ότι στο πλαίσιο του ICAO έχει οριστεί, ως γνωστόν, το FIR Αθηνών. Ειδικά όσον αφορά στο Αιγαίο, πρέπει να παρατηρήσει κανείς ότι υπάρχει ειδική φυσιολογία, βάσει της οποίας έχουμε εναλλαγή ελληνικού εθνικού εναέριου χώρου και διεθνούς, ανοιχτής θάλασσας και δικής μας θάλασσας. Αυτή η εναλλαγή οπωσδήποτε δημιουργεί τεχνικές δυσκολίες, που οποιοσδήποτε θέλει να κάνει στρατιωτικές ασκήσεις θα πρέπει να τις συνυπολογίσει και να σεβαστεί με ιδιαίτερη έμφαση και ένταση τους διεθνείς κανόνες νομιμότητας στο συγκεκριμένο πεδίο.
Λέγεται ορθά ότι σε τέτοιες περιπτώσεις απαιτείται ένας πολιτικοστρατιωτικός συντονισμός, που είναι απολύτως απαραίτητος για να μην έχουμε προβλήματα και για να μη διαταράσσεται το μείζον για το διεθνές δημόσιο συμφέρον αγαθό της ασφάλειας των πτήσεων και της ναυσιπλοΐας. 
Κύριε Καρατζαφέρη, εδώ υπάρχει πράγματι πρόβλημα. Δεν κομίζω γλαύκας. Όλοι οι Έλληνες πολίτες το ξέρουν και το ξέρουν και οι διεθνείς οργανισμοί ότι όσον αφορά τις ανάγκες αυτού του πολιτικοστρατιωτικού συντονισμού, η Τουρκία δεν συνεργάζεται. Παραβιάζει τις υποχρεώσεις της στο πλαίσιο του ICAO. Αναφέρομαι στην περίπτωση 2, παράγραφος 17, ότι εν πάση περιπτώσει υπάρχει υποχρέωση γι? αυτόν το συντονισμό. Επίσης, αναφέρω το 2.17.1.1 του θεσμικού πλαισίου που αφορά τον ICAO, όπως αυτό διαμορφώθηκε το 1991 με τις τροποποιήσεις του, όπου αυτός που πρέπει να κάνει τη συγκεκριμένη δραστηριότητα και αναζητά το συντονισμό, υποχρεώνεται να ζητήσει αυτόν το συντονισμό από την υπηρεσία εναερίου κυκλοφορίας του κράτους που στο όριο του δικού του FIR υπάγεται ο συγκεκριμένος χώρος που θέλει να χρησιμοποιήσει στρατιωτικά.
Κύριε Καρατζαφέρη, εδώ είναι το πρόβλημα. Το πρόβλημα είναι ότι η Τουρκία εν προκειμένω δε συνεργάζεται και δεν τηρεί τους κανόνες της διεθνούς νομιμότητας. Συμπεριφέρεται, τρόπον τινά, σαν κράτος-ταραξίας. 
Δημιουργεί προβλήματα, προβλήματα γνωστά και εμείς αυτά τα προβλήματα πέραν του τι λέμε στο εσωτερικό της χώρας και της αυστηρότητάς μας εδώ, τα έχουμε παραπέμψει αρμοδίως στο ΝΑΤΟ, στην Ευρωπαϊκή Ένωση, στον ICAO. Δεν έχουμε ολιγωρήσει. Και αυτήν τη συμπεριφορά κράτους που λειτουργεί ως ταραξίας, της Τουρκίας, την έχουμε καταστήσει γνωστή σε όλο τον κόσμο, σε όλους τους αρμόδιους οργανισμούς. 
Αναφέρεσθε στη Συνθήκη του Σικάγο του 1944. Σωστά. Εδώ, όμως, υπάρχει μια παρεξήγηση. Εν προκειμένω εμείς λειτουργούμε στο πλαίσιο του άρθρου 54 που λέτε, βάσει των ρυθμίσεων του οποίου ένα κράτος καταθέτει τις αιτιάσεις του και έτσι προκαλεί ?βάσει της διάταξης αυτής- το συμβούλιο του ICAO να κάνει τις συστάσεις στο κράτος που παραβιάζει τη συγκεκριμένη νομιμότητα.
Το άρθρο 84 που επικαλείστε, ενεργοποιείται κατόπιν προσφυγής και προϋποθέτει ύπαρξη διαφοράς. Και στην προσφυγή καταφεύγει ένα κράτος κατά το άρθρο αυτό, αφού εξαντλήθηκαν οι διαδικασίες της διαπραγμάτευσης. Έτσι είναι μια τυποποιημένη αυστηρή διαδικασία την οποία φυσικά δεν έχουμε εν προκειμένω χρησιμοποιήσει. Εμείς έχουμε οδηγήσει τον ICAO να απευθύνει επανειλημμένα συστάσεις στην Τουρκία γι? αυτήν τη συμπεριφορά της χρησιμοποιώντας τις διατάξεις αυτές. 
ΠΡΟΕΔΡΕΥΩΝ (Κωνσταντίνος Γείτονας): Ο κ.Καρατζαφέρης έχει το λόγο.
ΓΕΩΡΓΙΟΣ ΚΑΡΑΤΖΑΦΕΡΗΣ: Όταν, κύριε Πρόεδρε, ο λεξιλάγνος καθηγητής του Συνταγματικού Δικαίου κύριος Υφυπουργός δεν μπόρεσε να μας πείσει με τη σύνθεση των λέξεών του για το ατόπημα αυτό που συμβαίνει στην περιοχή, καταλαβαίνετε πόσο σοβαρά είναι τα θέματα. 
Όχι, κύριε Υπουργέ, δεν είναι έτσι τα πράγματα. Δεν πηγαίνετε σε προσφυγή. Η προσφυγή σημαίνει επιβολή ποινής στην Τουρκία. Δεν πάτε ούτε καν στη διαμαρτυρία που μας λέτε για εσωτερική κατανάλωση. Κάνετε απλώς γνωστοποίηση. Και βεβαίως γι? αυτό έχω και τα έγγραφα τα οποία έχετε και σεις. Δεν πάτε σε προσφυγή του άρθρου 54 για να καθίσει στο εδώλιο η Τουρκία. Πηγαίνετε μόνο σε γνωστοποίηση προς τον ICAO που ως ενέργεια εγκυμονεί τεράστιους κινδύνους. Η πρακτική αυτή θα μας οδηγήσει ότι υπάρχει θέμα, άρα υπάρχει γκρίζα ζώνη, άρα θα οδηγηθούμε στην αμφισβήτηση. Το άλλο είναι προσφυγή. Είναι τύπος αγωγής κατά της Τουρκίας. Όπου εκεί δεν μπορεί να έλθει ο ICAO να μας βάλει σε διαδικασία συμψηφισμού. 
Πράττετε ό,τι κάνατε με την παθητικότητα των τριάντα χρόνων εσείς και οι άλλοι στην Κύπρο. Η παθητικότητα μας οδήγησε στο σχέδιο Ανάν. Η ίδια αυτή παθητικότητα θα μας οδηγήσει σε συγκυριαρχία στο Αιγαίο. Το δε πρώτο μέρος της εισηγήσεώς σας είναι κόσμημα στην επιχειρηματολογία του κ. Ογκιούλ. Εδώ έχουμε παραβιάσεις συνεχείς, κύριε Υπουργέ. Όταν μας λέτε ότι εναλλάσσεται ο διεθνής χώρος με τον ελληνικό χώρο, αυτά λένε και εκείνοι. Εδώ έχουμε παραβιάσεις στον 25ο μεσημβρινό πάνω από την ?νδρο. Θα αμφισβητήσουμε εμείς οι ίδιοι την ελληνική κυριαρχία;
Προσέξτε, κύριε Υπουργέ, είναι πολύ λεπτά αυτά τα θέματα για να τα χρησιμοποιούμε με μια ευκολία. Προχθές είχαμε παραβίαση του αεροσκάφους της Ολυμπιακής. Επίσης είχαμε παρενόχληση του αεροσκάφους που μετέφερε τον Πρωθυπουργό. Πριν από λίγες μέρες είχαμε παρενόχληση του αεροσκάφους που είχε μέσα τον Υπουργό Εθνικής ?μυνας και εσείς μου λέτε τώρα ότι εναλλάσσεται ο διεθνής χώρος και δεν μπορούν να είναι τόσο ευέλικτοι οι πιλότοι;
Νομίζω ότι αυτή η παθητικότητα δημιουργεί συνενοχή. Γιατί όταν ο Τούρκος προκαλεί, εμείς δεν απαντάμε όπως μπορούμε να απαντήσουμε. Και δεν πηγαίνω, κύριε Υπουργέ σε κάποιον που σε αυτήν την Αίθουσα πριν από είκοσι πέντε χρόνια είπε «βυθίσατε το HORA», δεν σας πηγαίνω στο αντίστοιχο «ρίξτε τα τώρα». Λέω, κύριε Υπουργέ, να ενεργήσετε νόμιμα σαν χώρα. Να πάτε σε προσφυγή. Να βγάλετε καταδίκη της Τουρκίας που σημαίνει ότι πολλά έσοδα θα χαθούν για τη χώρα αυτή. Θα χαθούν τεράστια έσοδα για την Τουρκία αν βγει μία νότα για το FIR της Κωνσταντινουπόλεως. Γιατί δεν το πράττετε; Και δεχόμαστε τώρα παθητικά ένα νέο status το οποίο δημιουργεί η Τουρκία εις βάρος μας. Είναι πολύ επικίνδυνα παιχνίδια και πρέπει η Ελλάδα να δείξει το πρόσωπό της ότι μπορεί να επιβάλει τη δικαιοσύνη, μπορεί να επιβάλει το σωστό, μπορεί να προσφύγει εκεί που πρέπει. 
ΠΡΟΕΔΡΕΥΩΝ (Κωνσταντίνος Γείτονας): Ο κύριος Υπουργός έχει το λόγο.
ΑΝΔΡΕΑΣ ΛΟΒΕΡΔΟΣ (Υφυπουργός Εξωτερικών): Είπα και στην πρωτολογία μου ότι πράγματι η συμπεριφορά της Τουρκίας είναι συμπεριφορά κράτους ταραξία. Δεν σέβεται τους κανόνες της εναέριας κυκλοφορίας, παραβιάζει τον εθνικό εναέριο χώρο μας, λειτουργεί παράνομα και δεν συνεργάζεται στο πλαίσιο της τήρησης των διευθετήσεων στο δεδομένο πλαίσιο του FIR Αθηνών. Όλα αυτά σωρευτικά συγκροτούν μια απαράδεκτη βάση.
Ίσως δεν έγινα κατανοητός από τον κ. Καρατζαφέρη, αλλά νομίζω ότι ήμουν πάρα πολύ σαφής.
Είπα, κύριε Καρατζαφέρη, το εξής: Το Αιγαίο έχει μια δεδομένη φυσιολογία. Αυτό δεν αίρει τις ευθύνες της Τουρκίας για τη συμπεριφορά της σε καμία περίπτωση. Η συμπεριφορά της είναι απαράδεκτη.
Ποια δυσκολία δημιουργεί αυτή η απαράδεκτη συμπεριφορά; Ότι δεν μπορείς μαζί τους να συζητήσεις στη βάση της διεθνούς νομιμότητας. Και εδώ μετατρέπω το λόγο μου σε νομικό, γιατί το ερώτημά σας καταλήγει έτσι. 
Για να λειτουργήσεις στο πλαίσιο του άρθρου 84 και να καταλήξεις στην προσφυγή, όπως σωστά είπατε, αυτό το application προϋποθέτει ότι απέτυχαν οι διαβουλεύσεις σου. Εδώ οι διαβουλεύσεις είναι δεδομένο ότι προϋποθέτουν ένα συναινετικό κλίμα ανάμεσα σε δύο πλευρές που η μια αιτιάται την άλλη. Δεν υπάρχει αυτό με την Τουρκία. Δεν συμπεριφέρεται ?και είμαστε πολύ αυστηροί, κύριε Καρατζαφέρη, εδώ- κατά τους κανόνες της διεθνούς νομιμότητας η Τουρκία. Και υπάρχει εν προκειμένω μείζον πρόβλημα το οποίο δεν το αφήνουμε να παραμείνει πρόβλημα διμερές. Το έχουμε καταστήσει ευλόγως διεθνές. Της υποδεικνύουμε, και καταδεικνύουμε και στην Ευρωπαϊκή ΄Ενωση, ότι η παραβίαση όλων αυτών των θεμάτων συνιστά παραβίαση των κανόνων της καλής γειτονίας, όχι πια ως γενικής αρχής του διεθνούς δικαίου, αλλά και ως αρχής ενσωματωμένης στο πλαίσιο των αποφάσεων του Ελσίνκι. Και συνεπώς και στην Ευρωπαϊκή ΄Ενωση, και σε σχέση με την ευρωπαϊκή πορεία της Τουρκίας, και στο ΝΑΤΟ και στον ICAO, η Ελλάδα έχει υπογραμμίσει αυτήν τη συμπεριφορά και έχει καταστήσει σαφές σε όλους ότι υπάρχει σε αυτήν την περιοχή ένας γείτονας που δεν σέβεται καθόλου τη διεθνή νομιμότητα, σε βάρος ακόμη και της ασφάλειας των πολιτών άλλων χωρών. 
ΠΡΟΕΔΡΕΥΩΝ (Κωνσταντίνος Γείτονας): Κυρία και κύριοι συνάδελφοι, ολοκληρώθηκε η συζήτηση των επίκαιρων ερωτήσεων. 
ΠΡΟΕΔΡΕΥΩΝ (Κωνσταντίνος Γείτονας): Κύριοι Βουλευτές, εισερχόμαστε στην ημερήσια διάταξη των
ΕΠΕΡΩΤΗΣΕΩΝ
Θα συζητηθεί η με αριθμό 58/13-5-2003 επερώτηση των Βουλευτών της Νέας Δημοκρατίας, κυρίων Αναστάσιου Νεράντζη, Γεωργίου Βλάχου, Θεόδωρου Κατσίκη, Παναγιώτη (Πάνου) Παναγιωτόπουλου, Νικολάου Λέγκα, Αθανασίου Κατσιγιάννη, Αθανασίου Μπούρα, Μιχάλη Λιάπη, Μιλτιάδη Βαρβιτσιώτη, κ. Φάνη Πάλλη-Πετραλιά, Παναγιώτη Καμμένου, Θεόδωρου Κασσίμη, Γεράσιμου Γιακουμάτου, κ. Αικατερίνης Παπακώστα, Κωνσταντίνου Καρρά, Βύρωνα Πολύδωρα, Γεωργίου Τρυφωνίδη, Σάββα Τσιτουρίδη, Γεωργίου Αλογοσκούφη, Απόστολου Ανδρεουλάκου και Ευάγγελου Μεϊμαράκη,. προς τους Υπουργούς Περιβάλλοντος, Χωροταξίας και Δημοσίων Έργων, Εσωτερικών, Δημόσιας Διοίκησης και Αποκέντρωσης, Οικονομίας και Οικονομικών, Υγείας και Πρόνοιας, Εργασίας και Κοινωνικών Ασφαλίσεων, σχετικώς με τα μέτρα αποκατάστασης των σεισμοπαθών της 7ης Σεπτεμβρίου 1999.
Από τη Νέα Δημοκρατία ορίζεται ως Κοινοβουλευτικός Εκπρόσωπος για τη συζήτηση της σημερινής επερωτήσεως ο Βουλευτής, Α΄ Αθήνας κ. Γεώργιος Αλογοσκούφης. Και από το Συνασπισμό της Αριστεράς των Κινημάτων και της Οικολογίας ορίζεται ως Κοινοβουλευτική Εκπρόσωπος η Βουλευτής κ. Ιωάννα Στεργίου. 
Το λόγο έχει ο πρώτος επερωτών κ. Αναστάσιος Νεράντζης.
ΑΝΑΣΤΑΣΙΟΣ ΝΕΡΑΝΤΖΗΣ: Κύριοι συνάδελφοι, τυπικά και μόνο η επερώτηση που συζητούμε έχει ως αντικείμενο την αποκατάσταση των πληγέντων από τους τελευταίους σεισμούς. Στην ουσία, θα μπορούσε να επιγράφεται αυτή τη επερώτηση «Τα ψέματα της πολιτικής του ΠΑΣΟΚ» ή «Η πολιτική των ψεμάτων του ΠΑΣΟΚ».
Φαίνεται, κύριε Υπουργέ, ότι εκεί εσείς στο ΠΑΣΟΚ μελετάτε ιστορία, αντιγράφετε την ιστορία, αλλά δεν διδάσκεστε από αυτήν. 
Τα όσα έχουν ακουστεί σχετικά με την αποκατάσταση αυτών των ανθρώπων που έχουν πληγεί από τους σεισμούς, μπορούν να χαρακτηριστούν, κατά το αρχαίο πρότυπο, ως «Χάρητος υποσχέσεις». Ο Χάρης ήταν ένας στρατηγός -πολιτικός του 4ου αιώνα π.Χ., ο οποίος έμεινε ονομαστός για τα παχιά του λόγια, για τις χωρίς κάλυψη υποσχέσεις, για τα όσα έλεγε, χωρίς να τηρεί τίποτα από όλα αυτά. 
Η Κυβέρνησή σας αντί να λειτουργήσει πολιτικά λειτουργεί σαν να απαρτίζεται από πολιτικάντηδες, δηλαδή ακροβάτες, οι οποίοι ισορροπούν αυτό που λένε με αυτό που δεν κάνουν. 
Λέτε που λέτε ανακρίβειες ως Κυβέρνηση, δεν εφαρμόζετε αυτά που εξαγγέλλετε, δανειστείτε τουλάχιστον από τον Αίσωπο το παράδειγμα. Ο Αίσωπος ήταν μεν μυθοποιός, αλλά ήταν διδακτικός μυθοποιός, ενώ εσείς είστε μυθοποιοί των οποίων το παράδειγμα πρέπει κανείς να αποφεύγει. Τι έλεγε ο Αίσωπος; Έλεγε: «Ψευδολόγων ανθρώπων έλεγχος εστί τα πράγματα». Τα πράγματα, λοιπόν, διαψεύδουν τον τότε Υπουργό ΠΕΧΩΔΕ κ. Λαλιώτη ο οποίος είχε δηλώσει, μετά τους σεισμούς του 1999 στην Αττική, ότι, σε έξι μήνες, δεν θα υπάρχει άστεγος. Ιδού όμως ότι τα πράγματα αποδεικνύουν ότι αυτό ήταν και ψευδές και υπερβολικό και κυρίως ότι ο τότε Υπουργός ΠΕΧΩΔΕ, εν γνώσει του ότι δεν μπορούσε να πραγματοποιηθεί, το είχε υποσχεθεί. Δεν αφορά, κύριε Υπουργέ, προσωπικά εσάς αυτό το πράγμα. Γρήγορα, λοιπόν, ο τότε εραστής του λόγου αποδείχθηκε καταχραστής του λόγου.
Για να δούμε, λοιπόν, σήμερα τριάμισι χρόνια μετά από εκείνους τους σεισμούς ?όχι έξι μήνες που έλεγε ο κ. Λαλιώτης- σε τι κατάσταση βρισκόμαστε. Ας δανειστούμε τα πρώτα στοιχεία από μια αναφορά-υπόμνημα, την οποία υπέβάλε πρόσφατα ο Σύλλογος των Εργαζομένων στα ΤΑΣ. Ποιοι είναι αυτοί; Είναι εκείνοι οι οποίοι σήκωσαν το βάρος της αποκαταστάσεως των σεισμών του ?99. Είναι εκείνοι οι οποίοι αντιμετώπισαν και άλλες θεομηνίες, τις πλημμύρες και τις πυρκαγιές. Είναι εκείνοι που, παρά ταύτα, εξακολουθούν σήμερα να υπηρετούν με συμβάσεις ορισμένου χρόνου, οι τελευταίες των οποίων λήγουν τώρα το Δεκέμβριο. Είναι εκείνοι οι οποίοι απειλούνται, λόγω περιορισμού των θέσεων, με απόλυση. Λένε, λοιπόν, στο υπόμνημά τους, μετά λόγου γνώσεως, ότι από τα κτίρια τα οποία σε εκείνο το σεισμό χαρακτηρίστηκαν «κόκκινα» και ήταν αρχικώς τέσσερις χιλιάδες διακόσια πενήντα μόνο το 30% έχει μπει στη φάση της ανακατασκευής. Από τα κτίρια που είχαν χαρακτηριστεί «κίτρινα», δηλαδή μη κατοικήσιμα, αλλά πάντως επισκευάσιμα και τα οποία αρχικά ήταν γύρω στις τριάντα οκτώ χιλιάδες εκατόν εξήντα πέντε, μόνο το 40% έχουν πάρει άδεια επισκευής ή αποχαρακτηρισμό. Από τα βιομηχανικά κτίρια και τα διατηρητέα μόνο το 40% βρίσκεται σε φάση επισκευής. Για δε τα δημόσια κτίρια δεν έχουμε καμία, μα καμία, ένδειξη περί του που βρισκόμαστε.
Ποιος, λοιπόν, τολμά να ισχυριστεί ότι το πρόβλημα των σεισμοπλήκτων του Σεπτεμβρίου του 1999 έχει λυθεί; Πώς είναι δυνατόν να απαντήσει κανείς και σε άλλα ερωτηματικά; Τι θα γίνει με τους Ολυμπιακούς Αγώνες; με τα κτίρια που θα νοικιαστούν σε ξένους; με τις περιοχές του Μενιδίου, των Θρακομακεδόνων, του Μαρουσιού κλπ; με τους σταθμούς του μετρό; Πώς μπορεί κανείς να ισχυριστεί ότι κέρδισε το στοίχημα; Γιατί ο κ. Λαλιώτης και η Κυβέρνησή σας όλο στοιχήματα βάζουν και όλο χαμένοι είναι. Για ποιο στοίχημα μπορούμε να μιλάμε; Βοά η κατάσταση.
Κύριε Υπουργέ, είναι γνωστό ότι εσείς καταβάλλετε προσωπικά φιλότιμες προσπάθειες, αλλά δεν αρκούν. Εκ του αποτελέσματος κρινόμαστε όλοι. Θα μας πείτε στην απάντησή σας ότι κάνατε πολλούς ελέγχους, ότι επιδοτήσατε τα ενοίκια. Το ότι υπάρχουν, όμως, τέσσερις χιλιάδες πεντακόσιες οικογένειες που ζουν ακόμη σε παραπήγματα, σήμερα τριάμισι χρόνια μετά τους καταστροφικούς σεισμούς της Αττικής αποτελεί όνειδος. Ξεφτιλιζόμαστε. Η χώρα που είναι πρόεδρος της Ευρωπαϊκής Ένωσης, που φιλοξενεί τους Ολυμπιακούς Αγώνες, δεν κατάφερε σε τριάμισι χρόνια να άρει αυτό το άγος των παραπηγμάτων στα οποία στεγάζονται οι ατυχείς αυτοί σεισμόπληκτοι. Έχουμε, λοιπόν, τεσσερισήμισι χιλιάδες οικογένειες, οι οποίες ζουν στη Νίκαια, στο Μενίδι, στο Ζεφύρι, στη Μεταμόρφωση, στη Νέα Φιλαδέλφεια, στον Ταύρο, στον Καματερό κλπ., που ζουν υπό συνθήκες εξευτελιστικές και απάνθρωπες. Ζουν σε παραπήγματα τα οποία το χειμώνα είναι ψυγεία, το καλοκαίρι φούρνοι και με συνθήκες υγιεινής κάτω από το μέτριο, σε μια εποχή που οι παγκόσμιοι οργανισμοί υγείας απευθύνουν εκκλήσεις να τηρούμε σχολαστικά τους κανόνες υγιεινής. Πώς να τηρήσουν τους κανόνες υγιεινής οι άνθρωποι αυτοί, αυτοί οι φουκαράδες μέσα στα ξύλινα παραπήγματα τα οποία είναι εκτεθειμένα στους ανέμους και στην οργή των καιρών.
Ακούστε τώρα και την άλλη πλευρά. Μέχρι τις 16-1-2001, στους λογαριασμούς που είχαν ανοιχθεί στις τράπεζες συγκεντρώθηκε το ποσό των 8,5 δισεκατομμυρίων δραχμών, γι? αυτόν το σκοπό, δηλαδή για την αποκατάσταση εκείνων που επλήγησαν από τους σεισμούς αυτούς.
Περαιτέρω, διαβάσατε την αποστομωτική απάντηση του αρμόδιου Επιτρόπου της Ευρωπαϊκής Ένωσης κ. Πέδρο Σόλμπες Μίρα ο οποίος, απαντώντας σε ερώτηση Ευρωβουλευτού της Νέας Δημοκρατίας, είπε ότι, από τα 900 εκατομμύρια ευρώ τα οποία είχαν εγκριθεί με μορφή δανείων από την Ευρωπαϊκή Τράπεζα Επενδύσεων?ακούστε!- η Ελλάδα ζήτησε μόνο 300 και εισέπραξε μόνο 150 εκατομμύρια ευρώ. Μας έδιναν 900, ζητήσαμε 300 και εισπράξαμε μόνο 150. Αυτά περιλαμβάνονται στην επίσημη απάντηση του αρμοδίου επιτρόπου, την οποία έχω στα χέρια μου. 
Ακούστε τώρα τι έκανε η Τουρκία. Η Τουρκία, για τους καταστροφικούς σεισμούς του 2000, εισέπραξε ολόκληρα τα κονδύλια, τα οποία είχαν διατεθεί και μάλιστα τα κονδύλια αυτά ήταν μικρότερα, γιατί η Τουρκία δεν έχει ακόμη συνδεθεί με την Ευρωπαϊκή Ένωση, πήρε δε και συμπληρωματικά ποιοι; Οι Τούρκοι τους οποίους αρεσκόμεθα να χαρακτηρίζουμε ότι είναι πολύ πίσω από εμάς, ότι υστερούν, ότι δεν έχουν τα αρμόδια όργανα, ότι το κράτος τους δεν λειτουργεί. 
Αν, λοιπόν, η σύγκριση ακόμη και με την Τουρκία αποβαίνει σε βάρος της χώρας μας, καταλαβαίνετε πόσο υπερήφανη πρέπει να είναι η Κυβέρνηση και γι? αυτήν τη θέση και γι? αυτήν τη στάση. Σημειώστε ότι τα δάνεια που δίνει η Ευρωπαϊκή Τράπεζα είναι μακροπρόθεσμα και είναι και χαμηλότοκα. Σημειώστε επίσης ότι στις 31.12.2002 όλα τα κονδύλια που δεν απορροφήθηκαν από μας, στην Ελλάδα, χάθηκαν για μας και πήγαν αλλού. Ένα μεγάλο μέρος πήρε και η Τουρκία. Αυτή είναι η πολιτική σας. 
Τώρα, σαν να μην έφθαναν όλα αυτά, έχουμε και μια άλλη προσφορά. Ένα αμερικάνικο φιλανθρωπικό ίδρυμα (JCF), το οποίο εδρεύει στο Σικάγο, δώρισε ένα δισεκατομμύριο δολάρια στο ελληνικό κράτος, προκειμένου δι? αυτού του ποσού, μεταξύ των άλλων, να ανεγερθούν και δύο χιλιάδες κατοικίες, για να στεγαστούν οι πληγέντες εκ του σεισμού το 1999. 
Σημειώστε, κύριε Υπουργέ, ότι αυτήν τη δωρεά την αποδέχθηκε επισήμως το ελληνικό δημόσιο. Σημειώστε, κύριε Υπουργέ, ότι η κοινή γνώμη, η Αντιπολίτευση και όλοι μας και οι παθόντες, δεν γνωρίζουμε τι έγιναν αυτά τα χρήματα, αν εισεπράχθη κανένα κομμάτι απ? αυτά και αν απεδόθη αυτό στους συγκεκριμένους ανθρώπους, υπέρ των οποίων είχε δωριθεί. Και σας λέω, κύριε Υπουργέ, ότι αυτό το θέμα εθίγη και στη Βουλή το 2001, το Σεπτέμβριο, με ερώτηση κυβερνητικού Βουλευτού. Και σας λέω επίσης, κύριε Υπουργέ, ότι αυτό το ίδιο θέμα απασχόλησε και τον Τύπο και είναι ολοσέλιδη σχεδόν η σχετική καταχώρηση της εφημερίδας «ΕΘΝΟΣ» της Κυριακής στις 11.11.2001. Έχουμε, λοιπόν, από τρεις πηγές χρήματα. Ποσά σε κοινό τραπεζικό λογαριασμό, σε πίστωση του οποίου κατέθεσαν διάφορα πρόσωπα, ποσά από την Ευρωπαϊκή Ένωση, κουτσουρεμένα λόγω της ακαταλληλότητας του ελληνικού κράτους να τα εισπράξει. Ποσά, επίσης από τη δωρεά, αυτήν την πλουσιοπάροχη δωρεά, του αμερικανικού ιδρύματος.
Βλέπουμε, λοιπόν, ότι η Ελλάδα κινείται, το εξωτερικό συγκινείται κι εσείς, ως Κυβέρνηση, παραμένετε σε «αφασία». Δεν είστε σε θέση να εισπράξετε ούτε και αυτά τα χρήματα τα οποία σας παραχωρούν, ούτε κι εκείνα τα ποσά τα οποία σας δωρίζουν. 
Αν αυτό αποτελεί τρόπο ασκήσεως κοινωνικής πολιτικής, μας βρίσκει εντελώς αντιθέτους. 
Θαυμάζουμε, λοιπόν, όλοι που οδηγήσατε την Ελλάδα. Αποτιμούμε το μεγαλείο της Ελλάδας ?αυτή είναι η Ελλάδα- και επιμετρούμε επίσης και την αθλιότητα, στην οποία έχετε οδηγήσει τη χώρα με αυτόν τον τρόπο. Δεν φταίνε σε τίποτε αυτοί οι άνθρωποι για μία θεομηνία, για ένα περιστατικό για το οποίο δεν συνέβαλαν σε τίποτε, αλλά υπέστησαν τις καταστροφικές και τις εκμηδενιστικές για το πρόσωπο, το status τους, αλλά και για την περιουσία τους, συνέπειες. 
Γι? αυτό σας επερωτούμε, κύριε Υπουργέ. Επερωτούμε στο πρόσωπο το δικό σας -που, επαναλαμβάνω, ελαχίστη έως καθόλου προσωπική πολιτική ευθύνη έχετε- την ίδια την Κυβέρνηση, γιατί δεν ανέστειλε την έξωση των σεισμοπαθών εκ των παραπηγμάτων. Δεν φτάνουν όλα αυτά τα «ριξίματα» που έχουν γίνει στους ανθρώπους, τους ζητούν οι δήμοι να απελευθερώσουν και τους χώρους, να φύγουν οι άνθρωποι και από αυτά ακόμη τα άθλια παραπήγματα. Και να πάνε πού; Και η Κυβέρνηση παίζει το ρόλο του Ποντίου Πιλάτου. 
Θα πείτε πάλι, κύριε Υπουργέ, ότι κάποιοι δήμαρχοι καταγγέλλουν ότι οι αληθείς δικαιούχοι δεν παραμένουν σ? αυτά τα παραπήγματα, τα έχουν νοικιάσει ή τα έχουν παραχωρήσει. Τι μ? αυτό; Διαπιστώστε πράγματι ποιοι είναι οι αληθείς δικαιούχοι, αλλά δικαιώστε αυτούς. Εσείς δεν κάνετε τίποτε. Εν ονόματι του ότι δεν είναι όλοι δικαιούχοι, δεν βοηθάτε ούτε καν τους δικαιούχους.
Πρώτα λοιπόν, σας επερωτάμε γιατί δεν αναστέλλετε την απειλούμενη έξωση από τους τόπους και τους χώρους αυτούς.
Δεύτερον σας επερωτάμε γιατί δεν έχετε παρατείνει την υπουργική εκείνη απόφαση που αφορά την υποβολή αιτήσεως επισκευής και δανειοδοτήσεως μέχρι τις 31.12.2004. Μα, θα μου πείτε, ήδη έχει παραταθεί. Μα, οι άνθρωποι αυτοί έχουν βιοτικά προβλήματα. Δεν έχουν να φάνε. Έχουν χίλιες δυο άλλες υποχρεώσεις οι οποίες τους εμποδίζουν να πέσουν μέσα σε αυτήν τη γραφειοκρατική διαδικασία της παρατάσεως. Και τι θα γίνει αν δώσετε και μία παράταση να υποβάλουν έστω εκπρόθεσμα αυτήν την περιβόητη αίτηση για τη δανειοληψία ή για την επισκευή.
Σας επερωτάμε επίσης, γιατί δεν έχετε καταρτίσει ακόμη ?ούτε καν υλοποιήσει βέβαια- ένα πρόγραμμα κοινωνικής μέριμνας γι? αυτούς τους ανθρώπους, είτε μέσω του ΟΕΚ είτε μέσω άλλων φορέων.
Η βασική μας, όμως, αιχμή είναι γιατί δεν έχετε φροντίσει επιτέλους να καλύψετε τη στέγαση αυτών των ανθρώπων τριάμισι χρόνια μετά. Είμαστε πλουσιότεροι από τις υποσχέσεις του κ. Λαλιώτη και των διαδόχων του, αλλά είμαστε φτωχότεροι όσον αφορά την επίλυση αυτήν, καθ? εαυτήν, του προβλήματος των σεισμοπαθών.
Εντέλει, σας επερωτάμε γιατί δεν έχετε ενημερώσει την κοινή γνώμη για την τύχη αυτών των κονδυλίων. Είναι αλήθεια ότι η αρμόδια υπηρεσία μας είπε τι έγιναν τα 8,5 δισεκατομμύρια τα οποία συγκεντρώθηκαν στους λογαριασμούς που είχατε ανοίξει. Δεν ξέρουμε, όμως, τίποτα απολύτως για το τι έγινε αυτή η δωρεά του ενός δισεκατομμυρίου δολαρίων. Κυρίως δεν ξέρουμε ποιοι είναι εκείνοι οι λόγοι ?τους μαντεύουμε- για τους οποίους το ελληνικό κράτος απολάκτισε, κλώτσησε, έδιωξε αυτό το τεράστιο ποσό των 900 εκατομμυρίων δολαρίων το οποίο του προσέφερε η Ευρωπαϊκή Τράπεζα Επενδύσεων και απ? αυτό πήρε μόνο 150 εκατομμύρια δολάρια. 
( Στο σημείο αυτό την Προεδρική Έδρα καταλαμβάνει ο Β΄ Αντιπρόεδρος της Βουλής κ. ΠΑΝΑΓΙΩΤΗΣ ΣΓΟΥΡΙΔΗΣ) 
Ούτως ή άλλως, κύριε Υπουργέ, ό,τι και να μας πείτε εδώ, η πραγματικότητα βοά. Και η πραγματικότητα είναι ότι τριάμισι χρόνια μετά τους σεισμούς τεσσεράμισι χιλιάδες οικογένειες στεγάζονται σε παραπήγματα. Για να μας πείσετε μπορεί να μην χρησιμοποιήσετε επιχειρήματα, όπως έλεγε ο Νίτσε. Εάν, όμως, χρησιμοποιήσετε επιχειρήματα, τότε φοβούμαι ότι θα δικαιώσετε τον Καβάφη ο οποίος έλεγε «πλήττουν ουκ ολίγον έχοντες κουβέντες στοιβαγμένες μέσα των». 
Αναμένει η Εθνική Αντιπροσωπεία από εσάς, που δεν έχετε προσωπική ευθύνη αλλά εκπροσωπείτε την Κυβέρνηση την οποία εγκαλούμε, να εξαγγείλετε «εδώ και τώρα» ?κατά την προσφιλή σας συνήθεια, τώρα έχει γίνει «αιδώς και τώρα»- μέσα τα οποία θα μπορέσουν να ανακουφίσουν αυτούς τους ανθρώπους, μέσα, τα οποία θα δώσουν λύση στο πρόβλημά τους, μέσα τα οποία θα αμβλύνουν τη θλιβερή εικόνα την οποία παρέχουμε προς τα έξω, μέσα τα οποία θα μας πείσουν ότι επιτέλους η Κυβέρνηση, συναισθανόμενη την τεράστια ευθύνη της για τη μη αποκατάσταση, ακολουθεί τώρα εκείνους τους τρόπους οι οποίοι θα δώσουν λύση στο πρόβλημα.
Εάν δεν το πράξετε, κύριε Υπουργέ, εάν αναλυθείτε και αναλωθείτε, κατά τη συνήθεια την κυβερνητική, σε απολογισμούς ξηρούς, τυπικούς, λογιστικούς, αριθμητικούς στα όσα έχετε κάνει, ενώ παραμένει αυτό το άγος, τότε λυπούμαι πάρα πολύ, αλλά έχετε επιλέξει την πιο τρανή ομολογία της ανεπάρκειας, της αβελτηρίας και της αφασίας της Κυβερνήσεως για το δράμα το οποίο ζουν οι συγκεκριμένοι σεισμοπαθείς.
Σας ευχαριστώ.
(Χειροκροτήματα από την πτέρυγα της Νέας Δημοκρατίας)
ΠΡΟΕΔΡΕΥΩΝ (Παναγιώτης Σγουρίδης): Κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία της Βουλής, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» με θέμα: «Η Ελλάδα των Βαλκανικών Πολέμων 1912-1913», δώδεκα μαθητές και ένας καθηγητής από το 2ο Γυμνάσιο Καλυβίων Αττικής. 
Η Βουλή καλωσορίζει τα παιδιά.
(Χειροκροτήματα από όλες τις πτέρυγες της Βουλής)
Έχουμε Κοινοβουλευτικό Έλεγχο και στην Αίθουσα βρίσκονται οι Βουλευτές που ερωτούν και ο Υπουργός ο οποίος απαντά.
Το λόγο έχει ο κ. Βλάχος.
Κύριε Βλάχο, θα πάρετε και τη δευτερολογία σας. Σας ρωτάω από την αρχή. 
ΓΕΩΡΓΙΟΣ ΒΛΑΧΟΣ: Αφήστε να τελειώσω την πρωτολογία μου, κύριε Πρόεδρε. 
ΠΡΟΕΔΡΕΥΩΝ (Παναγιώτης Σγουρίδης): Καλώς. Γιατί χθες είχαμε μία συζήτηση μαζί.
ΓΕΩΡΓΙΟΣ ΒΛΑΧΟΣ: Είχαμε. Και αισθάνομαι και σήμερα ότι με αδικήσατε.
Κύριε Πρόεδρε, πέρασαν περίπου τριάμισι χρόνια ?περνώντας το καλοκαίρι πλησιάζουν τα τέσσερα χρόνια- από τον καταστροφικό σεισμό του 1999 και, όμως, οι πληγές δεν έχουν κλείσει ακόμη. Δεν περίσσεψε φαίνεται ευαισθησία στην Κυβέρνηση για να σκύψει στην αυλή της πρωτεύουσας, λίγα χιλιόμετρα μακριά από την Ομόνοια για να υλοποιήσει τις δεσμεύσεις της, τα παχιά λόγια που τότε έβγαιναν στις τηλεοράσεις και έλεγαν όλοι οι υπεύθυνοι Υπουργοί.
Είναι ντροπή, λοιπόν, περίπου τέσσερα χρόνια μετά την τραγική εκείνη ημέρα να μιλάμε ακόμα για καταυλισμούς, να αντικρίζουμε όλη αυτήν την κατάσταση που υπάρχει, όπως είναι στο στρατόπεδο Καποτά για το οποίο έχω ιδία γνώμη. Αποτελούν πρόκληση για το δημόσιο αίσθημα οι κατά καιρούς μεγαλεπήβολες εξαγγελίες της Κυβέρνησης για την αποκατάσταση των σεισμοπλήκτων. Ο κ. Λαλιώτης ακόμα και ο ίδιος ο κύριος Πρωθυπουργός, είχαν δεσμευθεί για τη γρήγορη αποκατάσταση. Ήταν λόγια και δυστυχώς έμειναν λόγια.
Στα δύο χρόνια από την ημέρα εκείνη του σεισμού στον ?γιο Βλάση στο Μενίδι, στο κέντρο της πόλης που επλήγη περισσότερο από κάθε άλλη, κλιμάκιο τότε με επικεφαλής τον κ. Λαλιώτη, τον κ. Αλευρά και άλλους Υπουργούς ήρθε πραγματικά υπό μορφή φιέστας να ανανεώσει εκείνες τις υποσχέσεις που είχε δώσει τις πρώτες μέρες του σεισμού. Και όταν διαπίστωσαν την αντίδραση του κόσμου, των αγανακτισμένων εκείνων πολιτών που έβλεπαν δύο χρόνια μετά να εμπαίζονται, έφυγαν όπως-όπως και δεν κάθισαν στις εκδηλώσεις που είχε προγραμματίσει ο δήμος.
Εάν η κατάσταση ήταν τραγική τότε, δύο χρόνια μετά, καταλαβαίνετε πόσο πιο πολύ τραγική είναι σήμερα. Σ΄ ένα σχολείο -στο στρατόπεδο Καποτά θα αναφερθώ και πάλι- που λειτουργεί όπως-όπως κάτω από πολύ αντίξοες συνθήκες, όπου κάποιοι ευφυείς ειδικοί έριξαν γαρμπίλι στο προαύλιο του σχολείου για να πέφτουν κάτω τα παιδάκια και να πληγώνονται ?δεν είχαν την πρόνοια να προβλέψουν ότι μικρά παιδιά είναι και θα πέφτουν- όταν συζητήσαμε με τους δασκάλους και με τα παιδάκια, μας είπαν ότι αυτό που τους έλειπε περισσότερο ήταν ένα κασετόφωνο για να μπορούν να ακούν διάφορες κασέτες, τραγούδια και να το εντάξουν στο μάθημά τους. Αυτά τα απλά λέμε ότι λείπουν ακόμη από αυτήν την περιοχή.
Υπάρχουν ακόμη καταυλισμοί σε διάφορες περιοχές του Λεκανοπεδίου. Είπε ο εισηγητής μας, ο συνάδελφος κ. Νεράντζης, και για άλλες περιοχές στη Νίκαια, στον Ταύρο, στο Ζεφύρι, στο Καματερό, στη Φιλαδέλφεια, στη Μεταμόρφωση, στις Αχαρνές, στα ?νω Λιόσια. Στα ?νω Λιόσια που κάποιοι, κύριε Πρόεδρε, πήγαν τον Πρωθυπουργό πριν από καιρό, πριν από τις εκλογές, για να εγκαινιάσει ?λέει- τα δύο πρώτα σπίτια και να παραδώσει τα κλειδιά στους σεισμοπαθείς. Και είπαν ψέματα στον κόσμο γιατί δεν εγκαινίασε σπίτια σεισμοπαθών, αλλά σπίτια του Οργανισμού Εργατικής Κατοικίας που είχαν τελειώσει μέσα από άλλη διαδικασία. Και βεβαίως παραδόθηκαν τα κλειδιά στα δύο πρώτα, κανείς όμως δεν μας είπε στη συνέχεια τι έγιναν τα υπόλοιπα. Και κανείς, πάνω από όλα, δεν είπε πού είναι αυτό το πρόγραμμα της ανάπλασης που τόσο μεγαλεπήβολα βγήκαν τότε κυβερνητικά στελέχη και στελέχη της αυτοδιοίκησης να διαλαλήσουν στον κόσμο. 
Δεν θα αναφερθώ μόνο στις συνθήκες υγιεινής που επικρατούν στους καταυλισμούς. Δεν θα πω πόσο αντίξοες είναι οι συνθήκες εκεί. Δεν θα πω πόσο καθυστερεί η ΕΥΔΑΠ για να συνδέσει τις παροχές νερού, κύριε Πρόεδρε, κάθε φορά που υπάρχει πρόβλημα στο δίκτυο ή που πέφτει η πίεση και δεν υπάρχει νερό εκεί. Θα αναφερθώ στην ελλιπή αστυνόμευση και γενικότερα στον έλεγχο ποιος είναι στα λυόμενα και τι ακριβώς συμβαίνει εκεί, αφού πολλοί παρακάμπτοντας τη νόμιμη διαδικασία μένουν, όπως-όπως, και άλλοι φέρονται επίσημα στα χαρτιά ότι είναι κάτοικοι και άλλοι μένουν. Υπάρχουν τριβές και παράπονα καθημερινά εκεί γιατί κανείς δεν γνωρίζει τι ακριβώς συμβαίνει. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Κύριε Πρόεδρε, θα ζητήσω και τη δευτερολογία μου.
Και το κυριότερο από όλα είναι ότι σ? αυτά τα είκοσι πέντε τετραγωνικά ζουν ολόκληρες οικογένειες τεσσάρων πολλές φορές και περισσότερων ατόμων μέσα στη λαμαρίνα που το καλοκαίρι καίγεται και το χειμώνα δεν ζεσταίνεται με τίποτα. Και βεβαίως από γενικότερες συνθήκες η κατάσταση είναι τραγική.
Υπάρχει το τελευταίο διάστημα και μια φήμη που πλανάται γύρω από αυτούς τους καταυλισμούς, δηλαδή ότι εν όψει Ολυμπιακών Αγώνων, τόσο στη Νίκαια όσο και στο Μενίδι, θα φύγουν όπως-όπως οι άνθρωποι που στεγάζονται σε αυτούς τους καταυλισμούς, γιατί οι τελευταίοι φαίνεται ότι αποτελούν ντροπή και δεν μπορούν να βρίσκονται κοντά στο Ολυμπιακό Χωριό και στη Νίκαια, σε μια περιοχή των Ολυμπιακών Αγώνων. Θα θέλαμε σήμερα ο κύριος Υφυπουργός να μας δώσει μια υπεύθυνη απάντηση για το τι μέλλει γενέσθαι με αυτούς τους ανθρώπους, για να μη βρεθούν ξαφνικά από τη μια μέρα στην άλλη στο δρόμο.
Το μειωμένο τιμολόγιο της ΔΕΗ έχει πάψει να ισχύει και πολλές οικογένειες αδυνατούν να αντεπεξέλθουν στις υποχρεώσεις τους. Καταλαβαίνετε πόσο σημαντικό είναι το ρεύμα στις περιοχές αυτές, όπου, όπως σας είπα, μέσα στη λαμαρίνα το καλοκαίρι πρέπει να λειτουργήσει το κλιματιστικό ή ένας ανεμιστήρας και το χειμώνα κάποιο θερμαντικό σώμα.
Πριν τις δημοτικές εκλογές εκφράστηκαν οι δεσμεύσεις για παράδοση νέων σπιτιών και ειπώθηκε ότι σε δεκαοκτώ μήνες αυτά θα ήταν έτοιμα να παραδοθούν στους ιδιοκτήτες. Οκτώ μήνες μετά πολλοί δικαιούχοι καταγγέλλουν ότι τα εν λόγω σπίτια είναι ακόμα στα μπετά, ενώ οι υπεύθυνοι ισχυρίζονται ?ανεπίσημα βεβαίως- ότι τα χρήματα έχουν τελειώσει.
Δεν θα αναφερθώ και εγώ στο παράδειγμα που είπε ο κ. Νεράντζης για την Τράπεζα Επενδύσεων και σε όλα όσα είπε ο Πέδρο Σόλμπις απαντώντας στην Ευρωβουλευτή της Νέας Δημοκρατίας κ. Κράτσα. 
Δεν θα κάνω και εγώ τη σύγκριση με την Τουρκία, η οποία ανακατασκεύασε τρεις χιλιάδες εκατό κατοικίες, κατασκεύασε επιχειρηματικά κέντρα για πέντε χιλιάδες εξακόσιες επιχειρήσεις, υποστήριξε είκοσι πέντε χιλιάδες επιχειρήσεις. Είναι στοιχεία που κάνουν εμάς, τους Βουλευτές που έχουμε εικόνα του τι συνέβη στην περιοχή μας, να ζηλεύουμε. 
Είναι «η μέρα με τη νύχτα», κύριε Υφυπουργέ, όταν γνωρίζουμε, πέρα από τους καταυλισμούς, τα όσα συμβαίνουν, τις δυσκολίες που αντιμετωπίζουν οι επιχειρήσεις, ιδιαίτερα στο Δήμο Αχαρνών.
Από τις δωρεές των 8.5 δισεκατομμυρίων δεν ξέρουμε πόσα χρήματα απορροφήθηκαν και πού. Σας είπαμε νωρίτερα ότι το 1 δισεκατομμύριο δολάρια δεν ξέρουμε πού κινήθηκε.
Όμως, θέλω να αναφερθώ σε ακόμη ένα στοιχείο. Η συρρίκνωση στα 272 εκατομμύρια ευρώ από 2.6 δισεκατομμύρια ευρώ του ποσού του αρχικού προϋπολογισμού που θα διαθέτονταν για την κατασκευή και την ανασυγκρότηση κατοικιών και εμπορικών και βιομηχανικών κτιρίων, δημιουργεί εύλογα ερωτηματικά. Υπήρξε υπερτιμολόγηση στην αρχή και γιατί; Δεν αξιοποιήθηκε το δάνειο της Ευρωπαϊκής Τράπεζας και παραμείναμε στα τόσο χαμηλά αυτά ποσά;
Καρκινοβατούν τα έργα υποδομής στις πληγείσες περιοχές. Ειδικότερα, υπάρχει μεγάλο πρόβλημα με τα νοσηλευτικά ιδρύματα. Στο Ογκολογικό των Αγίων Αναργύρων δεν απορροφήθηκαν τα κονδύλια 18.5 δισεκατομμυρίων δραχμών, με αποτέλεσμα η μονάδα να έχει συρρικνωθεί. Το ίδιο συμβαίνει και με το Ψυχιατρικό Νοσοκομείο, όπου ο συνολικός προϋπολογισμός ανερχόταν στα 8.5 δισεκατομμύρια δραχμές.
Για την απαράδεκτη αυτή κατάσταση πρέπει να δοθούν άμεσες απαντήσεις, κυρίως, όμως, να υπάρξουν άμεσες δράσεις. Αυτό μας ενδιαφέρει! Είναι αδιανόητο να ξοδεύονται τόσα χρήματα και να μην περισσεύει λίγη ευαισθησία για τους ανθρώπους που έπληξε ο εγκέλαδος πριν χρόνια και δεν θα μπορέσουν εύκολα να ορθοποδήσουν.
Προς αυτήν την κατεύθυνση -επειδή έκανε αναφορά ο κ. Νεράντζης θα ήθελα να κάνω και εγώ- πρέπει να αξιοποιήσετε την παρουσία των συμβασιούχων. Ο σεισμός δεν ξέρουμε πότε έρχεται και πρέπει να είμαστε προετοιμασμένοι. Η εμπειρία τους είναι πολύτιμη.
Σας ευχαριστώ πολύ.
(Χειροκροτήματα από την πτέρυγα της Νέας Δημοκρατίας)
ΠΡΟΕΔΡΕΥΩΝ (Παναγιώτης Σγουρίδης): Ο κ. Κατσίκης έχει το λόγο.
ΘΕΟΔΩΡΟΣ ΚΑΤΣΙΚΗΣ: Κύριε Πρόεδρε, κύριοι συνάδελφοι, είναι σε όλους σας γνωστός ο σεισμός της 7ης Σεπτεμβρίου του 1999 στην Αττική, ο αποκληθείς και «σεισμός της Πάρνηθας» και οι επ αυτών επελθούσες καταστροφές.
Ο σεισμός αυτός, αν και όχι πολύ μεγάλης έντασης, λόγω της ταχύτατης του και της σχεδόν επιφανειακής εστίας του, υπήρξε καταστροφικός όχι μόνο στην περιοχή των Θρακομακεδόνων όπου η εστία του, αλλά και στις γύρω περιοχές, όπως το Μενίδι, το Ζεφύρι, το Καματερό, τα ?νω Λιόσια, η Νέα Φιλαδέλφεια, η Μεταμόρφωση κλπ.
Λόγω της καταστρεπτικότητας του σεισμού όχι μόνο επλήγησαν εκατοντάδες, αν μη χιλιάδες, σπίτια πτωχών ως επί το πολύ συμπολιτών μας, αλλά χάθηκαν και ανθρώπινες ζωές. 
Όχι μόνο οι επερωτώμενοι, κύριοι Υπουργοί, αλλά και ο τότε κυβερνητικός εκπρόσωπος για λογαριασμό ολοκλήρου του Υπουργικού Συμβουλίου, εδήλωσαν και εν «ενί στόματι και μία καρδία» ότι μέσα σε χρονικό διάστημα έξι μηνών θα έχουν στεγαστεί όλοι οι σεισμόπληκτοι. Αυτά είπε και ο εισηγητής μας, ο κ. Νεράντζης. 
Τα λόγια, εξυπηρετώντας τη συνήθη κυβερνητική προπαγάνδα και όχι τις ανάγκες των πολιτών, είναι εύκολα. Τούτο αποδεικνύεται περίτρανα από το αδιάψευστο γεγονός ότι μετά από τριάμισι και πλέον χρόνια υπάρχουν καταυλισμοί σεισμοπλήκτων σε όλες τις άνω περιοχές όπου διαμένουν τεσσερισήμισι και πλέον χιλιάδες οικογένειες υπό άθλιες συνθήκες, αναφερόμενες στο κείμενο της συζητούμενης επερωτήσεως. Αν δε ληφθεί υπ? όψιν ότι πρόκειται περί πολυτέκνων κυρίως οικογενειών, τότε συνάγεται το συμπέρασμα ότι πλέον των τριάντα χιλιάδων οικογενειών δυστυχισμένων συμπολιτών μας διαμένουν σε πρόχειρους καταυλισμούς με τις εκ τούτου συνέπειες. 
Θα μπορούσε να μου απαντήσει κάποιος με το γνωστό απόφθεγμα του Δημοσθένη στο δεύτερο Ολυνθιακό λόγο του: «Δει δη χρημάτων και άνευ τούτων ουδέν εστί γενέσθαι των δεόντων». Τούτο, όμως, δεν ισχύει εν προκειμένω για τους εξής λόγους: Πρώτον, διότι ο φιλότιμος ελληνικός λαός ενδεχομένως και από το υστέρημά του προσέφερε άνω των 8,5 δισεκατομμυρίων δραχμών για τη στέγαση των σεισμοπαθών. Δεύτερον συνήλθε δάνειο μεταξύ του ελληνικού δημοσίου και της Ευρωπαϊκής Τράπεζας Επενδύσεων ύψους τριακοσίων εκατομμυρίων για τον αυτό σκοπό. Τρίτον φιλανθρωπικό ίδρυμα των Ηνωμένων Πολιτειών της Αμερικής προσέφερε δωρεάν στο ελληνικό δημόσιο ένα εκατομμύριο δολάρια για τον ίδιο σκοπό. 
Παρά ταύτα, όχι μόνο δεν εστεγάστηκαν οι προμνησθέντες συμπολίτες μας, αλλά η Κυβέρνηση τους θέτει προ τελεσιγράφου και επισπεύδει την έξωσή των και από αυτά τα πρόχειρα παραπήγματα, ενώ δεν παρατείνει τη δυνατότητα λήψεως δανείων μέχρι τουλάχιστον το τέλος του 2004. Πλην, όμως, τούτο δεν έχει λάβει καμία μέριμνα για την κατάρτιση και πραγματοποίηση προγραμμάτων για τις στεγαστικές ανάγκες αυτών των δυστυχισμένων συμπολιτών μας. 
Πλην των ερωτημάτων των διατυπωμένων στη συζητουμένη επερώτηση και προεκτείνοντας αυτά, διερωτώμαι και ερωτώ τους επερωτωμένους κυρίους Υπουργούς με δύο ακόμη συναφή ερωτήματα: Πρώτον μήπως τα συγκεντρωθέντα για τη στέγαση των σεισμοπαθών χρήματα ή μέρος τούτων επήγαν ?κατά το κοινώς λεγόμενον- να «βουλώσουν τρύπες» κάποιου προϋπολογισμού; Δεύτερον μήπως μέρος των χρημάτων τούτων ?αγνοώ τούτο και τη μεθόδευση- σπαταλήθηκαν στο Χρηματιστήριο Αξιών Αθηνών, όπως ατυχώς έγινε με μεγάλο μέρος των χρημάτων των ασφαλιστικών ταμείων;
Ιδού τι διερωτώμαι και επερωτώ τους κυρίους επερωτωμένους Υπουργούς. Βεβαίως δεν αμφισβητούμε την εντιμότητα και το ενδιαφέρον του παρισταμένου Υπουργού κ. Τσακλίδη, αλλά την ακολουθουμένη πολιτική της Κυβερνήσεως για το μέγα θέμα στεγάσεως των σεισμοπαθών.
Ευχαριστώ, κύριε Πρόεδρε.
ΠΡΟΕΔΡΕΥΩΝ (Παναγιώτης Σγουρίδης): Καλώς, κύριε Κατσίκη.
Το λόγο έχει ο κ. Παναγιωτόπουλος.
ΠΑΝΑΓΙΩΤΗΣ ΠΑΝΑΓΙΩΤΟΠΟΥΛΟΣ: Κύριε Πρόεδρε, σωστά νομίζω ετέθη το θέμα στην αρχή από τον πρώτο των επερωτώντων, το συνάδελφο κ. Νεράντζη. Εδώ συζητούμε για μία υπόθεση η οποία αποτελεί «αξονική τομογραφία» της Κυβέρνησης του κ. Σημίτη, μιας Κυβέρνησης που διατυμπανίζει ότι είναι Κυβέρνηση εκσυγχρονισμού και προόδου. Μέσα απ΄ αυτήν την «αξονική τομογραφία» αυτά τα προσωπεία πέφτουν και αποδεικνύεται και η αναποτελεσματικότητα των κυβερνώντων και η ανύπαρκτη κοινωνική τους ευαισθησία. 
Αποτελεί υπόθεση ντροπής για το ελληνικό πολιτικό σύστημα το γεγονός ότι τριάμισι χρόνια μετά τον καταστροφικό σεισμό του Σεπτεμβρίου του 1999 η Κυβέρνηση σήμερα ελέγχεται από τους επερωτώντες Βουλευτές για ανεπάρκειες, ελλείψεις, αδιαφορία, σφάλματα, τα οποία έχουν οδηγήσει τεσσερισήμισι χιλιάδες οικογένειες, Έλληνες και Ελληνίδες, σε άθλιες συνθήκες καθημερινής ζωής στις πληγείσες περιοχές.
Να θυμίσω ότι αυτός ο σεισμός είχε ταξικά χαρακτηριστικά. Έπληξε περιοχές από την περιφέρεια Αττικής και από τη Β΄ Περιφέρεια της Αθήνας περιοχές στις οποίες από το παρελθόν έχουν συσσωρευτεί τεράστια προβλήματα, που αφορούν τις υποδομές, την ποιότητα ζωής. 
Το κράτος έπρεπε να αδράξει την ευκαιρία να επιλύσει αυτά τα προβλήματα. Ήμουν από εκείνους που είχαν προτείνει, μέσα από το έρεβος της συμφοράς να αντλήσουμε κονδύλια και δυνάμεις από ευρωπαϊκές τράπεζες και ταμεία αλλά και από τον κρατικό προϋπολογισμό για να αναβαθμίσουμε συνολικά αυτές τις ξεχασμένες περιοχές. Αυτό επιχειρήθηκε σε άλλες ευρωπαϊκές πρωτεύουσες, αλλά κάτω από συνθήκες που δεν είχαν σχέση με σεισμό, σε υποβαθμισμένες περιοχές τους. Η Κυβέρνησή σας όμως δεν έφερε σε πέρας τη βασική της αποστολή που υπαγορεύεται από το Σύνταγμα και λέει ότι μεταξύ των υποχρεώσεων του ελληνικού κράτους είναι η περιφρούρηση της ζωής και της περιουσίας των πολιτών και ότι ταυτόχρονα πρέπει να ασκεί προνοιακή πολιτική. 
Εδώ είχαμε περίπτωση ανωτέρας βίας, αλλά το κράτος έλαμψε διά της απουσίας και διά της ανεπάρκειάς του. Είναι μια υπόθεση ντροπής, διότι είναι ντροπή να υπάρχει αυτή η εικόνα στη χώρα η οποία σε λίγο θα φιλοξενήσει τους Ολυμπιακούς Αγώνες, σε μία χώρα που σήμερα προεδρεύει στην Ευρωπαϊκή Ένωση, σε μία χώρα της οποίας ο Πρωθυπουργός αυτήν την περίοδο με κάθε ευκαιρία παρουσιάζει τη βιτρίνα του ψευδοεκσυγχρονισμού, και του ψευδοσοσιαλισμού. 
Μία απλή επίσκεψη στους καταυλισμούς είναι αρκετή για να πείσει τον κάθε καλόπιστο παρατηρητή για την κατάσταση η οποία επικρατεί σήμερα. Όμως συνάδελφός σας είπε το εξής καταπληκτικό στο παρελθόν. Είπε ότι αρκετοί απ? αυτούς που κάθονται στους καταυλισμούς, κάθονται εκεί γιατί έχουν βολευτεί και δεν θέλουν να πάνε σε άλλα σπίτια. Αν είναι δυνατόν! Κάθονται στις σύγχρονες φαβέλες λατινοαμερικανικού τύπου γιατί δεν θέλουν να πάνε σε άλλα σπίτια! 
Ακούμε ότι μόλις τελειώσουν οι Ολυμπιακοί Αγώνες θα υπάρξουν κληρώσεις για τα σπίτια του Ολυμπιακού Χωριού για να μετατραπούν σε οικιστικές μονάδες που θα δοθούν σε ανθρώπους που τις έχουν ανάγκη. Δεν μπορούμε εκεί να αξιολογήσουμε την προτεραιότητα της αποκατάστασης και της στέγασης αυτών των συμπολιτών μας; Θα αφήσουμε να εξακολουθήσει να υπάρχει αυτή η κατάσταση στη σημερινή ευρωπαϊκή Ελλάδα; 
Έγινε αναφορά στο Ογκολογικό Νοσοκομείο των Αγίων Αναργύρων. Προσπάθησα και εγώ να υπηρετήσω αυτό το νοσοκομείο που ήταν η βασική μονάδα «καταδρομών» της ζωής και της ιατρικής επιστήμης υπέρ συμπολιτών μας που είχαν εκδηλώσει μεταστατικό καρκίνο. Εσείς, όμως, όλο αυτό το χρονικό διάστημα τους αφήσατε, ανθρώπους δηλαδή με μεταστατικό καρκίνο, να κάνουν διαδρομές μεταξύ των νοσοκομείων της Αττικής, για να μπορούν να καλύπτουν τις ανάγκες τους, διότι όπως ξέρετε ο μεταστατικός καρκίνος έχει ανάγκες που αφορούν πολλές ιατρικές ειδικότητες. 
Τότε, είχαμε προτείνει να λειτουργήσει έστω συμπληρωματικά, προκειμένου να καλύψει ορισμένους από αυτούς που δεν ήταν δυνατόν να μετακινούνται. Εν πάση περιπτώσει, ήπιαν το πικρό ποτήρι. 
Επίσης βλέπουμε ότι το έργο καθυστερεί. Ακούμε για εγκαίνια και ότι προχωρεί, αλλά παρ? όλα αυτά βλέπουμε ότι το έργο καθυστερεί και ότι όλα προχωρούν στα χαρτιά, ενώ στην πράξη οι ρυθμοί είναι βραδύτατοι. Μιλάμε, κύριε Υπουργέ, για ανθρώπους των οποίων ο ορίζοντας της ζωής στενεύει. 
Κλείνοντας επιτρέψτε μου να πω και κάτι ακόμα το οποίο μπορεί να μην αφορά τους πληγέντες όσον αφορά τις οικίες τους, τα μαγαζιά τους και τους τόπους εργασίας τους, αλλά αφορά αυτούς που υπέστησαν τις παρενέργειες του σεισμού, δηλαδή τις πολλές χιλιάδες συμπολιτών μας στη δυτική Αθήνα που δεν επλήγησαν μεν τα οικήματά τους ή τα εργαστήριά τους, αλλά υπέστησαν στη συνέχεια όλη αυτήν την κατάσταση που υφίσταται σήμερα η αγορά. 
Η αγορά στη δυτική Αθήνα έχει «στεγνώσει»! Στα ταμεία δεν υπάρχει ευρώ και αντί τα μέτρα τα οποία ελήφθησαν στην αρχή να έχουν επεκταθεί και το κράτος να έχει σκύψει πάνω σ? αυτούς τους ανθρώπους με φροντίδα και επιμέλεια που θα διαρκούσε τουλάχιστον μέχρι σήμερα, υπέστησαν και αυτοί τις τελευταίες φορολογικές επιδρομές. Σήμερα μία απλή επίσκεψή σας στην περιοχή θα σας πείσει ότι αντιμετωπίζουν το περιθώριο της νέας φτώχειας, την απόγνωση και την απελπισία. 
Φέρνουμε το θέμα για μία ακόμα φορά στη Βουλή, πιθανώς γνωρίζοντας ?και το τόνισε ο κ. Νεράντζης- ότι εσείς, κύριε Υπουργέ, ενδιαφέρεστε προσωπικά. Δυστυχώς, όμως, η πολιτική βούληση της Κυβέρνησής σας δεν αποτελεί άθροισμα των καλών προσωπικών προθέσεων που επιτρέψτε μου να πω ότι εγώ σε ό,τι σας αφορά δεν θα τις αμφισβητήσω. Είναι πολιτική σας επιλογή. Είστε διαχειριστές και νομείς της εξουσίας για την εξουσία και τις απολαβές της. Από εκεί και πέρα, αποτελεσματικότητα μηδέν και κοινωνική ευαισθησία κάτω του μηδενός. 
Νομίζω, λοιπόν, ότι η υπόθεση που συζητάμε σήμερα αποτελεί την καλύτερη ακτινογραφία του ανύπαρκτου κράτους, της ανύπαρκτης κοινωνικής πρόνοιας και της ανύπαρκτης κοινωνικής ευαισθησίας! 
Σας ευχαριστώ πολύ. 
(Χειροκροτήματα από την Πτέρυγα της Νέας Δημοκρατίας)
ΠΡΟΕΔΡΕΥΩΝ (Παναγιώτης Σγουρίδης): Το λόγο έχει ο κ. Μπούρας. 
ΑΘΑΝΑΣΙΟΣ ΜΠΟΥΡΑΣ: Ευχαριστώ, κύριε Πρόεδρε. 
Κύριε Υπουργέ, σε λιγότερο από τρεις μήνες συμπληρώνονται τέσσερα χρόνια από τον καταστροφικό σεισμό της Πάρνηθας, ο οποίος έλαβε χώρα στις 7/9/1999 και δυστυχώς τεσσεράμισι χιλιάδες οικογένειες συμπολιτών μας εξακολουθούν να μένουν υπό αντίξοες, τριτοκοσμικές θα έλεγα συνθήκες, σε καταυλισμούς στις περιοχές Μενιδίου, ?νω Λιοσίων, Ζεφυρίου, Καματερού, Φιλαδέλφειας, Ελευσίνας, Ασπροπύργου κλπ. 
Μέσα σε λίγα τετραγωνικά μέτρα συνωστίζονται πολυμελείς οικογένειες σε κοντέινερς -το γνωρίζετε- με αφόρητη ζέστη το καλοκαίρι, κρύο το χειμώνα και με άθλιες συνθήκες υγιεινής. Μένουν άνθρωποι ηλικιωμένοι που έχουν ιδιαίτερη ανάγκη προστασίας και φροντίδας. Μένουν άνθρωποι εργαζόμενοι που θα ήθελαν μετά από μία ημέρα σκληρής δουλειάς να ξεκουραστούν υπό ανθρώπινες συνθήκες, μαθητές που έχουν ανάγκη από σωστό περιβάλλον για να μπορούν να προετοιμάζονται άνετα για την επόμενη μέρα και να συμμετέχουν με τους ίδιους όρους στις πανελλήνιες εξετάσεις που έλαβαν χώρα πριν από λίγες μέρες και επίσης μεγαλώνουν μικρά παιδιά με πολλούς κινδύνους για την υγεία τους, αλλά κα για τη διαπαιδαγώγησή τους. 
Βέβαια δεν καταδέχεστε, κύριε Υπουργέ ?συνολικά ως Κυβέρνηση- να έρθετε κάποια μέρα και να επισκεφτούμε αυτούς τους καταυλισμούς στο Στρατόπεδο ΚΑΠΟΤΑ που όχι μόνο ζουν υπό τέτοιες συνθήκες, αλλά, όπως είδατε, χάνουν και τη ζωή τους δίπλα από τα τούνελ της ΕΥΔΑΠ. 
Δυστυχώς οι υποσχέσεις του κ. Λαλιώτη, τότε Υπουργού ΠΕΧΩΔΕ, ότι σε σύντομο χρονικό διάστημα δεν θα υπήρχαν άστεγοι και καταυλισμοί, έμειναν υποσχέσεις χωρίς αντίκρισμα, παρά το γεγονός ότι συγκεντρώθηκαν πάρα πολλά χρήματα από δάνεια, δωρεές ιδιωτών, φορέων του δημόσιου και του ιδιωτικού τομέα, αλλά και του Αμερικάνικου Φιλανθρωπικού Ιδρύματος JCF. 
Διερωτώνται εύλογα, λοιπόν, οι σεισμοπαθείς, αλλά και κάθε τρίτος που γνωρίζει το πρόβλημα, τι έγιναν αυτά τα χρήματα, γιατί δεν απορροφούνται, γιατί καθυστερεί τόσο πολύ η παράδοση των κατοικιών, που σύμφωνα με τις συμβατικές υποχρεώσεις έπρεπε να είχαν προ πολλού παραδοθεί στους πληγέντες. Και δεν φτάνει αυτή η μακρόχρονη ταλαιπωρία των άτυχων συμπολιτών μας, αφού σε ορισμένες περιπτώσεις απειλούνται με μεταφορά τους σε άλλο καταυλισμό ή να αποδώσουν το χώρο, λες και αυτοί ευθύνονται για την κατάσταση που επικρατεί.
Η ίδια κατάσταση βέβαια παρατηρείται και στο ρυθμό αποκατάστασης των ζημιών των βιομηχανιών, την παροχή κινήτρων για μετεγκατάσταση και τη δανειοδότηση με εγγύηση του ελληνικού δημοσίου, με κλιμακωτά επιδοτούμενα επιτόκια.
Δεν αμφισβητεί κανείς βέβαια την ιδιαιτερότητα του έργου της αποκατάστασης σεισμοπλήκτων ιδιοκτησιακά προβλήματα, παρεμβάσεις ιδιωτών στα αρχιτεκτονικά σχέδια, διάφορες άλλες επιδιώξεις, ύπαρξη μέσα στα οικόπεδα, δικτύων οργανισμών κοινής ωφελείας, που δικαιολογούν επιμέρους καθυστερήσεις. Σε καμία όμως περίπτωση, κύριε Υπουργέ, τη συνολική καθυστέρηση και το πολύ χαμηλό ποσοστό των μέχρι τώρα ολοκληρωμένων επιμέρους εργασιών δεν δικαιολογείται. Οι ενισχύσεις και τα δάνεια που δόθηκαν για την επισκευή των χαρακτηρισθέντων με κίτρινο χρώμα οικοδομών ήταν πολύ μικρές για το πραγματικό μέγεθος των ζημιών. Εξήντα πέντε χιλιάδες δραχμές ανά τετραγωνικό μέτρο, ενώ πολύ περισσότερο χαμηλές ήταν αυτές για την ανέγερση νέας κατοικίας, δηλαδή 130.000 δραχμές ανά τετραγωνικό μέτρο. Αν συνυπολογίσει κανείς τις υποχρεώσεις προς το ΙΚΑ, που προπληρώνονται αμοιβές μηχανικών και λοιπά έξοδα, τότε σε συνδυασμό με τους αργούς ρυθμούς χρηματοδότησης μπορούμε να εξηγήσουμε το γιατί ακόμη υπάρχουν οι καταυλισμοί. Ακόμη δεν έχει χρηματοδότηση από το Γ΄ Κοινοτικό Πλαίσιο Στήριξης για την κατασκευή των κοινόχρηστων χώρων, δρόμων, πλατειών. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Κύριε Πρόεδρε, αν είναι δυνατόν να έχω και τη δευτερολογία μου.
Ελάτε να πάμε μαζί, κύριε Υπουργέ, μια μέρα -σας το έχω πει πολλές φορές που διαμαρτύρομαι για τα προβλήματα των περιοχών αυτών- να περπατήσουμε λίγο στις γειτονιές των ?νω Λιοσίων, του Ζεφυρίου, του Μενιδίου. Χθες το βράδυ ειλικρινά ένα περίεργο συναίσθημα απόγνωσης, όταν επισκέφθηκα τους συμπολίτες μας, που ζουν εκατέρωθεν της Αττικής Οδού, που κατασκευάζεται. Τους πήραν τα σπίτια τους, τους κατέστρεψαν τα οικόπεδα, τις οικοδομές και δεν έχουν ούτε δρόμο να πάνε στο σπίτι τους. Ειλικρινά, είναι τραγική η κατάστασή τους. Εκκλησίες που έπαθαν σοβαρές ζημιές παραμένουν χωρίς επισκευή ή δεν έχουν αναγερθεί νέες, όπου κατεδαφίστηκαν. Οι φτωχοί άνθρωποι αυτών των περιοχών έχουν και έντονο το θρησκευτικό συναίσθημα. Εδώ και δυο χρόνια παραμένει γκρεμισμένη η Παναγία Γρηγορούσα στο Ζεφύρι, γιατί δεν μπορούν να πάρουν δάνεια, αφού δεν έχουν ακίνητα να υποθηκεύσουν.
Αυτή είναι η κατάσταση, κύριε Υπουργέ, ενώ δεν έχει τελειώσει ακόμη η αποκομιδή των μπάζων στο Μενίδι, αφού τα οικονομικά του δήμου, όπως ξέρετε, παρελήφθησαν από τη νέα δημοτική αρχή με 10 δισεκατομμύρια χρέη. Οι σημαντικές, λοιπόν, καθυστερήσεις, η αναξιοπιστία και η αναποτελεσματικότητα είναι τα κύρια χαρακτηριστικά της κυβερνητικής πολιτικής και στον τομέα αποκατάστασης των σεισμοπλήκτων. Ακόμη και στην περίπτωση της αποζημίωσης ?τη γνωρίζετε πολύ καλά εσείς ο ίδιος- για την καταστροφή της οικοσκευής υπήρξαν καθυστερήσεις, αλλά και απαράβατες διακρίσεις, αφού σε κάποιους δόθηκαν δύο εκατομμύρια δραχμές και σε άλλους με τις ίδιες ακριβώς συνθήκες, περίπου εξακόσιες οικογένειες στο Μενίδι δόθηκε ένα εκατομμύριο, μετά από διαμαρτυρίες μάλιστα, κύριε Υπουργέ, πιέσεις, παρεμβάσεις και αν θα θυμάστε προεκλογικά των δημοτικών εκλογών του Οκτωβρίου που μας πέρασε.
Αδράνεια, αδιαφάνεια και έλλειψη κοινωνικού κράτους μετέτρεψαν την προσωρινότητα της παραμονής των σεισμοπαθών στους καταυλισμούς σε μονιμότητα. Στις απαντήσεις που έχουν δοθεί κατά καιρούς σε σχετικές ερωτήσεις -δικές μου, αλλά και άλλων συναδέλφων μου- γίνεται συνεχώς επίκληση σοβαρών λόγων ως δικαιολογία για τις καθυστερήσεις, που κανέναν, όμως, δεν πείθουν πλέον. Η κοινή γνώμη των περιοχών αυτών περιμένει υπεύθυνη ενημέρωση για την έκταση και τους ρυθμούς απορρόφησης των δωρεών, των συναφθέντων δανείων και ιδιαίτερα της συγκεκριμένης δωρεάς του Αμερικανικού Φιλανθρωπικού Ιδρύματος. Θέλει επίσπευση των διαδικασιών και των εργασιών, γιατί όσοι έχασαν το σπίτι τους και μένουν στους καταυλισμούς δεν μπορούν και δεν πρέπει να περιμένουν άλλο.
Δεν πρέπει εν τέλει, κύριε Υπουργέ, να εμπαίζονται και να καταδικάζονται σε περαιτέρω υποβάθμιση, ειδικά μετά τη χθεσινή χωροθέτηση σε αυτές τις περιοχές και νέων χωματερών. Έτσι τους θέλετε αυτούς τους πολίτες, με την ανεργία να καλπάζει και με την υποβάθμιση να γιγαντώνεται;
Σας ευχαριστώ πολύ.
(Χειροκροτήματα από την πτέρυγα της Νέας Δημοκρατίας)
ΠΡΟΕΔΡΕΥΩΝ (Παναγιώτης Σγουρίδης): Μου αρέσουν τα χειροκροτήματα που είναι με ρυθμό!
ΧΑΡΑΛΑΜΠΟΣ ΚΑΣΤΑΝΙΔΗΣ: Τους έχει επηρεάσει, κύριε Πρόεδρε, το εσχάτως εισελθόν με βίαιο τρόπο φλαμέγκο!
ΠΡΟΕΔΡΕΥΩΝ (Παναγιώτης Σγουρίδης): Έτσι φαίνεται!
Ορίστε, κύριε Υπουργέ, έχετε το λόγο.
ΙΩΑΝΝΗΣ ΤΣΑΚΛΙΔΗΣ (Υφυπουργός Περιβάλλοντος, Χωροταξίας και Δημοσίων Έργων): Κύριε Πρόεδρε, άκουσα με προσοχή τους αγαπητούς και συμπαθείς συναδέλφους και, βεβαίως, απογοητεύτηκα από τα επιχειρήματα που χρησιμοποίησαν. Αυτό ειλικρινά με λυπεί. 
Κύριοι συνάδελφοι, στη Βουλή υπάρχει η διαδικασία των ερωτήσεων και των επίκαιρων ερωτήσεων, απ? όπου μπορείτε να αντλείτε πληροφόρηση. Η διαδικασία της επερώτησης είναι μια πολύ σοβαρή διαδικασία στην οποία πρέπει να προσέρχεσθε με επιχειρήματα τα οποία είναι ελεγμένα. Δεν επιτρέπεται σ? ένα κόμμα το οποίο θέλει να κυβερνήσει να έρχεται εδώ και να κάνει τοποθετήσεις, στηριζόμενο σε επιχειρήματα έωλα, ανύπαρκτα και αστεία!
Θα ξεκινήσω από το τελευταίο. Έγινε πολύς λόγος -και σε εφημερίδες και σε ραδιόφωνα και σήμερα εδώ στις τοποθετήσεις των συναδέλφων- για τη δωρεά ενός Αμερικανικού Φιλανθρωπικού Ιδρύματος ύψους 1 δισεκατομμυρίου δολαρίων. Πρόκειται για ένα υπέρογκο ποσό! Δεν έπρεπε να είσθε πληροφορημένοι για την πραγματικότητα αυτού του θέματος; Έπρεπε να είσθε βέβαιοι ότι υπήρχε αυτή η προσφορά και ότι η Κυβέρνηση αδιαφόρησε, δεν έπραξε αυτό που έπρεπε να πράξει και γι? αυτό έχασε τα λεφτά. Ποια είναι η αλήθεια; Ότι τότε εμφανίστηκε κάποιος που δήθεν εκπροσωπούσε ένα ίδρυμα και έκανε δηλώσεις σε εφημερίδες και στα Μέσα Μαζικής Ενημέρωσης. Έλεγε ότι εκπροσωπώντας το ίδρυμα είναι διατεθειμένος να διαθέσει 1 δισεκατομμύριο δολάρια. Δεν υπήρχε καμιά πρόταση επίσημη από κανένα ίδρυμα. 
Η Κυβέρνηση αντιμετώπισε το πρόβλημα με μεγάλη ευαισθησία και ο αρμόδιος Υπουργός Οικονομικών ο κ. Φωτιάδης συνέταξε ο ίδιος προσωπικά μια πολύ προσεκτική επιστολή προς το ίδρυμα και προς τον φερόμενο ότι εκπροσωπεί το ίδρυμα αυτό. Βεβαίως με κάποιο τρόπο τέτοιο ώστε να μη θίγεται η Κυβέρνηση δήλωσε ότι αποδέχεται τη δωρεά και ότι ευχαριστεί γι? αυτήν. Όμως, έκτοτε δεν έγινε κανένας λόγος από κανέναν. Αυτό το χρησιμοποιείτε σήμερα εσείς ως επιχείρημα; Κάποιος εμφανίστηκε ο οποίος είπε ότι εκπροσωπεί κάποιον και όταν έγινε μια επίσημη επιστολή από την Κυβέρνηση, εξαφανίστηκε και έτσι δεν υπήρχε καμία συνέχεια. Είναι δυνατόν να μην το ξέρετε; Σε τι ελέγχετε την Κυβέρνηση;
Κυρίες και κύριοι συνάδελφοι, ποια είναι τα διεθνή δεδομένα σε περίπτωση φυσικών καταστροφών; Στα πιο πολλά κράτη που έχουν ελεύθερη οικονομία ο ρόλος του κράτους είναι περιορισμένος στις περιπτώσεις φυσικών καταστροφών. Τα μέτρα τα οποία εφαρμόζει η Ελλάδα πιστεύω ότι δεν έχουν προηγούμενο σε άλλη χώρα με ελεύθερη οικονομία. Δεν υπάρχει καμία άλλη χώρα!
Μπορεί κάποια χώρα ευκαιριακά για κάποια περίπτωση να πάρει κάποια μέτρα. Εμείς έχουμε ένα σταθερό σύστημα με το οποίο αντιμετωπίζουμε τέτοιου είδους καταστροφές. Και τονίζω ότι δεν υπάρχει άλλη χώρα που να έχει τέτοια ευνοϊκά μέτρα. Στις περισσότερες χώρες το θέμα εναποτίθεται στην ιδιωτική ασφάλιση, αλλού προαιρετικά, αλλού υποχρεωτικά. Στην Ιαπωνία μόνο το 11,23% των νοικοκυριών έχουν κάλυψη για σεισμούς, προαιρετική. Το ίδιο υπάρχει σχεδόν σε όλα τα κράτη. Μόνο στην Ελλάδα υπάρχει ένα πακέτο μέτρων. Και βεβαίως αυτό χαρακτηρίζει την ευαισθησία της Κυβέρνησης, για την οποία εσείς σήμερα ήρθατε να την κατηγορήσετε.
Τι κάναμε στην Αττική: κατ? αρχάς έγιναν διακόσιες ογδόντα χιλιάδες περίπου έλεγχοι κτηρίων, πρωτοβάθμιες αυτοψίες, δευτεροβάθμιες, τριτοβάθμιες. Μόνο αυτό ήταν ένα τιτάνιο έργο και κόστισε 20 εκατομμύρια ευρώ. Τελικά, τριάντα οκτώ χιλιάδες περίπου σπίτια χαρακτηρίστηκαν επισκευάσιμα, δηλαδή κίτρινα, και τέσσερις χιλιάδες διακόσια πενήντα κατεδαφιστέα.
Από την πρώτη στιγμή προχωρήσαμε στην προσωρινή στέγαση, με σκηνές ή οτιδήποτε άλλο, διανομή τροφίμων κλπ. Αυτό ήταν η πρώτη φάση τις πρώτες μέρες. Η αμέσως επόμενη φάση ήταν η προσωρινή στέγαση σε λυόμενους οικίσκους. Κατασκευάσαμε εκατόν έξι οικισμούς με εξήμισι χιλιάδες λυόμενους οικίσκους, τα κοντέινερ, με έργα υποδομής, με ύδρευση, αποχέτευση κλπ. Παράλληλα, δώσαμε τη δυνατότητα στους δικαιούχους να επιλέξουν αν θέλουν να πάνε σε οικισμούς με λυόμενους οικίσκους ή αν θέλουν να έχουν επιδότηση ενοικίου. Επιδοτήσατε, δηλαδή, το ενοίκιο από 80.000 έως 100.000 και 120.000 δραχμές το μήνα, ανάλογα με κοινωνικά κριτήρια, με βάση το πόσα μέλη έχει μια οικογένεια. Δώσαμε όμως μέχρι και 120.000 στον καθένα να νοικιάσει σπίτι ή για συγκατοίκηση. Και αυτό το επίδομα το δώσαμε σε τριάντα χιλιάδες οικογένειες.
Επομένως, τριάντα οκτώ χιλιάδες «κίτρινα» και τέσσερις χιλιάδες περίπου «κόκκινα», μας κάνουν σαράντα δύο χιλιάδες. Οι εξήμισι χιλιάδες πήγαν σε καταυλισμούς με λυόμενα, οι τριάντα χιλιάδες πήραν επίδομα συγκατοίκησης ή ενοικίου από 80.000 έως 120.000 δραχμές και κάποιοι άλλοι δεν επέλεξαν ούτε τη μία ούτε την άλλη μέθοδο, γιατί ίσως τα σπίτια είχαν πολύ μικρές ζημιές, κάποιες ρωγμές όχι στον φέροντα οργανισμό, αλλά στους τοίχους και έμειναν εκεί, ή προσωρινά κάπου αλλού μέχρι να τα επισκευάσουν. Αυτή ήταν η στεγαστική αντιμετώπιση.
Και πάμε στο τρίτο στάδιο, που ήταν η οριστική στεγαστική αποκατάσταση. Εκεί υπάρχει ένα πλαίσιο μέτρων. Πράγματι, δώσαμε 65.000 δραχμές το τετραγωνικό μέτρο για επισκευές και 130.000 για ανακατασκευή. Πρέπει να πω ότι στην Αθήνα πήραμε και κάποια επιπλέον μέτρα. Για τις ανακατασκευές, δηλαδή, το κόστος της μελέτης του μηχανικού το αναλάβαμε εμείς, ήταν κρατική αρωγή, ήταν δωρεάν. Αυτό δεν είχε ξαναγίνει σε άλλο σεισμό μέχρι τότε στην Ελλάδα. Αυτό, δηλαδή, που λέτε, κύριε Μπούρα, το είχαμε εξασφαλίσει στην Αθήνα. Ήταν δωρεάν η αμοιβή του μηχανικού. Και σε αρκετές περιπτώσεις δώσαμε μέχρι και 160.000 δραχμές το τετραγωνικό μέτρο.
ΠΡΟΕΔΡΕΥΩΝ (Παναγιώτης Σγουρίδης): Δωρεάν δεν ήταν, κύριε Υπουργέ, την πλήρωνε το κράτος.
ΓΕΩΡΓΙΟΣ ΑΛΟΓΟΣΚΟΥΦΗΣ: Και όχι μόνο.
ΙΩΑΝΝΗΣ ΤΣΑΚΛΙΔΗΣ (Υφυπουργός Περιβάλλοντος, Χωροταξίας και Δημοσίων Έργων): Εννοώ ότι ήταν δωρεάν για τους δικαιούχους.
ΑΘΑΝΑΣΙΟΣ ΜΠΟΥΡΑΣ: Στην Αθήνα είπατε;
ΙΩΑΝΝΗΣ ΤΣΑΚΛΙΔΗΣ (Υφυπουργός Περιβάλλοντος, Χωροταξίας και Δημοσίων Έργων): Και δώσαμε και 160.000 το τετραγωνικό, για παραδοσιακά κτήρια ή εκεί που υπήρχαν θύματα κλπ.
ΑΘΑΝΑΣΙΟΣ ΜΠΟΥΡΑΣ: Διευκρινίστε ότι δεν τα δώσατε αυτά. Αυτά ήταν το πλαφόν, οι 65 και οι 130 χιλιάδες. Μην πιστέψει ο κόσμος ότι τα πήρε.
ΙΩΑΝΝΗΣ ΤΣΑΚΛΙΔΗΣ (Υφυπουργός Περιβάλλοντος, Χωροταξίας και Δημοσίων Έργων): Δεν υπάρχει πλαφόν. Για όλους ισχύει αυτό. Από κει και πέρα, οι ενδιαφερόμενοι, κυρία και κύριοι συνάδελφοι, κάνουν αιτήσεις στα ΤΑΣ. Από τα ΤΑΣ δεν υπάρχει μέχρι τώρα καμία καθυστέρηση. Έχουμε εξακόσια άτομα, κυρίως μηχανικούς, αλλά και άλλο προσωπικό, που ασχολούνται επί τριάμισι χρόνια με αυτές τις περιπτώσεις. Δεν υπάρχει καμία καθυστέρηση από μας.
Επίσης, από τις 65.000, τις 130.000 ή τις 160.000 το τετραγωνικό μέτρο για επισκευές, το 33% είναι δωρεάν κρατική αρωγή και το υπόλοιπο είναι άτοκα δάνεια για δεκαπέντε χρόνια. Αυτά είναι τα μέτρα. Στην Κοζάνη και στο Αίγιο ήταν 110.000 για ανακατασκευή, όταν έγιναν οι σεισμοί το 1995.
Στην Αθήνα το 1999 ήταν 130.000 δραχμές συν την αμοιβή του μηχανικού, δηλαδή μια αύξηση σε σχέση με το 1995 περίπου 25%. Δεν μπορούμε να αυθαιρετούμε, υπάρχει μια συνέχεια στα μέτρα που παίρνουμε. Στο Βαρθολομιό τώρα είναι 20% αυξημένα σε σχέση με την Αθήνα. Ισχυρίζεται κανείς ότι τα χρήματα αυτά φτάνουν για να στήσει κάποιος ένα σπίτι; Ασφαλώς όχι. Ποιος το ισχυρίστηκε αυτό; Αλλά κάποιος που έχει ένα σπίτι παλιό, θα κτίσει ένα σπίτι καινούργιο και η πολιτεία έρχεται αρωγός και μάλιστα σε ικανοποιητική κλίμακα. Δεν λέμε εμείς ότι τα χρήματα αυτά φτάνουν.
Αν υπάρχουν καθυστερήσεις, κύριοι συνάδελφοι, δεν οφείλονται στην πολιτεία. Το αν κάποιος δεν έκανε αίτηση ή αν έκανε αίτηση και έχει ελλιπή φάκελο και ειδοποιείται και δεν φέρνει τα στοιχεία, οφείλεται αυτό στην πολιτεία; Εγώ σας δηλώνω κατηγορηματικά από πλευράς ΥΠΕΧΩΔΕ, που είναι υπεύθυνο για τα προγράμματα αυτά και έχουμε εξακόσιους υπαλλήλους που ασχολούνται, εκ των οποίων οι τετρακόσιοι είναι μηχανικοί, ότι δεν υπάρχει καμία απολύτως καθυστέρηση. Αν υπάρχουν καθυστερήσεις, οφείλονται σε άλλους λόγους, στους ίδιους τους ιδιοκτήτες σε προβλήματα που ενδεχομένως έχουν, όχι στην πολιτεία. 
Θα έρθω τώρα σε κάποια άλλα μέτρα που πήρε η Κυβέρνηση. 
Δώσαμε 200.000 δραχμές έκτακτο βοήθημα άμεσα σε εκατόν είκοσι χιλιάδες οικογένειες τις πρώτες μέρες μετά το σεισμό. Πέραν αυτού, δώσαμε στους συνταξιούχους όλων των ταμείων κύριας ασφάλισης οικονομική ενίσχυση 120.000. Τα μέτρα είναι συμπληρωματικά, δεν αναιρεί το ένα το άλλο. Δώσαμε στους ανέργους έκτακτη οικονομική ενίσχυση 150.000. Σε πολλές κατηγορίες οικοδόμων, ανάλογα με κάποιες προϋποθέσεις 220.000. Στους εργαζομένους που η επιχείρηση που εργάζονταν επλήγη από το σεισμό, χορηγήθηκε οικονομικό βοήθημα 200.000 στον καθένα. Στην περίπτωση που κάποιος δικαιούχος αυτής της περίπτωσης είχε ζημιά και στο σπίτι του, το ποσό αυξανόταν σε 500.000. Στις οικογένειες που οι κατοικίες τους κατέρρευσαν μερικώς ή ολοσχερώς δόθηκε αποζημίωση για τις οικοσκευές μέχρι 2.000.000. 
ΑΘΑΝΑΣΙΟΣ ΜΠΟΥΡΑΣ: Σε άλλους 2.000.000 και σε άλλους 1.000.000.
ΙΩΑΝΝΗΣ ΤΣΑΚΛΙΔΗΣ (Υφυπουργός Περιβάλλοντος, Χωροταξίας και Δημοσίων Έργων): Μέχρι 2.000.000. Κύριε Μπούρα, σ? αυτούς τους εξακόσιους που δώσαμε 1.000.000 δραχμές, δώσαμε με προσωπική ευθύνη δική μου, όταν από τα χαρτιά δεν εδικαιολογείτο απόλυτα να πάρουν το επίδομα αυτό. Και το ξέρουν οι δικαιούχοι.
ΑΘΑΝΑΣΙΟΣ ΜΠΟΥΡΑΣ: Με τους ίδιους όρους?
ΙΩΑΝΝΗΣ ΤΣΑΚΛΙΔΗΣ (Υφυπουργός Περιβάλλοντος, Χωροταξίας και Δημοσίων Έργων): Στον ή στη σύζυγο ή τα παιδιά που έχασαν εργαζόμενο σύζυγο ή γονέα στο χώρο της επιχείρησης δώσαμε 3.000.000 και βεβαίως έγιναν πάρα πολλές ρυθμίσεις με χρέη προς το ΙΚΑ, προς το δημόσιο, η ΔΕΗ είχε παροχές, ο ΟΤΕ είχε παροχές. Δεν θέλω να σας διαβάσω και ένα σωρό μέτρα που πήρε ο ΟΑΕΔ, ο οποίος αποφάσισε ότι στους ανέργους ή σε αυτούς που υπέστη ζημιά η επιχείρηση, πέρα από τα μέτρα αυτά που σας είπα, να δώσει 4.800.000 για να ανοίξουν καινούργια δουλειά χωρίς προϋποθέσεις ή στις επιχειρήσεις που επλήγησαν δόθηκαν 6.000 δραχμές τη μέρα ανά εργαζόμενο ως κίνητρο να προσλαμβάνουν ανέργους από τις περιοχές που επλήγησαν για τριάντα τέσσερις μήνες. Σωρεία μέτρων έχουν ληφθεί. Όσοι είχαν θύματα ή κάποιες άλλες ευπαθείς οικογένειες πήραν 3 δισεκατομμύρια από το Ταχυδρομικό Ταμιευτήριο, δηλαδή 30.000.000 δραχμές η κάθε οικογένεια, πέραν όλων αυτών συν τα δικά μας μέτρα γι? αυτές τις οικογένειες.
Θα έρθω τώρα στο επίμαχο θέμα. Υπάρχουν σήμερα πράγματι τεσσεράμισι χιλιάδες λυόμενα. Κύριοι συνάδελφοι, θα πρέπει τα κόμματα ?το είπα και άλλη φορά- να τοποθετούνται με υπευθυνότητα στο θέμα αυτό. Οι τεσσεράμισι χιλιάδες που μένουν σήμερα στα λυόμενα δεν είναι στη μεγάλη τους πλειοψηφία δικαιούχοι στεγαστικής αποκατάστασης. Δικαιούχοι είναι ελάχιστοι, το πολύ 10%-15% και αυτοί οι δικαιούχοι το αν εξακολουθούν να παραμένουν στα λυόμενα δεν είναι ευθύνη της Κυβέρνησης. Δεν τους κατηγορώ, μπορεί να είχαν κάποια προβλήματα ιδιοκτησιών, τίτλων κυριότητας, αλλά δεν ευθύνεται η Κυβέρνηση. Η Κυβέρνηση όταν υποβάλλεται αίτημα το προωθεί ταχύτατα και από εκεί και πέρα είναι δικό τους θέμα να προχωρήσουν γρήγορα. Οι περισσότεροι, λοιπόν, δεν είναι δικαιούχοι, μεταξύ αυτών ένα μεγάλο μέρος είναι κάποιοι που ήταν ενοικιαστές όταν έγινε ο σεισμός, ενώ δικαιούχοι στεγαστικής αποκατάστασης είναι όσοι ήταν ιδιοκτήτες κτιρίων.
Αυτοί παίρνουν την αποζημίωση για να ανακατασκευάσουν ή να επισκευάσουν το σπίτι τους. 
Για αυτούς τους ενοικιαστές πήραμε κάποια μέτρα. Τους επιδοτήσαμε το ενοίκιο για έξι μήνες, από 80.000 ως 120.000 δραχμές το μήνα. Για τους άλλους, τους πραγματικούς δικαιούχους στεγαστικής αποκατάστασης, η επιδότηση ενοικίου ήταν για δύο χρόνια και για πολλές κατηγορίες δυόμισι χρόνια. 
Είναι λίγο αυτό; Αν τους δώσουμε επιδότηση για πιο πολλά χρόνια, τότε δεν θα υπάρχει λόγος να χτίσουν το σπίτι τους. Είναι υπερβολικά τα δύο ή δυόμισι χρόνια για επιδότηση ενοικίου. Για τους ενοικιαστές, που είναι πράγματι μία συμπαθής και ξεχωριστή κατηγορία, και εγώ ξέρω, κύριοι συνάδελφοι, ότι κανείς δεν πάει να μείνει εκεί επειδή το επιθυμεί, ενώ δηλαδή μπορεί να κάνει κάτι άλλο καλύτερο, πηγαίνει και μένει στο λυόμενο. 
Ασφαλώς είναι συμπολίτες μας που έχουν προβλήματα. Αλλά όμως δεν θα λύσουν το στεγαστικό πρόβλημα μέσα απ? αυτήν τη διαδικασία. Και όσοι προσπαθούν να τους δίνουν ψεύτικες υποσχέσεις δεν αντιμετωπίζουν υπεύθυνα το πρόβλημα. Δεν τους δημιουργεί δικαίωμα το ότι ήταν ενοικιαστές σε σπίτια που έχουν πάθει ζημιές, πέρα από κάποια ειδικά μέτρα που πήραμε και γι? αυτούς, όπως με την επιδότηση ενοικίου ή τους αφήσαμε να μένουν στα λυόμενα με δωρεάν νερό, με μειωμένο ρεύμα για τριάμισι χρόνια. Το ότι ήταν σεισμοπαθείς, εντός εισαγωγικών, με την έννοια των ενοικιαστών, δεν τους δημιουργεί δικαίωμα να τύχουν στεγαστικής αποκατάστασης.
Όλοι οι φορείς, όλοι οι οργανισμοί, ο ΟΕΚ, το Ταχυδρομικό Ταμιευτήριο ή το Ταμείο Παρακαταθηκών και Δανείων, όλοι οι φορείς που έχουν στεγαστικά προγράμματα έχουν κάποιες προϋποθέσεις. Οι παλιννοστούντες π.χ. έχουν για την Αθήνα 60% επιδότηση του επιτοκίου στο δάνειο που μπορούν να πάρουν. Σε άλλες περιοχές έχουμε άλλα μέτρα. Δεν μπορεί να υπάρξει ξεχωριστό στεγαστικό πρόγραμμα γι? αυτούς. Δεν το κάναμε στους ενοικιαστές από φυσικές καταστροφές ποτέ μέχρι τώρα. Δηλώνω κατηγορηματικά ότι η Κυβέρνηση δεν θα το κάνει. Γιατί, λοιπόν, καλλιεργείτε ψεύτικες προσδοκίες σ? αυτούς τους ανθρώπους; Είναι υπεύθυνη στάση αυτή; 
Θέλετε να καταθέσω στη Βουλή κάποια έγγραφα που έχω; Όμως δεν θα το κάνω, κύριε Πρόεδρε, για να μην προσβάλλω κάποιους δημάρχους. Δεν έχω άλλωστε την εξουσιοδότηση. 
ΑΘΑΝΑΣΙΟΣ ΜΠΟΥΡΑΣ: Να το κάνετε, γιατί όχι; 
ΙΩΑΝΝΗΣ ΤΣΑΚΛΙΔΗΣ (Υφυπουργός Περιβάλλοντος, Χωροταξίας και Δημοσίων Έργων): Έχω εδώ έγγραφα δημάρχων που είναι στελέχη των κομμάτων της Αντιπολίτευσης, της Νέας Δημοκρατίας και του ΚΚΕ και του Συνασπισμού. Σε ένα μεγάλο δήμο, που έχει τρεις οικισμούς, λέει το έγγραφο: «Μικρός μόνο αριθμός των όσων παραμένουν είναι νόμιμοι δικαιούχοι. Τα δε κοντέινερς χρησιμοποιούνται πλέον για πολλαπλούς αλλότριους σκοπούς. Προτείνω?». Δεν θέλω να συνεχίσω.
?λλοι δήμαρχοι μας στέλνουν ονομαστικές καταστάσεις για το ποιοι δεν είναι δικαιούχοι. ?λλος δήμαρχος λέει: «Θα θέλαμε να σας ενημερώσουμε ότι ο οικισμός σεισμοπλήκτων -στην τάδε περιοχή- έχει μετατραπεί στο μεγαλύτερο μέρος του σε οικισμό ναρκωτικών και έχει παρατηρηθεί ότι οι αρχικοί κάτοχοι των λυομένων έχουν προβεί σε ενοικιάσεις αυτών σε άλλους, άγνωστο ποιοι είναι αυτοί». Κάποιοι τα ενοικιάζουν σε άλλους, κάπου λειτουργούν οίκοι ανοχής, διακινούνται ναρκωτικά, κλπ. 
Ποια είναι, λοιπόν, η στάση των κομμάτων; Τι πρέπει να κάνουμε; Εμείς, ως Κυβέρνηση, αλλά και προσωπικά εγώ τοποθετούμαι κατηγορηματικά ?παρά την ευαισθησία που έχω προς αυτούς τους ανθρώπους- και λέω ότι δεν υπάρχει περίπτωση οι ενοικιαστές, που δεν είναι δικαιούχοι, να τύχουν στεγαστικής συνδρομής περαιτέρω των μέτρων που έχουμε πάρει. Τελεία και παύλα. 
Θα συνεργαστούμε με τους δημάρχους. Οι δήμαρχοι έκαναν τους καταυλισμούς. Εμείς απλώς δώσαμε τα κοντέινερς, κάναμε τα έργα υποδομής, αλλά αυτοί τους στέγασαν. Θα συνεργαστούμε, λοιπόν, με τους δημάρχους και ελπίζω να δείξουν την υπευθυνότητα που πρέπει και να μη μείνουν μόνο στα έγγραφα. 
Σ? αυτόν το δήμο για τον οποίο σας διάβασα προηγουμένως, ο οποίος έχει τρεις οικισμούς, ο δήμαρχος προτείνει οι τρεις οικισμοί να γίνουν ένας. Ο ένας φτάνει να στεγάσει τους δικαιούχους. Εγώ λέω όχι μόνο τους δικαιούχους, αλλά να καλύψουμε και κοινωνικά ευπαθείς οικογένειες. Να βάλουμε κάποια κριτήρια. Να μείνουν οι δικαιούχοι που δεν έχουν φτιάξει ακόμα το σπίτι τους ?με δική τους ευθύνη όχι με ευθύνη της πολιτείας- και να βάλουμε και κάποιους που έχουν μεγάλα κοινωνικά προβλήματα.
Ναι, όμως πρέπει αυτή η υπόθεση να ξεκαθαρίσει. Και αυτό θα κάνουμε, να το ξέρετε. Εγώ είπα και σε άλλη ομιλία μου στη Βουλή ότι σιγά σιγά πρέπει να αντιληφθούν όσοι δεν είναι δικαιούχοι ότι πρέπει να φύγουν και θα πάρουμε σιγά σιγά και μέτρα.
ΠΡΟΕΔΡΕΥΩΝ (Παναγιώτης Σγουρίδης): Δημιουργούν και αισθητική ρύπανση αυτοί οι οικισμοί.
ΙΩΑΝΝΗΣ ΤΣΑΚΛΙΔΗΣ (Υφυπουργός Περιβάλλοντος, Χωροταξίας και Δημοσίων Έργων): Εγώ είπα, κύριε Πρόεδρε, ότι μπορούμε να περιορίσουμε τους καταυλισμούς σε πολύ λιγότερους, να καλύψουμε τους πραγματικούς δικαιούχους και κάποιες οικογένειες που έχουν πολύ σοβαρά προβλήματα. Να βάλουμε, σε συνεργασία με τους δημάρχους, κάποια κριτήρια. Αυτό όμως το οποίο υπάρχει σήμερα στους καταυλισμούς πρέπει να τελειώσει και πρέπει επ? αυτού, κύριοι συνάδελφοι, να τοποθετηθείτε κι εσείς υπεύθυνα.
Τώρα, όσον αφορά το ότι έχουν γίνει κάποιες δωρεές, έχει τεθεί και άλλη φορά το θέμα. Καλλιεργείτε στους ανθρώπους αυτούς και τους ενοικιαστές την εντύπωση ότι δήθεν αυτά τα λεφτά κάπου πήγαν. Κάποιος συνάδελφος σήμερα μας είπε: δεν ξέρουμε πού πήγαν. Πήγαν στο χρηματιστήριο; Πού φαγώθηκαν; Τους καλλιεργούν, λοιπόν, την εντύπωση ότι τα λεφτά αυτά ήταν γι? αυτούς και πήγαν κάπου αλλού ή ότι τα εδικαιούντο και μπορούν να τα διεκδικούν κιόλας. 
Κατ? αρχάς όσον αφορά αυτά τα χρήματα θέλω να πω ότι από την πρώτη στιγμή έγινε μια διϋπουργική επιτροπή από τους Υπουργούς Υγείας-Πρόνοιας και Οικονομικών, ανοίχθηκε ένας ειδικός λογαριασμός στο Γενικό Λογιστήριο, στην Γενική Διεύθυνση Θησαυροφυλακίου και Προϋπολογισμού και μαζεύτηκαν οκτώμισι δισεκατομμύρια δραχμές. Έχουμε καταθέσει στη Βουλή κι άλλες φορές και θα τα καταθέσω και σήμερα ποιοι έδωσαν τα χρήματα αυτά. Και θέλω με την ευκαιρία αυτή να τους ευχαριστήσω και πάλι δημόσια. Ήταν ιδιώτες, ιδρύματα, οργανισμοί από το εξωτερικό. Συγκεντρώθηκαν οκτώμισι δισεκατομμύρια. Και υπάρχει πλήρης κατάλογος -με κοινές υπουργικές αποφάσεις των Υπουργών Οικονομίας και Οικονομικών και Υγείας-Πρόνοιας- για το πού διατέθηκαν τα χρήματα αυτά. ?λλα διατέθηκαν?
ΠΡΟΕΔΡΕΥΩΝ (Παναγιώτης Σγουρίδης): Να τονίσετε ότι ήταν και η Βουλή. 
ΙΩΑΝΝΗΣ ΤΣΑΚΛΙΔΗΣ (Υφυπουργός Περιβάλλοντος, Χωροταξίας και Δημοσίων Έργων): Και η Βουλή ήταν μεταξύ αυτών. Δεν το είπα, κύριε Πρόεδρε, γιατί έπρεπε να αναφέρω όλους και να μην ευλογήσω πρώτα τα γένια τα δικά μας. Έχει αναφερθεί άλλη φορά.
Επίσης, ήταν το Πατριαρχείο, η Εκκλησία, ΔΕΚΟ, Πανεπιστήμια, τα Μέσα Ενημέρωσης. Ήταν πάρα πολλοί και θέλω να τους ευχαριστήσω θερμά. Υπάρχει, λοιπόν, κατάλογος για το πού πήγαν τα χρήματα αυτά.
ΓΕΩΡΓΙΟΣ ΑΛΟΓΟΣΚΟΥΦΗΣ: Η Βουλή πάντως δεν αναφέρεται στον κατάλογο.
ΙΩΑΝΝΗΣ ΤΣΑΚΛΙΔΗΣ (Υφυπουργός Περιβάλλοντος, Χωροταξίας και Δημοσίων Έργων): Έκανε απευθείας δωρεά, η ίδια δώρισε και έγιναν παιδικοί σταθμοί, νομίζω.
Είναι για παιδικούς σταθμούς, είναι για νοσοκομεία κλπ. Αυτό είναι το ένα θέμα.
ΓΕΩΡΓΙΟΣ ΑΛΟΓΟΣΚΟΥΦΗΣ: Δεν δόθηκαν αυτά τα λεφτά για να κάνει το κράτος πολιτική που θα έπρεπε να κάνει με άλλα χρήματα. Με ξένα κόλλυβα κάνετε?
ΙΩΑΝΝΗΣ ΤΣΑΚΛΙΔΗΣ (Υφυπουργός Περιβάλλοντος, Χωροταξίας και Δημοσίων Έργων): Κύριε Αλογοσκούφη, το κράτος μέχρι τώρα για τους σεισμούς της Αττικής ξόδεψε ένα δισεκατομμύριο ευρώ, δηλαδή 340 δισεκατομμύρια δραχμές και οι δωρεές ήταν οκτώμισι δισεκατομμύρια. Και άλλοι από αυτούς μας έδωσαν τα λεφτά για να πάρουμε λυόμενα, ?το είχαν ως επιθυμία αυτό- οι ίδιοι είπαν ότι θέλουν να κάνουν παιδικούς σταθμούς? Όλα αυτά υπολογίστηκαν, συνυπολογίστηκαν και έγινε ανάλογα η διάθεση των χρημάτων. Εδώ είναι λοιπόν -και τα καταθέτω στα Πρακτικά- ποιες είναι οι δωρεές και με ποιες αποφάσεις διατέθηκαν και πού. Εδώ είναι οι δωρητές και εδώ είναι το πού διατέθηκαν.
(Στο σημείο αυτό ο Υφυπουργός Περιβάλλοντος, Χωροταξίας και Δημοσίων Έργων κ. Ιωάννης Τσακλίδης καταθέτει για τα Πρακτικά τους προαναφερθέντες πίνακες, οι οποίοι βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Σας είπα για το Φιλανθρωπικό Ίδρυμα και ειλικρινά λυπάμαι που το θίξατε. Διαβάζω τις τελευταίες ημέρες και σε εφημερίδες με ολοσέλιδα για τη δωρεά, δήθεν, ? μια αστεία περίπτωση- και αυτό το χρησιμοποιείτε ως επιχείρημα για να ελέγξετε την Κυβέρνηση, να τη μεμφθείτε, να την κατηγορήσετε για αναποτελεσματικότητα, για κοινωνική αναλγησία κλπ. Εγώ εκφράζω απλώς τη λύπη μου.
Όσον αφορά το δάνειο της Ευρωπαϊκής Τράπεζας κι εδώ καλλιεργείτε την εντύπωση ότι δήθεν το δάνειο αυτό θα ήταν για να δώσουμε κάποια βοηθήματα σε κάποιους. Το δάνειο αυτό τι ήταν; Ήταν μόνο για δαπάνες επισκευών και ανακατασκευών. Δηλαδή ένα μέρος από τα χρήματα που δίνει η πολιτεία να είναι από το δάνειο. Δεν επρόκειτο ούτε να αυξηθούν τα κονδύλια ούτε η αποζημίωση κατά τετραγωνικό μέτρο. Τα λεφτά, που ούτως ή άλλως δόθηκαν και δίνονται από το κράτος από εθνικούς πόρους, κατά ένα μέρος, κατά εκατόν πενήντα εκατομμύρια ευρώ, ήρθαν από το δάνειο. Μπορούσαμε να πάρουμε και παραπάνω. Δεν τα θέλαμε. Μπορεί η Τουρκία να μην είχε λεφτά να κάνει τα έργα, εμείς όμως έχουμε, κύριοι συνάδελφοι, λεφτά. Με εθνικούς πόρους, με δικούς μας πόρους τα κάναμε όλα αυτά.
ΓΕΩΡΓΙΟΣ ΑΛΟΓΟΣΚΟΥΦΗΣ: Με τα λεφτά τα δικά μας δηλαδή.
ΙΩΑΝΝΗΣ ΤΣΑΚΛΙΔΗΣ (Υφυπουργός Περιβάλλοντος, Χωροταξίας και Δημοσίων Έργων): Με εθνικούς πόρους, με τη διαχείριση την οικονομική που κάνουμε, κύριε Αλογοσκούφη. Αλλιώς, τι; Να πάρουμε δάνειο, να πληρώνουμε και τόκους, όταν έχουμε δικά μας λεφτά;
Γιατί, λοιπόν, να παίρνουμε δάνειο; Πήραμε στην αρχή 150 εκατομμύρια ευρώ και δεν θέλαμε άλλα! Δεν επρόκειτο να αυξηθούν οι παροχές!
ΓΕΩΡΓΙΟΣ ΑΛΟΓΟΣΚΟΥΦΗΣ: Θα τις πάρετε τις απαντήσεις σας!
ΙΩΑΝΝΗΣ ΤΣΑΚΛΙΔΗΣ (Υφυπουργός Περιβάλλοντος, Χωροταξίας και Δημοσίων Έργων): Τι να πάρουμε; Μακάρι να τις πάρουμε και να δούμε και τι απαντήσεις θα δώσετε εσείς για το Φιλανθρωπικό Ίδρυμα που έρχεστε εδώ και ελέγχετε την Κυβέρνηση!
ΠΡΟΕΔΡΕΥΩΝ (Παναγιώτης Σγουρίδης): Κύριε Υπουργέ και κύριε Κοινοβουλευτικέ Εκπρόσωπε ?που ούτως ή άλλως μετά τον κύριο Υπουργό θα μιλήσετε- παρακαλώ μην κάνετε διάλογο!
ΙΩΑΝΝΗΣ ΤΣΑΚΛΙΔΗΣ (Υφυπουργός Περιβάλλοντος, Χωροταξίας και Δημοσίων Έργων): Πρέπει να αντιστρέψουμε τους ρόλους και να σας ελέγξουμε εμείς για το τι είδους επερώτηση κάνετε!
ΑΘΑΝΑΣΙΟΣ ΜΠΟΥΡΑΣ: Εγώ δεν καταλαβαίνω πού διαφωνείτε! Όλα τα παραδεχθήκατε!
ΙΩΑΝΝΗΣ ΤΣΑΚΛΙΔΗΣ (Υφυπουργός Περιβάλλοντος, Χωροταξίας και Δημοσίων Έργων): Δηλαδή, ποια όλα; Ότι θα πρέπει να ακουστεί προς κάθε κατεύθυνση ?και στον Τύπο απευθύνομαι, όταν βλέπω πρωτοσέλιδα- για το Ίδρυμα αυτό, το οποίο δήθεν θα δώριζε 1 δισεκατομμύριο δολάρια και το γράφουν οι εφημερίδες σε ολοσέλιδα, για το δάνειο της Ευρωπαϊκής Τράπεζας και ότι δήθεν χάσαμε λεφτά που θα μπορούσαν να πάρουν κάποιοι;
Τίποτα δεν χάσαμε! Ό,τι ήταν να δώσουμε, τα δώσαμε και τα δίνουμε! Για το ότι, λοιπόν, δεν χρειαζόμαστε άλλο δάνειο, γιατί έχουμε λεφτά, έχουμε εύρωστη οικονομία, έχουμε ρευστό, γι? αυτό μας κατηγορείτε; 
ΓΕΩΡΓΙΟΣ ΑΛΟΓΟΣΚΟΥΦΗΣ: Είσαστε άρχοντες εσείς!
ΙΩΑΝΝΗΣ ΤΣΑΚΛΙΔΗΣ (Υφυπουργός Περιβάλλοντος, Χωροταξίας και Δημοσίων Έργων): Σας είπα, λοιπόν, ότι δώσαμε πλήθος κίνητρα.
Τελειώνω λέγοντας ότι υπάρχουν σήμερα τεσσεράμισι χιλιάδες λυόμενα. Σ? αυτά ελάχιστο μόνο ποσοστό είναι ποσοστό δικαιούχων! Και αυτό θα πρέπει να ακουστεί προς κάθε κατεύθυνση! Είναι λίγοι οι δικαιούχοι! Οι υπόλοιποι είναι μη δικαιούχοι και πρέπει σιγά-σιγά να φύγουν! 
Εμείς θα συνεργαστούμε με τους δήμους να φύγουν οι μη δικαιούχοι, να περιορίσουμε τους καταυλισμούς σε λίγους και εκεί να μείνουν οι πραγματικοί δικαιούχοι και κάποιες ακραίες περιπτώσεις οικογενειών με έντονα κοινωνικά προβλήματα. Θα μπουν όρια. Οι άλλοι πρέπει να φύγουν! Δεν θα συνεχίσουμε να επιτρέπουμε να μετατρέπονται οι καταυλισμοί σε άλλου είδους χρήση από διάφορους! Να δούμε τι θα πείτε σε αυτό!
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υπουργού)
ΠΡΟΕΔΡΕΥΩΝ (Παναγιώτης Σγουρίδης): Καλώς, κύριε Υπουργέ.
ΙΩΑΝΝΗΣ ΤΣΑΚΛΙΔΗΣ (Υφυπουργός Περιβάλλοντος, Χωροταξίας και Δημοσίων Έργων): Ποια είναι, δηλαδή, η στάση σας για τους ενοικιαστές; Τους δώσαμε μια σειρά κινήτρων και αποζημίωση και άλλα! Τι να τους κάνουμε;
ΑΘΑΝΑΣΙΟΣ ΜΠΟΥΡΑΣ: Κύριε Υπουργέ, τα ναρκωτικά εσείς θα τα ελέγξετε! Δεν κυβερνάμε εμείς!
ΠΡΟΕΔΡΕΥΩΝ (Παναγιώτης Σγουρίδης): Εμείς θα τα ελέγξουμε, όταν θα μείνουν αυτοί που πρέπει και όταν κι εσείς θα πάρετε υπεύθυνη θέση απέναντι σε όλα αυτά και όταν θα απαντήσετε και στους δικούς σας δημάρχους, οι οποίοι τα λένε αυτά συνεχώς με έγγραφα εκφράζοντας τη μεγάλη αγωνία τους!
ΠΡΟΕΔΡΕΥΩΝ (Παναγιώτης Σγουρίδης): Καλώς!
ΑΘΑΝΑΣΙΟΣ ΜΠΟΥΡΑΣ: Έδωσε μήνυμα ο λαός σε αυτές τις περιοχές στις περασμένες δημοτικές εκλογές!
ΠΡΟΕΔΡΕΥΩΝ (Παναγιώτης Σγουρίδης): Κύριε Μπούρα, τα είπατε αυτά. Πήρατε και τη δευτερολογία σας, σας δώσαμε και παραπάνω χρόνο. Σας παρακαλώ!
ΑΘΑΝΑΣΙΟΣ ΜΠΟΥΡΑΣ: Κύριε Πρόεδρε, είμαστε εδώ, για να μεταφέρουμε τα προβλήματα αυτών των κατοίκων!
ΠΡΟΕΔΡΕΥΩΝ (Παναγιώτης Σγουρίδης): Εσείς, οι Βουλευτές της Αττικής, είστε θερμόαιμοι!
Ορίστε, κύριε Αλογοσκούφη, έχετε το λόγο.
ΓΕΩΡΓΙΟΣ ΑΛΟΓΟΣΚΟΥΦΗΣ: Κυρίες και κύριοι συνάδελφοι, ο συμπαθής κύριος Υφυπουργός επιχείρησε να δώσει μαθήματα κοινοβουλευτισμού στη Νέα Δημοκρατία! Πήγε να μας πει πότε εμείς θα κάνουμε ερωτήσεις, πότε θα κάνουμε αιτήσεις κατάθεσης εγγράφων και πότε θα κάνουμε επερωτήσεις! 
Αυτά τα μαθήματα να τα δίνετε στο κόμμα σας, κύριε Υφυπουργέ, και στους συναδέλφους σας! Εμείς ξέρουμε πώς θα κάνουμε το κοινοβουλευτικό μας έργο και δεν δεχόμαστε εδώ πέρα μαθήματα κοινοβουλευτισμού! Τα κοινοβουλευτικά μέσα είναι δικαίωμά μας! Θα μας κατηγορήσετε τώρα γιατί σας κάνουμε επερώτηση! Από κατηγορούμενος πήγατε να βγείτε και κατήγορος εδώ! Και ερωτήσεις έχουν γίνει και αιτήσεις κατάθεσης εγγράφων έχουν γίνει και σήμερα επερωτάστε! Και η επερώτηση γίνεται, γιατί υπάρχουν συγκεκριμένες πράξεις και συγκεκριμένες παραλείψεις, τις οποίες παραδεχθήκατε! Τις παραδεχθήκατε και πήγατε να βγείτε και από πάνω!
Να πάρω με τη σειρά αυτά τα συγκεκριμένα που είπατε. Για την προσφορά του αμερικανικού ιδρύματος, μας είπατε τώρα ότι υπήρξε αλληλογραφία, δηλαδή μια επιστολή ενός Υφυπουργού στο ίδρυμα που έλεγε «φέρτε μας τα λεφτά». Τα λεφτά δεν ήλθαν. Και η Κυβέρνηση τι έκανε; Φρόντισε να μάθει εάν το ίδρυμα υπάρχει πραγματικά και εάν είχε τη διάθεση να δώσει χρήματα. Ενημέρωσε τον ελληνικό λαό, γιατί δεν ήλθαν αυτά τα χρήματα; 
Έπρεπε να έλθει η δική μας η επερώτηση σήμερα, για να μας πείτε ότι αυτό το ίδρυμα ή αυτή η προσφορά ήταν «μαϊμού»; Και δεν ξέρω εγώ εάν ήταν «μαϊμού» ή εάν ήταν ολιγωρία της Κυβέρνησης! Έτσι όπως μας παρουσιαστήκατε ως άρχοντας «έχουμε λεφτά εδώ» -δηλαδή, τα λεφτά του φορολογουμένου έχουμε!- μπορεί να είπατε «ε, τι να τα κάνουμε τα λεφτά του αμερικανικού ιδρύματος; Ας μην τα πάρουμε» και να μη συνεχίσατε τις διαδικασίες που έπρεπε για να πάρουμε τα χρήματα! Πού ξέρουμε εμείς εάν αυτά τα χρήματα ήταν διατεθειμένοι να τα δώσουν ή όχι; 
Κάνατε μια επιστολή και δεν υπήρξε απάντηση. Συνεχίσατε; Δεν έχετε ευθύνη να μας ενημερώσετε εδώ πέρα υπεύθυνα τι ενέργειες έγιναν και στο κάτω-κάτω, εάν αυτός ήταν απατεώνας, τι ενέργειες έγιναν για να αποδειχθεί ότι ήταν απατεώνας και να σταματήσει ?τέλος πάντων- αυτή η ιστορία να αγοράζουν δημοσιότητα κάποιοι μ? αυτόν τον τρόπο; 
Δεν έχετε ευθύνη γι? αυτήν την υπόθεση; Τι θέλετε να μας πείτε, ότι έφταιγε η Νέα Δημοκρατία που δεν πήρατε εσείς τα λεφτά από το αμερικανικό ίδρυμα; 
Το δεύτερο ζήτημα: Για το δάνειο από την Ευρωπαϊκή Ένωση. Αυτά τα δάνεια για την αποκατάσταση των σεισμοπαθών ?τότε το είχαμε κάνει μεγάλο θέμα και είχαμε προτείνει στην Κυβέρνηση να ζητήσει την αρωγή της Ευρωπαϊκής Ένωσης- είναι χαμηλότοκα. Είναι πολύ χαμηλότερο το κόστος από οποιαδήποτε άλλη μέθοδο δανεισμού του ελληνικού δημοσίου. Είναι γνωστό ότι το ελληνικό δημόσιο δανείζεται υπέρογκα ποσά. Είναι γνωστό ότι υπάρχουν ελλείμματα και χρέη. Είχαμε μια ευκαιρία γι? αυτά τα συγκεκριμένα ζητήματα να έχουμε μια φτηνότερη μέθοδο δανεισμού. Είχαμε τη δυνατότητα, σύμφωνα με τα στοιχεία που έδωσε ο κ. Σόλμπες, να πάρουμε 300 εκατομμύρια ευρώ και εμείς πήραμε εκατόν πενήντα. 
Είχαμε ζητήσει τριακόσια και πήραμε τα εκατόν πενήντα! Τόσο άρχοντες είμαστε πια; Έχουμε τη δυνατότητα να δανειστούμε με πολύ χαμηλότερα επιτόκια, με πολύ καλύτερους όρους μακροπρόθεσμα δάνεια και εμείς τα πετάμε; Σοβαρολογείτε; Είναι πολιτική αυτή που εκφράσατε εδώ πέρα, ότι είμαστε άρχοντες, ότι έχουμε ισχυρή οικονομία, έχουμε δικά μας λεφτά; Πού, από την τσέπη σας τα βγάλατε αυτά τα λεφτά; Δεν είναι λεφτά του φορολογουμένου; Δεν είναι λεφτά που δανείζεται το ελληνικό δημόσιο με όρους πολύ χειρότερους από την Ευρωπαϊκή Τράπεζα Επενδύσεων; Σοβαρολογείτε; Αντί να σκύψετε και να πείτε ότι κάναμε λάθος, έρχεστε εδώ να μας κατηγορήσετε και από πάνω επειδή σας υποδείξαμε ότι δεν χρησιμοποιήσαμε τις δυνατότητες που είχαμε; 
Και το τρίτο. Οι ιδιώτες και προς τιμήν τους ?όλοι αυτοί οι ιδιώτες που έδωσαν χρήματα- έδωσαν 8,5 δισεκατομμύρια. Έδωσαν 8,5 δισεκατομμύρια όχι για να υποκαταστήσουν το κράτος, αλλά για να δοθεί επιπλέον βοήθεια. Το κράτος έχει υποχρέωση να κάνει τα έργα υποδομής. Το κράτος έχει υποχρέωση να αποκαταστήσει τις ζημιές σε παιδικούς σταθμούς, το κράτος έχει υποχρέωση να αποκαταστήσει τις ζημιές σε υποδομές, σε δημόσια κτίρια από τους δικούς του πόρους. Οι ιδιώτες δεν τα έδωσαν για να τα πάρει το κράτος και να χρηματοδοτήσει κωδικούς που έτσι κι αλλιώς έπρεπε να χρηματοδοτηθούν από τον προϋπολογισμό και από το Πρόγραμμα Δημοσίων Επενδύσεων. 
Λοιπόν, αυτόν τον κατάλογο, επειδή αναφερθήκατε στο ποιοι τα έδωσαν και πού πήγαν, τον έχουμε και εμείς. Μου τον έδωσε λίγο νωρίτερα ο κ. Ανδρεουλάκος και θα τον καταθέσω και εγώ στα Πρακτικά. Είναι η απάντησή σας προς το Σύλλογο Σεισμοπαθών Μεταμόρφωσης Αττικής και στον Οικισμό Σεισμοπαθών Μεταμόρφωσης, Τατοΐου και Λειβαδιάς. 
(Στο σημείο αυτό ο Βουλευτής κ. Γ. Αλογοσκούφης καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής) 
Θα δείτε ότι αυτά τα 8,5 δισεκατομμύρια που από το υστέρημά τους έδωσαν οι Έλληνες σε τηλεμαραθώνιους, σε τραπεζικούς λογαριασμούς κλπ. πήγαν για να χρηματοδοτηθούν δαπάνες που έτσι κι αλλιώς έπρεπε να γίνουν από το κράτος και δεν δόθηκαν στους σεισμοπαθείς πραγματικά. Έγιναν δαπάνες και θα αναφέρω εδώ ενδεικτικά. Ο κατάλογος κατά τα 2/3 είναι για επισκευές κρατικών παιδικών σταθμών σε διάφορους δήμους. Πολύ σωστά να επισκευαστούν κρατικοί παιδικοί σταθμοί. Μάλιστα υπήρξε και ανέγερση νέων παιδικών σταθμών. Δόθηκαν, για παράδειγμα, για ανέγερση κρατικού παιδικού σταθμού στο Δήμο Ιλίου 300 εκατομμύρια. Αυτά δεν έπρεπε να δοθούν από τον κρατικό προϋπολογισμό; 
Από τα χρήματα των ιδιωτών γίνεται κρατικός παιδικός σταθμός; Τα χρήματα αυτά έπρεπε να δοθούν σ? αυτούς που πραγματικά είχαν ανάγκη. Κρατικός παιδικός σταθμός, τον οποίο είμαι βέβαιος ότι ο δήμος τότε θα εγκαινίασε και με φανφάρες ως δικό του έργο, έγινε με χρήματα -σύμφωνα μ? αυτά που μας δώσατε- των ιδιωτών. Γι? αυτό δόθηκαν αυτά τα χρήματα; Ή δόθηκαν από το υστέρημα των συμπολιτών μας για να υπάρξει επιπλέον βοήθεια σ? αυτούς που εκείνη την περίοδο είχαν πραγματική ανάγκη; Θα δείτε ότι ελάχιστα ποσά δόθηκαν σαν άμεση οικονομική βοήθεια απ? αυτά τα 8,5 δισεκατομμύρια. Αυτή είναι η πραγματικότητα. Πήγατε να κάνετε κηδεία με ξένα κόλλυβα. Με χρήματα των ιδιωτών εσείς λέτε ότι κάνουμε κυβερνητική και κρατική πολιτική. Αποκαταστήσατε δαπάνες που έπρεπε έτσι και αλλιώς να γίνουν από τον προϋπολογισμό μ? αυτά τα χρήματα των ιδιωτών. 
Και είμαι βέβαιος ?γι? αυτό και κατέθεσα στα Πρακτικά αυτό το έγγραφο- ότι έγινε εκ των υστέρων. Πήρατε τα λεφτά που λιμνάζανε στον λογαριασμό και κάποια στιγμή είπατε, ας δικαιολογήσουμε αυτά τα λεφτά και βάλατε κάποιους κωδικούς και μας λέτε, να πού πήγαν αυτά τα λεφτά. Αυτή είναι η πραγματικότητα.
Είναι χαρακτηριστικό ότι ένα από τα τετρακόσια εκατομμύρια ?λέει- δόθηκαν για έργα υποδομής, μέσω Προγράμματος Δημοσίων Επενδύσεων του ΥΠΕΧΩΔΕ. Το Πρόγραμμα Δημοσίων Επενδύσεων του ΥΠΕΧΩΔΕ δε χρηματοδοτήθηκε ?λέει-από τον κρατικό προϋπολογισμό, αλλά από τα οκτώμισι δισεκατομμύρια που έδωσαν οι ιδιώτες, για να βοηθήσουν τους σεισμοπαθείς.
Αν είναι δυνατόν! Και έχετε το θράσος και έρχεστε εδώ και καταθέτετε αυτόν τον πίνακα; Αυτό είναι θράσος! Είναι θράσος να μας λέτε για έργα υποδομής!
ΙΩΑΝΝΗΣ ΤΣΑΚΛΙΔΗΣ (Υφυπουργός Περιβάλλοντος, Χωροταξίας και Δημοσίων Έργων): Για να αγοράσουν λυόμενα, κύριε Αλογοσκούφη.
ΓΕΩΡΓΙΟΣ ΑΛΟΓΟΣΚΟΥΦΗΣ: Όχι, τα λυόμενα είναι αλλού, η αγορά οικίσκων.
ΙΩΑΝΝΗΣ ΤΣΑΚΛΙΔΗΣ (Υφυπουργός Περιβάλλοντος, Χωροταξίας και Δημοσίων Έργων): Αυτό είναι στο ΥΠΕΧΩΔΕ.
ΓΕΩΡΓΙΟΣ ΑΛΟΓΟΣΚΟΥΦΗΣ: Αλλού είναι αυτά τα λυόμενα.
ΙΩΑΝΝΗΣ ΤΣΑΚΛΙΔΗΣ (Υφυπουργός Περιβάλλοντος, Χωροταξίας και Δημοσίων Έργων): Οι ίδιοι είχαν θελήσει να πάρουν λυόμενα.
ΓΕΩΡΓΙΟΣ ΑΛΟΓΟΣΚΟΥΦΗΣ: Δεν έπρεπε την υποδομή να την κάνει το ΥΠΕΧΩΔΕ; Τα λυόμενα να τα αγοράσουν, αυτό το καταλαβαίνω.
ΙΩΑΝΝΗΣ ΤΣΑΚΛΙΔΗΣ (Υφυπουργός Περιβάλλοντος, Χωροταξίας και Δημοσίων Έργων): Την υποδομή την έκανε το ΥΠΕΧΩΔΕ.
ΓΕΩΡΓΙΟΣ ΑΛΟΓΟΣΚΟΥΦΗΣ: Και την πλήρωσαν οι ιδιώτες.
ΙΩΑΝΝΗΣ ΤΣΑΚΛΙΔΗΣ (Υφυπουργός Περιβάλλοντος, Χωροταξίας και Δημοσίων Έργων): Την υποδομή την έκανε το ΥΠΕΧΩΔΕ. Τα λυόμενα τα έκαναν αυτοί. Είναι γνωστό στους διαμένοντες ότι είναι απ? αυτούς.
ΠΡΟΕΔΡΕΥΩΝ (Παναγιώτης Σγουρίδης): Κύριε Υπουργέ, σας παρακαλώ να μη διακόπτετε.
ΓΕΩΡΓΙΟΣ ΑΛΟΓΟΣΚΟΥΦΗΣ: Και όλοι αυτοί οι παιδικοί κρατικοί σταθμοί; Είπαν ότι ήθελαν να πάρουν κρατικούς παιδικούς σταθμούς; Δεν έπρεπε το αντίστοιχο Υπουργείο να χρηματοδοτήσει τους κρατικούς παιδικούς σταθμούς; Ποιος θα τους χρηματοδοτήσει; Οι ιδιώτες έδωσαν τα χρήματα, για να βοηθήσουν τους συνανθρώπους μας. Οι συνάνθρωποί μας έμπλεξαν στα γρανάζια της γραφειοκρατίας, πήραν αυτά τα γλίσχρα επιδόματα, τα οποία δεν έφταναν ούτε για να καλύψουν το ένα πέμπτο των δαπανών των περισσοτέρων από τις ζημιές που υπέστησαν.
Είναι χαρακτηριστικό το πώς έμπλεξαν στη γραφειοκρατία αυτοί οι άνθρωποι. Είδα το πρωί ένα φίλο μου που ήξερα ότι ήταν σεισμοπαθής και τον ρώτησα αν πήρε το δάνειο. Μου είπε «πού να μπλέξω να πάρω δάνειο, τελικά τα επισκεύασα με δικά μου λεφτά, γιατί ακριβώς ήταν τέτοιες οι διαδικασίες για να πάρω δάνειο που είπα να το αφήσω μετά από ενάμισι χρόνο που παιδευόμουν». Γι? αυτό οι ιδιώτες δεν ήρθαν να πάρουν τα δάνεια. Και μας λέτε τώρα ότι έχουν ευθύνη!
Ο κύριος Υπουργός είπε και πολλά άλλα, αλλά νομίζω ότι πήρε τις απαντήσεις του. Εμείς λέμε το εξής: Για τους πραγματικούς σεισμοπαθείς ?δεν ξέρω αν είναι τεσσερισήμισι χιλιάδες ή το 30% που είπατε, δεν έχει σημασία- πρέπει να υπάρξει πραγματική μέριμνα και να τελειώνει το θέμα. Δεν έχει τελειώσει και το παραδεχθήκατε.
Μας είπατε ότι στους καταυλισμούς μένουν μη σεισμόπληκτοι. Για τους μη σεισμοπαθείς να ξεκαθαρίσετε την κατάσταση, γιατί είναι δική σας ευθύνη. Δεν είναι ευθύνη της Αντιπολίτευσης να πάει και να διώξει αυτούς που εκεί πέρα κάνουν εμπόριο ναρκωτικών ή αυτούς που ρυπαίνουν διάφορους δήμους και διάφορες περιοχές. Είναι δική σας ευθύνη να φροντίσετε, ώστε οι δήμοι ?αν είναι και ευθύνη των δήμων, αλλά ο συντονισμός είναι ευθύνη της Κυβέρνησης- να κάνουν τη δουλειά τους. Δεν είναι δυνατόν οι καταυλισμοί των σεισμοπαθών να έχουν μετατραπεί σε εστίες μόλυνσης, διαφθοράς και εμπορίου ναρκωτικών. Μόνος σας τα είπατε αυτά. Εσείς τι κάνετε δηλαδή; Δεν έχετε ευθύνη ως Κυβέρνηση;
Η περιοχή που μένω, η Νέα Ερυθραία, υπέστη πολύ μεγάλες ζημιές από το σεισμό. Μία οικοδομή έπεσε και καταπλάκωσε και μία άτυχη γειτόνισσά μου, μία μεγάλη πολυκατοικία πολύ κοντά στο σπίτι μου υπέστη πολύ μεγάλες ζημιές που επιδιορθώνονται, αλλά κυρίως με δαπάνες των ιδιοκτητών, των συνιδιοκτητών, διότι η βοήθεια που έδωσε το κράτος δεν έφθανε ούτε για το ένα τρίτο. 
Ακόμα επιδιορθώνεται αυτή η πολυκατοικία, γιατί ακριβώς είχαν πολύ μεγάλες δυσκολίες να ξεκινήσουν, επειδή δεν μπορούσαν να πάρουν την κρατική βοήθεια. Είπαμε, λοιπόν, ότι δεν καλύπτει τις δαπάνες υποστύλωσης αυτής της πολυκατοικίας η κρατική βοήθεια. Πραγματικά, αυτή είναι μία πολύ μεγάλη πολυκατοικία, έγινε βέβαια σε εποχές αλήστου μνήμης ?δεν θα έπρεπε να έχει γίνει ποτέ- αλλά δεν έχει σημασία. Πρέπει να υποστυλωθεί, διότι πάρα πολλοί άνθρωποι μένουν σ? αυτή τη συγκεκριμένη πολυκατοικία.
Μην προσπαθείτε, λοιπόν, να βγείτε από πάνω, αλλά σκύψτε πάνω στα προβλήματα. Η Αντιπολίτευση κάνει τη δουλειά της. Δουλειά μας είναι να σας ελέγχουμε, μέχρι να γίνουμε κυβέρνηση. Μετά, θα μας ελέγχετε εσείς. Όταν, όμως, σάς γίνετε έλεγχος, δεν πρέπει να αντιδράτε μ? αυτόν τον αντιδημοκρατικό τρόπο -ότι δήθεν δεν έχουμε δικαίωμα να κάνουμε έλεγχο, να κάνουμε επερωτήσεις- και στην ουσία να επιβεβαιώνετε με τα λόγια σας αυτά που πραγματικά σας είπαμε.
(Χειροκροτήματα από την πτέρυγα της Νέας Δημοκρατίας)
ΠΡΟΕΔΡΕΥΩΝ (Παναγιώτης Σγουρίδης): Ο κ. Καστανίδης έχει το λόγο.
ΧΑΡΑΛΑΜΠΟΣ ΚΑΣΤΑΝΙΔΗΣ: Κύριε Πρόεδρε, θα ξεκινήσω με τη γενική παρατήρηση ότι ο καθείς δικαιούται να μιλά και αποκαλύπτει ομιλών τα όσα αντιλαμβάνεται.
Η δεύτερη παρατήρησή μου είναι η εξής. Αν ακούσει κανείς τους συναδέλφους της Νέας Δημοκρατίας, αγορεύοντες για τα θέματα των σεισμοπλήκτων της Αττικής και διαβάσει και το κείμενο της επερώτησης, θα καταλήξει στο συμπέρασμα ότι η ελληνική πολιτεία σχεδόν ελάχιστα ή τίποτα δεν έπραξε για τους σεισμοπαθείς, ότι σε άλλες εμπειρίες στην Ευρώπη ή στον κόσμο συναντούμε πολύ μεγαλύτερη ευαισθησία απ? ό,τι συναντούμε στην Ελλάδα. Ακούγοντας τους συναδέλφους της Νέας Δημοκρατίας, θα κατέληγε στο συμπέρασμα ότι προφανώς τα πράγματα διαρκώς χειροτερεύουν τουλάχιστον εν Ελλάδι. 
Για ορισμένους δε συναδέλφους, θα έλεγα ότι πρέπει να είναι αρκετά προσεκτικοί, ώστε το ύφος τους να μην είναι απολύτως δυσανάλογο με το εύρος της θητείας τους.
Κύριε Πρόεδρε, όποιος έζησε την εμπειρία των σεισμών του 1978 στη Θεσσαλονίκη -και εγώ την έζησα ως πολίτης της Θεσσαλονίκης, έζησα δε και την εμπειρία των σεισμών της Αθήνας, γιατί ήμουν εδώ τις δύσκολες εκείνες ημέρες- μπορεί πολύ εύκολα, έχοντας διαφορετικές εμπειρίες σε διαφορετικούς χρόνους να κρίνει και διαφορετικές καταστάσεις, διαφορετικές πολιτικές και διαφορετικές επιδόσεις.
Το 1978 οι πολίτες της Θεσσαλονίκης ελάχιστα δέχθηκαν ως προσφορά από το ελληνικό δημόσιο. Ίσως γιατί δεν υπήρχε και η προηγούμενη εμπειρία, τουλάχιστον στον κύκλο της Μεταπολίτευσης. Τα πράγματα βελτιώθηκαν αργότερα. Ήταν πολύ καλύτερα τα πράγματα, η προσφορά και η συμμετοχή του ελληνικού κράτους στους σεισμούς της Καλαμάτας. Ίσως βρέθηκε το καλύτερο μοντέλο στη διαχείριση των συνεπειών των σεισμών στην περίπτωση των Γρεβενών και της Κοζάνης το 1995. Ξέρω ότι όποιος συνομιλήσει με τους πολίτες των Γρεβενών και της Κοζάνης ?αναφέρομαι στον προτελευταίο μεγάλο σεισμό- θα εισπράξει μια ικανοποίηση από τη συμπεριφορά και την ανταπόκριση του κράτους στα προβλήματα και προσετέθησαν περαιτέρω βελτιώσεις στην πολιτική του κράτους στους σεισμούς της Αθήνας. 
Λύθηκαν όλα τα προβλήματα; Προφανώς όχι. Πάντοτε υπάρχουν υπόλοιπα, αλλά είναι αδιανόητο να μεταμορφώνουμε μια πραγματικά εποικοδομητική προσπάθεια της Κυβέρνησης σε ένα δύσμορφο αποτέλεσμα. Είναι και άδικο και αδικεί πιστεύω και αυτούς οι οποίοι τα λένε. 
Θα πρέπει να συνειδητοποιήσουμε ότι η ελληνική πολιτεία διέθεσε συνολικά το ποσό του 1 περίπου δισεκατομμυρίου ευρώ για την ενίσχυση των σεισμοπλήκτων και την αποκατάσταση των ζημιών. Δεν είναι ένα μικρό ποσό τα 340 δισεκατομμύρια περίπου ελληνικές δραχμές, όταν, όπως σωστά επεσήμανε ο Υφυπουργός ΠΕΧΩΔΕ, σε άλλες χώρες, η συμμετοχή του κράτους είναι από ελάχιστη ως συμβολική και υπάρχουν ιδιωτικοί ασφαλιστικοί οργανισμοί, οι οποίοι έρχονται σε ενίσχυση των μικρών κρατικών κονδυλίων, προκειμένου να αντιμετωπισθούν τα προκύπτοντα προβλήματα. 
Θα πρόσθετα ακόμη ότι ο κατάλογος των παρεμβάσεων του κράτους που απαρίθμησε ο κύριος Υφυπουργός δεν ήταν πλήρης. Δεν τα απαρίθμησε όλα και θα ήταν δύσκολο να τα απαριθμήσει. Παραδείγματος χάρη, υπενθυμίζω ότι τριακόσια εβδομήντα επτά διδακτήρια ανέλαβε ο Οργανισμός Σχολικών Κτιρίων να τα μεταφέρει σε ασφαλείς συνθήκες στις περιοχές οι οποίες επλήγησαν από το σεισμό. 
Είπα προηγουμένως ότι κάποιος μπορεί να ομιλεί, με βάση αυτά που αντιλαμβάνεται. Ακούστηκε κύριε Πρόεδρε, το εξής εκπληκτικό, ότι δήθεν είπε ο Υφυπουργός ότι, επειδή αισθανόμαστε εξαιρετική οικονομική ασφάλεια, αρνηθήκαμε το σύνολο του πλαισίου δανείου που συνήψε το ελληνικό δημόσιο με την Ευρωπαϊκή Τράπεζα Επενδύσεων.
ΑΝΑΣΤΑΣΙΟΣ ΝΕΡΑΝΤΖΗΣ: Το είπε πράγματι.
ΧΑΡΑΛΑΜΠΟΣ ΚΑΣΤΑΝΙΔΗΣ: Ο κύριος Υφυπουργός σάς είπε ?και θα σας το πω και εγώ λίγο διαφορετικά- τα εξής. Όταν συνήφθη η σύμβαση πλαίσιο των 300 εκατομμυρίων ευρώ με την Τράπεζα Ευρωπαϊκών Επενδύσεων επληρώθησαν ως προκαταβολή περίπου τα μισά, δηλαδή 150 εκατομμύρια ευρώ, κύριε Πρόεδρε, και ετέθη προθεσμία ο Σεπτέμβριος του 2002, προκειμένου να ζητηθεί από την ελληνική πλευρά και το υπόλοιπο 50% αυτού του πλαισίου δανείου.
Τι συνέβη, όμως;
Πρώτον, υπήρξε μία αρχική εκτίμηση -και ορθά το έπραξε έτσι η Ελληνική Κυβέρνηση- ότι τα σπίτια, που ήταν προς αποκατάσταση, θα αφορούσαν περίπου εβδομήντα χιλιάδες δικαιούχους. Τελικά από την πρώτη, δεύτερη και τρίτη επιμέτρηση απέμειναν περίπου σαράντα δύο χιλιάδες. 
?ρα, είχαμε μία διαφορά τριάντα χιλιάδων σπιτιών. Θέλω να πω ότι καλώς έκανε η Κυβέρνηση και υπερεκτίμησε στην αρχή, διότι το λάθος θα ήταν να είχε υποεκτιμήσει τον πραγματικό αριθμό και να βρεθεί τελικά προ εκτάκτων αναγκών.
Το δεύτερο και σπουδαιότερο είναι ότι οι επιλέξιμες δαπάνες από τα αρχικά 150 εκατομμύρια ήταν κυρίως δαπάνες, οι οποίες αφορούσαν μόνο στεγαστική αποκατάσταση. Πρόκειται για διόρθωση ζημιών και ανακατασκευές. Τα υπόλοιπα οικονομικά βοηθήματα, , δεν ήταν επιλέξιμες δαπάνες. Η προκαταβολή των 150 εκατομμυρίων ευρώ, με δεδομένο ότι μόνο το 50% ήταν συμμετοχή της Τράπεζας Ευρωπαϊκών Επενδύσεων και το άλλο 50% ήταν εθνικοί πόροι, οδηγούσε στην ανάγκη να μην εκταμιευτεί το υπόλοιπο του ποσού.
Έτσι, έχουν τα πράγματα. Πρέπει κανείς να γνωρίζει τα ακριβή δεδομένα και κυρίως να αντιλαμβάνεται τι ισχυρίζεται ο συνομιλητής του.
Ακούστηκε το επιχείρημα ότι τα 8 δισεκατομμύρια, τα οποία ήταν δωρεές, των ιδιωτών, θα έπρεπε να κατευθυνθούν προς ορισμένες πτυχές των αποκαταστατικών πολιτικών. 
Μήπως θα έπρεπε κάποιος να μας πει με ποιο κριτήριο θα γίνει αυτό; Δεν υπάρχει κανένας κοινά αποδεκτός κανόνας που να μας οδηγήσει στο πού θα έπρεπε να διοχετευτούν αυτά τα χρήματα. Διότι ακόμη και ως οικονομικά βοηθήματα να εδιοχετεύοντο, και τα οικονομικά βοηθήματα είναι υποχρέωση της πολιτείας, όπως υποχρέωση της πολιτείας είναι η αποκατάσταση των υποδομών και οι εγκαταστάσεις, όπως υποχρέωση της πολιτείας είναι να σκεφθεί αυτό που σκέφθηκε το ΙΚΑ, προκειμένου να μην καταβάλλονται οι ασφαλιστικές εισφορές για ένα χρονικό διάστημα, όπως υποχρέωση της πολιτείας ήταν να γίνει η ρύθμιση των ληξιπροθέσμων χρεών, όπως υποχρέωση της κεντρικής εξουσίας είναι να συνεργαστεί με τους δήμους. 
Όλα, προφανώς, είναι υποχρέωση της πολιτείας, όπως υποχρέωση της πολιτείας υπήρξε η δαπάνη 1 δισεκατομμυρίου ευρώ γι? αυτό το πρόβλημα.
Ποιο είναι, λοιπόν, το προφανές και κοινά αποδεκτό κριτήριο, με δεδομένο ότι όλα είναι υποχρέωση της πολιτείας; Ποιο είναι αυτό το κριτήριο, σύμφωνα με το οποίο θα μπορούσαμε να διαλέξουμε συγκεκριμένες δράσεις που θα μπορούσαν να χρηματοδοτηθούν με τα 8 δισεκατομμύρια; 
Κύριε Πρόεδρε, ισχυρίζομαι ότι δεν εξέλιπαν όλα τα προβλήματα. Ισχυρίζομαι, όμως, ταυτόχρονα ότι αδικεί την ίδια τη χώρα και πρωτίστως αδικεί την αλήθεια η εικόνα, την οποία προσπάθησαν να εμφανίσουν οι συνάδελφοι της Νέας Δημοκρατίας, ότι εδώ αποκαλύπτεται πλήρης έλλειψη ευαισθησίας από την Κυβέρνηση, όταν είναι δεδομένο ότι ακριβώς το αντίθετο ισχύει. Είναι καλό να σεβόμαστε την αλήθεια.
ΠΡΟΕΔΡΕΥΩΝ (Παναγιώτης Σγουρίδης): Η κ. Στεργίου έχει το λόγο.
ΙΩΑΝΝΑ ΣΤΕΡΓΙΟΥ: Κύριε Πρόεδρε, εγώ θα ξεκινήσω από κάτι που είπε ο κύριος Υπουργός, ότι έχουμε ελεύθερη οικονομία και ότι στην ελεύθερη οικονομία ο καθένας είναι υποχρεωμένος να φτιάξει το σπίτι του. Δηλαδή, το ότι έχουμε ελεύθερη οικονομία σημαίνει ότι είμαστε ελεύθεροι να πεθαίνουμε από τους σεισμούς, γιατί δεν υπήρχαν προδιαγραφές στα σπίτια μας, αλλά δεν είμαστε ελεύθεροι να διαμαρτυρόμαστε, όταν δίπλα στο σπίτι μας έρχονται και μας επιβάλλουν και άλλες δραστηριότητες, οι οποίες θα υποβαθμίσουν τη ζωή μας, όπως είναι το πρόσφατο θέμα των ΧΥΤΑ για την Αττική. Αυτό το θέμα μάς καίει και θα το λέμε και θα το ξαναλέμε. 
Δυστυχώς, η ελεύθερη οικονομία και η ελευθερία είναι πολύ σχετικές έννοιες, τις οποίες καλό θα είναι να μην τις λέμε εύκολα και να σκεφτόμαστε τι σημαίνουν.
Γεγονός είναι ότι τέσσερα περίπου χρόνια μετά από το σεισμό υπάρχουν ακόμη αυτοί οι λυόμενοι οικισμοί μέσα στην καρδιά των πόλεων. Αυτό δεν μας τιμά, παρά τα όσα ακούστηκαν ότι έγιναν. Φυσικά και έγιναν κάποια πράγματα. Εμείς δεν το υποτιμούμε, αλλά εξακολουθούν να υπάρχουν προβλήματα, ιδιαίτερα σε πολύ ευπαθείς ομάδες του πληθυσμού. Εδώ είναι το σημαντικό. Αυτοί που μπόρεσαν να φτιάξουν τα σπίτια τους είτε με λίγα είτε με πολλά χρήματα, τα έφτιαξαν.
Αυτοί όμως που δεν μπορούν να φτιάξουν σπίτια είναι το ζήτημα. Αυτοί που δεν μπορούν να πληρώσουν ενοίκιο είναι ζήτημα. Στην ?νω Ελευσίνα υπάρχει ένας οικισμός σεισμοπλήκτων ο οποίος είναι αίσχος. Οι άνθρωποι αυτοί τρέμουν με την ιδέα ότι μπορεί να φύγουν από αυτά τα σπίτια, γιατί κάποια στιγμή πρέπει να κλείσουν αυτοί οι οικισμοί, να μεταφερθούν αυτά τα σπίτια από τα κέντρα των πόλεων. Είναι, λοιπόν, άνθρωποι οι οποίοι είναι χαμηλόμισθοι, πολλοί είναι άνεργοι ?μην φαντάζεσθε ότι αυτές οι υποβαθμισμένες περιοχές της Αττικής έχουν πλήθος ευκαιριών εργασίας ή έχουν τόσο μεγάλη ανάπτυξη όπου μπορεί ο καθένας να βρίσκει εύκολα δουλειά και να ανταποκρίνεται στα έξοδα της ζωής του- υπάρχουν ηλικιωμένοι, υπάρχουν άνθρωποι οι οποίοι έχουν πολύ χαμηλές συντάξεις του ΟΓΑ και υπάρχουν άνθρωποι οι οποίοι δεν έχουν καθόλου σύνταξη. Αυτοί οι άνθρωποι που θα πάνε; Αυτό το ζήτημα το έχετε ψάξει; Το έχετε αντιμετωπίσει; 
Από ό,τι είδα η ερώτηση εδώ απευθυνόταν και στο Υπουργείο Υγείας και Πρόνοιας. Εγώ θα σας πω και μία άλλη ερώτηση που είχαμε κάνει εμείς στις 6.12.2002, η οποία πάλι απευθυνόταν στο Υπουργείο Υγείας και Πρόνοιας και τότε ο Υπουργός απάντησε ότι: «Δεν είναι δικό μου θέμα, απευθυνθείτε στο αρμόδιο Υπουργείο». Μα πώς δεν είναι δικό μας θέμα; Πρέπει να δούμε τελικά ποιανού θέμα είναι. Είναι της πολιτείας θέμα και έτσι πρέπει να το δούμε. Αυτή δηλαδή η πολυμορφία των νόμων και οι συναρμοδιότητες των Υπουργείων, νομίζουμε ότι τελικά είναι το πιο σημαντικό πρόβλημα.
Τα σχολεία τελικά σε ποιόν ανήκουν; Ανήκουν μόνο στον ΟΣΚ; Το ΥΠΕΧΩΔΕ δεν έχει δυνατότητα να παρέμβει; Να σας πω για τα σχολεία;
Οικισμός Καποτά, Μενίδι. Αίσχος! Στον οικισμό σεισμοπλήκτων λειτουργεί εδώ και τρία χρόνια δημοτικό σχολείο για τα παιδιά που μένουν εκεί, στο οποίο σε εννέα θρανία κάθονται τριάντα παιδιά. Πείτε μου εσείς, είναι αυτό σχολείο που θα μπορεί να γίνει μάθημα; Τα παιδιά κάθονται τρία και τέσσερα μαζί. 
Καταλαβαίνουμε, λοιπόν, ότι τα πράγματα δεν είναι τόσο ρόδινα όπως μας τα λέτε. Δίπλα στον οικισμό Καποτά, στην παιδική χαρά πνίγηκε ένα κοριτσάκι την άλλη φορά. Πού παίζουν τα παιδιά αυτά; Πού κινούνται; Μην λέτε λοιπόν ότι αυτά είναι ωραία και ρόδινα και ότι δεν υπάρχει πρόβλημα. Υπάρχει πρόβλημα στους οικισμούς, σοβαρό και καλώς είπατε ότι οι δήμαρχοι έχουν ζητήσει να κλείσουν κάποιοι οικισμοί επειδή εκεί μέσα γίνονται κάποιες παράνομες ενέργειες ?αυτό πρέπει να γίνει, πρέπει να συνεργασθείτε με τους δημάρχους αυτών των περιοχών, για να τις εξυγιάνετε- όμως θα πρέπει να δώσετε ιδιαίτερη βαρύτητα σ? αυτές τις ομάδες του πληθυσμού, οι οποίες έχουν πολύ μεγάλη ανάγκη και να δείτε συγκεκριμένα ποιοι είναι αυτοί και πόσοι είναι.
Να σας πω και κάτι άλλο. Είπατε για τα δάνεια, για τις 130.000, για να πάρουν καινούργια σπίτια. Πόσοι πήραν αυτά τα δάνεια; Νομίζετε ότι είχαν την δυνατότητα να πάρουν όλοι αυτοί οι άνθρωποι δάνεια; Πολλοί άνθρωποι δεν πήραν δάνεια, γιατί δεν είχαν την δυνατότητα να τα ξεπληρώσουν μετά, διότι υπάρχει πολύ μεγάλο πρόβλημα σε αυτές τις συγκεκριμένες περιοχές. Ξέρετε πολύ καλά τι γίνεται στο Μενίδι, στα Λιόσια, στην Ελευσίνα. 
Σε ορισμένες περιοχές, όπως για παράδειγμα στο Μενίδι, τα ενοίκια διπλασιάστηκαν. Τους δώσατε για έξι μήνες ένα βοήθημα, αλλά από εκεί και πέρα αυτοί οι άνθρωποι πραγματικά έχουν σοβαρά προβλήματα. Πού θα πάνε να μείνουν; Ξαναγύρισαν στα λυόμενα. Είναι πολύ σοβαρό το πρόβλημα και δεν πρέπει να το βλέπουμε έτσι γενικά και αφοριστικά. Με καταγραφή των στοιχείων, σε συνεργασία με τους δήμους βέβαια, γιατί αυτοί έχουν στοιχεία, να βρούμε τρόπους ώστε να μπορέσουμε να λύσουμε κάποια ζητήματα άμεσα.
Όσον αφορά τώρα τα σχολικά κτίρια, θα επαναλάβω ότι είναι θέμα πρόληψης. Θα σας πω ένα παράδειγμα το οποίο το είχα πει και την άλλη φορά. Υπάρχουν κτίρια όπου μέσα στους χώρους βρίσκονται ο καυστήρας και το ντεπόζιτο πετρελαίου. Απαγορεύεται μέσα στα σχολικά κτίρια να υπάρχουν αυτές οι εγκαταστάσεις. Πρέπει να υπάρχουν στα παράθυρα, για αποφυγή τραυματισμών από οποιαδήποτε σεισμική δόνηση, πλέγματα, ώστε να προστατευθούν οι μαθητές από τα γυαλιά. 
Υπάρχουν πράγματα τα οποία πρέπει να κάνετε και δεν τα κάνετε και σε αυτό σας ρίχνουμε ευθύνη, γιατί και σε παλαιότερη ερώτηση που σας είχαμε κάνει για το αν έχουν ελεγχθεί όλα τα σχολεία, είπατε ότι έχουν ελεγχθεί. 
Δεν έχουν ελεγχθεί όλα τα σχολεία και αν έχουν ελεγχθεί, δεν πήρατε μέτρα για να τα αποκαταστήσετε. Θα σας πω πάλι ότι στον Ωρωπό τα θεμέλια είναι γεμάτα νερό. Το γυμνάσιο αυτό σε ενδεχόμενη σεισμική δόνηση θα πέσει και αν δεν πέσει, εν πάση περιπτώσει θα έχει ζημιές. 
Πρέπει να δείτε και την πρόληψη. Πρόληψη σημαίνει να ξαναδούμε όλα τα κτίρια τα οποία συγκεντρώνουν κόσμο, με πρώτα και κύρια τα σχολεία, γιατί τα σχολεία δε θα πρέπει μόνο να προστατεύσουν τους μαθητές, αλλά θα πρέπει σε περίπτωση καταστροφής να υποδεχθούν και να φιλοξενήσουν προσωρινά ανθρώπους των οποίων πιθανώς τα σπίτια θα πάθουν ζημιές. Μιλάω για δημόσια κτίρια, τα κτίρια στα οποία συγκεντρώνεται κόσμος είτε είναι στέκια νέων είτε κέντρα διασκέδασης ή οτιδήποτε. 
Οι άδειες που δίνονται για τα κέντρα διασκέδασης, για τις καφετέριες, θα πρέπει να έχουν αντισεισμική βεβαίωση. Δεν μπορούμε να βλέπουμε μόνο αν έχουν τουαλέτες αυτά τα καταστήματα. Πρέπει να έχουν προδιαγραφές αντισεισμικής προστασίας. Είμαστε μία σεισμογενής χώρα. Όλα αυτά τα ζητήματα πρέπει να αντιμετωπιστούν. Έχουμε σήμερα τη δυνατότητα να επιβάλουμε κάποιους νόμους και πρέπει να τους επιβάλουμε. 
Πρέπει να δείτε τι θα γίνει με τα κτίρια που χτίστηκαν πριν το 1983. Πρέπει να ελέγξετε τις πυλωτές. Δεν μπορούμε να λέμε ότι έχουμε ελεύθερη οικονομία και ότι ο καθένας είναι μόνος του υποχρεωμένος να κοιτάξει το σπίτι του. Πρέπει να παρέμβει η πολιτεία και να δώσει τη δυνατότητα να γίνουν αυτοί οι έλεγχοι.
Επίσης, υπάρχει το θέμα των μικροζωνικών μελετών που δεν το προχωρήσατε. Μη μας λέτε ότι το προχωρήσατε. Οι επιστήμονες λένε ότι δεν έχει γίνει καμία μικροζωνική μελέτη. Γίνεται μόνο στις εντάξεις των σχεδίων. Όμως, πόσες εντάξεις σχεδίων κάνατε στην Αττική, για παράδειγμα; Ελάχιστες. Όλες οι άλλες περιοχές δεν έχουν ελεγχθεί ούτε γίνονται μικροζωνικές μελέτες.
Από κει και πέρα, πρέπει οπωσδήποτε να δείτε και το θέμα του Αντισεισμικού Κανονισμού, δηλαδή οι επισκευές στα κτίρια που έχουν πάθει ζημιές πρέπει να γίνονται σύμφωνα με το νέο Αντισεισμικό Κανονισμό, για να μην έχουμε στη συνέχεια θύματα και προβλήματα.
Σας ευχαριστώ πολύ.
ΠΡΟΕΔΡΕΥΩΝ (Παναγιώτης Σγουρίδης): Ο κ. Νεράντζης έχει το λόγο.
ΑΝΑΣΤΑΣΙΟΣ ΝΕΡΑΝΤΖΗΣ: Κύριε Πρόεδρε, θα κάνω μερικές παρατηρήσεις στα όσα ισχυρίστηκε προηγουμένως ο κ. Υπουργός. Ούτε λίγο ούτε πολύ, μας είπε ότι η δωρεά από το αμερικανικό ίδρυμα ήταν «μαϊμού». 
Κύριε Υπουργέ, ξέρετε ότι την αποδέχθηκε το ελληνικό δημόσιο; Ξέρετε ότι, όταν κάποιος αποδεχθεί μία δωρεά, η σύμβαση συνάπτεται; Ξέρετε ότι, όταν συναφθεί η σύμβαση, έχει ο δωρεοδόχος δικαίωμα να ασκήσει αγωγή και να ζητήσει την εκτέλεση της συμφωνίας; 
Έκανε τίποτα η Κυβέρνησή σας; Με το να καταγγέλλετε σήμερα γενικώς και νεφελωδώς ότι δήθεν είναι «μαϊμού» το ίδρυμα αυτό, εκθέτετε την ίδια την Κυβέρνηση και το κράτος. Γιατί αποδεχθήκατε τα προϊόντα μιας «μαϊμούς»; Καταλαβαίνετε τι σημαίνει αυτό; Ο συναλλασσόμενος με «μαϊμού» μάλλον μετέχει και ο ίδιος του χαρακτήρα του αντισυμβαλλόμενου. Μην τα λέτε έτσι εις επήκοον όλων. Οφείλατε να τα ελέγξετε.
Δεύτερον: Είπατε: «Δεν παίρνουμε εμείς το δάνειο, διότι είμαστε μία ισχυρά οικονομία». Ο κ. Καστανίδης «χτυπάει» και φεύγει. Είναι πολύ εύκολο να λες και να φεύγεις, αλλά είναι δυσκολότερο να κάτσεις και να ακούς. Είπε, λοιπόν, ο κ. Καστανίδης: «Είχαμε υπερεκτιμήσει ως Κυβέρνηση τις ανάγκες και άρα με τα λεφτά που πήραμε κάναμε τη δουλειά μας». Αυτό θα μπορούσατε να το ισχυριστείτε μόνο αν δεν υπήρχε ακόμη σήμερα ούτε ένας άστεγος. Αφού, λοιπόν, ομολογήσατε ?δεν μπορείτε να κάνετε κι αλλιώς- ότι υπάρχουν κάποιοι άστεγοι από τους σεισμούς εκείνους, λίγοι ή πολλοί, αυτό σημαίνει ότι αυτά τα χρήματα που εσείς «απολακτίσατε» ήταν απολύτως χρήσιμα και κρίσιμα για την αποκατάσταση αυτών των ανθρώπων.
Τρίτο επιχείρημά σας: «Μα, έχουν παρεισφρήσει και μη δικαιούχοι». Ποιος είπε ότι εμείς θέλουμε να ενισχύονται και να προστατεύονται οι μη δικαιούχοι; Κυβέρνηση είστε. Διαπιστώσατε ποιοι είναι οι δικαιούχοι. Αποκαταστήστε τους. Είπατε: «Μα, οι δήμαρχοι κατήγγειλαν ότι μέσα στους καταυλισμούς διενεργούνται παράνομες πράξεις». Όμως και σε ιδιωτικές κατοικίες που δεν είναι καταυλισμοί, διενεργούνται παράνομες πράξεις και διακινούνται ναρκωτικά. Αυτό είναι αρμοδιότητα των διωκτικών αρχών. Σε μία ευνομούμενη πολιτεία υπάρχει αστυνομία, η οποία παρακολουθεί αυτά τα πράγματα. Επειδή κάποιοι παρεισέφρησαν εκεί μέσα και έκαναν παράνομες πράξεις, αποτελεί αυτό επιχείρημα για να μην αποκαταστήσετε τους λοιπούς που είναι νομιμόφρονες; Αυτή είναι μία περίεργή λογική.
Ο κ. Καστανίδης μας είπε, προφανώς απευθυνόμενος στον κ. Αλογοσκούφη, ότι είναι αδύνατον να μπορεί κανείς να αποφανθεί, αν δε γνωρίζει λεπτομέρειες. Από πού γνωρίζει τις λεπτομέρειες ο κ. Καστανίδης και μας συνιστά να μην κακοποιούμε την αλήθεια; Εμείς δεν κακοποιούμε την αλήθεια, αλλά τα ζούμε. Εμείς σας καλούμε να επισκεφθείτε τους καταυλισμούς κύριε Υπουργέ. Ο κ. Καστανίδης κακοποίησε τη λογική με αυτά που ισχυρίσθηκε.
Επίσης, κύριε Υπουργέ, δεν πήραμε μία απάντηση γι? αυτούς τους ατυχείς υπαλλήλους των ΤΑΣ, των οποίων τη θετική αποτίμηση της προσφοράς τους όλοι την κάνουμε, αλλά δεν είπαμε γιατί αυτών οι συμβάσεις να είναι ορισμένου χρόνου και να λήγουν 31 Δεκεμβρίου και γιατί εσείς ο αρμόδιος Υπουργός δεν εισηγείστε, σε συνδυασμό και με το συνάδελφό σας της Δημόσιας Διοίκησης, να γίνουν τουλάχιστον και αυτοί αορίστου χρόνου; Δηλαδή όποτε τους χρειαζόμαστε τους λέμε «ελάτε εδώ στις πυρκαγιές ή στις πλημμύρες ή στους σεισμούς» και όταν φτάσει η ώρα να τους ανταμείψουμε ηθικά γι? αυτό που προσέφεραν τους λέμε ότι εμείς πρέπει να περιορίσουμε τον αριθμό σας και να σας διώξουμε.
Κύριε Υπουργέ, αυτό δεν είναι διοίκηση. Είναι οπερέτα. Επιμένουμε στην επερώτησή μας και αποκρούομε τα όσα ισχυριστήκατε εσείς και ο κ. Καστανίδης. Η επερώτησή μας δικαιώθηκε πλήρως, αφού αναγνωρίσατε ότι υπάρχουν κάποιοι που δεν έχουν αποκατασταθεί. 
Σας καλούμε, λοιπόν, να κάνουμε μία αυτοψία στους χώρους των καταυλισμών, να διαπιστώσουν οι αρμόδιες υπηρεσίες σας πόσοι απ? αυτούς πράγματι είναι σεισμοπαθείς και αυτούς και μόνο να τους αποκαταστήσετε. Για τους άλλους ας αναλάβει η Κυβέρνηση το κόστος. Εμείς, εδώ δεν συνηγορούμε παρά μόνο υπέρ εκείνων που δεινοπαθούν, επειδή είναι θύματα και πληγέντες ενός φοβερού και καταστροφικού σεισμού.
Ευχαριστώ πολύ.
(Χειροκροτήματα)
ΠΡΟΕΔΡΕΥΩΝ (Παναγιώτης Σγουρίδης): Ο κύριος Υπουργός έχει το λόγο.
ΙΩΑΝΝΗΣ ΤΣΑΚΛΙΔΗΣ (Υφυπουργός Περιβάλλοντος, Χωροταξίας και Δημοσίων Έργων): Κύριε Πρόεδρε, θέλω να πιστεύω ότι προς το τέλος θα συνεννοηθούμε με τους επερωτώντες για το τι πρέπει να κάνουμε για ένα πρόβλημα που είναι υπαρκτό και έχει σχέση με τους καταυλισμούς που υπάρχουν και στο ποιοι μένουν εκεί και ποιοι είναι δικαιούχοι. 
Επαναλαμβάνω εγώ τη θέση μου, τη θέση της Κυβέρνησης, εκφράζω τη συμπάθειά μου προς αυτούς τους ανθρώπους, που ασφαλώς έχουν προβλήματα για να μένουν εκεί, αλλά μπορούμε να αποκαταστήσουμε στεγαστικά μόνο τους δικαιούχους. Και όσοι δεν είναι δικαιούχοι εκτός από περιπτώσεις πολύ ακραίων κοινωνικών προβλημάτων, οι άλλοι πρέπει να φύγουν. Είμαι κατηγορηματικός. Όσοι δεν είναι δικαιούχοι πρέπει σιγά-σιγά να προσανατολιστούν να φύγουν από τους καταυλισμούς. Και αυτοί είναι οι περισσότεροι απ? αυτούς που μένουν εκεί.
Στην πρωτολογία μου ξέχασα να πω ότι εκτός από μία μεγάλη μερίδα ενοικιαστών που δεν είναι δικαιούχοι στεγαστικής αποκατάστασης πέρα από τα μέτρα που ήδη έχουμε πάρει, ένας μεγάλος αριθμός προστίθεται στους κατοίκους των καταυλισμών από ένα πρόγραμμα που εξελίσσεται στα ?νω Λιόσια, ένα πρόγραμμα για δύο χιλιάδες εξακόσια περίπου σπίτια, το οποίο ακόμη δεν τελείωσε. Αυτό το πρόγραμμα το υλοποιεί ο δήμος, το ΥΠΕΧΩΔΕ και το πρόγραμμα δημοσίων επενδύσεων το χρηματοδοτεί. Δεν υπάρχει θέμα χρημάτων. ?ρχισαν να παραδίδονται κάποια σπίτια, αλλά ένας μεγάλος αριθμός απ? αυτούς που μένουν στα λυόμενα είναι απ? αυτό το πρόγραμμα.
Επαναλαμβάνω ότι είναι λίγοι στα τέσσερις χιλιάδες πεντακόσια λυόμενα σπίτια που είναι οι πραγματικοί δικαιούχοι και όσοι μένουν εκεί δεν μένουν από παραλείψεις ή καθυστερήσεις που οφείλονται στην πολιτεία.
Θέλω να δηλώσω και πάλι κατηγορηματικά και να απαντήσω στον κ. Αλογοσκούφη για το παράδειγμα που μας είπε για κάποιον φίλο του, ο οποίος είπε ότι θα καθυστερούσε και έκανε μόνος του την αποκατάσταση των ζημιών. Δεν καθυστερεί η αρμόδια υπηρεσία του ΥΠΕΧΩΔΕ, τα ΤΑΣ που έχουμε. Όποιος κάνει αίτηση και έχει τα απαραίτητα δικαιολογητικά ?τα οποία ήδη έχουμε απλουστεύσει- παίρνει αμέσως την έγκριση. Η καθυστέρηση δεν οφείλεται σε εμάς.
Η συνάδελφος του Συνασπισμού έβαλε κάποια θέματα σε σχέση με τον προσεισμικό έλεγχο, με τις μικροζωνικές μελέτες κλπ. Θα ήθελα να της πω ότι στην Αττική κάναμε μικροζωνική μελέτη όπως και σε πολλές άλλες περιοχές. Προχωράμε με ένα πρόγραμμα σε συνεργασία και με τα εκπαιδευτικά ιδρύματα, νομίζω ικανοποιητικά.
Σε ό,τι αφορά τον προσεισμικό έλεγχο, έχουμε κάνει βήματα. Έχουμε στείλει εδώ και ένα, δύο χρόνια έγγραφα και ενοχλούμε και πιέζουμε συνεχώς τις νομαρχίες να ελέγξουν κάποια κτίρια δημόσιου ενδιαφέροντος σε συνεργασία με τους αρμόδιους φορείς και να απαντήσουν σε ένα ερωτηματολόγιο. Η υπόθεση, κ. Στεργίου, του προσεισμικού ελέγχου είναι πολύ σοβαρή υπόθεση. Δεν γίνεται πουθενά. Μπορείτε να μου πείτε ένα μέρος στον κόσμο που να γίνεται συστηματικός προσεισμικός έλεγχος; Πουθενά. Μόνο στην Καλιφόρνια έγινε ένα πρόγραμμα. Είναι πολύ δύσκολη υπόθεση. Ξεκινήσαμε όμως εμείς εδώ δειλά ? δειλά. 
ΙΩΑΝΝΑ ΣΤΕΡΓΙΟΥ: Πάνε τέσσερα χρόνια όμως τώρα, κύριε Υπουργέ.
ΙΩΑΝΝΗΣ ΤΣΑΚΛΙΔΗΣ (Υφυπουργός Περιβάλλοντος, Χωροταξίας και Δημοσίων Έργων): Είναι επικίνδυνη υπόθεση, θέλει μεγάλη προσοχή. Απάντησαν κάποιες νομαρχίες στα ερωτηματολόγια που τους στείλαμε. Πιέζουμε συνεχώς να στείλουν. Θα πρέπει δε να ξέρετε επίσης ότι ήδη συντάσσουμε έναν κανονισμό για το πώς θα γίνονται οι παρεμβάσεις και μετά από τον σεισμό στα κτίρια και πριν από τον σεισμό. Και είμαστε βέβαιοι ότι θα τελειώσει φέτος. Κάνουμε, δηλαδή, προσεκτικά βήματα και πιστεύω ότι θα είμαστε έτοιμοι σιγά-σιγά να το ξεκινήσουμε αυτό, προγραμματισμένα. Μάλιστα, θα ζητούσα και τη δική σας συνδρομή στο να το αντιμετωπίσουμε μεν, αλλά με πάρα πολύ μεγάλη προσοχή.
Δεν θέλω να επανέλθω σε κάποιους χαρακτηρισμούς που χρησιμοποίησαν οι κύριοι συνάδελφοι, όπου κατηγόρησαν την Κυβέρνηση για αναλγησία και αναποτελεσματικότητα. 
Κύριοι συνάδελφοι, ειλικρινά σας λέγω ?μάλιστα να εκφράσω και τις ευχαριστίες μου για τα καλά προσωπικά λόγια, αλλά αυτά δεν τα επικαλούμαι για να έχω την επιείκειά σας- επαναλαμβάνω, ειλικρινά σας λέγω, γιατί μιλώ εκ μέρους της Κυβέρνησης και όχι ως Τσακλίδης, ότι έγιναν πάρα πολλά για τον σεισμό της Αθήνας. Δεν αναφέρθηκα βεβαίως σε προγράμματα του Υπουργείου Εργασίας για το πόσα σπίτια κατασκεύασε και επισκεύασε, δεν αναφέρθηκα στο Υπουργείο Παιδείας. Είπε ο κ. Καστανίδης ότι επισκευάστηκαν τριακόσια εβδομήντα επτά σχολεία. Αυτό είναι γεγονός. Όλα τα Υπουργεία έχουν διαθέσει χρήματα. Και μέχρι σήμερα, χωρίς να έχουν τελειώσει ακόμη οριστικά, έχει διατεθεί 1 δισεκατομμύριο ευρώ. 
Τώρα για τις δωρεές. Ακούστε, κύριε Αλογοσκούφη. Σε εκατόν είκοσι χιλιάδες οικογένειες που είχαν από τις πρώτες ημέρες κάποια προβλήματα, λόγω του σεισμού, δώσαμε από 200.000 δραχμές. Μόνο αυτό είναι ένα ποσό της τάξεως των 24 δισεκατομμυρίων δραχμών. ?ντε να δίναμε ακόμη 80.000 στον καθένα από τα 8,5 δισεκατομμύρια. Όμως, κάπου έπρεπε να πάνε. Και οι περισσότεροι φορείς συνηγόρησαν στο να χρηματοδοτήσουν τέτοια προγράμματα. Ας πούμε, πολλοί φορείς ζήτησαν να κάνουμε λυόμενα για την προσωρινή στέγαση. Και τα λυόμενα ή έπρεπε να τα κάνουν οι ίδιοι και να τα δώσουν σε εμάς ή απευθύνθηκαν σε εμάς, να χρηματοδοτήσουν αυτοί και μέσα από το δικό μας πρόγραμμα να κάνουμε λυόμενα, που θα είναι ενιαίου τύπου, να ξέρουμε δηλαδή τι έργα υποδομής πρέπει να κάνουμε κλπ. Δεν νομίζω ότι μπορεί κανείς να κατηγορήσει την Κυβέρνηση γι? αυτό, η οποία από την πρώτη στιγμή ακολούθησε μία εντελώς διαφανή διαδικασία. Λίγο μετά το σεισμό άνοιξε λογαριασμός, τον οποίο διαχειριστήκαμε με πλήρη διαφάνεια. Μάλιστα, δεχόμαστε και κάθε έλεγχο για το πού πήγαν τα κονδύλια και, βέβαια, για όλα αυτά έχουν κατατεθεί σχετικά έγγραφα. 
Σε ό,τι αφορά τώρα το δάνειο από την Ευρωπαϊκή Τράπεζα. Κύριε Αλογοσκούφη, θέλω να είμαι πολύ ειλικρινής. Τα επιχειρήματα που χρησιμοποιήσατε είναι σωστά, ότι το δάνειο πράγματι είναι με ευνοϊκούς όρους και μπορεί τα λεφτά για τους σεισμούς να τα διαθέτουμε από εθνικούς πόρους, αλλά για άλλα προγράμματα και δημόσιες επενδύσεις δανειζόμαστε ίσως με όχι τόσο καλούς όρους. Και είναι αληθές αυτό που είπε ο κ. Καστανίδης. Ήθελα να το συμπληρώσω κι εγώ στη δευτερολογία μου ότι, δηλαδή, υπολογίσαμε σε ένα μεγαλύτερο πρόγραμμα, ότι θα ήταν περίπου εξήντα χιλιάδες ? εβδομήντα χιλιάδες οι επισκευές και τελικά ήταν λιγότερες. Για να δώσει τα χρήματα αυτά η Ευρωπαϊκή Τράπεζα, πρέπει να έχεις απορροφήσει για επισκευές και ανακατασκευές τα κονδύλια για να έλθει να σου δώσει την επόμενη δόση και κυρίως αυτός είναι ο λόγος που δεν πήραμε την επόμενη δόση. Εν πάση περιπτώσει, δεν καθυστερήσαμε να αποκαταστήσουμε τους σεισμόπληκτους, γιατί δεν πήραμε τα δάνεια. Η αλήθεια είναι ότι δεν υπήρχε καμία καθυστέρηση στη ροή χρηματοδότησης των προγραμμάτων, ανεξάρτητα από το αν θα παίρναμε το δάνειο ή όχι ή αν ήταν από εθνικούς πόρους. Αυτό, για την αποκατάσταση της αλήθειας. Εγώ, εάν έκανα κάποιο λάθος στην πρώτη τοποθέτησή μου, θέλω να το διορθώσω, γιατί δεν θέλω να αφήνονται να αιωρούνται τοποθετήσεις που δεν είναι ακριβείς. Δεν ήταν από έλλειψη ειλικρινείας. Απλώς δεν συμπλήρωσα αυτό που έπρεπε να πω στην πρωτολογία μου. Δεν πρόλαβα, μου διέφυγε. 
Για τη δωρεά αυτού του φιλανθρωπικού ιδρύματος, εγώ σας είπα ότι υπήρχαν ανακοινώσεις από κάποιον, ο οποίος εφέρετο ότι εκπροσωπεί το ίδρυμα. Δεν υπήρχε από το ίδιο το ίδρυμα καμία ανακοίνωση προς την Κυβέρνηση?
ΑΝΑΣΤΑΣΙΟΣ ΝΕΡΑΝΤΖΗΣ: Πώς το αποδεχθήκατε;
ΙΩΑΝΝΗΣ ΤΣΑΚΛΙΔΗΣ (Υφυπουργός Περιβάλλοντος, Χωροταξίας και Δημοσίων Έργων): Σας λέω, έγιναν κάποιες δηλώσεις από έναν ο οποίος εφέρετο ότι εκπροσωπούσε το ίδρυμα. Πήρε έκταση το θέμα στις εφημερίδες. Ο Υφυπουργός κ. Φωτιάδης, επειδή πήρε έκταση, έπρεπε κάπως να αντιδράσει. Και ρώτησε το ίδρυμα και ενημέρωσε με την επιστολή του, που κοινοποίησε και σ? αυτόν που εφέρετο ότι εκπροσωπεί το ίδρυμα και έκτοτε δεν πήραμε καμία απάντηση. Δεν έπρεπε να απαντήσει; 
ΑΝΑΣΤΑΣΙΟΣ ΝΕΡΑΝΤΖΗΣ: Τι κάνατε μετά;
ΙΩΑΝΝΗΣ ΤΣΑΚΛΙΔΗΣ (Υφυπουργός Περιβάλλοντος, Χωροταξίας και Δημοσίων Έργων): Τι να κάνουμε; Η αλήθεια, κύριε Νεράντζη, είναι ότι αυτός που έλεγε εδώ διάφορα πράγματα ήταν αναξιόπιστος. Τι να κάνουμε; 
Και η Κυβέρνηση, παρ? ότι ένας δημιούργησε το θέμα αυτό με τη δημοσιότητα που πήρε, έκανε μια πολύ προσεκτική επιστολή και προς το ίδρυμα και προς τον ίδιο, τους ευχαρίστησε και τους είπε ότι είμαστε έτοιμοι να συνεχίσουμε να ακολουθούμε τις διαδικασίες και έκτοτε δεν υπήρχε ούτε φωνή ούτε ακρόαση. Λοιπόν, που ευθύνεται η Κυβέρνηση; Νομίζω ότι ο καθένας μπορεί να βγάλει τα συμπεράσματά του. 
ΑΝΑΣΤΑΣΙΟΣ ΝΕΡΑΝΤΖΗΣ: Η αποδοχή έχει ισχύ νόμου. Αποδοχή κάνατε.
ΙΩΑΝΝΗΣ ΤΣΑΚΛΙΔΗΣ (Υφυπουργός Περιβάλλοντος, Χωροταξίας και Δημοσίων Έργων): Δεν υπήρχε αποδοχή. Με μια πολύ προσεκτική επιστολή δεν έγινε αποδοχή. Απλώς ευχαριστούσαμε για την πρόθεση και τη διάθεση και θέλαμε να μας πουν συγκεκριμένα πράγματα. Και δεν απάντησαν. ?ρα, δεν είχε καμιά βάση αλήθειας αυτή η διαδικασία και αυτό το θέμα.
Τώρα, εγώ θέλω να τελειώσω και να σας πω ότι αυτό που πλανάται πολλές φορές και παίρνει δημοσιότητα ότι δήθεν τα τέσσερις χιλιάδες πεντακόσια λυόμενα είναι απόδειξη εγκατάλειψης, δεν είναι αληθές. Η Κυβέρνηση χρηματοδότησε σωρεία προγραμμάτων, μεταξύ αυτών και της οριστικής στεγαστικής αποκατάστασης. Αποπερατώνει ταχύτατα όλα τα αιτήματα τα οποία υπάρχουν. Και αν κάποιοι, οι ίδιοι καθυστερούν γιατί ενδεχομένως έχουν κάποια προβλήματα, δεν τους μέμφομαι, αλλά δεν οφείλεται στην πολιτεία καμία απολύτως καθυστέρηση. Τα τέσσερις χιλιάδες πεντακόσια λυόμενα υπάρχουν. ?λλα χρησιμοποιούνται σαν αποθήκες, άλλα χρησιμοποιούνται από αυτούς που περιμένουν το σπίτι στα Λιόσια που είναι ένα πρόγραμμα που υλοποιεί ο δήμος. Οι πιο πολλοί είναι ενοικιαστές και πάρα πολλοί μη δικαιούχοι. Ελάχιστοι είναι οι πραγματικοί δικαιούχοι οι οποίοι όμως καθυστερούν με υπαιτιότητα δική τους. Και η θέση της Κυβέρνησης είναι ?το επαναλαμβάνω για να γίνει κατανοητό απ? όλους- ότι θα συνεργαστούμε με τους δημάρχους, να περιορίσουμε τους καταυλισμούς στους απαραίτητους, ώστε εκεί να υπάρχουν και οι δικαιούχοι, όσοι έχουν μείνει έστω και από δική τους υπαιτιότητα, αλλά και κάποιες ακραίες περιπτώσεις οικογενειών που έχουν σοβαρά κοινωνικά προβλήματα. Σε συνεργασία με τους δήμους και με άλλα μέσα και μέτρα τα οποία θα πάρουμε, θα καταλήξουμε σιγά-σιγά να έχουμε αυτήν την εξέλιξη και αυτό πρέπει να γίνει κατανοητό από όλους. 
Δυστυχώς, εσείς ρωτάτε τι θα κάνουμε με τους ενοικιαστές. Γι? αυτούς λέτε που δεν είναι δικαιούχοι. Και η απάντησή μου είναι σαφής. Δε λέτε για τους πραγματικούς δικαιούχους, γι? αυτούς ρωτάτε.
ΑΝΑΣΤΑΣΙΟΣ ΝΕΡΑΝΤΖΗΣ: Για τους πληγέντες λέμε, δεν λέμε για τους ενοικιαστές.
ΙΩΑΝΝΗΣ ΤΣΑΚΛΙΔΗΣ (Υφυπουργός Περιβάλλοντος, Χωροταξίας και Δημοσίων Έργων): Ξέρετε δώσαμε εκατόν είκοσι χιλιάδες βοηθήματα των 200.000, λέω ένα παράδειγμα κύριε Νεράντζη, ενώ αυτοί που είχαν κόκκινα και κίτρινα σπίτια είναι σαράντα δύο χιλιάδες. Πήραν και κάποιοι των οποίων η ζωή πράγματι διαταράχτηκε για μερικές μέρες, δικαίως. Οι ενοικιαστές πήραν πολύ περισσότερα εκτός από αυτά. Αλλά εξαντλήθηκαν τα περιθώρια για τους ενοικιαστές. Δεν πρόκειται να υπάρξει πρόγραμμα στεγαστικής αποκατάστασης. Για όλους υπάρχουν προγράμματα. Όσοι είναι δικαιούχοι στον ΟΕΚ μπορούν να ενταχθούν. Ο ΟΕΚ ή το Ταχυδρομικό Ταμιευτήριο ή το Ταμείο Παρακαταθηκών και Δανείων, μετά τους σεισμούς της Αθήνας, πολλαπλασίασαν τα προγράμματά τους. Υπάρχουν προγράμματα στα οποία μπορούν να ενταχθούν αν είναι δικαιούχοι. Αν δεν είναι δικαιούχοι, για το ότι ήταν ενοικιαστές το 1999, πήρε κάποια ευνοϊκά μέτρα η πολιτεία και άλλοι φορείς υπέρ των ενοικιαστών αλλά αυτά έχουν εξαντληθεί, δεν οδηγούν σε στεγαστική αποκατάσταση.
(Στο σημείο αυτό την Προεδρική Έδρα καταλαμβάνει ο Γ΄ Αντιπρόεδρος της Βουλής κ. ΚΩΝΣΤΑΝΤΙΝΟΣ ΒΡΕΤΤΟΣ)
Νομίζω ότι είμαι σαφής και θα σας παρακαλέσω να έχω τη συνεργασία και των κομμάτων προς αυτήν την κατεύθυνση, γιατί πρέπει να προλάβουμε κάποια φαινόμενα τα οποία εξελίσσονται σε αυτούς τους καταυλισμούς.
Εγώ ήθελα να σας ευχαριστήσω και να τονίσω για μια ακόμη φορά ότι πίστη μου είναι, παρ? ότι δεν ήμουν εγώ τότε στην Κυβέρνηση, ότι η Κυβέρνηση έκανε πάρα πολλά για τους σεισμοπαθείς της Αθήνας. Δεν είπα εγώ ότι στην ελεύθερη οικονομία, όπως λέει η κ. Στεργίου, εγκαταλείπουμε τους σεισμοπαθείς, δεν παίρνουμε μέτρα. Παίρνουμε μέτρα, έχουμε μια από τις καλύτερες πολιτικές αντισεισμικής προστασίας. ΄Εχουμε από τους πιο σύγχρονους Αντισεισμικούς Κανονισμούς, από τους πιο σύγχρονους σε όλον τον κόσμο. Και κανονισμούς για το σκυρόδεμα και για το χάλυβα και επιστήμονες καλούς έχουμε και δίκτυο επιταχυνσιογράφων, σεισμογράφων που καλύπτει όλη τη χώρα, έχουμε.
Και ούτε είπε ποτέ η Κυβέρνηση του ΠΑΣΟΚ ότι σε έξι μήνες θα έχουν στεγαστεί όλοι με μόνιμη αποκατάσταση. 
ΑΝΑΣΤΑΣΟΣ ΝΕΡΑΝΤΖΗΣ: Το είπε ο κ. Λαλιώτης επισήμως. 
ΙΩΑΝΝΗΣ ΤΣΑΚΛΙΔΗΣ (Υφυπουργός Περιβάλλοντος, Χωροταξίας και Δημοσίων Έργων): Εάν μου φέρετε δήλωση, κύριε Νεράντζη, δεν ξέρω τι θέλετε να πω ότι θα κάνω. Εάν υπήρχαν τέτοιες δηλώσεις, θα εννοούσε την προσωρινή αποκατάσταση. Τις πρώτες μέρες είναι οι σκηνές κλπ. και μετά είναι η επιδότηση ενοικίου, οι οικισμοί με λυόμενα και έργα υποδομής. Με αυτή την έννοια είχαν γίνει δηλώσεις ότι μέσα σε έξι μήνες δεν θα υπάρχει άστεγος. Πείτε μου: Είναι δυνατόν κανείς λογικός να πει ή κάποιος άλλος να επικαλεστεί ότι ελέχθη, πως σε έξι μήνες θα υπάρχει στεγαστική αποκατάσταση;
ΑΝΑΣΤΑΣΙΟΣ ΝΕΡΑΝΤΖΗΣ: Δεν είναι θέμα λογικής αλλά δημαγωγίας. 
ΙΩΑΝΝΗΣ ΤΣΑΚΛΙΔΗΣ (Υφυπουργός Περιβάλλοντος, Χωροταξίας και Δημοσίων Έργων): Φέρτε τη δήλωση και εγώ θα παραδεχθώ ότι κάνω λάθος και θα ζητήσω συγγνώμη εκ μέρους της Κυβέρνησης. Δεν υπάρχει τέτοια δήλωση. Υπάρχει μόνο για προσωρινή στεγαστική αποκατάσταση και το λέω αυτό με κατηγορηματικό τρόπο. 
Εγώ θέλω να σας ευχαριστήσω, γιατί ακούστηκαν παρατηρήσεις και προτάσεις που ανοίγουν ένα πεδίο συνεργασίας σε ορισμένα κρίσιμα θέματα και για να αντιμετωπίσουμε τα προβλήματα από το σεισμό του 1999 αλλά και τα προβλήματα αντισεισμικής προστασίας της χώρας, που είναι ένας πολύ κρίσιμος τομέας. 
ΠΡΟΕΔΡΕΥΩΝ (Κωνσταντίνος Βρεττός): Έχω την τιμή να ανακοινώσω στο Σώμα ότι η Ειδική Επιτροπή επί του Απολογισμού και του Γενικού Ισολογισμού του Κράτους καταθέτει την έκθεσή της στα σχέδια νόμων του Υπουργείου Οικονομίας και Οικονομικών: 
α) «Κύρωση του Απολογισμού του Κράτους οικονομικού έτους 2001».
β) «Κύρωση του Ισολογισμού του Κράτους οικονομικού έτους 2001».
Το λόγο έχει ο Κοινοβουλευτικός Εκπρόσωπος της Νέας Δημοκρατίας κ. Αλογοσκούφης. 
ΓΕΩΡΓΙΟΣ ΑΛΟΓΟΣΚΟΥΦΗΣ: Κύριε Πρόεδρε, αν ο κύριος Υπουργός χρησιμοποιούσε και στην πρωτολογία του τον τόνο που χρησιμοποίησε στη δευτερολογία του, δεν νομίζω ότι θα είχαν ανέβει οι τόνοι στην Αίθουσα. Διότι στην ουσία παραδέχθηκε και την ουσία της επερώτησης, ενώ στην αρχή δεν την είχε παραδεχθεί και έδωσε και κάποιες απαντήσεις. Οι απαντήσεις μπορεί σε ορισμένα σημεία να είναι πειστικές, αλλά στα περισσότερα σημεία δεν είναι. Νομίζω όμως ότι έτσι πρέπει να γίνεται κοινοβουλευτικός διάλογος, επί της ουσίας. Η αρχική τοποθέτηση που αμφισβητούσε ακόμα και το δικαίωμά μας να κάνουμε επερώτηση, γιατί δήθεν η επερώτηση δεν είχε βάση, νομίζω ότι κατά τη δευτερολογία του δεν την επανέλαβε και αυτό είναι θετικό. Και εγώ πρέπει να αναγνωρίζω τα θετικά και τα αναγνωρίζω. 
Του είπαμε και ότι στους καταυλισμούς που υπάρχουν μη δικαιούχοι και μη σεισμοπαθείς εκεί θα πρέπει να ληφθούν τα μέτρα, ώστε να πάψει να υπάρχει αυτό το αίσχος εκεί. Οι καταυλισμοί εκ των πραγμάτων είναι προσωρινά καταλύματα. Δεν μπορεί να διαιωνίζεται αυτή η κατάσταση. Αυτοί που έχουν πραγματική ανάγκη, αυτοί που πρέπει να στεγαστούν πρέπει να λύσουν το πρόβλημά τους και πρέπει να τους βοηθήσει σε αυτό το πράγμα η Κυβέρνηση. 
Όσον αφορά τα θέματα του δανείου και του φιλανθρωπικού ιδρύματος, έστω και τώρα, ξεκαθαρίστηκε ότι αυτή η προσφορά του φιλανθρωπικού ιδρύματος δεν υπήρχε. Θα έπρεπε όμως η Κυβέρνηση να είχε φροντίσει, τη στιγμή που δεν συνάντησε προθυμία από το φιλανθρωπικό ίδρυμα, να δώσει αυτά τα χρήματα, να ενημερώσει τον ελληνικό λαό και όχι να φθάσουμε σήμερα στην επερώτησή μας για να μας πείτε ότι έγινε μία επιστολή, ότι δεν σας απάντησαν και ότι εσείς δεν ξαναστείλατε επιστολή, αδιαφορήσατε κλπ. Πάντως αυτός ο συγκεκριμένος κύριος που εκπροσωπούσε το δάνειο δεν μπορεί να κυκλοφορεί ελεύθερος ανάμεσά μας, γιατί θα πάει και θα κάνει και άλλες απάτες. Κάποιος έπρεπε να τον κυνηγήσει. Δεν ξέρω το όνομά του, δεν είχα διαβάσει καν τον Τύπο εκείνη την εποχή. Δεν ξέρω εάν είναι κανένας από αυτούς τους κυρίους που κυκλοφορούν στους διαδρόμους της Βουλής καμία φορά. 
Το θέμα του δανείου από την Ευρωπαϊκή Ένωση είναι σοβαρό και έχει ουσία. Εάν είχαμε τη δυνατότητα να πάρουμε περισσότερα χρήματα και να κάνουμε περισσότερα πράγματα, θα έπρεπε να τα είχαμε εκμεταλλευθεί, κύριε Υπουργέ. Μπορεί να μην ήσασταν εσείς αρμόδιος στην Κυβέρνηση, αλλά αν κάναμε λάθος υπολογισμούς, αυτό δεν μπορεί να περάσει έτσι. Είχαμε τη δυνατότητα να πάρουμε πολλά χρήματα. Δεν λέει κανείς ότι υπήρξε πλήρης αποκατάσταση των ζημιών. Δεν λέει κανένας ότι τα προγράμματα που κάνανε -και ούτε και εσείς το είπατε προς τιμήν σας- ήταν επαρκή, για να μην έχει κανένας πρόβλημα. Γιατί να μην πάρουμε τα χρήματα που δικαιούμασταν από την Ευρωπαϊκή Ένωση τη στιγμή που είχαμε αυτή τη δυνατότητα; Είναι αντίστοιχα με αυτά που κάνατε με το Κοινοτικό Πλαίσιο Στήριξης.
Τα προγράμματα που υποβάλαμε δεν πληρούσαν τις προϋποθέσεις και δεν μπορούσαμε να πάρουμε τα χρήματα. Ε, εντάξει. Πάλι τα χρήματα τα χάσαμε. Αυτό δεν είναι αποτυχία; Αυτή είναι η πραγματικότητα. Και πληρώσαμε και από τον κρατικό προϋπολογισμό και δανειστήκαμε και με άλλους όρους χειρότερους, προκειμένου να γίνει ό,τι έγινε για την αποκατάσταση.
Το τελευταίο θέμα που σας έθεσα ήταν το θέμα των εισφορών των ιδιωτών. Ξέρετε, αν οι ιδιώτες γνώριζαν ?είμαι βέβαιος γι? αυτό- ότι τα χρήματα που έδιναν από το υστέρημά τους για την αποκατάσταση των συμπολιτών μας θα πήγαιναν σε τέτοιους σκοπούς, που εκ των πραγμάτων πρέπει να χρηματοδοτούνται από τον κρατικό προϋπολογισμό, δεν θα έδιναν τόσα χρήματα. Και αυτό είναι μια πολύ κακή προσφορά της Κυβέρνησης στο πνεύμα που πρέπει να μας χαρακτηρίζει όλους, στο να δίνουμε, να βοηθάμε τον συμπολίτη μας. Διότι αν ξέρει ότι θα δώσει ένα ποσό σε κάποιο λογαριασμό και αυτά θα πάνε στο γενικό κορβανά, τον κυβερνητικό, και απλώς θα χρησιμοποιηθεί μετά αυτό το ποσό για να δικαιολογηθούν δαπάνες που θα γινόντουσαν έτσι και αλλιώς, δεν θα δίνει ο κόσμος χρήματα. Και δεν θα δίνει χρήματα τουλάχιστον μέσω του κράτους.
Θυμάμαι ότι εγώ εκείνη την εποχή είχα δραστηριοποιηθεί στη Βουλή και είχα πει, καλύτερα αυτά τα χρήματα να τα διαχειριστούν ιδιωτικά φιλανθρωπικά ιδρύματα και όχι το κράτος. Θα ήταν πολύ καλύτερη η στόχευση και πολύ καλύτερο το κοινωνικό αποτέλεσμα. 
Τελικά αυτά τα χρήματα πήγαν στο κράτος. Είχα ?θυμάμαι- αντιπαραθέσεις τότε με τον αρμόδιο Υφυπουργό Οικονομικών που του είχα πει ότι δεν μπορεί να τα διαχειριστεί αυτά μέσω του Υπουργείου Οικονομικών, γιατί θα πάνε στο γενικό κορβανά και απλώς θα δικαιολογήσουν τις δαπάνες που θα γινόντουσαν έτσι και αλλιώς.
Στο μέλλον, αν αυτή η συζήτηση δημοσιοποιηθεί ?δυστυχώς οι συζητήσεις στη Βουλή δεν παίρνουν τη δημοσιότητα που πρέπει- και καταλάβει ο κόσμος το πώς διαχειρίζεται η Κυβέρνηση τα χρήματα που δίνει από το υστέρημά του, φοβάμαι ότι αυτές οι προσφορές θα είναι πολύ μειωμένες.
ΠΡΟΕΔΡΕΥΩΝ (Κωνσταντίνος Βρεττός): Ο κύριος Υπουργός έχει το λόγο.
ΙΩΑΝΝΗΣ ΤΣΑΚΛΙΔΗΣ (Υφυπουργός Περιβάλλοντος, Χωροταξίας και Δημοσίων Έργων): Κύριε Πρόεδρε, ο κ. Αλογοσκούφης έχει την άποψή του για το θέμα του πώς διαχειριστήκαμε τις δωρεές. Εκείνο που είναι βέβαιο είναι ότι τις διαχειριστήκαμε με πλήρη διαφάνεια. Εγώ θα έλεγα ότι όταν πάνε να κάνουν και έναν παιδικό σταθμό ή κάτι άλλο το οποίο μένει και γνωστοποιείται και στους δωρητές ότι αυτό είναι δικό τους, ίσως είναι ο καλύτερος τρόπος. Εν πάση περιπτώσει ο κ. Αλογοσκούφης έχει τη δική του άποψη.
Θα πω δύο πράγματα για το δάνειο. Δεν είναι το ίδιο βεβαίως με τα χρήματα που παίρνουμε από την Ευρωπαϊκή Ένωση που είναι δωρεάν. Εδώ πρόκειται για ένα δάνειο με σχετικά καλούς όρους. Και πράγματι στην αρχή φάνηκε ότι οι ζημιές είναι πολύ περισσότερες. Υποβάλαμε πρόγραμμα πολύ μεγαλύτερης έκτασης. Στην πορεία αποδείχτηκε ότι ήταν λιγότερα. Έτσι η Ευρωπαϊκή Τράπεζα έθεσε ένα χρονικό περιθώριο που έπρεπε να είχαμε υποβάλει απορροφήσεις οι οποίες θα γίνονταν από ιδιώτες. Δεν έγινε και περιοριστήκαμε σε αυτό. Δεν χάσαμε, όμως, τίποτα σε ό,τι αφορά την αποκατάσταση ή τις ανακατασκευές ή τις επισκευές επειδή δεν πήραμε το δάνειο. Τα πληρώσαμε από εθνικούς πόρους.
Εγώ και πάλι θέλω να ευχαριστήσω τους κυρίους συναδέλφους για τη συζήτηση που είχαμε. Πιστεύω ειλικρινά ότι κατέληξε να είναι μια εποικοδομητική συζήτηση.
ΠΡΟΕΔΡΕΥΩΝ (Κωνσταντίνος Βρεττός): Κύριοι συνάδελφοι, κηρύσσεται περαιωμένη η συζήτηση επί της υπ? αριθμόν 58/13-5-2003 επερώτησης Βουλευτών της Νέας Δημοκρατίας προς τους Υπουργούς Περιβάλλοντος, Χωροταξίας και Δημοσίων Έργων, Εσωτερικών, Δημόσιας Διοίκησης και Αποκέντρωσης, Οικονομίας και Οικονομικών, Υγείας και Πρόνοιας, Εργασίας και Κοινωνικών Ασφαλίσεων, σχετικά με τα μέτρα αποκατάστασης των σεισμοπαθών της 7ης Σεπτεμβρίου 1999. 
Κύριοι συνάδελφοι, έχουν διανεμηθεί τα Πρακτικά της Δευτέρας 2 Ιουνίου 2003 και της Τρίτης 3 Ιουνίου 2003 και ερωτάται το Σώμα αν τα επικυρώνει;
ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.
ΠΡΟΕΔΡΕΥΩΝ (Κωνσταντίνος Βρεττός): Συνεπώς τα Πρακτικά της Δευτέρας 2 Ιουνίου 2003 και της Τρίτης 3 Ιουνίου 2003 επικυρώθηκαν.
Κύριοι συνάδελφοι, δέχεστε στο σημείο αυτό να λύσουμε τη συνεδρίαση;
ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.
Με τη συναίνεση του Σώματος και ώρα 14.03΄, λύεται η συνεδρίαση για την Τρίτη 17 Ιουνίου 2003 και ώρα 18.00΄, με αντικείμενο εργασιών του Σώματος: συζήτηση και λήψη απόφασης, σύμφωνα με τις διατάξεις του άρθρου 144 του Κανονισμού της Βουλής, επί της προτάσεως του Προέδρου της Κοινοβουλευτικής Ομάδας της Νέας Δημοκρατίας κ. Κώστα Καραμανλή και των Βουλευτών του Κόμματός του, για σύσταση Εξεταστικής Επιτροπής, με αντικείμενο τη διερεύνηση των όσων εκτίθενται στην ανωτέρω πρότασή τους προς τον Πρόεδρο της Βουλής και με την οποία αναφέρονται στην από 29 Μαΐου 2003 δικογραφία, που διαβιβάσθηκε στη Βουλή από την Εισαγγελέα Πρωτοδικών Αθηνών κ. Έλλη Τουμπάνου και περιλαμβάνει το υλικό το οποίο συγκεντρώθηκε από την ιδία, κατά τη διάρκεια προκαταρκτικής εξέτασης που διενήργησε, κατ? εφαρμογήν των διατάξεων του άρθρου 86 του Συντάγματος και του ν.3126/2003 «περί ευθύνης Yπoυργών», σύμφωνα με την ημερήσια διάταξη που έχει διανεμηθεί.
Ο ΠΡΟΕΔΡΟΣ ΟΙ ΓΡΑΜΜΑΤΕΙΣ
ΣΥΝΕΔΡΙΑΣΗ 13/6/2003 ΣΕΛ.3


