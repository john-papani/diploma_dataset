

 

  

Σελίδα 1173 

 

 

Π Ρ Α Κ Τ Ι Κ Α  Β Ο Υ Λ Η Σ

 

 

Θ' ΠΕΡΙΟΔΟΣ (ΠΡΟΕΔΡΕΥΟΜΕΝΗΣ ΔΗΜΟΚΡΑΤΙΑΣ)

ΣΥΝΟΔΟΣ Γ'

ΣΥΝΕΔΡΙΑΣΗ ΚΑ'

Παρασκευή 13 Νοεμβρίου 1998

 

 

Αθήνα, σήμερα στις 13 Νοεμβρίου 1998, ημέρα Παρασκευή και ώρα 10.14', συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια, για να συνεδριάσει υπό την προεδρία του Β' Αντιπροέδρου αυτής κ.ΠΑΝΑΓΙΩΤΗ ΣΓΟΥΡΙΔΗ. 

ΠΡΟΕΔΡΕΥΩΝ (Παναγιώτης Σγουρίδης): Κυρίες και κύριοι συνάδελφοι, αρχίζει η συνεδρίαση. 

Παρακαλείται ο κύριος Γραμματέας να ανακοινώσει τις αναφορές προς το Σώμα. 

(Ανακοινώνονται προς το Σώμα από τον κ.Ιωάννη Καλαμακίδη, Βουλευτή Ευβοίας, τα ακόλουθα: 

"Α. ΚΑΤΑΘΕΣΗ ΑΝΑΦΟΡΩΝ 

1) Ο Βουλευτής Χαλκιδικής κ. ΒΑΡΣΑΜΗΣ ΓΙΟΒΑΝΟΥΔΑΣ κατέθεσε αναφορά με την οποία ο κ. Ιωσήφ Κτενίδης, πολιτικός μηχανικός, καταγγέλλει παρανομίες στο Δασαρχείο Πολυγύρου αναφορικά με τη χρήση αδρανών υλικών σε οδικά έργα του Νομού Χαλκιδικής. 

2) Ο Βουλευτής Αχαϊας κ. ΔΗΜΗΤΡΙΟΣ ΚΑΤΣΙΚΟΠΟΥΛΟΣ κατέθεσε αναφορά με την οποία ο Σύλλογος Υπαλλήλων ΕΛΤΑ ζητεί τη νομοθετική ρύθμιση της εργασιακής σχέσης των μελών του σχετικά με μετατάξεις του και νέες προσλήψεις. 

3) Η Βουλευτής Αθηνών κ. ΒΑΣΙΛΙΚΗ ΑΡΑΠΗ - ΚΑΡΑΓΙΑΝΝΗ κατέθεσε αναφορά με την οποία γυναίκες που συγκεντρώθηκαν στα Προπύλαια του Πανεπιστημίου Αθηνών στις 10.11.98 διαμαρτύρονται για την καταναγκαστική πορνεία των αλλοδαπών γυναικών. 

4) Η Βουλευτής Πέλλας κ. ΠΑΡΘΕΝΑ ΦΟΥΝΤΟΥΚΙΔΟΥ κατέθεσε αναφορά με την οποία γυναίκες που συγκεντρώθηκαν στα Προπύλαια του Πανεπιστημίου Αθηνών στις 10.11.98 διαμαρτύρονται για την καταναγκαστική πορνεία των αλλοδαπών γυναικών. 

5) Ο Βουλευτής Λακωνίας κ. ΑΘΑΝΑΣΙΟΣ ΔΑΒΑΚΗΣ κατέθεσε δημοσίευμα εφημερίδας για το αίτημα της συντήρησης του αρχοντικού στην Καστοριά όπου γεννήθηκε και έζησε ο Αθανάσιος Χριστόπουλος. 

6) Ο Βουλευτής Εύβοιας κ. ΕΛΕΥΘΕΡΙΟΣ ΠΑΠΑΓΕΩΡΓΟΠΟΥΛΟΣ κατέθεσε αναφορά με την οποία ο Σύλλογος Γονέων και Κηδεμόνων Κολυμβητικού Τμήματος Ναυτικού Ομίλου Χαλκίδας ζητεί την εύρυθμη λειτουργία του Κολυμβητηρίου στον 'Ομιλο. 

7) Ο Βουλευτής Κοζάνης κ. ΛΑΖΑΡΟΣ ΛΩΤΙΔΗΣ κατέθεσε αναφορά με την οποία το Σωματείο Συνταξιούχων ΔΕΗ Επαρχίας Εορδαίας Κοζάνης ζητεί την πρόσληψη ιατρικού προσωπικού ΔΕΗ για το ασφαλιστικό κλιμάκιο Πτολεμαϊδας. 

8) Ο Βουλευτής Χίου κ. ΑΘΑΝΑΣΙΟΣ ΒΑΡΙΝΟΣ κατέθεσε αναφορά με την οποία ο Σύλλογος Γονέων και Κηδεμόνων Ατόμων με Ειδικές Ανάγκες Νομού Χίου ζητεί οικονομική υποστήριξη. 

9) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε αναφορά με την οποία η κ. Ιωάννα Στάικου, κάτοικος Δράμας, ζητεί τη ρύθμιση της συνταξιοδότησής της. 

10) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε αναφορά με την οποία η Ελληνική Ομοσπονδία Ελληνο-Αυστραλιανών Συλλόγων και Συνδέσμων διαμαρτύρεται για τη διμερή σύμβαση Κοινωνικής Ασφάλισης Ελλάδας - Αυστραλίας. 

11) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε δημοσίευμα εφημερίδας σχετικά με το υψηλό κόστος της προβολής ενημερωτικών εκπομπών για τους αγρότες από την ελληνική τηλεόραση. 

12) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε δημοσίευμα εφημερίδας σχετικά με την εξόφληση των καπνοπαραγωγών από τις καπνεμπορικές επιχειρήσεις. 

13) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε αναφορά με την οποία η Κοινότητα Βώλακα του Νομού Δράμας ζητεί την τροποποίηση του προγράμματος συνένωσης "Ι.Καποδίστριας". 

14) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε αναφορά με την οποία ο Δικηγορικός Σύλλογος Δράμας αντιτίθεται στην κατάργηση των Ειρηνοδικών. 

15) Ο Βουλευτής Χαλκιδικής κ. ΒΑΣΙΛΕΙΟΣ ΠΑΠΠΑΣ κατέθεσε αναφορά με την οποία η 'Ενωση Αστυνομικών Νομού Χαλκιδικής ζητεί την απέλαση των 20 αλλοδαπών κρατουμένων στο Αστυνομικό Τμήμα Κασσανδρείας. 

16) Ο Βουλευτής Κέρκυρας κ. ΕΥΤΥΧΙΟΣ ΚΟΝΤΟΜΑΡΗΣ κατέθεσε αναφορά με την οποία ο Δήμος Αχιλλείων του Νομού Κέρκυρας ζητεί οικονομική ενίσχυση για την αγορά οικοπέδου κατάλληλου ανέγερσης σχολικού κτιρίου. 

17) Ο Βουλευτής Θεσ/νίκης κ. ΣΤΥΛΙΑΝΟΣ ΠΑΠΑΘΕΜΕΛΗΣ κατέθεσε αναφορά με την οποία το Συντονιστικό 'Οργανο

 

 

  

Σελίδα 1174 

Επιστημονικών Επιτροπών Νοσοκομείων Θεσ/νίκης ζητεί την πιστή εφαρμογή του Νόμου αναφορικά με την εξέλιξη των γιατρών του ΕΣΥ. 

18) Ο Βουλευτής Θεσ/νίκης κ. ΣΤΥΛΙΑΝΟΣ ΠΑΠΑΘΕΜΕΛΗΣ κατέθεσε αναφορά με την οποία ο Οικοδομικός Συνεταιρισμός ΠΕ "Μέγας Αλέξανδρος" ζητεί τη χορήγηση άδειας οικιστικής καταλληλότητας της έκτασής του στη Χαλκιδική. 

19) Ο Βουλευτής Χαλκιδικής κ. ΒΑΣΙΛΕΙΟΣ ΠΑΠΠΑΣ κατέθεσε αναφορά με την οποία η 'Ενωση Αστυνομικών Νομού Χαλκιδικής ζητεί την απέλαση των 20 αλλοδαπών κρατουμένων στο Αστυνομικό Τμήμα Κασσανδρείας Νομού Χαλκιδικής. 

20) Ο Βουλευτής Θεσ/νίκης κ. ΣΤΥΛΙΑΝΟΣ ΠΑΠΑΘΕΜΕΛΗΣ κατέθεσε αναφορά με την οποία η κ. Καλυψώ Τσιτλακίδου, σύμβουλος σε θέματα Ευρωπαϊκού Δικαίου και Ευρωπαϊκής Πολιτικής ζητεί να ενταχθεί ο Νομός Ημαθίας στο Περιφερειακό Πρόγραμμα της ΕΕ, ECOS - OUVERTURE 1998-2001. 

21) Ο Βουλευτής Αχαϊας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η 'Ενωση Υπαλλήλων Φυλακής Πατρών διαμαρτύρεται για την αποδυνάμωση του προσωπικού της με τις αποσπάσεις υπαλλήλων της στις φυλακές Κερκύρας και ζητεί την άμεση ανάκλησή τους. 

22) Ο Βουλευτής Θεσ/νίκης κ. ΣΤΥΛΙΑΝΟΣ ΠΑΠΑΘΕΜΕΛΗΣ κατέθεσε αναφορά με την οποία η Πανελλήνια Ομοσπονδία Μικρασιατικών Σωματείων θεωρεί εσφαλμένη ενέργεια την πολύτομη έκδοση που εκπονεί η Βουλή με περιεχόμενο αναφερόμενο αποκλειστικά στη Γενοκτονία των Ποντίων. 

23) Η Βουλευτής Μαγνησίας κ. ΡΟΔΟΥΛΑ ΖΗΣΗ κατέθεσε αναφορά με την οποία οι αδιόριστοι επιτυχόντες εκπαιδευτικοί στο διαγωνισμό του Ιουνίου 1998 ζητούν την πρόσληψή τους. 

24) Η Βουλευτής Μαγνησίας κ. ΡΟΔΟΥΛΑ ΖΗΣΗ κατέθεσε αναφορά με την οποία ο Αθλητικός - Εκπολιτιστικός Σύλλογος "Αναλήψεως" Βόλου ζητεί την οικονομική ενίσχυση της αθλητικής του δραστηριότητας. 

25) Ο Βουλευτής Αθηνών κ. ΦΩΤΗΣ ΚΟΥΒΕΛΗΣ κατέθεσε αναφορά με την οποία κάτοικοι της Βήσσανης Πωγωνίου Ιωαννίνων ζητούν να ληφθούν μέτρα για την προστασία τους από τις επιδρομές κακοποιών. 

Β. ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ 

1. Στις με αριθμό 349/20-7-98, 582/27-7-98 ερωτήσεις δόθηκε με το υπ'αριθμ. 4325/30-9-98 έγγραφο από τον Υπουργό Εργασίας και Κοινωνικών Ασφαλίσεων η ακόλουθη απάντηση: 

"Απαντώντας στις ερωτήσεις 349/98 και 582/98, που κατατέθηκαν στη Βουλή από τους Βουλευτές κυρίους Μ. Μπόσκου, Α. Τασούλα και Μ. Κωστόπουλο, για τα θιγόμενα σ' αυτές θέματα, σας πληροφορούμε τα εξής: 

1. 'Οπως μας εγνώρισε το Τμήμα Απασχόλησης της Νομαρχιακής Αυτοδιοίκησης Θεσπρωτίας, η παραπάνω εταιρεία, στις 17-2-98, προσέλαβε μηχανικό ασφαλείας και στις 6-4-98 προσέλαβε γιατρό εργασίας, ενώ εντός των ημερών προσλαμβάνει και τρίτο γομωτή, προκειμένου να καλύψει και τις τρεις βάρδιες εργασίας. 

2. Εκπρόσωπος της εταιρείας ενημέρωσε το Τμήμα Απασχόλησης ότι υπάρχει οικονομική δυσπραγία και για το λόγο αυτό καθυστερείται η καταβολή των αποδοχών στους εργαζόμενους. Αυτή τη στιγμή η εταιρεία οφείλει τους μισθούς του μηνός Αυγούστου, οι οποίοι, μετά από κοινή συμφωνία με τους εργαζόμενους, θα καταβληθούν την 25-9-98. 

Τέλος, σας γνωρίζουμε, ότι κανένας από τους εργαζόμενους στην εν λόγω εταιρεία δεν έχει προβεί σε καμιά καταγγελία. 

Ο Υπουργός

ΜΙΛΤΙΑΔΗΣ ΠΑΠΑΪΩΑΝΝΟΥ"

2. Στην με αριθμό 572/24-7-98 ερώτηση δόθηκε με το υπ'αριθμ. 2300/28-8-98 έγγραφο από τον Υπουργό Μεταφορών και Επικοινωνιών η ακόλουθη απάντηση: 

"Σε απάντηση της ερώτησης με αριθμό 572/24-7-98 που κατέθεσε στη Βουλή ο Βουλευτής κ. Γ. Καρατζαφέρης σχετικά με τη λειτουργία της Υπηρεσίας Τηλεηχοπληροφόρησης (ΑUDIOΤΕΧ) σας διαβιβάζουμε το σχετικό έγγραφο με αρ. πρωτ. 927/609402/3-8-98 του Δ/ντος Συμβούλου του Oργανισμού Τηλεπικοινωνιών Ελλάδος Α.Ε. με τα επισυναπτόμενα σ'αυτό. 

Ο Υπουργός

ΑΝΑΣΤΑΣΙΟΣ ΜΑΝΤΕΛΗΣ"

Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων). 

3. Στην με αριθμό 580/27-7-98 ερώτηση δόθηκε με το υπ'αριθμ. 4324/30-9-98 έγγραφο από τον Υπουργό Eργασίας και Κοινωνικών Ασφαλίσεων η ακόλουθη απάντηση: 

"Απαντώντας στην με αριθμό 580/98 ερώτηση, που κατατέθηκε στη Βουλή από τους Βουλευτές κυρίους Σ. Παναγιώτου και Απ. Τασούλα, για τα θιγόμενα σ'αυτή θέματα, σας πληροφορούμε τα εξής: 

'Οπως μας γνώρισε η Δ/νση Εργασίας και Κοινωνικών Ασφαλίσεων της Νομαρχιακής Αυτ/σης Κέρκυρας γίνονται τακτικοί έλεγχοι από υπαλλήλους και για τυχόν παραβάσεις θα επιβληθούν οι προβλεπόμενες κυρώσεις, ενώ κανένας εργαζόμενος στα τουριστικά λεωφορεία της Κέρκυρας δεν έχει προβεί σε καμιά καταγγελία. 

Ο Υπουργός

ΜΙΛΤΙΑΔΗΣ ΠΑΠΑΪΩΑΝΝΟΥ"

4. Στην με αριθμό 600/28-7-98 ερώτηση δόθηκε με το υπ'αριθμ. 48/29-9-98 έγγραφο από τον Υφυπουργό Οικονομικών η ακόλουθη απάντηση: 

"Aπαντώντας στην με αριθμό 600/28-7-98 ερώτηση που κατατέθηκε στη Βουλή των Ελλήνων από τον Βουλευτή κ. Γεώργιο Καρατζαφέρη, σχετικά με την αξιοποίηση ακινήτου του ιδρύματος με την επωνυμία "Παναγία η Ακρωτηριανή" και όσον αφορά τα δικής μας αρμοδιότητας θέματα σας γνωρίζουμε τα εξής: 

Το Κοινοφελές 'Ιδρυμα "Παναγία η Ακρωτηριανή" με πρόσκληση εκδήλωσης ενδιαφέροντος προσκάλεσε τους ενδιαφερόμενους επενδυτές, φυσικά ή νομικά πρόσωπα ιδιωτικού Δικαίου ημεδαπά ή αλλοδαπά ή ένωση αυτών να υποβάλλουν αίτηση ενδιαφέροντος για την αξιοποίηση ακινήτου ιδιοκτησίας του το οποίο βρίσκεται στις θέσεις "ΑΣΠΡΟΜΟΥΡΙ - ΚΑΛΑΜΑΚΙ - ΠΗΛΟΠΑΤΡΙ - ΡΙΚΡΑΡΙΑ - ΣΤΕΦΑΝΕΣ - ΜΑΡΙΔΑΤΙ - ΤΡΑΠΕΖΑ - ΞΕΡΟΝΗΣΙ - ΤΕΝΤΑ", συνολικής έκτασης 25.915 στρεμμάτων. 

Στην πρόσκληση ανταποκρίθηκαν 3 εταιρείες: 1) LOYALWARD LTD.... RSALE 3) ΕΥΡΩΕΞΕΛΙΞΗ Α.Ε. (εξ αυτών η τρίτη απεσύρθη). 

Το 'Ιδρυμα ανέθεσε σε εταιρείες χρηματοοικονομικών συμβούλων την αξιολόγηση των προσφορών αυτών και στη συνέχεια με το υπ'αριθμ. 43/16-4-95 έγγραφο του μας γνώρισε ότι προέβη στην προεπιλογή της εκ των υποψηφίων αγγλικής εταιρείας "LOYALWARD LTD" και την μετ' αυτής υπογραφή αρχών συμφωνίας δηλ. νομικού εγγράφου που περιέχει τους θεμελιώδεις όρους συμφωνίας που θα υπογραφεί. 

Ο φάκελος διαβιβάστηκε στην αρμόδια υπηρεσία μας για την έκδοση της Υπουργικής Απόφασης μετά από γνωμοδότηση του Συμβουλίου Εθνικών Κληροδοτημάτων, πλην όμως, και λόγω της σοβαρότητας του θέματος, συνεστήθη από τον Υφυπουργό των Οικονομικών 11μελής Επιτροπή αποτελούμενη από στελέχη του Υπουργείου Οικονομικών και διακεκριμένους επιστήμονες (υπ'αριθμ. 1125982/1117/0006Α/21-11-96 απόφαση του Υπουργού Οικονομικών όπως τροποποιήθηκε με την 1034651/771/A0006/13-3-98 απόφαση) για την αξιολόγηση των προσφορών. 



 

  

Σελίδα 1175 

Μετά το πέρας των εργασιών της Επιτροπής, την έκδοση θετικού πορίσματος και μετά την επίσης θετική γνωμοδότηση του Συμβουλίου Εθνικών Κληροδοτημάτων, εκδόθηκε η υπ'αρ. 1082080/2742/Β0011/ 8-7-1998 απόφαση του Υπουργού Οικονομικών με την οποία εγκρίθηκε η ανάθεση της αξιοποίησης στην Εταιρεία LOYALWARD LTD που εδρεύει στο Λονδίνο, σύμφωνα με τα όσα αναφέρονται: α) στο από 16-4-1995 πρακτικό του Δ.Σ. του Ιδρύματος β) στην προσφορά της εταιρείας γ) στο από 17-4-95 κείμενο αρχών συμφωνίας που υπεγράφη από το 'Ιδρυμα και την Εταιρεία δ) στο πόρισμα της Επιτροπής αξιολόγησης προσφορών όπως αναφέρεται στο από 20-5-98 πρακτικό της και με την προϋπόθεση ότι θα τακτοποιηθούν παράλληλα καθ' οιονδήποτε νόμιμο τρόπο οι αμφισβητήσεις του ανέκυψαν περί το ιδιοκτησιακό καθεστώς, μέρους της εν λόγω, εκτάσεως μεταξύ του Ιδρύματος και του Ελληνικού Δημοσίου. 

Ο Υφυπουργός

Γ. ΔΡΥΣ"

5. Στην με αριθμό 717/31-7-98 ερώτηση δόθηκε με το υπ'αριθμ. 33104/29-9-98 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση: 

"Σε απάντηση της ερώτησης 717/31-7-98, που κατατέθηκε στη Βουλή των Ελλήνων από το Βουλευτή κ. Αν. Παπαληγούρα και αναφέρεται στο πιο πάνω θέμα, σας πληροφορούμε ότι σύμφωνα με στοιχεία που μας δόθηκαν από την Νομ. Αυτοδ/ση Κορινθίας γίνεται σταδιακά αντικατάσταση των παλαιών αμιαντοτσιμεντοσωλήνων από πλαστικούς σωλήνες. 

Ο Υφυπουργός

Λ. ΠΑΠΑΔΗΜΑΣ"

6. Στην με αριθμό 719/31-7-98 ερώτηση δόθηκε με το υπ'αριθμ. 4340/30-9-98 έγγραφο από τον Υπουργό Εργασίας και Κοινωνικών Ασφαλίσεων η ακόλουθη απάντηση: 

"Απαντώντας στην με αριθμό 719/31-7-98 ερώτηση και στην από 27-7-98 Αναφορά του Δικτύου Κοινωνικής Υποστήριξης Προσφύγων και Μεταναστών, που κατατέθηκαν στη Βουλή από τους Βουλευτές κυρίους Σπ. Δανέλλη, Χ. Αγγουράκη και Στ. Κόρακα, για τα θιγόμενα σ' αυτές θέματα αρμοδιότητάς μας, σας πληροφορούμε, ότι ειδική ρύθμιση, προκειμένου να ξεπεραστεί το πρόβλημα της ύπαρξης πλαστών δικαιολογητικών ποινικού μητρώου, δεν πρόκειται να υιοθετηθεί από το Υπουργείο Εργασίας και Κοινωνικών Ασφαλίσεων, εξ' αιτίας της αντικειμενικής αδυναμίας των υπηρεσιών του Ο.Α.Ε.Δ. να διαπιστώσουν ποια από τα εν λόγω πλαστά πιστοποιητικά χορηγήθηκαν από επιτήδειους απατεώνες, που εκμεταλεύτηκαν την άγνοια ή την ανάγκη των καλόπιστων οικονομικών μεταναστών και ποια όχι. 

Ως εκ τούτου, προκειμένου να αντιμετωπιστούν ενδεχόμενες αδικίες, σε όσους αλλοδαπούς διαπιστωθεί, κατόπιν προσφυγής τους στη δικαιοσύνη, ότι εξαπατήθηκαν, θα τους δοθεί η δυνατότητα προσκόμισης εκ νέου πιστοποιητικού ποινικού μητρώου. 

Ο Υπουργός

ΜΙΛΤΙΑΔΗΣ ΠΑΠΑΪΩΑΝΝΟΥ"

7. Στις με αριθμό 751/5-8-98, 913/7-8-98 ερωτήσεις δόθηκε με το υπ'αριθμ. 33639/2-10-98 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση: 

"Σε απάντηση των ερωτήσεων 751/5-8-98 και 913/7-8-98 που κατατέθηκαν στη Βουλή των Ελλήνων από το Βουλευτή κ. Ν. Κατσαρό και αναφέρονται στο πιο πάνω θέμα, σας πληροφορούμε ότι σύμφωνα με στοιχεία που μας δόθηκαν από την Περιφέρεια Θεσσαλίας τα έργα της κατασκευής των φραγμάτων Συκαμινέας και Δρυμού θα εξετασθούν κατά την κατάρτιση των νέων προγραμμάτων και θα προταθούν για ένταξη στο πακέτο SΑΝΤΕR διότι οι πόροι του II Ευρωπαϊκού Πλαισίου Στήριξης 1994-99 έχουν ήδη κατανεμηθεί. 

Ο Υφυπουργός

Λ. ΠΑΠΑΔΗΜΑΣ"

8. Στην με αριθμό 927/10-8-98 ερώτηση δόθηκε με το υπ'αριθμ. 2306/28-9-98 έγγραφο από τον Υπουργό Μεταφορών και Επικοινωνιών η ακόλουθη απάντηση: 

"Σε απάντηση της ερώτησης με αριθμό 927/10-8-98 που κατέθεσε στη Βουλή ο Βουλευτής κ. Γ. Σούρλας, σχετικά με την κατάργηση του Ταχυδρομικού Γραφείου Τρικερίου Μαγνησίας, σας πληροφορούμε ότι για το ίδιο θέμα έχουμε απαντήσει στο Σώμα με το υπ' αριθ. Β-1488/18-5-98 έγγραφό μας, αντίγραφο του οποίου σας επισυνάπτουμε. 

Ο Υπουργός

ΑΝΑΣΤΑΣΙΟΣ ΜΑΝΤΕΛΗΣ"

Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων). 

9. Στην με αριθμό 1127/17-8-98 ερώτηση δόθηκε με το υπ'αριθμ. 33143/29-9-98 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση: 

"Απαντώντας στην 1127/17.8.1998 ερώτηση, που κατατέθηκε από το Βουλευτή 'Εβρου κ. θεοφάνη Δημοσχάκη, σας πληροφορούμε τα εξής: 

Σύμφωνα με τις διατάξεις του άρθρου 47 του π.δ.410/1995 "Δημοτικός και Κοινοτικός Κώδικας" οι προϊστάμενοι Διευθύνσεων των δημοσίων υπηρεσιών δεν έχουν κώλυμα για να εκλεγούν ως Δήμαρχοι, Πρόεδροι Κοινοτήτων ή μέλη Δημοτικών και Κοινοτικών συμβουλίων. 

Ο υπάλληλος του κλάδου ΠΕ Γεωτεχνικών της Περιφέρειας Ανατολικής Μακεδονίας-θράκης, κ. Μιχαήλ Καρανικολάου, ο οποίος διετέλεσε στο παρελθόν Διευθυντής Δασών Ροδόπης, δεν καθαιρέθηκε από το αξίωμά του λόγω της υποψηφιότητάς του ως Δημάρχου Κομοτηνής, αλλά απλά μετά τη λήξη της τριετούς Θητείας του δεν επανεπιλέχθηκε ως προϊστάμενος Δ/νσης από το Υπηρεσιακό Συμβούλιο Υπαλλήλων της Περιφέρειας Ανατολικής Μακεδονίας - θράκης (Πρακτικό 3/5.6.1998). 

Ως γνωστόν τα Υπηρεσιακά Συμβούλια Υπαλλήλων των Περιφερειών, λειτουργούν ως ανεξάρτητες διοικητικές αρχές και ως εκ τούτου έχουν αποκλειστική αρμοδιότητα για την επιλογή προϊσταμένων των οργανικών μονάδων των Περιφερειών σύμφωνα με τις διατάξεις του άρθρου 2 παρ. 7 του ν. 2503/1997 σε συνδυασμό με αυτές του άρθρου 36 του ν. 2190/1994. Εξάλλου από καμία διάταξη νόμου δεν προβλέπεται ευχέρεια παρέμβασης του Υπουργού, ούτε κατά συνέπεια δυνατότητα ακύρωσης αποφάσεως Υπηρεσιακού Συμβουλίου Υπαλλήλων Περιφέρειας με Υπουργική απόφαση εφόσον οι αποφάσεις αυτές προσβάλλονται, μόνον, ενώπιον του αρμόδιου διοικητικού δικαστηρίου. 

Τέλος παρατηρούμε ότι η παροχή της δυνατότητας στους δημοσίους υπαλλήλους για την υποβολή υποψηφιότητας σε δημοτικές και κοινοτικές εκλογές δόθηκε εξίσου τόσο στους υπαλλήλους, που υπηρετούν σε θέσεις ευθύνης, όσο και στους απλούς υπαλλήλους και η έννοια της ισοπολιτείας δεν σημαίνει ότι όλοι οι δημόσιοι υπάλληλοι, οι οποίοι τυχόν δηλώνουν υποψηφιότητα, πρέπει, στο σύνολό τους, να τοποθετηθούν σε θέσεις ευθύνης ή να καθαιρεθούν από αυτές. 

Ο Υφυπουργός

ΛAMΠΡΟΣ ΠΑΠΑΔΗΜΑΣ"

10. Στην με αριθμό 1397/20-8-98 ερώτηση δόθηκε με το υπ' αριθμ. 33644/2-10-98 έγγραφο από τον Υφυπουργό Eσωτερικών, Δημόσιας Διοίκησης και Αποκέντρωσης η ακόλουθη απάντηση: 

"Σε απάντηση της ερώτησης 1397/20-8-98 που κατατέθηκε στη Βουλή των Ελλήνων από το Βουλευτή κ. Ν. Κατσαρό και

 

 

  

Σελίδα 1176 

αναφέρεται στο πιο πάνω θέμα σύμφωνα μ' όσα μας γνώρισε η Περιφέρεια Δυτ. Μακεδονίας σας πληροφορούμε τα ακόλουθα: 

1. Στις Κοινότητες Κηπουρειού και Πηγαδίτσας ολοκληρώθηκαν έργα ύδρευσης πρ/σμών 16 εκ. δρχ. και 30,9 εκ. δρχ. αντίστοιχα. 

2. Τα οδικά δίκτυα Γρεβενά - Κηπουρειό, Γρεβενά - Κρανιά και Γρεβενά - Πηγαδίτσα έχουν ήδη ασφαλτοστρωθεί. 

3. Στα οδικά δίκτυα Γρεβενά - Μικρολίβαδο (8 χλμ) και Γρεβενά - Καλλιθέα (12 - χλμ) έχουν ασφαλτοστρωθεί τμήματα μήκους 2,5 χλμ και 3,5 χλμ αντίστοιχα ενώ αναμένεται η εκπόνηση σχετικών μελετών για την ολοκλήρωση της ασφαλτόστρωσής τους, με χρηματοδότηση από το ολοκληρωμένο πρόγραμμα ανασυγκρότησης των Νομών Γρεβενών και Κοζάνης. 

4. Η οδός Γρεβενά - Σιταράς δεν ολοκληρώθηκε λόγω διέλευσης της Εγνατίας Οδού από την περιοχή και θα κατασκευασθεί ταυτόχρονα με αυτήν. 

Τέλος έχουν προταθεί για ένταξη στο Ειδικό Πρόγραμμα Τοπικής Αυποδιοίκησης (ΕΠΤΑ) έργα υποδομής και ανάπτυξης της περιοχής. 

Ο Υφυπουργός

ΛΑΜΠΡΟΣ ΠΑΠΑΔΗΜΑΣ"

11. Στην με αριθμό 1389/19-8-98 ερώτηση δόθηκε με το υπ' αριθμ. 33638/2-10-98 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση: 

"Σε απάντηση της ερώτησης 1389/19-8-98 που κατατέθηκε στη Βουλή των Ελλήνων από το Βουλευτή κ. Ν. Κατσαρό και αναφέρεται στο πιο πάνω θέμα, σύμφωνα με στοιχεία που μας δόθηκαν από την Περιφέρεια Δυτική Μακεδονίας σας γνωρίζουμε ότι η Περιφέρεια Δυτικής Μακεδονίας έχει ήδη εντάξει και υλοποιεί έργα οδοποιίας από το 2ο Π.Ε.Π. Δυτικής Μακεδονίας και το Ολοκληρωμένο Πρόγραμμα Ανασυγκρότησης των Νομών Γρεβενών & Κοζάνης (Ο.Π.Α.Γ Κ.), συνολικού προϋπολογισμού 12,5 δισ. δρχ. Συγκεκριμένα από το 2ο Π.Ε.Π. Δυτικής Μακεδονίας 1994 - 1999 υλοποιούνται έργα συνολικού προϋπολογισμού 5,2 δισ. δρχ., ενώ από το Ο.Π.Α.Γ Κ. 7,3 δισ. δρχ. 

Αναλυτικότερα: 

1. Δρόμος Φιλιππαίων - Σαμαρίνας, μήκους 20 χλμ. 

Από το 1993 και μετά συστάθηκαν 4 εργολαβίες με συνολικό προϋπολογισμό 2 δισ. δρχ., ως εξής: 

α) Βελτίωση οδού Αγίας Παρασκευής - Γέφυρα Λόλα - Σαμαρίνα, μήκους 4,5 χλμ. με προϋπολογισμό 200 εκ.δρχ. Το έργο ολοκληρώθηκε στις 30-6-95 με ασφαλτόστρωση 4,5 χλμ. από το τέλος του οικισμού των Φιλιππαίων. 

β) Κατασκευή οδού Φιλιππαίοι - Σαμαρίνα, μήκους 9 χλμ. (α' εργολαβία), προϋπολογισμού 600 εκ.δρχ. & προβλεπόμενη προθεσμία περαίωσης έργου 30-6-99. 

γ) Κατασκευή οδού Φιλιππαίοι - Σαμαρίνα, μήκους 9,5 χλμ. (β' εργολαβία) προϋπολογισμού 600 εκ. δρχ. και προβλεπόμενη προθεσμία περαίωσης έργου 5-10-98. 

δ) Κατασκευή οδού Φιλιππαίοι - Σαμαρίνα, μήκους 5 χλμ. (γ' εργολαβία) προϋπολογισμού 595 εκ. δρχ. και προβλεπόμενη προθεσμία περαίωσης έργου 20-6-2000. 

2. Δρόμος Ζιάκα - Περιβολίου, μήκους 13,2 χλμ. 

Από το 1993 και μετά συστάθηκαν και εκτελούνται οι παρακάτω 3 εργολαβίες: 

α) Κατασκευή οδού προς Περιβόλι - όρια Νομού, μήκους 5,2 χλμ. προϋπολογισμού 650 εκ. δρχ. και προβλεπόμενη προθεσμία περαίωσης έργου 30-10-98. 

β) Κατασκευή οδού προς Περιβόλι - όρια Νομού, μήκους 4 χλμ. προϋπολογισμού 500 εκ. δρχ. και προβλεπόμενη προθεσμία περαίωσης έργου 3-10-98. 

γ) Κατασκευή οδού προς Περιβόλι - όρια Νομού, μήκους 4 χλμ. προϋπολογισμού 486 εκ. δρχ. και προβλεπόμενη προθεσμία περαίωσης έργου 12-7-2000. 

3. Δρόμος Σμίξης - Σαμαρίνας 

Από τη Νομαρχιακή Αυτοδιοίκηση Γρεβενών έχει προγραμματιστεί η μελέτη του δρόμου από Σταυρό στα όρια Σμίξης - Σαμαρίνας μέχρι το Χιονοδρομικό Κέντρο Βασιλίτσας. Επίσης έχει προγραμματιστεί και κατασκευάζεται το υπόλοιπο μήκος της οδού μέχρι τη Σαμαρίνα. 

4. Δρόμος Κρανιάς - Μηλιάς -Ε.Ο. Λαρίσης - Ιωαννίνων 

Η επαρχιακή οδός Γρεβενά - Κρανιά - όρια Ν. Γραβενών - Ιωαννίνων έχει ήδη κατασκευαστεί. 

Απομένει στα όρια των Νομών τμήμα 1 χλμ. περίπου (θέση Σαρα) για το οποίο σύντομα ολοκληρώνεται η μελέτη. 

5. Για τα οδικά δίκτυα "Λαβδα - Ζιάκα - Περιβολίου, Κρανιάς - Μικρολίβαδου, Κρανιάς - Καλλιθέας, Καλλιθέας Κορυδαλλού, Αλατόπετρας - Προσβάρου & Σταυρού - Χιονοδρομικού Κέντρου Βασιλίτσας" αναμένεται η εκπόνηση σχετικών μελετών για την κατασκευή τους η οποία θα γίνει με χρηματοδότηση από τον Ο.Π.Α.Γ.Κ. 

6. Τα οδικά δίκτυα Κηπουρείου - Σιταριας και Δοτσικου - Εγνατίας Οδού θα κατασκευαστούν μαζί με την Εγνατία Οδό. 

Τέλος έχουν προταθεί για ένταξη στο Ε.Α.Π.Τ.Α. έργα υποδομής και ανάπτυξης της περιοχής καθώς και στήριξης των νέων Δήμων. 

Ο Υφυπουργός

ΛΑΜΠΡΟΣ ΠΑΠΑΔΗΜΑΣ"

12. Στην με αριθμό 1504/21-8-98 ερώτηση δόθηκε με το υπ' αριθμ. 33640/2-10-98 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση: 

"Σε απάντηση της ερώτησης 1504/21-8-98 που κατατέθηκε στη Βουλή των Ελλήνων από τους Βουλευτές κυρίους Ν. Γκατζή και Α. Κανταρτζή και αναφέρεται στο πιο πάνω θέμα, σύμφωνα με στοιχεία που μας δόθηκαν από την Περιφέρεια Θεσσαλίας σας πληροφορούμε ότι για το δρόμο Νιες-Αμαλιάπολη έχουν διατεθεί από το Νομαρχιακό Πρόγραμμα 57 εκ. δρχ. για τη διάνοιξη τμήματος του δρόμου. Στη παρούσα φάση αναμένεται η εκπόνηση των οριστικών μελετών προκειμένου να ενταχθεί το υπόλοιπο τμήμα σε Πρόγραμμα. 

Τέλος όσον αφορά το δρόμο Μαντριά-Μετόχι είναι τοπικός αγροτικός δρόμος και θα εξετασθεί η υλοποίηση του, στα πλαίσια των χρηματοοικονομικών δυνατοτήτων των Προγραμμάτων της Τοπικής Αυτοδιοίκησης. 

Ο Υφυπουργός

ΛΑΜΠΡΟΣ ΠΑΠΑΔΗΜΑΣ"

13. Στην με αριθμό 1478/21-8-98 ερώτηση δόθηκε με το υπ' αριθμ. 33107/29-9-98 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση: 

"Σε απάντηση της ερώτησης 1478/21-8-98 που κατατέθηκε στη Βουλή των Ελλήνων από το Βουλευτή κ. Β. Κεδίκογλου και αναφέρεται στο πιο πάνω θέμα, σας πληροφορούμε ότι στο πρόγραμμα ΕΑΠΤΑ/2 έχει ενταχθεί το έργο με τίτλο "Κατασκευή εγκαταστάσεων Βιολογικού Καθαρισμού βοθρολυμάτων", φορέα υλοποίησης τον Σύνδεσμο 9ης Ε.Π. Ιστιαίας και πρ/σμό 400 εκ. δρχ.. 

Το έργο δεν έχει δημοπρατηθεί μέχρι σήμερα γιατί εκκρεμούν η έγκριση περιβαλλοντικών όρων και η απόφαση για τον καθορισμό του αποδέκτη λυμάτων. 

Ο Υφυπουργός

ΛΑΜΠΡΟΣ ΠΑΠΑΔΗΜΑΣ"

14. Στην με αριθμό 1496/21-8-98 ερώτηση δόθηκε με το υπ' αριθμ. 33106/29-9-98 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση: 

"Σε απάντηση της ερώτησης 1496/21-8-98 που κατατέθηκε στη Βουλή των Ελλήνων από το Βουλευτή κ. Β. Κεδίκογλου και αναφέρεται στο πιο πάνω θέμα, σας πληροφορούμε τα ακόλουθα: 

  


 

  

Σελίδα 1177 

Για το έργο "Ανάπλαση Παραλιών" (παραλία Ασμηνίου & Βασιλικών) έχουν υποβληθεί οι μελέτες περιβαλλοντικών επιπτώσεων και αναμένεται σύντομα η έγκρισή τους για τη σύνταξη μελετών. 

Η διακοινοτική οδοποιία (Βασιλικά - Ψαροπούλι - Γούβες - Καστρί - Αγριοβοτάνι - Τσαπουρνιά - Ταξιάρχης - Καστανιώτισσα) έχει ολοκληρωθεί. 

Το έργο οδοποιίας Γαλατσώνας - Μονοκαρυά σύμφωνα με στοιχεία που μας δόθηκαν από την Περιφέρεια θα εκτελεστεί μαζί με την "διακοινοτική οδό Σήμια - Καματριάδες", της οποίας η πίστωση έχει αυξηθεί κατά 50 εκ. δρχ. και βρίσκεται στο στάδιο έγκρισης περιβαλλοντικών όρων. 

Η κατασκευή εγκαταστάσεων Βιολογικού Καθαρισμού βοθρολυμάτων, προϋπολογισμού 400 εκ δρχ. δεν έχει δημοπρατηθεί μέχρι σήμερα γιατί εκκρεμούν η έγκριση περιβαλλοντικών όρων και η απόφαση για τον καθορισμό του αποδέκτη λυμάτων. 

Τέλος το έργο της διαχείρισης απορριμμάτων είναι ενταγμένο στο ΕΑΠΤΑ/2 με πρ/σμό 70 εκ. δρχ., μέχρι 31-12-97 είχε απορροφήσει 44.640.000 δρχ. και έχει πίστωση για το 1998 25.360.000 δρχ. 

Ο Υφυπουργός

ΛΑΜΠΡΟΣ ΠΑΠΑΔΗΜΑΣ"

15. Στην με αριθμό 1799/27-8-98 ερώτηση δόθηκε με το υπ' αριθμ. 2344/28-9-98 έγγραφο από τον Υπουργό Μεταφορών και Επικοινωνιών η ακόλουθη απάντηση: 

"Σε απάντηση της Αναφοράς με αριθμό 6520/20-8-98 και της ερώτησης με αριθμό 1799/27-8-98 που κατέθεσαν στη Βουλή οι Βουλευτές κύριοι Ι. Μιχελογιάννης και Γ. Κουράκης, αντίστοιχα, σχετικά με μεταθέσεις υπαλλήλων στα ΕΛ.ΤΑ. Κρήτης, σας πληροφορούμε ότι για το ίδιο θέμα έχουμε απαντήσει στο Σώμα με το υπ' αριθμ. Β-2259/20-8-98 έγγραφό μας αντίγραφο του οποίου σας επισυνάπτουμε. 

Ο Υπουργός

ΑΝΑΣΤΑΣΙΟΣ ΜΑΝΤΕΛΗΣ"

Σημ: Τα σχετικά έγγραφα ευρίσκονται στο αρχείο της Διεύθυνσης Κοινοβουλευτικού Ελέγχου (Τμήμα Ερωτήσεων). 

16. Στην με αριθμό 1899/1-9-98 ερώτηση δόθηκε με το υπ' αριθμ. 33646/2-10-98 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση: 

"Σε απάντηση της ερώτησης 1899/1-9-98 που κατατέθηκε στη Βουλή των Ελλήνων από το Βουλευτή κ. Γ. Κουράκη και αναφέρεται στο πιο πάνω θέμα σας γνωρίζουμε ότι: 

'Οπως μας πληροφόρησε η Περιφέρεια Κρήτης έχει εκπονηθεί, από το Τεχνικό Επιμελητήριο Ελλάδας - Τομέας Ανατολικής Κρήτης, μελέτη ενδεικτικής χάραξης του Νοτίου Οδικού 'Αξονα, την οποία στην παρούσα φάση επεξεργάζεται η Περιφέρεια. 

Ο Υφυπουργός

ΛΑΜΠΡΟΣ ΠΑΠΑΔΗΜΑΣ"

17. Στην με αριθμό 1910/19-9-98 ερώτηση δόθηκε με το υπ' αριθμ. 4198/30-9-98 έγγραφο από την Υπουργό Ανάπτυξης η ακόλουθη απάντηση: 

"Σε απάντηση της ερώτησης 1910/1-9-98 που κατατέθηκε στη Βουλή των Ελλήνων από το Βουλευτή κ. Δημ. Σιούφα, σας γνωρίζουμε ότι: 

Μετά από προτάσεις φορέων του Νομού Καρδίτσας για δημιουργία Χιονοδρομικού Κέντρου στα 'Αγραφα και προκειμένου να χρηματοδοτηθεί από το πρόγραμμα "Τουρισμός - Πολιτισμός" του Β' Κ.Π.Σ. (μέτρο 1,2) εκπονήθηκε πραγματογνωμοσύνη για λογαρισμό του ΕΟΤ. 

Τα αποτελέσματα αυτής της πραγματογνωμοσύνης δεν οδηγούν στη χρηματοδότηση ενός Χιονοδρομικού Κέντρου Εθνικής σημασίας λόγω των ιδιαιτεροτήτων της περιοχής. 

Αντ' αυτού επιλέχθηκε και εντάχθηκε κατ' αρχή στο Β' Κ.Π.Σ. του ΕΟΤ (μέτρο 1,2) το έργο "Μονοπάτια - Καταφύγιο Αγράφων" προϋπολογισμού 270.000.0000 δρχ. 

'Ηδη έχει ανατεθεί η εκπόνηση της Μ.Π.Ε. και αναμένεται η τελική έγκρισή της προκειμένου το έργο να ενταχθεί οριστικά. 

Το έργο αυτό θα συμβάλλει στην τουριστική ανάπτυξη της περιοχής. 

Η Υπουργός

ΒΑΣΩ ΠΑΠΑΝΔΡΕΟΥ"

18. Στην με αριθμό 1915/1-9-98 ερώτηση δόθηκε με το υπ' αριθμ. 33642/2-10-98 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση: 

"Σε απάντηση της ερώτησης 1915/1-9-98 που κατατέθηκε στη Βουλή των Ελλήνων από τους Βουλευτές κυρίους Απ. Τασούλα και Μ. Μπόσκου και αναφέρεται στο πιο πάνω θέμα, σας πληροφορούμε ότι τα προβλήματα ύδρευσης της Κοινότητας Ελληνικού θα αντιμετωπισθούν από το νέο έργο που εντάχθηκε στο πρόγραμμα ΣΑΝΑ/2, με προϋπολογισμό 20 εκ. δρχ. και φορέα υλοποίησης τον Υδρευτικό Σύνδεσμο Κατσανοχωρίων. 

Ο Υφυπουργός

ΛΑΜΠΡΟΣ ΠΑΠΑΔΗΜΑΣ"

19. Στην με αριθμό 1916/1-9-98 ερώτηση δόθηκε με το υπ' αριθμ. 33643/2-10-98 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση: 

"Σε απάντηση της ερώτησης 1916/1-9-98 που κατατέθηκε στη Βουλή των Ελλήνων από τους Βουλευτές κυρίους Α. Τασούλα και Μ. Μπόσκου και αναφέρεται στο πιο πάνω θέμα, σας πληροφορούμε ότι η Κοινότητα Βασιλικού έχει χρηματοδοτηθεί από τη ΣΑΝΑ/2 για την εκτέλεση έργων ύδρευσης με το ποσό των 48,5 εκ. δρχ. 

Επίσης στο πρόγραμμα ΕΑΠΤΑ/2 έχει ενταχθεί έργο με τίτλο "αντικατάσταση εξωτερικού δικτύου ύδρευσης Συνδέσμου Πηγών Μερόπης" με φορέα υλοποίησης το Σύνδεσμο 3ης Ε.Π. (έδρα Δελβινάκι), προ/σμού 62 εκ. δρχ. και πίστωση για το 1998, 20 εκ. δρχ., τα οποία έχουν ήδη απορροφηθεί. Εκκρεμεί στο Υπουργείο μας η έγκριση της αύξησης της ανωτέρω πίστωσης κατά 30 εκ. δρχ. σύμφωνα με πρόταση της Περιφέρειας. 

Ο Υφυπουργός

ΛΑΜΠΡΟΣ ΠΑΠΑΔΗΜΑΣ"

20. Στην με αριθμό 1948/2-9-98 ερώτηση δόθηκε με το υπ'αριθμ. 2371/30-9-98 έγγραφο από τον Υφυπουργό Υγείας και Πρόνοιας η ακόλουθη απάντηση: 

"Απαντώντας στην με αριθμό πρωτ. 1948/2-9-98 ερώτηση που κατατέθηκε στη Βουλή από την Βουλευτή κ. Σ. Αλφιέρη, σας γνωρίζουμε ότι: Η περιοχή όπου είχαν εγκατασταθεί οι τσιγγάνοι ανήκει σε ιδιώτες οι οποίοι με δικαστικούς αγώνες διεκδίκησαν τα οικόπεδά τους, με αποτέλεσμα να απομακρυνθούν οι τσιγγάνοι από αυτά. 

Για να καλυφθεί η ανάγκη επίλυσης του σοβαρού οικιστικού προβλήματος που δημιουργήθηκε με την απομάκρυνση τους αλλά και του προβλήματος που προϋπήρχε επειδή ο χώρος που ήταν και πριν εγκατεστημένοι δεν πληρούσε όρους υγιεινής διαβίωσης παραχωρήθηκε τμήμα του Στρατοπέδου Γκόνου, με σκοπό να τους αποδοθεί αφού γίνουν πρώτα απαραίτητες εργασίες υποδομής. 

Από το Υπουργείο Υγείας - Πρόνοιας εγκρίθηκε η εφαρμογή προγράμματος για την εγκατάσταση των σκηνιτών τσιγγάνων που καταρτίσθηκε και υποβλήθηκε από την Νομ/κή Αυτ/ση Θεσ/νίκης προϋπολογισμού 250.000.000 δρχ. και ανατέθηκε η ευθύνη εκτέλεσης στη Νομ/κή Αυτ/ση Θεσ/νίκης. 

Η μεταβίβαση των χρημάτων γίνεται τμηματικά και ανάλογα με την πρόοδο των εργασιών. 

  

 

  

Σελίδα 1178 

Σε πρώτη φάση μεταβιβάστηκε το ποσό των 100.000.000 δρχ. Στα πλαίσια της υλοποίησης του προγράμματος η Νομ. Αυτοδιοίκηση Θεσ/κης ζήτησε από το Γ' Σώμα Στρατού τον καθαρισμό του οικοπέδου από τα υπάρχοντα βλήματα και το ύψος της δαπάνης αυτής της εργασίας προκειμένου να είναι δυνατή η έναρξη των εργασιών διαμόρφωσης χώρου. 

Επειδή όμως οι εργασίες αυτές δεν προχώρησαν ακόμα από το Γ' Σ.Σ., ζητήθηκε παράταση της προθεσμίας παράδοσης του έργου που ήταν η 13η/11/98. 

Στόχος βέβαια των συναρμόδιων Υπουργείων και φορέων είναι η άμεση αντιμετώπιση των σοβαρών οικιστικών προβλημάτων των τσιγγάνων. 

Η επίτευξη όμως αυτού του στόχου απαιτεί μια πρόσθετη διαδικασία που περιλαμβάνει έργα υποδομής, στήριξης, πληροφόρησης, μέτρα για εκπαίδευση, επαγγελματική κατάρτιση, αλλά και ενεργοποίηση της τοπικής κοινωνίας. 

Ο Υφυπουργός

ΘΕΟΔ. ΚΟΤΣΩΝΗΣ"

21. Στην με αριθμό 1951/2-9-98 ερώτηση δόθηκε με το υπ'αριθμ. 2394/29-9-98 έγγραφο από τον Υφυπουργό Μεταφορών και Επικοινωνιών η ακόλουθη απάντηση: 

"Σε απάντηση της ερώτησης με αριθμό 1951/2.9.98 που κατέθεσαν στη Βουλή οι Βουλευτές κύριοι Νικ. Γκατζής και Αχιλ. Κανταρτζής σχετικά με αφύλακτες ισόπεδες διαβάσεις του σιδηροδρομικού δικτύου στο Νομό Μαγνησίας σας διαβιβάζουμε το σχετικό έγγραφο με αρ. πρωτ. 1635001/195-Α/14.9.98 του Δ/ντος Συμβούλου του Οργανισμού Σιδηροδρόμων Ελλάδος. 

Ο Υφυπουργός

ΕΜΜΑΝΟΥΗΛ ΛΟΥΚΑΚΗΣ"

Σημ. Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων). 

22. Στην με αριθμό 1957/3-9-98 ερώτηση δόθηκε με το υπ'αριθμ. 1416/30-9-98 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση: 

"Απαντώντας στην ερώτηση με αριθμό 1957/3-9-98 που κατέθεσε Βουλευτής κ. Θεόδ. Γεωργιάδης, σας γνωρίζουμε τα ακόλουθα: 

Σύμφωνα με τις διατάξεις του ν. 2525/97 (ΦΕΚ 188 Α'), άρθρο 6, την 31η Δεκεμβρίου 1997 έκλεισαν οι πίνακες διοριστέων εκπαιδευτικών Πρωτοβάθμιας και Δευτεροβάθμιας Εκπαίδευσης και κατά τα έτη 1998 μέχρι και 2002 οι διορισμοί εκπαιδευτικών στην Πρωτοβάθμια και Δευτεροβάθμια Εκπαίδευση γίνονται κατά ένα ποσοστό των πληρούμενων οργανικών θέσεων από τους εγγεγραμμένους στους πίνακες διοριστέων και κατά σειρά εγγραφής τους σε αυτούς, και κατά το υπόλοιπο από τους μετέχοντες επιτυχώς σε διαγωνισμό, που προκηρύσσει και διενεργεί, ανά διετία, με αφετηρία το έτος 1998, το ΑΣΕΠ. Τα ποσοστά διορισμού από κάθε κατηγορία ορίζονται, για το έτος 1998 σε 80% και 20%, για το έτος 1999 σε 60% και 40%, για το έτος 2000 σε 40% και 60%, για το έτος 2001 σε 20% και 80%, για το έτος 2002 σε 10% και 90%, αντίστοιχα, και από το έτος 2003 οι διορισμοί εκπαιδευτικών γίνονται αποκλειστικά από πίνακες που καταρτίζονται ύστερα από διαγωνισμό. 

Σχετικά με το αίτημα, που αφορά στη μεταφορά των πιστώσεων για τον κλάδο ΠΕ19 Πληροφορικής (ΑΕΙ) στους εγγεγραμμένους στην επετηρίδα του κλάδου αυτού, κατά το μέρος που δεν καλύπτεται το ποσοστό 20% των πληρούμενων οργανικών θέσεων από τους επιτυχόντες στο Διαγωνισμό του ΑΣΕΠ έτους 1998, σας κάνουμε γνωστό ότι η ικανοποίησή του δεν είναι δυνατή διότι αντίκειται στις ισχύουσες διατάξεις. 

Ο Υφυπουργός

ΙΩΑΝΝΗΣ ΑΝΘΟΠΟΥΛΟΣ"

23. Στην με αριθμό 1959/3-9-98 ερώτηση δόθηκε με το υπ'αριθμ. 33586/1-10-98 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση: 

"Απαντώντας στην ερώτηση 1959/3-9-98 που κατέθεσε ο Βουλευτής κ. Ιωάννης Κουράκης, σας γνωρίζουμε τα εξής: 

Με την παρ. 5 του άρθρου 18 του ν. 2503/97 συστάθηκε στο Υπουργείο Εσωτερικών, Δημόσιας Διοίκησης και Αποκέντρωσης, τριμελής επιτροπή με αντικείμενο την υποβολή αιτιολογημένης πρότασης για το χαρακτηρισμό των πόλεων και των χωριών εκείνων που έχουν υποστεί μεγάλες καταστροφές σε ανθρώπινες ζωές και σε υλικές ζημιές κατά την αντίσταση εναντίον των δυνάμεων κατοχής κατά την περίοδο 1941-44, ως μαρτυρικών πόλεων και μαρτυρικών χωριών. 

Προκειμένου η επιτροπή να διατυπώσει την πρότασή της φρόντισε να συγκεντρώσει στοιχεία από τους τοπικούς φορείς (Νομάρχες, Προέδρους ΤΕΔΚ). 

Στη συνέχεια εξέτασε τα αιτήματα και τα στοιχεία που συγκέντρωσε μαζί με άλλα όμοια που υπήρχαν στο Υπουργείο και είχαν υποβληθεί από διάφορους φορείς σε προγενέστερο χρόνο, και υπέβαλλε αιτιολογημένη πρόταση για το χαρακτηρισμό ως μαρτυρικών πόλεων και χωριών, 29 Δήμων και Κοινοτήτων σε όλη τη χώρα, που κατά την κρίση της και τα κριτήρια που είχε θέσει συγκέντρωσαν τις προϋποθέσεις για το χαρακτηρισμό τους ως μαρτυρικών, σύμφωνα με τις διατάξεις του ν. 2503/1997. 

Για τη διατύπωση της πρότασης η Επιτροπή έλαβε υπόψη κριτήρια που αφορούν απώλειες σε ανθρώπινες ζωές, υλικές ζημιές, καθώς επίσης και το συνδυασμό αυτών των δύο μαζί, σε σύγκριση με τον πληθυσμό της πόλης ή του χωριού το χρόνο της καταστροφής ή της θυσίας. 

Με βάση την πρόταση της Επιτροπής εκδόθηκε το σχετικό Προεδρικό Διάταγμα για το χαρακτηρισμό ως μαρτυρικών, των πόλεων και των χωριών εκείνων που είχαν συμπεριληφθεί στην πρόταση αυτή. 

Από τα προαναφερόμενα προκύπτει ότι η Επιτροπή δεν εξέτασε και δεν έλαβε υπόψη περιπτώσεις χαρακτηρισμού μαρτυρικών πόλεων και χωριών για τις οποίες δεν υποβλήθηκαν ανάλογα αιτήματα και στοιχεία. 

Ωστόσο στο μέλλον εφόσον από ενδιαφερόμενους φορείς υποβληθούν αιτήματα με πλήρη στοιχεία για αναγνώριση μαρτυρικών πόλεων και χωριών, το Υπουργείο θα εξετάσει τα αιτήματα αυτά ανασυνιστώντας προς τούτο την παραπάνω επιτροπή. 

Ο Υφυπουργός

ΛΑΜΠΡΟΣ ΠΑΠΑΔΗΜΑΣ"

24. Στην με αριθμό 1969/3-9-98 ερώτηση δόθηκε με το υπ' αριθμ. 221/29-9-98 έγγραφο από τον Υφυπουργό Οικονομικών η ακόλουθη απάντηση: 

"Σε απάντηση του από 3.9.98 εγγράφου σας, σχετικά με την 1969/3.9.98 ερώτηση που κατέθεσαν οι Βουλευτές κύριοι Ευάγγελος Μπασιάκος, Σάββας Τσιτουρίδης, Ηλίας Βεζδρεβάνης, Γεώργιος Καρασμάνης, Αθαν. Κονταξής, Θεόφιλος Λεονταρίδης και Θεόδωρος Σκρέκας, αναφορικά με τα μέτρα που πρόκειται να ληφθούν για τη μείωση του κόστους της αγροτικής παραγωγής, σας γνωρίζουμε τα ακόλουθα: 

Α. Με τις διατάξεις του άρθρου 8 της Οδηγίας ΕΟΚ αριθμ. 92/81 παρέχεται ευχέρεια στα Κράτη μέλη να χορηγούν πετρέλαιο, υπό φορολογικό έλεγχο, για τις ανάγκες αποκλειστικά της γεωργίας, της δενδροκομίας, της δασοκομίας και της ποτάμιας ή λιμναίας ιχθυοκαλλιέργειας με μειωμένο ΕΦΚ ή με πλήρη απαλλαγή, ενώ αντίθετα για τις ανάγκες της θαλάσσιας αλιείας είναι υποχρεωτική η χορήγηση απαλλαγής από τον ΕΦΚ. 

Σε υλοποίηση των διατάξεων αυτών το σύνολο των Κρατών μελών χορηγεί στην αλιεία πετρέλαιο με πλήρη απαλλαγή από τον ΕΦΚ, ενώ αντίθετα και σύμφωνα με τα στοιχεία που έχουν συγκεντρωθεί από τις Υπηρεσίες μας και αφορούν σχεδόν το σύνολο των Κρατών μελών, καμία χώρα δεν χορηγεί πετρέλαιο με πλήρη απαλλαγή για την κάλυψη των λοιπών από τις 

  


 

  

Σελίδα 1179 

παραπάνω ανάγκες. 

Η χώρα μας με βάση τη διάταξη της παραγράφου 22 του άρθρου 15 του ν. 2386/96 (ΦΕΚ 43 Α/7.3.1996) παρέχει απαλλαγή σε ποσοστό 30% του εκάστοτε ισχύοντος συντελεστού του πετρελαίου κίνησης που χρησιμοποιείται στη γεωργία (φυτική και ζωϊκή παραγωγή) η οποία χορηγείται με τη διαδικασία της επιστροφής του αναλογούντος ποσού και την εφαρμογή ειδικών κατ' αποκοπή συντελεστών επί των δηλουμένων ακαθαρίστων εσόδων και δικαιούχων αγροτών. Οι ειδικοί αυτοί συντελεστές έχουν καθοριστεί σε 1,14% για τη φυτική παραγωγή και 0,45% για τη ζωική και τις λοιπές περιπτώσεις. 

Ο καθορισμός του συντελεστή έγινε με βάση τα στοιχεία του Υπουργείου Γεωργίας, που αφορούν τη συνολική αξία της αγροτικής παραγωγής και τη συμμετοχή του πετρελαίου κίνησης ως δαπάνης στην παραγωγή αυτή. Από τα στοιχεία αυτά προκύπτει ότι το κόστος συμμετοχής του πετρελαίου στη συνολική αξία ανέρχεται σε 7.1% για τη φυτική και 2% για τη ζωική παραγωγή και αντιπροσωπεύει την αξία του πετρελαίου και του ΕΦΚ. 

Με δεδομένο ότι σήμερα ο ΕΦΚ αντιπροσωπεύει το 55,5% της συνολικής αξίας του πετρελαίου αυτού, προκύπτει ότι η συμμετοχή του ΕΦΚ στην αξία της ακαθάριστης φυτικής και ζωικής παραγωγής ανέρχεται αντίστοιχα σε 3,8% και 1,5%. Επειδή επιστρέφεται το 30%, οι παραπάνω συντελεστές διαμορφώνονται σε 1,14% και 0,45% αντίστοιχα. 

Από τα παραπάνω στοιχεία προκύπτει ότι η συμμετοχή του πετρελαίου στο συνολικό κόστος της αγροτικής παραγωγής είναι πολύ μικρή και για το λόγο αυτό, αφού συνεκτιμήθηκαν και οι σημερινές δημοσιονομικές ανάγκες, αποφασίσθηκε η βελτίωση του σημερινού καθεστώτος επιστροφής (αύξηση του ποσοστού από 30% σε 40%), μέσω των δηλώσεων για επιστροφή του ΦΠΑ, επειδή κρίνεται ότι η διαδικασία αυτή είναι απλή στην εφαρμογή, δεν εμπλέκει τους δικαιούχους επιστροφής αγρότες με πολυδαίδαλες γραφειοκρατικές διαδικασίες και έχει το μικρότερο διοικητικό κόστος, αφού με την ίδια διαδικασία και δικαιολογητικά χορηγείται η επιστροφή, τόσο του ΦΠΑ, όσο και του οικείου ποσοστού του ΕΦΚ. 

Β. 1. Με τις διατάξεις του άρθρου 1 του ν. 2093/92, έγινε εναρμόνιση των διατάξεων του ν. 1642/86 με τις διατάξεις της αριθ. 92/77 Οδηγίας ΕΟΚ, σύμφωνα με την οποία ορίστηκαν δύο βασικοί συντελεστές φορολογίας ΦΠΑ, ο κανονικός συντελεστής που δεν μπορεί να είναι κατώτερος του 15% και ο μειωμένος συντελεστής, που δεν μπορεί να είναι κατώτερος του 5%. 

2. Σύμφωνα με την προαναφερόμενη οδηγία καθορίζονται ρητά τα αγαθά και οι υπηρεσίες που δύνανται τα κράτη μέλη να εφαρμόσουν το χαμηλό συντελεστή ΦΠΑ. 

Τα αγαθά αυτά περιλαμβάνονται με ταυτόχρονη αναφορά στη δασμολογική τους κλάση, στο Παράρτημα ΙΙΙ "Α. ΑΓΑΘΑ" του ν. 1642/86, όπως ισχύει, και οι υπηρεσίες στο Παράρτημα ΙΙΙ "Β. ΥΠΗΡΕΣΙΕΣ" του ίδιου νόμου. 

Στον πίνακα αυτό δεν περιλαμβάνονται τα γεωργικά μηχανήματα. 

3. Κατά συνέπεια, δεν παρέχεται η δυνατότητα περαιτέρω μείωσης του συντελεστή ΦΠΑ 18%, στον οποίο ανήκουν τα γεωργικά μηχανήματα. 

Αντίθετη ρύθμιση θα αποτελούσε κοινοτική παράβαση. 

Γ. Στη φορολογία Κεφαλαίου στις ήδη υπάρχουσες διατάξεις απαλλαγής των αγροτών σε μεταβιβάσεις αγροτικών εκτάσεων με οποιαδήποτε αιτία (ν. 634/77, ν. 814/78, άρθρο 29 ν.δ. 118/73) προστέθηκαν πρόσφατα οι απαλλαγές για τους νέους αγρότες που θεσπίστηκαν με το ν. 2520/1997 (ΦΕΚ 173 τ.Α'/1997) και τροποποιήθηκαν με τις διατάξεις του ν. 2538/1997 (ΦΕΚ 242 Α'/1.12.97). 

Περαιτέρω με τις διατάξεις του άρθρου 64 του ν. 2637/98 (ΦΕΚ 200/27.8.98 τευχ. Α') προβλέπεται πρόσθετη μείωση στο 1/2 του ισχύοντος στις μεταβιβάσεις (αγορές) αγροτικών εκτάσεων συντελεστή φόρου που πραγματοποιούνται από φυσικά πρόσωπα αγρότες ή νομικά κατά κύρια απασχόλησης αγρότες. 

Οι παρεχόμενες απαλλαγές θεωρούνται ικανοποιητικές και δεν αντιμετωπίζεται θέμα περαιτέρω διεύρυνσής τους. 

Ο Υφυπουργός

Γ. ΔΡΥΣ"

25. Στην με αριθμό 1973/3-9-98 ερώτηση δόθηκε με το υπ' αριθμ. 33579/1-10-98 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση: 

"Απαντώντας στην ερώτηση 1973/3-9-98 που κατέθεσε ο Βουλευτής κ. Αλέκος Βούλγαρης, σας γνωρίζουμε τα εξής: 

Με την παρ. 5 του άρθρου 18 του ν. 2503/97 συστάθηκε στο Υπουργείο Εσωτερικών, Δημόσιας Διοίκησης και Αποκέντρωσης, τριμελής επιτροπή με αντικείμενο την υποβολή αιτιολογημένης πρότασης για το χαρακτηρισμό των πόλεων και των χωριών εκείνων που έχουν υποστεί μεγάλες καταστροφές σε ανθρώπινες ζωές και σε υλικές ζημιές κατά την αντίσταση εναντίον των δυνάμεων κατοχής κατά την περίοδο 1941-44, ως μαρτυρικών πόλεων και μαρτυρικών χωριών. 

Προκειμένου η επιτροπή να διατυπώσει την πρότασή της φρόντισε να συγκεντρώσει στοιχεία από τους τοπικούς φορείς (Νομάρχες, Προέδρους ΤΕΔΚ). 

Στη συνέχεια εξέτασε τα αιτήματα και τα στοιχεία που συγκέντρωσε μαζί με άλλα όμοια που υπήρχαν στο Υπουργείο και είχαν υποβληθεί από διάφορους φορείς σε προγενέστερο χρόνο, και υπέβαλλε αιτιολογημένη πρόταση για το χαρακτηρισμό ως μαρτυρικών πόλεων και χωριών, 29 Δήμων και Κοινοτήτων σε όλη τη χώρα, που κατά την κρίση της και τα κριτήρια που είχε θέσει συγκέντρωσαν τις προϋποθέσεις για το χαρακτηρισμό τους ως μαρτυρικών, σύμφωνα με τις διατάξεις του ν. 2503/1997. 

Για τη διατύπωση της πρότασης η Επιτροπή έλαβε υπόψη κριτήρια που αφορούν απώλειες σε ανθρώπινες ζωές, υλικές ζημιές, καθώς επίσης και το συνδυασμό αυτών των δύο μαζί, σε σύγκριση με τον πληθυσμό της πόλης ή του χωριού το χρόνο της καταστροφής ή της θυσίας. 

Με βάση την πρόταση της Επιτροπής εκδόθηκε το σχετικό Προεδρικό Διάταγμα για το χαρακτηρισμό ως μαρτυρικών, των πόλεων και των χωριών εκείνων που είχαν συμπεριληφθεί στην πρόταση αυτή. 

Από τα προαναφερόμενα προκύπτει ότι η Επιτροπή δεν εξέτασε και δεν έλαβε υπόψη περιπτώσεις χαρακτηρισμού μαρτυρικών πόλεων και χωριών για τις οποίες δεν υποβλήθηκαν ανάλογα αιτήματα και στοιχεία. 

Ωστόσο στο μέλλον εφόσον από την Κοινότητα Δράκειας Νομού Μαγνησίας και άλλους ενδιαφερόμενους φορείς υποβληθούν αιτήματα με πλήρη στοιχεία για χαρακτηρισμό της, ως μαρτυρικού χωριού, το Υπουργείο θα εξετάσει τα αιτήματα αυτά ανασυνιστώντας προς τούτο την παραπάνω επιτροπή. 

Ο Υφυπουργός

ΛΑΜΠΡΟΣ ΠΑΠΑΔΗΜΑΣ"

26. Στην με αριθμό 1974/3-9-98 ερώτηση δόθηκε με το υπ'αριθμ. 33645/2-10-98 έγγραφο από τον Υφυπουργό Eσωτερικών, Δημόσιας Διοίκησης και Αποκέντρωσης η ακόλουθη απάντηση: 

"Σε απάντηση της 1974/3-9-98 ερώτησης, που κατατέθηκε στη Βουλή από τους Βουλευτές κυρίους Σ. Κόρακα και Μπ. Αγγουράκη και αναφέρεται στο πιο πάνω θέμα, σας πληροφορούμε ότι στο ΠΕΠ Κρήτης (Υποπ.3 Μέτρο 4) έχει ενταχθεί το έργο "Βελτίωση 'Υδρευσης - Αποχέτευσης Καλαμαύκας - Καβουσίου" με προϋπολογισμό 140 εκατ. δρχ. Μέχρι τώρα έχουν ολοκληρωθεί οι εργασίες που αφορούν τα δίκτυα ύδρευσης και αποχέτευσης Καβουσίου ενώ αναμένεται η έγκριση χωροθέτησης από το Κεντρικό Αρχαιολογικό Συμβούλιο για να δημοπρατηθεί το έργο της εγκατάστασης του Βιολογικού Καθαρισμού Καλαμαύκας. 

Τέλος για να αντιμετωπισθεί το πρόβλημα μόλυνσης του νερού, η Περιφέρεια αύξησε τον προϋπολογισμό του έργου κατά 50 εκατ. δρχ. με σκοπό να αντικατασταθούν άμεσα τα 

  

 

  

Σελίδα 1180 

εσωτερικά δίκτυα ύδρευσης και αποχέτευσης της Κοιν. Καλαμαύκας. 

Ο Υφυπουργός

Λ. ΠΑΠΑΔΗΜΑΣ"

27. Στην με αριθμό 2008/3-9-98 ερώτηση δόθηκε με το υπ'αριθμ. 33581/1-10-98 έγγραφο από τον Υφυπουργό Eσωτερικών, Δημόσιας Διοίκησης και Αποκέντρωσης η ακόλουθη απάντηση: 

"Απαντώντας στην ερώτηση 2008/3-9-98 που κατέθεσε ο Βουλευτής κ. Λεωνίδας Τζανής, σας γνωρίζουμε τα εξής: 

Με την παρ. 5 του άρθρου 18 του ν. 2503/97 συστάθηκε στο Υπουργείο Εσωτερικών, Δημόσιας Διοίκησης και Αποκέντρωσης, τριμελής επιτροπή με αντικείμενο την υποβολή αιτιολογημένης πρότασης για το χαρακτηρισμό των πόλεων και των χωριών εκείνων που έχουν υποστεί μεγάλες καταστροφές σε ανθρώπινες ζωές και σε υλικές ζημιές κατά την αντίσταση εναντίον των δυνάμεων κατοχής κατά την περίοδο 1941 - 44, ως μαρτυρικών πόλεων και μαρτυρικών χωριών. 

Προκειμένου η επιτροπή να διατυπώσει την πρότασή της φρόντισε να συγκεντρώσει στοιχεία από τους τοπικούς φορείς (Νομάρχες, Προέδρους ΤΕΔΚ). 

Στη συνέχεια εξέτασε τα αιτήματα και τα στοιχεία που συγκέντρωσε μαζί με άλλα όμοια που υπήρχαν στο Υπουργείο και είχαν υποβληθεί από διάφορους φορείς σε προγενέστερο χρόνο, και υπέβαλε αιτιολογημένη πρόταση για το χαρακτηρισμό ως μαρτυρικών πόλεων και χωριών, 29 Δήμων και Κοινοτήτων σε όλη τη χώρα, που κατά την κρίση της και τα κριτήρια που είχε θέσει συγκέντρωναν τις προϋποθέσεις για το χαρακτηρισμό τους ως μαρτυρικών, σύμφωνα με τις διατάξεις του ν. 2503/1997. 

Για τη διατύπωση της πρότασης η Επιτροπή έλαβε υπόψη κριτήρια που αφορούν απώλειες σε ανθρώπινες ζωές, υλικές ζημιές, καθώς επίσης και το συνδυασμό αυτών των δύο μαζί, σε σύγκριση με τον πληθυσμό της πόλης ή του χωριού το χρόνο της καταστροφής ή της θυσίας. 

Με βάση την πρόταση της Επιτροπής εκδόθηκε το σχετικό Προεδρικό Διάταγμα για τον χαρακτηρισμό ως μαρτυρικών, των πόλεων και των χωριών εκείνων που είχαν συμπεριληφθεί στην πρόταση αυτή. 

Από τα προαναφερόμενα προκύπτει ότι η Επιτροπή δεν εξέτασε και δεν έλαβε υπόψη περιπτώσεις χαρακτηρισμού μαρτυρικών πόλεων και χωριών για τις οποίες δεν υποβλήθηκαν ανάλογα αιτήματα και στοιχεία. 

Ωστόσο στο μέλλον, εφόσον από τις Κοινότητες Δράκειας και Ριζόμυλου Νομού Μαγνησίας και άλλους ενδιαφερόμενους φορείς υποβληθούν αιτήματα με πλήρη στοιχεία για χαρακτηρισμό τους, ως μαρτυρικών χωριών, το Υπουργείο θα εξετάσει τα αιτήματα αυτά ανασυνιστώντας τούτο την παραπάνω επιτροπή. 

Ο Υφυπουργός

ΛΑΜΠΡΟΣ ΠΑΠΑΔΗΜΑΣ"

28. Στην με αριθμό 2048/4-9-98 ερώτηση δόθηκε με το υπ'αριθμ. 3237/29-9-98 έγγραφο από τον Υφυπουργό Yγείας και Πρόνοιας η ακόλουθη απάντηση: 

"Απαντώντας στην ερώτηση 2048/4-9-98 που κατατέθηκε στη Βουλή, από τους Βουλευτές κυρίους Στ. Παναγιώτου και Μ. Μπόσκου, αναφορικά με υγειονομικά προβλήματα που δημιουργούνται στην περιοχή της Νέας Σάντας Κιλκίς από την λειτουργία του βαφείου INWEAR ΕΠΕ (πρώην ΑΤΕΣ) σας γνωρίζουμε τα εξής: 

'Οπως μας πληροφόρησε η Δ/νση Υγείας Νομ. Αυτ/σης Κιλκίς με το σχετικό (γ) έγγραφό της από επιτόπιο υγειονομικό έλεγχο που πραγματοποίησε στο προαναφερόμενο βαφείο στις 11-8-98 διαπίστωσε πρόβλημα στην εγκατάσταση επεξεργασίας υγρών αποβλήτων, καθώς επίσης και ότι είχε λήξει η προσωρινή άδεια διάθεσης υγρών αποβλήτων. Μετά τις διαπιστώσεις έκανε συστάσεις προς τους υπευθύνους για την λήψη των απαραίτητων μέτρων. 

Στη συνέχεια στις 11-9-98 πραγματοποιήθηκε εκ νέου επιτόπιος έλεγχος αυτήν τη φορά από κλιμάκιο ελέγχου ποιότητας περιβάλλοντος της Νομ. Αυτ/σης (ΚΕΠΕ) και συντάχθηκε έκθεση για επιβολή προστίμου και κλείσιμο της μονάδας. 

Τα συναρμόδια Υπουργεία παρακαλούνται να απαντήσουν στα θέματα αρμοδιότητάς τους. 

Ο Υφυπουργός

ΕΜ. ΣΚΟΥΛΑΚΗΣ"

29. Στην με αριθμό 2051/4-9-98 ερώτηση δόθηκε με το υπ'αριθμ. 33582/1-10-98 έγγραφο από τον Υφυπουργό Eσωτερικών, Δημόσιας Διοίκησης και Αποκέντρωσης η ακόλουθη απάντηση: 

"Απαντώντας στην ερώτηση 2051/4-9-98 που κατέθεσαν οι Βουλευτές κύριοι Νίκος Γκατζής και Αχιλλέας Κανταρτζής, σας γνωρίζουμε τα εξής: 

Με την παρ. 5 του άρθρου 18 του ν. 2503/97 συστάθηκε στο Υπουργείο Εσωτερικών, Δημόσιας Δ/σης και Αποκέντρωσης, τριμελής επιτροπή με αντικείμενο την υποβολή αιτιολογημένης πρότασης για το χαρακτηρισμό των πόλεων και των χωριών εκείνων που έχουν υποστεί μεγάλες καταστροφές σε ανθρώπινες ζωές και σε υλικές ζημιές κατά την αντίσταση εναντίον των δυνάμεων κατοχής κατά την περίοδο 1941-44, ως μαρτυρικών πόλεων και μαρτυρικών χωριών. 

Προκειμένου η επιτροπή να διατυπώσει την πρότασή της φρόντισε να συγκεντρώσει στοιχεία από τους τοπικούς φορείς (Νομάρχες, Προέδρους ΤΕΔΚ). 

Στη συνέχεια εξέτασε τα αιτήματα και τα στοιχεία που συγκέντρωσε μαζί με άλλα όμοια που υπήρχαν στο Υπουργείο και είχαν υποβληθεί από διάφορους φορείς σε προγενέστερο χρόνο, και υπέβαλε αιτιολογημένη πρόταση για το χαρακτηρισμό ως μαρτυρικών πόλεων και χωριών, 29 Δήμων και Κοινοτήτων σε όλη τη χώρα, που κατά την κρίση της και τα κριτήρια που είχε θέσει συγκέντρωναν τις προϋποθέσεις για το χαρακτηρισμό τους ως μαρτυρικών, σύμφωνα με τις διατάξεις του ν. 2503/1997. 

Για τη διατύπωση της πρότασης η Επιτροπή έλαβε υπόψη κριτήρια που αφορούν απώλειες σε ανθρώπινες ζωές, υλικές ζημιές, καθώς επίσης και το συνδυασμό αυτών των δύο μαζί, σε σύγκριση με τον πληθυσμό της πόλης ή του χωριού το χρόνο της καταστροφής ή της θυσίας. 

Με βάση την πρόταση της Επιτροπής εκδόθηκε το σχετικό Προεδρικό Διάταγμα για τον χαρακτηρισμό ως μαρτυρικών, των πόλεων και των χωριών εκείνων που είχαν συμπεριληφθεί στην πρόταση αυτή. 

Από τα προαναφερόμενα προκύπτει ότι η Επιτροπή δεν εξέτασε και δεν έλαβε υπόψη περιπτώσεις χαρακτηρισμού μαρτυρικών πόλεων και χωριών για τις οποίες δεν υποβλήθηκαν ανάλογα αιτήματα και στοιχεία. 

Ωστόσο στο μέλλον, εφόσον από την Κοινότητα Δράκειας Νομού Μαγνησίας και άλλους ενδιαφερόμενους φορείς υποβληθούν αιτήματα με πλήρη στοιχεία για χαρακτηρισμό της, ως μαρτυρικού χωριού, το Υπουργείο θα εξετάσει τα αιτήματα αυτά ανασυνιστώντας προς τούτο την παραπάνω επιτροπή. 

Ο Υφυπουργός

ΛΑΜΠΡΟΣ ΠΑΠΑΔΗΜΑΣ"

30. Στην με αριθμό 2064/7-9-98 ερώτηση δόθηκε με το υπ'αριθμ. 33580/1-10-98 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση: 

"Απαντώντας στην ερώτηση 2064/7-9-1998 που κατέθεσε ο Βουλευτής κ. Θανάσης Νάκος, σας γνωρίζουμε τα εξής: 

Με την παρ. 5 του άρθρου 18 του ν. 2503/97 συστάθηκε στο Υπουργείο Εσωτερικών, Δημόσιας Δ/σης και Αποκέντρωσης, τριμελής επιτροπή με αντικείμενο την υποβολή αιτιολογημένης πρότασης για το χαρακτηρισμό των πόλεων και των χωριών εκείνων που έχουν υποστεί μεγάλες καταστροφές σε ανθρώπινες ζωές και σε υλικές ζημιές κατά την αντίσταση 

  


 

  

Σελίδα 1181 

εναντίον των δυνάμεων κατοχής κατά την περίοδο 1941-44, ως μαρτυρικών πόλεων και μαρτυρικών χωριών. 

Προκειμένου η επιτροπή να διατυπώσει την πρότασή της φρόντισε να συγκεντρώσει στοιχεία από τους τοπικούς φορείς (Νομάρχες, Προέδρους ΤΕΔΚ). 

Στη συνέχεια εξέτασε τα αιτήματα και τα στοιχεία που συγκέντρωσε μαζί με άλλα όμοια που υπήρχαν στο Υπουργείο και είχαν υποβληθεί από διάφορους φορείς σε προγενέστερο χρόνο, και υπέβαλε αιτιολογημένη πρόταση για το χαρακτηρισμό ως μαρτυρικών πόλεων και χωριών, 29 Δήμων και Κοινοτήτων σε όλη τη χώρα, που κατά την κρίση της και τα κριτήρια που είχε θέσει συγκέντρωναν τις προϋποθέσεις για το χαρακτηρισμό τους ως μαρτυρικών, σύμφωνα με τις διατάξεις του ν. 2503/1997. 

Για τη διατύπωση της πρότασης η Επιτροπή έλαβε υπόψη κριτήρια που αφορούν απώλειες σε ανθρώπινες ζωές, υλικές ζημιές, καθώς επίσης και το συνδυασμό αυτών των δύο μαζί, σε σύγκριση με τον πληθυσμό της πόλης ή του χωριού το χρόνο της καταστροφής ή της θυσίας. 

Με βάση την πρόταση της Επιτροπής εκδόθηκε το σχετικό Προεδρικό Διάταγμα για τον χαρακτηρισμό ως μαρτυρικών, των πόλεων και των χωριών εκείνων που είχαν συμπεριληφθεί στην πρόταση αυτή. 

Από τα προαναφερόμενα προκύπτει ότι η Επιτροπή δεν εξέτασε και δεν έλαβε υπόψη περιπτώσεις χαρακτηρισμού μαρτυρικών πόλεων και χωριών για τις οποίες δεν υποβλήθηκαν ανάλογα αιτήματα και στοιχεία. 

Ωστόσο στο μέλλον, εφόσον από την Κοινότητα Δράκειας Νομού Μαγνησίας και άλλους ενδιαφερόμενους φορείς υποβληθούν αιτήματα με πλήρη στοιχεία για χαρακτηρισμό της, ως μαρτυρικού χωριού, το Υπουργείο θα εξετάσει τα αιτήματα αυτά ανασυνιστώντας προς τούτο την παραπάνω επιτροπή. 

Ο Υφυπουργός

ΛΑΜΠΡΟΣ ΠΑΠΑΔΗΜΑΣ"

31. Στην με αριθμό 2073/7-9-98 ερώτηση δόθηκε με το υπ'αριθμ. 7690/30-9-98 έγγραφο από τον Υφυπουργό Οικονομικών η ακόλουθη απάντηση: 

"Απαντώντας στην ερώτηση 2073/7-9-98 που κατέθεσαν στη Βουλή οι Βουλευτές κύριοι Στρατής Κόρακας και Μπάμπης Αγγουράκης αναφορικά με τα παλαιά ορυχεία της Σαντορίνης στη περιοχή Καλντέρα για τα οποία οι ιδιοκτήτες τους έχουν κάνει μία από κοινού πρόταση για τουριστική εκμετάλλευση αυτών των περιοχών, σας γνωρίζουμε τα εξής: 

'Οπως μας ανάφερε η Περιφερειακή μας Υπηρεσία (Κ.Υ. Κυκλάδων) με το αρ. 2645/18-9-98 έγγραφό της και ύστερα από το ερώτημα που έθεσε στην αρμόδια Πολεοδομία Θήρας έγινε γνωστό ότι δεν έχουν υποβληθεί μελέτες που να προβλέπουν την κατασκευή ολόκληρων τουριστικών χωριών και δεν γνωρίζει εάν πράγματι έχει γίνει πρόταση για τουριστική εκμετάλλευση των περιοχών που λειτουργούσαν παλαιά τα ορυχεία, από τους ιδιοκτήτες των ορυχείων αυτών. 

Υπάρχουν όμως ενδείξεις ότι βρίσκεται σε εξέλιξη ένα οργανωμένο σχέδιο για να αναγνωρισθούν ως ιδιοκτήτες της περιοχής "ΚΑΛΝΤΕΡΑ" η οποία είναι καταγεγραμμένη ως δημόσιο κτήμα με Α.Β.Κ. 451 ΔΟΥ Θήρας. Ειδικότερα με την από 27-7-98 αίτησή της ενώπιον του Εισαγγελέως Πρωτοδικών Νάξου η "ΑΓΕΤ ΗΡΑΚΛΗΣ" επεδίωξε να προστατεύσει την υποτιθέμενη νομή της σε ακίνητο 10,376 τ.μ. στη θέση "ΛΕΠΡΟΚΟΜΕΙΟ" τμήμα του οποίου περιλαμβάνει και έκταση από την "ΚΑΛΝΤΕΡΑ". Με την από 27-7-98 αίτησή της ενώπιον του Μονομελούς Πρωτοδικείου Νάξου η ίδια ως άνω εταιρεία ΑΓΕΤ προσπάθησε να προστατεύσει την υποτιθέμενη κυριότητά της επί του ιδίου παραπάνω ακινήτου. Οι εν λόγω αιτήσεις δικάσθηκαν την 24/8/98 και αναμένονται οι σχετικές αποφάσεις. Αποψή της Κ.Υ. Κυκλάδων είναι ότι η "ΑΓΕΤ ΗΡΑΚΛΗΣ" προσπαθεί να ιδιοποιηθεί το εν λόγω δημόσιο κτήμα χρησιμοποιώντας συμβόλαια τα οποία αναφέρονται σε ακίνητο άσχετο με το επίδικο. Πιθανολογείται ότι αυτή ήταν η πρώτη οργανωμένη προσπάθεια εμφάνισης της "ΑΓΕΤ ΗΡΑΚΛΗΣ" ως ιδιοκτήτριας, έκτασης που ανήκει στο δημόσιο και ότι θα ακολουθήσουν και άλλες παρόμοιες και από την εν λόγω εταιρεία και από άλλους ιδιώτες, είτε φυσικά είτε νομικά πρόσωπα. 

Η Κ.Υ. Κυκλάδων βρίσκεται σε αναμονή επί πλέον στοιχείων τα οποία ενδεχομένως να διαφωτίσουν περισσότερο την κατάσταση, ώστε στη συνέχεια να ενεργήσει ανάλογα. 

Ο Υφυπουργός

Γ. ΔΡΥΣ"

32. Στην με αριθμό 2075/7-9-98 ερώτηση δόθηκε με το υπ'αριθμ. 9661/30-9-98 έγγραφο από τον Υφυπουργό Eσωτερικών, Δημόσιας Διοίκησης και Αποκέντρωσης η ακόλουθη απάντηση: 

"Σε απάντηση της ερώτησης με αριθμό 2075/7-9-98 που κατέθεσε στη Βουλή ο Βουλευτής κ. Γ. Καρατζαφέρης, αναφορικά με τη χρήση αυτοκινήτων από Προέδρους ΔΕΚΟ κλπ., σας γνωρίζουμε τα εξής: 

1. Οι δημόσιοι οργανισμοί (ΔΕΚΟ) που έχουν εξέλθει από το δημόσιο τομέα (όπως ΔΕΗ, ΟΤΕ, η Ολυμπιακή Αεροπορία κλπ.) δεν υπάγονται στη δικαιοδοσία της υπηρεσίας μας ως προς την αγορά, χρήση, κυκλοφορία, έλεγχο και την εν γένει διαχείριση των αυτοκινήτων τους. 

Από τους οργανισμούς που υπάγονται στο δημόσιο τομέα δικαιούνται αποκλειστικής χρήσης υπηρεσιακού αυτοκινήτου οι Πρόεδροι ή Διοικητές ΕΤΒΑ, ΟΣΕ, ΟΓΑ, ΕΡΤ, ΕΑΒ, ΕΒΟ, ΟΣΚ και ΚΕΔ σύμφωνα με την Γ.Υ. 2783/1989 (ΦΕΚ 730/Β) απόφαση του Υπουργού Προεδρίας της Κυβέρνησης, όπως ισχύει σήμερα. Στην ίδια απόφαση καθορίζονται ρητά οι υπηρεσίες των οποίων τα αυτοκίνητα επιτρέπεται να φέρουν συμβατικές πινακίδες κυκλοφορίας. Κατ' εξαίρεση χορηγούνται συμβατικές πινακίδες και στα αυτοκίνητα των υπηρεσιών εκείνων που αποτελούν στόχο τρομοκρατικών ενεργειών. 

2. Ειδικότερα για να απαντηθεί από την Υπηρεσία μας η ερώτηση πόσα είναι τα υπερπολυτελή και πανάκριβα αυτοκίνητα που έχουν διατεθεί στους διάφορους οργανισμούς θα πρέπει ο ερωτών Βουλευτής να προσδιορίσει επακριβώς τη μάρκα των αυτοκινήτων, τον τύπο τους, τον εξοπλισμό που πρέπει να διαθέτουν, τον κυλινδρισμό μηχανής καθώς και το ύψος της τιμής αγοράς τους ούτε ώστε να μπορούν να καταταγούν μέσα στα κοινώς αποδεκτά πλαίσια στα πανάκριβα και υπερπολυτελή αυτοκίνητα. 

Γενικά η υπηρεσία μας ενέκρινε την αγορά από το ελεύθερο εμπόριο κατά το τρέχον έτος (1-1-98 μέχρι σήμερα) για όλο το δημόσιο τομέα (δημόσιες υπηρεσίες, ν.π.δ.δ., ν.π.ι.δ. κλπ.) συνολικά 456 αυτοκινήτων όλων των τύπων (επιβατηκά, φορτηγά, λεωφορεία, ασθενοφόρα κλπ.). Από αυτά 2 επιβατικά αυτοκίνητα ήταν κυβισμού μηχανής πάνω από 3000 cc. 

Τα αυτοκίνητα που αντικαθίσταται είτε αποσύρονται (το πλέον σύνηθες) είτε παραμένουν στην ίδια υπηρεσία για εξυπηρέτηση άλλων υπηρεσιακών αναγκών. Τα νέα αυτοκίνητα που τίθενται σε κυκλοφορία υποχρεούνται να φέρουν τα διακριτικά γνωρίσματα όπως αυτά ορίζονται στην Γ.Υ. 2783/89 (ΦΕΚ 730/Β) κανονιστική απόφαση του Υπουργού Προεδρίας της Κυβέρνησης, όπως αυτό ισχύει σήμερα. 

3. Κατόπιν της πρόσφατης εγκυκλίου του Υπουργού Εσωτερικών, Δημόσιας Διοίκησης και Αποκέντρωσης 4040/14806/14-7-98, φωτοαντίγραφο της οποίας συναποστέλλουμε, "Αυστηρός έλεγχος και επιβολή ποινών στους παραβάτες των κανόνων χρήσης και κυκλοφορίας των αυτοκινήτων οχημάτων του δημοσίου, των ΟΤΑ (α' και β' βαθμού) των ΝΠΔΔ και ΝΠΙΔ του ευρύτερου δημόσιου τομέα", στους παραβάτες της νομοθεσίας περί κρατικών αυτοκινήτων θα επιβάλλονται οι προβλεπόμενες νόμιμες κυρώσεις. 

Για τη διαπίστωση παραβάσεων των διατάξεων της περί κρατικών αυτοκινήτων νομοθεσίας στο Τμήμα Ελέγχου Κρατικών Αυτοκινήτων, της Διεύθυνσης Κρατικών Αυτοκινήτων του, της Γενικής Γραμματείας Δημόσιας Διοίκησης, υπηρετούν αποσπασμένοι έξι (6) αστυνομικοί υπάλληλοι. 

Οι αστυνομικοί αυτοί στελεχώνουν τρία συνεργεία, τα οποία 

  


 

  

Σελίδα 1182 

κινούνται καθημερινά (06.00 - 21.30) και το πρωί του Σαββάτου σε όλο το Νομό Αττικής και ασκούν ελέγχους στα κρατικά αυτοκίνητα, ώστε να διασφαλίζεται έτσι η νόμιμη χρήση και κίνησή τους. 

Από 1-1-98 μέχρι σήμερα έχουν γίνει (2500) έλεγχοι από το Τμήμα Ελέγχου της υπηρεσίας μας και στις αναλογικά λίγες διαπιστωθείσες παραβάσεις επεβλήθηκαν από τα αρμόδια πειθαρχικά όργανα των υπηρεσιών τους οι ενδεδειγμένες κυρώσεις. 

Οι δύο περιπτώσεις των αυτοκινήτων ΗΣΑΠ και ΟΣΑ των οποίων δεν έχει περατωθεί η διαδικασία διερεύνησης, θα αντιμετωπισθούν από την υπηρεσία μας σύμφωνα με την ανωτέρω εγκύκλιο. 

Ο Υφυπουργός

ΣΤ. ΜΠΕΝΟΣ

Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων). 

33. Στην με αριθμό 2078/8-9-98 ερώτηση δόθηκε με το υπ'αριθμ. 33142/29-9-98 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση: 

"Απαντώντας στην 2078/8-9-98 ερώτηση, που κατατέθηκε από το Βουλευτή Ηρακλείου κ. Μανώλη Κεφαλογιάννη, αναφορικά με την επιλογή και τοποθέτηση της υπαλλήλου της Περιφέρειας Κρήτης, Αγγελικής Χριστοπούλου - Βελεγράκη, σας πληροφορούμε τα εξής: 

Η ανωτέρω υπάλληλος επιλέχθηκε ως προϊσταμένη οργανικής μονάδας επιπέδου Τμήματος με απόφαση του Υπηρεσιακού Συμβουλίου της Περιφέρειας Κρήτης (Πρακτικό 4/3-8-98) σύμφωνα με τις διατάξεις του άρθρου 2, παρ. 7 του ν. 2503/1997 σε συνδυασμό με αυτές του άρθρου 36 του ν. 2190/1944 και στη συνέχεια τοποθετήθηκε με απόφαση του οικείου Γενικού Γραμματέα Περιφέρειας (Α.Π. 3649/17-8-98) στο Τμήμα Τοπικής Αυτοδιοίκησης και Ν.Π.Δ.Δ. της Δ/νσης Τοπικής Αυτοδιοίκησης και Διοίκησης Νομού Χανίων σύμφωνα με τις διατάξεις του εβδόμου εδαφίου της παραγράφου 4 του άρθρου 3 του ν. 2503/997 σε συνδυασμό με αυτές της παραγράφου 9 του άρθρου 36 του ν. 2190/1994. 

Η ενδιαφερόμενη υπάλληλος έχει τη δυνατότητα εφόσον δεν επιθυμεί την κατά τα ανωτέρω τοποθέτησή της να υποβάλλει σχετική αίτηση απαλλαγής της από τα καθήκοντα προϊσταμένου σύμφωνα με τις διατάξεις του άρθρου 36 παρ. 11 του ν. 2190/1994. 

Σε κάθε περίπτωση οι μεν αποφάσεις των Υπηρεσιακών Συμβουλίων των Περιφερειών προσβάλλονται μόνον ενώπιον του αρμόδιου διοικητικού δικαστηρίου και δεν παρέχεται από καμία διάταξη νόμου ευχέρεια παρέμβασης του Υπουργού, ούτε κατά συνέπεια δυνατότητα ακύρωσης των αποφάσεων αυτών, οι δε αποφάσεις των Γενικών Γραμματέων των Περιφερειών προσβάλλονται ενώπιον του κατά περίπτωση αρμόδιου Υπουργού σύμφωνα με τις διατάξεις των δύο τελευταίων εδαφίων της παραγράφου 2 του άρθρου 1 του ν. 2503/1997, πλην όμως η ενδιαφερόμενη υπάλληλος δεν μας έχει υποβάλλει μέχρι σήμερα σχετική ιεραρχική προσφυγή. 

Ο Υφυπουργός

ΛΑΜΠΡΟΣ ΠΑΠΑΔΗΜΑΣ"

34. Στην με αριθμό 2079/8-9-98 ερώτηση δόθηκε με το υπ'αριθμ. 33583/1-10-98 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση: 

"Απαντώντας στην ερώτηση 2079/8-9-98 που κατέθεσε ο Βουλευτής κ. Μανώλης Κεφαλογιάννης, σας γνωρίζουμε τα εξής: 

Με την παρ. 5 του άρθρου 18 του ν. 2503/97 συστάθηκε στο Υπουργείο Εσωτερικών, Δημόσιας Δ/σης και Αποκέντρωσης, τριμελής επιτροπή με αντικείμενο την υποβολή αιτιολογημένης πρότασης για το χαρακτηρισμό των πόλεων και των χωριών εκείνων που έχουν υποστεί μεγάλες καταστροφές σε ανθρώπινες ζωές και σε υλικές ζημιές κατά την αντίσταση εναντίον των δυνάμεων κατοχής κατά την περίοδο 1941-44, ως μαρτυρικών πόλεων και μαρτυρικών χωριών. 

Προκειμένου η επιτροπή να διατυπώσει την πρότασή της φρόντισε να συγκεντρώσει στοιχεία από τους τοπικούς φορείς (Νομάρχες, Προέδρους ΤΕΔΚ). 

Στη συνέχεια εξέτασε τα αιτήματα και τα στοιχεία που συγκέντρωσε μαζί με άλλα όμοια που υπήρχαν στο Υπουργείο και είχαν υποβληθεί από διάφορους φορείς σε προγενέστερο χρόνο, και υπέβαλε αιτιολογημένη πρόταση για το χαρακτηρισμό ως μαρτυρικών πόλεων και χωριών, 29 Δήμων και Κοινοτήτων σε όλην τη χώρα, εκ των οποίων 10 της Κρήτης (2 Δήμοι και 8 Κοινότητες), που κατά την κρίση της και τα κριτήρια που είχε θέσει συγκέντρωναν τις προϋποθέσεις για το χαρακτηρισμό τους ως μαρτυρικών, σύμφωνα με τις διατάξεις του ν. 2503/1997. 

Για τη διατύπωση της πρότασης η Επιτροπή έλαβε υπόψη κριτήρια που αφορούν απώλειες σε ανθρώπινες ζωές, υλικές ζημιές, καθώς επίσης και το συνδυασμό αυτών των δύο μαζί, σε σύγκριση με τον πληθυσμό της πόλης ή του χωριού το χρόνο της καταστροφής ή της θυσίας. 

Με βάση την πρόταση της Επιτροπής εκδόθηκε το σχετικό Προεδρικό Διάταγμα για τον χαρακτηρισμό ως μαρτυρικών, των πόλεων και των χωριών εκείνων που είχαν συμπεριληφθεί στην πρόταση αυτή. 

Από τα προαναφερόμενα προκύπτει ότι η Επιτροπή δεν εξέτασε και δεν έλαβε υπόψη περιπτώσεις χαρακτηρισμού μαρτυρικών πόλεων και χωριών για τις οποίες δεν υποβλήθηκαν ανάλογα αιτήματα και στοιχεία. 

Ωστόσο στο μέλλον, εφόσον από ενδιαφερόμενους φορείς υποβληθούν αιτήματα με πλήρη στοιχεία για αναγνώριση μαρτυρικών πόλεων και χωριών, το Υπουργείο θα εξετάσει τα αιτήματα αυτά ανασυνιστώντας προς τούτο την παραπάνω επιτροπή. 

Ο Υφυπουργός

ΛΑΜΠΡΟΣ ΠΑΠΑΔΗΜΑΣ"

35. Στην με αριθμό 2102/9-9-98 ερώτηση δόθηκε με το υπ'αριθμ. 33584/1-10-98 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση: 

"Απαντώντας στην ερώτηση 2102/9-9-98, που κατέθεσε ο Βουλευτής κ. Ιωάννης Κουράκης, σας γνωρίζουμε τα εξής: 

Με την παρ. 5 του άρθρου 18 του ν. 2503/97 συστάθηκε στο Υπουργείο Εσωτερικών, Δημόσιας Δ/σης και Αποκέντρωσης, τριμελής επιτροπή με αντικείμενο την υποβολή αιτιολογημένης πρότασης για το χαρακτηρισμό των πόλεων και των χωριών εκείνων που έχουν υποστεί μεγάλες καταστροφές σε ανθρώπινες ζωές και σε υλικές ζημιές κατά την αντίσταση εναντίον των δυνάμεων κατοχής κατά την περίοδο 1941-44, ως μαρτυρικών πόλεων και μαρτυρικών χωριών. 

Προκειμένου η επιτροπή να διατυπώσει την πρότασή της φρόντισε να συγκεντρώσει στοιχεία από τους τοπικούς φορείς (Νομάρχες, Προέδρους ΤΕΔΚ). 

Στη συνέχεια εξέτασε τα αιτήματα και τα στοιχεία που συγκέντρωσε μαζί με άλλα όμοια που υπήρχαν στο Υπουργείο και είχαν υποβληθεί από διάφορους φορείς σε προγενέστερο χρόνο, και υπέβαλε αιτιολογημένη πρόταση για το χαρακτηρισμό ως μαρτυρικών πόλεων και χωριών, 29 Δήμων και Κοινοτήτων σε όλην τη χώρα, που κατά την κρίση της και τα κριτήρια που είχε θέσει συγκέντρωναν τις προϋποθέσεις για το χαρακτηρισμό τους ως μαρτυρικών, σύμφωνα με τις διατάξεις του ν. 2503/1997. 

Για τη διατύπωση της πρότασης η Επιτροπή έλαβε υπόψη κριτήρια που αφορούν απώλειες σε ανθρώπινες ζωές, υλικές ζημιές, καθώς επίσης και το συνδυασμό αυτών των δύο μαζί, σε σύγκριση με τον πληθυσμό της πόλης ή του χωριού το χρόνο της καταστροφής ή της θυσίας. 

Με βάση την πρόταση της Επιτροπής εκδόθηκε το σχετικό 

  


 

  

Σελίδα 1183 

Προεδρικό Διάταγμα για τον χαρακτηρισμό ως μαρτυρικών, των πόλεων και των χωριών εκείνων που είχαν συμπεριληφθεί στην πρόταση αυτή. 

Από τα προαναφερόμενα προκύπτει ότι η Επιτροπή δεν εξέτασε και δεν έλαβε υπόψη περιπτώσεις χαρακτηρισμού μαρτυρικών πόλεων και χωριών για τις οποίες δεν υποβλήθηκαν ανάλογα αιτήματα και στοιχεία. 

Ωστόσο στο μέλλον, εφόσον από ενδιαφερόμενους φορείς υποβληθούν αιτήματα με πλήρη στοιχεία για αναγνώριση μαρτυρικών πόλεων και χωριών, το Υπουργείο θα εξετάσει τα αιτήματα αυτά ανασυνιστώντας προς τούτο την παραπάνω επιτροπή. 

Ο Υφυπουργός

ΛΑΜΠΡΟΣ ΠΑΠΑΔΗΜΑΣ"

36. Στην με αριθμό 2112/9-9-98 ερώτηση δόθηκε με το υπ'αριθμ. 1806/21-9-98 έγγραφο από τον Υφυπουργό Eθνικής Αμυνας η ακόλουθη απάντηση: 

"Σε απάντηση της 2112/9-9-98 ερώτησης που κατέθεσε ο Βουλευτής κ. Γ. Καρατζαφέρης στη Βουλή των Ελλήνων με θέμα αιτήματα Εθελοντών Μακράς Θητείας (ΕΜΘ), σας γνωρίζονται τα ακόλουθα: 

Σκοπός της εισαγωγής του θεσμού των ΕΜΘ, καθώς και αυτού των Εθελοντών Πενταετούς Υπηρεσίας (ΕΠΥ), ήταν η ικανοποίηση των αναγκών των τριών Κλάδων των Ενόπλων Δυνάμεων (ΕΔ) σε χαμηλόβαθμο προσωπικό, οι οποίες προέκυψαν λόγω του δημογραφικού προβλήματος που μαστίζει τη χώρα μας. 

Στα δεκατρία χρόνια από τη θέσπισή του, ο εν λόγω θεσμός λειτούργησε ικανοποιητικά. Σε καμία δε, περίπτωση δεν θα μπορούσαν να θεωρηθούν βάσιμα τα όσα προβάλλονται στην υπόψη ερώτηση. 

Ειδικότερα, οι ΕΜΘ απολαμβάνουν μία μορφή μονιμότητας, δεδομένου ότι υπό προϋποθέσεις μπορούν να συνταξιοδοτηθούν μετά την παρέλευση 25ετίας ή ακόμη και 35ετίας από την κατάταξή τους, ενώ δεν είναι μέτοχοι των Μετοχικών Ταμείων και των Ταμείων Αλληλοβοηθείας των ΕΔ, καθόσον κάτι τέτοιο δεν προβλέπεται από την ισχύουσα Νομοθεσία. Ακόμη, οι ΕΜΘ που κατετάγησαν στις ΕΔ μέχρι την 31-12-92 δικαιούνται συντάξεως από το Δημόσιο, ενώ οι καταταγέντες από 1-1-93 και εντεύθεν έχουν ασφαλιστικό φορέα το ΙΚΑ και κατ' επέκταση συνταξιοδοτούνται από αυτό. 

Περαιτέρω, οι ΕΜΘ και οι ΕΠΥ δικαιούνται τις ίδιες τιμητικές διακρίσεις με τους Υπαξιωματικούς που προέρχονται από Στρατιωτικές Σχολές. 

Αντιθέτως, οι οιεσδήποτε διαφορές υφίστανται μεταξύ του νομικού καθεστώτος που διέπει τη μισθολογική και ιεραρχική εξέλιξη των ΕΜΘ και των μονίμων Υπαξιωματικών είναι καθ' όλα εύλογες και δικαιολογημένες, δεδομένου ότι οι μόνιμοι Υπαξιωματικοί εισάγονται μέσω Πανελληνίων Εξετάσεων στις Στρατιωτικές Σχολές και αποκτούν ιδιαίτερα προσόντα κατά την αποφοίτησή τους, ενώ οι ΕΜΘ προορίζονται για την κάλυψη των αναγκών σε χαμηλόβαθμο προσωπικό. 

Σημειώνεται πλέον, ότι γνωστοποιείται στους υποψηφίους ΕΠΥ και ΕΜΘ πριν την κατάταξή τους, το νομικό πλαίσιο που διέπει τη λειτουργία του όλου θεσμού, το οποίο και τελικά αποδέχονται με την ένταξή τους στις ΕΔ. 

Τέλος, επισημαίνεται ότι η Ηγεσία του Υπουργείου Εθνικής 'Αμυνας καταβάλλει κάθε δυνατή προσπάθεια για τη συνεχή αναβάθμιση του εν λόγω θεσμού. Παράδειγμα αποτελεί η δυνατότητα εξέλιξης, που παρέχεται πλέον στους ΕΜΘ, ιεραρχικά μέχρι το βαθμό του Ανθυπασπιστού και μισθολογικά του Λοχαγού. 

Ο Υφυπουργός

ΔΗΜ. ΑΠΟΣΤΟΛΑΚΗΣ"

37. Στην με αριθμό 2116/10-9-98 ερώτηση δόθηκε με το υπ'αριθμ. 29288/30-9-98 έγγραφο από τον Υπουργό Yγείας και Πρόνοιας η ακόλουθη απάντηση: 

"Σε απάντηση της ερώτησης 2116/10-9-98 που κατέθεσε στη Βουλή των Ελλήνων ο Βουλευτής κ. Θ. Δαβάκης, σας γνωρίζουμε ότι: 

Για το Π.Ι. Μονεμβασίας, προβλέπονται δύο (2) θέσεις γιατρών υπηρεσίας υπαίθρου. Η μία θέση είναι καλυμμένη από την γιατρό Αλεξάνδρα Φατούρου, η οποία ασκεί ανελλιπώς τα καθήκοντά της. Η δεύτερη φάση προκηρύχθηκε έγκαιρα και καλύφθηκε σύμφωνα με την υπ' αριθμ. πρωτ. Α9α/25287/31-8-98 απόφασή μας από τον γιατρό Βικελή Μιχαήλ, ο οποίος θα εκπαιδευθεί επί τρίμηνο στο Νοσοκομείο Κ.Υ. Μολάων και μετά θα παρουσιασθεί στο Π.Ι. για να αναλάβει καθήκοντα σύμφωνα με τις διατάξεις του ν. 2519/97, άρθρ. 26 παρ. 4. 

Εντός του Νοσοκομείου Κ.Υ. Μολάων προβλέπονται έξι (6) θέσεις γιατρών υπηρεσίας υπαίθρου, εκ των οποίων οι πέντε (5) είναι κενές και η έκτη θέση καλύφθηκε πρόσφατα στις 8-9-98. 

Λόγω ακριβώς των μεγάλων αναγκών σε ιατρικό δυναμικό, το Νοσοκομείο Κ.Υ. Μολάων με απόφαση του Δ.Σ. καλεί όλους τους γιατρούς που υπηρετούν στα Π.Ι. να προσέρχονται μία ημέρα την εβδομάδα ο καθένας για να βοηθά στα εξωτερικά ιατρεία και να εφημερεύει όπως αυτό άλλωστε εγίνετο και στο παρελθόν όταν υπήρχε ανάγκη. 

'Ολες οι κενές θέσεις προκηρύχθηκαν έγκαιρα και όσες δεν προτιμήθηκαν από υποψηφίους αγροτικούς γιατρούς θα προκηρύσσονται συνεχώς, μέχρι κάλυψής των. 

Ο Υπουργός

ΚΩΝ. ΓΕΙΤΟΝΑΣ"

38. Στην με αριθμό 2169/11-9-98 ερώτηση δόθηκε με το υπ'αριθμ. 33553/2-10-98 έγγραφο από τον Υφυπουργό Eσωτερικών, Δημόσιας Διοίκησης και Αποκέντρωσης η ακόλουθη απάντηση: 

"Σε απάντηση της ερώτησης 2169/11-9-98 του Βουλευτή κ. Δ. Πιπεργιά και μετά από σχετικό έγγραφο της Νομαρχιακής Αυτοδιοίκησης Ευβοίας, σας πληροφορούμε τα εξής: 

α. Η άποψη της Νομαρχιακής Αυτοδιοίκησης είναι η ηλεκτροδότηση των οικισμών "Λιβάδι" και "Πλαγιά" να πραγματοποιηθεί από το πρόγραμμα της Δ.Ε.Η. 

β. Στην περίπτωση που δεν καταστεί αυτό δυνατό, τότε η Νομαρχιακή Αυτοδιοίκηση προτίθεται να εντάξει το έργο στο πρόγραμμά της, μόλις της κοινοποιηθεί από τη Δ.Ε.Η. το κόστος κατασκευής. 

Ο Υφυπουργός

ΛΑΜΠΡΟΣ ΠΑΠΑΔΗΜΑΣ")

ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κ. Καλαμακίδη. 

Κυρίες και κύριοι συνάδελφοι, έχω την τιμή να ανακοινώσω στο Σώμα το δελτίο επικαίρων ερωτήσεων της Δευτέρας 16 Νοεμβρίου 1998. 

"Α. ΕΠΙΚΑΙΡΕΣ ΕΡΩΤΗΣΕΙΣ Πρώτου Κύκλου ('Αρθρο 130 παρ.4 Καν.Βουλής) 

1. Η με αριθμό 126/10.11.98 επίκαιρη ερώτηση του Βουλευτή του Πανελλήνιου Σοσιαλιστικού Κινήματος κ. Παναγιώτη Κουρουμπλή προς τον Υπουργό Εθνικής Οικονομίας και Οικονομικών, σχετικά με τον εκσυγχρονισμό του τραπεζικού συστήματος, τη διασύνδεση του συνόλου των εργασιών των τραπεζών κλπ. 

2. Η με αριθμό 136/11.11.98 επίκαιρη ερώτηση του Βουλευτή της Νέας Δημοκρατίας κ. Θεοφάνη Δημοσχάκη προς τον Υπουργό Τύπου και Μέσων Μαζικής Ενημέρωσης, σχετικά με τις προθέσεις της Κυβέρνησης να διατηρήσει και να αυξήσει την εμβέλεια του Ραδιοφωνικού Σταθμού Νέας Ορεστιάδας 'Εβρου. 

3. Η με αριθμό 144/11.11.98 επίκαιρη ερώτηση του Βουλευτή του Κομμουνιστικού Κόμματος Ελλάδος κ. Ευστρατίου Κόρακα προς τον Υπουργό Δημόσιας Τάξης, σχετικά με τη διεθνή σύναξη νεοναζιστών και νεοφασιστών στη Θεσσαλονίκη κλπ. 

4. Η με αριθμό 139/11.11.98 επίκαιρη ερώτηση της Βουλευτού του Συνασπισμού της Αριστεράς και της Προόδου κ. 

  


 

  

Σελίδα 1184 

Στέλλας Αλφιέρη προς τον Υπουργό Υγείας και Πρόνοιας, σχετικά με τη λήψη μέτρων προστασίας των παιδιών των φαναριών κλπ. 

5. Η με αριθμό 133/10.11.98 επίκαιρη ερώτηση της Βουλευτού του Δημοκρατικού Κοινωνικού Κινήματος κ. Βασιλικής Αράπη Καραγιάννη προς τον Υπουργό Εθνικής Παιδείας και Θρησκευμάτων, σχετικά με την εισαγωγή στο Χαροκόπειο Πανεπιστήμιο ατόμων που πάσχουν από νεανικό διαβήτη. 

Β. ΕΠΙΚΑΙΡΕΣ ΕΡΩΤΗΣΕΙΣ Δεύτερου Κύκλου ('Αρθρο 130 παρ.4 Καν.Βουλής) 

1. Η με αριθμό 123/10.11.98 επίκαιρη ερώτηση του Βουλευτή του Πανελλήνιου Σοσιαλιστικού Κινήματος κ. Ιωάννη Καλαμακίδη προς τον Υπουργό Εθνικής Οικονομίας, σχετικά με την ένταξη του οδικού άξονα της Εύβοιας στα έργα άμεσης προτεραιότητας του Τρίτου Κοινοτικού Πλαισίου Στήριξης. 

2. Η με αριθμό 146/11.11.98 επίκαιρη ερώτηση του Βουλευτή της Νέας Δημοκρατίας κ. Γεωργίου Σούρλα προς τον Υπουργό Υγείας και Πρόνοιας, σχετικά με την επίλυση του προβλήματος των εφημεριών στα νοσοκομεία κλπ. 

3. Η με αριθμό 145/11.11.98 επίκαιρη ερώτηση του Βουλευτή του Κομμουνιστικού Κόμματος Ελλάδος κ.Χαράλαμπου Αγγουράκη προς τον Υπουργό Υγείας και Πρόνοιας, σχετικά με τις προσλήψεις νοσηλευτικού προσωπικού στα δημόσια νοσοκομεία κλπ. 

4. Η με αριθμό 137/11.11.98 επίκαιρη ερώτηση της Βουλευτού του Συνασπισμού της Αριστεράς και της Προόδου κ. Ανδριανής Λουλέ προς τον Υπουργό Πολιτισμού, σχετικά με την καταβολή της επιχορήγησης του Υπουργείου στο Λαογραφικό Μουσείο Λάρισας. 

5. Η με αριθμό 131/10.11.98 επίκαιρη ερώτηση του Βουλευτή του Δημοκρατικού Κοινωνικού Κινήματος κ. Γεωργίου Τσαφούλια προς τον Υπουργό Περιβάλλοντος, Χωροταξίας και Δημοσίων 'Εργων, σχετικά με την πορεία των έργων της μεγάλης και μικρής περιμετρικής οδού των Πατρών κλπ.". 

  


 

  

Σελίδα 1185 

ΠΡΟΕΔΡΕΥΩΝ (Παναγιώτης Σγουρίδης): Κύριοι συνάδελφοι, εισερχόμαστε στη συζήτηση των 

ΕΠΙΚΑΙΡΩΝ ΕΡΩΤΗΣΕΩΝ

Επίκαιρες ερωτήσεις πρώτου κύκλου: 

Η πρώτη, με αριθμό 125/10.11.98, επίκαιρη ερώτηση, που απευθύνεται στον κ. Φουντά, θα συζητηθεί λίγο αργότερα, γιατί ο κ. Φουντάς αυτήν τη στιγμή καταθέτει στεφάνι εκ μέρους της Κυβερνήσεως μαζί με τον Πρωθυπουργό της Αλβανίας κ. Μάικο. 

Η δεύτερη επίκαιρη ερώτηση είναι η με αριθμό 130/10.11.1998 του Βουλευτή της Νέας Δημοκρατίας κ. Ιωάννη Βαρβιτσιώτη προς τον Υπουργό Εθνικής 'Αμυνας, σχετικά με τις προθέσεις της Κυβέρνησης για επανασύνδεση του πτητικού επιδόματος των ιπταμένων στης Πολεμικής Αεροπορίας με το μισθό σμηναγού κλπ. 

Η επίκαιρη ερώτηση του κυρίου συναδέλφου σε περίληψη έχει ως εξής: 

"Οι παραιτήσεις ιπταμένων στελεχών της Πολεμικής μας Αεροπορίας δια της υποβολής υποψηφιότητας -ουσία εικονικής- κατά τις πρόσφατες δημοτικές και νομαρχιακές εκλογές ανέδειξαν κατά τρόπο ανάγλυφο και σαφή την απογοήτευση που διακατέχει το ιπτάμενο -και όχι μόνον- προσωπικό της Πολεμικής Αεροπορίας. 

'Ενας από τους λόγους της εξόδου αυτής αποτελεί και η ουσιαστική συρρίκνωση του πτητικού επιδόματος. 

Το πρόβλημα, που έχει δημιουργηθεί, είναι γνωστό στους αρμοδίους και δεν χρειάζεται περαιτέρω ανάλυση για πολλούς λόγους και εξακολουθεί να υφίσταται, παρά την αντίθετη δήλωση του κυρίου Υπουργού Εθνικής Αμύνης κατά τη συνεδρίαση της Βουλής της 3ης Νοεμβρίου. 

Στις σημερινές δύσκολες συνθήκες για τη χώρα μας είναι επιβεβλημένος ο σεβασμός και η φροντίδα της πολιτείας προς όλα τα στελέχη των Ενόπλων Δυνάμεών μας και ιδιαιτέρως προς το ιπτάμενο προσωπικό της Πολεμικής μας Αεροπορίας, το οποίο καθημερινά δίνει μάχη στον εναέριο εθνικό μας χώρο, ώστε να αποτρέπονται οι παραβάσεις-παραβιάσεις του, οι οποίες τον τελευταίο καιρό έχουν ιδιαίτερα πληθυνθεί (μέχρι τον Οκτώβριο τρέχοντος έτους είχαν σημειωθεί οκτακόσιες ενενήντα τέσσερις παραβάσεις και επτακόσιες ενενήντα επτά παραβιάσεις). 

Ερωτάται ο κύριος Υπουργός: Υπάρχει πολιτική βούληση της Κυβέρνησης για επανασύνδεση του πτητικού επιδόματος με το μισθό του σμηναγού και ανάλογη αναπροσαρμογή των συντελεστών, ώστε να λυθεί το πολύ σοβαρό αυτό θέμα;". 

Ο Υφυπουργός Εθνικής 'Αμυνας κ. Αποστολάκης έχει το λόγο για τρία λεπτά, για να πρωτολογήσει. 

ΔΗΜΗΤΡΙΟΣ ΑΠΟΣΤΟΛΑΚΗΣ (Υφυπουργός Εθνικής 'Αμυνας): Κύριε Πρόεδρε, κυρίες και κύριοι συνάδελφοι, κανείς μας δεν αμφισβητεί την πολύτιμη προσφορά των ιπταμένων αξιωματικών της Πολεμικής Αεροπορίας στην προάσπιση του εθνικού εναερίου χώρου και της εδαφικής ακεραιότητας της χώρας. Είναι γεγονός ότι οι πιλότοι μας εκτελούν με αυταπάρνηση την επικίνδυνη και υψίστης σημασίας αποστολή τους. 

Είναι, λοιπόν, άδικο να συνδέουμε τα υψηλά ιδανικά με παραιτήσεις ή με οικονομικές απαιτήσεις, γιατί κάτι τέτοιο δεν αρμόζει, πιστεύω, ούτε στο ήθος ούτε στην αίσθηση της αποστολής των πιλότων μας. Καμία δε αμοιβή, θέλω να σας πω, δεν αντισταθμίζει την ένταση, την κούραση και τους κινδύνους μιας αεροπορικής αποστολής. 

Ανεξάρτητα όμως από αυτό οι ιπτάμενοι αξιωματικοί της Πολεμικής Αεροπορίας γνωρίζουν ότι το Υπουργείο κάνει μια διαρκή προσπάθεια για την αύξηση των αποδοχών τους, μέσα στα πλαίσια βέβαια των δυνατοτήτων του προϋπολογισμού. 

Στο σημείο αυτό θέλω να ενημερώσω τη Βουλή ότι, πράγματι, υπήρξαν παραιτήσεις κατά τις τελευταίες δημοτικές και νομαρχιακές εκλογές. Ειδικότερα, παραιτήθησαν πέντε πιλότοι της Μοίρας Ναυτικής Συνεργασίας, σε σύνολο δεκαεννιά και έξι της 356 Μοίρας Μεταφορών, σε σύνολο σαράντα πέντε. Πλην όμως, οι συγκεκριμένες παραιτήσεις δεν δημιούργησαν κανένα πρόβλημα στην αντιμετώπιση των αναγκών. 

Ακόμη, θέλω να σας πληροφορήσω ότι το θέμα των παραιτήσεων των ιπταμένων αξιωματικών, προκειμένου να εργαστούν σε εταιρείες της Πολιτικής Αεροπορίας, εθνικούς αερομεταφορείς ή ιδιωτικές, το αντιμετωπίζουν όλες οι χώρες του κόσμου. Είναι δε λογικό και αναμενόμενο κάποιοι να προτιμούν τη ζωή του πιλότου της Πολιτικής Αεροπορίας, με τις οπωσδήποτε υψηλότερες αμοιβές, από τις σκληρές συνθήκες της στρατιωτικής ζωής. Αυτό είναι ένα άλυτο πρόβλημα και είναι αδύνατο να αντιμετωπιστεί απολύτως με την αύξηση του πτητικού επιδόματος. 

Επίσης, πρέπει να γνωρίζει ο κύριος συνάδελφος ότι οι εκλογές παρέχουν μια ευκαιρία αποχώρησης από τη στρατιωτική ζωή. Και το πρόβλημα αυτό το αντιμετωπίζουμε σε κάθε εκλογική αναμέτρηση, ανεξάρτητα από ποια κυβέρνηση, ποιου κόμματος, βρίσκεται στη διακυβέρνηση της χώρας. Να σας υπενθυμίσω εδώ ότι κατά τις βουλευτικές εκλογές του Οκτώβρη του 1993 παραιτήθησαν εκατόν εβδομήντα οκτώ αξιωματικοί της Πολεμικής Αεροπορίας, μεταξύ των οποίων βέβαια και πάρα πολλοί ιπτάμενοι και κατά τις ευρωεκλογές του Ιουνίου του 1994 παραιτήθησαν εκατόν ογδόντα ένας. 

Eίναι δε άξιο προσοχής ότι εκείνη την περίοδο δεν υπήρχαν ευκαιρίες απασχόλησης ιδίως των πιλότων που παρέχονται σήμερα με την ύπαρξη των ιδιωτικών αεροπορικών μεταφορικών εταιρειών. 

Τώρα να σας πω ορισμένα στοιχεία για το πτητικό επίδομα. Πράγματι, με την απόφαση του 1991, που αναφέρθηκε ο κ. Βαρβιτσιώτης, δόθηκε μια αρκετά μεγάλη αύξηση στο πτητικό επίδομα, δεν άλλαξε όμως το σύστημα υπολογισμού. 

(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υφυπουργού) 

Τελειώνω αμέσως, κύριε Πρόεδρε. 

Το σύστημα υπολογισμού του πτητικού επιδόματος ήταν το ίδιο από το 1974. Δεν πρέπει όμως να μας διαφεύγει το γεγονός ότι εκείνη την περίοδο ο πληθωρισμός ήταν 15%. Η αύξηση που δόθηκε ήταν σε τέσσερις δόσεις και μόλις κάλυπτε τις απώλειες από τον τεράστιο πληθωρισμό. Σήμερα, τα τελευταία χρόνια, από το 1997 και έπειτα, έχουν δοθεί οι ακόλουθες αυξήσεις. Κατ' αρχήν επεβλήθη, πράγματι, φορολόγηση του πτητικού επιδόματος 15%. Η φορολόγηση όμως αυτή αντισταθμίστηκε με μια αύξηση 20%, που δόθηκε σε όλα τα επιδόματα κινδύνου. Πρέπει δε να παραδεχθούμε ότι η κατάργηση των απαλλαγών ήταν προς όφελος όλων των Ελλήνων και μεταξύ αυτών και των Ελλήνων πιλότων. Επίσης, το 1998 δόθηκε 10% αύξηση από την 11.6.98 και 10% από την 1.1.98. Συνολικά η αύξηση ήταν πολύ μεγαλύτερη από τις απώλειες, τόσο από την απαλλαγή όσο και από τον πληθωρισμό. Στη δευτερολογία μου θα πω περισσότερα στοιχεία για το πτητικό επίδομα. 

ΠΡΟΕΔΡΕΥΩΝ (Παναγιώτης Σγουρίδης): 'Ολοι έχουμε ευαισθησίες γύρω από το θέμα της Πολεμικής μας Αεροπορίας. Γι' αυτό και υπήρξε και μια ανοχή στο χρόνο σας. 

Ορίστε, κύριε Βαρβιτσιώτη, και εσείς θα έχετε την ίδια ανοχή. 

ΙΩΑΝΝΗΣ ΒΑΡΒΙΤΣΙΩΤΗΣ: Κύριε Πρόεδρε, κατανάλωσε το χρόνο ο κύριος Υφυπουργός, χωρίς να μπει στην ουσία του θέματος. Ουδείς αμφισβητεί ότι το έργο και η προσφορά των στελεχών των Ενόπλων Δυνάμεων και ιδιαίτερα του ιπτάμενου προσωπικού της πολεμικής μας αεροπορίας είναι αξιόλογο. Διότι πράγματι οι πιλότοι μας βρίσκονται σε καθημερινή εγρήγορση για να αντιμετωπίσουν τις παραβιάσεις και παραβάσεις του ελληνικού εναερίου χώρου μας, οι οποίες έχουν ιδιαίτερα αυξηθεί το χρόνο που διανύουμε. Χαρακτηριστικά αναφέρω ότι από την αρχή του έτους μέχρι τον περασμένο Οκτώβριο είχαν σημειωθεί οκτακόσιες ενενήντα τέσσερις παραβάσεις και εφτακόσιες ενενήντα εφτά παραβιάσεις του ελληνικού εναερίου χώρου, που είναι περίπου όσες ήταν για το σύνολο του περσινού χρόνου. Και βεβαίως δεν μπορεί αυτή η προσπάθεια, αυτό το πάθος και αυτή η έφεση 

 

 

  

Σελίδα 1186 

για προστασία των δικαιωμάτων της χώρας μας να αντισταθμιστεί με οποιοδήποτε οικονομικό όφελος. Παρά ταύτα όμως, η μη αντίστοιχη αύξηση του πτητικού επιδόματος έχει δημιουργήσει στους κόλπους της Πολεμικής Αεροπορίας μια αναταραχή και το γνωρίζει ο κύριος Υφυπουργός. Μια αναταραχή η οποία εκδηλώθηκε με τις αθρόες παραιτήσεις, οι οποίες υποβλήθηκαν με την ευκαιρία των δημοτικών και κοινοτικών εκλογών. 

Ο κύριος Υφυπουργός προσπάθησε να ωραιοποιήσει την κατάσταση. Πετάνε ή δεν πετάνε, λόγω ελλείψεως πιλότων τα αεροσκάφη ναυτικής συνεργασίας; Ναι, ή όχι; 'Εχει μείνει στη μοίρα μόνο ο διοικητής και ο υποδιοικητής; 

Μειώθηκε κατά το μισό περίπου το ιπτάμενο προσωπικό της μοίρας των μεταφορικών αεροσκαφών, των γνωστών C-130; Ναι, ή όχι; 

Πέραν αυτού, θα έλεγα ότι υπάρχει ένα κλίμα τόσο δυσμενές, ώστε αυτήν την πενιχρή αύξηση οι πιλότοι δεν την παίρνουν απ' το ταμείο. Την αφήνουν εκεί, γιατί θεωρούν ότι είναι ευτελισμός της προσφοράς τους αυτή η μηδαμινή αύξηση. 

Γνωρίζει ή δεν γνωρίζει ο κύριος Υπουργός ότι κανείς ιπτάμενος δεν έχει πάρει την αύξηση και την αφήνει εκεί στο ταμείο ανείσπρακτη; 

Θα ήθελα, λοιπόν, να πω και κάτι άλλο, ότι ο κύριος Υπουργός Εθνικής Αμύνης στη συζήτηση της πρότασης του Πρωθυπουργού για ψήφο εμπιστοσύνης στην Κυβέρνηση ερωτηθείς από τον κ. Μητσοτάκη, απάντησε κατηγορηματικά "το θέμα έχει λυθεί". Και σήμερα μας λέει ο κύριος Υφυπουργός ότι το Υπουργείο καταβάλλει προσπάθειες, για να λυθεί το θέμα. 

Ποιος λέει αλήθεια στην Αίθουσα αυτή, ο Υπουργός ή ο Υφυπουργός, που υπεύθυνα σήμερα απαντά στην ερώτηση; Είναι δυνατόν ο Υπουργός Εθνικής Αμύνης αβασάνιστα να λέει ότι έχει λυθεί το πρόβλημα, όταν σήμερα αναγνωρίζετε ότι το πρόβλημα υπάρχει και καταβάλλονται προσπάθειες για να λυθεί; 

Θα ήθελα να επισημάνω αυτήν τη χαρακτηριστική, αν θέλετε, περιφρόνηση προς το Σώμα δια της σχετικής απαντήσεως του Υπουργού Εθνικής Αμύνης. 

ΠΡΟΕΔΡΕΥΩΝ (Παναγιώτης Σγουρίδης): Ο κύριος Υφυπουργός έχει το λόγο για δύο λεπτά να δευτερολογήσει. 

ΔΗΜΗΤΡΙΟΣ ΑΠΟΣΤΟΛΑΚΗΣ (Υφυπουργός Εθνικής 'Αμυνας): Κύριε Πρόεδρε, δεν μπορώ να καταλάβω τη διάσταση των απόψεων, την οποία βλέπει ο κύριος συνάδελφος. Δεν υπάρχει απολύτως κανένα θέμα. 

Πράγματι, έχει λυθεί το πρόβλημα, διότι είναι ήδη -αυτό το επεφύλασα για τη δευτερολογία μου- σε εξέλιξη και εν τω περατούσθαι η διαδικασία για αύξηση 20% επί του επιδόματος κινδύνου, η οποία θα δοθεί από την 1.7.98. Συνολικά, και το επαναλαμβάνω, δόθηκε αύξηση 10% έναντι των απαλλαγών από 11.6.98, 4,7% από 1.1.98 και 20%, η οποία δίδεται τώρα και θα έχει ισχύ από 1.7.98. 

ΙΩΑΝΝΗΣ ΒΑΡΒΙΤΣΙΩΤΗΣ: Αυτά δεν είναι αυξήσεις. 

ΔΗΜΗΤΡΙΟΣ ΑΠΟΣΤΟΛΑΚΗΣ (Υφυπουργός Εθνικής 'Αμυνας): Τα στοιχεία που είπατε δεν είναι ακριβή. Πιθανόν ευρισκόμενος εκτός Υπουργείου να σας πληροφόρησαν λάθος. 

Συνολικά από τη Μοίρα Ναυτικής Συνεργασίας παραιτήθηκαν πέντε πιλότοι επί συνόλου δεκαεννέα πιλότων -σας επαναλαμβάνω τα νούμερα, διότι πληροφορήσατε λάθος το Κοινοβούλιο, υποθέτω από παραδρομή- και έξι πιλότοι από τη Μοίρα Μεταφορών, επί συνόλου σαραντά πέντε πιλότων. Αυτά τα στοιχεία είναι πραγματικά. 

Παραιτήσεις πιλότων είχαμε σε όλες τις εκλογικές αναμετρήσεις. Δεν συνδέονται ούτε με τις αποδοχές ούτε με το πτητικό επίδομα. 

Επαναλαμβάνω, είναι μεγάλος πειρασμός για τους πιλότους, για τους ανθρώπους αυτούς, να πετούν σήμερα, όταν τους δίνονται τόσες ευκαιρίες, που άλλοτε δεν τους δίνονταν, με τις ιδιωτικές μεταφορικές εταιρείες, να μεταπηδήσουν στον ιδιωτικό βίο, στον πολιτικό βίο, όπου και οι αμοιβές και οι συνθήκες είναι καλύτερες. Παρ' όλα αυτά πρέπει να σας πω ότι το ποσοστό των πιλότων που παραιτείται είναι πολύ μικρό. 

Οι ιπτάμενοι αξιωματικοί είναι αφοσιωμένοι στη δουλειά τους και στην αποστολή τους, παρά το γεγονός ότι οι συνθήκες είναι εξαιρετικά δύσκολες, εξαιρετικά κουραστικές, εξαιρετικά επικίνδυνες και το έχουμε δει πάρα πολλές φορές. 

Αυτό δε που είπα, για το Υπουργείο δεν είναι αοριστολογία. Το Υπουργείο κάνει τεράστιες προσπάθειες να βελτιώσει όλες τις συνθήκες ζωής με το πτητικό επίδομα ή και με τις άλλες κοινωνικές παροχές, τις οποίες δίδουμε μέσα στα πλαίσια των δυνατοτήτων της ελληνικής οικονομίας. 

Ευχαριστώ πολύ. 

ΙΩΑΝΝΗΣ ΒΑΡΒΙΤΣΙΩΤΗΣ: Γεγονός πάντως είναι ότι δεν έχει λυθεί το πρόβλημα, θα λυθεί; 

ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κύριο Υφυπουργό. 

Κυρίες και κύριοι συνάδελφοι, ο Πρωθυπουργός κ. Κωνσταντίνος Σημίτης με επιστολή του προς τον Πρόεδρο της Βουλής κ. Απόστολο Κακλαμάνη γνωρίζει ότι οι Βουλευτές κύριοι Γικόνογλου Μόσχος, Κεδίκογλου Βασίλης και Κηπουρός Χρήστος επανεντάσσονται στην Κοινοβουλευτική Ομάδα του ΠΑ.ΣΟ.Κ. 

Παρακάλεσε η κ. Φουντουκίδου να προταχθεί η επίκαιρη ερώτησή της, διότι ανειλημμένες υποχρεώσεις την υποχρεώνουν να πετάξει για τη Θεσσαλονίκη. Το Σώμα συμφωνεί; 

ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα. 

ΠΡΟΕΔΡΕΥΩΝ (Παναγιώτης Σγουρίδης): Επομένως θα συζητηθεί η δεύτερη επίκαιρη ερώτηση δευτέρου κύκλου με αριθμό 141/11.11.98 της Βουλευτού της Νέας Δημοκρατίας κ. Παρθένας Φουντουκίδου προς τον Υπουργό Δημόσιας Τάξης, σχετικά με την έξαρση της εγκληματικότητας, τη λήψη των αναγκαίων μέτρων κλπ. 

H επίκαιρη ερώτηση της κ. Φουντουκίδου είναι η ακόλουθη: 

"Κατά το τελευταίο χρονικό διάστημα παρατηρείται έξαρση της εγκληματικότητας, τόσο ως προς την έκταση όσο και ως προς τη μορφή που προσλαμβάνει. 

Είναι χαρακτηριστικό ότι στην ελληνική ύπαιθρο, όπου παλαιότερα το έγκλημα ήταν σπάνιο και σχεδόν αποκλειστικά συνδεδεμένο με ζητήματα τιμής ή κληρονομικά, σήμερα, με οργανωμένη πλέον μορφή, κάνει την εμφάνισή του με την ίδια συχνότητα με την οποία παρουσιάζεται στα μεγάλα αστικά κέντρα. 

Ιδιαίτερα ανησυχητικό επίσης είναι το γεγονός ότι τα κρούσματα εκδήλωσης εγκληματικής συμπεριφοράς παρουσιάζουν θεαματική αύξηση στις μικρές ηλικίες. 

Είναι αναμφίβολα κοινή η διαπίστωση ότι ποτέ άλλοτε δεν αισθάνθηκε ο 'Ελληνας πολίτης τόσο ανασφαλής όσο αυτήν την εποχή. 

"Το φαινόμενο βέβαια της εγκληματικότητας αποτελεί ένα σύνθετο πρόβλημα κοινωνικής εκτροπής και ανομίας με πολλές πτυχές και προεκτάσεις και η αντιμετώπισή του στον τομέα της πρόληψης δεν περιορίζεται ασφαλώς στις αρμοδιότητες μόνο της πολιτείας. 

Η καταστολή, όμως, του εγκλήματος βαρύνει αποκλειστικά την πολιτεία, η οποία οφείλει να παρέχει προστασία και ασφάλεια στους πολίτες. 'Αλλως τα φαινόμενα αυτοδικίας, όπως το περιστατικό στην Κορινθία, θα πολλαπλασιασθούν και το γεγονός αυτό θα έχει ασύλληπτες συνέπειες σε βάρος της κοινωνίας μας. 

Απαιτείται προς τούτο καλά οργανωμένη και εκπαιδευμένη Αστυνομία, απαλλαγμένη από κρούσματα διαφθοράς που την ταλανίζουν τελευταία. 

Γι'αυτό σας ερωτώ, κύριε Υπουργέ: 

1. Ποια είναι η γενικότερη πολιτική σας στον τομέα καταστολής του εγκλήματος; 

2. Είναι σήμερα η ΕΛ.ΑΣ. σε θέση να αντιμετωπίσει αποτελεσματικά την εγκληματικότητα; 

3. Προτίθεσθε να αναδιοργανώσετε την ΕΛ.ΑΣ. κατά τα πρότυπα αστυνομιών άλλων χωρών, που έχουν μεγαλύτερη εμπειρία στην επιτυχή καταπολέμηση του εγκλήματος;". 

Ο Υπουργός Δημόσιας Τάξης κ. Πετσάλνικος έχει το λόγο για τρία λεπτά να πρωτολογήσει. 

ΦΙΛΙΠΠΟΣ ΠΕΤΣΑΛΝΙΚΟΣ (Υπουργός Δημόσιας Τάξης): 

  


 

  

Σελίδα 1187 

Κύριε Πρόεδρε, κεντρικός άξονας της κυβερνητικής πολιτικής στον ευαίσθητο τομέα αρμοδιότητας του Υπουργείου Δημόσιας Τάξης παραμένει η εξασφάλιση συνθηκών ελευθερίας και ασφάλειας των πολιτών. Βέβαια, βασική προϋπόθεση είναι η δημιουργία σταθερών σχέσεων εμπιστοσύνης με τον πολίτη, που δικαιούται να αισθάνεται στην καθημερινή ζωή του τη φροντίδα των Σωμάτων Ασφαλείας, η ευαισθητοποίηση του προσωπικού του σε ό,τι αφορά το σεβασμό και την προστασία των ατομικών και συλλογικών δικαιωμάτων του πολίτη, καθώς και η ταχεία και αποτελεσματική παρέμβασή του στην αντιμετώπιση των προβλημάτων του. 

Η αποτελεσματικότερη αντιμετώπιση του εγκλήματος, το οποίο αποτελεί ευρύτερο βέβαια κοινωνικό φαινόμενο με διεθνείς διαστάσεις, γιατί πολλά έχουν αλλάξει στα τελευταία χρόνια, και γενικότερα η επίλυση πολύπλοκων προβλημάτων, που αναφέρονται στα αγαθά της τάξης και της ασφάλειας, προϋποθέτει σύγχρονη και αποτελεσματική λειτουργία των Σωμάτων και υπηρεσιών του Υπουργείου Δημόσιας Τάξης. 

Στοχεύουμε σε Σώματα Ασφαλείας σύγχρονα, αφοσιωμένα στο καθήκον, στην υπηρεσία του πολίτη, με κοινωνική ευαισθησία στη δράση τους και γι' αυτόν το σκοπό άλλωστε προωθούμε πρόγραμμα αναβάθμισης και βελτίωσης της αποτελεσματικότητάς τους, καθώς και εκσυγχρονισμού των δομών τους. 

Παρά την αυξητική τάση σε ό,τι αφορά ορισμένα εγκλήματα το τελευταίο διάστημα, οφείλω να σημειώσω ότι όλοι οι δείκτες εγκληματικότητας στη χώρα μας είναι από τους χαμηλότερους, ευτυχώς, στην Ευρωπαϊκή 'Ενωση. Ο στόχος μας θα πρέπει να είναι να γίνουν ακόμη πιο χαμηλοί οι δείκτες αυτοί. Αυτό αποδεικνύει ότι η Ελληνική Αστυνομία, με τις όποιες αδυναμίες της, επιτελεί ένα σημαντικότατο έργο. 

Οι δημογραφικές, κοινωνικοοικονομικές, τεχνολογικές και άλλες μεταβολές, όπως και η αποδιοργάνωση παραδοσιακών θεσμών, αλλά και τα νέα δεδομένα μιας εγκληματικότητας, όπως είπα, χωρίς σύνορα, επιβάλλουν μια ουσιαστική αναδιάταξη της οργάνωσης και επιβάλλουν και αναδιοργάνωση της λειτουργίας της Αστυνομίας. 

Γι' αυτόν άλλωστε το σκοπό -όπως είχα πει και κατά τη διάρκεια της συζήτησης για την παροχή ψήφου εμπιστοσύνης προς την Κυβέρνηση- προωθούμε τη δημιουργία του Αρχηγείου της Αστυνομίας. Εκεί έχουμε λάβει ως πρότυπα και την οργάνωση αστυνομιών άλλων χωρών. 

Επίσης προωθούμε την αναδιοργάνωση των υπηρεσιών και στην Αττική και στην περιφέρεια, σύμφωνα με τα νέα δεδομένα και τις νέες πραγματικές ανάγκες. Προωθούμε την αποδέσμευση προσωπικού, που τώρα απασχολείται σε αλλότρια έργα. Προωθούμε πάνω απ' όλα την κατοχύρωση της αξιοκρατίας, με ένα νέο σύστημα κρίσεων και προαγωγών. Πιστεύω ότι ως το τέλος του έτους θα έχουμε έτοιμο το σχέδιο, με βάση μελέτη που θα αξιοποιεί τις εμπειρίες κρατών, που φημίζονται για το υψηλό επίπεδο της αστυνομίας τους και για τις αξιοκρατικές διαδικασίες προαγωγών. Προωθούμε τέλος τον εκσυγχρονισμό του συστήματος και την καθιέρωση συνεχούς εκπαίδευσης και μετεκπαίδευσης για όλους τους υπηρετούντες. 

'Εχει ξεκινήσει και υλοποιείται ένα πολύ μεγάλο πρόγραμμα για την ενίσχυση και τον εκσυγχρονισμό των υποδομών, αλλά και του εξοπλισμού της Αστυνομίας καθώς και της Τροχαίας. Για το σκοπό αυτόν έχουν δεσμευθεί σε ένα πενταετές πρόγραμμα κονδύλια ύψους εκατό δισεκατομμυρίων (100.000.000.000) δραχμών και στον προϋπολογισμό του 1999 υπάρχουν σημαντικές εγγραφές για τον εκσυγχρονισμό των υποδομών της Αστυνομίας. 

ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε, κύριε Υπουργέ. 

Η κ. Φουντουκίδου έχει το λόγο για δύο λεπτά, να αναπτύξει την επίκαιρη ερώτησή της. 

ΠΑΡΘΕΝΑ ΦΟΥΝΤΟΥΚΙΔΟΥ: Κύριε Υπουργέ, το κεφάλαιο "ασφάλεια του πολίτη" εθεωρείτο δεδομένο και αυτονόητο κεκτημένο για την ελληνική κοινωνία πριν από λίγο καιρό. 

Σήμερα αναμφίβολα προτάσσεται ως υψίστη πολιτική προτεραιότητα η τόνωση του αισθήματος ασφάλειας του 'Ελληνα πολίτη και η αποκατάσταση της εμπιστοσύνης του προς τους φυσικούς της φορείς. 'Ηταν λάθη και παραλείψεις ετών, διασυρμός προσώπων και θεσμών, αποκαθηλώσεις αξιών, κοινωνική κρίση, κατάρρευση κοσμοθεωριών, έλλειψη κοινωνικής πολιτικής, επιείκεια των νόμων, φαύλο και διάτρητο σωφρονιστικό σύστημα, οι αιτίες που άφησαν μια βαθιά τραυματισμένη Ελληνική Αστυνομία. 

Θαρρώ ότι το συμβάν της οδού Νιόβης ήταν απλώς η πιστοποίηση του τέλους και της τελευταίας ελπίδας για την αποτελεσματικότητα της ΕΛ.ΑΣ. Ασφαλώς αντιλαμβάνεσθε, κύριε Υπουργέ, ότι το πρόβλημα δεν λύνεται με σπασμωδικές κινήσεις αμφιλεγόμενης αποτελεσματικότητας, όπως η αντικατάσταση σαράντα πέντε αξιωματικών, που καλώς ή κακώς φεύγουν με στίγμα, με μομφή. 

Θεωρώ ότι χρειάζονται μέτρα που αφορούν την επιλογή των προσώπων, τη συνεχή τους εκπαίδευση, την ορθή κατανομή και αξιοποίηση του έμψυχου υλικού, τον εκσυγχρονισμό και την αξιοποίηση της υλικής υποδομής. Υπάρχουν καταγγελίες ότι υλικά παραμένουν αναξιοποίητα σε αποθήκες εδώ και πέντε χρόνια. Μόνο έτσι θα μπορέσουμε να βρούμε λύση στο μεγάλο πρόβλημα, που ταλανίζει την ελληνική κοινωνία. 

Θεώρησα χρέος μου να κάνω αυτήν την ερώτηση, γιατί στη συζήτηση για την παροχή ψήφου εμπιστοσύνης στην Κυβέρνηση είδα ότι ενοχληθήκατε, κύριε Υπουργέ, από όσα είπαν αρκετοί συνάδελφοι για ανοχύρωτο κράτος. Το χαρακτηρίσατε υπερβολή και αντιπολιτευτική κορόνα. Θα προχωρήσω λίγο παραπάνω, με όλον τον κίνδυνο να εισπράξω τους ίδιους χαρακτηρισμούς. 

Εγώ, κύριε Υπουργέ, θα σας πω "εάλω η πόλις, εάλω η ύπαιθρος". Ο φόβος και η ανασφάλεια του 'Ελληνα πολίτη είναι πραγματικό γεγονός. Κυκλοφορούν τετρακόσιοι ενενήντα δύο δραπέτες ανενόχλητοι ανάμεσά μας. Χθες δημοσίευμα ανέφερε ότι παρατηρείται στη Θεσσαλονίκη έλλειψη στις καραμπίνες. Σήμερα άκουσα ότι έξι πολίτες της Αθήνας πέφτουν θύματα βίας καθημερινά. Τα δελτία ειδήσεων καλύπτονται αποκλειστικά από αστυνομικό ρεπορτάζ. Η ύπαιθρος το βράδυ στοιχειώνει και οι συμμορίες την αλωνίζουν, ενώ το έγκλημα αλλάζει μορφή και γίνεται περισσότερο βίαιο. Οι συμμορίες πλέον έχουν μοιράσει σε ζώνες ευθύνης και εκμετάλλευσης την Ελλάδα. 

'Εχουμε ακούσει εξαγγελίες, κύριε Υπουργέ. Ο κ. Ρωμαίος προ διετίας είχε εξαγγείλει την αστυνομία συνόρων. Δεν πρέπει να μείνετε στα λόγια. Πρέπει να δώσετε στους 'Ελληνες πολίτες αυτό που δικαιούνται και τους αξίζει. Είναι το αίσθημα της ασφάλειας, ένας τόπος παράδεισος για τους 'Ελληνες και όχι μόνο για τους αλλοδαπούς, όπως οι ίδιοι λένε. 

ΠΡΟΕΔΡΕΥΩΝ (Παναγιώτης Σγουρίδης): Ο κύριος Υπουργός έχει το λόγο. 

ΦΙΛΙΠΠΟΣ ΠΕΤΣΑΛΝΙΚΟΣ (Υπουργός Δημόσιας Τάξης): Κύριε Πρόεδρε, θα επαναλάβω την παρατήρηση που είχα κάνει και στην προ ημερών συζήτηση που είχαμε εδώ. Γενικεύσεις ή υπερβολές ή κορόνες ότι δήθεν δεν υπάρχει Αστυνομία, ότι οι πολίτες βρίσκονται στο έλεος των εγκληματικών κλπ., είναι υπερβολικές, είναι άδικες και μπορούν να δημιουργήσουν πολύ μεγαλύτερα προβλήματα. 

Δεν είναι έτσι. Υπάρχουν αδυναμίες, υπάρχουν προβλήματα, που τα αντιμετωπίζουμε. 'Οσον αφορά την παρατήρηση της κ. Φουντουκίδου ότι ήταν σπασμωδικές οι κινήσεις της αντικατάστασης των ανδρών που υπηρετούσαν στα τμήματα ηθών, λεσχών και όπλων, πρέπει να πω ότι δεν ήταν σπασμωδικές. Εντάσσονται σε ένα συγκεκριμένο σχέδιο, που θα οδηγήσει πλήρως στην αποκατάσταση του κύρους της Αστυνομίας. 'Οταν πρέπει να γίνονται τέτοιες κινήσεις, θα τις κάνουμε χωρίς δεύτερη κουβέντα. Δεν λέω ότι όλοι, όσοι υπηρετούσαν εκεί, φταίνε. Σαφώς, όμως, χρειαζόταν να γίνει μία συνολική κίνηση. Διαφορετικά θα έπρεπε να εμπλακεί κανείς σε αέναες αναζητήσεις, τη στιγμή που βοούσε ο τόπος ότι κάτι δεν πάει καλά. Η πάταξη της διαφθοράς είναι από 

  


 

  

Σελίδα 1188 

τους πρώτους στόχους μας. Σε αυτό συμφωνεί και η συντριπτική πλειοψηφία των αστυνομικών, των έντιμων αστυνομικών, που ζητούν και αυτοί να αποκατασταθεί το κύρος τους. Η πολιτική ηγεσία αλλά και η φυσική ηγεσία έχει την ευθύνη. 

Σε ό,τι αφορά την ύπαιθρο, κυρία Φουντουκίδου, θα επαναλάβω, ότι το προεδρικό διάταγμα, που βελτίωνε το προηγούμενο προεδρικό διάταγμα για την πρόσληψη των χιλίων συνοριακών φρουρών, δηλαδή το προεδρικό διάταγμα που τώρα καταρτίσαμε, για να δοθεί η δυνατότητα και στους αποφοίτους Τεχνικών Λυκείων να πάρουν μέρος σε αυτήν την προκήρυξη, προχθές υπεγράφη από τον Πρόεδρο της Δημοκρατίας και την επόμενη εβδομάδα θα γίνει επαναπροκήρυξη. 

Η εκτίμησή μου είναι ότι μέχρι το τέλος αυτού του έτους, δηλαδή μέχρι το τέλος του 1998, θα έχουν ολοκληρωθεί οι διαδικασίες, θα έχουν προσληφθεί οι χίλιοι συνοριακοί φρουροί με τα αντικειμενικά μόρια, με τις αντικειμενικές αυτές διαδικασίες. Θα αρχίσει η εκπαίδευσή τους τον Ιανουάριο και πριν από την έλευση του καλοκαιριού θα στελεχώνουν τις υπηρεσίες σε όλην τη μεθοριακή γραμμή, έτσι ώστε μαζί με τις 'Ενοπλες Δυνάμεις, που φυλάνε τα σύνορα, με τα αποσπάσματα που ήδη λειτουργούν τα τελευταία χρόνια και αυτοί οι επιπρόσθετοι συνοριακοί φρουροί θα αποτελέσουν μία πραγματική ασπίδα -πιστεύω- σε ό,τι αφορά το μεγάλο πρόβλημα της λαθρομετανάστευσης αλλά και της καλύτερης αστυνόμευσης της ελληνικής υπαίθρου. 

ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κύριο Υπουργό. 

Κύριοι συνάδελφοι, έχω την τιμή να ανακοινώσω στο Σώμα ότι η Διαρκής Επιτροπή Οικονομικών Υποθέσεων καταθέτει την έκθεσή της στο σχέδιο νόμου του Υπουργείου Εθνικής Οικονομίας "Κύρωση του Πρωτοκόλλου οικονομικής συνεργασίας μεταξύ των Κυβερνήσεων της Ελληνικής Δημοκρατίας και της Δημοκρατίας της Αλβανίας". 

Επανερχόμαστε στις επίκαιρες ερωτήσεις πρώτου κύκλου. 

Πρώτη επίκαιρη ερώτηση είναι η με αριθμό 125/10.11.98 του Βουλευτή του Πανελληνίου Σοσιαλιστικού Κινήματος κ. Ιωάννη Καλαμακίδη προς τον Υπουργό Εθνικής Οικονομίας, σχετικά με τη διασφάλιση των θέσεων εργασίας της εταιρείας "SYNKO ABEE" στην Εύβοια κλπ. 

Η επίκαιρη ερώτηση του κ. Καλαμακίδη σε περίληψη έχει ως εξής: 

"Στο νομό μας λειτουργεί η εταιρεία "SYNKO ABEE", η οποία προσφέρει εκατόν εξήντα θέσεις εργασίας. 

Η εταιρεία αυτή βγαίνει σε πλειστηριασμό στις 4.11.1998. Σε περίπτωση ανάδειξης υπερθερματιστή άλλου πλην της εταιρείας, που σήμερα εκμεταλλεύεται, μπορεί να έχει ως αποτέλεσμα να χαθούν οι θέσεις εργασίας και να μείνουν στο δρόμο εκατόν εξήντα οικογένειες. 

Με δεδομένο ότι στο νομό μας υπάρχουν υψηλά ποσοστά ανεργίας από το κλείσιμο αρκετών εταιρειών, αν χαθούν και οι εκατόν εξήντα θέσεις εργασίας και αυτής της εταιρείας μετά τον πλειστηριασμό της, θα ενταθεί το πρόβλημα ανεργίας στο νομό... 

Ερωτάται ο κύριος Υπουργός: 

Αν μπορούν να διασφαλισθούν οι θέσεις των εκατόν εξήντα εργαζομένων της εταιρείας, αν αλλάξει το ιδιοκτησιακό καθεστώς της και να αντιμετωπισθεί η εταιρεία "SYNKO ABEE" με τους ίδιους όρους που αντιμετωπίζεται μία γειτονική και παρεμφερής εταιρεία του νομού (ΜΙΜΙΚΟΣ)". 

O Yφυπουργός Γεωργίας κ. Φουντάς έχει το λόγο. 

ΠΑΡΑΣΚΕΥΑΣ ΦΟΥΝΤΑΣ (Υφυπουργός Γεωργίας): Κύριε Πρόεδρε, κύριοι συνάδελφοι, όπως είναι γνωστό, η επιχείρηση "SYNKO ABEE" δραστηριοποιείται στον κλάδο χρησιμοποιώντας από το 1995 τις εγκαταστάσεις του πτωχεύσαντος Πτηνοτροφικού Συναιτερισμού Χαλκίδος έναντι ευτελούς ενοικίου. Αναπτύσσει την παραγωγική της δραστηριότητα δια μέσου δικτύου πενήντα συνεργαζομένων πτηνοτρόφων, παχυντών, κυρίως παλαιών μελών του Συνεταιρισμού. Απασχολεί γύρω στα εκατόν εξήντα άτομα. 

Η επιχείρηση αυτή με λίγα κεφάλαια και λειτουργώντας με ζημιές τα δύο πρώτα χρόνια της ίδρυσής της προσπαθεί με νέους μετόχους και νέα διοίκηση να συνεχίσει τη λειτουργία της. Δεν είναι πιστούχος της Αγροτικής Τράπεζας και δεν μπορεί να γίνει, αφού ούτε η συνέχεια της λειτουργίας της είναι εξασφαλισμένη ούτε η οικονομική της επιφάνεια το επιτρέπει. 

Πράγματι, στις 4 Νοεμβρίου είχε προγραμματισθεί να γίνει ο πλειστηριασμός κατά της "SYNKO", αλλά δεν πραγματοποιήθηκε, γιατί με απόφαση του Δημοτικού Συμβουλίου Νέας Αρτάκης παρέμειναν κλειστές όλες οι υπηρεσίες του Δήμου στις 4 και στις 5 Νοεμβρίου από τις 11.30' μέχρι τις 14.30'. Μάλιστα, έχει υποβληθεί μήνυση από την Αγροτική Τράπεζα. 

Η Τράπεζα ήταν υποχρεωμένη να επισπεύσει τον παραπάνω πλειστηριασμό, όπως και πολλούς άλλους στο παρελθόν, εκ των οποίων κανείς δεν πραγματοποιήθηκε, για να εισπράξει τις απαιτήσεις της που είναι ύψους πάνω από οκτώ δισεκατομμύρια (8.000.000.000) δραχμές, δεδομένου ότι ο συνεταιρισμός, δυστυχώς, βρίσκεται σε καθεστώς πτώχευσης. 

Εμείς στο Υπουργείο είχαμε δεχθεί ένα αίτημα του Εργατοϋπαλληλικού Κέντρου Εύβοιας. 'Ηλθαν εκπρόσωποι των εργαζομένων σε όλες τις πτηνοτροφικές μονάδες. Είχαμε μία συζήτηση με τον κύριο Υπουργό και εκείνος και εγώ δεσμευθήκαμε να μεταβεί κυβερνητικό κλιμάκιο στη Χαλκίδα, να συζητήσουμε για όλες τις δραστηριότητες εκεί του κλάδου των πτηνοτροφικών μονάδων. 

Υπάρχει έντονο πρόβλημα για όλες τις πτηνοτροφικές μονάδες, όχι μόνο για τη συγκεκριμένη της "SYNKO ABEE", αλλά και ο "ΜΙΜΙΚΟΣ" κ.α. Δεν έχει ακόμα προσδιοριστεί η ημερομηνία της μετάβασης του κλιμακίου. Πιστεύω ότι αυτό θα γίνει πολύ σύντομα. Δεσμευθήκαμε, μάλιστα, και είχαμε και αναστολή των κινητοποιήσεων, επειδή θα μεταβούμε εκεί -πιστεύω- τις προσεχείς μέρες. Και εσείς φυσικά θα ειδοποιηθείτε και θα κληθείτε να είσαστε εκεί, για να βρούμε την καλύτερη δυνατή λύση. 

Ευχαριστώ, κύριε Πρόεδρε. 

ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κ. Φουντά. 

Ο κ. Καλαμακίδης έχει το λόγο για δύο λεπτά για να αναπτύξει την επίκαιρη ερώτηση. 

ΙΩΑΝΝΗΣ ΚΑΛΑΜΑΚΙΔΗΣ: Κύριε Υπουργέ, οφείλω να κάνω μία διευκρίνιση. Οι κτιριακές εγκαταστάσεις που εκτίθενται σε αναγκαστικό πλειστηριασμό ανήκουν στον ήδη πτωχεύσαντα Πτηνοτροφικό Συνεταιρισμό Χαλκίδας, όπως είπατε, ενώ η "SYNKO ABEE" είναι μία άλλη ομοειδής πτηνοτροφική επιχείρηση, η οποία διοικείται από νέους ανθρώπους, επιστήμονες, που έχουν εμπειρία του αντικειμένου και μεγάλη γνώση. Η "SYNKO ABEE" δεν οφείλει ούτε μια δραχμή. 

Αυτή την ερώτηση την έκανα, πρώτον, για να προστατεύσουμε το προσωπικό που εργάζεται εκεί, γιατί όπως ξέρετε, η Εύβοια αντιμετωπίζει ένα οξύτατο πρόβλημα ανεργίας. Δεν είναι δυνατόν να ανεχθούμε άλλο χτύπημα, γιατί έχουμε φθάσει στο έσχατο όριο. 

Ο δεύτερος λόγος ήταν, για να ζητήσω μία ίση μεταχείριση όλων των ομοειδών επιχειρήσεων, διότι δυστυχώς υπάρχει μία ενορχηστρωμένη επίθεση άλλων ανταγωνιστικών ομοειδών επιχειρήσεων κατά της "SYNKO", με αντικειμενικό σκοπό να την εξοντώσουν για ίδιον όφελος. Θα πρέπει, λοιπόν, όλες αυτές οι επιχειρήσεις να αντιμετωπιστούν επί ίσοις όροις και, βεβαίως, θεωρώ θετικό το ότι θα έλθετε στη Χαλκίδα, για να δείτε τα προβλήματα, να εκθέσουμε και εμείς τις απόψεις μας και, εν πάση περιπτώσει, να δώσουμε κάποια λύση, διότι πράγματι από τις επιχειρήσεις αυτές δεν ζουν μόνο οι δύο χιλιάδες εργαζόμενοι, αλλά και πολλές δορυφορικές επιχειρήσεις, οι οποίες ζουν από την κεντρική αυτή επιχείρηση. Συνεπώς υπάρχει μία αλυσίδα συμφερόντων σε όλην αυτήν την περιοχή. Θα πρέπει με μεγάλη συμπάθεια να δείτε και να αντιμετωπίσετε το πρόβλημα αυτό της Εύβοιας. 

Ευχαριστώ. 

ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κ. Καλαμακίδη. 

Ο κ. Φουντάς έχει το λόγο για δύο λεπτά, για να 

  


 

  

Σελίδα 1189 

δευτερολογήσει. 

ΠΑΡΑΣΚΕΥΑΣ ΦΟΥΝΤΑΣ (Υφυπουργός Γεωργίας): Κύριε Πρόεδρε, δεν θα καταναλώσω τα δύο λεπτά. 

'Ηθελα να πω ότι φαίνεται, πράγματι, πως είναι νέο το καθεστώς λειτουργίας της "SYNKO", αλλά, δυστυχώς, έχει φορτωθεί όλα τα παρελκόμενα του παρελθόντος τα χρέη κλπ., επομένως είναι σε πολύ δύσκολη κατάσταση και η εταιρεία και οι εργαζόμενοι. 

Δέχομαι ότι πρέπει να προστατευθούν οι εργαζόμενοι, δέχομαι να υπάρξει ίση μεταχείριση, αλλά έχω να σας πληροφορήσω, κύριε συνάδελφε, ότι και η εταιρεία "ΜΙΜΙΚΟΣ" δεν είναι σε καλή κατάσταση. Εδώ επικαλείσθε ίση μεταχείριση, αλλά και εκεί η κατάσταση είναι άσχημη. 'Αρα, ίση μεταχείριση προς τα κάτω ίσως! 

Πιστεύω, όμως, ότι κατά τη μετάβασή μας εκεί, όπου θα είναι και η ΑΤΕ μαζί, θα ακούσουμε όλες τις απόψεις, θα υπάρξει ο αντίλογος και θα γίνει συζήτηση, ώστε να βρεθεί η καλύτερη λύση, γιατί ο στόχος μας είναι πράγματι αυτή η μεγάλη κρίση, η ανεργία, που φθάνει πιστεύω τα 30%, να σταματήσει και να βελτιωθεί για το καλό των εργαζομένων, για το καλό της Χαλκίδας, που μέχρι πριν από λίγα χρόνια παρήγαγε και παράγει ακόμα τη μεγαλύτερη ποσότητα λευκού κρέατος. Εκεί, λοιπόν, θα τα πούμε καλύτερα και πιστεύω ότι θα αναζητήσουμε την καλύτερη λύση και εάν υπάρχει, θα τη βρούμε. Ευχαριστώ. 

ΙΩΑΝΝΗΣ ΚΑΛΑΜΑΚΙΔΗΣ: Θα χαρούμε ιδιαίτερα. 

ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κ.Φουντά. 

Τρίτη είναι η με αριθμό 142/11.11.98 επίκαιρη ερώτηση του Βουλευτή του Κομμουνιστικού Κόμματος Ελλάδος κ. Αχιλλέα Κανταρτζή προς τον Υπουργό Εθνικής Παιδείας και Θρησκευμάτων, σχετικά με τα Προγράμματα Σπουδών Επιλογής (ΠΣΕ) για την τριτοβάθμια εκπαίδευση κλπ. 

Η επίκαιρη ερώτηση του κ. Κανταρτζή έχει ως εξής: 

"Η Κυβέρνηση στα πλαίσια των κατευθύνσεων της Ευρωπαϊκής 'Ενωσης ψήφισε το ν. 2525/97, στον οποίον εκτός από τα νέα μέτρα που πήρε για το λύκειο και τα οποία είχαν σαν αποτέλεσμα την πλήρη αποδιοργάνωση της Λυκειακής Εκπαίδευσης, θέσπισε παράλληλα και τα Προγράμματα Σπουδών Επιλογής (ΠΣΕ), που αφορούν την τριτοβάθμια εκπαίδευση. 

Παρά τους ισχυρισμούς της Κυβέρνησης ότι με τα Π.Σ.Ε. αναβαθμίζεται η πανεπιστημιακή εκπαίδευση, ότι δίνεται η δυνατότητα να έχουν πρόσβαση στα πανεπιστήμια νέα τμήματα της νεολαίας και όσοι από τους εργαζόμενους επιθυμούν να σπουδάσουν ή να ξανασπουδάσουν, η συντριπτική πλειοψηφία των Α.Ε.Ι. αλλά και τα μεγαλύτερα Τ.Ε.Ι. της χώρας, όπως το Τ.Ε.Ι. της Αθήνας, απέρριψαν τα Π.Σ.Ε. και αρνούνται να τα εφαρμόσουν με την ατράνταχτη και επιχειρηματολογημένη αιτιολογία ότι υποβαθμίζουν τις σπουδές, ότι ρυμουλκούν παράλληλα την υποβάθμιση των πτυχίων των συμβατικών Α.Ε.Ι., ότι κινούνται στο επίπεδο της στενής κατάρτισης, που σε ελάχιστο χρόνο απαξιώνεται, ότι δημιουργούν ένα στενά εξειδικευμένο εργατικό δυναμικό, που θα είναι έρμαιο στις ευκαιριακές ανάγκες και πιέσεις της λεγόμενης αγοράς. 

'Ηδη η κατάσταση, που έχει δημιουργηθεί στα πανεπιστήμια της χώρας, είναι εκρηκτική, όπου φοιτητές και διδακτικό προσωπικό στη συντριπτική τους πλειοψηφία απορρίπτουν την εφαρμογή των Π.Σ.Ε. 

Ερωτάται ο κύριος Υπουργός, μπροστά στην καθολική απόρριψη της πολιτικής της, όσον αφορά τα Π.Σ.Ε. από τους άμεσα ενδιαφερόμενους φορείς, σκέπτεται να αποσύρει τα Π.Σ.Ε. και το ν. 2525/97 και να εισακούσει τις θεμελιωμένες προτάσεις των αρμόδιων εκπαιδευτικών και συλλογικών φορέων;" 

Ο Υφυπουργός Εθνικής Παιδείας και Θρησκευμάτων κ. Ανθόπουλος έχει το λόγο για τρία λεπτά για να πρωτολογήσει. 

ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Κύριε Πρόεδρε, κύριοι συνάδελφοι, τα Προγράμματα Σπουδών Επιλογής που κατ'αρχήν είχαν τιτλοφορηθεί ΕΛΚΥΣ (Ελεύθεροι Κύκλοι Σπουδών), δεν είναι ένας παράλληλος θεσμός προς τους άλλους θεσμούς της εκπαιδευτικής μεταρρύθμισης. Με το ν.2525 θεσμοθετήθηκε ως βασικός θεσμός, διότι κρίθηκε αναγκαίος και οπωσδήποτε ωφέλιμος, τόσο για την εκπαίδευση όσο και για την κοινωνία. 

Τι είναι τα Προγράμματα Σπουδών Επιλογής; Είναι ένας ευέλικτος λειτουργικός θεσμός σπουδών. Παράλληλα υπάρχει και αναπτύσσεται με τα κλασικά παραδοσιακά προγράμματα σπουδών σε Α.Ε.Ι. και Τ.Ε.Ι., έχει μια ευελιξία που δεν έχουν τα άλλα, προσεγγίζει εύκολα τα νέα γνωστικά αντικείμενα και φυσικά αναπτύσσεται με διατμηματική συνεργασία, τόσο σε επίπεδο των Α.Ε.Ι. όσο και σε επίπεδο των Τ.Ε.Ι. Εκείνο δε που αποτελεί και πρωτοφανές φαινόμενο χάρη σ'αυτά τα προγράμματα είναι και η αρξαμένη ήδη συνεργασία ανάμεσα σε Α.Ε.Ι. και Τ.Ε.Ι., όπως είναι στο Α.Ε.Ι. Ιωαννίνων και το Τ.Ε.Ι. Ηπείρου, όπου αναπτύχθηκε ένα τέτοιο πρόγραμμα. 

'Ενα, επίσης, άλλο χαρακτηριστικό των Προγραμμάτων Σπουδών Επιλογής που διευρύνουν τα προϊόντα -ας το πω έτσι και με οικονομικούς όρους- της τριτοβάθμιας εκπαίδευσης είναι ότι δεν επιβάλλονται ούτε διά της βίας ούτε της σωματικής ούτε της ψυχολογικής. 'Οποια τμήματα θέλουν, σε όποια πανεπιστήμια, τα εγκρίνουν, αναπτύσσονται και λειτουργούν. 

Να δούμε όμως και σε ποιους απευθύνονται αυτά τα Προγράμματα Σπουδών Επιλογής. Απευθύνονται πρώτα απ'όλα -και έχει αποδειχθεί και από τη ζήτηση και από την παρακολούθησή τους- στους φοιτητές, στους πτυχιούχους Α.Ε.Ι. και Τ.Ε.Ι., σε εργαζόμενους και ανέργους κατόχους απολυτηρίου και φυσικά σε όλες τις ηλικίες, για να ανταποκριθούμε σ'αυτό που οι σύγχρονες ανάγκες της κοινωνίας της γνώσης επιβάλλουν και όχι καμιά οδηγία της Ευρωπαϊκής 'Ενωσης. Αυτό να το καταλάβουμε. Η διά βίου εκπαίδευση υλοποιείται μόνο μέσα από τα Προγράμματα Σπουδών Επιλογής, που με μεγάλη καθυστέρηση η χώρα μας, επιτέλους, υιοθέτησε με την εκπαιδευτική μεταρρύθμιση. 'Ετσι, λοιπόν, έχουν και κοινωνική αποστολή, διότι δεν αφήνουν ανυπεράσπιστο τον κάτοχο ενός πτυχίου, με απαξιωμένη γνώση. 

Του δίνουν την ευχέρεια ακριβώς με αυτήν την ευελιξία σε επιστημονικό επίπεδο, με την προσέγγιση και εφαρμογή νέων γνωστικών αντικειμένων, να ανταποκριθεί επιθετικά, όχι αμυντικά στις ανάγκες της αγοράς. 

Θα συνεχίσω, κύριε Πρόεδρε, στη δευτερολογία μου. 

ΠΡΟΕΔΡΕΥΩΝ (Παναγιώτης Σγουρίδης): Ο κ. Κανταρτζής έχει το λόγο για δύο λεπτά. 

ΑΧΙΛΛΕΥΣ ΚΑΝΤΑΡΤΖΗΣ: Ο κύριος Υπουργός στην τοποθέτησή του προσπάθησε να ωραιοποιήσει την κατάσταση σχετικά με τα Προγράμματα Σπουδών Επιλογής. Αναφέρθηκε στη δήθεν αναγκαιότητά τους και είπε ότι έτσι δίνεται το δικαίωμα για μόρφωση και σε άλλες κατηγορίες εργαζομένων, που δεν συμμετέχουν στα πανεπιστήμια. Η πραγματικότητα όμως είναι διαφορετική, η πραγματικότητα είναι ότι η Κυβέρνηση δεν προχώρησε σε αυτήν την επιλογή, σε αυτήν την απόφαση, με στόχο την αναβάθμιση και της δημόσιας δωρεάν παιδείας. 'Αλλος είναι ο στόχος της. Αν ήθελε τέτοιο πράγμα, θα προχωρούσε στην καθιέρωση της δωδεκάχρονης εκπαίδευσης, στην αύξηση των δαπανών για την παιδεία και όχι στα ψίχουλα που δίνονται μέσα από τον προϋπολογισμό. 

Μέσα από τα Προγράμματα Επιλογής Σπουδών προωθείται η συνολική υποβάθμιση των Ανωτάτων Εκπαιδευτικών Ιδρυμάτων. Με τις βεβαιώσεις σπουδών, για όσους παρακολοθούν περιορισμένα μαθήματα, εκείνο που γίνεται είναι η προώθηση μιας περιορισμένης κατάρτισης ενός περιορισμένου αριθμού εργαζομένων, που γρήγορα θα οδηγηθεί στην απαξίωση λόγω της περιορισμένης μόρφωσης που έχει, αφού δεν θα μπορεί να παρακολουθεί τις γενικότερες εξελίξεις. Είναι εναρμονισμένη στα συμφέροντα και στις επιδιώξεις του μεγάλου κεφαλαίου, που ζητάει μισοειδικευμένο φθηνό εργατικό δυναμικό και γι' αυτούς είναι αναγκαία αυτά τα προγράμματα. 

Αναφέρθηκε ο κύριος Υπουργός στην τοποθέτησή του για προϊόντα των Ανωτάτων Εκπαιδευτικών Ιδρυμάτων. Μα πού θα πάει τελικά αυτή η κατάσταση, κύριε Υπουργέ; Προϊόν η 

  

 

  

Σελίδα 1190 

παιδεία, προϊόν η υγεία, προϊόν όλες οι κοινωνικές υπηρεσίες. Είναι εναρμονισμένες ακριβώς σ' αυτές τις απαιτήσεις που επιδιώκει η Ευρωπαϊκή 'Ενωση. Σας το επισημάναμε αυτό, όσον αφορά την υποβάθμιση των τίτλων σπουδών στη συζήτηση του νομοσχεδίου. Δεν μας ακούσατε. Σας το επισημαίνουν τώρα τα πανεπιστήμια, σας το επισημαίνουν οι σύγκλητοι, αφού τα μεγαλύτερα πανεπιστήμια της χώρας αρνούνται να προχωρήσουν στην καθιέρωση αυτών των προγραμμάτων. Ανοίγετε το δρόμο για την υπονόμευση της δημόσιας δωρεάν παιδείας, αφού ταυτόχρονα προβλέπεται και η δυνατότητα για την επιβολή διδάκτρων σε όσους θα φοιτούν και θα έχουν ηλικία πάνω από είκοσι πέντε χρόνια. 

Πρέπει επιτέλους να αναλάβει η Κυβέρνηση τις ευθύνες της. Με τα μέτρα αυτά, τα οποία προωθεί, τα οποία δυναμιτίζουν τη δημόσια δωρεάν παιδεία και την οδηγούν σε ακόμη μεγαλύτερη υποβάθμιση, σπέρνει πραγματικά θύελλες και θα θερίσει ανέμους. Η εκπαιδευτική κοινότητα, οι γονείς, οι μαθητές και οι καθηγητές, δεν θα μείνουν με σταυρωμένα χέρια. Θα αγωνιστούν, για να ανατρέψουν αυτές τις αντιλαϊκές επιλογές. 

ΠΡΟΕΔΡΕΥΩΝ (Παναγιώτης Σγουρίδης): Ο κύριος Υφυπουργός έχει το λόγο για δύο λεπτά για να δευτερολογήσει. 

ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Κύριε Πρόεδρε, ο βερμπαλισμός αυτής της παράταξης είναι γνωστός. Καταδικάζει την πρόθεση, καταδικάζει μετά και μία αποδεδειγμένη, οφθαλμοφανή, επιτυχία. 

Ξεκίνησαν αυτά τα προγράμματα -για σκεφθείτε- το Μάρτιο του 1998. Δεν πέρασαν οκτώ μήνες και ήδη θεωρούνται καταδικαστέα ή καταδικασμένα από αυτήν την παράταξη, ενώ συμβαίνει ακριβώς το αντίθετο. Και η αντίδραση αυτή της παράταξης ήταν από την πρώτη στιγμή μεγάλη, διότι είχαν προβλέψει την επιτυχία των προγραμμάτων. 

ΑΧΙΛΛΕΥΣ ΚΑΝΤΑΡΤΖΗΣ: Υπάρχουν ομόφωνες αποφάσεις της Συγκλήτου... 

ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Κύριε συνάδελφε, σας σεβάστηκα όση ώρα μιλούσατε και δεν σας διέκοψα. 

ΠΡΟΕΔΡΕΥΩΝ (Παναγιώτης Σγουρίδης): Σας παρακαλώ, κύριε Κανταρτζή ! 

ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Βερμπαλισμό χρησιμοποιήσατε, επιχειρήματα θα εισπράξετε. 

ΕΥΑΓΓΕΛΟΣ ΜΠΟΥΤΑΣ: Οι αποφάσεις της Συγκλήτου είναι βερμπαλισμός; 

ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Δεκαοκτώ Α.Ε.Ι. έχει η χώρα. 'Ηδη εφαρμόζονται έντεκα Προγράμματα Σπουδών Επιλογής (ΠΣΕ). Δεκατέσσερα Τ.Ε.Ι. έχει η χώρα. 'Ηδη εφαρμόζονται δεκαπέντε Προγράμματα Σπουδών Επιλογής. Σύνολο, είκοσι έξι προγράμματα στους πρώτους οκτώ μήνες εφαρμογής των ΠΣΕ. Αντιδρούν ένα-δύο πανεπιστήμια. Δικαίωμά τους, δεν επιβάλλεται τίποτε. Αλλά για δείτε τα στατιστικά δεδομένα, δείτε και τη ζήτηση. Σε ένα πρόγραμμα, αγαπητοί συνάδελφοι, υπάρχουν τέσσερις χιλιάδες υποψήφιοι και δεν μπορούμε να πάρουμε πάνω από διακόσιους, διακόσιους πενήντα. Και ποιοι είναι αυτοί; Πτυχιούχοι, που θέλουν να βελτιώσουν, ως εργαζόμενοι, τη θέση τους στο χώρο εργασίας, είναι άνεργοι πτυχιούχοι, οι οποίοι θέλουν να μπουν δυναμικά στο χώρο εργασίας με σύγχρονη γνώση. 

Δεν είναι στενή κατάρτιση, αγαπητέ μου, τα Προγράμματα Σπουδών Επιλογής. Ασχοληθείτε λιγάκι με το περιεχόμενό τους, για να καταλάβετε επιτέλους την αλήθεια. Είναι διά βίου εκπαίδευση, δεν είναι στενή κατάρτιση και μη διαστρεβλώνετε, όπως έχετε συνηθίσει, τα πάντα εδώ μέσα, διότι προσπαθείτε με τα υλικά και τη φρασεολογία ενός κατεδαφισμένου πρώην υπαρκτού σοσιαλισμού, να κτίζετε αναχώματα αντίδρασης στην πρόοδο αυτής της χώρας. 

ΕΥΑΓΓΕΛΟΣ ΜΠΟΥΤΑΣ: Θα πάρετε το βραβείο του αντικομμουνισμού, κύριε Υπουργέ. 

ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κ. Ανθόπουλο. 

Η τέταρτη με αριθμό 140/11.11.98 επίκαιρη ερώτηση της Βουλευτού του Συνασπισμού της Αριστεράς και της Προόδου κ. Ανδριανής Λουλέ προς τον Υπουργό Υγείας και Πρόνοιας, σχετικά με την ένταξη των γιατρών του Ιδρύματος Κοινωνικών Ασφαλίσεων στο Εθνικό Σύστημα Υγείας (ΕΣΥ), διαγράφεται λόγω κωλύματος του κυρίου Υπουργού. 

Πέμπτη είναι η υπ' αριθμόν 132/10.11.98 επίκαιρη ερώτηση του Βουλευτή του Δημοκρατικού Κοινωνικού Κινήματος κ. Γεωργίου Τσαφούλια προς τον Υπουργό Γεωργίας, σχετικά με την κατάργηση της προμήθειας, που υποχρεώνει η Αγροτική Τράπεζα να καταβάλουν οι αγρότες, που ζητούν αναλυτικούς λογαριασμούς για τα χρέη τους. 

Η επίκαιρη ερώτηση του κ. Τσαφούλια έχει ως εξής: 

"Δυνάμει της υπ' αριθμ. 222/97 διαταγής του Διοικητού της Αγροτικής Τράπεζας της Ελλάδος, οι ζητούντες αγρότες αναλυτικό λογαριασμό των χρεών τους από τη χρονολογία που εγεννήθη το χρέος και μετέπειτα μέχρι σήμερον υποχρεούνται να καταβάλουν προμήθεια λόγω απασχολήσεως υπαλλήλων. 

Φθάνουμε σε σημεία να φθάνουν οι προμήθειες από εκατόν εξήντα χιλιάδες (160.000) έως και τετρακόσιες χιλιάδες (400.000) δραχμές και πλέον του ποσού τούτου. 

Οι πάμπτωχοι χρεωμένοι αγρότες όχι μόνο αυτό το ποσό δεν δύνανται να καταβάλουν αλλά ούτε την κανονική δόση του χρέους ή ένα μέρος του χρέους. 

Επειδή αυτή η διαταγή αποτελεί το αίσχος της αγροτικής πολιτικής. Επειδή τέτοια επιβάρυνση και εκμετάλλευση του αγροτικού κόσμου δεν έχει προηγούμενο στην ιστορία για τους αδυνάτους και φτωχούς ανθρώπους. 

Ερωτάται ο κύριος Υπουργός: 

1. Εάν θεωρεί δίκαιη και ηθική την άνω διαταγή. 

2. Εαν προτίθεται η Κυβέρνηση να προβεί σε ενέργειες για την κατάργηση του καθεστώτος αυτού, που πλήττει τους πάμπτωχους αγρότες." 

Ο Υφυπουργός Γεωργίας κ. Βρεττός έχει το λόγο για τρία λεπτά, για να πρωτολογήσει. 

ΚΩΝΣΤΑΝΤΙΝΟΣ ΒΡΕΤΤΟΣ (Υφυπουργός Γεωργίας): Ευχαριστώ, κύριε Πρόεδρε. 

Πράγματι, υπάρχει ένα τέτοιο σύστημα. 'Οταν ένας αγρότης ζητήσει πληροφορίες, η τράπεζα του ζητάει δέκα χιλιάδες (10.000) δραχμές. Βέβαια, μιλάμε για γραπτές πληροφορίες, οι οποίες -απ' ό,τι έχω πληροφορηθεί- απασχολούν το προσωπικό για αρκετές ώρες, εφόσον ο αγρότης ζητάει ολοκληρωμένα στοιχεία. 

Με επαφή που κάναμε με την Αγροτική Τράπεζα, με την ευκαιρία της απαντήσεως, θέσαμε το θέμα με την έννοια που το έθεσε και η επίκαιρη ερώτηση, αν χρειάζεται, δηλαδή, να πληρώνει ο αγρότης δέκα χιλιάδες (10.000) δραχμές, για να πληροφορηθεί στοιχεία από τη σύμβαση που έχει κάνει και μάλιστα αν καμιά φορά ζητήσει για την ίδια σύμβαση καινούρια στοιχεία, θα πρέπει να πληρώσει άλλες δέκα χιλιάδες (10.000) δραχμές. 

Η απάντηση που μας δόθηκε είναι ότι γίνεται πολλή δουλειά γι' αυτές τις περιπτώσεις, αλλά παρ'όλα αυτά, μετά από δική μας παρέμβαση, η τράπεζα είναι διατεθειμένη να μειώσει αυτό το ποσόν. Δεν ξέρουμε πόσο ακριβώς, αλλά θα το μειώσει οπωσδήποτε, διότι πραγματικά είναι μεγάλο και πολλές φορές είναι δυσβάστακτο για αγρότες, οι οποίοι δεν έχουν ούτε τη δυνατότητα να το πληρώσουν αλλά ούτε και τα μέσα να πληροφορηθούν ορισμένα πράγματα, που αφορούν τα χρέη τους. 

Ευχαριστώ πολύ. 

ΠΡΟΕΔΡΕΥΩΝ (Παναγιώτης Σγουρίδης): Ο κ. Τσαφούλιας έχει το λόγο. 

ΓΕΩΡΓΙΟΣ ΤΣΑΦΟΥΛΙΑΣ: Κύριε Υπουργέ, πήγε κάποιος αγρότης και είπε στην τράπεζα: "'Ανοιξε τα βιβλία σου να μου πεις τι χρωστάω και κάνε μου αναλυτικό λογαριασμό για εδώ και τρία χρόνια". 'Ηταν ο Παναγιώτης Γαλάνης, Χαϊκάλη Πατρών. Και του λέει η τράπεζα: "Προκαταβολή εκατόν εξήντα χιλιάδες (160.000) δραχμές". 

 

 

  

Σελίδα 1191 

Απάντηση είναι αυτή που μας δώσατε, κύριε Υπουργέ; Δεν λυπάσθε για την κηδεία του αγροτικού κόσμου; 'Εχετε κάνει την κηδεία του. Τώρα τους ξεθάβετε; Τι θα ελαττώσει; Είναι υπευθυνότητα Υπουργού; Ο αγροτικός κόσμος έχει καταδικαστεί εις θάνατον εξ υπαιτιότητός σας. Είναι απάντηση ότι θα μειώσει η Αγροτική Τράπεζα το ποσόν που ζητάει, προκειμένου να δώσει απάντηση σ' αυτούς που ζητάνε να μάθουν τι χρωστάνε, στους πεθαμένους; 

Για ποια κοινωνική πολιτική μιλάτε; Αυτοί όλοι είναι κάτω από τα όρια της φτώχειας και τους ζητάτε εκατόν εξήντα χιλιάδες (160.000), για να ανοίξετε τα βιβλία σας και να τους δώσετε απάντηση για το τι χρωστάνε. Υπάρχει μεγαλύτερο αίσχος αγροτικής πολιτικής; 

Αν δεν επέμβετε τώρα και αν δεν δώσετε το λόγο σας τώρα ότι θα καταργηθεί αυτό, έχετε καταδικασθεί εκατό φορές στη συνείδηση του αγροτικού κόσμου. Μην περιμένετε το 40% του αγροτικού κόσμου. 'Εχουν αλλάξει τώρα. Τελειώσατε, σβήσατε! Είναι η τελευταία απόδειξη της χειρότερης και σκληρότερης, απαίσιας και επώδυνης αγροτικής πολιτικής, που κάνετε. Αυτό δεν θέλει απάντηση να μου δώσετε. Θα το απαντήσει ο ίδιος ο αγροτικός κόσμος. Είναι ξεφτίλα η υπόθεση. 

ΠΡΟΕΔΡΕΥΩΝ (Παναγιώτης Σγουρίδης): Ο κύριος Υπουργός έχει το λόγο για δύο λεπτά για να δευτερολογήσει. 

ΚΩΝΣΤΑΝΤΙΝΟΣ ΒΡΕΤΤΟΣ (Υφυπουργός Γεωργίας): Κύριε Πρόεδρε, κύριε συνάδελφε και κύριοι συνάδελφοι, ο κόσμος περιμένει από μας -καμιά φορά βγαίνουν και ειδήσεις στην τηλεόραση από αυτήν την Αίθουσα- τουλάχιστον να είμαστε ψύχραιμοι. Περιμένει, τουλάχιστον, να χρησιμοποιούμε λέξεις, οι οποίες δεν προκαλούν. Περιμένει, τουλάχιστον, να έχουμε ένα επίπεδο. Τέτοιο επίπεδο, φοβάμαι, ότι δεν υπήρξε από τον αγαπητό κύριο συνάδελφο, όταν χρησιμοποίησε τις λέξεις, που όλοι ακούσαμε προηγουμένως. 

Ούτε και να περιμένει ο κύριος συνάδελφος να μας φοβίσει, έστω και αν είμαστε νέοι σ' αυτήν τη θέση. Γνωρίζουμε πολύ καλά τι υποκρύπτεται πίσω από τέτοιου είδους τοποθετήσεις προκλητικές. Ούτε και φοβάται η Κυβέρνηση, κύριε συνάδελφε ... 

ΓΕΩΡΓΙΟΣ ΤΣΑΦΟΥΛΙΑΣ: Αφού συνεχίζει το θάψιμο του αγροτικού προβλήματος. Τι να φοβάται; 

ΠΡΟΕΔΡΕΥΩΝ (Παναγιώτης Σγουρίδης): Σας παρακαλώ, κύριε Τσαφούλια. 

ΚΩΝΣΤΑΝΤΙΝΟΣ ΒΡΕΤΤΟΣ (Υφυπουργός Γεωργίας): Ούτε και φοβάται η Κυβέρνηση, κύριε συνάδελφε, από τις δικές σας φωνές. Η Κυβέρνηση αντιμετωπίζει τα θέματα των αγροτών με υπευθυνότητα, κοιτάζει να λύσει τα προβλήματά τους, κοιτάζει να είναι κοντά τους, όσο μπορεί περισσότερο. 

ΓΕΩΡΓΙΟΣ ΤΣΑΦΟΥΛΙΑΣ: Θα τους θάψετε άλλη μια φορά. 

ΚΩΝΣΤΑΝΤΙΝΟΣ ΒΡΕΤΤΟΣ (Υφυπουργός Γεωργίας): Εκείνο το οποίο πρέπει να προσέξετε, είναι η δική σας συμπεριφορά, διότι αυτή η συμπεριφορά βλάπτει συνολικά το αγροτικό κίνημα, όχι η δική μας. 

ΓΕΩΡΓΙΟΣ ΤΣΑΦΟΥΛΙΑΣ: Δικαιώνει τον αγροτικό κόσμο η συμπεριφορά μου. 

ΚΩΝΣΤΑΝΤΙΝΟΣ ΒΡΕΤΤΟΣ (Υφυπουργός Γεωργίας): Ειδικότερα για το θέμα της Αγροτικής Τράπεζας, δεν αποκλείω να υπήρξαν και τέτοιες απαντήσεις. Εφόσον το καταθέτετε εδώ, εγώ είμαι υποχρεωμένος να το δεχθώ. 

Αλλά σας λέω ότι η απάντηση, την οποία πήρα από την Αγροτική Τράπεζα, είναι ότι τις περισσότερες φορές απασχολούνται πολλοί υπάλληλοι για να δώσουν απαντήσεις. Παρ'όλα αυτά, εξακολουθώ να επιμένω ότι... 

ΓΕΩΡΓΙΟΣ ΤΣΑΦΟΥΛΙΑΣ: Ακούστε λογική Υπουργού. 

ΠΡΟΕΔΡΕΥΩΝ (Παναγιώτης Σγουρίδης): Μα, σας παρακαλώ, είναι δυνατόν να λέτε τέτοια πράγματα, κύριε Τσαφούλια; 

ΚΩΝΣΤΑΝΤΙΝΟΣ ΒΡΕΤΤΟΣ (Υφυπουργός Γεωργίας): Δεν εξετάζεται η λογική του Βουλευτή πρώτα και μετά του Υπουργού; 

ΠΡΟΕΔΡΕΥΩΝ (Παναγιώτης Σγουρίδης): Εδώ πρέπει να έχουμε και κάποιο σεβασμό ο ένας απέναντι στον άλλον. 

ΓΕΩΡΓΙΟΣ ΤΣΑΦΟΥΛΙΑΣ: Τον αισθάνομαι σαν υποδιευθυντή υποκαταστήματος της Αγροτικής Τράπεζας τον κύριο Υπουργό. 

ΠΡΟΕΔΡΕΥΩΝ (Παναγιώτης Σγουρίδης): Σας παρακαλώ, κύριε Τσαφούλια. 

ΚΩΝΣΤΑΝΤΙΝΟΣ ΒΡΕΤΤΟΣ (Υφυπουργός Γεωργίας): Η απάντηση είναι ότι θα μειωθεί αυτό το ποσό. 

ΓΕΩΡΓΙΟΣ ΤΣΑΦΟΥΛΙΑΣ: Να καταργηθεί, να μην το μειώσετε. 

ΚΩΝΣΤΑΝΤΙΝΟΣ ΒΡΕΤΤΟΣ (Υφυπουργός Γεωργίας): Αυτό είναι δικαίωμά σας να το ζητάτε. Εμείς θα κάνουμε αυτό που θεωρούμε σκόπιμο. 

ΠΡΟΕΔΡΕΥΩΝ (Παναγιώτης Σγουρίδης): Ας μείνει μέσα από αυτήν την επίκαιρη ερώτηση -και αυτό ενδιαφέρει τους αγρότες- ότι θα επιχειρηθεί να μειωθεί το ποσό και αν είναι δυνατόν, να εξαλειφθεί. Αυτό πρέπει να μείνει. 

ΓΕΩΡΓΙΟΣ ΤΣΑΦΟΥΛΙΑΣ: Το δεύτερο, που είπατε εσείς. 

ΠΡΟΕΔΡΕΥΩΝ (Παναγιώτης Σγουρίδης): Μα, αυτό είπε ο κύριος Υπουργός. Σας παρακαλώ, κύριε Τσαφούλια. Αν μείνουμε στο σεβασμό του ενός απέναντι στον άλλον μέσα σε αυτήν την Αίθουσα, θα βγάλουμε και τα σωστά συμπεράσματα, γιατί αυτά θέλει ο κόσμος. 

Κύριοι συνάδελφοι, τη συνεδρίασή μας παρακολουθούν από τα δυτικά θεωρεία, αφού προηγουμένως ξεναγήθηκαν στην έκθεση της αίθουσας "ΕΛΕΥΘΕΡΙΟΣ ΒΕΝΙΖΕΛΟΣ", σαράντα εννέα μαθητές και μαθήτριες με τρεις συνοδούς καθηγητές από το 1ο Τοσίτσειο Λύκειο - Αρσάκειο Εκάλης Ανατολικής Αττικής. 

Η Βουλή τους καλωσορίζει. 

(Χειροκροτήματα απ'όλες τις πτέρυγες) 

Θα ήθελα να πω στους αγαπητούς μαθητές ότι σήμερα επειδή έχουμε κοινοβουλευτικό έλεγχο, γι'αυτό βρίσκονται στην Αίθουσα μόνο οι Βουλευτές που ερωτούν και οι Υπουργοί οι οποίοι απαντούν. Γι'αυτό η Αίθουσα δεν έχει περισσότερους Βουλευτές. 

Επίκαιρες ερωτήσεις δεύτερου κύκλου: 

Πρώτη είναι η με αριθμό 135/11.11.98 επίκαιρη ερώτηση της Βουλευτού του Πανελλήνιου Σοσιαλιστικού Κινήματος κ. Ελένης Ανουσάκη προς την Υπουργό Ανάπτυξης, σχετικά με την παιδική διαφήμιση, τα μέτρα προστασίας των παιδιών κλπ. 

Η επίκαιρη ερώτηση της κ. Ανουσάκη είναι η ακόλουθη: 

"Η παιδική διαφήμιση εισέβαλε πια στη ζωή των μικρών καταναλωτών. 

Πρέπει να προστατευθεί το παιδί από τις εμπορικές πρακτικές. Το μέλλον των παιδιών βρίσκεται στα χέρια μας. 

Πρέπει να θεσπίσουμε νόμους ικανούς να προστατεύσουν τα παιδιά μας από την εκμετάλλευση της παραπλανητικής και καταστροφικής διαφήμισης. Πρέπει να υπάρξει περιορισμός της παιδικής τηλεοπτικής διαφήμισης. Πρέπει το περιεχόμενο των διαφημίσεων να μην τραυματίζει την παιδική ψυχή. Πρέπει η πολιτεία να παρέμβει άμεσα και έγκαιρα. 

Ερωτάται η κυρία Υπουργός: 

Πώς θα αντιμετωπισθεί η παιδική διαφήμιση στα σύγχρονα μέσα (τηλεόραση, INTERNET, ραδιόφωνο) και πώς θα προστατεύσουμε το παιδί από τις καταστροφικές εμπορικές πρακτικές;". 

Ο Υφυπουργός Ανάπτυξης κ. Χρυσοχοϊδης έχει το λόγο για τρία λεπτά, για να πρωτολογήσει. 

ΜΙΧΑΗΛ ΧΡΥΣΟΧΟΪΔΗΣ (Υφυπουργός Ανάπτυξης): Κύριε Πρόεδρε, η συνάδελφος κ. Ανουσάκη διατυπώνει με την ερώτησή της την κοινή αγωνία όλων μας για την προστασία του παιδιού από τα πολλαπλά μηνύματα που δέχεται τα τελευταία χρόνια καθημερινά μέσω της διαφήμισης. 

Είναι, πράγματι, ένα κρισιμότατο ζήτημα, που δεν απασχολεί μόνο τη χώρα μας, αλλά απασχολεί συνολικά την Ευρωπαϊκή 'Ενωση. Πράγματι έχουμε χρέος να θωρακίσουμε τον παιδικό πληθυσμό από τους πολλαπλούς κινδύνους που προκαλούνται από τη μαζική εκπομπή αυτών των μηνυμάτων. 

Στη χώρα μας, όπως γνωρίζετε, το θέμα της διαφήμισης ρυθμίζεται με το ν. 2251 για την προστασία του καταναλωτή και σύμφωνα με το νόμο αυτόν αθέμιτη και παραπλανητική διαφήμιση κρίνεται αυτή, η οποία έχει σαν στόχο ή έχει 

  


 

  

Σελίδα 1192 

ενδεχόμενο αποτέλεσμα την πρόκληση ή εκμετάλλευση αισθημάτων φόβου, προλήψεων ή δυσειδαιμονιών, ή την εξώθηση σε εγκληματικές πράξεις, ή δημιουργεί την εικόνα στις πιο ευάλωτες κατηγορίες του πληθυσμού υπερβολικά δελεαστικής προσφοράς. 

Επίσης, πρέπει να σας τονίσω ότι η χώρα μας είναι μία από τις λίγες χώρες στην Ευρώπη, στην οποία απαγορεύεται η μετάδοση τηλεοπτικών διαφημίσεων παιδικών παιχνιδιών από τις επτά το πρωί μέχρι τις δέκα το βράδυ και ασφαλώς δεν υπάρχει περιορισμός στη διαφήμιση άλλων προϊόντων, επειδή αυτά καταναλώνονται από τις υπόλοιπες ή από όλες τις ομάδες του πληθυσμού. 

Πέρα από αυτές τις διατάξεις που σας ανέφερα, που εμπεριέχονται στο νόμο για την προστασία του καταναλωτή, υπάρχουν οι ιδιαίτερες διατάξεις που αφορούν το παιδί, σε συνδυασμό με το ν. 2328/95, που αναφέρεται στα Μέσα Ενημέρωσης και στον Τύπο. Η πολιτεία θεωρεί ότι το παιδί πρέπει να τύχει ειδικής μεταχείρισης, λόγω της απειρίας και γιατί φυσικά διακατέχεται από μία σχετική ευπιστία. 

Πρέπει να ξέρετε ακόμη ότι το Εθνικό Ραδιοτηλεοπτικό Συμβούλιο έχει θεσπίσει τον Κώδικα Δεοντολογίας ραδιοτηλεοπτικών διαφημίσεων. Υπάρχει ο Κώδικας Δεοντολογίας, σε ό,τι αφορά την ίδια την αγορά ο Ελληνικός Κώδικας Διαφήμισης και νομίζω ότι υπάρχει ένα ολοκληρωμένο πλαίσιο, σε ό,τι αφορά την προστασία των παιδιών από τη διαφημιστική επίθεση που γίνεται μέσω των τηλεοπτικών μέσων. 

Πρέπει να σας αναφέρω, επίσης, επειδή υπήρξαν κάποια παράπονα καταναλωτών τελευταία, σχετικά με τον απαγορευμένο χρόνο της διαφήμισης των παιχνιδιών από τα ραδιοτηλεοπτικά μέσα, ότι η Γενική Γραμματεία του Καταναλωτή έχει αποστείλει αυστηρό έγγραφο προς το Εθνικό Ραδιοτηλεοπτικό Συμβούλιο και στους ιδιωτικούς σταθμούς, προκειμένου να μην υπάρχουν παραβάσεις του νόμου. 

Ευχαριστώ, κύριε Πρόεδρε. 

ΠΡΟΕΔΡΕΥΩΝ (Παναγιώτης Σγουρίδης): Και εμείς ευχαριστούμε, κύριε Χρυσοχοϊδη. 

Ορίστε, κυρία Ανουσάκη, έχετε το λόγο για δύο λεπτά, να αναπτύξετε την επίκαιρη ερώτησή σας. 

ΕΛΕΝΗ ΑΝΟΥΣΑΚΗ: Θεωρώ ότι είναι "κορυφαίο θέμα", πρέπει να προστατεύσουμε το παιδί. Θα συμφωνήσω και με τον κύριο Υπουργό, θωρακίσουμε την τρυφερή παιδική του ψυχή, που ούτε με τους νόμους, που υπάρχουν, oύτε και με αυτούς, που θα γίνουν, μπορεί "να θωρακιστεί". 

Καθημερινά υπάρχει μία "καταστροφική μανία" της προώθησης των προϊόντων, κύριε Υπουργέ. 'Οποιος παρακολουθεί το Σαββατοκύριακο παιδικές εκπομπές -γιατί μου αρέσουν εμένα οι παιδικές εκπομπές- ενδιάμεσα βλέπει κάποιος να σκοτώνει, κάποιος να τρυπάει μ' ένα ξίφος και τέλος να βρίσκει μία σοκολάτα και αυτό είναι τo λιγότερo που μπορώ να αναφέρω. 

Πρέπει να θεσπιστούν νέοι νόμοι, για το τι επιτρέπεται και τι απαγορεύεται. Γιατί, ξέρετε, μπλεκόμαστε μέσα στο Δαίδαλο πια των νόμων και των διατάξεων και των επιτροπών και υποεπιτροπών και τελικά "τραυματίζεται η παιδική ψυχή". 

Φυσικά δεν μου απαντήσατε, τι μπορούμε να κάνουμε μέσω του INTERNET για τα παιδιά. Λογικό αυτό, αλλά πρέπει σαν χώρα κάτι να κάνουμε. 

Πρέπει να περιορίσουμε και να απαγορεύσουμε την έμμεση παιδική διαφήμιση των σχολικών προϊόντων. Παραδείγμα: 'Ενα παιδί πάει στο γιατρό του και σκίζει μία καρέκλα ή πνίγει το γιατρό. Μιλάμε, δηλαδή, για παιδιά σε κατάσταση νευρικής κρίσης. 

Εσείς κάνετε πάρα πολύ καλά τη δουλειά σας και έχετε και επιτυχία σαν Υπουργός. Τους κυνηγάτε, τους τιμωρείτε, οι διαφημιστές όμως βρίσκουν κόλπα, τερτίπια και μας ξεπερνούν. 

Εδώ είναι το πρόβλημα. Πώς μπορούμε να μπούμε εμπόδιο σ'αυτήν την καταναλωτική μανία, που υπάρχει, και στις μοντέρνες μεθόδους διαφήμισης; Υπάρχουν "ανεξέλεγκτα προϊόντα διατροφικά", που δεν ξέρω τι περιέχουν μέσα -έχουμε και τα πιο παχύσαρκα παιδιά- και δεν ξέρω τι πρέπει να κάνουμε ακόμα. 

Για να έχουν, λοιπόν, σωστή καταναλωτική συνείδηση οι αυριανοί πολίτες, πρέπει να κάνουμε εκπομπές μέσω του Υπουργείου σας, ώστε να υπάρχει και αυτό, να υπάρχει και το άλλο. Πρέπει να υπάρχει ένα συγκριτικό στοιχείο, κύριε Υπουργέ. 

Τέλος, θα πω ότι υπάρχουν τα διαφημιστικά φυλλάδια μέσα στα περιοδικά, στις εφημερίδες και στα ταχυδρομεία, που διαφημίζουν, αν θέλετε, "ναρκωτικές ουσίες". Επειδή είμαι πολύ υπεύθυνη, δεν θέλω να αναφερθώ συγκεκριμένα, αλλά έχουν σταλεί και σε μένα διαφημίσεις για διάφορα "χαπάκια ευεξίας". 

(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού) 

Πρέπει, λοιπόν, να θεσπιστεί και ένας άλλος νόμος, όσον αφορά τη διαφήμιση, που απευθύνεται στο παιδί, πέρα από το Ραδιοτηλεοπτικό Συμβούλιο, πέρα από το νόμο των καταναλωτών, που να μπορεί να φράζει το δρόμο σ'αυτό το ανεξέλεγκτο που γίνεται, ώστε να μην είμαστε ανίσχυροι μπροστά σ'αυτήν την καταναλωτική μανία του κέρδους. 

Κύριε Πρόεδρε, ευχαριστώ για την ανοχή σας. 

ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε την κ. Ανουσάκη. 

Ο κ. Χρυσοχοϊδης έχει το λόγο για δύο λεπτά, για να δευτερολογήσει. 

ΜΙΧΑΗΛ ΧΡΥΣΟΧΟΪΔΗΣ (Υφυπουργός Ανάπτυξης): Γνωρίζετε καλύτερα από μένα, κυρία Ανουσάκη, ότι το μεγάλο θέμα της διαμόρφωσης μιας καταναλωτικής συνείδησης αποτελεί θέμα της παιδείας μας και ήδη το θέμα της προστασίας του καταναλωτή έχει μπει στα σχολειά, έστω και σε κάποια πρώτη μορφή. Νομίζω ότι είναι ένα σημαντικό βήμα. 

Πιστεύω ότι είναι χρέος της πολιτείας να διαμορφώσουμε συνολικά μια καταναλωτική συνείδηση, ιδιαίτερα εμείς οι ενήλικες, προκειμένου να καθοδηγήσουμε και τα παιδιά μας. 

Το δεύτερο, το οποίο ήθελα να επισημάνω, είναι ότι πράγματι απαιτείται ένα ειδικότερο νομοθετικό πλαίσιο, σε ό,τι αφορά την προστασία του παιδιού από της σύγχρονης μορφής εμπορικές επικοινωνίες. Πρέπει να σας πω ότι πολύ σύντομα θα υπάρχει ένα τέτοιο πλαίσιο και θα το θέσουμε υπόψη σας. 

Ευχαριστώ, κύριε Πρόεδρε. 

ΕΛΕΝΗ ΑΝΟΥΣΑΚΗ: Και εγώ ευχαριστώ, κύριε Υπουργέ. 

ΠΡΟΕΔΡΕΥΩΝ (Παναγιώτης Σγουρίδης): Τρίτη επίκαιρη ερώτηση είναι η με αριθμό 143/11-11-98 του Βουλευτή του Κομμουνιστικού Κόμματος Ελλάδος κ. Ευάγγελου Μπούτα προς τον Υπουργό Γεωργίας, σχετικά με τη λήψη μέτρων για την ταχύτερη παράδοση της παραγωγής βαμβακιού από τους βαμβακοπαραγωγούς, την αποτροπή ζημιών κλπ. 

Η επίκαιρη ερώτηση του κ. Μπούτα είναι η ακόλουθη: 

"Ο καθορισμός από το Υπουργείο Γεωργίας σε χαμηλά επίπεδα της αναμενόμενης στρεμματικής παραγωγής βαμβακιού στις περισσότερες περιοχές της χώρας, σε συνδυασμό με τη φετινή καλή παραγωγή και τη χρονοβόρα διαδικασία των ενστάσεων, έχει δημιουργήσει σοβαρά προβλήματα στην πλειοψηφία των βαμβακοπαραγωγών, γιατί δεν μπορούν να πωλήσουν την επιπλέον παραγωγή τους και δεν έχουν κατάλληλες αποθήκες να την αποθηκεύσουν, με αποτέλεσμα οι κίνδυνοι για υποβάθμιση αυτής της παραγωγής και οικονομική ζημιά να γίνονται βέβαιοι. 

Το πρόβλημα θα μπορούσε να διευθετηθεί αν γίνονταν δεκτές χωρίς εξέταση οι ενστάσεις των βαμβακοπαραγωγών για στρεμματικές παραγωγές μεγαλύτερες μέχρι και 15%, αυτών που είχαν αρχικά καθοριστεί και παραδίνονταν άμεσα αυτές οι ποσότητες, ενώ η διαδικασία της εξέτασης των ενστάσεων να ισχύσει για την παράδοση των ποσοτήτων που ξεπερνούν και την προσαύξηση του 15%. 

Ερωτάται ο κύριος Υπουργός, τι ενέργειες θα κάνει, για να παραδώσουν άμεσα την παραγωγή τους οι βαμβακοπαραγωγοί και να αποτρέψει σίγουρες ζημιές;". 

Ο Υφυπουργός Γεωργίας κ. Βρεττός έχει το λόγο για τρία λεπτά, για να πρωτολογήσει. 

ΚΩΝΣΤΑΝΤΙΝΟΣ ΒΡΕΤΤΟΣ (Υφυπουργός Γεωργίας): Ευχαριστώ, κύριε Πρόεδρε. 

  


 

  

Σελίδα 1193 

Η ερώτηση του συναδέλφου έχει κάποια λογική, αν κανείς εξέταζε το θέμα σε μια άλλη χρονική περίοδο. 

Τώρα, όπως ξέρετε, κύριε συνάδελφε, το 75% της παραγωγής έχει ήδη παραδοθεί και μένει το 25%, το οποίο αν είναι πράγματι τόσο, δεν έχει και μεγάλα προβλήματα αποθήκευσης. 

Επιπλέον -και αυτό είναι το σημαντικότερο- γνωρίζετε πολύ καλά ότι με τον έλεγχο που γίνεται, ο οποίος μάλιστα θα πραγματοποιηθεί δυο φορές φέτος -θα γίνει και κατά τη διάρκεια του Δεκεμβρίου- υπάρχει διασφάλιση στο να μην υπερβούμε το όριο της παραγωγής και έτσι να μην υπάρχουν συνυπευθυνότητες, οι οποίες τελικά δημιουργούν προβλήματα στους ίδιους τους παραγωγούς αφού μειώνεται η τιμή. 

Συνεπώς αυτό το σύστημα έχει αποδειχθεί ότι κατά κάποιον τρόπο διασφαλίζει τελικά το εισόδημα των παραγωγών. 

Κατά την άποψή μου, θα ήταν λάθος να δεχθούμε την πρότασή σας, διότι τότε, δεν θα μπορούσε κανείς να αποκλείσει και παρενέργειες στο όλο σύστημα, με την έννοια ότι κάποιοι θα μπορούσαν να δηλώσουν και πλασματικά ποσά. Ευχαριστώ πολύ, κύριε Πρόεδρε. 

ΠΡΟΕΔΡΕΥΩΝ (Παναγιώτης Σγουρίδης): Ο κ. Μπούτας έχει το λόγο. 

ΕΥΑΓΓΕΛΟΣ ΜΠΟΥΤΑΣ: Κύριε Πρόεδρε, από τα στοιχεία που συλλέξαμε -από την έρευνα που κάναμε- από τις υπηρεσίες του Οργανισμού Βάμβακος, στις κατά τόπους υπηρεσίες, αποδεικνύεται ότι πάντα σε αυτούς που κάνουν τις ενστάσεις, παραχωρείται ένα 15% επιπλέον, για να παραδώσουν. 

'Ομως, έχει βαθύτερες αιτίες το ζήτημα. Κατ' αρχήν το σύνολο της παραγωγής που εκτιμάει ο Οργανισμός Βάμβακος, είναι εγκεφαλικό και δεν είναι πραγματικό. 'Αρα από την αρχή, με τη μειωμένη παραγωγή που εκτιμά ότι θα υπάρχει, δημιουργείται το πρόβλημα. Το ένα είναι αυτό. 

Το δεύτερο είναι ότι οι συνεχείς διακοπές της δυνατότητας παράδοσης του προϊόντος, με τα ισοζύγια ή τις καταμετρήσεις, δημιουργούν μία σειρά προβλήματα. Κατ' αρχήν συμπιέζεται ο χρόνος παράδοσης του προϊόντος και της δυνατότητας διαπραγμάτευσης των παραγωγών και αυτό αποβαίνει προς όφελος των εκκοκκιστών που συμπιέζουν τις τιμές στους παραγωγούς. 'Ηδη σε εξήντα μέρες εκκοκκιστικής περιόδου έχουμε είκοσι μέρες καθυστέρηση, εξαιτίας αυτών των γεγονότων και βέβαια μία καταμέτρηση, η οποία είναι αμφιβόλου αποτελεσματικότητας και μπορεί να χρησιμοποιηθεί και έτσι κι αλλιώς, ιδιαίτερα για να δοθεί η ελπίδα, ότι η τελική τιμή θα είναι πολύ μεγαλύτερη. 

Επίσης, υπάρχουν οικονομικές επιπτώσεις, από την αποθήκευση του προϊόντος, από την υποβάθμιση του προϊόντος κλπ. Και δεν είναι μόνο οικονομικές προς τους παραγωγούς, είναι και δυσμενείς προς το ίδιο το προϊόν που υποβαθμίζεται συνολικά και αυτό έχει πραγματικά κόστος και στους παραγωγούς, αλλά και συνολικά όσον αφορά την πορεία του προϊόντος. 

Με αυτήν την ευκαιρία αυτή, θα ήθελα να φέρω και το ζήτημα της πληρωμής. Οι παραγωγοί είναι απλήρωτοι δύομισι μήνες τώρα, από τις 20 Σεπτέμβρη που ξεκίνησε η παράδοση. 

Νομίζω, ότι αν τα πάρουμε όλα αυτά υπόψη και αν δούμε το πρόβλημα που δημιουργείται από μία απόφαση του Οργανισμού Βάμβακος, η οποία ήταν εγκεφαλική απόφαση και δεν ήταν πραγματική, θα καταλάβουμε γιατί δημιουργούνται όλα αυτά τα προβλήματα. Θα μπορούσε να είχε αποφευχθεί αυτό το πρόβλημα. 

Βεβαίως, αυτήν την στιγμή ένα μεγάλο μέρος των ενστάσεων έχει προχωρήσει, αλλά οι καθυστερήσεις και οι επιπτώσεις από τα προβλήματα που δημιουργήθηκαν, είναι μεγάλες και αυτό εξαγριώνει ακόμα περισσότερο τους παραγωγούς. Είναι που είναι σε κακά χάλια, δημιουργούνται και με αυτά τα προβλήματα μεγαλύτερες δυσκολίες. 

ΠΡΟΕΔΡΕΥΩΝ (Παναγιώτης Σγουρίδης): Ο κύριος Υφυπουργός έχει το λόγο. 

ΚΩΝΣΤΑΝΤΙΝΟΣ ΒΡΕΤΤΟΣ (Υφυπουργός Γεωργίας): Δεν θα παραγνωρίσω ότι πράγματι δημιουργούνται ορισμένα προβλήματα από αυτές τις διαδικασίες και από εσφαλμένες ίσως λειτουργίες υπαλλήλων. Εντούτοις, θα μου επιτρέψετε, κύριε συνάδελφε, να επανέλθω πάλι στη γενική αρχή, ότι όλα αυτά γίνονται τελικά για το συμφέρον του ίδιου του παραγωγού, ότι δηλαδή πρέπει να διασφαλίσουμε όσο είναι δυνατό μεγαλύτερη τιμή. Και αυτό διασφαλίζεται με τη μεγαλύτερη δυνατή και σωστή εκτίμηση της παραγωγής. 

Εκείνο το οποίο έχει σημασία και το αναγνωρίζω είναι να πληρώνεται έγκαιρα ο παραγωγός. 'Οπως ίσως θα γνωρίζετε, υπήρξε ένα πρόβλημα στο σύστημα της μηχανογράφησης του Υπουργείου Γεωργίας, το οποίο ξεπεράστηκε και είμαστε σε θέση να πληρώσουμε τους βαμβακοπαραγωγούς το συντομότερο δυνατόν. Εάν αυτό είναι το ερώτημά σας -εύλογο ερώτημα- η απάντηση είναι ότι θα πληρωθούν το συντομότερο δυνατόν, διότι ήδη το σύστημα λειτουργεί. Ευχαριστώ. 

ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε και εμείς τον κύριο Υφυπουργό. 

Τέταρτη είναι η με αριθμό 138/11.11.98 επίκαιρη ερώτηση του Βουλευτή του Συνασπισμού της Αριστεράς και της Προόδου κ. Ευάγγελου Αποστόλου προς την Υπουργό Ανάπτυξης, σχετικά με το διαγωνισμό πώλησης των Ναυπηγείων Χαλκίδας. 

Η επίκαιρη ερώτηση είναι η ακόλουθη: 

"Στις 4 Δεκεμβρίου 1998 η Ελληνική Τράπεζα Βιομηχανικής Ανάπτυξης προβαίνει σε δεύτερο δημόσιο διαγωνισμό για την πώληση των παγίων περιουσιακών στοιχείων και τη μεταβίβαση της πλωτής δεξαμενής του Ναυπηγείου Χαλκίδας. 

Στους όρους της διακήρυξης αναφέρεται, ως δέσμευση για τον πλειοδότη, η λειτουργία του ναυπηγείου, ως ενιαίου ναυπηγοεπισκευαστικό σύνολο επί μία πενταετία και συμπληρώνεται με τη φράση "μη αποκλειομένων άλλων χρήσεων", κάτι που δεν έχει συμβεί μέχρι σήμερα σε καμία ανάλογη περίπτωση. 

Επειδή, 

α) πριν τον πρώτο διαγωνισμό διέρρευσαν πληροφορίες ότι για το ναυπηγείο ενδιαφέρθηκαν γνωστά βιομηχανικά συγκροτήματα της περιοχής, με σκοπό να χρησιμοποιήσουν για άλλες χρήσεις και 

β) στους όρους της διακήρυξης δεν υπάρχει δέσμευση για συγκεκριμένες θέσεις εργασίας, 

Ερωτάται η κυρία Υπουργός: 

Αν θα εγκρίνει ως πλειοδότη φορέα, που δεν θα εξασφαλίζει τις σημερινές θέσεις εργασίας, καθώς και τη συνέχιση λειτουργίας της μονάδας ως ναυπηγοεπισκευαστικό κέντρο". 

Η κυρία Υφυπουργός έχει το λόγο. 

ΑΝΝΑ ΔΙΑΜΑΝΤΟΠΟΥΛΟΥ (Υφυπουργός Ανάπτυξης): Κύριε Πρόεδρε, όπως είναι γνωστό, υπάρχει ήδη στη δημοσιότητα η προκήρυξη του δεύτερου διεθνούς διαγωνισμού για την πώληση των Ναυπηγείων Αυλίδας. Η τελική ημερομηνία των προσφορών είναι η 4 Δεκεμβρίου. 

Ο διαγωνισμός και οι όροι του έχουν σαν κύριο στόχο η επιχείρηση να λειτουργήσει σαν ναυπηγοεπισκευαστική, να είναι ανταγωνιστική και να είναι βιώσιμη. Αυτός είναι ο βασικός μας στόχος, ώστε να μη μπούμε σε νέες περιπέτειες θέσεων εργασίας, οι οποίες κινδυνεύουν ή επιχειρήσεων που θα παρουσιάζουν τα χαρακτηριστικά της σημερινής. 

Διότι, κύριε συνάδελφε, αναφέρεσθε στην ερώτησή σας για τη σημερινή λειτουργία του ναυπηγοεπισκευαστικού κέντρου και θα προσέθετα και ασφαλώς θα συμφωνούσατε για την πλασματική λειτουργία του ναυπηγοεπισκευαστικού κέντρου. Γιατί η συγκεκριμένη επιχείρηση λειτουργεί με την ανοχή και του ελληνικού κράτους και του ΙΚΑ. 

Στόχος μας λοιπόν είναι μία ισχυρή επιχείρηση. Για να επιλέξουμε τον αγοραστή για τα Ναυπηγεία Αυλίδας, έχουμε τις εξής προϋποθέσεις: 

Πρώτον, για να συζητηθεί η προσφορά ενός επενδυτή, θα πρέπει να γίνει αποδεκτή η φερεγγυότητά του με συγκεκριμένους όρους, που καθορίζονται στην προκήρυξη και δεύτερον, η τελική επιλογή διέπεται από τρεις παράγοντες. Ο πρώτος είναι οι θέσεις εργασίας, όπου υπάρχει μια επιδότηση στη βαθμολογία, όταν οι θέσεις εργασίας είναι μέχρι τετρα-

 

 

  

Σελίδα 1194 

κόσιες, το τίμημα και οι επενδύσεις. Η προτεραιότητα είναι στις θέσεις εργασίας. Και δίνεται δυνατότητα μετά το διαγωνισμό σε μία επιπλέον διαπραγμάτευση με τον πλειοδότη, ιδιαίτερα όσον αφορά το θέμα των θέσεων εργασίας. 

Συνοψίζοντας, λέγω ότι στόχος μας είναι μια ισχυρή, ανταγωνιστική επιχείρηση με το μάξιμουμ δυνατό αριθμό των θέσεων εργασίας, πραγματικών όμως, εγγυημένων θέσεων εργασίας. 

ΠΡΟΕΔΡΕΥΩΝ (Παναγιώτης Σγουρίδης): Ο κ. Αποστόλου έχει το λόγο. 

ΕΥΑΓΓΕΛΟΣ ΑΠΟΣΤΟΛΟΥ: Κυρία Υπουργέ, θα συμφωνήσω μαζί σας ότι η σημερινή λειτουργία είναι πλασματική. Είναι γνωστή η συμπεριφορά του σημερινού μισθωτή, αλλά επιτρέψτε μας την αγωνία μας για ένα νομό, που γνωρίζετε τα τεράστια προβλήματα που έχει. Και αυτό που ενδιαφέρει τους εργαζόμενους και όλο το λαό της Ευβοίας είναι η διασφάλιση των θέσεων εργασίας και πρώτιστα τα δικαιώματά τους. 

Στον πρώτο διαγωνισμό πράγματι και ίσως και σ' αυτόν, προβλέπεται κατά 40% στην αξιολόγηση, όσον αφορά τις θέσεις εργασίας. Για τους συγκεκριμένους όμως εργαζόμενους υπάρχει κάποια δέσμευση; Εκεί είναι το ερώτημα. Και πώς θα διασφαλιστεί η συνέχιση της απασχόλησης αυτών των εργαζομένων, λαμβάνοντας υπόψη ότι πολλοί απ' αυτούς είναι κάποιας ηλικίας, έχουν κάποια εξειδίκευση και είναι πολύ δύσκολο σε ένα νομό, που υπάρχει τεράστια ανεργία, να βρουν δουλειά και ποιες δεσμεύσεις υπάρχουν, όσον αφορά τα κεκτημένα δικαιώματά τους και την προϋπηρεσία τους; 

Επίσης, στον πρώτο διαγωνισμό αναφερόταν η λειτουργία, τουλάχιστον για μια πενταετία, ως ναυπηγοεπισκευαστικής μονάδας. Τώρα προσθέσατε μία φράση, η οποία λέγει "μη αποκλειομένων άλλων χρήσεων". Μήπως πίσω απ' αυτό κρύβεται κάτι; Διότι γνωρίζετε τις αντιδράσεις των εργαζομένων, που υπήρξαν στον πρώτο διαγωνισμό, όταν υπήρχαν πληροφορίες ότι ορισμένα βιομηχανικά συγκροτήματα θα παρέμβουν και θα θέσουν προσφορά με αποκλειστικό σκοπό να το μετατρέψουν αργότερα ως εμπορικό λιμάνι. 

Eπίσης στο διαγωνισμό λέτε ότι εάν μέσα σε τρεις μήνες από την υποβολή των δεσμευτικών προσφορών δεν βγει ο σημερινός ενοικιαστής, τότε ο διαγωνισμός κηρύσσεται άκυρος. Αυτό τι σημαίνει, τη στιγμή που εσείς οι ίδιοι -και όλοι το γνωρίζουν -λέτε ότι υπάρχει τελεσίδικη απόφαση έξωσης. 

'Ολα αυτά που σας μεταφέρω είναι ανησυχίες των εργαζομένων μήπως τυχόν αύριο μείνουν στο δρόμο και όταν είναι γνωστό ότι δεν μπορείτε να κρύψετε ότι σε ανάλογες περιπτώσεις όπως Σκαραμαγκά, Ελευσίνα -ξέρετε ότι αυτά τα πληροφορείται ο εργαζόμενος κόσμος- υπήρξε μια άλλη συμπεριφορά. 

Πάντως αυτό που ανησυχεί όλους είναι να υπάρξει συγκεκριμένη μέριμνα σχετικά με τις θέσεις εργασίας, με τη διασφάλιση των δικαιωμάτων των εργαζομένων. 

ΠΡΟΕΔΡΕΥΩΝ (Παναγιώτης Σγουρίδης): Η Υφυπουργός Αναπτυξης κ. Διαμαντοπούλου έχει το λόγο 

ΑΝΝΑ ΔΙΑΜΑΝΤΟΠΟΥΛΟΥ (Υφυπουργός Ανάπτυξης): Κύριε Πρόεδρε, προφανώς συμμερίζομαι και την αγωνία και τις παρατηρήσεις σε μεγάλο βαθμό του κυρίου συναδέλφου, μια και είμαι σε συνεχή επαφή με τους εργαζόμενους και επανειλημμένα μου έχουν μεταφέρει τον προβληματισμό τους. 

Θα πρέπει να κάνω μια πρώτη βασική παρατήρηση, ότι οι εργαζόμενοι στα Ναυπηγεία Αυλίδας είναι εργαζόμενοι μιας ιδιωτικής επιχειρήσης. Δεν είναι εργαζόμενοι σε κρατική επιχείρηση. Αυτό είναι σαφές. Η διασφάλιση των δικαιωμάτων τους, των συμβάσεών τους και των αποζημιώσεών τους διέπονται από τους νόμους του κράτους και βάσει αυτών θα γίνουν όλες οι ρυθμίσεις. 

Το δεύτερο. Στο διαγωνισμό όσον αφορά τουλάχιστον την πενταετή λειτουργία του ναυπηγείου, είναι ακριβώς η ίδια διατύπωση με τον πρώτο διαγωνισμό και στόχος μας είναι να λειτουργήσει σαν ναυπηγείο δίνοντας τη δυνατότητα να υπάρχουν- εάν υπάρχει ανάγκη -και άλλες συμπληρωματικές δραστηριότητες. Το βασικό πάντως είναι να λειτουργήσει για μια πενταετία τουλάχιστον σαν ναυπηγείο. 

Η εξασφάλιση των θέσεων εργασίας είναι και για μας το πρώτιστο και γι' αυτό έχει αυτήν τη διατύπωση η προκήρυξη. Αλλά δεν πρέπει να ξεχνάμε ότι ο μέγιστος αριθμός των θέσεων εργασίας που θα εξασφαλιστεί πρέπει να είναι αυτός που θα εξασφαλίζει και τη βιωσιμότητα της επιχείρησης. Μεγάλος αριθμός θέσεων εργασίας ο οποίος θα οδηγεί σε αδιέξοδα την επιχείρηση, είναι σαν να κάνουμε μια τρύπα στο νερό. Γι' αυτό και έχουμε βάλει έναν όρο που βάζει έναν, όπως ξέρετε, αριθμό στον παρονομαστή του κλάσματος που καθορίζει τις θέσεις εργασίας τετρακόσια, όπου επιδοτεί κυρίως τον αγοραστή που θα δώσει το μέγιστο αριθμό θέσεων εργασίας. 

'Οσον αφορά για την έξωση του συγκεκριμένου μισθωτή που βρίσκεται σήμερα, σαφώς υπάρχουν αποφάσεις και σαφώς είναι τα πράγματα καθαρά. Απλά θέλουμε να διαβεβαιώσουμε τους υποψήφιους επενδυτές, ότι δεν θα υπάρχει πρόβλημα με τη μίσθωση, διότι παρόμοιοι φόβοι δημιούργησαν προβλήματα στον πρώτο διαγωνισμό. 

ΠΡΟΕΔΡΕΥΩΝ (Παναγιώτης Σγουρίδης): Τελευταία είναι η με αριθμό 134/10.11.98 επίκαιρη ερώτηση, του Βουλευτού του Δημοκρατικού Κοινωνικού Κινήματος κ. Καρατάσου προς τον Υπουργό Μεταφορών και Επικοινωνιών, σχετικά με την κατάσταση του σταθμού διοδίων στον επαρχιακό δρόμο που οδηγεί από την εθνική οδό Αθηνών - Λαμίας προς το Δήλεσι και τις άλλες κοινότητες της περιοχής. 

Η επικαιρη ερώτηση του κ. Καρατάσου έχει ως εξής: 

"Το Ταμείο Εθνικής Οδοποιίας έχει ως σκοπό την εκτέλεση έργων στο εθνικό οδικό δίκτυο της χώρας, ώστε οι 'Ελληνες πολίτες, αλλά και οι ξένοι που το χρησιμοποιούν να κινούνται άνετα, γρήγορα και χωρίς κινδύνους. 

Βασικός του πόρος είναι οι εισπράξεις των διοδίων. Διόδια υπάρχουν και πρέπει να υπάρχουν σε όλο το εθνικό οδικό δίκτυο. Είναι όμως απαράδεκτο -και δεν συμβαίνει πουθενά αλλού -να πληρώνει κανείς διόδια αφήνοντας το εθνικό οδικό δίκτυο και μπαίνοντας σε παράπλευρο δρόμο μικρής κυκλοφορίας που οδηγεί σε μικρούς δήμους και κοινότητες. Αυτό συμβαίνει στις Αφίδνες. Πληρώνει ο οδηγός στο σταθμό διοδίων Αφιδνών και λίγο πιο πέρα, αφήνοντας την εθνική οδό και μπαίνοντας στο επαρχιακό δίκτυο, πληρώνει και πάλι. 

Επειδή αυτό δεν συμβαίνει σε κανένα άλλο σημείο του εθνικού οδικού δικτύου, επειδή είναι απαράδεκτο και παράλογο να πληρώνει ο πολίτης διόδια όταν κινείται έξω από το εθνικό οδικό δίκτυο, 

Ερωτάται ο κύριος Υπουργός: 

Εάν προτίθεται να καταργήσει το σταθμό διοδίων που βρίσκεται εκτός εθνικού οδικού δικτύου, στον επαρχιακό δρόμο που οδηγεί προς το Δήλεσι και άλλους μικρούς δήμους και κοινότητες.". 

Ο Υφυπουργός Περιβάλλοντος χωροταξίας και Δημοσίων 'Εργων κ. Βερελής έχει το λόγο. 

ΧΡΗΣΤΟΣ ΒΕΡΕΛΗΣ (Υφυπουργός Περιβάλλοντος, Χωροταξίας και Δημοσίων 'Εργων): Κύριε Πρόεδρε, το Ταμείο Εθνικής Οδοποιίας είναι ένας Οργανισμός ο οποίος έχει δυο στόχους. Πρώτος στόχος είναι να φέρει σε πέρας μια σειρά από υποχρεώσεις όπως είναι η καθαριότητα των εθνικών οδών, όπως είναι η δημιουργία σταθμών εξυπηρέτησης αυτοκινήτων. Και γνωρίζετε ήδη ότι έχουμε αρχίσει και έχουμε πολύ σύγχρονους σταθμούς εξυπηρέτησης αυτοκινήτων που μας φέρνουν στο επίπεδο που έχουν και οι ευρωπαϊκοί σταθμοί των υπολοίπων κρατών-μελών της Ευρωπαϊκής 'Ενωσης και να εξασφαλίζει και θέματα που έχουν να κάνουν με την ασφάλεια στους κινούμενους πάνω στο εθνικό δίκτυο. 

Η δεύτερη υποχρέωση την οποία έχει το Ταμείο Εθνικής Οδοποιίας είναι καθαρά εισπρακτική, όπου τα χρήματα τα οποία συλλέγονται από τα διόδια περνούν απευθείας στους λογαριασμούς του Υπουργείου Οικονομικών και δεν τα διαχειρίζεται το Ταμείο Εθνικής Οδοποιίας. 

Υπάρχει ένα σύστημα σταθμών διοδίων το οποίο έχει προκύψει με βάση μελέτες οι οποίες έχουν γίνει και οι οποίες μελέτες έγιναν ανάλογα με την εξέλιξη του όλου εθνικού δικτύου. 

 

 

  

Σελίδα 1195 

Ο κ. Καρατάσος θέτει ένα εύλογο ερώτημα. Το ερώτημα είναι το εξής: 'Οποιος εισέρχεται από το σταθμό που βρίσκεται στις Αφίδνες και θέλει να εξέλθει στην περιοχή των Οινοφύτων, πληρώνει διόδια στον παράπλευρο σταθμό. Είναι ο μόνος παράπλευρος σταθμός ο οποίος υπάρχει στο δίκτυο και ο οποίος λέγεται σταθμός διοδίων Οινοφύτων. Αυτός ο σταθμός απεφασίσθη να κατασκευαστεί το 1992. 'Εγινε το 1992 μετά από μια μελέτη η οποία κατεδείκνυε και παραμένει ακόμα επίκαιρη η μελέτη αυτή, ότι υπήρχε μια μεγάλη απώλεια εσόδων διότι οι οδηγοί εξήρχοντο χρησιμοποιώντας αυτήν τη δυνατότητα από το εξηκοστό χιλιόμετρο και εισήρχοντο πάλι παρακάμπτοντας το σταθμό διοδίων που υπάρχει στο Σχηματάρι στο εθνικό δίκτυο, αποφεύγοντας έτσι να πληρώσουν. 

'Οταν έγινε ο σταθμός αυτός το 1992 και μετά από ένα χρονικό διάστημα που ήταν δυνατή η στατιστική παρακολούθηση των εσόδων του σταθμού Σχηματαρίου, του κεντρικού δηλαδή σταθμού ο οποίος είναι πάνω στο εθνικό δίκτυο, μετρήθηκε ότι αυξήθηκαν τα έσοδα του σταθμού Σχηματαρίου κατά περίπου 80%, ένα πολύ σημαντικό ποσό δηλαδή. Αυτό τι σημαίνει; Αυτό σημαίνει ότι αφ'ενός μεν υπήρχε μια παράκαμψη της κίνησης των οχημάτων προκειμένου να αποφευχθεί η πληρωμή διοδίων πρώτον και δεύτερον, η παράκαμψη αυτή αφορούσε ένα σημαντικά μεγάλο αριθμό αυτοκινήτων και βαρέων οχημάτων που είναι και οι κυριότεροι χρήστες και γνωρίζουν πολύ καλά όλες τις δυνατότητες χρήσης, δημιουργώντας και συνθήκες ασφυκτικής κίνησης στο κομμάτι εκείνο της παλιάς εθνικής οδού, το οποίο χρησιμοποιούσαν για παράκαμψη και αύξαναν έτσι και κατά πολύ σημαντικό ποσοστό τα τροχαία ατυχήματα. 'Οταν δημιουργήθηκε αυτός ο παράπλευρος σταθμός , είχαμε τα εξής αποτελέσματα. Πρώτον, αυξήθηκαν κατά 80% τα έσοδα του σταθμού διοδίων Σχηματαρίου. Δεύτερον, μειώθηκαν πάρα πολύ τα ατυχήματα και τρίτον, είχαμε βεβαίως και μειωμένες φθορές που προκαλούσαν οι συνθήκες ασφυκτικής κυκλοφορίας. 

Διάβασα προσεκτικά την ερώτηση του κ. Καρατάσου. 'Ηθελα να τον πληροφορήσω ότι όσοι θέλουν να κινηθούν στην περιοχή έχουν τη δυνατότητα από το 39ο χιλιόμετρο, δηλαδή, από τον κόμβο ο οποίος υπάρχει στη Μαλακάσα, να αποφύγουν το νέο εθνικό δίκτυο, να μπουν στο παλιό εθνικό δίκτυο έτσι ώστε να έχουν πρόσβαση χωρίς διόδια. 

Το δεύτερο το οποίο ήθελα να του πω είναι ότι έχω δώσει εντολή στο Ταμείο Εθνικής Οδοποιίας να εξετάσει όχι την κατάργηση του σταθμού, αλλά τη μετατόπισή του ενδεχομένως στο σημείο εισόδου στο 61ο χιλιόμετρο, προκειμένου να αποφευχθούν όλα αυτά. 

ΠΡΟΕΔΡΕΥΩΝ (Παναγιώτης Σγουρίδης): Αυτή είναι και η λύση, κύριε Υπουργέ, η μετατόπιση. 

ΧΡΗΣΤΟΣ ΒΕΡΕΛΗΣ (Υφυπουργός Περιβάλλοντος, Χωροταξίας και Δημοσίων 'Εργων): Πρέπει να γίνει με βάση μελέτη, κύριε Πρόεδρε. 

ΠΡΟΕΔΡΕΥΩΝ (Παναγιώτης Σγουρίδης): Μάλιστα. 

Ορίστε, κύριε Καρατάσο, έχετε το λόγο. 

ΓΕΩΡΓΙΟΣ ΚΑΡΑΤΑΣΟΣ: Δυστυχώς, ο Υπουργός και η Κυβέρνηση έχουν συνηθίσει να κάνουν ασκήσεις επί χάρτου και όχι ασκήσεις επί εδάφους. Αν είναι δυνατόν! Πείτε μου, σε ποιο μέρος του κόσμου έχει ξαναγίνει αυτό, να πληρώνεις διόδια, να πας για δεκαπέντε περίπου χιλιόμετρα και στη μέση να φεύγεις και να πληρώνεις. 

Και ας έλθουμε στο συλλογισμό σας, κύριε Υπουργέ. Μετά τα διόδια που πληρώνεις στη Χαλκίδα, γιατί δεν γίνεται αυτό και μέχρι τα επόμενα διόδια; Γιατί εκεί βγαίνουν έξω χωρίς να πληρώνουν; Μα, είναι λογική αυτή; 

Είναι λογική ο 'Ελληνας πολίτης για να πάει δεκαπέντε περίπου χιλιόμετρα -τα χιλιόμετρα τα λέω έτσι συμβολικά- να βγαίνει στη μέση και να πληρώνει; Αν ήθελε να πάει από τον παλιό δρόμο, κύριε Υπουργέ, θα πήγαινε προτού πληρώσει. Γιατί να πληρώσει για ορισμένα χιλιόμετρα και μετά να τον στέλνετε από τον παλιό; Υπάρχει κάποια λογική; Είναι σωστό αυτό; Λίγο πριν, όπως ξέρετε, υπάρχουν και τα διόδια που βγαίνουν στη Μαλακάσα. Και εκεί θα βάλετε διόδια; Μετά τα διόδια της Χαλκίδας θα ξαναβάλετε ενδιάμεσα διόδια μέχρι τα επόμενα για να βγει στον επαρχιακό δρόμο; Είναι λογική αυτή; 

Για ξαναδείτε τα πράγματα και μην βλέπετε τους χάρτες και βολευόσαστε από το γραφείο. Πηγαίνετε να δείτε εκεί ότι είναι άδικο. 

'Οσον αφορά, όμως, από το Δήλεσι να έρχονται στην εθνική, εκεί δεν υπάρχει καμία αντίρρηση να βάλετε διόδια. Να τα βάλετε, όμως, με μειωμένο κοστολόγιο, γιατί ήδη τον μισό δρόμο τον έχουν κάνει. Δεν λέμε για την είσοδο προς την εθνική. Λέμε για την έξοδο από την εθνική προς τον περιφερειακό δρόμο. 'Ετσι για να μην τα μπερδεύουμε και μπερδεύουμε και τον κόσμο. 

Δείτε το πάλι, κύριε Υπουργέ, διότι είναι πραγματικά άδικο. Και είναι άδικο γιατί η περιοχή εκεί είναι βιομηχανική, πηγαίνουν εργαζόμενοι. Ξέρετε τι σημαίνει ο εργαζόμενος να δίνει τετρακόσιες (400) δραχμές την ημέρα; Είναι το ψωμί της οικογένειάς του. Γι'αυτό δείτε το καλά. Καταργήστε τα διόδια όσον αφορά την έξοδο και όσον αφορά την είσοδο στην εθνική κρατήστε τα. 

ΠΡΟΕΔΡΕΥΩΝ (Παναγιώτης Σγουρίδης): Ορίστε, κύριε Υπουργέ, έχετε το λόγο για δύο λεπτά για να δευτερολογήσετε. 

ΧΡΗΣΤΟΣ ΒΕΡΕΛΗΣ (Υφυπουργός Περιβάλλοντος, Χωροταξίας και Δημοσίων 'Εργων): Κύριε Πρόεδρε, δεν θα χρειαστούν δύο λεπτά. 

Νομίζω ότι έδωσα μία ολοκληρωμένη εικόνα. Ο σταθμός διοδίων δεν θα καταργηθεί. Θα εξεταστεί μόνο η μετατόπισή του. 

Το δεύτερο που θέλω να πω είναι το εξής: Ευχαριστώ για την παραίνεση να οδηγώ στο εθνικό δίκτυο. Το κάνω αρκετά συχνά. Γνωρίζω πολύ καλά την περιοχή. Νομίζω ότι θα έχουμε την ευκαιρία, μετά από λίγο καιρό που θα έχουμε έτοιμη τη μελέτη, να σας ενημερώσω. 

ΠΡΟΕΔΡΕΥΩΝ (Παναγιώτης Σγουρίδης): Κυρίες και κύριοι συνάδελφοι, εξαντλήθηκε ο κατάλογος των επικαίρων ερωτήσεων. 

  


 

  

Σελίδα 1196 

ΠΡΟΕΔΡΕΥΩΝ (Παναγιώτης Σγουρίδης): Κύριοι Βουλευτές, εισερχόμαστε στην ημερήσια διάταξη των 

ΕΠΕΡΩΤΗΣΕΩΝ

Θα συζητηθεί η υπ'αριθμόν 9/4.11.98 επερώτηση των Βουλευτών του Κομμουνιστικού Κόμματος Ελλάδος κ. Δημητρίου Κωστόπουλου, κ. Χαράλαμπου Αγγουράκη, κ. Μαρίας Μπόσκου, κ. Νικολάου Γκατζή, κ. Ευάγγελου Μπούτα, κ. Αχιλλέα Κανταρτζή, κ. Σταύρου Παναγιώτου, κ. Ευστρατίου Κόρακα και του κ. Απόστολου Τασούλα, προς τους Υπουργούς Εθνικής Οικονομίας, Οικονομικών και Εργασίας και Κοινωνικών Ασφαλίσεων, σχετικά με την εισοδηματική και φορολογική πολιτική της Κυβέρνησης. 

Ο κ. Σταύρος Δήμας με επιστολή του προς το Προεδρείο ορίζει ως Κοινοβουλευτικό Εκπρόσωπο της Νέας Δημοκρατίας για την επερώτηση αυτή τον κ. Γεώργιο Αλογοσκούφη. Επίσης ο Πρόεδρος του Συνασπισμού της Αριστεράς και της Προόδου κ. Νικόλαος Κωνσταντόπουλος ορίζει ως Κοινοβουλευτικό Εκπρόσωπο τον Βουλευτή κ. Ευάγγελο Αποστόλου. Ο Πρόεδρος του Δημοκρατικού Κοινωνικού Κινήματος κ. Δημήτριος Τσοβόλας ορίζει ως Κοινοβουλευτικό Εκπρόσωπο τον κ. Αναστάσιο Ιντζέ. 

Πρώτος θα αναπτύξει την επερώτηση ο Ε' Αντιπρόεδρος της Βουλής κ. Δημήτριος Κωστόπουλος, ο οποίος και έχει το λόγο για είκοσι λεπτά. 

ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): Η επερώτησή μας συζητείται σε μία περίοδο έντονου ενδιαφέροντος για το εισόδημα των εργαζομένων και των συνταξιούχων με δεδομένο ότι κατατέθηκε πριν από λίγα εικοσιτετράωρα ο Προϋπολογισμός του Κράτους. Από μία άποψη, βεβαίως, η συζήτησή μας διεξάγεται με σημαδεμένα χαρτιά γιατί έχει προσδιοριστεί η εισοδηματική πολιτική της Κυβέρνησης και δεν είναι σφικτή, όπως αναφέρουν ορισμένα έντυπα, αλλά είναι στραγγαλιστική και για το 1999. 

Επειδή κατά τη συζήτησή μας προφανώς θα γίνει κουβέντα και για διάφορους αριθμούς, θέλουμε από την αρχή να ξεκαθαρίσουμε ορισμένα πράγματα. 

Πρώτον, διατηρούμε σοβαρές επιφυλάξεις για τα επίσημα στοιχεία που δίδονται και αφορούν το εισόδημα των εργαζομένων. 'Εχουμε κάθε λόγο να το κάνουμε αυτό γιατί κατ'επανάληψη συλλάβαμε εκείνους που φιλοτεχνούν αριθμούς να λένε χοντρές ανακρίβειες που κάνουν τα κόκκαλα του Πυθαγόρα να τρίζουν. Θυμίζουμε το μηδέν συν μηδέν ίσον 14% της Νέας Δημοκρατίας, το τρία συν τρία ίσον 11% του ΠΑ.ΣΟ.Κ. 

Δεύτερον, αρνούμαστε τη λογιστική πολιτική λογική των κυβερνήσεων γιατί πάντα ξεκινάνε από μία προϋπόθεση. Το πέντε το κρασί του μπεκρή. Δηλαδή, να μην θιχτούν τα μεγάλα συμφέροντα, οι λεγόμενοι έχοντες. 

Μια που πολλά λέγονται τελευταία για διορθωτικές κινήσεις της ευρωπαϊκής σοσιαλοδημοκρατίας, να πούμε πως από κόλπα είμαστε μαθημένοι. 'Ο,τι και να κάνουν το "πέντε το κρασί του μπεκρή" θα είναι το δεδομένο. 

Και τρίτον, απορρίπτουμε τη ραγιάδικη αντίληψη ότι το σφίξιμο του ζωναριού είναι το μοιραίο επακόλουθο των συμφωνιών που υπογράψαμε, της Συνθήκης του Μάαστριχτ, της Λευκής Βίβλου κλπ. Και μη βιαστεί κανείς να "καθαρίσει" μαζί μας με τά προπαγανδιστικά τετριμμένα: "Ξέρουμε τι λέει το Κ.Κ.Ε. για την Ευρωπαϊκή 'Ενωση." Μα, το Κ.Κ.Ε. τα λέει; Ο κόσμος φωνάζει! Ο κόσμος διαδηλώνει! Και δεν βγαίνει στους δρόμους από καπρίτσιο ή από αγωνιστικομαζοχισμό. Βγαίνει, γιατί πιέζεται από τα προβλήματα. 

Η γραφτή επερώτησή μας πιάνει σχεδόν όλα τα κεφάλαια και υποκεφάλαια του ζητήματος "εισόδημα του λαού". Θα προσπαθήσουμε να εστιάσουμε την προσοχή μας σε ορισμένα από αυτά και οι Βουλευτές του κομμάτος μας θα τα αναπτύξουν. 

Η Κυβέρνηση μας λέει -και δεν μας λέει απλά, αλλά παίρνει και μέτρα γι'αυτό που λέει, πρόσφατο παράδειγμα ο προϋπολογισμός του κράτους- ότι, για να μπούμε στην ΟΝΕ, πρέπει να μειώσουμε τον πληθωρισμό, να μειώσουμε το δημόσιο χρέος, να μειώσουμε το δημοσιονομικό έλλειμμα. Και επομένως -καταλήγει στη λογική της- κάποιοι θα πληρώσουν, για να γίνουν όλα αυτά. Και αυτοί οι κάποιοι δεν είναι άλλοι από τους εργαζόμενους, τους συνταξιούχους, τους ψιλικατζήδες -θα έλεγα με μια κουβέντα- χωρίς να θίγω βέβαια το λαό. 

Η Κυβέρνηση μάς λέει -και σιγοντάρεται ανοικτά και επίμονα από τη Νέα Δημοκρατία- ότι "χθες πήραμε δάνεια, τα κατασπαταλήσαμε" και ότι "σήμερα τελείωσαν τα ψέματα, δεν μπορούμε να τρώμε παραπάνω από αυτά που έχουμε". Για κάποιους αμύητους, για κάποιους που πιστεύουν χωρίς να ερευνούν -εμείς δεν είμαστε αυτής της σχολής- τέτοιες απόψεις δείχνουν να έχουν μία πειστικότητα. Πραγματικά, σου λέει ο άλλος: "Μα, δεν μπορεί να τρως παραπάνω από αυτά που παράγεις." 'Εχει, επαναλαμβάνω, μια πειστικότητα. Είναι έτσι όμως; 

Εάν ξύσουμε λίγο αυτές τις απόψεις, θα διαπιστώσουμε ότι από κάτω κρύβουν μια μεγάλη πολιτική αλχημεία, μία μεγάλη πολιτική απάτη. 

(Στο σημείο αυτό την Προεδρική 'Εδρα καταλαμβάνει ο Δ' Αντιπρόεδρος της Βουλής κ. ΝΙΚΟΛΑΟΣ ΚΑΤΣΑΡΟΣ) 

Η κοινωνία μας, όπως την έφτιαξαν αυτοί που καθημερινά τη βιάζουν και από πάνω, έχει την πυραμίδα της. Την τερατόμορφη πυραμίδα της και από την άποψη της ταξικής διάρθρωσης και από την άποψη, κατά συνέπεια, του μοιράσματος της πίτας. 

Οι επάνω, δηλαδή οι μεγαλοαστοί, οι εφοπλιστές, οι βιομήχανοι, οι μεγαλέμποροι, οι τραπεζίτες, οι αξιωματούχοι τους, οι "σύμβουλοι", οι διευθυντάδες, οι αερητζήδες, οι χρυσοστόλιστοι δεσποτάδες, η μικρή σε ποσότητα εργατική αριστοκρατία, που όμως κάτω από προϋποθέσεις μπορεί να κάνει μεγάλη ζημιά στο εργατικό κίνημα κλπ., ενώ αποτελούν ένα ασήμαντο ποσοστό στο σύνολο του πληθυσμού, καρπώνονται το μεγαλύτερο κομμάτι της πίτας του συνολικού εθνικού εισοδήματος, γι'αυτούς, αλλά και για τους μηχανισμούς τους. 

Το 80%-90% του πληθυσμού, το κάτω μέρος της πυραμίδας, οι εργάτες, οι υπάλληλοι, οι συνταξιούχοι, οι φτωχοί αγρότες, οι μικρομεσαίοι, οι οσιομάρτυρες του Ο.Γ.Α., οι Αγιάννηδες της ανεργίας μοιράζονται όλοι μαζί το μικρότερο κομμάτι της πίτας, που στο όνομα της διαβόητης ΟΝΕ και με το κόλπο αυτής της υπόθεσης, θα γίνεται όλο και πιο μικρό. Αυτό το ζούμε εξάλλου. 

Μιλώντας κανείς για το εισόδημα των εργαζομένων, οφείλει να δει ποιο είναι το όριο φτώχειας σήμερα στην Ελλάδα και πως αυτό το όριο διαμορφώνεται από τις διάφορες επίσημες υπηρεσίες. Σύμφωνα λοιπόν με τα όσα προβλέπουν αυτές οι επίσημες στατιστικές υπηρεσίες, το όριο φτώχειας για μια τετραμελή οικογένεια ξεπερνάει σήμερα τις τετρακόσιες χιλιάδες (400.000) δραχμές το μήνα. Μέσα σε αυτό το όριο φτώχειας βρίσκονται οι άμεσες δαπάνες διαβίωσης, τα είδη διατροφής, οι δαπάνες για κατοικία, για ρεύμα, τηλέφωνο, κοινόχρηστα, για ένδυση, υπόδηση, για παιδεία, για υγεία, για πολιτισμό. 

Και φυσικά, πρέπει να συμφωνήσουμε με την έννοια του πολιτισμού, που είναι μια δαπάνη. Γιατί για μας, πολιτισμός δεν είναι αυτές οι κουρελοεκπομπές της πλάκας, που έχουν μεγάλη ακροαματικότητα και αυτό είναι γεγονός. Για μας πολιτισμός είναι το θέατρο, είναι η Λυρική, είναι το βιβλίο, γενικά οι τέχνες, που δεν μπορεί να τα έχει πολύς κόσμος. 

Εκατοντάδες χιλιάδες άνεργοι και υποαπασχολούμενοι δεν καλύπτουν αυτό το όριο φτώχειας, είναι κάτω από το όριο φτώχειας και βρίσκονται καθημερινά αντιμέτωποι με την εξαθλίωση, που όσο και να την ξορκίζει ο νέος Αρχιεπίσκοπος, αυτή δεν λέει να μας απαλλάξει από την παρουσία της. 

Αφού μιλάμε για τους άνεργους, δεν πρέπει να ξεχνάμε ότι αυτήν τη στιγμή για όσους μπορούν να πάρουν το επίδομα ανεργίας, από κινείται στο 50% με 55% του βασικού μεροκάματου, δηλαδή ακαθάριστα τρεις χιλιάδες (3.000) δρχ. την ημέρα. 'Αντε να ζήσεις. Τι κάνουν αυτοί οι εκατοντάδες χιλιάδες άνθρωποι; Κάνουν, θέλοντας και μη θέλοντας, κυνηγημένοι συχνά από την αστυνομία, διάφορες δουλειές 

 

 

  

Σελίδα 1197 

"του ποδαριού", μέσα στο γενικότερο κύκλωμα της παραοικονομίας. Κάποιοι άλλοι πουλάνε ό,τι χρήσιμο έχουν στο σπιτικό τους, για να μπορέσουν να επιβιώσουν. Ελάχιστοι φυτοζωούν, με τις οικονομίες που είχαν από πριν. Ορισμένοι θυμίζουν καταστάσεις μυθιστορημάτων του Ζολά και του Ουγκώ και βέβαια, αναγκάζονται να παίρνουν και κανένα καρβέλι ψωμί από κάποιον φούρνο για να γίνουν στη συνέχεια θέαμα των "Μινώταυρων" της τηλεόρασης και των ελάχιστων δημοσιογράφων -των πέντε, δέκα το πολύ- που κατά δήλωσή τους "σκοτώνουν και τη μάνα τους" για να έχουν ακροαματικότητα. 

Στην ίδια κατηγορία με τους άνεργους και τους υποαπασχολούμενους βρίσκονται οι περισσότεροι ξένοι εργάτες. Είναι περισσότερο από βέβαιο, παρά και ενάντια στη δημαγωγία των κυβερνώντων, ότι οι άνεργοι και οι υποαπασχολούμενοι θα αυξηθούν. Ο καλπασμός του αφηνιασμένου αλόγου του νεοφιλελευθερισμού εκεί θα οδηγήσει. Το παράδειγμα της Ισπανίας εξάλλου δεν πρέπει να μας αφήνει αδιάφορους ή να μην το ξέρουμε. 

Κάτω από το όριο φτώχειας ή στο όριο φτώχειας, με συμπληρώματα που έχουν μερικοί, επίσης κατατάσσονται οι εργατοϋπάλληλοι οι οποίοι αμείβονται με το βασικό μεροκάματο. Τα τελευταία χρόνια αυξάνεται όλο και περισσότερο το ποσοστό αυτών που αμείβονται με το βασικό μεροκάματο ως μισθό. 

Σύμφωνα με δικούς μας πάλι υπολογισμούς, το ποσοστό αυτών των εργαζομένων πρέπει να ξεπερνάει σήμερα το 20% στο σύνολο των μισθωτών. Εξηγούμαστε: Και αν ακόμα δουλεύουν δύο άτομα από μία τετραμελή οικογένεια -πράγμα σπάνιο γιατί και οι στατιστικές δίνουν 1,5 εργαζόμενο για κάθε τετραμελή οικογένεια, σύμφωνα με επίσημα στοιχεία- και αν ακόμα "φτύνουν αίμα" με υπερωρίες οι δύο από την τετραμελή οικογένεια, αν τους πληρώνονται αυτές οι υπερωρίες και διπλοαπασχολήσεις, πάλι δεν μπορούν να συγκεντρώσουν το ποσό εκείνο που ορίζεται ως όριο φτώχειας. 

Οι υπόλοιποι μισθωτοί κατατάσσονται σε διάφορα μισθολογικά κλιμάκια που κινούνται γύρω ή ελάχιστα πάνω ή κάπως ικανοποιητικά πάνω από το όριο φτώχειας. Μιλώντας δηλαδή για την κατηγορία αυτή των εργαζομένων, τους "προνομιούχους" να πούμε ότι "βρίσκονται στο ίδιο καζάνι", απλώς μερικοί έχουν την αυταπάτη ότι είναι καλύτερα από τους άλλους, από εκείνους δηλαδή "που βρίσκονται στον πάτο του καζανιού". 

Περιττό δε, να σημειώσουμε ότι η συντριπτική πλειοψηφία των συνταξιούχων του ΟΓΑ, του ΙΚΑ, του ΤΕΒΕ, του ΝΑΤ, του ΤΣΑ κλπ. βιώνουν την τραγωδία της διαχρονικής λιτότητας με έντονο τρόπο και γι'αυτό όχι τυχαία βρίσκονται πολύ συχνά στους δρόμους, όχι για να κάνουν γυμναστική, όχι γιατί είναι υποκινούμενοι, αλλά για να διεκδικήσουν το δικαίωμα στην ανθρωπιά. Επιμένουμε: Για να διεκδικήσουν το δικαίωμα στην ανθρωπιά. 

'Ενας άλλος τρόπος αφαίμαξης των λαϊκών στρωμάτων είναι και η φορολογία. Το φορολογικό μας σύστημα είναι "κομμένο και ραμμένο" κατά τρόπο που να μην ακουμπάει τους "έχοντες και κατέχοντες". Αυτή είναι η αλήθεια και τα όσα ακούγονται περί φορολόγησης του καθενός ανάλογα με τη φοροδοτική του ικανότητα είναι "παραμύθια της Χαλιμάς". 

Σύμφωνα με διάφορα δημοσιεύματα, αλλά και διαβάζοντας από την πίσω πλευρά τους ισολογισμούς των επιχειρήσεων, διαπιστώνουμε ότι η πλειοψηφία των μεγαλοεπιχειρηματιών, των βιομηχάνων, των μεγαλεμπόρων και των λογής-λογής "αεριτζήδων" δηλώνουν ετήσιο εισόδημα μικρότερο από το ετήσιο εισόδημα του μέσου μισθωτού. 

Το ακούσατε; Το ακούσατε. Πώς γίνεται αυτό το θαύμα; Γιατί περί θαύματος πρόκειται. Το θαύμα γίνεται γιατί οι μεγαλοσχήμονες προστατεύονται από το σύστημα, από τους λογής λογής υπαλλήλους τους. Τους προσφέρονται απαλλαγές, διευκολύνσεις, προνόμια και όλα αυτά με τη βούλα του λεγόμενου νομοθέτη και στο όνομα των επενδύσεων. Και επενδύσεις δεν γίνονται. Ενίοτε τους χαρίζονται και μερικά δισεκατομμύρια, για να μην κακοκαρδιστούν. 

Με χαρακτηριστικό τρόπο η ταυτότητα αυτού του απαράδεκτου φορολογικού συστήματος φαίνεται στους έμμεσους και άμεσους φόρους. Εδώ και αρκετές δεκαετίες η βελόνα κόλλησε στο 70% έμμεσοι φόροι και στο 30% άμεσοι φόροι. Και έρχονται σήμερα να μας πουν ότι θα μειωθεί ο ΦΠΑ σε μερικά είδη και θα χάσει, λένε, το κράτος περίπου εκατό δισεκατομμύρια (100.000.000.000) δραχμές από αυτό το κουβαρνταλίκι τους. Την ίδια στιγμή, όμως, θα πάρουν από τους εργαζόμενους τριπλάσιο ποσό λόγω της μη αλλαγής των κλιμακίων και του παγωμένου, του βρυκολακιασμένου αφορολόγητου ποσού. Σε ποιον τα λένε επιτέλους αυτά; 

'Ομως δεν είναι μόνο αυτά που πληρώνει ο μισθωτός, ο συνταξιούχος, ο φτωχός αγρότης, ο μικρομεσαίος. Ξεχνάτε πόσα δισεκατομμύρια αφαιρέσατε μονομιάς από την τσέπη του εργαζόμενου, του συνταξιούχου με την υποτίμηση της δραχμής; Ξεχνάτε τις καταγγελίες ότι κάποιοι ελάχιστοι αδίστακτοι καρπώθηκαν απο την υπόθεση αυτή πολλά δισεκατομμύρια; Αλλά έχουμε και άλλα. 'Εχουμε και άλλη αφαίμαξη. 

Από παντού μας έρχονται διάφορα τέλη. Να, λόγου χάρη, τι προκύπτει από μία πρώτη ανάγνωση ενός λογαριασμού της ΔΕΗ. Λέει η ΔΕΗ, για να μην παρεξηγείται κιόλας, ότι για τη ΔΕΗ πληρώνετε, για το ρεύμα δεκαοκτώ χιλιάδες επτακόσιες πενήντα (18.750) δραχμές και μας παραπέμπει με ένα άλλο σημείωμα για ποιους άλλους πληρώνουμε: Δημοτικά τέλη τέσσερις χιλιάδες εκατόν τρεις (4.103) δραχμές, δημοτικός φόρος εξακόσιες εξήντα τρείς (663) δραχμές, τέλος ακίνητης περιουσίας εξακόσιες εβδομήντα τρεις (673) δραχμές, αναδρομικά εξακόσιες δεκατέσσερις (614) δραχμές, ΕΡΤ δύο χιλιάδες (2.000) δραχμές, ΦΠΑ τρεις χιλιάδες τριακόσιες εβδομήντα πέντε (3.375) δραχμές, σύνολο δώδεκα χιλιάδες (12.000) δραχμές. Πληρώνουμε δεκαοκτώ χιλιάδες (18.000) δραχμές στη ΔΕΗ και δώδεκα χιλιάδες (12.000) δραχμές στον κ. Αβραμόπουλο και στον κ. Λαλιώτη για να τσακώνονται ότι έκαναν αυτοί τα έργα, χωρίς να βλέπουν τα χαρτιά ότι εμείς, ο λαός, τα πληρώνουμε και τα έργα και αυτούς για να βγαίνουν και να μας φτιάχνουν και τα δένδρα τα μεγαλύτερα τα χριστουγεννιάτικα όλου του κόσμου. Με τίνος τα έκανες βρε; 

Συνοψίζοντας, λοιπόν, να τονίσουμε ότι δεν είναι μόνο η άμεση λεηλασία του εισοδήματος των εργαζομένων απο τις αρνητικές αυξήσεις τα προηγούμενα χρόνια, αλλά και η έμμεση λεηλασία του, για να μπορέσουμε να μπούμε στη διαβόητη ΟΝΕ. Το ερώτημα ωστόσο είναι: Με ποιο τρόπο θα μπούμε σ' αυτήν τη διαβόητη ΟΝΕ, για την οποία κάποιοι μιλούν και τρέχουν τα σάλια από το στόμα τους; Με οριζόντιο τρόπο ή με κάθετο τρόπο; 

Από τότε που καταργήθηκε η κουτσουρεμένη ΑΤΑ, από το 1990, οι απώλειες του συνολικού εισοδήματος των εργαζομένων στον ιδιωτικό και δημόσιο τομέα ξεπερνούν το 20% και ας λένε οι αρμόδιοι ό,τι θέλουν. Επειδή ενδεχόμενα πάλι να αρχίσει η συζήτηση και ο καυγάς γύρω από αυτό το ζήτημα, θέλω να καταθέσω γρήγορα ορισμένα νούμερα: Ο τιμάριθμος το 1990 ήταν 20,4%, το 1991 ήταν 19,5%, το 1992 ήταν 15,8%, το 1993 ήταν 14,4%, το 1994 ήταν 10,9%, το 1995 ήταν 9,3%, το 1996 ήταν 8,5%, το 1997 ήταν 5,8% και το 1998 δεν ξέρω τι μαγειρεύεται ακόμα. Αυτά τα γράφω και μπορεί κανένας να τα προσθέσει σε ευθεία πρόσθεση, χωρίς να κάνει αναγωγές κλπ. 'Ολα μαζί άμα τα προσθέσει θα βγάλει 104,6%. 

Αυξήσεις στο βασικό μεροκάματο, σύμφωνα με την Εθνική Γενική Συλλογική Σύμβαση Εργασίας: 1990 α' δόση 7,6% β' δόση 7,1%, 1991 α' δόση 6,3% β' δόση 5,6%, 1992 α' δόση 6,3% β' δόση 4%, 1993 α' δόση 5,4% β' δόση 8%, 1994 α' δόση 5% β' δόση 6,5%, 1995 α' δόση 4% β' δόση 4%, 1996 α' δόση 3,3,% β' δόση 3,3%, 1997 α' δόση 2,5% β' δόση 2%. 

'Ολα αυτά και με απλό τρόπο αν προστεθούν -βέβαια σε δύο δόσεις χάνεις αξία- προκύπτει ένα νούμερο 80,8%. Ο τιμάριθμος είναι 104,6%. 'Οταν όμως λέμε ότι έχουμε απώλεια 20% -κανονικά είναι παραπάνω- στα δικά σας νούμερα στηριζόμαστε. Θα μου πείτε: Ξέρετε, θα αφαιρέσουμε το ποσό που δόθηκε ως υπόλοιπο στο τέλος του χρόνου. Να το αφαιρέσουμε κι αυτό. Πάλι θα υπάρχει όμως μεγάλη απώλεια. 

Μην παίζετε με τον κόσμο. Και αν ακόμη τα νούμερα που θα προκύψουν από τις δικές σας μελέτες είναι ίσα βάρκα-ίσα πανιά, θα διαπιστώσετε, πηγαίνοντας στην κάθε εργατική οικογένεια, στο σούπερ μάρκετ και στην αγορά, ότι δεν είναι ίσα βάρκα-ίσα 



 

  

Σελίδα 1198 

πανιά. 'Εχει υποστεί βαρύτατο πλήγμα το εισόδημα των εργαζομένων τα τελευταία χρόνια. 

Αν ίσχυε έστω εκείνη η ΑΤΑ η κουτσουρεμένη του 1990, σήμερα το βασικό μικτό μεροκάματο της Εθνικής Γενικής Συλλογικής Σύμβασης, θα ήταν πάνω από οκτώ χιλιάδες δραχμές, ενώ είναι έξι χιλιάδες τετρακόσιες ενενήντα δύο (6.492) δραχμές είναι μικτό και αφαιρέστε 15%. Το βασικό μικτό μεροκάματος Εθνικής Γενικής Συλλογικής Σύμβασης Εργασίας, θα ήταν περίπου διακόσιες χιλιάδες δραχμές, ενώ είναι περίπου εκατόν σαράντα τέσσερις χιλιάδες δραχμές. 

Ακόμη μεγαλύτερη ήταν η απώλεια στις συντάξεις. Δημοκοπούν οι κυβερνητικοί παράγοντες, που λένε ότι με τις προσπάθειές τους κατάφεραν να φθάσουν την κατώτατη σύνταξη του Ι.Κ.Α. κοντά στα είκοσι μεροκάματα ανειδίκευτου εργάτη. Ξέρουν ότι δημοκοπούν. Ξέρουν ότι λένε ανοιχτά ανακρίβειες. Αλλά τα λένε. Η κατώτατη σύνταξη για την οποία μιλήσαμε εμείς είναι 16,7 μεροκάματα του ανειδίκευτου εργάτη και πάνω σε αυτή δίνεται -αν δίνεται- η όποια αύξηση στο πλαίσιο της εισοδηματικής πολιτικής. Το περιλάλητο ΕΚΑΣ που θα αυξηθεί, όπως είπε ο κ. Σημίτης, από το 1999 είναι άπαξ, είναι δραχμικό και δεν προστίθεται στη σύνταξη, δεν παίρνει την ελάχιστη αύξηση της εισοδηματικής πολιτικής. Πέρα απ' αυτό, σε όλους τους συνταξιούχους παρακρατείται ένα ποσοστό, που επιστρέφεται ύστερα σαν ΕΚΑΣ. Τα χρήματα αυτά οι εργαζόμενοι και οι συνταξιούχοι δεν τα έχασαν στο δρόμο. 'Ολα αυτά που απώλεσαν και υπολογίζονται σε πολλά τριεσεκατομμύρια δραχμές, τα καρπώθηκαν, τα έκλεψαν στην ουσία οι μεγαλοεργοδότες ή μοιράστηκαν σε εκείνους που πουλάνε αέρα κοπανιστό, σε εκείνους που δεν κάνουν τίποτα και θησαυρίζουν. Και οι εργαζόμενοι τα διεκδικούν. 

Με την ευκαιρία αυτής της συζήτησης και επειδή ο χρόνος τελειώνει, θέλουμε να καταθέσουμε για τα Πρακτικά -και θα παρακαλέσω το Προεδρείο, επειδή είναι μικρό το κείμενο να γραφτεί στα Πρακτικά- τις προτάσεις του Κομμουνιστικού Κόμματος Ελλάδας για το εισόδημα των εργαζομένων και των συνταξιούχων. 

Ευχαριστώ. 

(Στο σημείο αυτό ο Ε' Αντιπρόεδρος της Βουλής κ. Δημήτριος Β. Κωστόπουλος καταθέτει για τα Πρακτικά το σχετικό κείμενο, το οποίο έχει ως εξής: "Η ΠΡΟΤΑΣΗ ΤΟΥ ΚΚΕ ΓΙΑ ΤΟ ΕΙΣΟΔΗΜΑ ΤΩΝ ΕΡΓΑΖΟΜΕΝΩΝ 

Πρώτο: Υποστηρίζουμε ότι πρέπει να επιστραφούν τα κλεμμένα, να επιστραφούν οι απώλειες που έχουν υποστεί τα εισοδήματα των εργαζομένων και των συνταξιούχων τα τελευταία χρόνια, έστω κλιμακωτά. Και μη μας πουν "κούρεψε το αυτό και πάρε το μαλλί"! Τα χρήματα είναι στα σεντούκια των πλουσίων. 

Δεύτερο: Υποστηρίζουμε, κόντρα στην προπαγάνδα των καιρών, κόντρα στους λεγόμενους "τεχνοκράτες" που ό,τι του παραγγέλνεις σου δίνουν, κόντρα στους "εξωγήινους μελετητές", τύπου Σπράου, ότι το σύστημα της αυτόματης τιμαριθμικής αναπροσαρμογής, ακόμα και το καλύτερο σύστημα ΑΤΑ, δεν πρόκειται να σώσει την εργατική τάξη. Απλά στην καλύτερη των περιπτώσεων και αν η ΑΤΑ γίνονταν καθημερινά θα αποτελούσε μια άμυνα. 

Επιμένουμε, συνεπώς, να ισχύσει το σύστημα της αυτόματης τιμαριθμικής αναπροσαρμογής, για τους μισθωτούς και τους συνταξιούχους, έστω κάθε τετράμηνο. 

Τρίτο: Για τους συνταξιούχους, να ισχύσει το καθεστώς των 20 ΗΑΕ και να παίρνει, κανονικά την ΑΤΑ, που θα δίνεται στους εργαζομένους. 

Τέταρτο: Υποστηρίζουμε ότι πρέπει να δίνεται ως αύξηση το ποσοστό της αύξησης της παραγωγικότητας. Η παραγωγικότητα είναι του εργάτη, δεν ήρθε από το Θεό! 

Πέμπτο: Πάνω απ' όλα αυτά, να δίνεται στους εργαζομένους και στους συνταξιούχους, μια αύξηση που να αφορά τη βελτίωση της θέσης τους. Στο σημείο αυτό να πούμε ότι αυτή η αύξηση είναι το μόνο ζήτημα που θα μπορούσε να ισχυριστεί κανείς είναι υπό διαπραγμάτευση... 

'Εκτο: Το επίδομα του άνεργου να είναι ίσο με το 80% του μεροκάματου και να εντάσσεται και αυτό στην ΑΤΑ. 

'Εβδομο: Στο πλαίσιο αυτών των σκέψεων να γίνει η επαναδιαπραγμάτευση της Εθνικής Γενικής Συλλογικής Σύμβασης Εργασίας. 

'Ογδοο: Φορολογική μεταρρύθμιση που πραγρατικά θα ισχύει το "ο καθένας ανάλογα με τη φοροδοτική του ικανότητα", αφορολόγητο όριο ίσιο με τις συνολικές χρονιάτικες αποδοχές του ανειδίκευτου εργάτη, ή ίσο, που είναι περίπου το ίδιο, με το όριο φτώχειας για μια τετραμελή οικογένεια. Επειδή σε περιπτώσεις γίνονται ξεχωριστές φορολογικές δηλώσεις των συζύγων, μπορεί να ανταποκριθεί καλύτερα η πρόταση για αφορολόγητο ίσο με τις ετήσιες συνολικές αποδοχές ανειδίκευτου εργάτη."). 

ΠΡΟΕΔΡΕΥΩΝ (Νικόλαος Κατσαρός): Ο κ. Αγγουράκης έχει το λόγο. 

ΧΑΡΑΛΑΜΠΟΣ ΑΓΓΟΥΡΑΚΗΣ: Κύριε Πρόεδρε, είναι πραγματικά τραγική η κατάσταση των συνταξιούχων και ιδιαίτερα των χαμηλοσυνταξιούχων. Βεβαίως, ο εισηγητής αναφέρθηκε σε αυτό, αλλά η κατάσταση έχει πάρει τέτοια έκταση, που θα ήθελα στη σύντομη παρέμβασή μου να σημειώσω τις πιο κραυγαλέες περιπτώσεις. 

Θα ξεκινήσω πρώτα απ' όλα από τη διαπίστωση που λέει ότι αυτή η σκληρή, αντεργατική, αντιλαϊκή πολιτική λιτότητας, που έχει εφαρμοστεί αυτά τα χρόνια, δεν είναι αλήθεια ότι έχει ημερομηνία λήξης, όπως προσπάθησε ο κ. Παπαντωνίου να παραπλανήσει, λέγοντας ότι θα είναι σκληρή, αλλά μετά το 2001 βλέπουμε. Δεν είναι αλήθεια, γιατί εκτός της ΟΝΕ, όπως πολύ καλά γνωρίζετε, υπάρχει και το περιβόητο πια Σύμφωνο Σταθερότητας. 

Και βεβαίως, εάν οι λαοί της Ευρώπης έχουν υποστεί αυτήν την τρομερή αντιλαϊκή πολιτική για δέκα σχεδόν χρόνια το μεγάλο κεφάλαιο και οι κυβερνήσεις δεν θα έχουν κανένα λόγο να υποχωρήσουν. Γι' αυτό υπάρχει αυτό το περιβόητο Σύμφωνο Σταθερότητας. Τίποτα δεν αλλάζει στη λογική, οι πλούσιοι να γίνονται πλουσιότεροι και οι φτωχοί φτωχότεροι, ακόμη και αν υπάρχει η οποιαδήποτε αλλαγή στο συγκεκριμένο σύμφωνο, διότι τα κριτήρια είναι ακριβώς τα ίδια. Γι' αυτό είναι μεγάλη παραπλάνηση η συζήτηση που γίνεται. 

'Ερχομαι στο θέμα των συνταξιούχων. Είναι τραγική η κατάσταση των συνταξιούχων της χώρας μας και ιδιαίτερα των χαμηλοσυνταξιούχων, αν αναλογιστεί κανείς το όριο φτώχειας που είναι τετρακόσιες χιλιάδες (400.000) δραχμές το μήνα για μία τετραμελή οικογένεια. Φυσικά, προκύπτει αβίαστα το ερώτημα, σε ποιες συνθήκες διαβίωσης είναι υποχρεωμένοι να ζουν οι συνταξιούχοι, όταν η χαμηλότερη σύνταξη του Ι.Κ.Α. βρίσκεται στις εκατόν οκτώ χιλιάδες (108.000) δραχμές, του ΤΕΒΕ στις ενενήντα μία χιλιάδες (91.000) δραχμές, του ΤΣΑ στις ογδόντα χιλιάδες (80.000) δραχμές και για το ΝΑΤ ούτε λόγος δεν μπορεί να γίνει; Είναι πολύ χαμηλότερη, ακριβώς επειδή οι μεγαλοεφοπλιστές της χώρας μας χαίρουν ενός φορολογικού παραδείσου οπουδήποτε της γης και έχουν λυμένα τα χέρια τους για να εκμεταλλεύονται σε τόσο απαράδεκτο βαθμό την εργατική τάξη. 

Εδώ θέλω να σημειώσω ότι μόνο από τη αποδέσμευση των συντάξεων από τα κατώτερα μεροκάματα με βάση το ν. 1902, οι συνταξιούχοι μέχρι στιγμής έχουν χάσει, περίπου ένα εκατομμύριο διακόσιες χιλιάδες (1.200.000) δραχμές. Για τους ίδιους λόγους υπήρξαν σημαντικές απώλειες στα δώρα. Απώλειες υπήρξαν επίσης από την υποτίμηση της δραχμής. Το 1998 δεν θα σημειωθεί μία μεγάλη απώλεια με δεδομένο ότι η αύξηση την οποία υποσχέθηκε η Κυβέρνηση 3,7% υποσκελίζεται σημαντικά από τον πληθωρισμό που θα είναι 4,9%. 'Αρα και το 1998 πέρα από τα όσα ήδη έχουν χάσει οι συνταξιούχοι θα χάσουν και άλλα. Βέβαια, θα χάσουν και άλλα και τον επόμενο χρόνο, γιατί η όποια αύξηση θα είναι πιο χαμηλή από τον πληθωρισμό για τον οποίο, όπως λέγεται, θα κινείται περίπου στο 2,9%. 

 

 

  

Σελίδα 1199 

Φυσικά, αυτή η κατάσταση είναι αποτέλεσμα συγκεκριμένων πολιτικών τόσο της Νέας Δημοκρατίας όσο και του ΠΑ.ΣΟ.Κ. Της Νέας Δημοκρατίας εκτός των άλλων και όσον αφορά το μεγαλύτερο όριο για τον καθορισμό της σύνταξης. Του ΠΑ.ΣΟ.Κ εκτός των άλλων και όσον αφορά τα όσα ακούγονται για τις εκθέσεις Σπράου, αλλά και τα απαράδεκτα που έχουν δει το φως της δημοσιότητας με αφορμή το μικρό ασφαλιστικό νομοσχέδιο. 

Τέλος, όσον αφορά τον ΕΚΑΣ θέλω να πω ότι πραγματικά πρόκειται για ψίχουλα, για κοροϊδία. Το ποσό είναι δραχμικό και δεν ακολουθεί την αύξηση. Θα υπάρξει μία αύξηση, αλλά θα δούμε αν θα δοθεί. Δεν δίνεται σε επαρκή αριθμό συνταξιούχων, διότι θεωρεί η Κυβέρνηση ότι ένας συνταξιούχος με εκατόν είκοσι χιλιάδες (120.000) δραχμές το μήνα είναι πλούσιος και δεν χρειάζεται αυτό το επίδομα. 

'Oλη αυτή η κατάσταση μπορεί να αντιμετωπιστεί μόνον αν υπάρξει διορθωτική καταβολή της αύξησης, αν υπάρξει γνήσια Α.Τ.Α., αν συνδεθεί το κατώτερο όριο σύνταξης με τα είκοσι ημερομίσθια και όχι με τα 16,7 και αν το κατώτερο όριο σύνταξης λόγω θανάτου πάει στα δεκαοκτώ μεροκάματα και όχι στα δεκαέξι, όπως είναι σήμερα. Επίσης, είναι αναγκαίο να δοθεί στους συνταξιούχους δημόσιους υπαλλήλους το 80% του μισθού. Τέλος, πρέπει να καταργηθούν όλοι οι αντιεργατικοί και αντιασφαλιστικοί νόμοι. 

ΠΡΟΕΔΡΕΥΩΝ (Νικόλαος Κατσαρός): Ο κ. Κανταρτζής έχει το λόγο. 

ΑΧΙΛΛΕΥΣ ΚΑΝΤΑΡΤΖΗΣ: Κύριοι συνάδελφοι, χρόνια τώρα ο λαός μας δοκιμάζεται από μία πολιτική σκληρής και μονόπλευρης λιτότητας. Η λιτότητα, η ανεργία, ο περιορισμός των κοινωνικών δαπανών, οδηγούν σε μία διαρκή επιδείνωση της θέσης των εργαζομένων. Είναι μία λιτότητα που υπαγορεύεται από τα συμφέροντα του μεγάλου κεφαλαίου, της ντόπιας και της ξένης ολιγαρχίας για να αυξηθούν τα κέρδη και ο πλούτος της. 

Στα πλαίσια αυτής της πολιτικής, που ακολούθησαν και οι κυβερνήσεις της Νέας Δημοκρατίας, αλλά και οι κυβερνήσεις του ΠΑ.ΣΟ.Κ και συνεχίζει βεβαίως η σημερινή Κυβέρνηση, οι εργαζόμενοι είχαν μεγάλες απώλειες τα προηγούμενα χρόνια στο εισόδημά τους, όπως ακριβώς προκύπτει και από τα στοιχεία τα οποία ανέφερε και ο ειδικός αγορητής μας. 

Πού πήγαν τα χρήματα που έχασαν οι εργαζόμενοι; Χάθηκαν στο δρόμο; 'Οχι βέβαια. Κατέληξαν στα ταμεία, στα θησαυροφυλάκεια των βιομηχάνων, των μεγαλοεμπόρων, των τραπεζικών. 

Xαρακτηριστικά είναι τα στοιχεία που έχουν δημοσιευθεί για το 1995: Τα κέρδη των βιομηχάνων αυξήθηκαν 43%, τα κέρδη των μεγάλων εμπορικών επιχειρήσεων 39,5%, των τραπεζών 58%. Παρόμοια κατάσταση φυσικά υπάρχει και τα επόμενα χρόνια και ο χορός καλά κρατεί. Αυτός είναι άλλωστε και ο στόχος του Μάαστριχτ, ο στόχος της ΟΝΕ, ο στόχος της Λευκής Βίβλου, πώς θα αυξηθούν οι ρυθμοί συγκέντρωσης του πλούτου στα χέρια των μεγάλων επιχειρήσεων, στα χέρια των μονοπωλίων και των πολυεθνικών για να γίνουν πιο ανταγωνιστικές στους Αμερικάνους και στους Γιαπωνέζους. 

Με την εισοδηματική πολιτική που ανακοινώθηκε από την Κυβέρνηση με την κατάθεση του προϋπολογισμού, όχι μόνο δεν αναπληρώνονται οι απώλειες 

που είχαν οι εργαζόμενοι τα προηγούμενα χρόνια, αλλά ούτε και οι απώλειες που είχαν οι εργαζόμενοι στο εισόδημά τους το 1998. 

Οι αυξήσεις που πήραν το 1998 ήταν κάτω από 2,5%, τη στιγμή που η ίδια η Κυβέρνηση λέει, ότι ο πληθωρισμός θα κλείσει με ρυθμό 4,7%, ενώ στην πραγματικότητα θα είναι ακόμα μεγαλύτερος. Νέες απώλειες, όμως, θα έχουν και το 1999 και κανέναν δεν μπορούν να παραπλανήσουν οι διακηρύξεις της Κυβέρνησης. Θα έχουν αύξηση κάτω από 2%, τη στιγμή που ο πληθωρισμός, όπως η ίδια εκτιμά, θα κλείσει πάνω από 3% σε μέσα επίπεδα. 

Τι αυξήσεις θα πάρουν οι εργαζόμενοι με το νέο κρατικό προϋπολογισμό; Είναι καθαρά τα στοχεία. Κάτω από το 2%, γιατί είναι γνωστό ότι οι αυξήσεις δεν υπολογίζονται στο σύνολο των μηνιαίων αποδοχών, αλλά σε μέρος αυτών, δηλαδή στο βασικό μισθό και στο χρονοεπίδομα. 

Για να είμαστε πιο συγκεκριμένοι, τα στοιχεία λένε, ότι για τους απόφοιτους του δημοτικού η αύξηση θα είναι μόνο 1,20% , για τους απόφοιτους του Λυκείου γύρω στο 1,05% και για τους απόφοιτους πανεπιστημιακής εκπαίδευσης, για τους πτυχιούχους ΑΕΙ 0,85% με 0,9%. Και φυσικά οι απώλειες δεν θα περιοριστούν εκεί, αφού είναι γνωστό ότι με την άρνηση της Κυβέρνησης να προχωρήσει για μία ακόμα χρονιά στην τιμαριθμοποίηση της φορολογικής κλίμακας και αυτές οι ελάχιστες αυξήσεις που θα πάρουν θα εκμηδενιστούν και επομένως, για μία ακόμα φορά θα δουν το εισόδημά τους να συρρικνώνεται. 

'Ολοι γνωρίζουμε ότι η εισοδηματική πολιτική που ανακοινώνεται για το δημόσιο είναι ταυτόχρονα και ο πιλότος για τον ιδιωτικό τομέα. Αυτά άλλωστε προκύπτουν και από τις γνωστές δεσμεύσεις που ανέλαβε η χώρα μας με την ένταξη της δραχμής, το μηχανισμό συναλλαγματικών ισοτιμών το Μάρτιο του 1998. Αυτή η πολιτική είναι η πολιτική που πυροδοτεί και την κρίση που έρχεται, που δεν είναι απλά κρίση στις χρηματαγορές, αλλά είναι κρίση υπερπαραγωγής, που οφείλεται στη συρρίκνωση της λαϊκής κατανάλωσης. 

Ακούμε πολλές φορές την Κυβέρνηση και όχι μόνο την Κυβέρνηση, αλλά και όλους εκείνους που πίνουν νερό στο όνομα της ΟΝΕ και του Μάαστριχτ να λένε, ότι το 1999 θα είναι η τελευταία χρονιά των θυσιών του ελληνικού λαού, γιατί με την ένταξη στην ΟΝΕ θα λυθούν τα προβλήματα. Η πραγματικότητα είναι τελείως διαφορετική και το γνωρίζουν πολύ καλά οι ηγεσίες αυτών των κομμάτων που στηρίζουν αυτές τις επιλογές. Η ίδια κατάσταση θα συνεχιστεί, αφού έτσι προβλέπει το διαβόητο Σύμφωνο Σταθερότητας που αποφάσισαν και υπέγραψαν και οι χριστιανοδημοκρατικές και οι σοσιαλιστικές κυβερνήσεις της Ευρωπαϊκής 'Ενωσης, Σύμφωνο το οποίο τηρούν με θρησκευτική ευλάβεια και οι κεντροαριστερές και οι κεντροδεξιές κυβερνήσεις της Ευρωπαϊκής 'Ενωσης. Ο λαός μας δεν έχει τίποτα να ελπίζει από τη συνέχιση αυτής της πολιτικής. 

Αντίθετα εκείνο που σίγουρα θα γίνει θα είναι μια διαρκής χειροτέρευση της θέσης του. Γι' αυτό θα πρέπει να παλέψει, να αντισταθεί, να ανατρέψει αυτές τις αντιλαϊκές επιλογές. 

ΠΡΟΕΔΡΕΥΩΝ (Νικόλαος Κατσαρός): Ο κ. Γκατζής έχει το λόγο. 

ΝΙΚΟΛΑΟΣ ΓΚΑΤΖΗΣ: Κύριε Πρόεδρε, με τη ληστρική και φέτος εισοδηματική πολιτική, με τη μη τιμαριθμοποίηση της φορολογικής κλίμακας από το 1993 και τα άλλα αφορολόγητα ποσά ή μειώσεις φόρων, χιλιάδες εργαζόμενοι έφτασαν κοντά στο νήμα που τους χωρίζει από το όριο της φτώχειας. Από την άλλη, ενάμισι τρισεκατομμύριο (1.500.000.000.000) βεβαιωμένοι φόροι μόνο για το 1997 μένουν ανείσπρακτοι. Εκατοντάδες δισεκατομμύρια χαρίζονται στους μεγαλοσχήμονες με ρυθμίσεις, φοροαπαλλαγές, φοροκλοπές και τζάμπα χρήμα. Ξεπέρασαν τα τριάμισι τρισεκατομμύρια (3.500.000.000.000) οι καταθέσεις στο εξωτερικό όλων αυτών των κορακιών. 

Τρανό παράδειγμα της ενίσχυσης αυτών των καρχαριών αποτελεί, κύριοι Βουλευτές, η ρύθμιση που έγινε στα αφορολόγητα αποθεματικά κεφάλαια των κερδοσκόπων. Φορολογήθηκαν με 16,5% αντί 40% με 45% που προβλέπουν οι φορολογικές διατάξεις χαρίζοντας έτσι τζάμπα χρήμα εκατοντάδων δισεκατομμυρίων δραχμών. Από την άλλη, οι μισθωτοί το 1998 σε σύγκριση με την περίοδο του '97, πλήρωσαν παραπάνω μόνο οι εργαζόμενοι 27,3% 14% οι συνταξιούχοι,22% οι γεωργοί , 14,7% οι επαγγελματοβιοτέχνες , 7,6% οι εισοδηματίες και 18% οι βιομήχανοι και οι έμποροι. Αν λάβουμε υπόψη μας ότι αυτή η κατηγορία των εμπόρων-βιομηχάνων είχαν δηλώσει κατά πεντακόσιες χιλιάδες (500.000) περίπου εισόδημα μικρότερο από τους εργαζόμενους, καταλαβαίνετε λοιπόν ποιοι σηκώνουν το τσουβάλι και σ' αυτήν την περίπτωση του προϋπολογισμού. 

Κύριοι Βουλευτές, μόνο από τη μη τιμαριθμοποίηση της φορολογικής κλίμακας από το 1993, η Κυβέρνηση έκλεψε, λήστεψε από τους εργαζόμενους εκατοντάδες δισεκατομμύρια 

  

 

  

Σελίδα 1200 

δραχμές. Κατά τους υπολογισμούς μας κυμαίνονται μεταξύ εξακοσίων πενήντα και επτακοσίων δισεκατομμυρίων (650.000.000.000-700.000.000.000) δραχμών. 

Το ΚΚΕ έχει επαναφέρει τη πρότασή του, την έχουμε καταθέσει και θα την ξαναπούμε. Κατ' αρχήν η πρότασή μας αποβλέπει στην άμεση λήψη μέτρων για τη φορολογική ελάφρυνση των μισθωτών και συνταξιούχων. Η φορολόγηση των εισοδηματιών το 1998 να γίνει με αφορολόγητη κλίμακα όπου τα κλιμάκια και οι εκπτώσεις να είναι αυξημένες κατά 65% . 

Για την αποκατάσταση της φορολογίας εισοδήματος των εργαζομένων και των συνταξιούχων τα όρια φορολόγησης τουλάχιστον να είναι του 1992. 

Τη θεσμοθέτηση από εδώ και πέρα σαν αφορολόγητου ποσού του βασικού μισθού και μεροκάματου. Να ορισθεί σαν αφορολόγητο όριο για την εργατική οικογένεια και τα λαϊκά στρώματα το όριο φτώχειας όπως αυτό ορίζεται κάθε φορά. 

Την από εδώ και πέρα αυτόματη τιμαριθμοποίηση της φορολογικής κλίμακας. 

Την κατάργηση από φέτος των αντικειμενικών κριτηρίων των ΕΒΕΕ και του 35% των φόρων των προσωπικών εταιρειών. 

Τη φορολογική επιβάρυνση των υψηλών εισοδημάτων και πρωταρχικά του μεγάλου και εφοπλιστικού κεφαλαίου. 

Την αύξηση της φορολογικής κλίμακας για τα εισοδήματα πάνω από είκοσι τέσσερα εκατομμύρια (24.000.000) με συντελεστές που θα ξεπερνούν το 60%. 

Κύριε Πρόεδρε, κύριοι Βουλευτές, είναι γνωστό ότι η χώρα μας έχει το πιο άδικο, το πιο σκληρό και το πιο ταξικό φορολογικό σύστημα απ'όλες τις χώρες της Ευρωπαϊκής 'Ενωσης, ένα φορολογικό σύστημα κομμένο στα μέτρα της ντόπιας πλουτοκρατίας, ένα φορολογικό σύστημα που φέτος ξεπέρασε και αυτή την ίδια την Κυβέρνηση σε κοινωνική αναλγησία. Εκφράζει το "δεν κάνουμε βήμα πίσω από τον εθνικό στόχο". Το παλιό "Τσοβόλα δώστα όλα", σήμερα έγινε "Παπαντωνίου πάρτα όλα" και αυτό μόνο για τον στόχο της ΟΝΕ, μια ΟΝΕ που οι λαοί της Ευρώπης την απορρίπτουν στην πλειοψηφία τους! 

Ας διαβάσουμε στα "ΝΕΑ" τι λέει το "Ευρωβαρόμετρο". Είναι άραγε σύμπτωση κύριοι Βουλευτές, το ότι σήμερα συζητιέται η επερώτηση του Κ.Κ.Ε. για να επαληθεύσει του λόγου το αληθές ο προϋπολογισμός; 'Ενας προϋπολογισμός αντικοινωνικός, πρεσαρισμένος από τους στόχους της ΟΝΕ και τα σύμφωνα σταθερότητας που τα βάρη του θα σηκώσουν και πάλι τα μόνιμα υποζύγια μισθωτοί, συνταξιούχοι, επαγγελματοβιοτέχνες, αγρότες; 

Παρά τις επανειλημμένες δηλώσεις, συνεντεύξεις, ότι ο προϋπολογισμός του 1999, κύριε Πρόεδρε, είναι φιλολαϊκός χωρίς νέους φόρους ή νέες αυξήσεις από τους υπάρχοντες, τα φτωχά και μεσαία λαϊκά στρώματα καλούνται και φέτος να πληρώσουν πεντακόσια δισεκατομμύρια (500.000.000.000) δραχμές. Από οκτώ τρισεκατομμύρια εξακόσια δισεκατομμύρια (8.600.000.000.000) δραχμές που ήταν πέρσι, θα φθάσουν φέτος τα φορολογικά έσοδα στα εννέα τρισεκατομμύρια ογδόντα οκτώ δισεκατομμύρια (9.088.000.000.000) δραχμές και από αυτά ξέρετε, κύριε Υπουργέ, ότι το 65% περίπου -φθάνει το 70%, αλλά για να είμαστε πιο συντηρητικοί- είναι έμμεσοι φόροι και από αυτό το 35%, το 60% το πληρώνουν πάλι οι μισθωτοί και οι συνταξιούχοι. Δεν σηκώνει άλλο πια. Αυτή την κλεψιά που γίνεται, κύριε Πρόεδρε, θα πρέπει κάποτε να την αντιληφθεί ο λαός και να καταδικάσει τους κλέφτες. 

'Ενα τσιγγανάκι, κύριε Πρόεδρε -διαβάσαμε πρόσφατα στις εφημερίδες-έκλεψε όταν ήταν έξι ετών και το πήγαν στον Κορυδαλλό. Για τα επτακόσια δισεκατομμύρια (700.000.000.000) που κλέβονται χρόνο με το χρόνο από το εισόδημα των εργαζομένων, τί θα πρέπει να γίνει; Πώς θα πρέπει αυτήν την κλεψιά να την αντιμετωπίσει ο ελληνικός λαός; 

ΠΡΟΕΔΡΕΥΩΝ (Νικόλαος Κατσαρός): Κύριοι συνάδελφοι, έχω την τιμή να σας ανακοινώσω ότι τη συνεδρίασή μας παρακολουθούν από τα δυτικά θεωρεία, αφού προηγουμένως ξεναγήθηκαν στην έκθεση της αίθουσας "ΕΛΕΥΘΕΡΙΟΣ ΒΕΝΙΖΕΛΟΣ", εξήντα πέντε μαθητές και τρεις συνοδοί-καθηγητές του 1ου Τοσίτσειου Λυκείου -Αρσάκειο Εκάλης ανατολικής Αττικής. 

Τους καλωσορίζουμε στην Αίθουσα! 

(Χειροκροτήματα απ'όλες τις πτέρυγες) 

Θέλω να υπομνήσω στους επισκέπτες μας ότι σήμερα είναι ημέρα κοινοβουλευτικού ελέγχου και δεν είναι ημέρα νομοθετικής εργασίας. Δικαίωμα ομιλίας έχουν μόνο οι πέντε επερωτώντες Βουλευτές οι οποίοι και παρίστανται, όπως και οι Κοινοβουλευτικοί Εκπρόσωποι των Κομμάτων. 

Ο κ. Μπούτας έχει το λόγο. 

ΕΥΑΓΓΕΛΟΣ ΜΠΟΥΤΑΣ: Κύριε Πρόεδρε, θα παραβιάσουμε ανοικτές πόρτες, αν πούμε πάλι ότι για μια φορά ακόμη η Κυβέρνηση ακολουθεί πολιτική λιτότητας, πολιτική που ξεζουμίζει κυριολεκτικά τα λαϊκά στρώματα, μια πολιτική που καθηλώνει τους μισθούς και τα ημερομίσθια, τις δαπάνες για την κοινωνική ασφάλιση. Είναι αυτή η πολιτική η περιβόητη, για να επιτευχθεί ο εθνικός στόχος, όπως τον ονομάζει η Κυβέρνηση και οι άλλοι ευρωλάγνοι της ΟΝΕ! 

Είναι μια πολιτική, που θέλει να φορτώνει όλα τα βάρη στις πλάτες των εργαζόμενων και όταν έρθει η σειρά τους να αφαιρούνται και κατακτήσεις, αλλά να δίνονται και συντάξεις, όπως και άλλες παροχές για την κοινωνική ασφάλιση που να είναι μικρές και κάθε χρόνο μικρότερες σε σχέση με τις πραγματικές τιμές. Από αυτήν την πολιτική δε μένουν στο απυρόβλητο οι συνταξιούχοι, οι εργαζόμενοι, οι δημόσιοι υπάλληλοι, αλλά ούτε και οι αγρότες, ιδιαίτερα οι συνταξιούχοι αγρότες, που με τον καινούριο νόμο 2558/97 συνδέεται η τύχη τους, η μοίρα τους, δηλαδή, το τι θα πάρουν με την αύξηση των συντάξεων του δημόσιου τομέα. Και ενώ πέρσι με την ψήφιση του νόμου στις αρχές του χρόνου δόθηκε μια αύξηση 4%, ταυτόχρονα επιβλήθηκαν και κρατήσεις 4% για ιατροφαρμακευτική περίθαλψη! 

Είναι η πρώτη φορά, με τον καινούριο νόμο, που οι αυξήσεις θα ακολουθήσουν τις αυξήσεις των συνταξιούχων του δημοσίου, όπου και εκεί θα έχουμε μία αύξηση 2%. Φανταστείτε κύριοι συνάδελφοι, οι τριάντα χιλιάδες (30.000) δραχμές που παίρνει ο συνταξιούχος αγρότης, θα γίνουν τριάντα χιλιάδες εξακόσιες (30.600) δραχμές. Θα πετάξουν από τη χαρά τους τα γερόντια, τα περήφανα γηρατειά, που έλεγε και ο μακαρίτης ο Παπανδρέου. 

Αυτοί οι άνθρωποι που είναι εγκαταλελειμμένοι στις εσχατιές της χώρας, που κρατούν τα χωριά, είναι άνθρωποι που έδωσαν πολλά στη ζωή τους για την εθνική οικονομία, αλλά δυστυχώς σήμερα βλέπουμε, για μία φορά ακόμα, να τους αντιμετωπίζει η Κυβέρνηση με αυτόν τον τρόπο. 

Αυτές οι αυξήσεις που δίνετε στις συντάξεις δεν πρόκειται σε καμία περίπτωση να ικανοποιήσουν τις αυξημένες υποχρεώσεις, που καθημερινά δημιουργεί η γενικότερη πολιτική της Κυβέρνησης, για να μπορέσουν να επιβιώσουν. Δεν φτάνουν ούτε για ένα καφέ και ένα πακέτο τσιγάρα την ημέρα γι'αυτούς τους ανθρώπους. 

Από την άλλη μεριά έχουμε το νέο νόμο. Διαβάζοντας προχθές τον προϋπολογισμό που κατατέθηκε, βλέπουμε ότι συνεχίζουν οι οικονομικές αλχημείες, από την πλευρά της Κυβέρνησης, έναντι του νέου νόμου που τόσο πολύ τον προπαγάνδισε η Κυβέρνηση και ιδιαίτερα κατά τις αγροτικές κινητοποιήσεις, λέγοντας ότι θα αλλάξει το σύστημα, ότι θα αυξηθούν οι συντάξεις, ότι θα γίνει ταμείο κύριας ασφάλισης ο ΟΓΑ και άλλα. 

Τι είδαμε; Είδαμε ότι από τα εκατόν ενενήντα τρία δισεκατομμύρια (193.000.000.000) δραχμές, που θα έπρεπε να προβλεφθούν για να μπουν στο ταμείο κύριας ασφάλισης των αγροτών κατά το έτος 1999, υπάρχει μόνο το 1/3, δηλαδή μόνο εξήντα δισεκατομμύρια (60.000.000.000) δραχμές. Μάλιστα οι αγρότες θα συμμετέχουν με το 7% επί της κλάσης που είναι ασφαλισμένοι και αν δεν το πληρώσουν δεν δικαιούνται να έχουν ανανέωση του βιβλιαρίου ασφάλισής τους, δεν δικαιούνται να πάρουν επιδοτήσεις, δεν δικαιούνται να πάρουν δάνεια από την Αγροτική Τράπεζα. 

Βλέπουμε ότι για να εισπράξει η Κυβέρνηση αυτό που 

 

 

  

Σελίδα 1201 

επιβάλλει στους αγρότες και είναι αυξημένο σε σχέση με τα προηγούμενα χρόνια, παίρνει μέτρα. Τι μέτρα παίρνει για να αποδώσει ο κρατικός προϋπολογισμός αυτά που προβλέπει ο νόμος για να λειτουργήσει ο νέος θεσμός; Κανένα μέτρο. 

'Οταν ο αγρότης βλέπει ότι έχει αυτήν την ανάλγητη, αντιλαϊκή αντιμετώπιση από τη μεριά της Κυβέρνησης, ο ίδιος τι πρέπει να κάνει; Δεν έχει άλλο δρόμο. Θα κλείσει το δρόμο. Και μη βγαίνετε τότε να κατηγορείτε τους αγρότες και τους άλλους εργαζόμενους. Μην αντιμετωπίζετε τους γέροντες και τους συνταξιούχους με τα ΜΑΤ. Μην τους ανοίγετε τα κεφάλια, κύριε Υπουργέ. Πρέπει να δείξετε τουλάχιστον μία ευαισθησία απέναντι σε αυτήν την κατηγορία των ανθρώπων. 

Είναι τόσο μεγάλη η πρεμούρα σας και η επιδίωξη υπηρέτησης των μεγάλων συμφερόντων, των ντόπιων και ξένων κεφαλαίων, που δεν υπολογίζεται ούτε αυτήν την κατηγορία των ανθρώπων. 

Πιστεύουμε ότι οι συνταξιούχοι και οι αγρότες θα ξαναβγούν στους δρόμους, γιατί είναι μονόδρομος αυτός ο δρόμος του αγώνα, για να αντιμετωπισθεί ο μονόδρομος που εσείς λέτε. Αυτή είναι η διαχωριστική γραμμή της πορείας προς την ΟΝΕ. 

Ευχαριστώ. 

ΠΡΟΕΔΡΕΥΩΝ (Νικόλαος Κατσαρός): Ο Υπουργός Εργασίας και Κοινωνικών Ασφαλίσεων κ. Παπαϊωάννου έχει το λόγο. 

ΜΙΛΤΙΑΔΗΣ ΠΑΠΑΪΩΑΝΝΟΥ (Υπουργός Εργασίας και Κοινωνικών Ασφαλίσεων): Κύριε Πρόεδρε, κύριοι συνάδελφοι, θα προσπαθήσω να απαντήσω στα πολλά και σοβαρά ζητήματα τα οποία έθεσαν οι συνάδελφοι από το Κομμουνιστικό Κόμμα Ελλάδος. Δεν χρειάζεται να πάω σε αναφορές, σε σχέση με μία διαφορετική πραγματικά προσέγγιση στο μεγάλο ζήτημα της ένταξης ή μη ένταξης της χώρας μας στις ευρωπαϊκές εξελίξεις. 

Εδώ είναι μια διαφορά στρατηγικού χαρακτήρα με το ΚΚΕ και νομίζω ότι δεν ωφελεί σε τίποτα κάθε φορά στην Εθνική Αντιπροσωπεία να μπαίνουμε σ' αυτό το μεγάλο ζήτημα. 

Οφείλω όμως από την αρχή να πω, κύριοι συνάδελφοι, ότι εμείς έχουμε απορρίψει τη λογική των μονοδρόμων. Και αυτό θέλω να το συνειδητοποιήσετε. Πιστεύω ότι έτσι θα μπορούμε να απευθυνθούμε σοβαρά στον ελληνικό λαό, για να πετύχει το στόχο της ΟΝΕ. Το πώς βλέπει ο καθένας από μας, από τα πολιτικά κόμματα, τη συμμετοχή στο παγκόσμιο, αλλά και στο ευρωπαϊκό γίγνεσθαι, είναι διαφορετικό. Είναι φανερό ότι εμείς στο ΠΑΣΟΚ, μετά το 1994, ακολουθήσαμε έναν διαφορετικό δρόμο απ' αυτόν που ακολούθησε η Νέα Δημοκρατία, οι συντηρητικές πολιτικές. 

Θα σας θυμίσω εδώ ότι όλα τα κράτη της Ευρωπαϊκής σήμερα 'Ενωσης, που πριν δεν ήταν στην Ευρωπαϊκή 'Ενωση, προκειμένου να επιτύχουν αυτούς τους στόχους, προχώρησαν σε προγράμματα σύγκλισης σκληρά, πολύ σκληρά. Και η σκληρότητα εστιάζεται κυρίως σε δύο ζητήματα. 

Το ένα είναι η αύξηση της ανεργίας. Θα σας θυμίσω εδώ, πού πήγαν όλες οι χώρες την ανεργία με πρώτη την Ισπανία, την Πορτογαλία και τόσες άλλες. Εμείς είμαστε η μόνη χώρα στην Ευρωπαϊκή 'Ενωση, που τα τελευταία χρόνια έχουμε ένα σταθερό ποσοστό ανεργίας, γύρω στο 9,6%, με στοιχεία της Ευρωπαϊκής 'Ενωσης ή στο 10,3%, με τα δικά μας στοιχεία, σταθερά και για το '96 και για το '97 και εκεί περίπου θα είναι και το '98. 

Το δεύτερο ζήτημα είναι η λιτότητα, αλλά αν θέλουμε να κυριολεκτούμε, λιτότητα σημαίνει μείωση του πραγματικού εισοδήματος των εργαζομένων. Δεν σημαίνει αύξηση του πραγματικού εισοδήματος των εργαζομένων. Εμείς μετά το 1994 ακολουθήσαμε -και θα σας δώσω και τα στοιχεία παρακάτω- μία πολιτική, που μπορεί οι αυξήσεις να μην ήταν αυτές που θα θέλαμε και εμείς και πολύ περισσότερο οι εργαζόμενοι, αλλά σε καμία περίπτωση δεν είναι μείωση του πραγματικού εισοδήματος των εργαζομένων. Και βέβαια προχώρησαν οι άλλες χώρες σε περικοπές μισθών και συντάξεων ή σε παγώματα. Αυτά τα πράγματα δεν έγιναν στην Ελλάδα. 'Αρα, είναι ένας διαφορετικός δρόμος. 

Σε σχέση με τα ζητήματα των φορομπηχτικών πολιτικών και των κοινωνικών δαπανών, πριν επανέλθω στο θέμα των μισθών και των συντάξεων, γι' αυτά βέβαια θα απαντήσει και ο κ. Μπαλτάς, θα ήθελα να πω από την αρχή το εξής: Για ποια φορομπηχτική πολιτική μιλάτε; Ποιοι είναι οι νέοι φόροι τα τελευταία χρόνια, που έχουν να κάνουν με τις πλατιές λαϊκές μάζες, για να χρησιμοποιήσω την παλιά γνωστή έκφραση; 'Οσοι νέοι φόροι μπήκαν, μπήκαν στις εταιρείες, στα χρηματιστηριακά προϊόντα, στα τραπεζικά προϊόντα, στη μεγάλη ακίνητη περιουσία. Αυτή είναι η πραγματικότητα. 

Και αυτήν την πραγματικότητα πρέπει να τη δείτε, κύριοι συνάδελφοι του Κομμουνιστικού Κόμματος Ελλάδος. Για πρώτη φορά στη χώρα μας, τουλάχιστον όσο είμαστε εμείς οι νεότεροι εδώ, στην πολιτική ζωή του τόπου, συνοδεύονται προϋπολογισμοί και πολιτικές με μειώσεις και ελαφρύνσεις. 

Και για να γίνω πιο συγκεκριμένος, δεν αναφέρομαι μόνο στην αγορά, σε μειώσεις τιμών, αυτές που ζούμε αυτές τις μέρες. Θα ήθελα να θυμίσω εδώ την απόφασή μας για μείωση της τιμής του πετρελαίου θέρμανσης. Θυμάσθε ανάλογο προηγούμενο; Θα θυμίσω τη μείωση της συμμετοχής στα φάρμακα όσων δικαιούνται ΕΚΑΣ, από 25% σε 10%. Θέλω να γνωρίζετε ότι είναι τα στοιχεία, που μου έχει δώσει το ΙΚΑ. 

'Οταν οι συνταξιούχοι έχουν αυτήν τη στιγμή ένα συνταγολόγιο που φθάνει περίπου τις πενήντα χιλιάδες -στους ηλικιωμένους και στις οικογένειές τους αναφέρομαι- και πάνω το μήνα, αυτό το 25% που γίνεται 10%, σημαίνει ότι είναι ένα όφελος της τάξεως των επτάμισι χιλιάδων (7.500) δραχμών μηνιαίως στο εισόδημά τους σε πραγματικές τιμές. Αυτές είναι οι αλήθειες. 

'Οσον αφορά το περίφημο θέμα των κοινωνικών δαπανών, για το οποίο πολύς λόγος γίνεται τον τελευταίο καιρό, θέλω να σας πω το εξής: Ξεχνάτε την αφετηρία. Πράγματι, η Ελλάδα δεν είναι μια χώρα του Βορρά της Ευρωπαϊκής 'Ενωσης. Δεν μπορούμε να πούμε ότι η Ελλάδα μπορεί να συγκριθεί με τη Σουηδία, με τη Δανία ή τη Γερμανία, αν θέλετε ή τη Μεγάλη Βρετανία, που διαμόρφωσαν το κοινωνικό τους κράτος και πριν, αλλά κυρίως μετά το δεύτερο Παγκόσμιο Πόλεμο. 

Στην Ελλάδα, μετά το δεύτερο Παγκόσμιο Πόλεμο, δεν υπήρχαν λογικές διαμόρφωσης κοινωνικού κράτους. Υπήρχαν άλλες λογικές. Δεν μ' αρέσει να αναφέρομαι στο παρελθόν. Κοινωνικό κράτος αρχίζει να διαμορφώνεται στην Ελλάδα ουσιαστικά μετά το 1981. Αυτή είναι η αλήθεια. 

Και αν δείτε -τα έχω καταθέσει στην Εθνική Αντιπροσωπεία και δεν πρέπει να τα επαναλάβω, προχθές που συζητούσαμε την πρόταση εμπιστοσύνης προς την Κυβέρνηση- τις αποστάσεις και πώς κυμαίνονται οι κοινωνικές δαπάνες στην Ελλάδα το χρονικό διάστημα που ήταν το ΠΑ.ΣΟ.Κ. στην Κυβέρνηση σε σχέση με την τριετία της Νέας Δημοκρατίας, αλλά και παλαιότερα, τότε θα μπορεί ο καθένας να βγάλει τα πολιτικά του συμπεράσματα. 

Αυτήν τη στιγμή είμαστε στο 70% περίπου του μέσου όρου των χωρών της Ευρωπαϊκής 'Ενωσης στις κοινωνικές δαπάνες, όταν το 1981 ξεκινήσαμε στο 40%. Είναι ένα άλμα προς τα εμπρός διότι, αν καθένας δεν βλέπει κάθε φορά την αφετηρία, είναι φανερό ότι θα οδηγείται σε λαθεμένα συμπεράσματα. 

'Ερχομαι, λοιπόν, στο πρώτο ζήτημα της εισοδηματικής πολιτικής. 

Θα καταθέσω και ένα πίνακα όσον αφορά την εξέλιξη των κατωτάτων μισθών και ημερομισθίων. Θα σας δώσω μόνον ένα στοιχείο σε πολύ γενικές γραμμές, αφού σας πω πριν ότι μόνο τα δύο τελευταία χρόνια το πραγματικό εισόδημα των εργαζομένων σε αυξήσεις πραγματικές είναι της τάξης του 6,5%. 

ΣΤΡΑΤΗΣ ΚΟΡΑΚΑΣ: 'Οταν λέτε "τα τελευταία χρόνια" εννοείτε 1996-1997; 

ΜΙΛΤΙΑΔΗΣ ΠΑΠΑΪΩΑΝΝΟΥ (Υπουργός Εργασίας και Κοινωνικών Ασφαλίσεων): Ναι, αλλά θα αναφερθώ και για προηγούμενα. 

Αυτά δεν είναι στοιχεία που τα δίνουμε μόνον εμείς -όπως ξέρετε, κανένας δεν έχει αμφισβητήσει την Εθνική Στατιστική Υπηρεσία ως μία αξιόπιστη υπηρεσία- αλλά αυτά τα δίνουν και η EUROSTAT και όλοι οι διεθνείς οικονομικοί οργανισμοί, 



 

  

Σελίδα 1202 

που κατά καιρούς αναφέρονται σε όλες τις οικονομίες ή ελέγχουν όλες τις οικονομίες των χωρών του κόσμου μεταξύ των οποίων και τη δική μας. 

Αυτή είναι η πραγματικότητα. Η μείωση της περιόδου 1990-1993 ξεπερνάει το 10% και η πραγματική αύξηση, μετά το 1994 συνολικά, έχει υπερκαλύψει τις απώλειες των εργαζομένων σε σχέση με το χρονικό διάστημα 1990-1994. 

Και τα λέω όλα αυτά όχι για τίποτα άλλο -και θα δώσω ένα πίνακα σε σχέση με την εξέλιξη των κατωτάτων ημερομισθίων- αλλά γιατί έχετε μάθει και επαναλαμβάνετε ένα τσουβάλιασμα ανάμεσα στο ΠΑ.ΣΟ.Κ. και στη Νέα Δημοκρατία: "'Ολοι τα ίδια είναι, ίδιες λογικές, ίδιες πολιτικές". 

Ε, δεν είναι ίδιες λογικές και ίδιες πολιτικές. Να πάρετε τον προϋπολογισμό, που αποτυπώνονται όλα και τον οποίο παρακολουθείτε κλπ. 

(Στο σημείο αυτό ο Υπουργός Εργασίας και Κοινωνικών Ασφαλίσεων κ. Μιλτιάδης Παπαϊωάννου καταθέτει για τα Πρακτικά τον προαναφερθέντα πίνακα, ο οποίος έχει ως εξής: 

"ΥΠΟΥΡΓΕΙΟ ΕΡΓΑΣΙΑΣ ΚΑΙ 

ΚΟΙΝΩΝΙΚΩΝ ΑΣΦΑΛΙΣΕΩΝ 

ΕΞΕΛΙΞΗ ΚΑΤΩΤΑΤΩΝ ΗΜΕΡΟΜΙΣΘΙΩΝ 

ΠΡΑΓΜΑΤΙΚΕΣ ΤΙΜΕΣ 1990-1997 

1990............................-3,0% 

1991............................-3,9 

1992............................-4,3% 

1993............................-2,1% 

1994............................+1,6% 

1995............................+0,5% 

1996............................-0,5% 

1997............................+2,4% 

ΣΗΜΕΙΩΣΗ: Tην περίοδο 1990-1993 είχαμε μείωση του πραγματικού εισοδήαμτος κατά 13,3%. Την περίοδο 1994-1997 είχαμε αύξηση 5% σε πραγματικές τιμές. Για το 1997 υπολογίζεται ότι ο μέσος πραγματικός μισθός αυξήθηκε κατά 5,2% και για τα δύο τελευταία χρόνια 6,5%".) 

ΜΙΛΤΙΑΔΗΣ ΠΑΠΑΪΩΑΝΝΟΥ: (Υπουργός Εργασίας και Κοινωνικών Ασφαλίσεων): Θα σας δώσω άλλο ένα στοιχείο. Αυξήσαμε τις δαπάνες κοινωνικής προστασίας -και αναφέρομαι στην ασφάλιση, στην υγεία και στην κοινωνική πρόνοια του τακτικού προϋπολογισμού, γιατί κοινωνικές δαπάνες δεν είναι μόνον ο τακτικός προϋπολογισμός, αλλά σας πηγαίνω στον τακτικό προϋπολογισμό- σε ποσοστό 5,49% από 56,82% το 1993 σε 62,31% το 1997 και με τα στοιχεία του 1998 είναι πιο πάνω. Τον Προϋπολογισμό του 1998 τον έχετε μπροστά σας. Σε απόλυτους αριθμούς από τρία τρισεκατομμύρια εννιακόσια δισεκατομμύρια (3.900.000.000.000) δραχμές το 1993 σε έξι τρισεκατομμύρια εφτακόσια τριάντα ένα δισεκατομμύρια (6.731.000.000.000) δραχμές το 1997. Σε τρέχουσες τιμές η αύξηση είναι της τάξης του 62,38%. 

Φεύγω από αυτό και έρχομαι στις συντάξεις. Εδώ υπάρχει μία πραγματικότητα. Κατ' αρχήν, θέλω από την αρχή να ξεκαθαρίσω ότι, όταν αναφέρουμε αυτά τα νούμερα, δεν είμαστε σε μία λογική ότι οι αριθμοί ευημερούν. Θα μπορούσαν να ήσαν πολύ καλύτεροι και θα θέλαμε να κάναμε πολύ περισσότερα ιδιαίτερα για τους ανθρώπους του μόχθου και της εργασίας και τους ανθρώπους που σήμερα κινδυνεύουν με κοινωνικό αποκλεισμό. Δεν θέλω να δημιουργηθεί σε καμία περίπτωση αυτή η εικόνα. 

Αλλά, όπως ξέρετε, δεν είναι οι δαπάνες απεριόριστες και ούτε μπορείς να ικανοποιείς όλες τις ανάγκες. Αναγκαστικά κινείσαι σε μία νέα αρχή, που νομίζω ότι πρέπει να την αντιληφθούμε όλοι μας ως μία σύγχρονη πολιτική πραγματικότητα, την αρχή της επιλεκτικότητας, που αυτό σημαίνει ναι στις κοινωνικές πολιτικές, αλλά αν κάποιος σου πει ότι είσαι με τους πτωχούς, πρέπει να πεις ότι είμαστε με τους πτωχούς, αλλά είμαστε με τους πτωχότερους. Είμαστε με τους αδύνατους, αλλά είμαστε με αυτούς που είναι πιο αδύνατοι. Δεν μπορείς κάθε στιγμή να λες ότι κάνω γενικές πολιτικές για όλους, γιατί τότε θα έπρεπε να ζούσαμε στον παράδεισο ή κάπου αλλού και όχι στην οποιαδήποτε χώρα του κόσμου. 

Πάμε, λοιπόν, στα ζητήματα των συνταξιούχων. 

Κατ' αρχήν, οι συνταξιούχοι και φέτος -δεν έχει ανακοινωθεί η εισοδηματική πολιτική- θα έχουν μία καλύτερη μεταχείριση από τους υπόλοιπους εργαζόμενους και αυτό το αποφασίσαμε και προχθές στο Υπουργικό Συμβούλιο και το έχουμε ανακοινώσει. Είναι φανερό ότι αυτή θα εξειδικευθεί και κατά κατηγορία συνταξιούχου σε σχέση με τη δυνατότητα που έχει το κάθε ασφαλιστικό ταμείο και αυτό το κάνουμε κάθε χρόνο. 

'Αρα, θα έχουν πάλι, όπως και τα προηγούμενα χρόνια, μία καλύτερη μεταχείριση. 

Δίνουμε όμως ένα ιδιαίτερο βάρος στους χαμηλοσυνταξιούχους, πέρα από τους συνταξιούχους. 'Εχουμε προσδιορίσει,ποιοι είναι οι χαμηλοσυνταξιούχοι και μέσα από αυτή μας την αρχή και από αυτή μας την επιλογή πήγαμε στο ΕΚΑΣ. Το ΕΚΑΣ, όπως γνωρίζετε, το παίρνουν σήμερα πάνω από τριακόσιες εξήντα χιλιάδες συνταξιούχοι και πέρα από την επέκτασή του πέρυσι σε πολλές κατηγορίες, φέτος έχουμε ήδη ανακοινώσει -και προβλέπεται στον προϋπολογισμό- μια αύξηση της τάξης του 50%, που σημαίνει ότι από δώδεκα χιλιάδες πηγαίνει στις δεκαοκτώ χιλιάδες. 

Με βάση αυτό και όσον αφορά τους χαμηλοσυνταξιούχους -το τονίζω- το αίτημα της ΓΣΕΕ, των εργαζομένων, όλων, για να φτάσουμε στα είκοσι μεροκάματα του ανειδίκευτου εργάτη έχει ξεπερασθεί. 

ΣΤΡΑΤΗΣ ΚΟΡΑΚΑΣ: Με το ΕΚΑΣ; 

ΜΙΛΤΙΑΔΗΣ ΠΑΠΑΪΩΑΝΝΟΥ (Υπουργός Εργασίας και Κοινωνικών Ασφαλίσεων): Μαζί με το ΕΚΑΣ. Υπολογίστε, κύριε Κόρακα, αυτήν τη στιγμή το κατώτατο ημερομίσθιο επί είκοσι. Θα βγάλετε εκατόν είκοσι εννέα χιλιάδες οκτακόσιες (129.800)δραχμές, αν θυμάμαι καλά. 

ΧΑΡΑΛΑΜΠΟΣ ΑΓΓΟΥΡΑΚΗΣ: Το αίτημα ήταν για όλους. 

ΜΙΛΤΙΑΔΗΣ ΠΑΠΑΪΩΑΝΝΟΥ (Υπουργός Εργασίας και Κοινωνικών Ασφαλίσεων): Παρακαλώ, εκεί είναι η διαφορά. Εντάξει. Εγώ όμως μίλησα για τους χαμηλοσυνταξιούχους και κυριολεκτώ. Προσθέστε λοιπόν, σε αυτό την εισοδηματική πολιτική, σε σχέση με τους χαμηλοσυνταξιούχους που θα είναι γύρω στο 3%, σε σχέση με αυτό που παίρνουν τώρα, προσθέστε σε αυτό το 50% και θα δείτε ότι ξεπερνάμε τις εκατόν τριάντα χιλιάδες (130.000) δραχμές. Αυτό που λέτε εσείς είναι εκατόν είκοσι εννέα χιλιάδες (129.000) δραχμές. Εάν σε αυτά προσθέσετε τα μέτρα που ανέφερα, που αγγίζουν σχεδόν όλους τους δικαιούχους του ΕΚΑΣ -εγώ δεν λέω όλους, λέω σχεδόν όλους- την παρέμβαση που κάναμε στα φάρμακα, που σημαίνει ότι ο κάθε χαμηλοσυνταξιούχος κατά μέσο όρο θα κερδίσει γύρω στις επτάμισι χιλιάδες (7.500) δραχμές, τότε ξεπερνάμε κατά πολύ το μεγάλο αίτημα των είκοσι ημερομισθίων. 

Κατά συνέπεια, εντάξει με τα συνθήματα και τα μηνύματα, αλλά αυτή είναι η πραγματικότητα. 

Θα μου πείτε ότι έπρεπε να δοθούν για όλους. Δεν μπορούμε να πούμε για όλους. Μακάρι να είχαμε αυτήν τη δυνατότητα. Υπάρχουν ζητήματα που συνδέονται και με τα δημόσια ελλείμματα και με τον πληθωρισμό. 

Για μας αυτοί είναι μεγάλοι στόχοι και στην απόληξή τους έχουν πάλι την ευημερία των πολιτών. Είναι αυτονόητο ότι η ΟΝΕ δεν μπορεί να είναι αυτοσκοπός. Μπορεί να είναι ο στόχος για το 1999 και ένας μεγάλος στόχος της χώρας -έτσι το αντιλαμβανόμαστε εμείς- αλλά όλα αυτά στον πυρήνα τους έχουν την ευημερία των πολιτών και κυρίως των πιο αδύνατων. 

'Ετσι κάνεις πολιτικές. Με το να λες "ικανοποιείστε όλα τα αιτήματα όλων και προς κάθε κατεύθυνση" σημαίνει ότι δεν είσαι μέσα στα πράγματα. 'Ετσι λοιπόν δίνω απάντηση όσον αφορά τα θέματα του ΕΚΑΣ και τις πολιτικές σε σχέση με τους συνταξιούχους. 

'Οσον αφορά το ύψος των κατώτατων συντάξεων κατά κατηγορία, πάλι θα αποτανθώ σε έναν πίνακα. Θα δείτε ότι παραδείγματος χάρη στο ΤΕΒΕ οι συντάξεις γήρατος το 1989 ήταν ίσες με τριάντα έξι χιλιάδες διακόσιες ενενήντα (36.290) 

 
Σελίδα 1203 
Η σελίδα σε PDF  



 

  

Σελίδα 1204 

ΜΙΛΤΙΑΔΗΣ ΠΑΠΑΪΩΑΝΝΟΥ (Υπουργός Εργασίας και Κοινωνικών Ασφαλίσεων): Εμείς, όπως ξέρετε, φέρνουμε ένα νομοσχέδιο που θα συζητήσουμε στην Eθνική Aντιπροσωπεία μέσα στο μήνα, σε σχέση με τις συγχωνεύσεις των ταμείων και τα μέτρα κοινωνικής πολιτικής που περιλαμβάνονται σε αυτό το νομοσχέδιο. 

Οι συντάξεις του ΤΣΑ που είναι πολύ χαμηλές, μέσα σε τρία χρόνια και με μεγάλες αυξήσεις τις εξομoιώνουμε με τις συντάξεις του ΤΕΒΕ, σε μια λογική ότι πράγματι εκεί υπάρχει μεγαλύτερο πρόβλημα από τις άλλες κατηγορίες και δίνουμε μία απάντηση. 

Με το λογαριασμό αλληλεγγύης φορέων κοινωνικής ασφάλισης παρεμβαίνουμε εκεί που υπάρχει μεγαλύτερο πρόβλημα. 'Ετσι αντιλαμβανόμαστε ότι μπορούμε να στηρίζουμε μια πολιτική σωστή, που να δίνει απάντηση σε αυτά τα ζητήματα. 

'Ακουσα προηγούμενα τον κ. Μπούτα να αναφέρεται στο θέμα των αγροτών και στο ταμείο κύριας ασφάλισης. Εγώ περίμενα, κύριε Μπούτα, αυτό να το χαιρετίσετε ως ένα πάρα πολύ σημαντικό γεγονός. 

Οι αγρότες μας, με τη μετατροπή του ΟΓΑ σε κύριο ταμείο ασφάλισης αγροτών, φεύγουν από την ασφαλιστική απομόνωση και εντάσσονται στον κορμό του ασφαλιστικού συστήματος της χώρας με συντάξεις που θα φτάσουν τις συντάξεις των άλλων ασφαλιστικών οργανισμών ΙΚΑ, ΤΕΒΕ κλπ., ανάλογα με τις κλάσεις, με διαδοχική ασφάλιση, με κάλυψη στο εργατικό ή αγροτικό ατύχημα -όπως θέλετε εσείς χαρακτηρίστε το- και τόσα άλλα. Και βέβαια αυτό θα γίνει εξελικτικά, χωρίς να χάνουν, ούτε μία δραχμή, από αυτά που παίρνουν μέχρι σήμερα. Γιατί δεν μπορείς από την μία μέρα στην άλλη να πεις, ότι οι συντάξεις του ΟΓΑ θα πάνε στις συντάξεις του ΙΚΑ. Δεν γίνονται αυτά. Θα έπρεπε όλος ο προϋπολογισμός να είχε απάντηση μόνο σ'αυτό το ζήτημα. 

Για τους αγρότες κάναμε εξαίρεση και είπαμε, ότι ενώ σε όλα τα ταμεία η συμμετοχή του αυτοαπασχολούμενου -γιατί περί αυτοαπασχόλησης πρόκειται- είναι δύο και του κράτους ένα, εκεί θα είναι ένα και του κράτους δύο. 'Εχουμε κάνει νόμο που λέει ξεκάθαρα, ότι το πρώτο τρίμηνο του επόμενου έτους καταβάλλει το κράτος τις υποχρεώσεις του στο ενιαίο ταμείο. 

Φέτος, λοιπόν, άρχισαν οι καταβολές, είναι στο νόμο που έχουμε ψηφίσει. Για το πρώτο εξάμηνο του 1998 δεν έχουν συγκεντρωθεί -τώρα εισπράττονται τα χρήματα, γι' αυτό υπάρχει και ένα πρόβλημα- τα χρήματα από το ταμείο κοινής ασφάλισης αγροτών. 

Πρέπει να ξέρετε, ότι μέχρι τώρα έχουν εισπραχθεί γύρω στα τρία με τέσσερα δισεκατομμύρια. Τόσα έχουν μπει στο ταμείο και υπολογίζεται ότι μέχρι τέλος του χρόνου για το πρώτο εξάμηνο του 1998 -το τονίζω αυτό- θα εισπραχθούν, γύρω στα τριάντα δισεκατομμύρια. 'Αρα, πρέπει το κράτος μέσα στο πρώτο τρίμηνο του 1999 -με βάση τους υπολογισμούς αυτούς- να καταθέσει στο ταμείο εξήντα δισεκατομμύρια (60.000.000.000) δραχμές και αυτά γράφει ο προϋπολογισμός. Επαναλαμβάνω για το πρώτο εξάμηνο του 1998 το κράτος θα εκπληρώσει τις υποχρεώσεις του, το πρώτο τρίμηνο του 1999, βάζοντας τα διπλάσια απ'αυτά που έχουν μπει στο ταμείο και οι υπολογισμοί που έχουμε κάνει είναι, ότι θα εισπράξουμε περίπου τριάντα δισεκατομμύρια (30.000.000.000) δραχμές, ίσως και λιγότερα, γιατί υπάρχουν ζητήματα εκεί και δεν πάμε να βάλουμε το μαχαίρι στο λαιμό των αγροτών. 'Αρα, θα πρέπει να καταβληθούν τα εξήντα δισεκατομμύρια, (60.000.000.000) δραχμές. 

Τον επόμενο χρόνο, το 1999, το πρώτο εξάμηνο θα πρέπει να εισπραχθούν του δευτέρου εξαμήνου του 1998 και βέβαια θα πρέπει να εισπραχθούν του πρώτου εξαμήνου του 1999. 'Αρα, ο προϋπολογισμός του 2000 θα πρέπει να προβλέψει για τα δύο χρόνια τα χρήματα που το κράτος οφείλει να καταθέσει στο νέο ταμείο. Αυτό προβλέπεται στο νόμο που έχετε μπροστά σας και αυτό γίνεται με αίσθημα ευθύνης. Υπήρξε ένα ζήτημα -διάβασα σήμερα σε κάποιες εφημερίδες- γιατί αυτό δεν γράφτηκε στον τακτικό προϋπολογισμό; Η απάντηση είναι πάρα πολύ απλή. Τα χρήματα αυτά θα δοθούν από έντοκα γραμμάτια του ελληνικού δημοσίου. 

Σήμερα, το σύνολο σχεδόν των ασφαλιστικών ταμείων, την κινητή τους περιουσία, την επενδύει σε έντοκα γραμμάτια του ελληνικού δημοσίου. Στα πρώτα, λοιπόν, που θα βγουν, θα ήταν παράλογο να λέγαμε ότι εγγράφουμε την πίστωση, πάρτε τα λεφτά cash, -δεν ξέρω πώς θα τα λέγατε εσείς, μετρητά- και ύστερα ελάτε να αγοράσετε έντοκα γραμμάτια του ελληνικού δημοσίου. Και ενώ αυτή είναι η πραγματικότητα, δημιουργείται αυτήν τη στιγμή μία ολόκληρη εικόνα, ότι η Κυβέρνηση είναι ανακόλουθη, δεν δίνει τα λεφτά κλπ. Διαβάστε, παρακαλώ τους νόμους, να δούμε αν είναι ή δεν είναι έτσι. 

Μια κοινωνική πολιτική δεν εξαντλείται μόνο σ'αυτά τα ζητήματα. Θα σας πω δυο στοιχεία ακόμα: 

Βιβλιάριo ασθενείας στους μακροχρόνια άνεργους πάνω από πενήντα πέντε ετών, αν δεν έχουν συμπληρώσει τους όρους συνταξιοδότησης. Αυτό δεν είναι ένα μέτρο κοινωνικής πολιτικής, το οποίο ισχύει εδώ και δύο χρόνια; 

Βιβλιάριο ασθενείας στους νέους ψηφίσαμε να ισχύει από 1-1-1999, -είναι νόμος του κράτους- σε όσους δεν έχουν ασφάλιση. Αυτό δεν είναι μέτρο κοινωνικής πολιτικής; 

Στο νομοσχέδιο που φέρνουμε, δωρεάν αντιρετροϊκά φάρμακα για τους ασθενείς του AIDS, όπως και δωρεάν παροχή μεταμοσχευμάτων στους ανθρώπους που έχουν ανάγκη. Προϋπολογισμός πάνω από πέντε ή έξι δισεκατομμύρια. 

Σήμερα, υπάρχει μια νέα κοινωνική διαστρωμάτωση, υπάρχουν νέες κοινωνικές ανάγκες. Το AIDS είναι μια πραγματικότητα, η οποία δεν υπήρχε πριν από μερικά χρόνια. Δεν πρέπει μια κοινωνική πολιτική στην αρχή της επιλεκτικότητας να δώσει το βάρος, εκεί που πρέπει να το δώσει; Αυτές δεν είναι διαφορετικές πολιτικές; 

Και βέβαια πηγαίνω στο μεγάλο θέμα -γιατί εδώ έγινε πολύ κουβέντα- των ζητημάτων που συνδέονται με την απασχόληση και επικεντρώνεται όλη η πολιτική, απ'ό,τι είδα, στα ζητήματα με τα επιδόματα ανεργίας. 

Θα ήθελα να σας πω ότι υπάρχει μεγάλη ανάγκη να πάμε με γρήγορους ρυθμούς σε πολιτικές που έχουν να κάνουν με την ενίσχυση της απασχόλησης, με ενεργητικές πολιτικές, χωρίς να σημαίνει ότι δεν πρέπει να δούμε και τα επιδόματα ανεργίας, εκεί που πρέπει όμως να δοθούν επιδόματα ανεργίας. Και αν δείτε την εξέλιξη με τις ίδιες πολιτικές -αυτό έχει αξία και θα καταθέσω το σχετικό πίνακα- θα δείτε ότι σε σχέση με το επίδομα ανεργίας στις 1.7.1993 το βασικό ημερομίσθιο του επιδόματος ανεργίας ήταν χίλιες οκτακόσιες (1.800) δραχμές και σήμερα είναι τρεις χιλιάδες εκατόν είκοσι (3.120) δραχμές. Τότε ήταν το 40,9% του βασικού ημερομίσθιου του ανειδίκευτου εργάτη, σήμερα είναι το 48%. Δηλαδή είχαμε μία πραγματική αύξηση της τάξεως του 8%. 

Τώρα πού είναι το ζήτημα: Το ζήτημα είναι ότι συγκρινόμενο με άλλες χώρες της Ευρωπαϊκής 'Ενωσης είναι το μικρότερο. Πράγματι, είναι μικρότερο. 'Ομως, το επίδομα ανεργίας δεν υπόκειται σε καμία κράτηση στην Ελλάδα, ενώ οι ασφαλιστικές εισφορές, όπως ξέρετε, υπόκεινται σε 19%. Στις υπόλοιπες χώρες της Ευρωπαϊκής 'Ενωσης υπάρχει και αυτό το 19%, το οποίο πρέπει να συνυπολογίσετε. 

Από εκεί και πέρα -και δεν αναφέρομαι στο μεγάλο ποσοστό, που έκανε το ΠΑ.ΣΟ.Κ. τον τελευταίο καιρό- υπάρχει ζήτημα στο οποίο θα προσπαθήσω με τον καλύτερο δυνατό τρόπο, θα συνεννοηθώ και με τον ΟΑΕΔ για τα διαθέσιμα, να δώσω μία απάντηση. Αλλά και αυτό έχει αξία. 

Εμείς τα τελευταία χρόνια δώσαμε μεγάλο βάρος σε καινοτόμα προγράμματα για την επαγγελματική αποκατάσταση, για την ένταξη των ανέργων στην επαγγελματική ζωή. Είναι μία άλλη λογική. 

(Στο σημείο αυτό την Προεδρική 'Εδρα καταλαμβάνει ο Γ'Αντιπρόεδρος της Βουλής, κ. ΛΟΥΚΑΣ ΑΠΟΣΤΟΛΙΔΗΣ) 

Αυτήν τη στιγμή, κύριοι συνάδελφοι, είναι σε εξέλιξη είκοσι διαφορετικά προγράμματα, τα οποία βάζουν άλλες λογικές. Είχε γίνει συζήτηση τον τελευταίο καιρό ότι υπάρχουν κάποιες καθυστερήσεις σε ένα από τα προγράμματα. Ξέρετε γιατί υπάρχουν αυτές οι μικρές καθυστερήσεις, που ήδη έχουν 



 

  

Σελίδα 1205 

ξεπερασθεί; Γιατί αλλάξαμε -και θέλω να το γνωρίζετε, κύριοι συνάδελφοι- το σύστημα. 

Είχα ακούσει τον κ. Κωστόπουλο και άλλους συναδέλφους να λένε ότι επιδοτούμε τις επιχειρήσεις. Πολλές φορές πολλές επιχειρήσεις έλεγαν ότι δημιουργούν θέσεις απασχόλησης -εγώ δεν θέλω να τις βάλω όλες στο ίδιο τσουβάλι- και δημιουργούσαν κάποιες καταστάσεις στον ΟΑΕΔ. Γιατί ενώ έλεγαν -εγίνοντο έλεγχοι, μπορεί να μην ήσαν αποτελεσματικοί- ότι "δημιουργήσαμε σαράντα θέσεις απασχόλησης", στην πραγματικότητα δημιουργούσαν είκοσι. Υπήρχαν κάποιες επιχειρήσεις -είναι γνωστά πράγματα αυτά- που έλεγαν ότι είχαν δημιουργήσει νέες θέσεις απασχόλησης. 

Από φέτος το αλλάξαμε το σύστημα και φορέας δεν είναι πια η επιχείρηση, αλλά ο ίδιος ο άνεργος με την κάρτα. Παίρνει, λοιπόν, ο νέος μία κάρτα στα χέρια του, τέσσερις χιλιάδες (4.000) δραχμές, που σημαίνει εκατό χιλιάδες (100.000) δραχμές το μήνα και με βάση πλέον τις δικές του επιλογές, τα δικά του προσόντα, βρίσκει την επιχείρηση και γίνεται φορέας του προγράμματος ο ίδιος ο άνεργος. Αντιστάθηκαν πολλοί επιχειρηματίες, βρήκαμε δυσκολίες, δεν δέχθηκαν το σύστημα, ιδιαίτερα τον πρώτο καιρό. 

ΣΤΡΑΤΗΣ ΚΟΡΑΚΑΣ: Γιατί βγήκαν στους δρόμους και διαμαρτυρήθηκαν οι επιχειρηματίες; 

ΜΙΛΤΙΑΔΗΣ ΠΑΠΑΪΩΑΝΝΟΥ (Υπουργός Εργασίας και Κοινωνικών Ασφαλίσεων): Βέβαια, γιατί είχαν μάθει διαφορετικά, κύριε Κόρακα. 

Αυτήν τη στιγμή το πρόγραμμα πάει καλά και πάει αποτελεσματικά πολύ καλύτερα σε σχέση με το παρελθόν. Αν θέλετε κάποια στιγμή, να συζητήσουμε και να φέρουμε τα στοιχεία. Για να μη σας κουράζω εδώ θα καταθέσω στα Πρακτικά τα είκοσι προγράμματα που είναι σε εξέλιξη και τα έργα γύρω απ'αυτά τα ζητήματα και κάποια στιγμή να συζητήσουμε για όλα αυτά τα θέματα. 

(Στο σημείο αυτό ο Υπουργός κ. Μιλτιάδης Παπαϊωάννου καταθέτει για τα Πρακτικά τα προαναφερθέντα προγράμματα τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής) 

'Αρα, λοιπόν, έχουμε μπει σε μία άλλη λογική και κυρίως έχουμε μπει με ειδικά προγράμματα. Είναι οι νέοι στην ενεργό ζωή. Δεν είναι σωστή η προσέγγιση να μετράς την ανεργία με το 9,6% ή με το 10,3% και να μη βλέπεις ότι το κεντρικό πρόβλημα σήμερα είναι η ανεργία των νέων ανθρώπων. 'Αρα, λοιπόν, βάζεις ένα στόχο και λες δίνω προτεραιότητα στους νέους. Θα μου πείτε, ότι την απασχόληση τη φέρνει η ανάπτυξη, οι επενδύσεις και όχι αυτά τα προγράμματα. Να ξέρουμε γιατί συζητάμε. 'Ομως, αυτά τα προγράμματα είναι μία ευκαιρία ζωής, γιατί ενώ τα παλιά είχαν διάρκεια έξι μήνες, δέκα-δώδεκα μήνες, αυτά έχουν διάρκεια από δεκαοκτώ μέχρι είκοσι τέσσερις μήνες, που σημαίνει ότι εάν ένας νέος ενταχθεί και επιδοτηθεί για είκοσι τέσσερις ή για δεκαοκτώ μήνες του έχει ανοίξει μία σημαντική ευκαιρία στη ζωή του. 

Είναι μία άλλη προσέγγιση, μία άλλη λογική. 

Επίσης κάναμε και τα ειδικά προγράμματα για τους μακροχρόνια ανέργους που είναι πάνω από πενήντα πέντε χρονών, γιατί εκεί υπάρχει ζήτημα κυρίως με τη συμπλήρωση των συνταξιοδοτικών προϋποθέσεων. Και ήδη αυτήν την στιγμή επεξεργαζόμαστε ένα πρόγραμμα που θα το ανακοινώσουμε μέσα στο χρόνο, όσον αφορά τις λεπτομέρειες του, για το πώς θα επιδοτούμε το σύνολο των ασφαλιστικών εισφορών, όσοι είναι δύο με τρία χρόνια πριν από τη σύνταξη, για να μπορέσουν αυτοί οι άνθρωποι να βρουν δουλειά και να συμπληρώσουν τις προϋποθέσεις σύνταξής τους. 

Αυτά δεν είναι κάποιες διαφορετικές πολιτικές, κάποια διαφορετικά μέτρα; Αν δεν είναι αυτά, ποια είναι; 

Και δεν θα σας πω για το μεγάλο αριθμό που έχει να κάνει με την κατάρτιση, τα ΚΕΚ που τα πιστοποιήσαμε από μηδενική βάση. Το σημαντικότερο από όλα, που θα το ανακοινώσω στις επόμενες μέρες, είναι ότι βάλαμε το Εθνικό Παρατηρητήριο Απασχόλησης και έκανε έρευνα τι ανάγκες από επαγγέλματα θα έχει ο κάθε νομός την επόμενη πενταετία, ώστε τα προγράμματα από εδώ και πέρα, και εννοώ από αύριο, σε κάθε νομό της χώρας θα είναι σύμφωνα με τις ανάγκες κάθε περιοχής. Και έτσι δεν θα βγάζουμε κτίστες εκεί που δεν χρειάζονται ή ηλεκτροσυγκολλητές εκεί που δεν χρειάζονται ηλεκτροσυγκολλητές. Αυτό θα γίνει με διαφάνεια, με αντικειμενικότητα στο σύστημα και ταυτόχρονα να είναι το Υπουργείο Εργασίας πρώτο σε απορρόφηση από όλα τα άλλα Υπουργεία. 'Ετσι δεν θα υπάρχει κανένα πρόβλημα στα ζητήματα εργασίας σε σχέση με την απορρόφηση. Αυτή είναι η πραγματικότητα. 

'Αφησα τελευταίο το περίφημο θέμα που έβαλαν οι κύριοι συνάδελφοι σε σχέση με την αντιασφαλιστική νομοθεσία. 

Υπήρχαν δύο βασικά αιτήματα. Οι νόμοι είναι νόμοι του ελληνικού κράτους... 

ΕΥΑΓΓΕΛΟΣ ΜΠΟΥΤΑΣ: 'Οχι της Νέας Δημοκρατίας; 

ΜΙΛΤΙΑΔΗΣ ΠΑΠΑΪΩΑΝΝΟΥ (Υπουργός Εργασίας και Κοινωνικών Ασφαλίσεων): Τους ψήφισε η Νέα Δημοκρατία. Εμείς είμαστε εδώ και τους αλλάζουμε κύριε Μπούτα. Είχαμε πει ότι θα αλλάξουμε τις αντιασφαλιστικές διατάξεις. 

ΣΤΡΑΤΗΣ ΚΟΡΑΚΑΣ: Προς το χειρότερο. 

ΜΙΛΤΙΑΔΗΣ ΠΑΠΑΪΩΑΝΝΟΥ (Υπουργός Εργασίας και Κοινωνικών Ασφαλίσεων): Προς το χειρότερο, λοιπόν, κύριε Κόρακα; 'Οταν αλλάξαμε εμείς τη διάταξη που έλεγε ότι οι επικουρικές συντάξεις θα είναι μέχρι το 20% της κύριας σύνταξης, που σημαίνει ότι οι συντάξεις που έπαιρναν οι εργαζόμενοι του ΙΚΑ-ΤΕΑΜ θα κατέβαιναν από επτά μέχρι δώδεκα χιλιάδες, με αποτέλεσμα οι επικουρικές συντάξεις να είναι πάνω από 20%, αυτό είναι προς το χειρότερο; 'Ετσι φαίνεται καταλαβαίνετε εσείς το χειρότερο. Δεν νομίζω όμως ότι ο ελληνικός λαός το καταλαβαίνει έτσι όπως εσείς ή αυτοί που περίμεναν να πάρουν λιγότερα και δεν τα παίρνουν. 

Επίσης όταν το αίτημα ήταν η επανασύνδεση με τα δέκα χιλιάδες πεντακόσια ημορομίσθια και την τριακονταπενταετία, όσον αφορά το βιομηχανικό εργάτη, που είναι ασφαλισμένος στο ΙΚΑ -διότι αυτές οι διατάξεις δεν άγγιζαν αυτούς που ήταν στα ειδικά ταμεία ή τους τραπεζοϋπάλληλους- και αποκαταστήσαμε αυτήν την αδικία, και αυτό προς το χειρότερο είναι; 

Τι είναι προς το καλύτερο; 

'Οπως ξέρετε για να καταλήξουμε στη συγχώνευση του ΤΣΑ, του ΤΑΕ και του ΤΕΒΕ κάναμε τριάντα πέντε συναντήσεις, πέρα από τις γενικές, για να φθάσουμε στο νομοσχέδιο που θα έχω την τιμή να σας παρουσιάσω σε λίγες μέρες εδώ. Δεν αλλάζουν, λοιπόν, τόσο εύκολα τα πράγματα και ξέρετε πόσο ευαίσθητα είναι τα θέματα, γύρω από τα ασφαλιστικά ζητήματα. 

ΣΤΡΑΤΗΣ ΚΟΡΑΚΑΣ: Τα αποθεματικά θα τους τα δώσετε πίσω; 

ΜΙΛΤΙΑΔΗΣ ΠΑΠΑΪΩΑΝΝΟΥ (Υπουργός Εργασίας και Κοινωνικών Ασφαλίσεων): Θα σας δώσω ένα μόνο στοιχείο πριν πάμε στα αποθεματικά. 

Ο νόμος της Νέας Δημοκρατίας έλεγε ότι από 1.1.93 υπάρχει άλλη ρύθμιση για τα κατώτατα όρια συντάξεων. Και ήδη κάποιοι άνθρωποι βγαίνουν στη σύνταξη παρ'ότι ασφαλίστηκαν μετά την 1.1.93 λόγω αναπηρίας ή λόγω εργατικού ατυχήματος. Η σύνταξη που θα έπαιρναν θα ήταν λόγω γήρατος σαράντα χιλιάδες (40.000) δραχμές. Με τη ρύθμιση που έγινε οι σαράντα χιλιάδες (40.000) δραχμές γίνονται εξήντα μία χιλιάδες διακόσιες (61.200) δραχμές. Αύξηση 50%. Λόγω αναπηρίας θα ήταν πενήντα τέσσερις χιλιάδες (54.000) δραχμές και γίνεται τώρα ογδόντα μία χιλιάδες (81.000) δραχμές, δηλαδή πάνω από 50% αύξηση. 'Ιδια πολιτική είναι αυτή; 

'Οσον αφορά για το ζήτημα που είπατε σε σχέση με τα ασφαλιστικά έχω καταθέσει τα στοιχεία στον τύπο για να δούμε πόσο αυξήθηκαν τα αποθεματικά των ασφαλιστικών ταμείων, που διπλασιάστηκαν τα τελευταία χρόνια. Και βέβαια έχουμε ήδη απαντήσει με ρυθμίσεις μέχρι τώρα και μη μου πείτε και εσείς ότι πρέπει να πάμε στην αυτοδιαχείριση της περιουσίας των ασφαλιστικών ταμείων. Δεν χωρεί τζόγος εδώ, κύριε Κόρακα. Εδώ με σοβαρότητα και υπευθυνότητα θα κατοχυρώσουμε αυτήν τη στιγμή μέσα από ευελιξία ασφαλώς αλλά παράλληλα και κατοχύρωση με συμμετοχή και των 



 

  

Σελίδα 1206 

εργαζομένων και των ίδιων των ασφαλιστικών οργανισμών στους ελέγχους και την περιουσία θα τη διευρύνουμε. 

Και το κάνουμε αυτό, γιατί το σύστημα πρέπει να στηρίζεται στην αλληλεγγύη των γενιών. Και η φερεγγυότητα της εξασφάλισης του συστήματος πρέπει να ανήκει στο κράτος. Το κράτος έχει ρόλο να επιτελέσει σε μια οργανωμένη κοινωνία. Δεν είναι έξω από την κοινωνία. 

'Αρα, λοιπόν, εδώ με αίσθημα ευθύνης θα απαντήσουμε και με συμμετοχή, όπως είπα, των ασφαλιστικών φορέων των εργαζομένων στην καλύτερη απόδοση της υπηρεσίας των ασφαλιστικών ταμείων, χωρίς να μπαίνει σε αμφισβήτηση όμως, χωρίς να αναλαμβάνονται υψηλά ρίσκα, να το πω πολύ απλά, απέναντι στις επερχόμενες γενιές, γιατί κανένας μας δεν έχει αυτό το δικαίωμα. Κατά συνέπεια, λοιπόν, με αίσθημα ευθύνης απαντάμε εκεί που έχουμε εμείς κοινωνικές αναφορές -και είναι οι εργαζόμενοι, είναι οι αγρότες, είναι οι επαγγελματίες, είναι οι βιοτέχνες- με αναδιανεμητικές πολιτικές, με πολιτικές που κάτω από τις δοσμένες συνθήκες δεν μπορεί να είναι καλύτερες. Και αν υπάρχουν καλύτερες, θα τις βρούμε εμείς και θα τις εφαρμόσουμε. 

(Χειροκροτήματα από την πτέρυγα του ΠΑΣΟΚ) 

ΠΡΟΕΔΡΕΥΩΝ (Λουκάς Αποστολίδης): Ο Κοινοιβουλευτικός Εκπρόσωπος του ΚΚΕ κ. Κόρακας έχει το λόγο. 

ΣΤΡΑΤΗΣ ΚΟΡΑΚΑΣ: Κύριε Πρόεδρε, ήθελα να κάνω κατ' αρχήν μια γενική παρατήρηση, όσον αφορά τον τρόπο, με τον οποίο η Κυβέρνηση αντιμετωπίζει τις συγκεκριμένες τεκμηριωμένες κριτικές, που της γίνονται. 

Πραγματικά, θα έλεγε κανείς ότι υπάρχει ένας συναγωνισμός ανάμεσα στους εκπροσώπους της, για το ποιος καλύτερα θα παρουσιάσει το μαύρο άσπρο. Κοιτάξτε. Μπορείτε να πείτε ό,τι θέλετε, μπορείτε να χρησιμοποιήσετε όσα ρητορικά σχήματα θέλετε, η πραγματικότητα, αυτή η έρμη σκληρή πραγματικότητα δεν αλλάζει με τους βερμπαλισμούς σας, δεν αλλάζει με τη ρητορική σας δεινότητα, κύριε Παπαϊωάννου, τη δική σας ή οποιουδήποτε άλλου, γιατί πραγματικά εάν μπορούσαν να μας ακούσουν οι 'Ελληνες εργαζόμενοι και ιδιαίτερα οι εξαθλιωμένοι, οι άνεργοι, οι συνταξιούχοι, αυτοί που αναγκάζονται και κατεβαίνουν καθημερινά στο δρόμο, πραγματικά δεν ξέρω πώς θα σας αντιμετώπιζαν. Η καλύτερη περίπτωση θα ήταν η ειρωνία και τα γέλια, γιατί τι να πρωτοπιάσει κανείς απ' αυτά που είπατε. 

Ξεκινήσατε, λέγοντας ότι εσείς έχετε απορρίψει τη λογική των μονοδρόμων. Μα, κάνετε τίποτε άλλο, από το να μας λέτε ότι ο δρόμος προς την ΟΝΕ είναι μονόδρομος; Τολμάτε ποτέ να σκεφθείτε έστω μια μικρή παρέκκλιση; Και προσπαθείτε να κοροϊδέψετε τον κόσμο με διάφορα τερτίπια ψευτοκυβερνητικής ευαισθησίας κλπ., όπως αυτό που έκανε πρόσφατα ο Πρωθυπουργός στην Αυστρία, με το κοινωνικό μνημόνιο, το οποίο όλοι τους το έγραψαν στα παλιότερα των υποδημάτων τους, αλλά κι εσείς ο ίδιος. 

Είπατε, επίσης, ότι όλες οι ευρωπαϊκές κυβερνήσεις ζουν σκληρή οικονομική πολιτική κι εσείς ακολουθείτε μια ευαίσθητη πολιτική. Θέλω να σας θυμίσω ότι με βάση τα συγκεκριμένα στοιχεία, που κανείς δεν τα αρνείται, από το 1990 μέχρι το 1998 οι εργαζόμενοι στο δημόσιο τομέα είχαν μια απώλεια εισοδήματος 25% συνολικά, εκατοντάδες δισεκατομμύρια δραχμές, αν όχι τρισεκατομμύρια, οι εργαζόμενοι στον ιδιωτικό τομέα είχαν 20% συνολικά και από το 1991 μέχρι σήμερα οι συνταξιούχοι είχαν μια απώλεια της τάξεως του 20%. Τα είκοσι ημερομίσθια πήγαν στα 16,7, αλλά με πραγματικές τιμές στα δεκαπέντε ημερομίσθια ανειδίκευτου εργάτη για την κατώτερη σύνταξη. 

Μας είπατε ακόμη. Εμείς εφαρμόζουμε φορομπηχτική πολιτική; Πού τη βλέπετε; Τη βλέπουμε στο γεγονός ότι από τότε που είσαστε στην Κυβέρνηση, αλλά και πιο μπροστά με τη Νέα Δημοκρατία, τα φορολογικά έσοδα του κράτους -και ξέρετε ποιος είναι το υποζύγιο αυτών των φορολογικών εσόδων- αυξάνονται κατά μέσο όρο από 15% μέχρι 20%. Το ίδιο γίνεται και με τον προϋπολογισμό του 1998. Το πρώτο δεκάμηνο δείχνει ότι έχουμε μια αύξηση σε σχέση με πέρυσι της τάξης του 25% για το φόρο εισοδήματος και της τάξης του 18% και κάτι για τις συνολικές φορολογικές εισπράξεις. Αυτό δεν είναι φορομπηχτική πολιτική, όταν έχουμε έναν πληθωρισμό, κατά τα δικά σας λεγόμενα, της τάξης του 4,5% και κατά τα δικά μας 5,5% σε μέσες τιμές; 

Επίσης, μας είπατε ότι τα δυο τελευταία χρόνια έχουμε μια αύξηση των καθαρών εισοδημάτων, δηλαδή 1996-1997 κατά 6,5%. Αυτό δεν είναι αλήθεια, κύριε Υπουργέ, είναι ένα μεγάλο ψέμα. Γιατί το μεν 1996 με τα δικά μας δεδομένα που δεν μπορούν να αμφισβητηθούν, έχουμε μια απώλεια εισοδήματος της τάξης του 2,5% και αν προσθέσουμε την αύξηση των ασφαλιστικών εισφορών 1,1% φθάνουμε στο 3,6% και το 1997 είναι ίσα βάρκα ίσα νερά και αν βάλουμε το 1,1% της αύξησης των ασφαλιστικών εισφορών πιάνουμε μείωση του εισοδήματος κατά 1,1%. 'Αρα, λοιπόν, η πραγματική μείωση είναι, κύριε Υπουργέ, της τάξης του 4,7% για 1996-1997. Αυτή είναι η πραγματικότητα και δεν είναι δυνατό εσείς με διάφορες αλχημίες ή δεν ξέρω τι άλλες διαστρεβλώσεις των στοιχείων, να τη διασκεδάσετε. 

Με στις συγχωνεύσεις των ταμείων είναι γεγονός ότι προωθείτε τη μείωση κατά 50% της επικουρικής σύνταξης. Πώς θα γίνει δηλαδή; 

Από κει και πέρα δεν θα πάω παραπέρα, θα μπω στην ομιλία μου εδώ για το θέμα που έχουμε σήμερα και θα ξεκινήσω από τον προϋπολογισμό. Καταθέσατε έναν προϋπολογισμό ο οποίος είναι ο καθρέφτης της πολιτικής σας. Αυτό δεν μπορεί κανείς να το αμφισβητήσει. Ο καθρέφτης της κοινωνικής και οικονομικής πολιτικής μιας κυβέρνησης είναι ο προϋπολογισμός. Λοιπόν, αυτός ο προϋπολογισμός έχει ένα και μοναδικό στόχο, ένταξη της χώρας στην ΟΝΕ. 

Και έρχεσθε εδώ, επιτρέψτε μου, με περίσσιο θράσος, να τον εμφανίσετε ως προϋπολογισμό που τον επεξεργαστήκατε για το καλό του ελληνικού λαού. Φυσικά αν η Κυβέρνηση εννοεί ελληνικό λαό τους μεγαλοκαρχαρίες, αυτήν τη χούφτα των πλουτοκρατών για τους οποίους ομολογούμε ότι άοκνα πασχίζετε, τότε πράγματι είναι για το καλό του ελληνικού λαού. Αλλά όμως, αυτοί δεν έχουν καμία σχέση με τον ελληνικό λαό, μαζί σας προχωρούν κι αυτοί, λυμαίνονται τον ιδρώτα του. 

Αυτός ο προϋπολογισμός, όπως τονίζει το ΚΚΕ σε σχετική του ανακοίνωση, είναι ένα προϋπολογισμός που κάνει τους φτωχούς φτωχότερους. Συμβάλλει στη μείωση των πραγματικών εισοδημάτων των μισθωτών με αυξήσεις κάτω από τον πληθωρισμό. Αυξάνει τα φορολογικά βάρη, κύρια μέσα από τη μη τιμαριθμοποίηση των φορολογικών κλιμάτων -θα αναφερθούμε σ' αυτό και αναφέρθηκαν ήδη οι προηγούμενοι ομιλητές του κόμματός μας-και την αύξηση των αντικειμενικών κριτηρίων. Περικόπτει δραστικά τις κοινωνικές ανάγκες υποβαθμίζοντας παραπέρα τους τομείς της παιδείας, της υγείας, της κοινωνικής πρόνοιας και επιβαρύνοντας αντίστοιχα τα λαϊκά στρώματα. Η όποια ανάπτυξη επαγγέλλεται μέσω αυτού του προϋπολογισμού θα οδηγήσει στην αύξηση της ανεργίας γιατί οι δημόσιες επενδύσεις που με τόσο θόρυβο εμφανίζονται είναι προσανατολισμένες σε έργα υποδομής, κύρια δίκτυα, δρόμους, αεροδρόμια κλπ. 

Η πολιτική της Κυβέρνησης, λέει το ΚΚΕ και όσων υποστηρίζουν την ΟΝΕ, οδηγεί σε τέτοιους αντιλαϊκούς προϋπολογισμούς με σκληρά προγράμματα σύγκλισης χάρη και του δήθεν εθνικού στόχου της ένταξης στην ΟΝΕ. Πρόκειται για στόχο αποκλειστικά της ντόπιας και ξένης ολιγαρχίας που ακόμα και αν επιτευχθεί, σε τίποτε δεν θα ωφελήσει τους εργαζόμενους και το λαό. Μέσα από τα γνωστά σύμφωνα σταθερότητας, θα συνεχιστούν οι ίδιες σκληρές πολιτικές μεσαιωνικών εργασιακών σχέσεων, λιτότητας και διόγκωσης της ανεργίας και στο μέλλον. Και εμείς καλούμε φυσικά τον ελληνικό λαό να αντισταθεί σ' αυτήν την πολιτική και ενάντια σ' αυτόν τον προϋπολογισμό. 

Είναι αλήθεια ότι η εισοδηματική, η φορολογική και γενικότερα η οικονομική πολιτική της Κυβέρνησης υποτάσσεται στον εθνικό στόχο, όπως τον εμφανίζει, της ένταξης στην ΟΝΕ. Και αυτός ο ισχυρισμός τώρα να μπούμε στην ΟΝΕ, έρχεται να αντικαταστήσει άλλους προηγούμενους ισχυρισμούς στα-



 

  

Σελίδα 1207 

θερότητας, για τη σταθεροποίηση της οικονομίας για την ανάπτυξη της οικονομίας κλπ., που με αυτούς τους ισχυρισμούς εφαρμόστηκε μια πολιτική μονόπλευρης, σκληρής λιτότητας, συνεχών θυσιών για το λαό μας, στο όνομα μιας ανάπτυξης που έρχεται. 

Θα θυμηθούμε του μακαρίτη του Παπανδρέου τα τούνελ, που στο τέρμα του τούνελ θα δούμε το φως και το τούνελ αυτό δεν έχει τελειωμό. Είναι μία αέναη πορεία μέσα στο σκότος του τούνελ για τον εργαζόμενο, αλλά μέσα σε μία φωτεινή λεωφόρο για τον εκμεταλλευτή του εργαζόμενου. Αυτή είναι η πραγματικότητα και ακριβώς ο δρόμος προς την ΟΝΕ αυτήν την πραγματικότητα επαναλαμβάνει, αυτήν την πραγματικότητα συνεχίζει. 

Κάθε φορά ισχυρίζεσθε ότι έτσι βελτιώνεται το βιοτικό επίπεδο των εργαζομένων. Λέτε κάθε χρόνο ότι η εισοδηματική πολιτική δίνει σημαντικές αυξήσεις στο εισόδημα των εργαζομένων. Είναι, όμως, γεγονός ότι η αλήθεια είναι όλως διόλου διαφορετική. Ονομάζετε -έχετε βρει και διάφορους τέτοιους όρους- την πολιτική σας αντιπληθωριστική πολιτική η οποία βεβαίως βαράει ένα στόχο στη μείωση της αγοραστικής δύναμης των εργαζομένων. 

Ταυτόχρονα, όμως, ξέρετε πολύ καλά ότι -στοιχειώδεις οικονομικές γνώσεις το δείχνουν- η μείωση της αγοραστικής δύναμης των εργαζομένων, των λαϊκών στρωμάτων, σημαίνει ταυτόχρονα και φρενάρισμα της ανάπτυξης. Δεν είναι δυνατόν να έχουμε ανάπτυξη με μείωση του λαϊκού εισοδήματος. Αυτά είναι στοιχειώδη πράγματα. 

Από οπουδήποτε, λοιπόν, και αν πάρουμε τα στοιχεία, το συμπέρασμα που βγαίνει είναι ότι -για να ξεκινήσουμε από το 1990- όπως ήδη είπαμε οι απώλειες ήταν της τάξεως του 20% με 25% για τους εργαζόμενους στο δημόσιο και ιδιωτικό τομέα και για τους συνταξιούχους. 

Εσείς βεβαίως, βασίζετε τον ισχυρισμό σας σε ορισμένες αλχημείες, έτσι, για να πάρουμε την εισοδηματική πολιτική που πάτε να εφαρμόσετε για το 1999. Λέτε ότι θα αυξηθούν οι δαπάνες για μισθούς, συντάξεις κλπ. πάνω από 4%. Αφού, λοιπόν, θα έχουμε όπως λέτε πληθωρισμό 2%, μικρότερο από 3%, οι αυξήσεις στις αποδοχές θα είναι ουσιαστικές. Εσείς λέτε βέβαια 2%. Κατά συνέπεια, δίνοντας 2% αύξηση, θα είμαστε στα ίσια συν ορισμένα άλλα για να παρουσιάσετε αύξηση. 

Τι έχουμε εδώ πέρα: 

Πρώτον, μέσα στο ποσοστό του 4% των δαπανών που λέτε, κατ'αρχήν δεν περιλαμβάνονται μόνο οι αυξήσεις στους μισθούς. Περιλαμβάνονται οι δαπάνες για την ωρίμανση, τα κλιμάκια για το δημόσιο τομέα και βεβαίως οι δαπάνες για τις νέες προσλήψεις, καθώς και άλλες δαπάνες. 

Δεύτερον, ισχυρίζεσθε ότι θα δώσετε αύξηση 2%. Αυτό, όμως, δίνεται μόνο στο βασικό μισθό και όχι στα επιδόματα, που είναι ένα σημαντικό μέρος των συνολικών αποδοχών. 'Ετσι και μόνο το επίδομα εξομάλυνσης αν πάρουμε, που φτάνει στις εξήντα χιλιάδες (60.000) δραχμές, καταλαβαίνουμε τι σημαίνει το γεγονός ότι δεν δίνονται στα επιδόματα αυτές οι αυξήσεις. 'Αρα, η αύξηση είναι πολύ πιο κάτω από το 2% που προπαγανδίζετε. 

Τρίτον, πώς υπολογίζετε τον πληθωρισμό. Εδώ έχουμε μια τριπλή επίσης απάτη, για τους εξής λόγους: 

Πρώτον, διότι τα είδη που παίρνονται υπόψη, είδη πολυτελείας και άλλα είδη που δεν χρησιμοποιούνται πια, που δεν υπάρχουν καν στην αγορά, δημιουργούν ένα στρεβλό επίπεδο πληθωρισμού πολύ πιο χαμηλό από το πραγματικό. Εάν, όμως, πάρουμε τα είδη πρώτης ανάγκης των εργαζομένων, τότε βεβαίως θα φθάσουμε σ'έναν πληθωρισμό πολύ μεγαλύτερο. 

Δεύτερον, ο προβλεπόμενος πληθωρισμός και αυτός που πραγματικά πετυχαίνετε είναι διαφορετικοί. Βγαίνετε, λοιπόν, εσείς και λέτε ότι θα έχουμε έναν προβλεπόμενο πληθωρισμό για το 1998 της τάξης του 3,7%, όμως σε μέσους ρυθμούς το πρώτο δεκάμηνο κινήθηκε πάνω από το 5%. Δεν ξέρω τι κόλπα θα κάνετε τους δυο τελευταίους μήνες, αλλά η αλήθεια είναι ότι είναι πολύ πιο πάνω από την πρόβλεψή σας. 

'Ετσι, λοιπόν, λέτε ότι ο προβλεπόμενος πληθωρισμός για το 1999 θα είναι 2%. 'Αρα, δίνετε μια αύξηση 2% στους μισθούς, οπότε δεν θα έχουμε απώλεια. Αυτό, όμως, δεν στέκει. Πράγματι, αξιόπιστοι για εσάς οργανισμοί όπως είναι η Ευρωπαϊκή 'Ενωση, ο ΟΟΣΑ και άλλοι, προβλέπουν πληθωρισμό στην καλύτερη περίπτωση της τάξης του 3% περίπου. 'Αρα, έχουμε εδώ μια διαφορά της τάξης του 1% που θα έλθει να μειώσει παραπέρα τους μισθούς, τις αυξήσεις που δίνετε, πέρα απ'αυτό που είπαμε ότι οι αυξήσεις θα είναι πολύ χαμηλότερες από το 2% μόνο και μόνο από το γεγονός ότι εφαρμόζονται στο βασικό μισθό και όχι στο σύνολο των αποδοχών. 

Τρίτον, δεν παίρνετε υπόψη το μέσο πληθωρισμό του έτους, αλλά τον πληθωρισμό αρχή-τέλους. Θα έχουμε δηλαδή ίσως το Δεκέμβριο έναν πληθωρισμό που θα τον παρουσιάσετε εσείς 3,5%-4% και θα μας πείτε ότι 4% είναι ο πληθωρισμός και όχι 5%, όπως θα είναι στην πραγματικότητα. 

'Ενα άλλο ζήτημα είναι αυτό που έχει σχέση με το διορθωτικό ποσό. Είναι μια κατάκτηση, μια σχετική εξασφάλιση που πέτυχαν οι εργαζόμενοι απέναντι στο ροκάνισμα των αποδοχών τους από τον πληθωρισμό. Εσείς ανακοινώσατε ότι δεν πρόκειται να δώσετε διορθωτικό ποσό για το 1998, ενώ είχατε δεσμευθεί πέρσι ότι θα το δώσετε. Και πιθανόν και τα επόμενα χρόνια δεν θα δώσετε διορθωτικό ποσό ούτε για τους μισθούς ούτε για τις συντάξεις. Να μας πείτε ξεκάθαρα, αν είναι αλήθεια αυτό που λέμε ή όχι. 

Εμείς, εν πάση περιπτώσει, λέμε εάν ευσταθούν αυτά που γράφτηκαν και που ειπώθηκαν, ότι δεν έχετε τέτοιο δικαίωμα. 

Τι επιπτώσεις θα έχει αυτή η παρακράτηση του διορθωτικού ποσού; Για το 1998 θα έχουμε μια απώλεια της τάξης του 2,5%. 'Ομως, ο μέσος πληθωρισμός για το πρώτο δεκάμηνο είναι 5,5%. 'Ετσι, λοιπόν, δώσατε 2,5% αύξηση στην καλύτερη περίπτωση. Από το 5,5% μέχρι το 2,5% θα έχουμε μια απώλεια τριών μονάδων στην πραγματικότητα. Αλλά και αν πάρουμε το δικό σας 4,5%, που λέτε για τον πληθωρισμό του 1998, θα έχουμε μια απώλεια 2%. 'Αρα εδώ έχουμε μια εν ψυχρώ ληστεία του εισοδήματος των εργαζομένων. Δίνετε 2% και παρακρατείτε το 3%. Αυτά είναι τα κόλπα σας, κύριε Παπαϊωάννου. Και όλα τα υπόλοιπα που λέτε είναι προφάσεις εν αμαρτίαις. 

'Αλλος τρόπος αφαίμαξης του εισοδήματος των εργαζομένων είναι το φορολογικό σύστημα. 'Εχουμε εδώ τη σχέση έμμεσων-άμεσων φόρων. Βρισκόμαστε ακόμη στο 65% για τους έμμεσους φόρους και στο 35% για τους άμεσους. Αυτό είναι κάτι το μοναδικό ίσως στην Ευρώπη και δείχνει τον αντιλαϊκό χαρακτήρα του φορολογικού συστήματος. Γιατί οι έμμεσοι φόροι, κατά κύριο λόγο, πληρώνονται από τα λαϊκά στρώματα. Βέβαια και οι άμεσοι το ίδιο. Αλλά τους άμεσους τουλάχιστον τους βλέπει ο άλλος και αγανακτεί, ενώ τους έμμεσους τους πληρώνει χωρίς να το καταλαβαίνει. 

Επίσης, έχουμε εδώ μια συμμετοχή στους άμεσους φόρους των μισθωτών και των συνταξιούχων της τάξης του 60% ακόμη ή περίπου εκεί. 

'Εχουμε τις γνωστές φορολογικές δηλώσεις που όπως ειπώθηκε δηλώνουν οι βιομήχανοι εισοδήματα μικρότερα από τους μισθωτούς και τους συνταξιούχους. 

Και βέβαια η Κυβέρνηση ανακοίνωσε και για φέτος τη μη τιμαριθμοποίηση της φορολογικής κλίμακας, του αφορολόγητου και των εκπτώσεων, που έχουν να προσαρμοστούν από το 1992, εκτός από μια μικρή αύξηση της τάξης του 5% που δόθηκε πέρσι. 'Ομως στο διάστημα αυτό, ακολουθώντας τον πληθωρισμό, οι κλίμακες θα έπρεπε να έχουν ανέβει κατά 65%, μείον 5%, κατά 60%. 

Αυτή η πρακτική έχει ως αποτέλεσμα οι όποιες αυξήσεις δίνονται στους μισθωτούς και τους συνταξιούχους να τους πηγαίνουν σε ανώτερα κλιμάκια και να παίρνετε αυτές τις αυξήσεις πίσω με τη φορολογία. 'Αλλη μια ληστεία με το δικό σας τρόπο φυσικά, σε βάρος των εργαζομένων, ενώ ταυτόχρονα κάνετε και τη δημαγωγία σας για αυξήσεις. 

'Ετσι, πολλές δεκάδες δισεκατομμυρίων χάνονται κάθε χρόνο. Και συνολικά μπορούμε να υπολογίσουμε την απώλεια γύρω στα εξακόσια δισεκατομμύρια (600.000.000.000) από τότε 



 

  

Σελίδα 1208 

που σταμάτησε να τιμαριθμοποιείται η φορολογική κλίμακα. Εξακόσια δισεκατομμύρια (600.000.000.000), που φυσικά πληρώνονται από τα μόνιμα υποζύγια του φορολογικού συστήματος, τους εργαζόμενους και τους συνταξιούχους! 

Με την πρακτική αυτή θίγετε, φυσικά και τις άλλες κατηγορίες των εργαζομένων, μικρομεσαίους, ελεύθερους επαγγελματίες και αγρότες. Ειδικά για τους μικρομεσαίους επαγγελματοβιοτέχνες και εμπόρους, με την αύξηση των αντικειμενικών κριτηρίων θα τους επιβαρύνετε με 19% επιπλέον φόρο. Κατά τα άλλα, δεν εφαρμόζετε φορομπηχτική πολιτική! 

Στον προϋπολογισμό του 1999 προβλέπετε αύξηση των φορολογικών εσόδων περίπου πεντακόσια δισεκατομμύρια (500.000.000.000) δραχμές. Με βάση τα παραπάνω, έχουμε μία νέα φορολογική επιδρομή που πάτε να συγκαλύψετε με διάφορα τεχνάσματα. 

Πρώτον, λέτε "δεν θα επιβάλουμε νέους φόρους" όμως, με το ισχύον φορολογικό σύστημα θα εισπράξετε πεντακόσια δισεκατομμύρια (500.000.000.000) δραχμές επιπλέον. 

Δεύτερον, λέτε ότι ελαφρύνετε τον ελληνικό λαό με τη μείωση της φορολογίας στα αυτοκίνητα, στα καύσιμα και το Φ.Π.Α. στο ηλεκτρικό ρεύμα και λέτε ότι έτσι χαρίζετε στον ελληνικό λαό εκατό με εκατό πενήντα δισεκατομμύρια (100.000.000.000-150.000.000.000) δραχμές. Αυτό, όμως, δεν είναι αλήθεια. Για ποιους λόγους; Πρώτον, δεν το κάνετε από κοινωνική ευαισθησία, αλλά γιατί θέλετε να μειώσετε τον πληθωρισμό, που είναι όρος για τον ιερό σας στόχο της ΟΝΕ. Δεύτερον, από την άλλη πλευρά, τους παίρνετε πεντακόσια δισεκατομμύρια (500.000.000.000) δραχμές. Δηλαδή από τη μία πλευρά δίνετε κάτι ψιλά και από την άλλη τα παίρνετε χοντρά. 

Μόνο από τη μη τιμαριθμοποίηση της φορολογικής κλίμακας έχουμε μία απώλεια εκατόν εξήντα δισεκατομμυρίων (160.000.000.000) δραχμών περίπου για φέτος. 

Δημαγωγείτε υποσχόμενοι μείωση των επιτοκίων, που δήθεν θα ωφελήσει τα λαϊκά στρώματα. Πώς θα γίνει, όμως, αυτό, όταν η διαφορά επιτοκίου καταθέσεων και χορηγήσεων σε ορισμένες περιπτώσεις ξεπερνά τις δέκα μονάδες; Είναι και αυτό ένα ευρωπαϊκό ρεκόρ. 

Πολύς λόγος γίνεται επίσης για την ελεημοσύνη του ΕΚΑΣ και την αύξησή του κατά 50%. Ειπώθηκε από τον ειδικό αγορητή μας τον κ. Αγγουράκη. Θα έχουμε την ευκαιρία να δώσουμε και συγκεκριμένα στοιχεία για να αποκαλύψουμε αυτήν την απάτη. 

Αν πραγματικά, όμως, θέλετε να είσαστε τίμιος απέναντι στους συνταξιούχους, αφήστε τα ΕΚΑΣ και τις ελεημοσύνες και προχωρήστε -αφού λέτε ότι το ξεπεράσατε- στα είκοσι ημερομίσθια ανειδίκευτου εργαζόμενου. Αφήστε τα υπόλοιπα κόλπα, γιατί και δραχμικό είναι και μία σειρά άλλα ζητήματα υπάρχουν και είναι πραγματικά ελεημοσύνη και για κάποιον που παίρνει πάνω από εκατόν είκοσι χιλιάδες (120.000) δραχμές σύνταξη, αυτός είναι πλούσιος και δεν χρειάζεται καμιά βοήθεια. 

Σοβαρά πλήγματα δέχεται επίσης, το λαϊκό εισόδημα και με την εφαρμοζόμενη κοινωνική πολιτική της Κυβέρνησης. Εδώ πρέπει να πούμε ότι παρά τους ισχυρισμούς σας αν πάρουμε την πραγματοποίηση του προϋπολογισμού του 1998 και τις προβλέψεις, θα δούμε ότι συμπτωματικά οι τομείς στους οποίους η πραγματοποίηση είναι μικρότερη από την πρόβλεψη είναι ακριβώς αυτοί: Υγεία, πρόνοια, εργασία, κοινωνικές ασφαλίσεις, παιδεία, γεωργία κλπ. Δηλαδή οι κοινωνικοί τομείς είναι αυτοί στους οποίους δημαγωγεί η Κυβέρνηση βάζοντας υψηλά ποσά, αλλά την ίδια στιγμή δεν εκπληρώνεται αυτός ο προϋπολογισμός. Αυτός είναι άλλος ένας τρόπος εξαπάτησης. 

Είπε ο κ. Παπαϊωάννου ότι σήμερα είμαστε στο 70% της Ευρωπαϊκής 'Ενωσης. Πρέπει όμως να πάρουμε υπόψη μας ότι και στην Ευρωπαϊκή 'Ενωση οι κοινωνικές δαπάνες μειώνονται.'Αρα, το 70% το σημερινό δεν είναι μεγαλύτερο από ό,τι ήταν προηγούμενα, γιατί και εκεί έχουμε μία συνεχή μείωση των κοινωνικών δαπανών. 

Τέλος, θα πω μία κουβέντα, κύριε Πρόεδρε, για την πρότασή μας, γιατί θα έχουμε την ευκαιρία στη δευτερολογία μας να πούμε και άλλα. Εμείς έχουμε μία γενικότερη δική μας πρόταση για μια άλλη πολιτική -και εισοδηματική- διαμετρικά αντίθετη από αυτή που εφαρμόζεται σήμερα.'Εχουμε όμως συναίσθηση της στιγμής που ζούμε. Δεν προτείνουμε αυτήν τη στιγμή καμία επανάσταση. Αυτή θα τη φέρει ο ελληνικός λαός. 

Σήμερα, θέλουμε να καταθέσουμε ορισμένες προτάσεις που τις κατέθεσε ο ειδικός αγορητής μας, που κατά τη γνώμη μας μπορούν να υλοποιηθούν στις σημερινές συνθήκες, αρκεί η Κυβέρνηση να είναι διατεθειμένη να αντισταθεί στοιχειωδώς και να δείξει έμπρακτα την ευαισθησία της για τα λαϊκά στρώματα και όχι αυτήν τη δογματική προσήλωση στις διαταγές που παίρνει από τις Βρυξέλλες. 

Ευχαριστώ, κύριε Πρόεδρε. 

ΠΡΟΕΔΡΕΥΩΝ (Λουκάς Αποστολίδης): Ευχαριστούμε τον κ. Κόρακα. 

'Εχω την τιμή να ανακοινώσω στο Σώμα ότι τη συνεδρίαση παρακολουθούν από τα δυτικά θεωρεία, αφού προηγουμένως ξεναγήθηκαν στην έκθεση της αίθουσας "ΕΛΕΥΘΕΡΙΟΣ ΒΕΝΙΖΕΛΟΣ" σαράντα τρεις μαθητές με τρεις συνοδούς- καθηγητές από το 19ο Γυμνάσιο Πατρών Αχαϊας. Τους καλωσορίζουμε στο ελληνικό Κοινοβούλιο. 

(Χειροκροτήματα από όλες τις πτέρυγες) 

Το λόγο έχει ο συνάδελφος κ. Αλογοσκούφης. 

ΓΕΩΡΓΙΟΣ ΑΛΟΓΟΣΚΟΥΦΗΣ: Κυρίες και κύριοι συνάδελφοι, ήμουν έτοιμος να συγχαρώ τον κ. Παπαϊωάννου που έκανε την τιμή στο Κοινοβούλιο να παραστεί και να μιλήσει, καθώς ο συνάδελφός του Υπουργός Εθνικής Οικονομίας δεν μας κάνει αυτήν την τιμή ποτέ -και σε επερωτήσεις που συνήθως βρίσκομαι εδώ, δεν έχω δει Υπουργό της Κυβέρνησης- αλλά και αυτά τα συγχαρητήρια τώρα δυστυχώς πρέπει να τα κρατήσω, διότι δεν άντεξε μέχρι το τέλος τη διαδικασία και έστριψε πλαγίως. 

Κυρίες και κύριοι συνάδελφοι, η επερώτηση των συναδέλφων του Κομμουνιστικού Κόμματος Ελλάδος θέτει ένα μείζον πολιτικό ζήτημα. Και αυτό το μείζον πολιτικό ζήτημα δεν είναι άλλο από το κοινωνικό κόστος της ακολουθούμενης οικονομικής πολιτικής. Είναι ένα κόστος που είναι υπαρκτό. Είναι ένα κόστος που τεκμηριώνεται με εναργή τρόπο στο κείμενο της επερώτησης των συναδέλφων του Κ.Κ.Ε. και το κυριότερο, είναι ένα κόστος που το βιώνει καθημερινά ο ελληνικός λαός. Οι διαφορές οι πολιτικές δεν είναι στην τεκμηρίωση αυτού του κόστους. 'Ολοι δεχόμαστε ότι υπάρχει αυτό το κόστος. Είναι προφανές ότι οι πολιτικές μας διαφορές με το Κ.Κ.Ε. που είναι πολύ μεγάλες, είναι στο πώς αντιμετωπίζεται αυτό το πρόβλημα και όχι στο αν υπάρχει ή όχι. 

Το ζήτημα, λοιπόν, αυτού του κόστους που θέτει η επερώτηση του Κ.Κ.Ε. είναι πάντοτε επίκαιρο και γίνεται βέβαια περισσότερο επίκαιρο αυτήν την περίοδο που έχει κατατεθεί ήδη στο Κοινοβούλιο ο νέος προϋπολογισμός. 'Ενας προϋπολογισμός που αποτυπώνει μία κοντόφθαλμη πολιτική. Μια πολιτική που έχει μεγάλο κοινωνικό κόστος χωρίς να εξασφαλίζει τα οφέλη που πρέπει για το μέλλον. Είναι ένας προϋπολογισμός που μπορεί με τα λογιστικά τεχνάσματα που περιέχει, να εξασφαλίσει ίσως την ένταξη της χώρας μας στην Οικονομική και Νομισματική 'Ενωση, αλλά σίγουρα δεν διασφαλίζει το συμφέρον, σημερινό και μελλοντικό, των Ελλήνων πολιτών. 

Η σημασία της ένταξης στην ΟΝΕ ασφαλώς δεν μπορεί να υποτιμηθεί. Οι χώρες που εντάχθηκαν τον περασμένο Μάιο στην ΟΝΕ, κατόρθωσαν να ξεπεράσουν τη διεθνή χρηματιστηριακή κρίση με ελάχιστο κόστος, χωρίς μεγάλες νομισματικές αναστατώσεις, σε αντίθεση με χώρες όπως η δική μας, αλλά και η Δανία και η Σουηδία, που είχαν μείνει εκτός, που είδαν την κρίση αυτή να επηρεάζει τα επιτόκιά τους -βραχυχρόνια και μακροχρόνια να αυξάνονται αυτά τα επιτόκια- και να υπάρχει μία γενικότερη αναταραχή. Τα επιτόκια των υπολοίπων χωρών, αυτών που εντάχθηκαν, έχουν ήδη συγκλίνει σε πολύ χαμηλά επίπεδα, καθώς έχει εξαλειφθεί ο συναλλαγματικός κίνδυνος. Και αυτό βεβαίως, ενισχύει και τις αναπτυξιακές τους προοπτικές, αλλά και για χώρες που 

 

 

  

Σελίδα 1209 

χαρακτηρίζονται από υψηλό δημόσιο χρέος, όπως είναι και η δική μας, η πτώση των επιτοκίων διευκολύνει ιδιαίτερα την άσκηση της δημοσιονομικής πολιτικής. Διότι μειώνονται πάρα πολύ οι δαπάνες για τόκους σ'αυτές τις χώρες και δίνει τη δυνατότητα να υπάρξει μία άλλη δημοσιονομική πολιτική, που ήδη θα ακολουθηθεί στην Ιταλία, ήδη θα ακολουθηθεί στην Ισπανία, ήδη θα ακολουθηθεί στην Πορτογαλία. Και γι'αυτό είναι σημαντικό, έστω και με αυτήν την καθυστέρηση, γιατί εμείς ακόμη αυτό το όφελος δεν το έχουμε δει, να μπει η χώρα μας στην ΟΝΕ, έστω και απροετοίμαστη -θα μιλήσω βεβαίως και για το κόστος αυτής της πολιτικής που ακολουθείτε- διότι θα έχουμε τουλάχιστον αυτό το όφελος. Το όφελος των χαμηλών επιτοκίων, το όφελος της σταθερότητας. 

Γιατί ο νέος προϋπολογισμός δεν είναι ικανοποιητικός; Δεν είναι ικανοποιητικός διότι κουκουλώνει τα πράγματα. Μπορεί να εξασφαλίσει την ένταξη της χώρας στην ΟΝΕ, αλλά δεν θα επιτρέψει στους 'Ελληνες πολίτες αυτή η πολιτική, όχι μόνο ο φετινός προϋπολογισμός, αλλά και οι προϋπολογισμοί των περασμένων χρόνων, αυτό το όφελος που θα δημιουργήσει η ΟΝΕ να το απολαύσουν στο βαθμό που θα μπορούσαν. Και δεν θα τους το επιτρέψει, διότι το κράτος εξακολουθεί να έχει τα τεράστια προβλήματα, τις τεράστιες μαύρες τρύπες, οι οποίες θα καταπιούν και το όφελος της ΟΝΕ. 

Θα το καταπιούν χωρίς αυτό το όφελος να μπορεί να διαχυθεί στον ελληνικό λαό με τρόπους που να εξασφαλίζουν κυρίως τους οικονομικά αδύνατους. 

Το κράτος μας χρειάζεται επειγόντως μία μεγάλη μεταρρύθμιση στον τρόπο που λειτουργεί. 'Εχουμε ένα πολύπλοκο και δαιδαλώδες φορολογικό σύστημα που είναι και ιδιαίτερα αναποτελεσματικό, γιατί επιβραδύνει την παραγωγή, αλλά και άδικο. Και αυτό τεκμηριώνεται στην επερώτηση των συναδέλφων. 

Επίσης, έχουμε και ένα σύστημα δημοσίων δαπανών, οι οποίες δεν είναι μόνο χαμηλές, όπως λέει ρητά το ΚΚΕ. Εμείς δεν θεωρούμε ότι χρειάζονται υψηλές δημόσιες δαπάνες. Χρειάζεται ένα καλύτερο κράτος. Αυτό δεν σημαίνει ότι πρέπει να είναι σπάταλο και να ξοδεύει πολλά χρήματα. Αλλά το κυριότερο πρόβλημα με τις δημόσιες δαπάνες είναι ότι είναι κατανεμημένες ανορθολογικά. Γίνονται δαπάνες για χρήσεις που δεν πρέπει και δεν γίνονται δαπάνες εκεί όπου χρειάζεται. Και τελικά οι δαπάνες αυτές δεν ωφελούν τους πολίτες που έχουν ανάγκη. 

Το αποτέλεσμα όλης αυτής της λειτουργίας του κράτους είναι η δημοσιονομική επίδραση στην οικονομία να είναι εξόχως αρνητική. Και αυτό επιβεβαιώνεται και με τον προϋπολογισμό που μόλις κατατέθηκε. Η μεγάλη φορολογική επιβάρυνση, η πολυπλοκότητα του συστήματος και οι συνεχείς μεταβολές του, έχουν και κοινωνικές και οικονομικές επιπτώσεις. Το βάρος των φόρων -νομίζω ότι είναι προφανές σε όλους- το επωμίζονται σε μεγαλύτερο βαθμό οι μισθωτοί και οι συνταξιούχοι και οι άνεργοι. Ακόμη και φόροι που θεωρητικά επιβάλλονται στους πιο εύπορους, όπως κάποιοι που προβάλλει η Κυβέρνηση, μετακυλίονται τελικά στις πλάτες των πιο αδύνατων οικονομικών στρωμάτων. Διότι ο πιο αδύνατος τελικά πληρώνει σε ένα σύστημα ανταλλαγών σαν το δικό μας που είναι μικτής οικονομίας, τους φόρους. 

Επιπλέον όλοι οι φόροι είναι αντιαναπτυξιακοί. Δεν υπάρχουν αναπτυξιακοί φόροι. Σε μία εποχή που η ανεργία αποτελεί ένα από τα κυριότερα οικονομικά και κοινωνικά προβλήματα, η επιβράδυνση των επενδύσεων και της οικονομίας γενικότερα μέσα από τη φορολογία, είναι και κοινωνικό ίσως και εθνικό έγκλημα. 

Τι δημοσιονομική πολιτική χρειάζεται η Ελλάδα; Χρειάζεται μία πολιτική που να έχει δύο σκέλη. Το ένα είναι μία πολιτική για τις δημόσιες δαπάνες που θα πρέπει να συγκρατηθούν στα επίπεδα που βρίσκονται σήμερα σε πραγματικούς όρους, αλλά και να αναδιαρθρωθούν για να έχουμε ένα καλύτερο κράτος. 

Το δεύτερο είναι μία άλλη πολιτική για τη φορολογία. Επειδή ο χρόνος που έχω σε μία τέτοια διαδικασία, δεν είναι μεγάλος, θα ήθελα να επιμείνω περισσότερο στο θέμα σχετικά με το τι πρέπει να γίνει με τη φορολογία. Η πολιτική των δημοσίων δαπανών είναι κάτι που εν μέρει θα διορθωθεί με την ΟΝΕ, γιατί αν πέσουν τα επιτόκια, θα έχουμε μία εξοικονόμηση από τόκους που μπορεί να είναι πολύ μεγάλη, δηλαδή να φθάσει στα χίλια πεντακόσια δισεκατομμύρια σε ετήσια βάση. Αλλά ένα μέρος αυτών θα χαθεί από τις μαύρες τρύπες που εξακολουθούν να υπάρχουν και κρύβονται επιμελώς στο φετινό προϋπολογισμό, όπως και στον περσινό και στον προπέρσινο. 

Επίσης, θα πρέπει να υπάρξει και μία συγκράτηση των πρωτογενών δαπανών. Τι πρέπει να γίνει στη φορολογία; Θα σας αναπτύξω το πρόγραμμα του κόμματός μας. Για εμάς οι βασικές κατευθύνσεις στη φορολογία θα πρέπει να είναι αφ' ενός ένα πρόγραμμα οργανωτικής ανασυγκρότησης στο Υπουργείο Οικονομικών. Γιατί το Υπουργείο Οικονομικών πάσχει και μάλιστα στη ρίζα του, δεν ικανοποιεί τους πολίτες, δεν εξυπηρετεί το κράτος και το δημόσιο προϋπολογισμό, αλλά διαφορετικά πράγματα. Είναι και αυτό μέρος μιας Δημόσιας Διοίκησης που έχει στην ουσία καταρρεύσει. 'Αρα χρειάζεται βαθιά τομή σ' αυτό. 

Βεβαίως χρειάζεται και η επιτάχυνση της μηχανοργάνωσης, έρχεται όμως δεύτερο αυτό. 'Εχει καθυστερήσει. Το βάζω δεύτερο, διότι το να επιταχύνεις τη μηχανοργάνωση σε ένα διεφθαρμένο και αναποτελεσματικό σύστημα, θα καταλήξει να εξυπηρετεί όχι τον πολίτη, αλλά εκείνους που σήμερα λυμαίνονται το σύστημα. 

Ακόμη χρειάζεται και μία φορολογική μεταρρύθμιση, πέρα από τα οργανωτικά. Τα οργανωτικά χρειάζονται για να καταπολεμηθεί η φοροδιαφυγή χωρίς να έχουμε αντικειμενικά κριτήρια, και για να λειτουργήσει το σύστημα. Αλλά πρέπει το σύστημα να είναι και διαφορετικό. 

Το φορολογικό μας σύστημα είναι εξαιρετικά πολύπλοκο, πάρα πολλοί συντελεστές, χαμηλό αφορολόγητο όριο, δεν υπάρχει ισότητα στην αντιμετώπιση των πολιτών, άλλη φορολογία για τους μισθωτούς, άλλη για τους μη μισθωτούς, άλλη γι' αυτούς που έχουν έσοδα από μερίσματα κλπ. 

Για εμάς πρώτης προτεραιότητας στόχος είναι να αλλάξει το αφορολόγητο όριο, να φθάσει στα δύο εκατομμύρια (2.000.000) δραχμές. Είναι κάτι που μπορεί να γίνει γρήγορα. Το δεύτερο που πρέπει να γίνει είναι να μειωθεί ο αριθμός των κλιμακίων, ώστε να υπάρχει ένα ευρύ κλιμάκιο στη μέση, πάνω από το αφορολόγητο, στο οποίο να επιβάλλεται ένας βασικός φορολογικός συντελεστής μεταξύ 15% και 20% και να υπάρχει και το ανώτατο κλιμάκιο, από τα οκτώ ή τα δώδεκα εκατομμύρια -εξαρτάται από την περίοδο που θα εφαρμόσει κανείς το σύστημα- στο οποίο θα εφαρμόζεται ο ανώτατος φορολογικός συντελεστής. 

Μπορείς με αυτήν τη μεταρρύθμιση, που την έχουμε εξαγγείλει και άλλες φορές εδώ στο Κοινοβούλιο, να δώσεις πίσω στους φορολογουμένους ποσά από μηδενικά έως μεγάλα, ανάλογα με τον καθορισμό του εύρους των κλιμακίων και με τον καθορισμό των φορολογικών συντελεστών. Εμείς θεωρούμε ότι ακόμα και φέτος υπήρχε το περιθώριο να δοθεί πίσω στους φορολογουμένους ένα ποσό της τάξεως των εκατό δισεκατομμυρίων δραχμών, κυρίως με την αύξηση του αφορολογήτου και τον καθορισμό των υπολοίπων κλιμακίων, ακριβώς για να ανακουφιστούν αυτοί που έχουν το μεγαλύτερο πρόβλημα. 

Για μας είναι στόχος άμεσης προτεραιότητας να καταργηθούν και τα αντικειμενικά κριτήρια, τα οποία δεν αποδίδουν. Αν περιμένουμε πότε θα οργανωθεί το Υπουργείο Οικονομικών, θα περιμένουμε πολλά χρόνια. Τα αντικειμενικά κριτήρια δεν αποδίδουν και χρειαζόμαστε άλλα πράγματα. Χρειαζόμαστε αυστηρούς ελέγχους στις επιχειρήσεις. Βεβαίως, πρέπει να μειωθεί και το ποσοστό των κερδών των ομορρύθμων και ετερορρύθμων εταιρειών που φορολογείται στο όνομα των εταιρειών αυτών, από το 50% στο 33%, μέχρι να φθάσει σταδιακά στο μηδέν κι έτσι όλα τα κέρδη αυτών των προσωπικών στην ουσία εταιρειών, να φορολογούνται με την κλίμακα του φόρου εισοδήματος φυσικών προσώπων. 

Χρειαζόμαστε ένα καλύτερο κράτος και ένα απλούστερο φορολογικό σύστημα, δικαιότερο και πιο αποτελεσματικό. Αυτό 

  

 

  

Σελίδα 1210 

είναι το πρώτο βήμα για να αρχίσουν να αίρονται αυτές οι κοινωνικές αδικίες, που πολύ σωστά επεσήμαναν οι συνάδελφοι του Κ.Κ.Ε., αλλά εμείς διαφωνούμε στο πώς πρέπει να αντιμετωπισθούν. 

ΠΡΟΕΔΡΕΥΩΝ (Λουκάς Αποστολίδης): Ο Κοινοβουλευτικός Εκπρόσωπος του ΠΑ.ΣΟ.Κ., κ. Κοσμάς Σφυρίου, έχει το λόγο. 

ΚΟΣΜΑΣ ΣΦΥΡΙΟΥ: Κύριοι συνάδελφοι, συζητάμε ένα μείζον οικονομικό και κοινωνικό θέμα. Βέβαια, θα έχουμε την ευκαιρία να το συζητήσουμε με μεγαλύτερη άνεση χρόνου, πολύ μεγαλύτερη απ' αυτήν των δέκα λεπτών που μας δίνει σήμερα ο Κανονισμός, χρόνος που είναι δυσανάλογα μικρός σε σχέση με το μέγεθος του ζητήματος, στο οποίο καλούμεθα να τοποθετηθούμε. Θα έχουμε την ευκαιρία να συζητήσουμε αυτό το θέμα και στην Κοινοβουλευτική Επιτροπή και στην Ολομέλεια της Βουλής, όταν σε λίγες εβδομάδες θα συζητήσουμε το Γενικό Κρατικό Προϋπολογισμό του 1999. 

'Ακουσα με προσοχή τους συναδέλφους της Αντιπολίτευσης, που αναφέρθηκαν με τα στοιχεία και τα επιχειρήματά τους στο σοβαρότατο ζήτημα που συζητάμε σήμερα στην Εθνική Αντιπροσωπεία. Θεωρώ αναγκαίο να κάνω ορισμένα σχόλια. 

Μετά τα υπεύθυνα τεκμηριωμένα και όχι ωραιοποιημένα στοιχεία, με τα οποία αναφέρεται η Κυβέρνηση στα οικονομικά μεγέθη και ειδικότερα όσον αφορά τα μεγέθη της εξέλιξης των εισοδημάτων των Ελλήνων, έρχεται το Κ.Κ.Ε. και καταγγέλλει την Κυβέρνηση, λέγοντας ότι κάνει δημαγωγία για τους μισθούς, ότι κάνει δημαγωγία βάζοντας στον προϋπολογισμό υψηλά ποσά για τις δαπάνες της κοινωνικής πολιτικής και της παιδείας. Φοβάμαι ότι έχουν χάσει το νόημά τους οι λέξεις, διότι, εάν αυτό που παρουσιάζει η Κυβέρνηση είναι δημαγωγία, τότε όλα αυτά που παρουσιάζει το Κ.Κ.Ε., δήθεν ως προτάσεις για την επίλυση του προβλήματος, τι είναι; Αυτό και αν είναι η ανέφικτη, η απύθμενη δημαγωγία. 

Κύριοι συνάδελφοι, κοίταξα με ιδιαίτερη προσοχή αυτό που εμφανίζει ως πρόταση του Κ.Κ.Ε. για την ακολουθητέα πολιτική ο γενικός εισηγητής του, κ. Κωστόπουλος. 'Εχω να πω ότι αποτελεί ένα άθροισμα δημαγωγικών προτάσεων, που δεν έχουν καμία απολύτως δυνατότητα εφαρμογής και καμία απολύτως επαφή με τη σημερινή οικονομική και κοινωνική πραγματικότητα στην Ελλάδα. 

Θα μπορούσα να τα πάρω ένα-ένα αλλά δεν μου το επιτρέπει ο χρόνος των ελαχίστων λεπτών που έχω. 'Ηθελα να ρωτήσω, εάν ακολουθήσει κανείς αυτήν την πολιτική -αφήστε που εάν την κοστολογήσει θα βγάλει πάνω από ενάμισι τρισεκατομμύριο (1.500.000.000.000) δραχμές και είναι αντικειμενικά αδύνατο να την εφαρμόσει, αλλά ας πούμε ότι εφαρμόζεται- θα έχουμε όφελος από την πλευρά των εργαζομένων; Γιατί πρέπει να συνεννοηθούμε σε αυτόν τον τόπο. 

Εάν ακολουθείται μία πολιτική η οποία οδηγεί ευθέως σε σημαντική αύξηση του πληθωρισμού στην Ελλάδα, του δείκτη τιμών καταναλωτή, τότε εκείνος που πληρώνει τη νύφη -μπαίνοντας στο φαύλο κύκλο- είναι ο εργαζόμενος. Διότι εάν τελικά του αυξήσεις σημαντικά τον πληθωρισμό όχι με την αντιπληθωριστική πολιτική που ακολουθείτε, αλλά με μία άκρατη και δημαγωγική και ανεφάρμοστη πολιτική που προτείνετε, τότε θα κατατρώγει ο πληθωρισμός το εισόδημα με ταχύτερο ρυθμό και στο τέλος δεν γνωρίζω τι θα του απομένει του εργαζόμενου σε σχέση με τις αυξήσεις που θα δίνονται. Δοκιμάστηκε, αγαπητοί συνάδελφοι, αυτή η πολιτική. Είχε φθάσει μία εποχή ο πληθωρισμός πάνω από το 20% και βέβαια γονάτιζε τον εργαζόμενο. Θυμάμαι, όταν ήρθε η Κυβέρνηση του ΠΑ.ΣΟ.Κ. μετά το 1982, εναγωνίως προσπαθούσε να αυξήσει στους εργαζόμενους τις αποδοχές, αλλά όμως ο ταχύς ρυθμός του πληθωρισμού δεν άφηνε τίποτε. Δηλαδή, ουσιαστικά, έτρωγε πάλι τα εισοδήματα. 

Μία είναι η πολιτική που νομίζω ότι υπερασπίζεται περισσότερο από οποιαδήποτε άλλη τη θέση των εργαζομένων: Η σταθερή αντιπληθωριστική πολιτική που να μειώνει τον πληθωρισμό. Και ο στόχος που έχει μπει για το 1999 ο πληθωρισμός να πέσει στο 2%, δεν εξυπηρετεί μόνο τις ανάγκες της ένταξης της χώρας μας στην Οικονομική και Νομισματική 'Ενωση, αλλά εξυπηρετεί πρωτίστως τον ίδιο τον εργαζόμενο και το συνταξιούχο, διότι μέσα σε κλίμα οικονομικής σταθερότητας και χαμηλού πληθωρισμού εκείνος έχει πρώτα απ' όλα να ωφεληθεί. 'Εχει σαφώς μικρότερες απώλειες από τα εισοδήματά του. 

Επειδή ο χρόνος πράγματι είναι πάρα πολύ λίγος και μία και αναφέρθηκα στην Ο.Ν.Ε., άκουσα σήμερα τον κ. Αλογοσκούφη που μίλησε ως Κοινοβουλευτικός Εκπρόσωπος της Νέας Δημοκρατίας να λέει εντελώς διαφορετικά πράγματα από εκείνα τα οποία μας έλεγε ο ίδιος πριν από λίγες ημέρες εκπροσωπώντας το κόμμα της Αξιωματικής Αντιπολίτευσης. Μέχρι πριν από μερικές ημέρες ως Κασσάνδρα από αυτό το Βήμα έλεγε, ότι με την πολιτική που ακολουθείται αποκλείεται να υπάρξει η ένταξη στην Οικονομική και Νομισματική 'Ενωση και μάλιστα τεκμηρίωνε γιατί αυτό δεν θα υπάρξει και σήμερα μας είπε εδώ, ότι αυτός ο προϋπολογισμός που φέραμε μπορεί να εξασφαλίσει ίσως την ένταξη στην Οικονομική και Νομισματική 'Ενωση -το γύρισε τώρα- όμως δεν διασφαλίζει το συμφέρον του ελληνικού λαού. Δεν έκανε τον κόπο, βέβαια, να μας πει γιατί δεν διασφαλίζει το συμφέρον του ελληνικού λαού, μία και το κόμμα του τουλάχιστον υπερασπίζεται, ότι σε ό,τι αφορά την απόκτηση εκ μέρους των Ελλήνων ενός ισχυρού νομίσματος, του ισχυρότερου μαζί με το δολάριο στον κόσμο, που να κινείται μέσα σε ένα κλίμα χαμηλών επιτοκίων, δηλαδή χαμηλού κόστους χρήματος και χαμηλότατου πληθωρισμού, αυτό έχουμε συνομολογήσει όλοι -δεν το συνομολογεί το Κομμουνιστικό Κόμμα- ότι διασφαλίζει περισσότερο τα συμφέροντα του ελληνικού λαού από το να μένουμε έξω από αυτό το οικοδόμημα, να έχουμε τη δραχμή, να δεχόμαστε τις συνέπειες όλων των αποφάσεων και τους κραδασμούς που θα επιφέρουν όλες οι αποφάσεις που θα λαμβάνονται με την απουσία της Ελλάδας. 

'Αρα, είναι αντιφατικά αυτά τα οποία ισχυρίζεται η Νέα Δημοκρατία και μάλιστα με ενδιαφέρον και με έκπληξη άκουσα να τα λέει ο κ. Αλογοσκούφης. 

Λέει ότι είναι ανορθολογικές οι δαπάνες που περιέχονται στον προϋπολογισμό, αλλά δεν κάνει τον κόπο να μας πει ποιες είναι οι προτάσεις τους σε ό,τι αφορά τις δαπάνες. 

Λέει ότι -αντιφατικά πράγματα- θα κάνει μείωση των φορολογικών κλιμακίων και αυτό λέει θα δώσει πίσω στους φορολογούμενους περίπου εκατό δισεκατομμύρια (100.000.000.000) δραχμές, όταν είναι γνωστό ότι δίνονται πίσω στους φορολογούμενους φέτος με τη μείωση των ειδικών φόρων, των εμμέσων φόρων πάνω από εκατόν πενήντα δισεκατομμύρια (150.000.000.000) δραχμές. Και με τη μείωση του ειδικού φόρου κατανάλωσης στο πετρέλαιο και με τη μείωση του ΦΠΑ στο ρεύμα και τη μείωση που αναμένεται στα τιμολόγια του ΟΤΕ και με άλλες ανάλογες μειώσεις δίνονται πίσω εκατόν πενήντα δισεκατομμύρια (150.000.000.000) δραχμές. Αυτά αποτελούν ανακούφιση για τον εργαζόμενο και ταυτόχρονα συμβάλλουν στη μείωση του πληθωρισμού. 

Επομένως, δεν κατάλαβα πώς θα το έκανε, λέει, αυτό μειώνοντας τους αμέσους φόρους η Νέα Δημοκρατία. Μα, εσείς την ίδια στιγμή επισημαίνετε ότι οι έμμεσοι φόροι είναι το μεγάλο πρόβλημα στην Ελλάδα και επικρίνετε γιατί, λέει, να είναι σήμερα 65%. Είναι 63% της συνολικής φορολογίας και ξεκίνησαν στο τέλος του 1993 από το 70,9%. 'Εχει γίνει μία μείωση. Δεν είναι αντιφατικό όμως αντί πράγματι να συμφωνείτε με τη μείωση της έμμεσης φορολογίας για να είσαστε συνεπείς, δηλαδή, και με αυτά τα οποία υποστηρίζετε, να έρχεστε και να λέτε κάντε μείωση της άμεσης φορολογίας; 

Βεβαίως η μείωση της άμεσης φορολογίας πρέπει να γίνεται στα χαμηλότερα εισοδήματα -αυτό μας βρίσκει σύμφωνους- αλλά όμως καταλαβαίνετε ότι είναι αντιφατικό με κάτι άλλο που υποστήριξε την ίδια στιγμή ο εκπρόσωπος της Νέας Δημοκρατίας. Είπε ουσιαστικά, μη βάζετε, λέει, στους οικονομικά ισχυρούς φορολογία διότι είναι αντιαναπτυξιακή και γιατί, λέει, αυτή η φορολογία μετακυλύεται στο λαό. Επομένως γιατί να τη βάζετε να είναι αντιαναπτυξιακή και να μετακυλύεται και στο λαό; Μα, επιτέλους πρέπει να επικρατήσει κάποια λογική 

 

 

  

Σελίδα 1211 

και όχι παραλογισμός. Μιλάει για μείωση της φορολογίας στα χαμηλότερα επίπεδα, ταυτόχρονα λέει, μη βάζετε στους οικονομικά ισχυρούς διότι είναι αντιαναπτυξιακή και μετακυλίεται στο λαό. Επομένως δεν κατάλαβα. Μπορεί κανείς να βρει λογική συνέπεια σε αυτά τα οποία υποστηρίζονται; 

Κύριοι συνάδελφοι, οικονομική και κοινωνική πολιτική σε αυτόν τον τόπο επιτέλους πρέπει να γίνεται μόνο με την ειλικρινή τοποθέτηση πάνω στα σύγχρονα οικονομικά και κοινωνικά προβλήματα του ελληνικού λαού. Η δημαγωγία δεν συνιστά πολιτική. Η δημαγωγία έχει πληρωθεί ακριβά από τον ελληνικό λαό και νομίζω ότι εκείνο που εκτιμά περισσότερο δεν είναι τα καλά λόγια τα δημαγωγικά που χαϊδεύουν τα αυτιά, αλλά την αλήθεια η οποία τελικά να αποφέρει καρπούς προς όφελος γενικά του κοινωνικού συνόλου και της εθνικής οικονομίας. 

ΠΡΟΕΔΡΕΥΩΝ (Λουκάς Αποστολίδης): Κύριοι συνάδελφοι, έχω την τιμή να ανακοινώσω στο Σώμα ότι ο Αναπληρωτής Υπουργός Εξωτερικών και οι Υπουργοί Εθνικής Οικονομίας και Οικονομικών, Ανάπτυξης, Περιβάλλοντος, Χωροταξίας και Δημοσίων 'Εργων, Εθνικής Παιδείας και Θρησκευμάτων, Γεωργίας, Εμπορικής Ναυτιλίας και Μεταφορών και Επικοινωνιών, κατέθεσαν σχέδιο νόμου: "Κύρωση της Διαπεριφερειακής Συμφωνίας-Πλαίσιο για τη συνεργασία μεταξύ της Ευρωπαϊκής Κοινότητας και των κρατών-μελών αυτής αφ'ενός και της Κοινής Αγοράς του Νότου και των κρατών-μελών αυτής αφ'ετέρου". 

Παραπέμπεται στην αρμόδια Διαρκή Επιτροπή. 

Ο Κοινοβουλευτικός Εκπρόσωπος του Συνασπισμού της Αριστεράς και της Προόδου κ. Αποστόλου έχει το λόγο. 

ΕΥΑΓΓΕΛΟΣ ΑΠΟΣΤΟΛΟΥ: Αγαπητοί συνάδελφοι, η αλήθεια είναι μία και είναι ότι τα κύρια θύματα της εισοδηματικής πολιτικής που ακολουθείται τα τελευταία χρόνια στη χώρα μας είναι οι μισθωτοί και οι συνταξιούχοι. Και το πιο εξωφρενικό είναι ότι παρά τις θυσίες δεν υπάρχει κανένα ουσιαστικό αποτέλεσμα γι'αυτούς. Παρά τα επανειλημμένα σταθεροποιητικά προγράμματα που έχουν εφαρμοστεί στη χώρα μας τα τελευταία χρόνια συνεχίζεται η ίδια σκληρή εισοδηματική οικονομική πολιτική. 

Πράγματι την τελευταία δεκαετία υπήρξε μία μείωση των αποδοχών των εργαζομένων η οποία ξεπερνά το 10%. 'Εδωσε πριν από λίγο στοιχεία ο κύριος Υπουργός. 'Εκανα έναν υπολογισμό. Εμείς λέμε 10%. Με αυτά που έδωσε βγαίνει 9,3%. Ουσιαστικά υπάρχει μία απώλεια 10%. Τώρα εάν αυτό είναι στα πλαίσια της Κυβέρνησης της Νέας Δημοκρατίας ή του ΠΑΣΟΚ, η ίδια πολιτική ακολουθείται. Συνολικά υπάρχει μία τέτοια απώλεια όταν αντίστοιχα στις χώρες της Ευρωπαϊκής 'Ενωσης κατά το ίδιο διάστημα υπήρξε μία αύξηση της τάξης του 10%. 

Είναι γεγονός, αγαπητοί συνάδελφοι, ότι σήμερα στη χώρα μας -δεν μπορεί να το αμφισβητήσει κανείς αυτό- πάνω από ένα εκατομμύριο οκτακόσιες χιλιάδες 'Ελληνες βρίσκονται κάτω από το επίσημο όριο της φτώχειας. Οι συντάξεις βρίσκονται σε απαράδεκτα χαμηλά επίπεδα. Μας δόθηκε πριν από λίγο πάλι μία κατάσταση η οποία μιλάει για συντάξεις από πενήντα πέντε χιλιάδες (55.000) δραχμές, μέχρι εκατόν εννέα χιλιάδες (109.000) δραχμές, αν θεωρούνται αυτές συντάξεις που μπορεί να ζήσει κάποιος. Εκτός βέβαια από τις απώλειες που είχαν οι μισθωτοί όπως προανέφερα και σχετικά με τις συντάξεις, όταν είναι γνωστό ότι έχει γίνει αποσύνδεση από το 80% σε σχέση με το μισθό του ανειδίκευτου εργάτη και σήμερα έχουμε φθάσει κάτω από το 60%. Ειπώθηκε σχετικά με το επίδομα ανεργίας που φθάνει, λέει, στο 48% του ανειδίκευτου εργάτη. Εμείς αυτό λέμε ότι αντίστοιχα στις χώρες της Ευρωπαϊκής 'Ενωσης αυτό το ποσοστό φθάνει στο 80% . 

Είπε ο κ. Παπαϊωάννου ότι πραγματικά η κατάσταση στις άλλες χώρες της Ευρωπαϊκής 'Ενωσης είναι καλύτερη. Και -έτσι για να ξεκαθαρίσουμε τα πράγματα- σεις όταν μιλάτε για σύγκλιση με την ΟΝΕ μπορεί να σκέφτεσθε αυτούς τους δείκτες, με τη λογιστική αλχημεία που σας έχει πιάσει, αλλά ο απλός 'Ελληνας εργαζόμενος όταν ακούει γι' αυτή σκέφτεται και διερωτάται, εγώ θα πλησιάσω αυτόν τον εργαζόμενο, τον Ευρωπαίο, θα έχω την αντίστοιχη κοινωνική πολιτική, θα έχω τις αντίστοιχες παροχές; Σκέπτεται και λέει, υφίσταμαι μία θυσία που υφίσταμαι, θα έχω αυτήν την ανταπόδοση; Και αυτό που παρατηρεί είναι ότι συνεχώς επιδεινώνεται η σχέση αυτή. 

Από την άλλη μεριά θα πρέπει να δούμε και τι γίνεται σχετικά με το κεφάλαιο, σχετικά με το ποσοστό κερδοφορίας που έχει στη χώρα μας, πάλι σε σχέση με το ευρωπαϊκό. Στη χώρα μας είναι 23% έναντι 14% που είναι ο αντίστοιχος μέσος όρος της Ευρωπαϊκής 'Ενωσης. Και για την κερδοφορία ειδικά στη χώρα μας, επειδή ειπώθηκε πριν από λίγο από τον Κοινοβουλευτικό Εκπρόσωπο του ΠΑΣΟΚ ότι αν δώσουμε αυξήσεις στους εργαζόμενους πάλι θα αυξηθεί ο πληθωρισμός και θα έχουμε επιπτώσεις χειρότερες για τους εργαζόμενους, θα πρέπει να ξεκαθαρίσουμε τα πράγματα. 

Το μέσο κόστος ανά μονάδα παραγωγής ενώ στις χώρες της Ευρωπαϊκής 'Ενωσης είναι περί το 30% -μάλιστα στην καπιταλιστική Γερμανία φθάνει στο 34%- στη χώρα μας έχει διαμορφωθεί, από το 21,5% που ήταν το 1989 σήμερα στο 12%. Με βάση αυτό το ποσοστό, σε σχέση με το μέσο κόστος παραγωγής, θα δούμε κατά πόσο επηρεάζεται ο πληθωρισμός εάν δοθούν αυξήσεις στους εργαζόμενους. Και επιτέλους θα πρέπει κάποια στιγμή αυτή η ιστορία να σταματήσει. 

Ας δούμε τι γίνεται, αγαπητοί συνάδελφοι, σχετικά με την εισοδηματική πολιτική στον προϋπολογισμό του 1999. Προβλέπονται αυξήσεις στους δημοσίους υπαλλήλους 2%, πράγμα που για μας σημαίνει απώλεια. Και είναι σίγουρο ότι αυτή η εισοδηματική πολιτική θα αποτελέσει οδηγό για την εισοδηματική πολιτική που θα εφαρμοσθεί και στον ιδιωτικό τομέα. 

Από την άλλη πλευρά η μη τιμαριθμοποίηση της φορολογικής κλίμακας θα αυξήσει τη φορολογία του εισοδήματος σαν ποσοστό στους μισθούς. Λέει η Κυβέρνηση ότι δεν μπαίνει κανένας καινούριος φόρος. Να συμφωνήσουμε, αλλά αυτό δεν σημαίνει ότι δεν αυξάνεται η φορολογία. 'Ενα ποσοστό της τάξης του 40% της ονομαστικής αύξησης δεν θα πάει στις τσέπες των εργαζομένων, από τη μη τιμαριθμοποίηση της φορολογικής κλίμακας και από τη μη αύξηση του αφορολογήτου ορίου. Η Κυβέρνηση επανειλημμένα μιλάει για δικαιότερη κατανομή των φορολογικών βαρών, τα τελευταία στοιχεία όμως του 1998 έδειξαν ότι περισσότερο από το 60% των άμεσων φόρων προέρχεται από τους μισθούς και τις συντάξεις. Να πάμε στην έμμεση φορολογία; Εκεί η κατάσταση είναι χειρότερη και είναι γνωστό ποιοι πληρώνουν την έμμεση φορολογία περισσότερο. Είναι οι εργαζόμενοι. 

Αν τώρα εσείς αυτό το λέτε φορολογική δικαιοσύνη... Αυτό που είναι αναγκαίο, επιτέλους κάποια δηλαδή φορολογική μεταρρύθμιση να γίνει, χρόνια το ακούμε και δεν το βλέπουμε. 

Βέβαια, εσείς στον αντίποδα αυτής της εισοδηματικής πολιτικής που εφαρμόζετε, αντιπαρατάσσετε το περίφημο επίδομα κοινωνικής αντίληψης, το γνωστό ως ΕΚΑΣ, πράγμα που σας δίνει κατά τη γνώμη σας τη δυνατότητα να εμφανίζετε ένα κοινωνικό πρόσωπο. Το έχουμε πει και το ξαναλέμε. Πρόκειται για ένα επίδομα ελεημοσύνης για το οποίο δεν συμφωνούμε να εφαρμόζεται αυτή η πολιτική. Αυξήστε τις συντάξεις μέχρι εκεί που πραγματικά υπάρχει η δυνατότητα για να μπορέσει να ζήσει ένας συνταξιούχος και από εκεί και πέρα αφήστε τη λογική των επιδομάτων. 

Να σας πω μια χαρακτηριστική περίπτωση; Πέρσι θυμάμαι ότι οι αυξήσεις των αγροτών από είκοσι εννέα χιλιάδες (29.000) δραχμές είχαν αυξηθεί 2,5% και ανήλθαν στις είκοσι εννέα χιλιάδες εξακόσιες (29.600) δραχμές. Για φέτος είπατε ότι είναι ανοικτό το θέμα. Ε, δεν θα είναι 2,5%, θα είναι 3%; 'Αλλες εξακόσιες (600) δραχμές, άρα τριάντα χιλιάδες διακόσιες (30.200) δραχμές, τριάντα χιλιάδες τριακόσιες (30.300) δραχμές. Καταλαβαίνετε δηλαδή για τι συντάξεις μιλάμε. 

Αγαπητοί συνάδελφοι, επιτέλους σ'αυτήν τη χώρα δεν μπορούμε να θεσμοθετούμε εισοδηματικές πολιτικές με τη λογική ότι τόσα έχουμε, τόσα δίνουμε. Πρέπει να διαμορφώσουμε εισοδηματικές πολιτικές με νέα κριτήρια, ούτως ώστε να αξιοποιήσουμε την εισοδηματική πολιτική στα όρια και στα περιθώρια που κάθε φορά υπάρχουν, αλλά με στόχο η 

 

 

  

Σελίδα 1212 

εισοδηματική πολιτική να αμβλύνει τις κοινωνικές ανισότητες και να είναι ένα στοιχείο το οποίο θα οδηγήσει στην ανάπτυξη της χώρας μας, αλλά πάντα να υπάρχει ο στόχος μιας κοινωνικής δικαιοσύνης. 

Είναι, νομίζω, ώρα η σημερινή Κυβέρνηση ή η αυριανή, να δουν ένα θέμα που εμείς το θεωρούμε πάρα πολύ σοβαρό, από τα κατ'εξοχήν θέματα της ελληνικής κοινωνίας. Και αυτό, αγαπητοί συνάδελφοι, είναι αν εμείς ως κοινωνία αναγνωρίζουμε ότι θα πρέπει να υπάρχουν ορισμένα κοινωνικά όρια, ένα ελάχιστο εισόδημα το οποίο να καλύπτει τους ανθρώπους οι οποίοι είναι εκτός της παραγωγικής διαδικασίας, ένα εισόδημα που θα καλύπτει τους συνταξιούχους που προανέφερα -που μιλήσαμε γι'αυτές τις συντάξεις που είναι συντάξεις πείνας- ένα εισόδημα το οποίο να καλύπτει τους ανέργους. Είναι πάρα πολύ σοβαρό το θέμα των ανέργων και δεν έχετε δει ότι σήμερα στη χώρα μας το μεγαλύτερο πρόβλημα δεν είναι η ανεργία, είναι η μακροχρόνια ανεργία. Τι θα γίνει μ'αυτούς τους ανθρώπους; 

Υπάρχει, κύριοι συνάδελφοι, το φαινόμενο του κοινωνικού αποκλεισμού. Σε πολλές χώρες, είτε είναι θεσμοθετημένο είτε συζητείται, να υπάρχει ένα ελάχιστο κοινωνικό εισόδημα, ακριβώς για να αντιμετωπιστεί ο κοινωνικός αποκλεισμός. Βέβαια οι πόροι για την κάλυψη αυτού του ελαχίστου εισοδήματος, είναι ένα θέμα το οποίο πρέπει να συζητηθεί, είναι ένα θέμα που ενδιαφέρει όλους μας, είναι ένα θέμα που πρέπει να ενδιαφέρει πρώτιστα την Κυβέρνηση. Θα πρέπει να αναγνωρίσει την αναγκαιότητα του συγκεκριμένου θέματος και να γίνει η σχετική νομοθετική ρύθμιση. Για μας πόροι υπάρχουν και μπορούν να εξασφαλιστούν για τη διασφάλιση τουλάχιστον ενός ανεκτού ορίου διαβίωσης. Ευχαριστώ. 

ΠΡΟΕΔΡΕΥΩΝ (Λουκάς Αποστολίδης): Ο Κοινοβουλευτικός Εκπρόσωπος τυ ΔΗ.Κ.ΚΙ. κ. Τάσος Ιντζές έχει το λόγο. 

ΑΝΑΣΤΑΣΙΟΣ ΙΝΤΖΕΣ: Κυρίες και κύριοι συνάδελφοι, η επερώτηση του Κ.Κ.Ε. θίγει ένα θέμα διαχρονικό. 'Οσο θα υπάρχουν ανθρώπινες κοινωνίες, θα υπάρχει και το θέμα του κοινωνικού προβλήματος, που συνίσταται στην κατανομή του κοινωνικού προϊόντος. Σήμερα, το κοινωνικό πρόβλημα έχει φθάσει σε μια μεγάλη έξαρση. Η ανεργία, τα ναρκωτικά, η απώλεια του εισοδήματος των εργαζομένων έχουν φθάσει σε τέτοιο σημείο που τείνει να αποδιοργανωθεί η ελληνική κοινωνία. 

(Στο σημείο αυτό την Προεδρική 'Εδρα καταλαμβάνει ο Α' Αντιπρόεδρος της Βουλής κ. ΠΑΝΑΓΙΩΤΗΣ Ν. ΚΡΗΤΙΚΟΣ) 

Η Κυβέρνηση, έχει επιλέξει ως λύση αυτού του προβλήματος την είσοδο της Ελλάδας στην ΟΝΕ, σαν τον καλύτερο τρόπο επίλυσης ή άμβλυνσης αυτών των κοινωνικών και οικονομικών ανισοτήτων. 

Εμείς πιστεύουμε ότι αυτή η επιλογή είναι απαράδεκτη και αναποτελεσματική, μονομερής και καθαρά καπιταλιστική. 

Σε κάθε πολιτική που εφαρμόζεται τίθεται ένα ερώτημα: Ποιος θα πληρώσει το κόστος αυτής της πολιτικής; Από την μέχρι τώρα εφαρμόζουσα πολιτική αποδεικνύεται -και αναφέρομαι στην ΟΝΕ- ότι το κόστος καλείται και το πληρώνει εδώ και δέκα χρόνια ο εργαζόμενος, ο μικροσυνταξιούχος, ο μικροεπαγγελματίας και γενικότερα τα χαμηλά εισοδηματικώς κοινωνικά στρώματα. 

Πρώτα-πρώτα η ΟΝΕ είναι μία ψευδεπίγραφη οικονομική πολιτική. Είναι μόνο νομισματική ένωση, δεν είναι οικονομική. Διότι αν ήταν και οικονομική ένωση θα έπρεπε και άλλοι δείκτες της οικονομίας, ένας από τους οποίους και κυριότερος είναι η απασχόληση, να ήταν στόχος για την εφαρμογή της Οικονομικής και Νομισματικής 'Ενωσης, κάτι που δεν υπάρχει. 

Μερικοί θέτουν το θέμα αυτό ακροθιγώς στις διάφορες συνδιασκέψεις κορυφής της Ευρωπαϊκής 'Ενωσης, εκεί που οι Ιταλοί κάθε φορά λένε ότι το θέμα αυτό είναι θέμα που πρέπει να λυθεί στα εθνικά πλαίσια της Ευρωπαϊκής 'Ενωσης, γιατί κάθε κράτος-μέλος πρέπει με δικές του δαπάνες, με δικά του κόστη, να λύσει αυτό το οικονομικό πρόβλημα, ενώ δείκτες καθαρά καπιταλιστικοί, όπως είναι τα δημόσια ελλείμματα, το δημόσιο χρέος, τα μεσοπρόθεσμα επιτόκια, ο πληθωρισμός, είναι στόχοι πανευρωπαϊκοί για να εισέλθει ένα κράτος-μέλος της Ευρωπαϊκής 'Ενωσης, στην Οικονομική και Νομισματική 'Ενωση. 

Δεύτερον -ελέγχθη και από άλλους, θέλω να το τονίσω και εγώ- κι εάν εισέλθει η χώρα μας στην ΟΝΕ πάλι το μέλλον είναι ζοφερό, είναι σκοτεινό, είναι απροσδιόριστο. 'Η μάλλον δεν είναι απροσδιόριστο, είναι προσδιορισμένο. Θα αποβεί εις βάρος των εργαζομένων, γιατί έχει προβλεφθεί ότι αυτή η μονόπλευρη λιτότητα, δηλαδή αυτός που θα πληρώνει το κόστος και μετά την είσοδο της χώρας μας στην ΟΝΕ, θα είναι ο εργαζόμενος και γι'αυτό προβλέφθηκε το σύμφωνο σταθερότητας και ανάπτυξης. Και ενώ λέγεται σύμφωνο σταθερότητας και ανάπτυξης, εφαρμόζεται μόνο το σκέλος της σταθερότητας. 

'Ετσι λοιπόν, οι εξαγγελλόμενες δήθεν πολιτικές, σε επίπεδο Ευρωπαϊκής 'Ενωσης, είναι λειψές. Ούτε οικονομική ένωση επιδιώκεται, όπως είπαμε ούτε ανάπτυξη επιδιώκεται σε επίπεδο Ευρωπαϊκής 'Ενωσης. 

Κυρίες και κύριοι συνάδελφοι, θα αναφέρω, διότι δεν μου επιτρέπει ο χρόνος, ορισμένες επιμέρους πολιτικές που θα εδραιώσουν αυτά που μέχρι τώρα είπα. 

Για να εισέλθει η χώρα μας στην ΟΝΕ, λέει η Κυβέρνηση -κάτι που είχε πρωτοπεί ή εξαγγείλει η Νέα Δημοκρατία και εφαρμόζει πιστά το ΠΑ.ΣΟ.Κ.- χρειάζονται διαρθρωτικές αλλαγές στην οικονομία. 

Ποιες είναι αυτές οι διαρθρωτικές αλλαγές; Είναι οι άκρατες ιδιωτικοποιήσεις, δηλαδή η συρρίκνωση του κράτους. Είναι το ξεπούλημα του δημοσίου πλούτου και κυρίως είναι οι διαρθρωτικές αλλαγές στις εργασιακές και στις ασφαλιστικές σχέσεις των εργαζομένων και των συνταξιούχων. 

Βλέπουμε, λοιπόν, ότι αυτές οι πολιτικές είναι εκείνες που κατανέμουν με ωραιολογίες το κόστος στους εργαζόμενους. 

Πολλές φορές και στον Προϋπολογισμό, που κατετέθη προχθές και σ' αυτόν που συζητήσαμε και πέρυσι και πρόπερσι, μετριέται οικονομικά το κόστος ανά μονάδα παραγομένου προϊόντος ή παρεχομένης υπηρεσίας, εργασίας. Ουδέποτε κανείς μπήκε στον κόπο να μετρήσει και το κόστος της αμοιβής του κεφαλαίου, για να δούμε από πού προέρχεται ο πληθωρισμός. Και ενώ πράγματι συνεχώς μειώνεται το κόστος αμοιβής της εργασίας, ο πληθωρισμός μένει περίπου, θα έλεγα, σταθερός ή μειώνεται δυσανάλογα με τη μείωση της αμοιβής του κόστους εργασίας ανά μονάδα παραγομένου προϊόντος. 

Γιατί; Γιατί έχουμε πληθωρισμό κέρδους. Είπαν και οι άλλοι συνάδελφοι -και επαναλαμβάνω και εγώ- ότι ενώ έχουμε μία μονόπλευρη λιτότητα ως προς τις αμοιβές των εργαζομένων, ταυτόχρονα έχουμε αυξήσεις των κερδών των μεγάλων επιχειρήσεων και των τραπεζών και του χρήματος του αεριτζίδικου, του χρηματιστηριακού. 

'Αρα δεν λέει την αλήθεια η Κυβέρνηση όταν εξαγγέλλει ότι στόχος της μείωσης του πληθωρισμού είναι δήθεν η ανακούφιση των εργαζομένων και γενικότερα των λαϊκών, εργατικών, αγροτικών και άλλων μικρομεσαίων στρωμάτων της ελληνικής κοινωνίας. 

Tώρα τελευταία η Κυβέρνηση, με κάποιες αποσπασματικές κινήσεις, επιχειρεί τεχνητά να μειώσει τον πληθωρισμό. Είχα πει εγώ πέρυσι στη συζήτηση του Προϋπολογισμού και θα το επαναλάβω και φέτος ότι από εδώ και πέρα η μείωση του πληθωρισμού θα είναι σε δεκαδικές μονάδες, διότι έχουμε φθάσει στο σκληρό πυρήνα του πληθωρισμού, που κυρίως οφείλεται στην ανισότητα του ισοζυγίου εμπορίου. Αυξάνονται οι εισαγωγές, μειώνονται οι εξαγωγές και έτσι δεν μπορεί να πέσει ο πληθωρισμός. Είναι αδύνατον. 

Και τι κάνει; Μειώνει τους έμμεσους φόρους, όπως στο πετρέλαιο το οποίο είναι μόνο για το χειμώνα, στις τιμές των αυτοκινήτων, που δεν αγγίζουν τα ευρέα λαϊκά στρώματα και επιχειρεί θετική μεν, αλλά ελάχιστη μείωση στην έμμεση φορολογία, στις παροχές υπηρεσιών των δημοσίων οργανισμών. 

Με όλα αυτά, κυρίες και κύριοι συνάδελφοι, συνοπτικά και αποσπασματικά προσπάθησα να αποδείξω ότι η ασκουμένη οικονομική, κοινωνική, ασφαλιστική και εργατική πολιτική, που ασκείται από την Κυβέρνηση του ΠΑΣΟΚ, αυτή που επανα-



 

  

Σελίδα 1213 

λαμβάνει και εξαγγέλλει συνεχώς και η Νέα Δημοκρατία, είναι αντιλαϊκή, είναι αντιεργατική, είναι αντιαγροτική, είναι γενικώς εις βάρος του εργαζόμενου 'Ελληνα πολίτη. 

ΠΡΟΕΔΡΕΥΩΝ (Παναγιώτης Ν. Κρητικός): Εισερχόμαστε στο στάδιο των δευτερολογιών. 

Ο Αντιπρόεδρος κ. Κωστόπουλος έχει το λόγο για να δευτερολογήσει. 

ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): Κύριε Πρόεδρε, έγινε αρκετή συζήτηση, όπως το υποψιαστήκαμε, από την αρχή γύρω από νούμερα. Για να σας πω την καθαρή αλήθεια, ζαλίζομαι. 'Εχω φάει τόσα νούμερα, που θόλωσε το μυαλό μου. Θυμάστε τη φράση "οι αριθμοί ευημερούν και ο λαός υποφέρει". 

Θα επιχειρήσουμε να φέρουμε σ' ένα λογαριασμό τα πράγματα, να σταθούμε για μια στιγμή στα νούμερα, αλλά με έναν απλό ανθρώπινο τρόπο θα έλεγα. Θα επικαλεσθώ μάλιστα τα στοιχεία που μας έδωσε ο Υπουργός Εργασίας και Κοινωνικών Ασφαλίσεων. Στο κάτω-κάτω υποθέτω ότι τα ίδια μαθηματικά ξέρουμε, δεν αλλάζουν αυτά παγκοσμίως. 

Ο κύριος Υπουργός σε ένα χαρτί που μας κατέθεσε, μας λέει για την κίνηση των κατωτάτων ημερομισθίων την περίοδο 1990-1997. Είναι γεγονός ότι την χώρισε σε δύο περιόδους, περίοδος Νέας Δημοκρατίας και περίοδος ΠΑΣΟΚ -νομίζω ότι είναι αυτονόητο- και προκύπτει το εξής με βάση αυτά τα νούμερα: 

Για την περίοδο 1990-1993 οι απώλειες -όπως προκύπτουν από τα νούμερα- που έχει υποστεί το βασικό μεροκάματο του ανειδίκευτου εργάτη, είναι πάνω από 13,5%. Από το 1994 μέχρι το 1997, περίοδος που κυβερνάει το ΠΑΣΟΚ, οι αυξήσεις που έχει δεχθεί το βασικό μεροκάματο του ανειδίκευτου εργάτη είναι 5%. 'Εχασε 13,5%, πήρε 5%. Κάντε ένα λογαριασμό. Θα μπερδευτώ. Με αυτά τα νούμερα έχει χάσει ο κόσμος. Εμείς λέμε 20% και το αποδεικνύουμε. Δεν θέλω τώρα να σας ταλαιπωρήσω πάλι με αυτήν την ιστορία. 

Μας έκανε εντύπωση η σκληρή τοποθέτηση του Κοινοβουλευτικού Εκπροσώπου του ΠΑΣΟΚ ότι δημαγωγούμε. Και μάλιστα ακόμα περισσότερο μας έκανε εντύπωση που αναφέρθηκε στην πρόταση του Κομμουνιστικού Κόμματος Ελλάδος, που κατέθεσε ο υποφαινόμενος -και δεν την ανέπτυξε γιατί ο χρόνος πίεζε- για να θεμελιώσει την κριτική του ότι το ΚΚΕ δημοκοπεί. 

Χωρίς να θέλω να αντιδικήσω με τον κύριο Βουλευτή, νομίζω ότι δεν γνωρίζει την έννοια της λέξης δημαγωγία και δημοκοπία ή κάνει πως δεν την γνωρίζει. 

Τι λέμε εμείς; Λέμε ότι αν δεν καταργούνταν η κουτσουρεμένη ΑΤΑ του 1990 από την κυβέρνηση της Νέας Δημοκρατίας -τότε ο κ. Μητσοτάκης έλεγε ότι θα την καταργήσουμε για να φέρουμε ένα καλύτερο σύστημα και κορόϊδευε τον κόσμο, δεν χωρά καμία αμφιβολία, γιατί καλύτερο σύστημα δεν υπάρχει από την ΑΤΑ, τον αμυντικό θεσμό προστασίας του εισοδήματος των εργαζομένων- πάρτε μολύβι και χαρτί και θα διαπιστώσετε, όπως σας το λέμε χωρίς καμία δόση υπερβολής ότι το βασικό μεροκάματο του ανειδίκευτου εργάτη σήμερα θα ήταν πάνω από οκτώ χιλιάδες (8.000) δραχμές. Πόσο είναι σήμερα; Είναι έξι χιλιάδες τετρακόσιες ενενήντα δύο (6.492) δραχμές μεικτό, πέντε χιλιάδες πεντακόσιες (5.500) δραχμές καθαρό. 

Γιατί δημοκοπούμε; Γιατί δημαγωγούμε; Αυτά λέμε που θα τα έλεγε ο οιοσδήποτε ΠΑΣΟΚτζής, αν ήταν στην Αντιπολίτευση. Φυσικά θα πρόσθετε να μπούμε στην ΟΝΕ, να χειροκροτήσουμε την Ευρωπαϊκή 'Ενωση, να φάμε με χρυσά κουτάλια. Εντάξει. Τα άλλα όμως, θα τα έλεγε και αυτός. 

Δημοκόπος και δημαγωγός δεν είναι αυτός που λέει πώς μπορεί να ζήσει ο άνθρωπος σήμερα έστω με οκτώ χιλιάδες (8.000) δραχμές μεικτό μεροκάματο, γιατί δεν μπορεί να ζήσει. Δημοκόπος και δημαγωγός είναι αυτός που λέει ότι ο λαός περνάει καλά σήμερα και δεν περνάει. 

Θέλετε να σας αναλύσουμε πάλι την πυραμίδα; Βεβαίως ένα τμήμα αυτού που λέγεται λαός και δεν είναι λαός αυτό το τμήμα, περνάει καλά. Δηλαδή, δεν είναι λαός με την έννοια ότι μπορεί αύριο το πρωϊ να πάει στην Ελβετία, να πάρει τα καράβια του να τα βάλει υπό λιβεριανή σημαία. Τι δουλειά έχει αυτός με την έννοια λαός; Αυτός περνάει καλά. Ο έχων, ο προύχοντας, ο πλούσιος, η εξουσία, οι εξουσιαστές. Περνάει καλά ο "σύμβουλος", περνάει καλά ο αεριτζής, ο αετονύχης, που χωρίς να κάνει τίποτα παίρνει εκατομμύρια το μήνα. Χωρίς να κάνει τίποτα, κύριε Πρόεδρε. Εσείς επιτελείτε ένα έργο. Παιδεύεσθε εδώ από το πρωί μέχρι το βράδυ. Εκείνος πουλάει αέρα κοπανιστό και παίρνει εκατομμύρια, γιατί; Γιατί τρύπωσε σ' ένα πρόγραμμα Ευρωπαϊκής 'Ενωσης, σ' ένα πρόγραμμα του Πακέτου Ντελόρ, σ' ένα πρόγραμμα του Σαντέρ κλπ. και πουλάει παραμύθι και παίρνει εκατομμύρια το μήνα. 

Είναι και άλλοι. Δεν μιλάω για τους μεγιστάνες, οι οποίοι έχουν το μεγάλο κομμάτι του καρβελιού του εθνικού εισοδήματος, όπως Βαρδινογιάννηδες, Κοκκαλαίοι, Μπόμπολες, μεγαλοεργολάβοι, Λαμπράκηδες κλπ. Αναφέρομαι σε αυτά τα γνωστά φανταχτερά ονόματα, αλλά είναι πολλά. Είναι ορισμένες εκατοντάδες ακόμα, που κατοικοεδρεύουν στην Εκάλη, στο Διόνυσο κλπ. 

'Ολοι οι άλλοι, κύριε Πρόεδρε, οι παρακατιανοί, τους οποίους θέλουμε και έχουμε την τιμή να εκπροσωπούμε, να φωνάζουμε γι αυτούς έστω, βρίσκονται μεταξύ σφύρας και άκμονος. 

Ανοίγω μία παρένθεση εδώ και θέλω να πω κάτι για να διορθωθεί στα Πρακτικά. Είπα ότι το επίδομα ανεργίας κινείται από το 50% μέχρι το 55% του βασικού μεροκάματου και ο κύριος Υπουργός Εργασίας αποκατέστησε κάπως τα πράγματα και είπε ότι το επίδομα ανεργίας είναι 48% του βασικού μεροκάματου. Τον ευχαριστούμε γι αυτήν τη διόρθωση. 

Αποκαλύπτει όμως η διόρθωση ότι με τις τρεις χιλιάδες εκατόν είκοσι (3.120) δραχμές την ημέρα δεν μπορεί να ζήσει ένας άνθρωπος. Είναι δημοκοπία και αυτό; 

Πόσος είναι αυτός ο κόσμος; Λίγος ή πολύς δεν έχει σημασία. Εμείς λέμε ότι είναι μερικές εκατοντάδες χιλιάδες άνθρωποι. Εξήγησα πώς ζουν αυτοί οι άνθρωποι, τι δουλειές του ποδαριού κάνουν. Αυτά που έχουν βάλει στην άκρη με προσπάθειες χρόνων, τα τρώνε τώρα για να μπορέσουν να δαμάσουν τις πιέσεις και τις ανάγκες. 

Ποιος είναι ο δημοκόπος και ο δημαγωγός; Επειδή επικαλεσθήκαμε τον κ. Βαρδινογιάννη και τον κ. Κόκκαλη; Σιγά μη στάξει η ουρά του γαϊδάρου. Αυτοί κάνουν κουμάντο, αυτοί αποφασίζουν και φέρνουν τα νομοσχέδια και πειθαρχούν εδώ οι λόχοι -με συγχωρείτε για την έκφραση- γενικώς. 

Εμένα με έχουν πει νομοθέτη και αισθάνομαι ειλικρινά πολύ άσχημα. Από το 1989 όσες προτάσεις και αν έκανα δεν πέρασε καμία. Τι νομοθέτης είμαι; 'Ελεος! Ξέρουμε, λοιπόν, πώς λειτουργεί το σύστημα και ας αφήσουμε και τους νομοθέτες και τους ναούς της δημοκρατίας. 

'Οχι, κύριε Πρόεδρε. Δεν ήρθαμε εδώ ούτε για να δημοκοπήσουμε ούτε για να δημαγωγήσουμε. 'Ηρθαμε εδώ να πούμε ότι υπάρχουν δυνατότητες, υπάρχουν αντοχές, το πρόβλημα όμως είναι πολιτικό για να αξιοποιηθούν αυτές οι δυνατότητες και οι αντοχές. 

Και πολιτικό πρόβλημα σημαίνει το εξής. Είπε κάποια στιγμή ο κύριος Πρωθυπουργός το 1993 ότι θα βαρέσουμε τους έχοντες ή εν πάση περιπτώσει θα πληρώσουν και οι έχοντες, για να είμαι πιο ακριβής. Αν δεν στρέψεις την προσοχή σου, αν δεν βάλεις το "φορατζή" να κυνηγήσει τον έχοντα δεν λύνεται το πρόβλημα. Τσάμπα κουβεντιάζουμε δηλαδή και έρχεται εδώ ο κ. Σφυρίου, ο οποίος κατ' επανάληψη δεν παρακολουθεί ούτε τη συζήτηση καλά καλά -με συγχωρείτε για τον τόνο- και λέει ότι δημοκοπούμε. 

Μα, εμείς δημοκοπούμε; Αν τους βάλετε χέρι και τους πείτε ότι δεν θα πάρουν τα λεφτά του κοσμάκη και θα τα πάνε στις ελβετικές τράπεζες, αυτό είναι μια πολιτική. Τολμάτε να το κάνετε αυτό; Πού να το κάνετε αυτό, αφού από το αεροπλάνο θα σας καθαιρέσουν από Υπουργούς; 

Ευχαριστώ. 

ΠΡΟΕΔΡΕΥΩΝ (Παναγιώτης Ν. Κρητικός): Κυρίες και κύριοι συνάδελφοι, έχω τη χαρά να ανακοινώσω στο Σώμα ότι από τα δυτικά θεωρεία παρακολουθούν τη συνεδρίασή μας, αφού προηγουμένως ξεναγήθηκαν στην έκθεση της αίθουσας "ΕΛΕΥΘΕΡΙΟΣ ΒΕΝΙΖΕΛΟΣ", σαράντα έξι μαθητές και τρεις 

 

 

  

Σελίδα 1214 

συνοδοί καθηγητές από το 19ο Γυμνάσιο Πατρών του Νομού Αχαϊας. 

Τους καλωσορίζουμε στο Κοινοβούλιο. 

(Χειροκροτήματα από όλες τις πτέρυγες) 

Ο κ. Χαράλαμπος Αγγουράκης έχει το λόγο για να δευτερολογήσει. 

ΧΑΡΑΛΑΜΠΟΣ ΑΓΓΟΥΡΑΚΗΣ: Ευχαριστώ, κύριε Πρόεδρε. 

Αυτό που εμένα τουλάχιστον μου έκανε πολύ μεγάλη εντύπωση ήταν η τοποθέτηση του κυρίου Υπουργού, όταν μιλώντας για τις συντάξεις είπε ότι η Κυβέρνηση εφαρμόζει μία κοινωνική πολιτική στη βάση της επιλεξιμότητας, ότι εν πάση περιπτώσει πρέπει να δούμε τα σημερινά δεδομένα. 

Το ερώτημα που έχω εγώ είναι το εξής. Αυτά που ανέφερε ο κ. Κωστόπουλος στην εισηγητική του ομιλία και όχι μόνο ο κ. Κωστόπουλος -γενικά είναι γνωστό το έργο του Ντίκενς, γνωστό το έργο του Μπαλζάκ, γνωστά τα έργα τόσων και στην Ευρώπη και στη χώρα μας, για αυτές τις φοβερές καταστάσεις που υπήρχαν στο 18ο, 19ο αιώνα- βλέπουμε ότι είναι η σημερινή πραγματικότητα στη χώρα μας. 

Αυτήν την κατάσταση θέλει ο κύριος Υπουργός και η Κυβέρνηση να παρουσιάσουν ως το επίτευγμα της ανθρωπότητας στην αυγή του 21ου αιώνα; 

Γιατί κοιτάχτε, κοινωνική πολιτική επιλεξιμότητας γινόταν και την εποχή του Ντίκενς και την εποχή της Φρειδερίκης. Δεν είναι κάτι καινούριο. Δηλαδή, αυτό είναι το όραμα; Και φυσικά θα πω και ένα δεύτερο. Εάν υπάρχουν κάποιες κατακτήσεις και αν σήμερα έχουμε φθάσει, δέκα χρόνια μετά, να λέμε: "Εν πάση περιπτώσει, δώστε τη χαμηλότερη σύνταξη, στα είκοσι ημερομίσθια", αυτό το έρημο το "είκοσι ημερομίσθια" ήταν αποτέλεσμα αγώνων της εργατικής τάξης και των συνταξιούχων. Ποτέ δεν ήταν αποτέλεσμα κάποιας πολιτικής των επάνω. Νομίζω ότι αυτός ο δρόμος πρέπει να συνεχιστεί. 

Θα αναγκαστεί η Κυβέρνηση, κύριε Πρόεδρε, να δώσει το 1,3% ή 1,2% ή 1,1% διορθωτικό στη φετινή σύνταξη, τη χαμηλότερη, την οποία δεν την έχει δώσει ακόμα. 'Οπως επίσης, θα αναγκαστεί η Κυβέρνηση να δώσει απάντηση στο θέμα που υπάρχει. 

Μίλησε για το ΕΚΑΣ, ο κύριος Υπουργός, αλλά το ότι το ΕΚΑΣ το πλήρωσε το ΙΚΑ το 1996 εξ ολοκλήρου και το ότι το 1998 η επιδότηση του ΙΚΑ είχε πέσει σχεδόν στο 7%, αυτό δεν είναι κοινωνική πολιτική επιλεξιμότητας; Και σ'αυτό θα αναγκαστεί η Κυβέρνηση να δώσει μια απάντηση και να προχωρήσει σε άλλη πολιτική. 

Κάτι άλλο τώρα. 'Εγινε λόγος ότι με την αύξηση του 50% φθάνουμε στα είκοσι ημερομίσθια κλπ. Δεν είναι αλήθεια αυτό, διότι ο κύριος Υπουργός παραβλέπει το γεγονός ότι και αν ακόμη δεχθεί κάποιος αυτό το πράγμα, δεν ισχύει για ένα μεγάλο αριθμό συνταξιούχων, οι οποίοι ξεκινούν από πολύ πιο χαμηλή βάση. 

Τελειώνω με δυο πράγματα. 'Οταν εμείς είπαμε ότι η σημερινή Κυβέρνηση κάνει την ίδια πολιτική με τη Νέα Δημοκρατία, τον πείραξε τον κύριο Υπουργό. Είναι απλό το θέμα. Να καθιερώσει το θέμα της ΑΤΑ και να επανακαθιερώσει το θέμα των συντάξεων με τα ημερομίσθια. 'Οσο δεν το κάνει, είναι ίδια και χειρότερη η πολιτική. 

Ολοκληρώνω λέγοντας: Βεβαίως και υπάρχουν οι πόροι, ειπώθηκαν και από άλλους συναδέλφους, απλά θα πω και εγώ το εξής: 'Εχουμε το προνόμιο να έχουμε τα μεγαλύτερα κέρδη και τη μεγαλύτερη συμπίεση των μισθών των εργαζομένων σε όλες τις χώρες-μέλη του ΟΟΣΑ. Ευχαριστώ πάρα πολύ. 

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Αχιλλέας Κανταρτζής έχει το λόγο. 

ΑΧΙΛΛΕΥΣ ΚΑΝΤΑΡΤΖΗΣ: Κύριε Πρόεδρε, ακούσαμε τον κύριο Υπουργό στην τοποθέτησή του να παραθέτει διάφορα νούμερα, για να αντιστρέψει την πραγματικότητα. Δηλαδή, μια πραγματικότητα που λέει ότι οι εργαζόμενοι τα προηγούμενα χρόνια είδαν το εισόδημά τους να μειώνεται απ'αυτήν την πολιτική, την οποία ακολούθησε και η σημερινή Κυβέρνηση και οι προηγούμενες κυβερνήσεις. Και όσες προσπάθειες και αν κάνει ο κύριος Υπουργός, δεν μπορεί να ανατρέψει αυτήν την πραγματικότητα που λέει ότι η ίδια κατάσταση θα συνεχιστεί και το 1999 με τα στοιχεία και με τις αυξήσεις που προβλέπεται να δοθούν, που είναι κάτω από τον πληθωρισμό και που θα έχουν σαν συνέπεια την πραγματική μείωση του εισοδήματος των εργαζομένων. 

Το ζήτημα, όμως, δεν σταματάει εκεί, γιατί η ίδια λιτότητα συνεχίζεται με διάφορες μορφές. Με τον περιορισμό των κοινωνικών δαπανών, με την επιβολή ανταποδοτικότητας σε μια σειρά από υπηρεσίες που μέχρι σήμερα παρέχονταν δωρεάν - πρωτοβάθμια Τοπική Αυτοδιοίκηση, Νομαρχιακή Αυτοδιοίκηση- και με μια σειρά από άλλους τέτοιους φορείς. Η ίδια αυτή πολιτική, όμως, συνεχίζεται και κυρίως χτυπιέται με την υπονόμευση των κατακτήσεων των εργαζομένων των συλλογικών συμβάσεων εργασίας και των άλλων δικαιωμάτων που κατέκτησαν οι εργαζόμενοι με σκληρούς αγώνες και θυσίες. Η ανατροπή αυτών των κατακτήσεων σημαίνει ότι ανοίγει μια νέα εποχή λιτότητας που θα διαρκέσει αιώνες, εάν δεν ανατραπεί κάτω από την πάλη και τους αγώνες του λαού μας. Το ένα ζήτημα είναι αυτό. 

Δεύτερο ζήτημα. Ακούσαμε προηγουμένως τον κύριο Υπουργό να διατυμπανίζει και να εμφανίζει σαν παροχή στους ασφαλισμένους, στους συνταξιούχους το ότι από 25% που ήταν η συμμετοχή στα φάρμακα θα τη μειωθεί στο 10%. Μα, στο 10% ήταν, κύριε Υπουργέ και κύριοι της Κυβέρνησης, πριν από δέκα χρόνια. 'Ηταν 10% και το κάνατε 25% και τώρα έρχεσθε και μειώνετε σε ένα μόνο μικρό μέρος συνταξιούχων, σ'αυτούς που εμπίπτουν στην κατηγορία του ΕΚΑΣ και αυτό το εμφανίζετε σαν μια μεγάλη παροχή. Αυτό λέγεται ντροπή, εάν δεν επεκταθεί σε όλους τους ασφαλισμένους. 

Τρίτο ζήτημα. Μίλησε ο κύριος Υπουργός για το νέο ασφαλιστικό οργανισμό του ΟΓΑ. Εδώ είναι καθαρά τα πράγματα. Οι μεν αγρότες θα υποχρεωθούν με μία σειρά μέτρων που προβλέπονται από το νόμο, να πληρώσουν αυτές τις ασφαλιστικές εισφορές. 'Ομως η Κυβέρνηση για μια ακόμη φορά έρχεται να γράψει στα παλιά της τα παπούτσια τις υποχρεώσεις που έχει και με βάση τους νόμους που η ίδια ψήφισε. 

Παραποίησε τα στοιχεία ο κύριος Υπουργός για να μας πει ότι πρέπει να βάλει μόνο εξήντα δισεκατομμύρια (60.000.000.000) δραχμές από εκατόν ενενήντα δισεκατομμύρια (190.000.000.000) δραχμές που έπρεπε να βάλει. Και αυτά λέει θα τα βάλει με τίτλους του δημοσίου και όχι με έντοκα γραμμάτια. Με τίτλους του δημοσίου, όπως λέει και η εισηγητική έκθεση του Προϋπολογισμού. Δηλαδή, τρέχα, γύρευε. Ο νέος αυτός ασφαλιστικός οργανισμός δε θα δει χρήματα στο ταμείο του και από το ξεκίνημά του υπονομεύεται από την ίδια τη στάση της Κυβέρνησης. Δεν θα δει χρήματα όπως δεν μπήκαν χρήματα και στους προηγούμενους ασφαλιστικούς οργανισμούς, στον κλάδο της πρόσθετης ασφάλισης. 

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Γκατζής έχει το λόγο. 

ΝΙΚΟΛΑΟΣ ΓΚΑΤΖΗΣ: Κύριε Πρόεδρε, είπε ο κύριος Υπουργός προηγούμενα ότι δεν έχει επιβληθεί ούτε πέρσι ούτε φέτος καμιά νέα φορολογία. 

Κύριε Υπουργέ, μπήκε νέα φορολογία. Ξέρετε ότι αυξήθηκαν τα αντικειμενικά κριτήρια; Ξέρετε από εκεί και πέρα ότι για του χρόνου ψηφίσαμε φέτος νομοσχέδια με τα οποία έρχονται νέες φορολογίες; Θα σας θυμίσω τα παράβολα, τα χαρτόσημα, τα γραμμάτια κλπ. Ιδιαίτερα μάλιστα τα παράβολα ανεβαίνουν κατά 100%. Θα δούμε φέτος ότι με τα αντικειμενικά κριτήρια θα έχουν 14% με 15% πάλι επιπλέον οι επαγγελματοβιοτέχνες, με τους συντελεστές όπως βγαίνουν. 

Φυσικά και η Νέα Δημοκρατία είπε να καταργηθούν τα αντικειμενικά κριτήρια γιατί δεν αποδίδουν, δηλαδή το δημόσιο δεν παίρνει περισσότερα, δεν είναι πιο ληστρικά και όχι γιατί είναι άδικα, όχι γιατί οι μικρομεσαίοι πληρώνουν πολύ περισσότερα απ'αυτά που πρέπει να πληρώσουν. 

Από την άλλη πλευρά, με τις προτάσεις που διατυπώσαμε, πολύ σωστά ο εισηγητής μας έκανε τις παρατηρήσεις για δήθεν δημοκοπία που μας αποδόθηκε. 

Κύριε Πρόεδρε, είναι μήπως δημοκοπία όταν λέμε να καταργηθούν τα αντικειμενικά κριτήρια, που η Κυβέρνηση τα 

  

 

  

Σελίδα 1215 

μεταθέτει πάλι για μετά από δύο χρόνια; Γιατί αυτό το έχει ξανακάνει. 'Οταν συζητούσαμε τον Προϋπολογισμό του 1997 είπε ότι τα αντικειμενικά κριτήρια μετά από δύο χρόνια θα καταργηθούν. Ερχόμαστε τώρα στα δύο χρόνια για να πάνε πάλι μετά από δύο χρόνια. Μήπως, λοιπόν, είναι άδικο όταν λέμε ότι θα πρέπει οι προσωπικές εταιρείες να φορολογούνται κανονικά και να καταργηθεί το 35%, ώστε να πάνε και αυτοί με τα βιβλία τήρησης του φόρου εισοδήματος; 

'Οταν λέμε να γίνει σήμερα αναπροσαρμογή της τιμαριθμικής κλίμακας του φόρου εισοδήματος, μέχρι πού θα φθάσουμε; Στη φορολογία του 1992. Επτά χρόνια πίσω. Είναι άδικο; Δεν είναι άδικα αυτά ούτε δημοκοπία, κύριε Υπουργέ. 'Η όταν λέμε να αυξηθούν τα κλιμάκια και οι εκπτώσεις ή όταν λέμε ότι θα πρέπει τελικά το αφορολόγητο όριο μιας εργατικής οικογένειας να είναι ουσιαστικά στο όριο φτώχειας, είναι άδικο; 'Η όταν λέμε από εκεί και πέρα ότι θα πρέπει να θεσμοθετηθεί η κατάργηση ουσιαστικά του συστήματος φορολόγησης με ένα νέο προοδευτικό φορολογικό σύστημα που θα αναπτύξει ουσιαστικά και την οικονομία της χώρας, είναι άδικο, είναι δημοκοπία; 'Οταν είπε ο εισηγητής μας να πληρώσουν οι μεγαλοκαρχαρίες και να φθάσει η φορολογική κλίμακα για πάνω από είκοσι τέσσερα εκατομμύρια (24.000.000) καθαρά κέρδη σε συντελεστή 60%, είναι δημοκοπία; 

Εμείς, κύριε Πρόεδρε, λέμε ότι πρέπει να υπάρχει η δυνατότητα να αλλάξει αυτό το φορολογικό σύστημα, να αποδοθεί μία δικαιοσύνη, να φορολογούνται οι εργαζόμενοι σήμερα με βάση το μισθό και το μεροκάματο το οποίο παίρνουν, να ανέβει το αφορολόγητο όριο με βάση ένα μέσο μισθό με τον οποίο μπορεί να ζήσει σήμερα μία ελληνική οικογένεια. 

Από εκεί και πέρα θα θέλαμε να πούμε κύριε Πρόεδρε ότι αυτές οι δήθεν μειώσεις τις οποίες ανέφερε ο κύριος Υπουργός και για τα αυτοκίνητα και για τη ΔΕΗ και για τα καύσιμα και για τα άλλα δεν έχουν σκοπό να ελαφρύνουν την εργατική ελληνική οικογένεια. 

Σε σχέση με τα αυτοκίνητα αυτά τα εξήντα πέντε δισεκατομμύρια (65.000.000.000) που λέτε ότι δήθεν θα έχει έλλειμμα ο προϋπολογισμός, στην ουσία δεν θα έχει διότι με τις νέες αγορές που θα γίνουν πάλι θα έχετε συν, από ό,τι κερδίσατε πέρυσι, περίπου έξι με επτά δισεκατομμύρια. Και επιπλέον τα λεφτά αυτά δεν διατίθενται προς όφελος του ελληνικού λαού. Δεν κάνετε δρόμους, δεν προστατεύετε το περιβάλλον, δεν κάνετε κυκλοφοριακή υποδομή. Γι' αυτό, κύριε Υπουργέ, λέμε ότι αυτή η πολιτική είναι μία καθαρά πολιτική εξυπηρέτησης του μεγάλου κεφαλαίου και των κερδοσκόπων και ιδιαίτερα σε σχέση με τα αυτοκίνητα των αυτοκινητοβιομηχανιών. 

ΠΡΟΕΔΡΕΥΩΝ (Παναγιώτης Ν. Κρητικός): Ο Υφυπουργός Εθνικής Οικονομίας, κ. Μπαλτάς, έχει το λόγο. 

ΑΛΕΞΑΝΔΡΟΣ ΜΠΑΛΤΑΣ (Υφυπουργός Εθνικής Οικονομίας): Ευχαριστώ, κύριε Πρόεδρε. 

Κύριοι συνάδελφοι, η επερώτησή σας πρέπει να ομολογήσω ότι ήταν ενδιαφέρουσα για εμένα και την πρόσεξα ιδιαίτερα τόσο στην γραπτή της φόρμα όσο και στην προφορική της παρουσίαση από εσάς εδώ. 

Θέλω να αναγνωρίσω επίσης ότι η περιγραφή με λογολεκτική μάλιστα γλαφυρότητα είναι αλήθεια αλλά και την καθαρή απλότητα του Μήτσου του Κωστόπουλου περί της κοινωνικής πραγματικότητας με τους φτωχούς, τους πλούσιους κλπ., με εντυπωσίασε, αλλά δεν θα ασχοληθώ ιδιαίτερα με το ζήτημα αυτό διότι περιλαμβάνει και ιδεολογικές προεκτάσεις τις οποίες πρέπει να δούμε σε μία άλλη στιγμή για να έχουμε και χρόνο να τις αναλύσουμε. 

ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): Τα ξέρετε τα γράμματα βλέπω. 

ΑΛΕΞΑΝΔΡΟΣ ΜΠΑΛΤΑΣ (Υφυπουργός Εθνικής Οικονομίας): Η κάθε τοποθέτηση και η σημερινή των συναδέλφων του Κ.Κ.Ε. σε ό,τι αφορά την επερώτησή τους, είχε μία γενική παρουσίαση και στοιχεία για να τεκμηριώσει αυτήν τη γενική παρουσίαση, τη γενική τοποθέτηση. Απαντώ έτσι έμμεσα στον προβληματισμό των συναδέλφων του Κ.Κ.Ε. Αναρωτιέται ο κ. Κωστόπουλος πάλι εδώ με ένα πολύ πρακτικό και όμορφο τρόπο, λέγοντας ότι αυτά τα νούμερα και τα στοιχεία, εν πάση περιπτώσει, σταματείστε τα διότι θα μας τρελάνουν. Τα έχουμε όμως ανάγκη και εκ του γεγονότος που εξήγησα προηγούμενα γι' αυτό άλλωστε και μέρος αυτών χρησιμοποιήσατε και εσείς, αδιασφισβήτητα όχι σε έκταση μεγάλη, αλλά χρησιμοποιήσατε. Και το λέγω για να σας προλάβω διότι θα χρησιμοποιήσω και εγώ μερικά νούμερα, όσον το δυνατόν λιγότερα, και θα καταθέσω ενδεχόμενα και ένα μικρό πινακάκι για να αποδείξω μερικά στοιχεία. 

'Ερχομαι τώρα στην πραγματικότητα της επερώτησης και θα ξεκινήσω με μία γενική τοποθέτησή σας, που δεν είναι τωρινή άλλωστε, επαναλαμβάνεται συχνά και είναι τοποθέτηση του κόμματός σας και ιδεολογικό σας πιστεύω, αφορά την ΟΝΕ και το τι επιβάλλει η ΟΝΕ να κάνουμε ως Κυβέρνηση για να μπορέσουμε να καταλήξουμε στα σπλάχνα της κλπ. 

Αγαπητοί συνάδελφοι, πρέπει να σας πω -το έχω πει και εγώ προσωπικά, το έχει πει και η Κυβέρνηση- η κατάσταση της ελληνικής οικονομίας είναι τέτοια που αν δεν υπήρχε η ΟΝΕ έπρεπε να την ανακαλύψουμε ή μάλλον αυτά που κάνουμε εν όψει της ΟΝΕ θα τα κάναμε εκ των πραγμάτων για να μπορέσουμε να βάλουμε τάξη σε κάτι που είναι τόσο άτακτο ή τόσο διαφορετικο από εκείνο που θα μας διευκόλυνε όλους για μία μελλοντική μας ευημερία. 

Δεν μας επιβάλλει -και θέλω να το ξεκαθαρίσω έτσι με ένα παράδειγμα- καμία ΟΝΕ να έχουμε πληθωρισμό κάτω από 3%. Μπορούμε να έχουμε 15%, 20%, 50%, όσο θέλουμε. Απλώς αν έχουμε τόσο δεν μπαίνουμε στην ΟΝΕ. Το αν μας συμφέρει να μπούμε ή όχι στην ΟΝΕ, είναι ένα άλλο θέμα. Αλλά το ότι ο πληθωρισμός έπρεπε να είναι κάτω από το 3%, είναι επίσης ένα άλλο θέμα και μας αφορά, έστω και αν δεν υπήρχε η ΟΝΕ, για να δέσω τα δύο πράγματα μεταξύ τους. 

Εμείς είπαμε καθαρά ότι ακολουθούμε αυτό, δεχθήκαμε τους όρους του Μάαστριχτ, παρουσιάσαμε ένα πρόγραμμα σύγκλισης και πώς θα φτάσουμε στην ΟΝΕ. Δεν το κρύψαμε από κανέναν και μπορώ να σας πω ότι ως προς αυτό είμαστε κι εμείς ειλικρινείς με τον εαυτό μας, διότι πάμε καλά με βάση τον προγραμματισμό, που κάναμε. 

Θέλω να πω, λοιπόν, ότι η ελληνική Κυβέρνηση εφαρμόζει πιστά και επιτυγχάνει τους στόχους του προγράμματος σύγκλισης, που έχουμε καταθέσει οι ίδιοι στην Ευρωπαϊκή 'Ενωση, σύμφωνα ασφαλώς με τα κριτήρια της Συνθήκης του Μάαστριχτ για την ένταξη της χώρας μας στην ΟΝΕ, γεγονός που αναγνωρίζεται από όλους και επιβεβαιώνεται από τους διεθνείς οργανισμούς, ΟΟΣΑ, Ευρωπαϊκή 'Ενωση, ΙΜF κλπ. 

Ειδικότερα, το έλλειμμα της γενικής κυβέρνησης μειώθηκε από 13,8% του ΑΕΠ το 1993 και αυτό είναι αδιαμφισβήτητο. 

'Ηταν το 1993 13,8% και τώρα το 1998, είναι 2,2% 

ΑΝΑΣΤΑΣΙΟΣ ΙΝΤΖΕΣ: 'Ελλειμμα... 

ΑΛΕΞΑΝΔΡΟΣ ΜΠΑΛΤΑΣ (Υφυπουργός Εθνικής Οικονομίας): Τώρα περνάω σε ένα δεύτερο μέγεθος, που είναι το δημόσιο χρέος ως ποσοστό του ΑΕΠ. 'Ηταν 111,6% σήμερα είναι 105,5%. Σταμάτησε, εν πάση περιπτώσει, η άνοδός του και έχουμε και ένα μικρό κέρδος, δηλαδή αρχίζει αυτό να μειώνεται. Και είναι από οικονομικής απόψεως ευχάριστη αυτή η διαπίστωση. 

Παράλληλα, το κριτήριο της ένταξης του νομίσματος στο Σύστημα Συναλλαγματικών Ισοτιμιών επί διετία έχει ήδη δρομολογηθεί και θα έχει τυπικά ολοκληρωθεί το Μάρτιο του 2000. Ενώ η διατήρηση της ισοτιμίας του νομίσματος στα περιθώρια, που καθορίστηκαν τον περασμένο Μάρτιο, αποτελεί στόχο της νομισματικής πολιτικής, για την εφαρμογή της οποίας είναι πλέον υπεύθυνση η ανεξάρτητη Τράπεζα της Ελλάδας. 

Επίσης, ο πληθωρισμός από 12,3% τον Οκτώβριο του 1993 έχει μειωθεί στο 4,7% τον Οκτώβριο του 1998 και εκτιμάται ότι στο τέλος του επόμενου έτους θα κλείσει κάτω του 2%, επιτυγχάνοντας έτσι και τον τελευταίο στόχο. 

Και έρχομαι τώρα στην εισοδηματική πολιτική και τη σχέση της με τον εθνικό στόχο, όπως έχουμε πει εμείς για την ένταξη της Ελλάδας στην ΟΝΕ. 

 

 

  

Σελίδα 1216 

Εδώ πρέπει να τονιστεί ότι η προσπάθεια, που κατέβαλε η χώρα μας για εξυγίανση της οικονομίας και ένταξης στην ΟΝΕ, δεν έγινε εις βάρος των εργαζομένων. Πιστεύουμε μάλιστα ότι αντίθετα την περίοδο του προγράμματος σύγκλισης, οι πραγματικοί μισθοί σημείωσαν σημαντικές αυξήσεις, υψηλότερες και από την άνοδο της παραγωγικότητας, με αποτέλεσμα το μερίδιο της αμοιβής της εργασίας στο ακαθάριστο εθνικό εισόδημα, σε τιμές συντελεστών παραγωγής, να ανέλθει αισθητά, από 35,7% που ήταν το 1993, στο 38,1% το 1998, επαναλαμβάνω το μερίδιο της αμοιβής εργασίας. 

Η άνοδος αυτή προήλθε τόσο από την αύξηση του μέσου πραγματικού μισθού όσο και από την αύξηση των απασχολουμένων μισθωτών -χωρίς να παραλείπω το πρόβλημα της ανεργίας, ειλικρινά, κύριοι συνάδελφοι- οι οποίοι μισθωτοί πάντως στην περίοδο 1994-1997 αυξάνονται κατά εκατόν τριάντα χιλιάδες εννιακόσια άτομα, έναντι ενενήντα δύο χιλιάδων πεντακοσίων την προηγούμενη τετραετία. 

'Εχουμε, δηλαδή, μία αύξηση 50%. Σας επαναλαμβάνω ότι δεν καλύψαμε το θέμα της ανεργίας. Απλώς σας δίνω συγκεκριμένα στοιχεία για το πώς πήγε η τετραετία αυτή στις νέες προσλήψεις. 

ΑΝΑΣΤΑΣΙΟΣ ΙΝΤΖΕΣ: Για τη μερική απασχόληση... 

ΑΛΕΞΑΝΔΡΟΣ ΜΠΑΛΤΑΣ (Υφυπουργός Εθνικής Οικονομίας): Αυτήν τη στιγμή έχω τα στοιχεία όπως τα πήρα. Δεν έκανα αυτό το διαχωρισμό. 

Η σύγκλιση της Ελλάδας με την Ευρωπαϊκή 'Ενωση των δεκαπέντε: 

Σημαντικό είναι επίσης το γεγονός ότι οι πραγματικές αυξήσεις που σημειώθηκαν την περίοδο του προγράμματος σύγκλισης είναι πολύ υψηλότερες απ' αυτές της Ευρωπαϊκής 'Ενωσης των δεκαπέντε. Και γνωρίζετε, αγαπητοί συνάδελφοι, ότι αυτό επιβράδυνε την αποκλιμάκωση του πληθωρισμού. 

Ειδικότερα την περίοδο 1994-1997 η μέση ετήσια πραγματική άνοδος της αμοιβής εργασίας ανέρχεται στο 3,1% (-12,6% σωρευτικά-) έναντι του 0,6% της Ευρωπαϊκής 'Ενωσης των δεκαπέντε, ενώ για την επόμενη διετία, 1998-1999, εκτιμάται μέση πραγματική αύξηση 1,6% και πάλι υψηλότερη από την αντίστοιχη της Ευρωπαϊκής 'Ενωσης των δεκαπέντε που θα είναι 1%. 

Θέλω, επίσης, να σας πω εδώ σε αυτήν τη σύγκριση ότι η Ελλάδα -το γνωρίζουμε όλοι- δεν είναι μόνη της στον κόσμο. Ζει μαζί με άλλες χώρες, μαζί με άλλους λαούς και ζει και μέσα στην Ευρωπαϊκή 'Ενωση. 

Η Ισπανία, για παράδειγμα, για να φθάσει να μπει στην Οικονομική και Νομισματική 'Ενωση έκανε τις θυσίες της ιδιαίτερα το 1997, που ήταν ο προϋπολογισμός που θα την βοηθούσε να μπει στην Ευρωπαϊκή 'Ενωση. Στις δημόσιες δαπάνες για παράδειγμα, η περιστολή άγγιξε τότε και τις δημόσιες επενδύσεις. Ενδεικτικά σας αναφέρω περικοπές δημοσίων δαπανών: 

Το Υπουργείο Προεδρίας 25,30% σε σχέση με το 1996. Το Υπουργείο Εργασίας 30,20% σε σχέση με το 1996. Το Υπουργείο Περιβάλλοντος 25%. Το Υπουργείο Βιομηχανίας 29,20%. 

Αναφέρω παραδείγματα και άλλων χωρών για να σας πω ότι δεν είμαστε οι μόνοι. 

Προβλεπόταν σ' εκείνον τον προϋπολογισμό αύξηση των συντάξεων ίση με τον πληθωρισμό. Το πάγωμα των μισθών των δημοσίων υπαλλήλων βελτιώθηκε, -αλλά προσέξτε από τι- από την τριετή συμφωνία με τα συνδικάτα που προέβλεπε το 1997 αύξηση μισθών στο ήμισυ του πληθωρισμού για το 1998 και το 1999 στο ύψος του πληθωρισμού. 

Στην Πορτογαλία συνέβησαν παρόμοιες παρεμβάσεις. Στην Ιρλανδία ο προϋπολογισμός ήθελε να δημιουργήσει πλεόνασμα 0,5% του ΑΕΠ. Η εργατική ειρήνη θα συνεχιστεί ως το 2000 με τη νέα συλλογική σύμβαση Κυβέρνησης, εργατικών ενώσεων, εργοδοτών και αγροτών. 

ΣΤΡΑΤΗΣ ΚΟΡΑΚΑΣ: Το 2000 και βάλε. 

ΑΛΕΞΑΝΔΡΟΣ ΜΠΑΛΤΑΣ (Υφυπουργός Εθνικής Οικονομίας): Στην Ιταλία -να μη μιλήσω για τον ευρωφόρο που γνωρίζετε όλοι διότι έπρεπε να βρουν 1,8 τρισεκατομμύρια δραχμές επιπλέον έσοδα- είχαμε πάγωμα των προσλήψεων στο δημόσιο, κατάργηση των φοροαπαλλαγών και άλλων συναφών προνομίων, μείωση της στρατιωτικής θητείας κατά δυο μήνες, ανάκληση επιδομάτων αναπηρίας κλπ. 

Η Σουηδία που φημίζεται, εν πάση περιπτώσει για την κοινωνική της πολιτική από το παρελθόν -η Σουηδία μπήκε στην Κοινότητα το 1995- άρχισε λοιπόν, από το 1994, εν όψει αυτής της εισόδου, ενέργειες ώστε να προλάβει να μπει στην ΟΝΕ παρ' όλο που δεν μπήκε. Τα κριτήρια, όμως, τα πέτυχε όπως γνωρίζετε όλοι. Οι περικοπές των κοινωνικών παροχών άγγιξαν ή προήλθαν από μείωση επιδόματος τέκνων, μείωση των συντάξεων, μείωση επιδοτήσεων ενοικίων, μείωση δαπανών δημόσιας κατανάλωσης κλπ. 

ΣΤΡΑΤΗΣ ΚΟΡΑΚΑΣ: Για το καλό του λαού τους. 

ΑΛΕΞΑΝΔΡΟΣ ΜΠΑΛΤΑΣ (Υφυπουργός Εθνικής Οικονομίας): Δεν μπήκα στη γενική εικόνα. Είναι άλλου χώρου και άλλης συζήτησης. 

ΠΡΟΕΔΡΕΥΩΝ (Παναγιώτης Ν. Κρητικός): Μην διακόπτετε, κύριε Κόρακα. 

ΑΛΕΞΑΝΔΡΟΣ ΜΠΑΛΤΑΣ (Υφυπουργός Εθνικής Οικονομίας): Σας το αναφέρω όμως, γιατί ζούμε μέσα σ' ένα συγκεκριμένο σύστημα αυτήν τη στιγμή. Πότε θα το αλλάξουμε, πώς θα το αλλάξουμε, εκεί θα τα βρούμε. Το αναφέρω, για να ξέρουμε και τι μας γίνεται. 

ΣΤΡΑΤΗΣ ΚΟΡΑΚΑΣ: Θα το κάνουμε σαν το γάιδαρο με το Χότζα! 

ΑΛΕΞΑΝΔΡΟΣ ΜΠΑΛΤΑΣ (Υφυπουργός Εθνικής Οικονομίας): 'Εκανα μια σύγκριση με τις δεκαπέντε χώρες της Ευρωπαϊκής 'Ενωσης. 

Να κάνουμε μια σύγκριση των περιόδων 1990-1993 και 1994-1997. Από τη σύγκριση όλων των κατηγοριών των αποδοχών των εργαζομένων, ιδιωτικού και δημόσιου τομέα, καθίσταται εμφανές ότι οι αυξήσεις που επετεύχθηκαν από το 1994 και μετά, υπερκάλυψαν τον πληθωρισμό. Σε μερικές κατηγορίες -θα συμφωνήσω με τον κ. Κωστόπουλο- ενδεχόμενα δεν έφθασαν να καλύψουν τη χασούρα της τετραετίας εκείνης. Θα σας δώσω τα στοιχεία και σε πίνακα. 

Ειδικότερα η συνολική μείωση του μέσου πραγματικού ακαθάριστου μισθού -το τονίζω του μέσου πραγματικού ακαθάριστου μισθού- την τετραετία 1990-1993, ανήλθε στο 12,4%, ενώ την τετραετία 1994-1997 σημειώνεται πραγματική αύξηση 12,6%, η οποία κάλυψε τις απώλειες της προηγούμενης περιόδου, για να συμφωνήσω μαζί σας. Δεν κάναμε κάτι παραπάνω, αλλά κάναμε αυξήσεις 12,6%, άλλο εάν αυτές ήλθαν να καλύψουν χασούρες προηγούμενων ετών. 

ΣΤΡΑΤΗΣ ΚΟΡΑΚΑΣ: Κύριε Υπουργέ, μου επιτρέπετε μια διακοπή; 

ΑΛΕΞΑΝΔΡΟΣ ΜΠΑΛΤΑΣ (Υφυπουργός Εθνικής Οικονομίας): Να τελειώσω πρώτα, γιατί δεν θα προλάβω. 

ΠΡΟΕΔΡΕΥΩΝ (Παναγιώτης Ν. Κρητικός): Παρακαλώ όχι. 'Ηδη εξαντλήθηκε ο χρόνος του κυρίου Υπουργού. 

ΣΤΡΑΤΗΣ ΚΟΡΑΚΑΣ: Μια ερώτηση θα ήθελα να κάνω, κύριε Πρόεδρε. 

ΠΡΟΕΔΡΕΥΩΝ (Παναγιώτης Ν. Κρητικός): Εάν το επιτρέπει και ο ομιλητής, εγώ ευχαρίστως να σας δώσω το λόγο. 

ΣΤΡΑΤΗΣ ΚΟΡΑΚΑΣ: Κύριε Υπουργέ, οι αυξήσεις που λέτε γι'αυτά τα χρόνια 12,3% συνολικά, είναι οι αυξήσεις που έδωσε η συνολική πολιτική; 

ΑΛΕΞΑΝΔΡΟΣ ΜΠΑΛΤΑΣ (Υφυπουργός Εθνικής Οικονομίας): Είναι οι πραγματικές αυξήσεις. 

ΣΤΡΑΤΗΣ ΚΟΡΑΚΑΣ: Μείον τον πληθωρισμό. 

ΑΛΕΞΑΝΔΡΟΣ ΜΠΑΛΤΑΣ (Υφυπουργός Εθνικής Οικονομίας): Μείον τον πληθωρισμό. Είναι το καθαρό, μετά τον πληθωρισμό. 

ΣΤΡΑΤΗΣ ΚΟΡΑΚΑΣ: Και το πιστεύετε! 

ΑΛΕΞΑΝΔΡΟΣ ΜΠΑΛΤΑΣ (Υφυπουργός Εθνικής Οικονομίας): Η ευνοϊκή αυτή εξέλιξη είναι εμφανέστερη και ακόμη υψηλότερη την περίοδο 1994-1997 στις επιμέρους κατηγορίες μισθωτών ιδιαίτερα του ιδιωτικού τομέα. Και οι πραγματικές αμοιβές αυξάνονται με ρυθμούς πολύ υψηλότερους από τις 


Σελίδα 1217 
Η σελίδα σε PDF   



 

  

Σελίδα 1218 

ΑΛΕΞΑΝΔΡΟΣ ΜΠΑΛΤΑΣ (Υφυπουργός Εθνικής Οικονομίας): Συγκεκριμένα, λοιπόν, στη μεταποίηση οι αυξήσεις ανέρχονται στο 9,8% και 11,5% αντίστοιχα για τους εργάτες και για τους υπαλλήλους, στο εμπόριο 14% και 17,2% αντίστοιχα για τους υπαλλήλους λιανικού και χονδρικού εμπορίου, στις τράπεζες 22,5% και στις ασφάλειες 19,5%. 

Οι παραπάνω αυξήσεις, αγαπητοί συνάδελφοι, αφορούν εφτακόσιες πενήντα χιλιάδες μισθωτούς, δηλαδή το 35% του συνόλου των απασχολουμένων μισθωτών. 

Ανάλογη εξέλιξη παρατηρείται και στον ευρύτερο δημόσιο τομέα στις πάσης φύσεως ακαθάριστες αποδοχές των υπαλλήλων της κεντρικής διοίκησης των νομικών προσώπων δημοσίου δικαίου, των νοσοκομείων και των δημοσίων επιχειρήσεων. Πεντακόσιες εβδομήντα χιλιάδες άτομα, 27% του συνόλου των μισθωτών, πήραν αύξηση σωρευτικά, σε πραγματικούς όρους, την περίοδο 1994-1997, 21%, ύστερα από μείωση 10% την προηγούμενη περίοδο. 

Οι αποδοχές των υπαλλήλων του δημοσίου περιλαμβάνουν, πέραν των αυξήσεων της εισοδηματικής πολιτικής, την ωρίμανση, τις μεταφερόμενες αυξήσεις, καθώς και τις διάφορες αναπροσαρμογές που αφορούν κατηγορίες δημοσίων υπαλλήλων. 

ΝΙΚΟΛΑΟΣ ΓΚΑΤΖΗΣ: Τις προσλήψεις; 

ΑΛΕΞΑΝΔΡΟΣ ΜΠΑΛΤΑΣ (Υφυπουργός Εθνικής Οικονομίας): Για τις συντάξεις δεν θα επιμείνω, γιατί μίλησε διά μακρών ο κ. Παπαϊωάννου, ο Υπουργός Εργασίας και Κοινωνικών Ασφαλίσεων και έδωσε αρκετά στοιχεία. 

'Οσον αφορά τη φορολογική πολιτική είναι γεγονός ότι θα τη συζητήσουμε με τον προϋπολογισμό. Ο προϋπολογισμός κατατέθηκε. Θα μας δοθεί η ευκαιρία να πούμε λεπτομέρειες γι' αυτό, στον προϋπολογισμό. Εγώ θα σας δώσω προς αυτήν την κατεύθυνση, προς τη φορολογική πολιτική μερικά στοιχεία. Από την αναλυτική εξέταση των στοιχείων του Υπουργείου Οικονομικών για τα φορολογικά έξοδα προκύπτουν αποκαλυπτικά συμπεράσματα. 

Η σχέση -γιατί αυτό είδα να το τονίζετε όλοι και θέλω να το προσέξετε, αγαπητοί συνάδελφοι, έστω και αν διαφωνείτε, γιατί θα το βρούμε μπροστά μας και θα το συζητήσουμε στη διάρκεια της συζήτησης που θα γίνει για τον προϋπολογισμό- αμέσων προς εμμέσους φόρους, έχει βελτιωθεί σημαντικά. Από το 41%-43% της περιόδου 1988-1993, το 1994 βελτιώνεται κατά δέκα περίπου εκατοστιαίες μονάδες και φθάνει στο 51,3%. 

Συνεχίζεται δε αυτή η ανοδική τάση και σύμφωνα με τον προϋπολογισμό του 1999 εκτιμάται στο 61,9%. 

ΠΡΟΕΔΡΕΥΩΝ (Παναγιώτης Ν. Κρητικός): Ολοκληρώστε, κύριε Υπουργέ. 'Εχετε και τριτολογία και αν θέλετε μπορείτε να συμπληρώσετε. 

ΑΛΕΞΑΝΔΡΟΣ ΜΠΑΛΤΑΣ (Υφυπουργός Εθνικής Οικονομίας): Τελειώνω, κύριε Πρόεδρε. Θέλω να ολοκληρώσω τη σκέψη μου. 

ΠΡΟΕΔΡΕΥΩΝ (Παναγιώτης Ν. Κρητικός): Παρακαλώ. 

ΑΛΕΞΑΝΔΡΟΣ ΜΠΑΛΤΑΣ (Υφυπουργός Εθνικής Οικονομίας): Πρέπει επίσης, κύριοι συνάδελφοι -και τελειώνω με αυτό- να τονισθεί ότι σημαντική άνοδο ως ποσοστό στο ΑΕΠ εμφανίζουν οι λοιποί άμεσοι φόροι εκτός φυσικών προσώπων, δηλαδή νομικών προσώπων, ειδική κατηγορία φόρου εισοδήματος, φόρους στην περιουσία κλπ. Από 3,9% το 1993 φθάνουν στο 5,4% το 1999, δηλαδή 1,6% υψηλότεροι από τους φόρους των φυσικών προσώπων. 

Ευχαριστώ, κύριε Πρόεδρε, για τη μικρή ανοχή σας που ξεπέρασα το χρόνο. Ευχαρίστως θα επανέλθω στην τριτολογία μου αν χρειαστεί για να πω και μερικά γενικότερα που αφορούν τη σημερινή επερώτηση. 

ΠΡΟΕΔΡΕΥΩΝ (Παναγιώτης Ν. Κρητικός): Ο Κοινοβουλευτικός Εκπρόσωπος του Κομμουνιστικού Κόμματος Ελλάδας κ. Κόρακας έχει το λόγο. 

ΣΤΡΑΤΗΣ ΚΟΡΑΚΑΣ: Κύριε Πρόεδρε, θυμήθηκα μια ιστορία. 

ΠΡΟΕΔΡΕΥΩΝ (Παναγιώτης Ν. Κρητικός): Είναι η ώρα για ιστορίες τώρα; 

ΣΤΡΑΤΗΣ ΚΟΡΑΚΑΣ: 'Οχι, κύριε Πρόεδρε. 'Ενας Βουλευτής ζήτησε από τον επιστημονικό του συνεργάτη να του βρει στοιχεία για να μιλήσει σε ένα νομοσχέδιο οικονομικής φύσεως. Ο συνεργάτης του τον ρώτησε "Κύριε Βουλευτή, θέλετε να υποστηρίξετε το νομοσχέδιο ή να το καταγγείλετε;" Το λέω αυτό για να δείξω ότι τα στοιχεία τα παρουσιάζει ο καθένας όπως θέλει. 

Θα ξεκινήσω από το τελευταίο που είπε ο κύριος Υπουργός, σχετικά με τις αυξήσεις ότι από το 1994 μέχρι το 1997 είχαμε αυξήσεις 12,3%. 

ΠΡΟΕΔΡΕΥΩΝ (Παναγιώτης Ν. Κρητικός): Μια και αναφέρατε αυτήν την ιστορία, κύριε Κόρακα, να πω κι εγώ ένα ιστορικό γεγονός, το οποίο έχει σχέση με την εποχή του Εμφυλίου Πολέμου. Την εποχή εκείνη που τα στρατοδικεία λειτουργούσαν συνεχώς και εξέδιδαν αποφάσεις σκοπιμότητας, υπήρχε ένας ανακριτής που συνέτασσε δύο βουλεύματα, ένα παραπεμπτικό και ένα απαλλακτικό. Πηγαίνοντας, λοιπόν, στο γραφείο του βασιλικού επιτρόπου και θέλοντας να βολιδοσκοπήσει τις διαθέσεις του, ρωτούσε: "Τι θα τον κάνουμε" π.χ "τον Κόρακα"; Αν ο βασιλικός επίτροπος έλεγε: "Φαίνεται καλό παιδί, να τον βοηθήσουμε", ο περί ου ο λόγος ανακριτής έβγαζε από τη δεξιά του τσέπη το απαλλακτικό βούλευμα λέγοντας "αυτό έκανα κι εγώ". Αν έλεγε ο βασιλικός επίτροπος "το δολοφόνο, τον εγκληματία, κρεμάστε τον", έβγαζε από την αριστερή του τσέπη το παραπεμπτικό και έλεγε "αυτό έκανα κι εγώ". Πρόσεχε πάντα να έχει στη δεξιά τσέπη το απαλλακτικό βούλευμα και στην αριστερή το παραπεμπτικό, για να μην κάνει κανένα λάθος. 

Τώρα, μπορείτε να συνεχίσετε, κύριε Κόρακα. Σας έχω κρατήσει το χρόνο σας. 

ΣΤΡΑΤΗΣ ΚΟΡΑΚΑΣ: 'Εχω εδώ τον επίσημο πίνακα με τον πληθωρισμό τα χρόνια εκείνα. Συνηθίζουμε να λέμε αύξηση 2%, αύξηση 4% αλλά όταν δίνουμε 10% αύξηση και έχουμε 15% πληθωρισμό, έχουμε στην πραγματικότητα 5% μείωση. 

Το 1994 είχαμε πληθωρισμό 10,9%, εισοδηματική πολιτική 5% συν 6,5% μέσο όρο 10,5% κατά συνέπεια απώλεια 1%. 

Το 1995 είχαμε πληθωρισμό 9,3% εισοδηματική πολιτική 4% συν 4% μέσο όρο 6% κατά συνέπεια απώλεια 3,3% . 

Το 1996 είχαμε πληθωρισμό 8,5% εισοδηματική πολιτική 3% συν 3,5% μέσο όρο περίπου 5% και απώλεια 3,5%. 

Το 1997 είχαμε εισοδηματική πολιτική 3,25% συν 3,25% μέσο όρο λίγο πάνω από το 5%. 'Εχουμε και εδώ απώλεια 1%. 

Για το 1996 όμως και το 1997 πρέπει να υπολογίσουμε ότι είχαμε αύξηση των ασφαλιστικών εισφορών κατά 2,2 μονάδες, κατά συνέπεια συνολικά η απώλεια των εργαζομένων από το 1994 μέχρι το 1997 ήταν 10,7% σε πραγματικές τιμές. Αυτό βγάζουμε εμείς. 

Είπε επίσης ο κ. Μπαλτάς ότι αν δεν υπήρχε η ΟΝΕ θα έπρεπε να την ανακαλύψουμε. Παλιότερα ο κ. Παπαδόπουλος έλεγε ότι αν δεν υπήρχε το Μάαστριχτ θα έπρεπε να το εφεύρουμε. 

Εμείς όταν ακούμε τέτοιες αντιλήψεις, κύριε Πρόεδρε, δεν μπορούμε παρά να αγανακτήσουμε. 

Πραγματικά δεν ξέρω γιατί επιμένουν οι Υπουργοί και η Κυβέρνηση να αντιπαλεύουν με τέτοια φανατισμό, με τέτοιο πάθος, με τέτοιο δογματισμό τα συμφέροντα του λαού και της χώρας μας. 

Ουσιαστικά το Μάαστριχτ καταργεί την Ελλάδα ως χώρα ανεξάρτητη. Μας βάζει σε μία στρούγκα από την οποία κανείς δεν ξέρει πώς θα βγούμε. Η ΟΝΕ επίσης το ίδιο. Ξέρετε πολύ καλά ότι αυτή τη στιγμή η μείωση του πληθωρισμού μπορεί να αποβεί εις όφελος του λαού, αλλά μπορεί και όχι, π.χ. στις δυτικές χώρες που είναι μέλη της Ευρωπαϊκής 'Ενωσης και ο πληθωρισμός είναι χαμηλός και τα επιτόκια είναι χαμηλά. 'Ομως η εξαθλίωση δεν παύει να καλπάζει και να αυξάνεται συνεχώς. Η ανεργία δεν παύει να αυξάνεται συνεχώς. Οι άστεγοι, κύριε Μπαλτά, έχουν ξεπεράσει τα επτά εκατομμύρια στη Δυτική Ευρώπη, που είναι όλοι στην ΟΝΕ. 

Κατά συνέπεια, να συνεννοηθούμε κάποτε. Αυτό που κάνετε με την ΟΝΕ με τα κριτήρια κλπ., είναι για να υπηρετεί το κεφάλαιο. Πράγματι, το μεγάλο κεφάλαιο της Ευρωπαϊκής 

 

 

  

Σελίδα 1219 

'Ενωσης όλων των χωρών κάνει χρυσές δουλειές, ενισχύει τη θέση του στα πλαίσια του παγκόσμιου ανταγωνισμού απέναντι στο αμερικάνικο και ιαπωνέζικο κεφάλαιο. Αυτός είναι ο βασικός του στόχος. Αυτό όμως σε βάρος των λαών, του βιοτικού τους επιπέδου. 

Να το ξεκαθαρίσουμε, λοιπόν. Εσείς είστε υπέρ της εξυπηρέτησης των συμφερόντων του μεγάλου κεφαλαίου και εμείς υπέρ της εξυπηρέτησης των συμφερόντων των εργαζομένων. Οι αλχημείες των αριθμών είναι μία άλλη ιστορία. 

Είπατε επίσης ότι το 1993 είχαμε ένα έλλειμμα 13,8 και τώρα είναι 1,9 κλπ.'Ομως αυτό δεν άλλαξε την κατάσταση των εργαζομένων. Αντίθετα, την επιβάρυνε. Επίσης λέτε ότι η προσπάθεια για σύγκλιση δεν έγινε σε βάρος των εργαζομένων. Τα δικά μας στοιχεία δείχνουν το αντίθετο και το λέτε και εσείς. Ο κύριος Πρωθυπουργός βγαίνει και λέει κάθε τόσο "πρέπει να κάνουμε θυσίες, για να μπούμε στην ΟΝΕ".'Αρα, θυσίες, θυσίες, θυσίες, αλλά θυσίες μόνο από τη μια πλευρά και ποτέ προς την πλευρά του κεφαλαίου. Σας βεβαιώνω ότι με τα σύμφωνα σταθερότητας ακόμη και αν μπούμε στην ΟΝΕ, θα είμαστε σε μία αέναη πορεία θυσιών για το λαό, γιατί θα μας λέτε τότε να μην χάσουμε όσα πετύχαμε με τόσες σκληρές θυσίες και αγώνες του λαού. 

Ακόμη μιλάτε για τη μερίδα αμοιβής της εργασίας και μας δώσατε κάποιους αριθμούς. Είπατε ότι είναι μεγαλύτερο. Εγώ δεν ξέρω τι γίνεται στην Ευρώπη, στην Ελλάδα όμως, το κόστος εργασίας, η συμμετοχή της τιμής της εργατικής δύναμης στη συλλογική τιμή του προϊόντος είναι σε ορισμένους τομείς 12% και σε άλλους 17%. Αυτή είναι η πραγματικότητα. 'Εχει σημασία όχι το συνολικό, όπως μας το παρουσιάσατε, αλλά το κατά μονάδα προϊόντος. 'Ετσι μονάχα μπορείτε να δείτε τι συμβαίνει. 

Μας είπατε επίσης ότι οι περικοπές στις κοινωνικές δαπάνες έχουν γίνει παντού. Μα, εμείς δεν το αμφισβητήσαμε αυτό, να το πείτε στο Συνασπισμό, που λέει το αντίθετο. Εμείς λέμε ότι αυτή η ιστορία οδηγεί αναγκαστικά στην επιδείνωση του βιοτικού επιπέδου των λαών, στην επιβάρυνσή τους με όλο και μεγαλύτερα βάρη. Ενώ πληρώνουν όλο και μεγαλύτερους φόρους για να έχουν ορισμένες υπηρεσίες δωρεάν, τους αναγκάζετε με διάφορους τρόπους -με ιδιωτικοποιήσεις, με αύξηση των νοσηλείων στα νοσοκομεία, με επιβολή στη Νομαρχιακή Αυτοδιοίκηση του ρόλου του "φορομπήχτη" και του φοροεισπράκτορα- να πληρώνουν όλο και περισσότερα γι' αυτά που ήδη πλήρωσαν. 

'Ηθελα να πω μια κουβέντα γι' αυτό που είπε ο κ. Αλογοσκούφης, δηλαδή να μπει η χώρα μας στην ΟΝΕ όπως-όπως, έστω για τα χαμηλά επιτόκια. Αποδείξαμε ότι ακόμη και με τα χαμηλά επιτόκια και το χαμηλό πληθωρισμό, αν ακολουθήσεις μία αντιλαϊκή πολιτική, δεν αποβαίνουν σε όφελος το λαού, αλλά σε όφελος των λίγων. 

Ο κ. Σφυρίου μας είπε ότι η πρόταση του ΚΚΕ προβάλλει ανέφικτους στόχους. Είπε ο συνάδελφος κ. Κωστόπουλος να δούμε, ποιοι είναι αυτοί οι ανέφικτοι στόχοι. Η ΑΤΑ είναι ανέφικτος στόχος; Μήπως είναι επαναστατική αλλαγή; Είναι επαναστατικό το να ζητάς το μεροκάματο αυτού που σκοτώνεται στο γιαπί, να μένει σταθερό; Είναι αυτό ανέφικτο; Φυσικά για κάποιον που υπηρετεί με τόσο δογματισμό τα συμφέροντα του κεφαλαίου και της εργοδοσίας είναι κάτι αδιανόητο. Το να ζητάς διπλασιασμό των συντάξεων του ΟΓΑ, αυτής της αθλιότητας των τριάντα χιλιάδων (30.000), γι' αυτούς τους ανθρώπους που επί σαράντα χρόνια έσκαψαν με τα νύχια τους τη γη για να την κάνουν να καρπίσει, για να μας ταϊσουν, είναι υπερβολή; 

Μας είπε επίσης ότι αν κοστολογούσαμε την πρότασή μας θα ξεπερνούσαμε το ενάμισι τρισεκατομμύριο. Και τι είναι το ενάμισι τρισεκατομμύριο, αν είναι να δώσεις μια ανάσα σ' αυτόν το λαό. 

ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): Είκοσι δύο τρισεκατομμύρια (22.000.000.000.000) μας χρωστούν οι Γερμανοί. 

ΣΤΡΑΤΗΣ ΚΟΡΑΚΑΣ: Να πάμε να πάρουμε τα λεφτά από τους Γερμανούς. Πενήντα δύο δισεκατομμύρια δολάρια αναγκαστικό δάνειο και επανορθώσεις. Τουλάχιστον γιατί δεν πάτε να πάρετε το αναγκαστικό δάνειο; Είναι υπογεγραμμένο και έχει συμβάσεις κλπ. Εμείς δεν πληρώνουμε τα δανεικά που παίρνουμε από τους Γερμανούς; Βεβαίως μέχρι τελευταίας δεκάρας. 

Γύρω στα τέσσερις χιλιάδες δισεκατομμύρια είναι οι βεβαιωμένοι φόροι και μη αποδοθέντες. Είναι και τα άλλα που εισπράττουν οι μεγαλόσχημοι μεγαλέμποροι, βιομήχανοι από ΦΠΑ, φόρους κατανάλωσης, φόρο μισθωτών υπηρεσιών που τα τσεπώνουν και δεν τα αποδίδουν. Βγάλατε τώρα μία λίστα επτακοσίων επιχειρήσεων. Να βάλουμε ένα στοίχημα, κύριε Πρόεδρε. Δηλαδή ποιο ποσό από αυτό που λέει μέσα στη λίστα θα εισπραχθεί. 

Και βεβαίως από αυτήν τη λίστα απουσιάζουν περιέργως μερικοί "φουκαράδες" όπως είναι ο Λάτσης, ο Βαρδινογιάννης, ο Λαμπράκης, ο Αλαφούζος, ο Κόκκαλης, ο Μπόμπολας, ο Κυριακού. Αυτούς ούτε καν τους βάζετε στο χέρι ούτε καν τους σκεπτόσαστε. Και ξέρετε πολύ καλά ότι υπάρχει λίστα τέτοιων μεγαλόσχημων που την έχει η εφορία στα χέρια της, και λέει αυτούς μην τους ακουμπάτε. Να, λοιπόν, λεφτά αν θέλετε. 

Μας έβγαλε και μια άλλη αντίληψη εδώ που δείχνει πόσο το ΠΑ.ΣΟ.Κ. έχει εμπεδώσει την πολιτική της Νέας Δημοκρατίας. Είπε ότι αν δώσουμε ΑΤΑ τότε ο πληθωρισμός θα κατατρώει το εισόδημα των εργαζομενων και έτσι θα είναι δώρον άδωρον, διότι θα αποβεί εις βάρος των εργαζομένων. Πρώτα απ' όλα αυτό είναι μία απίθανη θεωρία, δηλαδή ότι η διατήρηση των μισθών και ημερομισθίων σε σταθερό επίπεδο, αυξάνει τον πληθωρισμό. Από πού και ως πού; Και ξέρετε πολύ καλά ότι τα παιχνίδια με τον πληθωρισμό παίζονται από το κεφάλαιο. Ανεβαίνει ή κατεβαίνει ο πληθωρισμός ανάλογα με το τι συμφέρει στο μεγάλο κεφάλαιο. Αν θέλουν να αντιμετωπίσουν καλύτερα τον ανταγωνισμό, πιέζουν για να κατέβει ο πληθωρισμός. 

Ακόμα μας είπε ότι τα χαμηλά επιτόκια και ο χαμηλός πληθωρισμός διασφαλίζουν το εισόδημα των εργαζομένων. Είπαμε ποια είναι η κατάσταση που επικρατεί στις χώρες που έχουν χαμηλά επιτόκια και χαμηλό πληθωρισμό. Η εξαθλίωση και η ανεργία φουντώνουν συνεχώς. Ακόμη διερωτήθηκε ο κ. Σφυρίου και για ορισμένα άλλα ζητήματα που δεν προλαβαίνω να τα σχολιάσω. 'Ολη του όμως η τοποθέτηση δείχνει ότι πραγματικά το ΠΑ.ΣΟ.Κ. όχι απλώς έχει αλλάξει πορεία, αλλά αυτήν τη στιγμή επιδιώκει να υπερακοντίσει τη Νέα Δημοκρατία ως προς τις διαβεβαιώσεις προς τις Βρυξέλλες και το μεγάλο κεφάλαιο ότι αυτό μπορεί καλύτερα να προωθήσει την πολιτική τους, από όσο η Νέα Δημοκρατία. 

Ομολογώ, κύριε Μπαλτά, ότι το μεγαλύτερο πρόβλημα της Νέας Δημοκρατίας είναι αυτό, τους φάγατε το ψωμί και αγωνιούν να ξαναπάρουν και αυτοί την κουτάλα. 

Εγώ σας κάνω μία πρόταση, για να μην τσακώνεσθε και να μην κοροϊδεύετε και τον ελληνικό λαό. Κάντε ένα συνασπισμό και οι δυό σας, να πέσουν οι μάσκες, για να ξέρει και ο ελληνικός λαός ότι το κύριο πρόβλημα στη χώρα μας δεν είναι τα φτιασιδώματα και οι σάλτσες, αλλά είναι η ουσία και ότι η κύρια διαχωριστική γραμμή -διότι υπάρχει αυτή η γραμμή- είναι ανάμεσα στις δυνάμεις που υπηρετούν την ΟΝΕ, που υπηρετούν τις διαταγές των Βρυξελλών, που υπηρετούν τα συμφέροντα του μεγάλου κεφαλαίου και σε αυτές που υπηρετούν τους εργαζόμενους. 

Αυτές οι δυνάμεις στο πολιτικό προσκήνιο αυτήν τη στιγμή δυστυχώς περιορίζονται στο χώρο του Κ.Κ.Ε., αλλά να είστε βέβαιος ότι πολύ γρήγορα θα έχουμε εξελίξεις στη χώρα μας και θα έχουμε μια άλλη κατάσταση, όπου με την προώθηση και της πολιτικής του Κ.Κ.Ε. για το αντιμονοπωλιακό, αντιμπεριαλιστικό, δημοκρατικό μέτωπο, για να μπει επιτέλους αυτός ο έρημος ο τόπος σε μία άλλη πορεία. 

Ευχαριστώ. 

ΠΡΟΕΔΡΕΥΩΝ (Παναγιώτης Ν. Κρητικός): Τελειώσατε, κύριε Κόρακα. Πετάει και το αεροπλάνο σας για τη Μυτιλήνη, να το προλάβετε. 

ΣΤΡΑΤΗΣ ΚΟΡΑΚΑΣ: Αύριο πετάω, κύριε Πρόεδρε, μην 

 

 

  

Σελίδα 1220 

ανησυχείτε! 

ΠΡΟΕΔΡΕΥΩΝ (Παναγιώτης Ν. Κρητικός): Ο κύριος Υπουργός έχει το λόγο. 

ΑΛΕΞΑΝΔΡΟΣ ΜΠΑΛΤΑΣ (Υφυπουργός Εθνικής Οικονομίας): Να απαντήσω στην τελευταία προτροπή του συναδέλφου, του κ. Κόρακα, ως προς τον συνασπισμό του ΠΑ.ΣΟ.Κ με τη Νέα Δημοκρατία. Θα σας απαντήσω ως εξής: 

Ο συνασπισμός αυτός δοκιμάστηκε, πριν από αυτόν που προτείνετε τώρα και απέτυχε παρ' όλη την ιδεολογική σύγκλιση. Επομένως μην ασχολείσθε με αυτό, δεν μπορεί να γίνει ποτέ! 

Σε αυτά που είπατε, να διορθώσω μερικά που βγαίνουν πάλι από στοιχεία, γιατί το έχετε και στη γραπτή σας επερώτηση. Κύριε Κωστόπουλε και σεις το είπατε. Από τα εθνικολογιστικά στοιχεία διαφαίνεται ότι οι αμοιβές των εργαζομένων στο σύνολο του ακαθάριστου εθνικού προϊόντος δεν είναι 17%, που λέτε, αλλά είναι 30% και ίσως κάτι παραπάνω. Είναι ένα θέμα προς διερεύνηση. Δεν θέλω αυτήν τη στιγμή να το υπογράψω. 

ΣΤΡΑΤΗΣ ΚΟΡΑΚΑΣ: Ανά μονάδα παραγωγής, ποια είναι η συμμετοχή του εργατικού κόστους; 

ΑΛΕΞΑΝΔΡΟΣ ΜΠΑΛΤΑΣ (Υφυπουργός Εθνικής Οικονομίας): Θα το δω. Σας είπα τι βγάζω από τα εθνικολογιστικά στοιχεία. 

Θέλω τώρα να κάνω μία παρατήρηση σε κάποιες γενικές τοποθετήσεις, για να είμαστε και ρεαλιστές μεταξύ των άλλων, κάνοντας την παρένθεση ότι στη συζήτηση αυτής της επερώτησης και του προϋπολογισμού, δεν φιλοδοξούμε να αλλάξουμε την κοινωνία. Αυτό είναι ένα άλλο ιδεολογικό θέμα. 'Εχω πει ότι μαζί σας, σε κάθε στιγμή, είμαι πρόθυμος να το κουβεντιάσω. 

Εδώ, λοιπόν, συζητάμε αυτήν την επερώτηση και είπατε πολλά στοιχεία του προϋπολογισμού. 'Εχουμε χρόνο να τα ξαναβρούμε. Νομίζω και θέλω να το προσέξετε ότι υπάρχει μία αντίφαση στα λεγόμενά σας, ας τα βάλουμε στην πραγματικότητα, να γίνουμε όλοι ρεαλιστές. Από τη μία εμφανίζεται ένα φορομπηχτικό σύστημα, δηλαδή μαζεύουμε φόρους πολλούς, άρα πρέπει αυτό να το καταργήσουμε ή να μειώσουμε τους φόρους. 'Αρα τα έσοδά μας, αυτά που παίρνουμε σήμερα, να μειωθούν. 

Από την άλλη μεριά, εμφανίζεται -σωστά, λογικά- να έχουμε περισσότερες δαπάνες, για να μπορέσουμε να καλύψουμε περισσότερες κοινωνικές δαπάνες και άλλες πολλές. Αυτά δεν μπορούν να συμβιβαστούν. Το κράτος δοκίμασε να παίξει και το ρόλο του επιχειρηματία και θα ξέρετε ότι στην Ελλάδα είναι πάνω από το 50% η επιχειρηματική δραστηριότητα του κράτους. Και δυστυχώς απέτυχε παταγωδώς. Δεν μπορεί κανείς να το αμφισβητήσει. 'Ολες οι κρατικές εταιρείες ή περίπου όλες, είναι ελλειμματικές. Δηλαδή αντί να βοηθήσει, πληρώνουμε και από πάνω, για να καλύψουμε ελλείμματα αποτυχιών. 

Θέλω, λοιπόν, να σας πω ότι αυτά δεν μπορούμε να τα συμβιβάσουμε, αν είμαστε ρεαλιστές. Αυτό θέλουμε να κάνουμε, δεν είπαμε ότι θα σώσουμε την Ελλάδα. Δεν είπαμε ότι εδώ φέραμε τον παράδεισο, αλλά προσπαθούμε, μέσα σ' αυτήν την πραγματικότητα, να βρούμε τέτοιες διεξόδους, ώστε να είναι σταθερή για το μέλλον. Πολλές φορές αυτή η πραγματικότητα που επιζητούμε για το μέλλον δεν έχει για το παρόν εκείνα τα αποτελέσματα που θα θέλαμε όλοι. 

Χρειάζεται κάποιοι να κάνουν θυσίες, χρειάζεται κάποιοι να μην μπορέσουν να καλυφθούν σε όλες τους τις ανάγκες κλπ. Εδώ είναι πώς τα ζυγίζεις και πού πας. Και εκεί είναι η δυσκολία μιας κυβέρνησης, αλλά και η δύναμή της ταυτόχρονα να μπορεί να δείχνει την ευαισθησία της προς εκείνους που έχουν μεγαλύτερη ανάγκη. 

Μιλήσαμε για το ΕΚΑΣ. Το ΕΚΑΣ ήταν εν πάση περιπτώσει μια έμπνευση, μία δική μας πρωτοβουλία. Δεν έσωσε καμία κατάσταση, αλλά είπαμε υπάρχουν συνταξιούχοι. Αλλά οι συνταξιούχοι είναι σε τμήματα. 'Αλλος παίρνει πολλά, άλλος παίρνει λιγότερα. Ας φροντίσουμε με αυτά που έχουμε εκείνους που παίρνουν τόσα λίγα, ώστε να τους ενισχύσουμε κατά τι. Αυτό κάναμε και σε άλλες περιπτώσεις. Από εκεί διαφαίνεται και η ευαισθησία που σας είπα, αλλά και ο τρόπος με τον οποίο η ευαισθησία αυτή εμφανίζεται στην πράξη τι αποτελέσματα φέρνει και τι δίνει. 

Τέλος για να κλείσουμε με το θέμα αυτό της "καταστροφής" της Ο.Ν.Ε. Αγαπητοί συνάδελφοι, εμείς πιστεύουμε ακράδαντα ότι σε αυτό το σύστημα που ζούμε το να είμαστε μέλη της Ο.Ν.Ε., το να είμαστε μαζί με τους ισχυρούς της Ευρώπης, το να είμαστε από το 2001-2002 με το EURO στην τσέπη είναι πολύ καλύτερα από τη δραχμή που έχουμε σήμερα και που κάθε τόσο πασχίζουμε να τη συγκρατήσουμε και να την κάνουμε ισχυρή και σοβαρή. Γιατί θα ξέρετε όσοι ταξιδεύετε και στο εξωτερικό ότι πάτε να βρείτε στον πίνακα της αλλαγής των νομισμάτων και δεν υπάρχει ακόμη η δραχμή. Με την είσοδό μας, λοιπόν, στην Ο.Ν.Ε. θα έχει ο 'Ελληνας πολίτης στην τσέπη του EYRO, το ίδιο EURO που θα έχει και ο Γερμανός θα έχει ένα από τα δύο -κατά πάσα πιθανότητα ας βάλουμε και το τρίτο το γιεν- πιο σοβαρά και πιο ισχυρά νομίσματα στον κόσμο. Δεν αξίζει αυτή η προσπάθεια; 

Δεύτερον, όντας με αυτό το ισχυρό νόμισμα έχεις και ένα σωρό άλλα πλεονεκτήματα. Γίνεσαι μέλος μιας ολόκληρης -δεν σας λέω για τα εθνικά μας που όλοι τα αντιλαμβανόσαστε, αλλά παίρνω αυτό το πρακτικό το οικονομικό- κοινότητας, δεν θα έχεις αυτό το ανεβοκατέβασμα στις τιμές, θα μπορείς να ψωνίζεις εδώ, να ψωνίζεις στην Πορτογαλία, να μπορείς να κυκλοφορείς χωρίς να ανταλλάσεις τα χρήματά σου συνεχώς και να σου παίρνουν οι τράπεζες τα μισά, διότι κάθε μέρα αλλάζει η τιμή του συναλλάγματος, κάθε τόσο πρέπει να κρατήσει και κάτι παραπάνω, γιατί τη στιγμή που γίνεται η αλλαγή κάποιος το γράφει σε ένα σημείωμα και άρα πρέπει να του δώσετε διακόσιες πενήντα (250) ή πεντακόσιες (500) δραχμές, γιατί χάλασε μολύβι. 

'Ολα αυτά φεύγουν από τη μέση, μειώνεται, λοιπόν, ο πληθωρισμός. Μπορεί να μην έχει τόση επίπτωση στα λαϊκά στρώματα η μείωση των επιτοκίων και να συμφωνήσω με σας. 'Εμμεσα όμως έχει μεγάλη. Διότι αν πέσουν τα επιτόκια θα αρχίσουν οι επενδύσεις, οι επενδύσεις θα φέρουν δουλειά στον κόσμο, η δουλειά στον κόσμο θα φέρει μεροκάματα και όλος αυτός ο σχηματισμός εν πάση περιπτώσει θα αποβεί σε όφελος του ελληνικού λαού και στην ευημερία του. 

Και τέλος, για τη σημερινή κατάσταση, αγαπητοί συνάδελφοι, εγώ σβήνω όλα τα νούμερα που είπατε. Ας προσέξουμε όμως όλοι, αλλά να το ερμηνεύσουμε σωστά ας προσέξουμε και τη ζώσα πραγματικότητα. Είναι αυτή η καταστροφή για την Ελλάδα που ισχυρίζεστε εσείς ή είναι κάτι διαφορετικό, οφθαλμοφανώς θετιό όπως πιστεύουμε εμείς. 

Ευχαριστώ. 

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Κόρακας έχει το λόγο για να τριτολογήσει. 

ΣΤΡΑΤΗΣ ΚΟΡΑΚΑΣ: Κύριε Πρόεδρε, είπα για μία στιγμή την ώρα που μιλούσε ο κύριος Υπουργός ότι θα του το πω άλλη μία φορά. Είναι το γνωστό "που είσαι νιότη που 'λεγες πως θα γινόμουν άλλος". 'Οταν βλέπω τώρα τον κύριο Υφυπουργό να μας λέει αυτά που λέει, εγώ προσωπικά νιώθω κάπως περίεργα, γιατί πριν από αρκετά χρόνια ο κ. Μπαλτάς μας έβγαινε από τα άκρα αριστερά, όταν εμείς ήμασταν πάντα εκεί που είμαστε και σήμερα. 

'Ερχεται σήμερα και είναι ένας εκφραστής, φιλότιμος πραγματικά, με πολλή προσπάθεια και μόχθο της πιο σκληρής νεοφιλελεύθερης πολιτικής. Δεν μπορώ να το καταλάβω. 

Τώρα για τις αμοιβές των εργαζομένων τι θυμήθηκα; Είναι πολύ πρόσφατο. Μιλώντας χθες, προχθές ο κ. Παπαντωνίου απευθύνθηκε προς τους επιχειρηματίες. Τι τους είπε; 'Εκανε έκκληση προς το σύνολο του επιχειρηματικού κόσμου να παγώσει τις τιμές των προϊόντων και να δείξει συγκράτηση σε ό,τι αφορά τις μισθολογικές αυξήσεις στον ιδιωτικό τομέα. 

Και φυσικά καταλαβαίνετε ότι τα περί παγώματος των τιμών αυτοί τα ακούνε βερεσέ, γιατί ούτε πατριωτισμό έχουν ούτε τίποτε και κύριο στόχο έχουν το κέρδος. Το κεφάλαιο, κύριε Πρόεδρε, είναι γνωστό ότι πατρίδα δεν έχει. 'Ενα ιερό και όσιο είναι το κέρδος και το ξέρει και αυτό και ο κ. Μπαλτάς 

 

 

  

Σελίδα 1221 

και ο κ. Παπαντωνίου και ο κ. Σημίτης, όλοι αυτοί οι περί την ΟΝΕ διαβιούντες το ξέρουν και όμως... Αυτό είναι το χρύσωμα του χαπιού για την έκκληση για συγκράτηση σε μισθολογικές αυξήσεις. 

Δηλαδή έρχονται εδώ με άλλα λόγια και λένε στους εργοδότες, μην τολμήσετε να δώσετε αυξήσεις μισθολογικές μεγαλύτερες από αυτές που δίνουμε γιατί θα μας χαλάσετε τη "σούπα". 'Ετσι αποδεικνύεστε βασιλικότεροι του βασιλέως! 

Επίσης πώς γίνεται, λέτε -και μιλήσατε για αντίφαση- να μειώσουμε από τη μία τα φορολογικα έσοδα και από την άλλη να αυξήσουμε τις παροχές. Εμείς δεν είπαμε να μειώσουμε τα έσοδα. Εμείς καταγγέλλουμε την αύξηση των φορολογικών εσόδων, γιατί έχουν μια μόνο προέλευση. Εμείς λέμε να μειωθούν οι έμμεσοι φόροι με τάση μέχρι το μηδενισμό, να αυξηθούν οι φόροι εισοδήματος, να αυξηθεί δραστικά το αφορολόγητο, έτσι ώστε αυτοί που πλησιάζουν στο όριο της φτώχειας να μην πληρώνουν και φόρο από επάνω, αλλά να μπορέσουν κάπως στοιχειωδώς, έστω στο επίπεδο της φτώχειας να ζήσουν και να πάμε να βρούμε όλα εκείνα που σας είπαμε, τα λεφτά κλπ. για να κάνουμε τη δουλειά μας, αλλά να είναι δουλειά σε όφελος του λαού και της χώρας. 

Επίσης είπατε αναφερόμενος στις κρατικές εταιρείες -γιατί έχει και αυτό σχέση με την εισοδηματική πολιτική- κύριε Υπουργέ, ότι όλες οι κρατικές εταιρείες είναι ελλειμματικές και βεβαίως το κράτος δεν μπορεί να είναι επιχειρηματίας. Εγώ σας παίρνω τον ΟΤΕ. 'Εχει τριακόσια δισεκατομμύρια (300.000.000.000) κέρδη και δεν σας συγκινεί αυτό. Τον παραδίνετε στους ιδιώτες. Δεν σας χρειάζονται αυτά τα δισεκατομμύρια; Δεν τα χρειάζεται το δημόσιο αυτά τα χρήματα; Τα δίνετε στους ιδιώτες. 

ΑΛΕΞΑΝΔΡΟΣ ΜΠΑΛΤΑΣ (Υφυπουργός Εθνικής Οικονομίας): Δεν τα δίνουμε. 

ΣΤΡΑΤΗΣ ΚΟΡΑΚΑΣ: Και τα δίνετε στους ιδιώτες γιατί θέλετε να αρπάξετε μερικά τώρα, γιατί το αύριο δεν σας ενδιαφέρει, ώστε να βουλώσετε κάποιες τρύπες κλπ. και καυχιόσαστε ότι ήδη πήρατε ένα τρισεκατομμύριο τριακόσια δισεκατομμύρια (1.300.000.000.000) για να τα δώσετε στα τοκοχρεολύσια. Επτά χιλιάδες δισεκατομμύρια δραχμές πληρώνετε τοκοχρεολύσια. Το μεγαλύτερο κονδύλι. Από πού προέρχεται αυτό το δημόσιο χρέος; 

ΑΛΕΞΑΝΔΡΟΣ ΜΠΑΛΤΑΣ (Υφυπουργός Εθνικής Οικονομίας): Πείτε εσείς. 

ΣΤΡΑΤΗΣ ΚΟΡΑΚΑΣ: Από τον εργάτη, από τον αγρότη, από το συνταξιούχο του ΟΓΑ, το μικρομεσαίο επαγγελματοβιοτέχνη κλπ! 

'Ετσι, δεν είναι; Από τους μεγαλόσχημους προέρχεται. Σ' αυτούς, λοιπόν, τα δίνετε. Τα παίρνετε από το λαό για να τα δώσετε σε αυτούς. 

'Ετσι, λοιπόν, εμείς λέμε ότι πέρα από το ότι οι κρατικές επιχειρήσεις δεν είναι όλες προβληματικές, δεν είναι όλες ελλειμματικές, πού πάει ο κοινωνικός ρόλος όλων αυτών των επιχειρήσεων; Εσείς δεν μιλάγατε για τον κοινωνικό μισθό; Αυτές οι παροχές δεν είναι που κρατάνε το βιοτικό επίπεδο; Εσείς τι λέτε τώρα; Ιδιωτικές όλες αυτές και από εκεί και πέρα οι τιμές, τα τιμολόγια θα τραβήξουν προς τα πάνω. Γιατί μην νομίζετε ότι θα λυπηθούν τον κόσμο το φτωχό οι ιδιώτες που θα διαφεντεύουν πια τις σημερινές ΔΕΚΟ. Αυτοί θα αυξάνουν συνεχώς τα τιμολόγια και θα έχουμε μονοπωλιακές καταστάσεις. 

Και επίσης επιμένει ο κύριος Υπουργός ότι το ότι είμαστε στην ΟΝΕ αυτό υπηρετεί τα συμφέροντά μας. Κύριε Πρόεδρε, εάν μπορέσει να μας αποδείξει ότι ο λύκος φύλαξε τα πρόβατα τότε θα δεχθούμε και εμείς αυτήν την αντίληψη. Γιατί μέσα στην ΟΝΕ -εδώ πάλι είναι η διαφορετική αντίληψη-υπηρετούνται τα συμφέροντα των μεγαλοκαρχαριών και χτυπιούνται τα συμφέροντα των λαών. Αυτό δείχνει η καθημερινή πρακτική. 

Εάν μας αποδείξει ότι το βιοτικό επίπεδο των εργαζομένων στις χώρες της Δυτικής Ευρώπης που είναι στην ΟΝΕ βελτιώνεται συνεχώς, ουσιαστικά βελτιώνεται, να καθίσουμε να το κουβεντιάσουμε. Αλλά εκεί έχουμε συνεχή αύξηση της εξαθλίωσης. Μας έλεγαν στη Γερμανία ότι το επίπεδο της ανεργίας, το σημερινό στη χώρα αυτή, είναι το μεγαλύτερο από την κρίση του 1933. 

Να, γιατί εμείς για όλα αυτά, κύριε Πρόεδρε, καταθέσαμε και συζητήσαμε αυτήν την επερώτηση. Επικρίνουμε και καταγγέλλουμε στον ελληνικό λαό την Κυβέρνηση ως μια από τις αντιλαϊκότερες κυβερνήσεις που γνώρισε ο τόπος. 

ΠΡΟΕΔΡΕΥΩΝ (Παναγιώτης Ν. Κρητικός): Κύριε Υπουργέ, τον τελευταίο λόγο σε αυτήν την Αίθουσα τον έχει η Κυβέρνηση. Αν επιθυμείτε, μπορείτε να απαντήσετε. 

ΑΛΕΞΑΝΔΡΟΣ ΜΠΑΛΤΑΣ (Υφυπουργός Εθνικής Οικονομίας): Δυό κουβέντες μόνο, κύριε Πρόεδρε. 

ΠΡΟΕΔΡΕΥΩΝ (Παναγιώτης Ν. Κρητικός): Oρίστε, κύριε Υπουργέ. 

ΑΛΕΞΑΝΔΡΟΣ ΜΠΑΛΤΑΣ (Υφυπουργός Εθνικής Οικονομίας): Δύο κουβέντες θα ήθελα να πω μόνο, κύριε Πρόεδρε, γιατί η μοίρα το έφερε, όπως είπε και ο κ. Κόρακας, να είμαστε συνεχώς αντίπαλοι από τα φοιτητικά μας χρόνια, αλλά είμαστε πάντα φίλοι. Γι' αυτό, λοιπόν, δεν θα προχωρήσω σε εκείνα. Του έχω πει και του επαναλαμβάνω ότι από τότε ψαχνόμαστε να βρούμε πώς θα αλλάξουμε την κοινωνία, αλλά δεν είναι να το κάνουμε σε αυτήν εδώ τη Βουλή. Γι' αυτό εγώ περιορίζομαι να δώσω ένα άλλο στοιχείο, επειδή υπάρχει μία σύγχυση, σε ό,τι αφορά τη συμμετοχή των εργαζομένων στα φορολογικά βάρη. 

Πάντοτε οι στατιστικές -το είπατε και εσείς το λέω και εγώ- είναι πώς τις διαβάζεις. Εγώ θα πάρω το 100% των φορολογικών εσόδων, για να έχουμε μία βάση να κουβεντιάσουμε. Σ' αυτό το 100% των φορολογικών εσόδων έχω εδώ μία μελέτη -που δεν ψαχνόμαστε είναι καθαρή, έγινε το 1997- και αφορά το 1996. Αυτή λέει τα παρακάτω. Η συμμετοχή των μισθωτών και των συνταξιούχων στα φορολογικά έσοδα είναι 12,3%. Δεύτερον, νομικά πρόσωπα, φόροι περιουσίας, βιομήχανοι, έμποροι, εισοδηματίες, ελεύθεροι επαγγελματίες ειδικές κατηγορίες, φόροι παρελθόντων ετών, 24,1% και έμμεσοι φόροι 63,6%. Αυτό βγάζει το 100%. 

ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): 'Εμμεσοι φόροι... 

ΑΛΕΞΑΝΔΡΟΣ ΜΠΑΛΤΑΣ (Υφυπουργός Εθνικής Οικονομίας): 'Εμμεσοι φόροι. Γενικά όλοι οι έμμεσοι φόροι. 

ΔΗΜΗΤΡΙΟΣ Β. ΚΩΣΤΟΠΟΥΛΟΣ(Ε' Αντιπρόεδρος της Βουλής): Οι μισθωτοί... 

ΑΛΕΞΑΝΔΡΟΣ ΜΠΑΛΤΑΣ (Υφυπουργός Εθνικής Οικονομίας): Οι μισθωτοί και οι συνταξιούχοι συμμετέχουν, με τις παρακρατήσεις τους, με 12,3%. 

ΑΝΑΣΤΑΣΙΟΣ ΙΝΤΖΕΣ: Στους αμέσους φόρους πώς συμμετέχουν; 

ΑΛΕΞΑΝΔΡΟΣ ΜΠΑΛΤΑΣ (Υφυπουργός Εθνικής Οικονομίας): Το 12,3% είναι των μισθωτών. Εγώ σας δίνω στοιχεία πόσο συμμετέχουν οι μισθωτοί και οι συνταξιούχοι στα φορολογικά έσοδα στο σύνολο. 

ΣΤΡΑΤΗΣ ΚΟΡΑΚΑΣ: Στους έμμεσους φόρους, κύριε Πρόεδρε, πάνε οι εργαζόμενοι μισθωτοί και συνταξιούχοι. 

ΠΡΟΕΔΡΕΥΩΝ (Παναγιώτης Ν. Κρητικός): Σας παρακαλώ μη διακόπτετε. 

ΑΛΕΞΑΝΔΡΟΣ ΜΠΑΛΤΑΣ (Υφυπουργός Εθνικής Οικονομίας): Σας ευχαριστώ πολύ, κύριε Πρόεδρε. 

ΠΡΟΕΔΡΕΥΩΝ (Παναγιώτης Ν. Κρητικός): Κηρύσσεται περαιωμένη η συζήτηση επί της υπ' αριθμόν 9/4.11.1998 επερώτησης των Βουλευτών του Κομμουνιστικού Κόμματος Ελλάδος προς τους Υπουργούς Εθνικής Οικονομίας, Οικονομικών, Εργασίας και Κοινωνικών Ασφαλίσεων, σχετικά με την εισοδηματική και φορολογική πολιτική της κυβέρνησης. 

Πριν λύσουμε τη συνεδρίαση παρακαλώ για την επικύρωση των Πρακτικών της Δευτέρας 2 Νοεμβρίου και της Τρίτης 3 Νοεμβρίου 1998. Επικυρούνται; 

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα. 

ΠΡΟΕΔΡΕΥΩΝ (Παναγιώτης Ν. Κρητικός): Συνεπώς τα Πρακτικά της Δευτέρας 2 Νοεμβρίου και της Τρίτης 3 Νοεμβρίου 1998 επεκυρώθησαν. 

Δέχεστε στο σημείο αυτό, κύριοι συνάδελφοι, να λύσουμε τη συνεδρίαση; 

 

 

  

Σελίδα 1222 

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα. 

Με τη συναίνεση του Σώματος και ώρα 15.25' λύεται η συνεδρίαση για την προσεχή Δευτέρα 16 Νοεμβρίου 1998 και ώρα 18.00' με αντικείμενο εργασιών του Σώματος κοινοβουλευτικό έλεγχο: α) συζήτηση επικαίρων ερωτήσεων και β) συζήτηση επερώτησης Βουλευτών της Νέας Δημοκρατίας προς τον Υπουργό Εμπορικής Ναυτιλίας σχετικά με την πολιτική της Κυβέρνησης στους τομείς Λιμενικών Θεμάτων ΟΛΠ-ΝΑΤ κλπ. 

Ο ΠΡΟΕΔΡΟΣ                                                                      ΟΙ ΓΡΑΜΜΑΤΕΙΣ

  
