Σελίδα 3095 
Π Ρ Α Κ Τ Ι Κ Α    Β Ο Υ Λ Η Σ
Θ' ΠΕΡΙΟΔΟΣ (ΠΡΟΕΔΡΕΥΟΜΕΝΗΣ ΔΗΜΟΚΡΑΤΙΑΣ)
ΣΥΝΟΔΟΣ Β'
ΣΥΝΕΔΡΙΑΣΗ ΜΘ'
Δευτέρα 15 Δεκεμβρίου 1997
Αθήνα, σήμερα στις 15 Δεκεμβρίου 1997, ημέρα Δευτέρα και ώρα 18.04', συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια, για να συνεδριάσει υπό την προεδρία του Προέδρου αυτής κ. ΑΠΟΣΤΟΛΟΥ ΚΑΚΛΑΜΑΝΗ.
ΠΡΟΕΔΡΟΣ(Απόστολος Κακλαμάνης): Κυρίες και κύριοι συνάδελφοι, αρχίζει η συνεδρίαση. 
Παρακαλείται ο κύριος Γραμματέας να ανακοινώσει τις αναφορές προς το Σώμα.
(Ανακοινώνονται προς το Σώμα από το Γραμματέα της Βουλής κ. Δημήτριο Κατσικόπουλο, Βουλευτή Αχαϊας, τα ακόλουθα:
A' KATΑΘΕΣΗ ΑΝΑΦΟΡΩΝ
1) Ο Βουλευτής Ηρακλείου κ. ΚΩΝ/ΝΟΣ ΜΠΑΝΤΟΥΒΑΣ κατέθεσε αναφορά με την οποία ο Σύλλογος Εργαζομένων για τις Δυνάμεις ΗΠΑ ζητεί την αποκατάσταση των παράνομα απολυμένων από τις Βάσεις του Ελληνικού, Ν.Μάκρης.
2) Ο Βουλευτής Φωκίδας κ. ΝΙΚΟΛΑΟΣ ΓΚΕΛΕΣΤΑΘΗΣ κατέθεσε αναφορά με την οποία ο Τοπικός Οργανισμός Εγγείων Βελτιώσεων 'Αμφισσας και Περιχώρων "Γ.Κόττορος" ζητεί την κατασκευή αντιπλημμυρικών έργων στην περιοχή 'Αμφισσας - Ιτέας στο Νομό Φωκίδας.
3) Οι Βουλευτές κύριοι ΒΑΣΙΛΙΚΗ ΑΡΑΠΗ-ΚΑΡΑΓΙΑΝΝΗ, ΠΑΝΑΓΙΩΤΗΣ Ν. ΚΡΗΤΙΚΟΣ και ΝΙΚΟΛΑΟΣ ΓΚΕΛΕΣΤΑΘΗΣ κατέθεσαν αναφορά με την οποία η Νομαρχιακή Αυτοδιοίκηση Ιωαννίνων ζητεί να ληφθούν μέτρα για τη μεταφορά οικισμού της Κοινότητας Πλατανούσας Ιωαννίνων λόγω κατολισθήσεων.
4) Οι Βουλευτές κύριοι ΕΥΑΓΓΕΛΟΣ ΑΠΟΣΤΟΛΟΥ, ΠΑΝΑΓΙΩΤΗΣ Ν. ΚΡΗΤΙΚΟΣ και ΝΙΚΟΛΑΟΣ ΓΚΕΛΕΣΤΑΘΗΣ κατέθεσαν αναφορά με την οποία η Κοινότητα Αργαλαστής Νομού Μαγνησίας ζητεί και κατά την περίοδο 1997-1998 να επιτραπεί στους κατοίκους της περιοχής της η απόσταξη σύκων και αποσύκων.
5) Οι Βουλευτές κύριοι ΕΜΜΑΝΟΥΗΛ ΦΡΑΓΚΙΑΔΟΥΛΑΚΗΣ, ΠΑΝΑΓΙΩΤΗΣ Ν. ΚΡΗΤΙΚΟΣ και ΝΙΚΟΛΑΟΣ ΓΚΕΛΕΣΤΑΘΗΣ κατέθεσαν αναφορά με την οποία ο Σύνδεσμος Ξενοδοχοϋπαλλήλων Νομού Ηρακλείου διαμαρτύρεται για την κατάργηση του δικαιώματος λήψης του εφάπαξ βοηθήματος των ξενοδοχοϋπαλλήλων.
6) Ο Βουλευτής Εύβοιας κ. ΕΥΑΓΓΕΛΟΣ ΑΠΟΣΤΟΛΟΥ κατέθεσε αναφορά με την οποία το Ταμείο Αυτασφάλειας Προσωπικού Εθνικής Τράπεζας Ελλάδας ζητεί την αλλαγή της Νομικής Μορφής του Ταμείου από Ν.Π.Δ.Δ. σε Ν.Π.Ι.Δ.
7) Ο Βουλευτής Ηρακλείου κ. ΕΜΜΑΝΟΥΗΛ ΦΡΑΓΚΙΑΔΟΥΛΑΚΗΣ κατέθεσε δημοσίευμα εφημερίδας στο οποίο οι παραγωγοί νωπών αγροτικών προϊόντων της Μεσαράς ζητούν τη λήψη μέτρων για την απορρόφηση της παραγωγής τους στην αγορά ώστε να ξεφύγουν από το οικοδομικό αδιέξοδο.
8) Ο Βουλευτής Δωδεκανήσου κ. ΒΑΣΙΛΕΙΟΣ ΠΑΠΑΝΙΚΟΛΑΣ κατέθεσε αναφορά με την οποία η Κοινότητα Ολύμπου Καρπάθου του Νομού Δωδεκανήσου ζητεί να απαγορευθεί το κυνήγι στην περιοχή της Νήσου Σαρίας για 5 τουλάχιστον χρόνια.
9) Ο Βουλευτής Πειραιά κ. ΕΜΜΑΝΟΥΗΛ ΜΠΕΝΤΕΝΙΩΤΗΣ κατέθεσε αναφορά με την οποία η Πανελλήνια Ομοσπονδία Ιδιοκτητών Φροντιστηρίων Ξένων Γλωσσών ζητεί τα διπλώματα PALSO να αποτελούν απόδειξη επαρκούς γνώσης της ξένης γλώσσας.
10) Ο Βουλευτής Μεσσηνίας κ. ΝΙΚΟΛΑΟΣ ΑΝΑΣΤΑΣΟΠΟΥΛΟΣ κατέθεσε αναφορά με την οποία η Γενική Συνομοσπονδία Επαγγελματιών Αυτοκινητιστών Ελλάδος ζητεί τη διαγραφή των χρεών των μελών της προς το ΙΚΑ.
Β' ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ
1. Στην με αριθμό 1107/26-8-97 ερώτηση δόθηκε με το υπ'αριθμ. 1515/18-11-97 έγγραφο από τoν Υπουργό Εθνικής 'Αμυνας η ακόλουθη απάντηση:
"Σε απάντηση της 1107/26-8-97 ερώτησης που κατέθεσε ο Βουλευτής κ. Ν. Κατσαρός στη Βουλή των Ελλήνων, σας γνωρίζουμε τα εξής:
Τα ΚΑΑΥ (Κέντρα Αποκαταστάσεως Απωλειών Υγείας), όπως αυτό του Πλαταμώνα Πιερίας, έχουν ενταχθεί στην οργάνωση του Στρατού, είναι συγκροτημένες Μονάδες, λειτουργούν ως Στρατόπεδα, χαρακτηριζόμενα ως ζώνες αμυντικής περιοχής.
Ο κύριος προορισμός τους είναι η διακομιδή τραυματιών - ασθενών, σε περίπτωση πολέμων και κατ' εξαίρεση μόνο σε καιρό ειρήνης μπορούν να χρησιμοποιηθούν για παραθερισμό στρατιωτικού και πολιτικού προσωπικού του ΥΕΘΑ. Από τακτικής πλευράς και ανάλογα με τις αμυντικές ανάγκες της Χώρας μπορούν να χρησιμοποιηθούν για τη δημιουργία εγκαταστάσεων και έργων οχύρωσης, τα οποία προορίζονται για την υλοποίηση Σχεδίων, που αφορούν την ενίσχυση των νήσων του Αιγαίου.
'Οπως συνάγεται εκ των ανωτέρω και δεδομένου ότι συντρέχουν οι προϋποθέσεις του Νόμου, η περίφραξη
 



  







Σελίδα 3096 
των εγκαταστάσεων των ΚΑΑΥ κρίνεται ως νόμιμη.
Ο Υπουργός
ΑΠ. ΑΘ. ΤΣΟΧΑΤΖΟΠΟΥΛΟΣ"
2. Στην με αριθμό 1680/26-9-97 ερώτηση δόθηκε με το υπ'αριθμ. 48763/21-11-97 έγγραφο από τoν Υπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση:
"Σε απάντηση της με αριθμό 1680/26-9-97 ερώτησης που μας διαβίβασε το Υπουργείο Εθνικής Παιδείας και Θρησκευμάτων με το αριθμ. ΙΗ/1116/30-10-97 έγγραφο που κατέθεσε ο Βουλευτής κ. Στέφανος Μάνος, σχετικά με το ύψος των πιστώσεων που διατέθηκαν για την κάλυψη των λειτουργικών αναγκών των σχολικών μονάδων, ανά νομό της χώρας, την τελευταία τριετία, σας στέλνουμε φωτοαντίγραφο των αποφάσεων που εκδόθηκαν, σχετικά με το θέμα αυτό.
Συμπληρωματικά σας πληροφορούμε ότι, το Υπουργείο δεν τηρεί στοιχεία χρηματοδότησης των ΟΤΑ ανά βαθμίδα Εκπ/σης.
Ο Υπουργός
ΑΛ. ΠΑΠΑΔΟΠΟΥΛΟΣ"
3. Στην με αριθμό 1778/1-10-97 ερώτηση δόθηκε με το υπ'αριθμ. 1814/25-11-97 έγγραφο από τoν Υφυπουργό Εργασίας και Κοινωνικών Ασφαλίσεων η ακόλουθη απάντηση:
"Σε απάντηση της αρ. 1778/1-10-1997 ερώτησης που κατατέθηκε στη Βουλή από το Βουλευτή κ. Γ. Καρατζαφέρη και διαβιβάστηκε από το Υπουργείο Υγείας, Πρόνοιας με το αρ. Υ8α/8640/27-10-97 έγγραφό του σχετικά με τη χορήγηση φαρμάκων κλπ. από τους ασφαλιστικούς οργανισμούς, σας γνωρίζουμε τα εξής:
1. Σύμφωνα με την ισχύουσα νομοθεσία σ'όλους τους ασφαλισμένους των ασφαλιστικών οργανισμών χορηγούνται δωρεάν τα φάρμακα για τη μητρότητα, εργατικό ατύχημα, για τις επιπλοκές της μεσογειακής αναιμίας και για τις χρόνιες παθήσεις που καθορίσθηκαν με Υπουργικές Αποφάσεις.
Επίσης με Υπουργικές αποφάσεις ορίστηκε για όλους τους ασφαλισμένους.
α) ποσοστό συμμετοχής 10% για την αγορά φαρμάκων που χορηγούνται σε ορισμένες χρόνιες παθήσεις και
β) δυνατότητα προμήθειας δωρεάν ορισμένων φαρμάκων από τα φαρμακεία των κρατικών νοσοκομείων.
Για τις λοιπές κατηγορίες παθήσεων οι ασφαλισμένοι όλων των ασφαλιστικών οργανισμών συμμετέχουν με ποσοστό 25% στην αγορά φαρμάκων.
Εξάλλου όπως ανακοινώθηκε πρόσφατα από τον Πρωθυπουργό, μετά την εφαρμογή των μέτρων που εξαγγέλθηκαν για το φάρμακο, θα εξετασθεί το ενδεχόμενο μείωσης του ποσοστού συμμετοχής των ασφαλισμένων στην αγορά φαρμάκων.
Τέλος σας ενημερώνουμε ότι τα αναφερόμενα στην ερώτηση για περικοπές φαρμάκων στους ασφαλισμένους δεν ανταποκρίνονται στην πραγματικότητα.
2. 'Οσον αφορά τη χορήγηση αναλώσιμου υγειονομικού υλικού που χρησιμοποιούν οι χρονίως πάσχοντες σας γνωρίζουμε ότι η πλειοψηφία των ασφαλιστικών οργανισμών χορηγεί δωρεάν το αναγκαίο αναλώσιμο υγειονομικό υλικό στους πάσχοντες από χρόνιες παθήσεις σύμφωνα πάντοτε με τις καταστατικές τους διατάξεις.
Ο Υφυπουργός
Ν. ΦΑΡΜΑΚΗΣ"
4. Στην με αριθμό 1954/9-10-97 ερώτηση δόθηκε με το υπ'αριθμ. 1976/21-11-97 έγγραφο από τoν Υπουργό Εργασίας και Κοινωνικών Ασφαλίσεων η ακόλουθη απάντηση:
"Απαντώντας στην με αριθμό 1954/9-10-97 ερώτηση, που κατατέθηκε στη Βουλή από τους Βουλευτές κυρίους Ι. Παπαδημόπουλο και Γ. Σούρλα για τα θιγόμενα σ'αυτή θέματα αρμοδιότητάς μας, σας πληροφορύμε τα εξής:
1. Οι τοποθετήσεις σε θέσεις εργασίας που πραγματοποιήθηκαν με βάση το ν. 1648/1986 από τις πρωτοβάθμιες Επιτροπές του νόμου αυτού σε όλους τους υπόχρεους φορείς, βρίσκονται μέσα στα νόμιμα ποσοστά που ο νόμος καθορίζει.
Τις τοποθετήσεις εκείνες που γίνονται πέραν των νομίμων ποσοστών, συνολικών και επιμέρους (κατά κατηγορία προστατευομένων), ακυρώνει η Δευτεροβάθμια Επιτροπή του ν. 1648/1986, η οποία λειτουργεί στο Υπουργείο Εργασίας και Κοινωνικών Ασφαλίσεων και στην οποία οι υπόχρεοι φορείς προσφεύγουν για τοποθετήσεις που πραγματοποιούνται σε αυτούς, σε όλους τους νομούς της χώρας.
Σημειώνεται ότι, οι υπόχρεοι σε προσλήψεις φορείς, προσφεύγουν στην ανωτέρω Επιτροπή για το σύνολο σχεδόν των τοποθετήσεων, ανεξάρτητα από την ύπαρξη ή όχι νομίμου λόγου προσφυγής, πολύ περισσότερο δε για τις υπεράριθμές τοποθετήσεις.
2. 'Ηδη από το Υπουργείο μας έχει συνταχθεί Σχέδιο Νόμου, με το οποίο καθιερώνονται αντικειμενικά κριτήρια τοποθέτησης (μόρια) των προστατευομένων ατόμων από τον ανωτέρω νόμο.
'Ετσι, εξορθολογίζεται το σύστημα των τοποθετήσεων με βάση το νόμο αυτό.
Ο Υπουργός
ΜΙΛΤΙΑΔΗΣ ΠΑΠΑΪΩΑΝΝΟΥ"
5. Στην με αριθμό 2127/15-10-97 ερώτηση δόθηκε με το υπ'αριθμ. 1549/6-11-97 έγγραφο από τoν Υπουργό Εθνικής 'Αμυνας η ακόλουθη απάντηση:
"Σε απάντηση της 2127/15-10-97 ερώτησης που κατέθεσε ο Βουλευτής κ. Ι. Βαρβιτσιώτης στη Βουλή των Ελλήνων, σας γνωρίζεται ότι όλες οι επισκέψεις ξένων πλοίων σε λιμάνια της Χώρας εγκρίνονται από το Υπουργείο Εθνικής 'Αμυνας και το Υπουργείο Εξωτερικών, σύμφωνα με καθορισμένες διαδικασίες και συνεπώς οι κινήσεις αυτές είναι ελεγχόμενες. Οι αυτές διαδικασίες τηρούνται και για την περίπτωση ελλιμενισμού των αμερικανικών πλοίων στη Ρόδο. Η εκδήλωση αυξημένης δραστηριότητας από πλευράς 6ου Στόλου, την παρούσα χρονική περίοδο, έχει σχέση με την ανάπαυση και παραθερισμό των πληρωμάτων των πολεμικών πλοίων και όχι με μόνιμη εγκατάσταση.
Σας πληροφορούμε, λοιπόν, ότι δεν υφίσταται θέμα χρονικής εγκατάστασης Αμερικανών Στρατιωτών για την επιτήρηση εφαρμογής των μέτρων οικοδόμησης εμπιστοσύνης, αλλά και ούτε υπάρχει σχετική πληροφορία για αντίστοιχη εγκατάσταση Αμερικανών Στρατιωτών στη Τουρκία.
Ο Υπουργός
ΑΠ. ΑΘ. ΤΣΟΧΑΤΖΟΠΟΥΛΟΣ"
6. Στην με αριθμό 2198/20-10-97 ερώτηση δόθηκε με το υπ'αριθμ. 1551/21-11-97 έγγραφο από τoν Υφυπουργό Εθνικής 'Αμυνας η ακόλουθη απάντηση:
"Σε απάντηση της 2198/20-10-97 ερώτησης που κατέθεσαν οι Βουλευτές κύριοι Ο. Κολοζώφ και Α. Τασούλας στη Βουλή των Ελλήνων, σας γνωρίζονται τα εξής:
Η έγκριση για την παραμονή, τον κατάπλου και τις εργασίες ελέγχου των συσκευών του πλοίου άπτεται των αρμοδιοτήτων του Υπουργείου Εξωτερικών, το οποίο θα σας απαντήσει στο σχετικό ερώτημα.
Κατά τη διάρκεια της επιστημονικής δραστηριότητάς του, επιστήμονες από την Υδρογραφική Υπηρεσία του Πολεμικού Ναυτικού και από το Εθνικό Κέντρο Θαλασσίων Ερευνών, που επέβαιναν στο πλοίο, παρακολουθούσαν τα τεκταινόμενα και αφού συγκέντρωσαν όλες τις διεξαχθείσες μετρήσεις μερίμνησαν για τη διαγραφή των αρχείων των εν λόγω μετρήσεων από τους Ηλεκτρονικούς Υπολογιστές του πλοίου, ώστε να μην μπορούν να ξαναχρησιμοποιηθούν από την ξένη Αποστολή.
Τέλος, σας πληροφορούμε ότι ο πλους του ερευνητικού Πλοίου παρακολουθείτο συνεχώς από τη Ναυτική Διοίκηση Ιονίου και τα επιτόπου Λιμεναρχεία και Λιμενικούς Σταθμούς.
Ο Υφυπουργός
ΔΗΜΗΤΡΙΟΣ ΑΠΟΣΤΟΛΑΚΗΣ"
 



  








Σελίδα 3097 
7. Στην με αριθμό 2212/20-10-97 ερώτηση δόθηκε με το υπ'αριθμ. 132/24-11-97 έγγραφο από τoν Υφυπουργό Ανάπτυξης η ακόλουθη απάντηση:
"Αναφερόμενοι στην με αριθμό 2212/20-10-1997 ερώτηση που κατατέθηκε στη Βουλή των Ελλήνων από τους Βουλευτές κυρίους Στρατή Κόρακα και Νίκο Γκάτζη, σχετικά με την καταγγελία του Αγροτικού Συνεταιρισμού Σαλαμίνας "ΓΡΙ-ΓΡΙ", για ανεξέλεγκτη εισαγωγή αλιευμάτων και την πώλησή τους ως εγχωρίων, σας γνωρίζουμε στα πλαίσια των αρμοδιοτήτων μας τα εξής:
Με βάση την αγορανομική νομοθεσία που διέπει τη διακίνηση όλων γενικά των ειδών βιοτικής ανάγκης και επομένως και των αλιευμάτων, δίδεται ιδιαίτερη έμφαση στον έλεγχο της ποιότητας και την αναγραφή των απαραιτήτων στοιχείων που πρέπει να φέρουν, τόσο τα εκδιδόμενα από τις εμπορικές επιχειρήσεις παραστατικά στοιχεία (τιμολόγια και δελτία αποστολής) όσο και οι πινακίδες που υποχρεωτικά τοποθετούνται από όλους τους διακινητές στο χώρο διάθεσής τους και τα οποία αναφέρονται στην τιμή την ποιότητα και τον τόπο προέλευσής του είδους.
Στην περίπτωση που χονδρέμπορος αλιευμάτων πωλήσει εισαγόμενα αλιεύματα ως εγχώρια, η πράξη του αυτή διώκεται ποινικά και τιμωρείται με φυλάκιση ή χρηματική ποινή ή και με τις δύο ποινές, όπως ορίζει η παράγραφος 7 του άρθρου 30 του Αγορανομικού Κώδικα.
Ενώ η αγορανομική παράβαση της μη ανάρτησης ή τοποθέτησης πινακίδας στους χώρους πώλησης του αλιεύματος, τιμωρείται με διοικητικό πρόστιμο από 30.000 έως 1.000.000 δραχμές με βάση τις διατάξεις του νόμου 1732/1987.
Με αφορμή την με αριθμ. 511/16-12-1996 σχετική καταγγελία του Αλιευτικού Αγροτικού Συνεταιρισμού Σαλαμίνας, εκδόθηκε από το Υπουργείο μας η με αριθμ. Α2-205/24-1-97 εγκύκλιός μας προς όλες τις αρμόδιες Υπηρεσίες (Δ/νσεις και Τμήματα Εμπορίου) των Νομαρχιακών Αυτοδιοικήσεων της Χώρας για έλεγχο επί των καταγγελομένων και εφαρμογή των νομίμων κατά των παραβατών.
Επισημαίνεται ότι η εγκύκλιος αυτή κοινοποιήθηκε και στο Υπουργείο Εμπορικής Ναυτιλίας, επειδή στους χώρους των ιχθυοσκαλών (Κερατσινίου, Θεσσαλονίκης, Χαλκίδας κλπ.) οι αγορανομικοί έλεγχοι γίνονται από Λιμενικά 'Οργανα.
'Οσον αφορά τα περί ανεξέλεγκτης εισαγωγής αλιευμάτων, που αναφέρονται στην ερώτηση, σημειώνεται ότι οι εμπορικές συναλλαγές προϊόντων, σε επίπεδο μεταξύ Κρατών - Μελών της Ευρωπαϊκής 'Ενωσης ή σε επίπεδο Κρατών - Μελών της ΕΕ και Τρίτων Χωρών, διέπονται από διατάξεις της Ευρωπαϊκής 'Ενωσης, η εφαρμογή των οποίων είναι υποχρεωτική.
Για τα λοιπά θέματα αρμόδια να απαντήσουν είναι τα συνερωτώμενα Υπουργεία Γεωργίας και Οικονομικών.
Ο Υφυπουργός
ΜΙΧ. ΧΡΥΣΟΧΟΪΔΗΣ"
8. Στην με αριθμό 2237/21-10-97 ερώτηση δόθηκε με το υπ'αριθμ. 1284/24-11-97 έγγραφο από τoν Υπουργό Εθνικής Παιδείας και Θρησκευμάτων η ακόλουθη απάντηση:
"Απαντώντας στην ερώτηση με αριθμό 2237/21-10-97 που κατέθεσε ο Βουλευτής κ. Ι. Χωματάς, σας γνωρίζουμε τα ακόλουθα:
Το Υπουργείο μας μόλις πληροφορήθηκε τα προβλήματα που αντιμετωπίζουν οι 'Ελληνες φοιτητές της Ιατρικής Σχολής του Πανεπιστημίου της Κωνστάντζας, με έγγραφό του απευθύνθηκε στην Ελληνική Πρεσβεία στο Βουκουρέστι για να ενημερωθεί σχετικά. Εκπρόσωπος της Πρεσβείας μας επισκέφθηκε το Υπουργείο Παιδείας της Ρουμανίας προκειμένου να θέσει προς συζήτηση τα ανωτέρω προβλήματα.
Οι Ρουμανικές αρχές διαβεβαίωσαν τη Πρεσβεία μας ότι για το έτος 1997/1998 δεν θα αλλάξει το υφιστάμενο πλαίσιο, δηλ. οι 'Ελληνες φοιτητές θα παρακολουθούν τα αγγλόφωνα τμήματα της Ιατρικής Σχολής. Είναι γνωστό ότι οι 'Ελληνες φοιτητές της Ιατρικής θα πρέπει να κάνουν την πρακτική τους άσκηση σε Ρουμανικά Πανεπιστήμια και η επικοινωνία τους με τους ασθενείς θα γίνεται ασφαλώς στη Ρουμανική γλώσσα.
Στο Μορφωτικό Πρόγραμμα Ελλάδας - Ρουμανίας δεν αναφέρονται οι προϋποθέσεις φοίτησης των Ελλήνων φοιτητών που σπουδάζουν στα Ρουμανικά Πανεπιστήμια με δικά τους έξοδα. Παρ' όλα αυτά το Υπουργείο Παιδείας προτίθεται να ενεργοποιήσει το άρθρο 16 του ισχύοντος Μορφωτικού Προγράμματος που προβλέπει τη σύσταση μεικτής Ελληνο-Ρουμανικής ομάδας εργασίας για την επίλυση των προβλημάτων των φοιτητών των δύο χωρών. Μέσα στα ανωτέρω πλαίσια θα τεθούν τα προβλήματά τους.
Ο Υπουργός
ΓΕΡΑΣΙΜΟΣ ΑΡΣΕΝΗΣ"
9. Στην με αριθμό 2249/21-10-97 ερώτηση δόθηκε με το υπ'αριθμ. 133/24-11-97 έγγραφο από τoν Υφυπουργό Ανάπτυξης η ακόλουθη απάντηση:
"Αναφερόμενοι στην με αριθμό 2249/21-10-1997 ερώτηση που κατατέθηκε στη Βουλή των Ελλήνων από το Βουλευτή κ. Γ. Κατσιμπάρδη, σχετικά με χρήση και δεύτερης κάλπης στη Θήβα στις αρχαιρεσίες της 2ας Δεκεμβρίου 1997 στο Επιμελητήριο Βοιωτίας, σας γνωρίζουμε τα εξής:
Σύμφωνα με τις διατάξεις του άρθρου 1 παράγραφος 2 και του άρθρου 2 παράγραφος 4 του π.δ. 193/1997 που πρόσφατα εκδόθηκε, σε Επιμελητήρια με μεγάλο αριθμό μελών και σε περιοχές απομακρυσμένες από την έδρα του Επιμελητηρίου, προβλέπεται η συγκρότηση Εφορευτικών Επιτροπών για την υποβοήθηση του έργου της Εκλογικής Επιτροπής.
Αρμόδια όργανα για να αποφασίσουν αν συντρέχουν οι προϋποθέσεις λειτουργίας και εφορευτικής Επιτροπής, εκτός της Εκλογικής Επιτροπής, είναι το Δ.Σ. και η Εκλογική Επιτροπή. Η συγκρότηση δε της Εφορευτικής Επιτροπής γίνεται με απόφαση της εποπτεύουσας αρχής.
Πέραν των ανωτέρω, για τη συγκεκριμένη περίπτωση, σημειώνεται ότι από το Υπουργείο υποδείχθηκε στην πρόεδρο της Εκλογικής Επιτροπής του Επιμελητηρίου Βοιωτίας να εξετάσει ευνοϊκά το αίτημα των παραγωγικών τάξεων της επαρχίας Θηβών.
Ο Υφυπουργός
ΜΙΧ. ΧΡΥΣΟΧΟΪΔΗΣ"
10. Στην με αριθμό 2272/22-10-97 ερώτηση δόθηκε με το υπ'αριθμ. 1553/17-11-97 έγγραφο από τoν Υπουργό Εθνικής 'Αμυνας η ακόλουθη απάντηση:
"Σε απάντηση της 2272/22-10-97 ερώτησης που κατέθεσε ο Βουλευτής κ. Ν. Γκελεστάθης στη Βουλή των Ελλήνων, με θέμα τη ρύθμιση των θεμάτων σχετικά με τους αεροδιαδρόμους Καβάλας - Λήμνου και Θεσσαλονίκης - Λήμνου, σας γνωρίζεται ότι:
Η υλοποίηση του προγράμματος RADAR είναι αρμοδιότητα της Υπηρεσίας Πολιτικής Αεροπορίας, συνεπώς το Υπουργείο Μεταφορών και Επικοινωνιών θα σας απαντήσει στο συγκεκριμένο ερώτημα.
Αρμόδιοι για την παρακολούθηση θεμάτων Εναερίου Κυκλοφορίας στο Διεθνή Εναέριο Χώρο του FIR Αθηνών, σας πληροφορούμε ότι το συνερωτώμενο Υπουργείο Εξωτερικών και η ΥΠΑ.
Το Υπουργείο Εθνικής 'Αμυνας σε συνεργασία με το Υπουργείο Εξωτερικών και την Υπηρεσία Πολιτικής Αεροπορίας συμμετέχει ενεργά στου EUROCONTROL, παρακολουθεί όλες τις εξελίξεις και έχει λάβει όλα τα κατάλληλα μέτρα για την αντιμετώπιση οποιασδήποτε κατάστασης που σχετίζεται με την αρμοδιότητά του σε θέματα Αεράμυνας της Χώρας.
Ο Υπουργός
ΑΠ. ΑΘ. ΤΣΟΧΑΤΖΟΠΟΥΛΟΣ"
11. Στην με αριθμό 2292/23-10-97 ερώτηση δόθηκε με το υπ'αριθμ. 138/24-11-97 έγγραφο από τoν Υφυπουργό Ανάπτυξης η ακόλουθη απάντηση:
"Αναφερόμενοι στην με αριθμό 2292/23-10-1997 ερώτηση
 



  








Σελίδα 3098 
που κατατέθηκε στη Βουλή των Ελλήνων από τους Βουλευτές κυρίους Παρθένα Φουντουκίδου, Κωνσταντίνο Ευμοιρίδη, Γεώργιο Καλαντζή και Βασ. Βύζα, σχετικά με άδειες μικροπωλητών που χορηγούνται στους ομογενείς που προέρχονται από την πρώην Ε.Σ.Σ.Δ. και τον Πόντο, σας γνωρίζουμε στα πλαίσια των αρμοδιοτήτων μας τα εξής:
Με το νόμο 2323/1995 και την κατ' εξουσιοδότηση αυτού Κ1-1566/95 απόφαση του Υπουργείου μας, όπως τροποποιήθηκε με την Κ1-2113/96 όμοια, ρυθμίζονται κατά τρόπο σύγχρονο και αποτελεσματικό οι κανόνες άσκησης του υπαίθριου εμπορίου (στάσιμου ή πλανόδιου).
Με βάση τις διατάξεις του άρθρου 4 του προαναφερθέντος νόμου, παρέχεται η δυνατότητα στους ομογενείς που προέρχονται από την πρώην Ε.Σ.Σ.Δ. και τον Πόντο και εγκαθίστανται οριστικά στην Ελλάδα, να πωλούν την οικοσκευή τους, με την προσκόμιση πιστοποιητικού μετοικεσίας και τη χορήγηση άδειας από το Δήμαρχο ή τον Πρόεδρο της κοινότητας, ύστερα από απόφαση του οικείου δημοτικού ή κοινοτικού συμβουλίου. Η πώληση αυτή επιτρέπεται να πραγματοποιείται μόνο στις παρυφές των λαϊκών αγορών, η δε σχετική άδεια εκδίδεται εφάπαξ, ισχύει για χρονικό διάστημα δεκαοκτώ (18) μηνών από την ημερομηνία της έκδοσής της και δεν μπορεί να ανανεωθεί.
Επίσης σημειώνεται ότι, εκτός της παραπάνω ειδικής ρύθμισης, οι εν λόγω ομογενείς σύμφωνα με το άρθρο 1 του ιδίου νόμου 2323/1995 και εφόσον πληρούν τους όρους και τις προϋποθέσεις της κείμενης νομοθεσίας, μπορούν να λάβουν είτε την άδεια του υπαίθριου στάσιμου εμπόρου από τους Δήμους ή τις Κοινότητες που έχουν την αρμοδιότητα να χορηγούν τις άδειες αυτές, είτε η άδεια του υπαίθριου πλανόδιου εμπόρου από τις Νομαρχίες.
Ο Υφυπουργός
ΜΙΧ. ΧΡΥΣΟΧΟΪΔΗΣ"
12. Στην με αριθμό 2302/23.10.97 ερώτηση δόθηκε με το υπ' αριθμ. 140/24.11.97 έγγραφο από τον Υφυπουργό Ανάπτυξης η ακόλουθη απάντηση:
"Αναφερόμενοι στην με αριθμό 2302/23.10.97 ερώτηση που κατατέθηκε στη Βουλή των Ελλήνων από τους Βουλευτές κυρίους Β. Σωτηρόπουλο, Γ. Σούρλα, Β.Βύζα, Γ. Αλεξόπουλο, Π. Σκανδαλάκη και Ν. Αναστασόπουλο, σχετικά με τη λήψη μέτρων προστασίας του καταναλωτή από ακατάλληλα και νοθευμένα τρόφιμα και λοιπά προϊόντα, σας γνωρίζουμε στα πλαίσια των αρμοδιοτήτων μας τα εξής:
Για την προστασία του καταναλωτή, διενεργούνται τακτικοί δειγματοληπτικοί έλεγχοι ποιότητας των κυκλοφορούντων στην αγορά προϊόντων, από τις αρμόδιες Υπηρεσίες Εμπορίου των Νομαρχιακών Αυτοδιοικήσεων, όπου δε διαπιστώνονται παραβάσεις, οι παραβάτες παραπέμπονται στον αρμόδιο Εισαγγελέα.
Ειδικότερα για τις περιπτώσεις νοθείας και επικινδυνότητας προϊόντων, εκτός των ποινικών κυρώσεων, προβλέπονται και διοικητικές κυρώσεις (χρηματικό πρόστιμο μέχρι 10.000.000 δρχ.).
Επίσης σημειώνεται ότι σε νομαρχιακό επίπεδο, προκειμένου να υπάρχει συντονισμός στον έλεγχο ποιότητος των προϊόντων από τις συναρμόδιες Υπηρεσίες των Υπουργείων (Γεωργίας, Υγείας και Πρόνοιας, Δημόσιας Τάξης και Ανάπτυξης), έχουν συγκροτηθεί συντονιστικές επιτροπές ελέγχου με σκοπό τη διενέργεια συντονισμένων και προγραμματισμένων ελέγχων.
Ο Υφυπουργός
Μ. ΧΡΥΣΟΧΟΪΔΗΣ"
13. Στην με αριθμό 2326/24.10.97 ερώτηση δόθηκε με το υπ' αριθμ. 1557/21.11.97 έγγραφο από τον Υπουργό Εθνικής 'Αμυνας η ακόλουθη απάντηση:
"Σε απάντηση της 2326/24.10.97 ερώτησης που κατέθεσε ο Βουλευτής κ. Α. Ανδρεουλάκος στη Βουλή των Ελλήνων, με θέμα την παρενόχληση του Ελληνικού Ναρκαλιευτικού "Αύρα" από Τουρκικό περιπολικό πλοίο στα Διεθνή ύδατα, σας γνωρίζονται τα εξής:
Το επεισόδιο όπως εξελίχθηκε, ήταν αποτέλεσμα στιγμιαίας προκλητικής ενέργειας του Τουρκικού περιπολικού, η οποία εκτιμάται ότι δεν ήταν προσχεδιασμένη.
Η διόγκωση και η παρερμηνεία των πραγματικών περιστατικών που έκανε η Τουρκική πλευρά, με τη δημοσιοποίηση του επεισοδίου από την ηγεσία των Τουρκικών Ενόπλων Δυνάμεων, μετά την παρέλευση 24 ωρών από το συμβάν, καταδεικνύει ότι η μεθόδευση εκμετάλλευσης του εν λόγου επεισοδίου από την Τουρκική πλευρά αποφασίσθηκε αργότερα, προφανώς ύστερα από μελέτη του θέματος.
Σχετικά με το θέμα της ενημέρωσης των αρμοδίων φορέων σας γνωρίζουμε, ότι το Γενικό Επιτελείο Ναυτικού προέβη στις ακόλουθες ενέργειες:
Αμέσως μόλις έγινε γνωστό το επεισόδιο (μεσημβρινές ώρες της 22ας Οκτωβρίου '97) ενημερώθηκαν προφορικά από τον Αρχηγό του Γενικού Επιτελείου Ναυτικού, τόσο η Στρατιωτική όσο και η Πολιτική Ηγεσία του Υπουργείου Εθνικής 'Αμυνας.
Αυθυμερόν και αφού συγκεντρώθηκαν τα απαραίτητα στοιχεία από το Ελληνικό πλοίο, για τις συνθήκες κάτω από τις οποίες έλαβε χώρα το επεισόδιο, ενημερώθηκαν οι αρμόδιοι φορείς της Κυβέρνησης.
Επιπρόσθετα σας πληροφορούμε, ότι στο Στρατιωτικό περιβάλλον του ΝΑΤΟ προς το οποίο κατέφυγε διαμαρτυρόμενη η Τουρκία ουδείς δεν πείσθηκε για την ορθότητα των ισχυρισμών της, όπως προέκυψε από τα σχόλια των ξένων Ναυτικών Ακολούθων.
Ο Υπουργός
ΑΠ. ΑΘ. ΤΣΟΧΑΤΖΟΠΟΥΛΟΣ"
14. Στην με αριθμό 2327/24.10.97 ερώτηση δόθηκε με το υπ' αριθμ. 6174/21.11.97 έγγραφο από την Υπουργό Αιγαίου η ακόλουθη απάντηση:
Σε απάντηση στην ερώτηση 2327/97 του Βουλευτή κ. Α. Καραμάριου, σας γνωρίζουμε τα εξής:
1) Είναι γνωστά στον κ. Βουλευτή τα προβλήματα διαχείρισης στη μεταφορά νερού, για την υδροδότηση των άνυδρων νησιών στα Δωδεκάνησα, που είχαν προκύψει, όταν το Υπουργείο Αιγαίου αποφάσισε να παρέμβει. Σε ορισμένα νησιά, για παράδειγμα η ποσότητα νερού που χρέωνε ο επιχειρηματίας, ήταν το ήμισυ της ποσότητας της συνολικής κατανάλωσης πάνω στο νησί. Πιθανές αιτίες γι'αυτές τις διαφορές ήταν τα προβλήματα απωλειών στα δίκτυα ύδρευσης των νησιών, αλλά και πλασματικές ποσότητες.
2) Μετά από πρότασή μας, η ΤΕΔΚ Δωδεκανήσου αποφάσισε να προχωρήσει στην αγορά δύο υδροφόρων πλοίων χωρητικότητας 1.000-1.500 τόνους νερού το καθένα, προκειμένου να καλύψει τις ανάγκες των άνυδρων νησιών. Μέχρι να ολοκληρωθούν οι σχετικές μελέτες (αναμένεται να περιληφθούν το Δεκέμβριο), το Υπουργείου Αιγαίου ανέλαβε να χρηματοδοτήσει τη μεταφορά νερού, μετά από δημοπρασία της Νομαρχιακής Αυδοδιοίκησης.
Το Υπουργείο Αιγαίου επίσης δεσμεύτηκε να καλύψει και τα παλιά χρέη.
3) Δεν είναι αληθές ότι υπάρχει μείωση στις ποσότητες νερού, που μεταφέρθηκαν στα νησιά το 1997, όπως σαφέστατα προκύπτει από τον πίνακα που παραθέτουμε. Αντίθετα το 1996, μεταφέρθηκαν 335,086 Μ3, ενώ μέχρι τον Οκτώβριο του 1997 είχαν μεταφερθεί 356,894 Μ3. Σε ό,τι αφορά ειδικότερα την Πάτμο, το 1996 παρέλαβε 74.830 Μ3, ενώ μέχρι τον Οκτώβριο του 1997 είχε ήδη παραλάβει 78.339 Μ3.
Στόχος μας παραμένει μέσα από μία ορθολογική διαχείριση του μεταφερόμενου νερού, η κάλυψη των αναγκών των ΟΤΑ, χωρίς περιττές σπατάλες.
Για πληρέστερη ενημέρωση σας παραθέτουμε τα στοιχεία για τα έτη 1996 συνολικά και ανά νησί, καθώς και τα στοιχεία του 1997 μέχρι και τον Οκτώβρη (ποσότητες σε κυβικά μέτρα):
Ανά νησί 
1906 
10/1997
Σύμη 
155.782 
151.588
 



  








Σελίδα 3099 
 
Πάτμος 
74.830 
78.339
Νίσυρος 
23.168 
25.097
Λειψοί 
12.006 
22.329
Χάλκη 
38.200 
40.946
Μεγίστη 
19.206 
22.684
Πάλλοι Νισύρου 
8.384 
11.812
Αγαθονήσι 
3.030 
3.430
Λοιπά νησιά 
460 
670
ΣΥΝΟΛΟ 
335.086 
356.894
Η Υπουργός
ΕΛΙΣΑΒΕΤ ΠΑΠΑΖΩΗ"
15. Στην με αριθμό 2346/29.10.97 ερώτηση δόθηκε με το υπ' αριθμ. 6319/21.11.97 έγγραφο από τον Υπουργό Μεταφορών και Επικοινωνιών η ακόλουθη απάντηση:
"Σε απάντηση της ερώτησης με αριθμό 2346/29.10.97 που κατέθεσε στη Βουλή ο Βουλευτής κ. Π. Ψωμιάδης σχετικά με το χάρτη συχνοτήτων σας πληροφορούμε τα παρακάτω:
1. Κατά τη σχεδίαση του χάρτη συχνοτήτων τηρήθηκαν οι κανόνες της επιστήμης και της τεχνικής καθώς και η διεθνής πρακτική στη μελέτη τέτοιου είδους θεμάτων και ελήφθησαν υπόψη οι συστάσεις των διεθνών οργανισμών (Διεθνής 'Ενωση Τηλεπικοινωνιών (ΙΤU), Ευρωπαϊκή Συνδιάσκεψη Ταχυδρομείων και Τηλεπικοινωνιών (CEPT), στους οποίους συμμετέχει και η Ελλάδα.
Επίσης καταβλήθηκε ιδιαίτερη προσπάθεια για την όσο το δυνατόν καλύτερη εκμετάλλευση του τηλεοπτικού φάσματος, έτσι ώστε να μεγιστοποιηθεί ο αριθμός των θέσεων αδειών για τηλεοπτικά δίκτυα.
2. 'Οσον αφορά την κατανομή των διαθέσιμων τηλεοπτικών διαύλων σε τοπικής περιφερειακής και εθνικής εμβέλειας τηλεοπτικά δίκτυα αρμόδιος να σας απαντήσει είναι ο Υπουργός Τύπου και ΜΜΕ, προς τον οποίο αποστέλλουμε αντίγραφο της εν λόγω ερώτησης.
Ο Υπουργός
ΑΝΑΣΤΑΣΙΟΣ ΜΑΝΤΕΛΗΣ"
16. Στην με αριθμό 2354/29.10.97 ερώτηση δόθηκε με το υπ' αριθμ. 2641/17.11.97 έγγραφο από τον Υπουργό Περιβάλλοντος, Χωροταξίας και Δημοσίων 'Εργων η ακόλουθη απάντηση:
"Απαντώντας στην ερώτηση με αριθμό 2354 που κατατέθηκε στις 29.10.97 από τους Βουλευτές κυρίους Μαρία Μπόσκου, Σταύρο Παναγιώτου, Στρατή Κόρακα, σας γνωρίζουμε τα εξής:
Αρμόδιο για τα θέματα στεγαστικής αποκατάστασης των παλινοστούντων ομογενών από τις χώρες της πρώην Σοβιετικής 'Ενωσης είναι το Εθνικό 'Ιδρυμα Υποδοχής και Αποκατάστασης Παλλινοστούντων Ομογενών Ελλήνων (Ε.Ι.Υ.Α.Π.Ο.Ε.) που εποπτεύεται από το Υπουργείο Εξωτερικών, προς το οποίο κοινοποιούμε το παρόν με αντίγραφο της ερώτησης προκειμένου να σας ενημερώσει σχετικά.
'Οσον αφορά στις ενέργειες της Νομαρχιακής Αυτοδιοίκησης Πιερίας αρμόδιο να σας ενημερώσει είναι το Υπουργείο Εσωτερικών, Δημόσιας Διοίκησης και Αποκέντρωσης, προς το οποίο επίσης κοινοποιούμε το παρόν με αντίγραφο της ερώτησης.
Ο Υπουργός
Κ. ΛΑΛΙΩΤΗΣ"
17. Στην με αριθμό 2355/29.10.97 ερώτηση δόθηκε με το υπ' αριθμ. 321/20.11.97 έγγραφο από τον Υπουργό Περιβάλλοντος, Χωροταξίας και Δημοσίων η ακόλουθη απάντηση:
"Απαντώντας στην ερώτηση 2355/29.10.97 που κατέθεσαν στη Βουλή οι Βουλευτές κύριοι Βαγγέλης Μπούτας, Αχιλλέας Κανταρτζής και Νίκος Γκατζής, παρακαλούμε να πληροφορήσετε τους κυρίους Βουλευτές σύμφωνα με τα στοιχεία της ΕΥΔΕ/Αχελώου ότι τα έργα εκτροπής Αχελώου δεν είχαν ενταχθεί στο δεύτερο χρηματοδοτικό πακέτο του Κοινοτικού Πλαισίου Στήριξης.
Τα έργα αυτά έχουν ενταχθεί στο πρόγραμμα Δημοσίων Επενδύσεων με όριο πληρωμών για το τρέχον έτος που ανέρχεται στα 12,7 δισ. δρχ., ποσό που υπεραρκεί για τις ανάγκες τους.
Για τα επόμενα χρόνια θα προβλεφθούν ανάλογα ποσά ώστε να εξσαφαλιστεί η ομαλή συνέχιση των έργων.
Ο Υπουργός
Κ.ΛΑΛΙΩΤΗΣ"
18. Στην με αριθμό 2356/29.10.97 ερώτηση δόθηκε με το υπ' αριθμ. 322/20.11.97 έγγραφο από τον Υπουργό Περιβάλλοντος, Χωροταξίας και Δημοσίων 'Εργων η ακόλουθη απάντηση:
"Απαντώντας στην ερώτηση 2356/29.10.97 που κατέθεσαν στη Βουλή, οι Βουλευτές κύριοι Ν. Γκατζής και Αχιλλέας Κανταρτζής παρακαλούμε να πληροφορήσετε τους κυρίους Βουλευτές τα εξής:
α. Στα πλαίσια κατασκευής των προβλεπομένων τριών γεφυρών άνω διάβασης του αυτοκινητοδρόμου ΠΑΘΕ και των δύο κλάδων του κόμβου Βελεστίνου, περί τη χ.θ. 312+980, διεκόπη η κυκλοφορία οχημάτων που γινόταν από Βόλο προς Βελεστίνο, μέσω της υφισταμένης επαρχιακής οδού και αποκαταστάθηκε προσωρινά μέσω παρακαμπτηρίου.
β. Προκειμένου να περιορισθούν οι κίνδυνοι ατυχημάτων λόγω της κυκλοφορίας από τον παρακαμπτήριο δρόμο, το κλίμακιο της αρμόδιας Υπηρεσίας που εδρεύει στη Λάρισα, έδωσε εντολή στην ανάδοχο Κ/Ξ όπως πέραν της συμπλήρωσης της υφισταμένης σήμανσης, να ηλεκτροφωτίσει την περιοχή του προσωρινού κόμβου καθώς και την κάτω διάβαση σε αυτόν.
γ. Από αυτοψία που διενεργήθηκε από τον επιβλέποντα του έργου επί τόπου του προσωρινού κόμβου στις 10.11.1997 διαπιστώθηκε η εκτέλεση των εντολών της Υπηρεσίας σχετικά με τις εργασίες σήμανσης και ηλεκτροφωτισμού.
δ. Η αποκατάσταση της κυκλοφορίας (με τον τρόπο που γινόταν μέχρι την έναρξη των έργων), μέσω της επαρχιακής οδού, θα γίνει σε ένα (1) περίπου μήνα.
Ανεξάρτητα από τα παραπάνω θα θέλαμε να πληροφορήσουμε τουςκυρίους Βουλευτές τα εξής:
Είναι αυτονόητο ότι σε έργα ανακατασκευής και διαπλάτυνσης βελτίωσης, όπως αυτά τα οποία κατασκευάζονται με ευθύνη της ΕΥΔΕ/ΠΑΘΕ, γίνονται αναγκαίες επεμβάσεις και ρυθμίσεις οι οποίες προβλέπονται από τις εγκεκριμένες μελέτες και προκαλούν εκτός των άλλων κάποια πρόσκαιρα κυκλοφοριακά προβλήματα. Η αρμόδια Υπηρεσία γνωρίζει τα προβλήματα αυτά και συμβάλλει αποτελεσματικά σε συνεχή συνεργασία με τις κατά τόπους αστυνομικές αρχές, κατά το δυνατόν στην επίλυσή τους.
'Οπως είναι φυσικό οι οδηγοί αυτοκινήτων, λαμβάνοντας υπόψη και την Εργοταξιακή σήμανση, θα πρέπει να μειώνουν την ταχύτητα των οχημάτων τους και να διέρχονται περισσότερο προσεκτικά από τα συγκεκριμένα σημεία.
Ο Υπουργός
Κ. ΛΑΛΙΩΤΗΣ"
19. Στην με αριθμό 2359/29.10.97 ερώτηση δόθηκε με το υπ' αριθμ. 111/21.11.97 έγγραφο από τον Υπουργό Γεωργίας η ακόλουθη απάντηση:
"Απαντώντας στην ερώτηση 2359/29.10.97 που κατέθεσε ο Βουλευτής κ. Σ. Δανέλλης για τα θέματα της αρμοδιότητάς μας, σας πληροφορούμε τα εξής:
Αναφορικά με την 2497/27.8.97 απόφαση του προϊσταμένου τη Περιφ/κής Δ/νσης Ανατ. Αττικής (ΦΕΚ 771/Δ/29.8.97) για άρση αναδάσωσης από έκταση εμβαδού 15.587,50 τ.μ. σε περιοχή της Κοινότητας Ανθούσας καθώς και για άρση της αναδάσωσης από 710 στρέμματα της παραπάνω Κοινότητας που έγινε με την 3790/8.10.93 απόφαση Νομάρχη Ανατ. Αττικής, σας πληροφορούμε τα εξής:
Το 1993 και προκειμένου να προχωρήσει η Πολεοδομική μελέτη της Κοινότητας Ανθούσας, είχαμε ζητήσει από τις
 



  








Σελίδα 3100 
Δασικές Αρχές της Νομ. Ανατ. Αττικής να εξετάσουν τη δυνατότητα άρσης της αναδάσωσης που είχε επιβληθεί με την 108424/34 απόφαση Υπουργού Γεωργίας, για όσες εκτάσεις συγκέντρωναν τις προϋποθέσεις της παρ.3 του άρθρου 117 του Συντάγματος και του άρθρ.38 Ν.998/79 (δημιουργία αναποτρέπτων καταστάσεων προ της 11.6.1975) και κατόπιν τούτου ο Νομάρχης Ανατ. Αττικής με την 3790/8.10.93 απόφαση του ήρε την αναδάσωση από έκταση εμβαδού 710 στρεμ. με την παραπάνω αιτιολογία.
Με την 2497/27.8.97 απόφασή του ο ίδιος Περιφ/κός Δ/ντής προέβη στην άρση αναδάσωσης σε έκταση εμβαδού 15.587,50 τ.μ. η οποία είχε παραμείνει κηρυγμένη ως αναδασωτέα, κατόπιν σχετικού αιτήματος της Κοινότητας και με αιτιολογία ότι:
Το γεγονός ότι η ανωτέρω υπ' αριθμ.108424/13.9.1934 απόφαση του Υπουργείου Γεωργίας, λόγω της μεγάλης περιοχής που περιλαμβάνει (όλο το λεκανοπέδιο Αθηνών), των εξαιρέσεων που έχει, αλλά και των μεγάλων κοινωνικών προβλημάτων που δημιουργήθηκαν σε αυτή, αφού ένα μεγάλο μέρος του Ελληνικού πληθυσμού μετά την απελευθέρωση της Ελλάδος από τους Γερμανούς, εγκαταστάθηκε εκεί, δεν εφαρμόσθηκε κατέστη δε ανενεργός.
Το γεγονός ότι μέσα στην έκταση των τμημάτων 1,2,3,4,5,6,7,8,9,10,11,12,13 και 14 τα οποία κατά την έκδοση της υπ' αριθμ. 3790/8.10.1993 απόφασης του Νομάρχης Ανατ. Αττικής παρέμειναν κηρυγμένα αναδασωτέα, υπήρχαν πενήντα ένα (51) κτίσματα πρώτης και κυρίας κατοικίας τα οποία καταλαμβάνουν μαζί με τους περιβάλλοντας αυτούς χώρους (οικόπεδα) συνολική έκταση εμβαδού 15.587,50 τ.μ. και από το επίσης γεγονός ότι μέσα σ'αυτήν την έκταση είχε δημιουργηθεί η ίδια πραγματική κατάσταση που είχε δημιουργηθεί και στην έκταση των 710 στρεμμάτων πολύ πριν από το 1975 και από παραδρομή και πλάνη περί τα πραγματικά περιστατικά δεν ήρθη και από την εν λόγω έκταση η αναδάσωση και δεν εκδόθηκε απόφαση περί μη κηρύξεως της έκτασης αναδασωτέας.
Κατά συνέπεια θα έπρεπε εν όψει των ανωτέρω πραγματικών καταστάσεων να είχε παύσει από μακρού χρόνου η έκταση αυτή να αποτελεί δάσος ή δασική έκταση κατά την έννοια των διατάξεων του άρθρου 3 παρ.1,2 και 3 του Ν.998/1979, αφού ούτε δασικά προϊόντα μπορεί να παράγει ούτε να συμβάλλει στη διατήρηση της φυσικής και βιολογικής ισορροπίας ή στην εξυπηρέτηση της διαβιώσεως του ανθρώπου μέσα στο φυσικό του περιβάλλον, αλλά αποτελεί πλέον μαζί με την έκταση των 710 στρεμμάτων τον οικισμό Ανθούσας ο οποίος αποτελεί ήδη αυτοτελή Κοινότητα από το έτος 1979 (Π.Δ. 27.1.1979 ΦΕΚ 16 (τεύχος Α) της 31.1.1979) και θα έπρεπε να μη κηρυχθεί αναδασωτέα όπως τούτο άλλωστε έγινε με την έκταση των 710 στρεμμάτων.
Η αιτιολογία του αρμοδίου οργάνου για την άρση της αναδάσωσης, επικαλούμενη λόγους κοινωνικούς κρίνεται επαρκής και δεν συντρέχει λόγος ακύρωσης.
Ο Υπουργός
ΣΤΕΦΑΝΟΣ ΤΖΟΥΜΑΚΑΣ"
20. Στην με αριθμό 2361/29.10.97 ερώτηση δόθηκε με το υπ' αριθμ. 1313/24.11.97 έγγραφο από τον Υπουργό Εθνικής Παιδείας και Θρησκευμάτων η ακόλουθη απάντηση:
"Απαντώντας στην ερώτηση με αριθμό 2361/29.10.97 που κατέθεσε η Βουλευτής κ. Στέλλα Αλφιέρη, σας γνωρίζουμε τα ακόλουθα:
1. Η κοινή απόφαση των Υπουργών Γεωργίας και Πολιτισμού, με την οποία παρεχωρείτο δασική έκταση στο Ευρωπαϊκό Κέντρο Δικαίου, έχει ήδη ανακληθεί με την με αριθμό 89611/7670/25.9.97 κοινή υπουργική απόφαση των ιδίων Υπουργών.
2. 'Εχει ήδη ιδρυθεί Κέντρο Περιβαλλοντικής Εκπαίδευσης στην Αναργύρειο και Κοργιαλένειο Σχολή Σπετσών, το οποίο χρηματοδοτούμενο από πηγές του Κοινοτικού Πλαισίου Στήριξης θα αρχίσει να λειτουργεί μέσα σ'αυτό το σχολικό έτος. Στα πλαίσια του προγράμματος αυτού θα χρηματοδοτηθεί επίσης από τις ίδιες πηγές και αναπαλαίωση των κτιρίων της Σχολής.
3. Το Ευρωπαϊκό Κέντρο Δημοσίου Δικαίου έχιε στο παρελθόν μισθώσει τις εγκαταστάσεις του Ιδρύματος για τις συνεδριακές του ανάγκες και αυτό θα μπορεί να το κάνει και στο μέλλον, όσο επιτρέπεται από την εκπαιδευτική δραστηριότητα του Ιδρύματος.
Ο Υπουργός
ΓΕΡΑΣΙΜΟΣ ΑΡΣΕΝΗΣ"
21. Στην με αριθμό 2369/97 ερώτηση δόθηκε με το υπ' αριθμ. 98/25.11.97 έγγραφο από τον Υπουργό Τύπου και Μέσων Μαζικής Ενημέρωσης η ακόλουθη απάντηση:
"Απαντώντας στην ερώτηση .2369/97 του Βουλευτή κ. Π. Ν. Κρητικού, σας πληροφορούμε:
Η ΕΡΤ-ΑΕ, όπως η ίδια μας πληροφόρησε, δεν έχει προγραμματίσει κάποιο αφιέρωμα για τον Γεώργιο Παπανδρέου με την ευκαιρία της συμπλήρωσης των 19 ετών από το θάνατό του. Προτίθεται ωστόσο (ΕΤ-Ι) να προγραμματίσει ειδική εκπομπή-αφιέρωμα σε μελλοντική επέτειο από το θάνατό του.
Πέραν των ανωτέρω σημειώνεται ότι συχνή είναι η αναφορά της ΕΡΤ-ΑΕ στο όνομα και το έργο του -κατά πάγκοινη αναγνώριση-μεγάλου αυτού πολιτικού ηγέτη, του Γέρου της Δημοκρατίας, στον οποίο ανήκει ο ιστορικός τίτλος "Πρωθυπουργός της Απελευθέρωσης".
Ο Υπουργός
ΔΗΜΗΤΡΙΟΣ ΡΕΠΠΑΣ"
22. Στην με αριθμό 2372/29.10.97 ερώτηση δόθηκε με το υπ' αριθμ. 324/21.11.97 έγγραφο από τον Υπουργό Περιβάλλοντος, Χωροταξίας και Δημοσίων 'Εργων η ακόλουθη απάντηση:
"Απαντώντας στην ερώτηση 2372/29.10.97 που κατέθεσε στη Βουλή ο Βουλευτής κ. Β. Πολύδωρας, παρακαλούμε να πληροφορήσετε τον κ. Βουλευτή τα εξής:
Το έργο Περιφερειακού Δικτύου της Αττικής, τμήμα του οποίου αποτελεί και η Δυτική Περιφερειακή Λεωφόρος Υμηττού είναι ζωτικής σημασίας για την αναβάθμιση της ποιότητας ζωής και τη βιώσιμη και ισόρροπη Ανάπτυξη της Αττικής.
Η ύπαρξη του Περιφερειακού Δακτυλίου έχει κριθεί αναγκαία για τους παρακάτω λόγους.
1) Διαμορφώνει έναν εσωτερικό Δακτύλιο των Αθηνών και ολοκληρώνει ένα πλήρες δίκτυο γρήγορης και ασφαλούς κυκλοφορίας σε όλη την Αττική. 'Αλλωστε η Αθήνα είναι η μοναδική Πρωτεύουσα της Ευρώπης που δεν διαθέτει μέχρι σήμερα έναν τέτοιο κυκλοφοριακό Δίκτυο.
2) Μειώνεται δραστικά η κυκλοφοριακή κίνηση μέσα στην πόλη και ο χρόνος μετακίνησης των πολιτών.
3) Η απόσκοπτη κίνηση των οχημάτων μειώνει την ατμοσφαιρική ρύπανση και την ηχορύπανση.
4) Μειώνεται αισθητά η κατανάλωση ενέργειας.
5) Θα εξυπηρετήσει την κίνηση από και προς το Νέο Διεθνές Αεροδρόμιο.
6) Θα συμβάλλει ουσιαστικά στην ολοκλήρωση του Χωροταξικού και Πολεοδομικού Σχεδιασμού της Αττικής.
7) Θα συμβάλλει ουσιαστικά στην ισόρροπη ανάπτυξη των σχετικά απομακρυσμένων από το κέντρο περιοχών όπως Ανατολικά Προάστεια, Μεσόγεια, Θριάσιο Πεδίο.
Η κατασκευή της Δυτικής Περιφερειακής Λεωφόρου Υμηττού κρίνεται απολύτως απαραίτητη για να αντιμετωπιστούν οι συνεχώς αυξανόμενες μετακινήσεις αφ' ενός για την απρόσκοπτη και γρήγορη μετακίνηση των πολιτών σε σχέση με τις εκταταμένες ανάγκες μετακίνησης που δημιουργούνται και αφ' ετέρου προς αποφυγή της υποβάθμισης των περιοχών οι οποίες θα κλιθούν να παραλάβουν όλες τις πρόσθετες μετακινήσεις.
Η μελέτη περιβαλλοντικών επιπτώσεων που συντάχθηκε το 1992 ακυρώθηκε από το Σ.τ.Ε. το 1993 με σκοπό την εξέταση
 



  








Σελίδα 3101 
εναλλακτικών λύσεων ως προς τη χάραξη του έργου.
Η νέα μελέτη περιβαλλοντικών επιπτώσεων εκπονήθηκε το 1994 από το μελετητικό γραφείο "ΤΟΠΙΟΤΕΧΝΙΚΗ ΕΠΕ" και το έργο επανασχεδιάστηκε ριζικά ως προς τη θέση και τη μορφή του με βάση την έγκριση περιβαλλοντικών όρων (άρθρο 11 ν.2338/95) όπου προβλέπονται συγκεκριμένα μέτρα αποκατάστασης του φυσικού περιβάλλοντος με στόχο την παντελή εξάλειψη των όποιων αρνητικών επιπτώσεων, καθώς επίσης και όλα τα τεχνικά έργα ένα προς ένα που προβλέπονται να κατασκευασθούν προς το σκοπό αυτό.
Πρέπει να σημειωθεί το γεγονός ότι η προκριθείσα από τη ΜΠΕ χάραξη, που συνδυάζει την κατασκευή σηράγγων, γεφυρών και άλλων τεχνικών επιφέρει ελάχιστες επιπτώσεις στο φυσικό περιβάλλον διέλευσης της Λεωφόρου, συνολικά όμως με τα προβλεπόμενα έργα αναδάσωσης και φυτοτεχνικής διαμόρφωσης που προβλέπονται στη μελέτη τα αποτελέσματα είναι θετικά για το σύνολο του περιβάλλοντος (φυσικό και ανθρωπογενές ) της Αττικής. 
Η τελική επιλογή αποτέλεσε αντικείμενο σοβαρής εξέτασης διαφόρων εναλλακτικών λύσεων κατασκευής μεγάλων σηράγγων που θα ικανοποιούσαν και σχετικά αιτήματα των παρόδιων Δήμων.
Οι λόγοι απορρίψης των ανωτέρω λύσεων σε ότι έχει σχέση με τις περιβαλλοντικές επιπτώσεις της ευρύτερης περιοχής αναφέρονται εκτενώς στη μελέτη περιβαλλοντικών επιπτώσεων και δεν είναι οικονομικοί.
Πέραν των ανωτέρω αποφεύγονται και προβλήματα κυκλοφοριακά διότι η εκτεταμμένη σήραγγα αποκείει ουσιαστικά την κυκλοφοριακή σύνδεση της Δυτικής Περιφερειακής Λεωφόρου Υμηττού με τους παρόδιους Δήμους στις θέσεις που έχουν κριθεί ως καταλληλότερες με αποτέλεσμα τη διατάραξη της ισόρροπης διεξαγωγής της διαμπερούς κυκλοφορίας μέσω της Δυτικής Περιφερειακής Λεωφόρου Υμηττού και την εξάπλωση αυτής μέσα στον οικιστικό ιστό των παρόδιων Δήμων και στην ήδη υπερβολικά βεβαρυμένη Λ. Μεσογείων.
Είναι γνωστό ότι το έργο αυτό τη δεκαετία του '70 εκπονήθηκε η πρώτη Μελέτη σε εφαρμογή της μελέτης Smith.
Τη δεκαετία του '80 ενεργοποιείται και πάλι με σχεδιασμό 'Εργου σύμφωνα με την τότε φιλοσοφία.
Μετά την ανάκληση από το ΣτΕ (έτος 1992) επανασυντάσσεται η Μελέτη Περιβαλλοντικών Επιπτώσεων του 'Εργου με βασικά κριτήρια:
Ιδιαίτερο σεβασμό του φυσικού περιβάλλοντος του Υμηττού με αποφυγή διατάραξής του ή και αποκατάστασής του.
Σεβασμό του Ανθρωπογενούς Περιβάλλοντος.
'Ετσι η μορφή του 'Εργου καθορίζεται με την έγκριση Περιβαλλοντικών 'Ορων (Ν. 2338/95) που προβλέπουν τη Μελέτη - Κατασκευή με τα εξής χαρακτηριστικά:
Αύξηση μήκους κλάδων σε σήραγγα Cut and Cover από 700 μέτρα σε 4.500 μέτρα περίπου.
Αύξηση μήκους σε Κοιλαδογέφυρες από 200 μ. σε 700 μ.
Κατάργηση πρανών και πρόβλεψη ημιγεφυρών μήκους 400 μ.
Αναχώματα με φύτευση μήκους 600 μ.
Ηχοπετάσματα μήκους 2.000 μ.
Η συνολική δαπάνη κατσκευής του έργου της Δυτικής Περιφερειακής Λεωφόρου Υμηττού, μετά τις ανωτέρω προβλέψεις, προϋπολογίζεται σε 60 δισ. (σταθερές τιμές 1994), αντί των αρχικά προϋπολογιζομένων 38 δισ. δρχ.
'Οσον αφορά στους ανισόπεδους κόμβους που προβλέπονται στο σχεδιασμό του έργου και στα ρυθμιστικά σχέδια των αντίστοιχων Δήμων αυτοί είναι:
1) Ανισόπεδος Κόμβος Κατεχάκη
2) Ανισόπεδος Κόμβος Αγ. Ιωάννη Θεολόγου
3) Ημικόμβος στην περιοχή του Δημοκρίτου σε συνδυασμό με τον Ανισόπεδο Κόμβο Αγ. Ιωάννη Κυνηγού.
Ο Υπουργός
Κ. ΛΑΛΙΩΤΗΣ"
23. Στην με αριθμό 2381/30-10-97 ερώτηση δόθηκε με το υπ'αριθμ. 1554/25-11-97 έγγραφο από τoν Υφυπουργό Εθνικής 'Αμυνας η ακόλουθη απάντηση:
"Σε απάντηση της 2381/30-10-97 ερώτησης που κατέθεσε ο Βουλευτής κ. H. Bεζδρεβάνης στη Βουλή των Ελλήνων, με θέμα τα κριτήρια επιλογής των Εθελοντών ανδρών Πενταετούς Υπηρεσίας (ΕΠΥ) στο Στρατό Ξηράς, σας γνωρίζονται τα εξής:
Με βάση τη (β) σχετική Υπουργική Απόφαση καθορίσθηκαν τα κριτήρια Επιλογής Αξιοποίησης Εθελοντών-Εθελοντριών Πενταετούς Υπηρεσίας (ΕΠΥ) και για τους τρεις κλάδους των Ενόπλων Δυνάμεων. Μεταξύ των άλλων κριτηρίων θεσπίστηκε και το κριτήριο εντοπιότητας μονίμως διαμενόντων σε παραμεθόριες περιοχές, με μέγιστη βαθμολογία 50 μονάδες (5 μονάδες Χ συντελεστή 10 = 50 μονάδες).
'Ομως, το Υπουργείο Εθνικής 'Αμυνας αναγνωρίζοντας αφενός την τεράστια σημασία που έχει για τη διασφάλιση της εδαφικής ακεραιότητας της Χώρας μας, η ανάπτυξη των παραμεθορίων περιοχών και η συγκράτηση του πληθυσμού σε αυτές και αφετέρου την ανάγκη αντικειμενικοποίησης των κριτηρίων επιλογής ΕΠΥ, τροποποίησε, πρόσφατα, τη (β) σχετική Απόφαση. Προς την κατεύθυνση αυτή, με την (γ) σχετική Απόφαση, αντικαταστάθηκε η περίπτωση 3 του 'Αρθρου 1 της (β) σχετικής, ώστε κάθε υποψήφιος που κατάγεται από παραμεθόριο περιοχή να λαμβάνει τις διπλάσιες μονάδες από ότι στο παρελθόν (δηλαδή 100 αντί για 50 επί του συνόλου 1000 μονάδων), ενώ ταυτόχρονα καταργείται το κριτήριο της "εν γένει παρουσίας και προσωπικότητας" που προβλεπόταν στην περίπτωση 8 του άρθρου 1 της (β) σχετικής και αξιολογείτο με 50 μονάδες.
Η (γ) σχετική απόφαση θα εφαρμοστεί από τα Γενικά Επιτελεία κατά τη διενέργεια των ήδη προκυρηχθέντων διαγωνισμών για την κατάταξη ΕΠΥ.
Συννημμένα σας καταθέτουμε αντίγραφα των ισχυουσών Υπουργικών Αποφάσεων.
Ο Υφυπουργός
ΔΗΜΗΤΡΙΟΣ ΑΠΟΣΤΟΛΑΚΗΣ"
Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).
24. Στην με αριθμό 2388/30-10-97 ερώτηση δόθηκε με το υπ'αριθμ. 1915/21-11-97 έγγραφο από τoν Υπουργό Εργασίας και Κοινωνικών Ασφαλίσεων η ακόλουθη απάντηση:
"Aπαντώντας στην με αριθμό 2388/30-10-1997 ερώτηση, που κατατέθηκε από το Βουλευτή κ. Ηλ. Βεζδρεβάνη, για το θιγόμενο σ'αυτή θέμα, σας πληροφορούμε τα εξής:
Το Υπουργείο Εργασίας και Κοινωνικών Ασφαλίσεων έχει προχωρήσει στην κατάρτιση προγραμμάτων Απασχόλησης που στοχεύουν στη δημιουργία νέων θέσεων εργασίας βάσει του ν. 2434/1996.
Για το έτος 1997 έχουν καταρτισθεί:
Α) Το πρόγραμμα επιχορήγησης εργοδοτών για τη δημιουργία νέων θέσεων εργασίας.
Το πρόγραμμα επιχορήγησης αυτό προβλέπει για το 1997 τη δημιουργία 30.000 θέσεων εργασίας με κόστος τριάντα (30) δισ. δραχμές.
Μέχρι την 30/7/97 είχαν δημιουργηθεί 17.000 νέες θέσεις εργασίας.
Β) Πρόγραμμα δημιουργίας 10.000 θέσεων εργασίας μέσω της επιχορήγησης Νέων Ελεύθερων Επαγγελματιών.
Η πρόβλεψη για το 1997 είναι 10.000 θέσεις εργασίας με κόστος δέκα (10) δισ. δραχμές.
Μέχρι 30/7/97 είχαν δημιουργηθεί 6.000 θέσεις εργασίας με κόστος έξι (6) δισ. δραχμές.
Οι ανωτέρω θέσεις προωθούνται μέσω του ΟΑΕΔ. Πιθανόν να υπάρχουν και άλλες θέσεις στον ιδιωτικό τομέα, που δεν υπάγονται στο παραπάνω προγράμματα.
Ο Υπουργός
ΜΙΛΤΙΑΔΗΣ ΠΑΠΑΪΩΑΝΝΟΥ"
 



  








Σελίδα 3102 
25. Στην με αριθμό 2392/30-10-97 ερώτηση δόθηκε με το υπ'αριθμ. 1556/19-11-97 έγγραφο από τoν Υφυπουργό Εθνικής 'Αμυνας η ακόλουθη απάντηση:
"Σε απάντηση της 2392/30-10-97 ερώτησης που κατέθεσε ο Βουλευτής κ. Κ. Σπυριούνης στη Βουλή των Ελλήνων, σας πληροφορούμε τα εξής:
Δεδομένου ότι η θέληση του νομοθέτη του ν. 1897/1990 ήταν οι προνομιακές του ρυθμίσεις για τα θύματα της τρομοκρατίας να αποτελούν κάτι το ξεχωριστό ώστε να τονώνεται το αίσθημα ασφάλειας του πληθυσμού, το Υπουργείο Εθνικής 'Αμυνας θεώρησε ότι η αποκατάσταση των οικογενειών των αγνοουμένων ή πεσόντων Αγωνιστών στην Κύπρο θα πραγματοποιηθεί μόνο μέσα από αυτοτελή νομοθετική ρύθμιση.
Προς αυτήν την κατεύθυνση, το Επιτελείο του κ. Υπουργού Εθνικής 'Αμυνας συνέταξε σχέδιο νόμου σύμφωνα με το οποίο το χρονικό διάστημα 20-7-74 έως 20-8-74 χαρακτηρίζεται ως πολεμική περίοδος, με όλες τις ευεργετικές συνέπειες κατά τις κείμενες διατάξεις. Η ως άνω διάταξη ισχύει και για τα γεγονότα που έλαβαν χώρα το 1964 στην Τυληρία και Λευκωσία και το 1967 στην Κοφίνου και Αγ. Θεοδώρους.
Επιπροσθέτως, σας γνωρίζεται ότι με διάταξη που έχει τεθεί στο σχέδιο νόμου "Επέκταση διατάξεων του ν. 2470/1997 σε πολιτικούς συνταξιούχους του Δημοσίου και ρύθμιση συνταξιοδοτικών θεμάτων" προβλέπεται η χορήγηση εφάπαξ οικονομικού βοηθήματος ποσού 3 εκατομμυρίων δραχμών στους γονείς του άγαμου χωρίς τέκνα Στρατιωτικού που κατατάσσεται μετά την 1-1-1993 και πεθαίνει στην Υπηρεσία πρόδηλα και αναμφισβήτητα εξαιτίας της. Με άλλη διάταξη προβλέπεται να χορηγούνται στις χήρες των εκλιπόντων συζύγων τα 7/10 της σύνταξης του θανόντος, συζύγου, εφόσον υπάρχουν δύο παιδιά και 1/10 για κάθε επιπλέον παιδί, μέχρι τα 10/10.
Τέλος, με τις διατάξεις του άρθρου 4 παρ. 2 του ν. 2512/1997 καταργήθηκε το έκτακτο βοήθημα για τους Στρατιωτικούς Συνταξιούχους, σε συνέχεια της κατάργησης του επιδόματος ετοιμότητας των εν ενεργεία Στρατιωτικών, με τις διατάξεις του άρθρου 3 του ν. 2448/1996. Το έκτακτο αυτό βοήθημα έπαυσε να καταβάλλεται από την ημερομηνία εφαρμογής του νέου μισθολογίου των Στρατιωτικών (1-1-97), όπως άλλωστε ρητά αυτό προβλεπόταν από το τελευταίο εδάφιο της παραγράφου 4 του ν. 2340/1995.
Ο Υφυπουργός
ΔΗΜΗΤΡΙΟΣ ΑΠΟΣΤΟΛΑΚΗΣ"
26. Στην με αριθμό 2394/30-10-97 ερώτηση δόθηκε με το υπ'αριθμ. 151/24-11-97 έγγραφο από τoν Υφυπουργό Ανάπτυξης η ακόλουθη απάντηση:
"Αναφερόμενοι στην με αριθμό 2394/30-10-1997 ερώτηση που κατατέθηκε στη Βουλή των Ελλήνων από το Βουλευτή κ. Λεωνίδα Κουρή, σχετικά με την τροποποίηση του Κωδ. ν. 2190/20 "Περί ανωνύμων εταιρειών" που έγινε με την παράγραφο 7 του άρθρου 13 του ν. 2339/1995 και τα σοβαρά προβλήματα που έχει δημιουργήσει στις εβδομαδιαίες εφημερίδες της Ανατολικής και Δυτικής Αττικής, σας γνωρίζουμε τα εξής:
Ο νομοθέτης αφαίρεσε τη δυνατότητα στις εβδομαδιαίες εφημερίδες που εκδίδονται στην ευρύτερη περιοχή του Νομού Αττικής και εκτός του Δήμου ΑΘηναίων να δημοσιεύουν τους ισολογισμούς και τα λοιπά οικονομικά στοιχεία των ΑΕ και ΕΠΕ, επειδή έκρινε ότι οι ημερήσιες πολιτικές εφημερίδες των Αθηνών, που έχουν ευρεία κυκλοφορία σε όλη τη Χώρα, επαρκούν για να καλύψουν τη δημοσιότητα των συγκεκριμένων οικονομικών στοιχείων στο Νομό Αττικής, θεωρουμένου αυτού ως φυσικής επέκτασης των ορίων του Δήμου Αθηναίων (με τη στενή του όρου έννοια).
Ο Υφυπουργός
ΜΙΧ. ΧΡΥΣΟΧΟΪΔΗΣ"
27. Στην με αριθμό 2396/30-10-97 ερώτηση δόθηκε με το υπ'αριθμ. 1916/21-11-97 έγγραφο από τoν Υπουργό Εργασίας και Κοινωνικών Ασφαλίσεων η ακόλουθη απάντηση:
"Απαντώντας στην με αριθμό 2396/30-10-97 ερώτηση που κατατέθηκε στη Βουλή από τους Βουλευτές κυρίους Ν. Γκατζή και Αχ. Κανταρτζή, για τα θιγόμενα σ'αυτή θέματα αρμοδιότητάς μας, σας πληροφορούμε τα εξής:
1. Το πρόβλημα της ανεργίας αποτελεί για την Κυβέρνηση ζήτημα ύψιστης πολιτικής προτεραιότητας.
Για το λόγο αυτό και στα πλαίσια του προγράμματος σύγκλισης (1994-1999), της Ελληνικής οικονομίας, έχει εκπονηθεί πολυετές πρόγραμμα απασχόλησης, στο οποίο παρουσιάζεται η στρατηγική για την καταπολέμηση της ανεργίας, καθως και οι βασικές κατευθυντήριες γραμμές.
Ο στρατηγικός στόχος συνδυάζει την εφαρμογή μακροοικονομικών πολιτικών, για την επίτευξη οικονομικής σταθερότητας, με τη λήψη διαρθρωτικών μέτρων για τη μείωση των ανισορροπιών στην αγορά εργασίας, στην αναβάθμιση της ποιότητας του εργατικού δυναμικού και παροχή κινήτρων για τη δημιουργία θέσεων εργασίας και τη απορρόφηση ανέργων.
'Οσον αφορά τους νέους έχουν ληφθεί τα παρακάτων μέτρα.
Α. Βελτίωση της κατάρτισης τοων νέων:
Στα πλαίσια της κοινοτικής πρωτοβουλίας YOTHSTART και για την πρώτη φάση εφαρμογής 1994-97 εγκρίθηκαν για την Ελλάδα συνολικά 34 προτάσεις, των οποίων η υλοποίηση περιλαμβάνει διακρατική συνεργασία με ανταλλαγές εκπαιδευτών και εκπαιδευόμενων, μεταφορά και ανταλλαγή τεχνογνωσίας και μοντέλων επαγγελματικού προσανατολισμού μεταξύ των διακρατικών εταίρων καθώς και τη δημιουργία δικτύων.
Η φάση αυτή χρηματοδοτήθηκε συνολικά με το ποσό των 2,532 δισ. δρχ. (συμμετοχή ΕΚΤ 75%).
Κίνητρα για την πρόσληψη νέων:
Από 20-8-96 έως 31-12-97 οι ιδιωτικές επιχειρήσεις μπορούν να επιχορηγηθούν για τη μείωση του έμμεσου μη μισθολογικού τους κόστους εργασίας όταν προσλαμβάνουν νέους ηλικίας 20-29 ετών. Το μέτρο αφορά την πρόσληψη 8.000 ατόμων, εφαρμόζεται από 1-3-97.
Εφαρμόζεται σειρά προγραμμάτων επιχορήγησης εργοδοτών για τη δημιουργία νέων θέσεων εργασίας ορισμένα εκ των οποίων αφορούν ειδικά τους νέους.
Συγκεκριμένα:
Πρόγραμμα "Α" για ανέργους 15-25 ετών
Πρόγραμμα "Ε" το οποίο αφορά επιπλέον επιχορήγηση επιχειρήσεων που λειτουργούν σε θύλακες ανεργίας. Οι νέοι μπορούν να ενταχθούν στο πρόγραμμα αυτό.
Προγράμματα επιχορήγησης νέων ελεύθερων επαγγελματιών. Οι νέοι μπορούν να ενταχθούν στα προγράμματα αυτά. Η επιχορήγηση είναι υψηλότερη για τη δημιουργία επιχειρήσεων σε θύλακες ανεργίας.
- Λήψη μέτρων υπέρ των ανέργων γυναικών και της προώθησης ίσων ευκαιριών.
Εφαρμόζεται σειρά προγραμμάτων επιχορήγησης εργοδοτών νέων θέσεων εργασίας, ορισμένα εκ των οποίων αφορούν ειδικά τις άνεργες γυναίκες.
Συγκεκριμένα:
"Πρόγραμμα Α" για άνεργους 15-25 ετών, οι νέες άνεργες γυναίκες μπορούν να ενταχθούν στο πρόγραμμα αυτό.
"Πρόγραμμα Β" για άνεργες γυναίκες 15-64 ετών, οι νέες άνεργες γυναίκες μπορούν να ενταχθούν σε αυτό το πρόγραμμα με την προϋπόθεση ότι είναι νεοεισερχόμενες ή επανεντασσόμενες μετά από 12μηνη τουλάχιστον απουσία τους από την αγορά εργασίας.
"Πρόγραμμα Γ" για τη δημιουργία θέσεων εργασίας για άτομα ηλικίας 26-64 ετών. Οι άνεργες γυναίκες μπορούν να ενταχθούν στο πρόγραμμα αυτό.
"Πρόγραμμα Δ" για ανέργους που προέρχονται από ομαδικές απολύσεις ή από επιχειρήσεις που απασχολούσαν περισσότερους των 50 μισθωτών και έπαψαν να λειτουργούν. Οι άνεργες γυναίκες μπορούν να ενταχθούν στο πρόγραμμα αυτό.
"Πρόγραμμα Ε" το οποίο αφορά επιπλέον επιχορήγηση επιχειρήσεων που λειτουργούν σε θύλακες ανεργίας. Οι
 



  








Σελίδα 3103 
μακροχρόνια άνεργες γυναίκες μπορούν να ενταχθούν στο πρόγραμμα αυτό.
Προγράμματα επιχορήγησης νέων ελεύθερων επαγγελματιών. Οι άνεργες γυναίκες μπορούν να ενταχθούν στα προγράμματα αυτά. Η επιχορήγηση υψηλότερη για τη δημιουργία επιχειρήσεων σε θύλακες ανεργίας.
Στα πλαίσια της Κοινοτικής πρωτοβουλίας NOW, και για την πρώτη φάση εφαρμογής 1994-1997 εγκρίθηκαν για την Ελλάδα συνολικά 29 προτάσεις των οποίων η υλοποίηση περιλαμβάνει διακρατική συνεργασία με ανταλλαγές εκπαιδευτών κει εκπαιδευόμενων, μεταφορά και ανταλλαγή τεχνογνωσίας και μοντέλων επαγγελματικού προσανατολισμού μεταξύ των διακρατικών εταίρων, καθώς και τη δημιουργία δικτύων. Η φάση αυτή χρηματοδοτήθηκε συνολικά με το ποσό των 3,612 δισ. δραχμές. Στην πρώτη φάση συμμετέχουν 880 γυναίκες.
2. Από τον Οργανισμό Εργατικής Κατοικίας (ΟΕΚ) βρίσκονται σε εξέλιξη οι διαδικασίες για δωρεάν απόκτηση έκτασης 10 στρεμμάτων από το Δήμο Βελεστίνου. Η νομική υπηρεσία του ΟΕΚ εξετάζει του τίτλους ιδιοκτησίας και λοιπά δικαιολογητικά, που απαιτούνται για τη σύνταξη και υπογραφή του συμβολαίου μεταβίβασης της έκτασης αυτής στον Οργανισμό.
Πέραν του κατασκευαστικού προγράμματος, ο Οργανισμός για την επίλυση του προβλήματος στέγασης των δικαιούχων του, έχει και άλλα προγράμματα, όπως πρόγραμμα δανείων αγοράς ή ανέγερσης πρώτης κατοικίας, καθώς και δανείων αποπεράτωσης και επισκευής υπάρχουσας κατοικίας. Επίσης, υπήρχε το ετήσιο πρόγραμμα επιδότησης ενοικίου, για το οποίο η προθεσμία υποβολής αιτήσεων για το 1997 έληξε την 14-7-97.
Ο Υπουργός
ΜΙΛΤΙΑΔΗΣ ΠΑΠΑΪΩΑΝΝΟΥ"
28. Στην με αριθμό 2400/30.10.97 ερώτηση δόθηκε με το υπ' αριθμ. 188/21.11.97 έγγραφο από τον Υφυπουργό Οικονομικών η ακόλουθη απάντηση:
"Σε απάντηση του από 30.10.97 εγγράφου σας, σχετικά με την αριθ. 2400/30.10.97 ερώτηση, που κατέθεσε ο Βουλευτής κ. Σπήλιος Σπηλιωτόπουλος, σας πληροφορούμε τα ακόλουθα:
Σύμφωνα με την παρ. 2 του άρθρου 2 του ν.2346/95, ο αριθμός των επιτρεπόμενων κατ' έτος ημερών εκτός έδρας του υπαλλήλου, ανάλογα με τον κλάδο που ανήκει, καθορίζεται με κοινή απόφαση του αρμόδιου Υπουργού και του Υπουργού Οικονομικών και σε καμία περίπτωση δεν μπορεί να υπερβεί τις εκατόν είκοσι (120) ημέρες.
Επίσης με την παρ. 3 του ιδίου άρθρου και νόμου, ορίζεται ότι με κοινή απόφαση του αρμόδιου Υπουργού και Υπουργού Οικονομικών, επιτρέπεται υπέρβαση του ανώτατου ορίου των δικαιούμενων εκτός έδρας ημερών, μόνο για αντιμετώπιση έκτακτων γεγονότων (θεομηνίες, πυρκαϊές, επιδημίες). Η διάταξη αυτή ισχύει και για μηχανικούς του Υ.ΠΕ.ΧΩ.ΔΕ. που μετακινούνται για τις ανάγκες ελέγχου και επίβλεψης μελετών και έργων."
Ο Υφυπουργός
Ν. ΧΡΙΣΤΟΔΟΥΛΑΚΗΣ"
29. Στην με αριθμό 2402/30.10.97 ερώτηση δόθηκε με το υπ'αριθμ. 326/20.11.97 έγγραφο από τoν Υπουργό Περιβάλλοντος, Χωροταξίας και Δημοσίων 'Εργων η ακόλουθη απάντηση:
"Απαντώντας στην ερώτηση 2402/30.10.97 που κατέθεσε στη Βουλή ο Βουλευτής κ. Σπήλιος Σπηλιωτόπουλος, παρακαλούμε να πληροφορήσετε τον κ. Βουλευτή ότι το πρόγραμμα κατασκευής αντιπλημμυρικών έργων στο Ν. Αχαϊας βρίσκεται σε εξέλιξη.
Στο εγκεκριμένο πρόγραμμα αντιπλημμυρικών έργων του ΥΠΕΧΩΔΕ/ΓΓΔΕ τομέα εγγειοβελτιωτικών έργων συγχρηματοδοτούμενα από το ΤΚΑΣΕ, για το Ν. Αχαϊας έχει εγκριθεί το έργο "Αντιπλημμυρικά ποταμών Πατρών-Αιγιαλείας και λοιπών περιοχών Αχαϊας", με ολικό προϋπολογισμό 600.000.000 δρχ.
Μέχρι σήμερα έχουν διατεθεί στις τέως περιφερειακές μας υπηρεσίες, με οκτώ (8) αποφάσεις Υπουργού, συνολικά 485.000.000 δρχ.
1. Δ7 α/3353/133/16.10.95 "Αντιπλημμυρικές εργασίες σε ποταμούς επαρχίας Αιγιαλείας (Κράθης, Βουραϊκός, Σελινούντας, Κερινίτης)" ποσό 72.000.000 δρχ.
2. Δ7 α/3354/133/16.10.95 "Αντιπλημμυρικές εργασίες σε ποταμούς περιοχής Πατρών (Πύρρος, Παραπύρρος, Λάδωνας)" ποσό 70.000.000 δρχ.
3. Δ7 α/3355/133/16.10.97 "Αντιπλημμυρικές εργασίες στους χειμάρρους Ροδινής, Ζήριας, Κατουρλάς, Λειβάρτζι, Αροάνης, Πάος" ποσό 80.000.000 δρχ.
4. Δ7 α/3361/133/19.10.95 "Αντιπλημμυρικές εργασίες στους χειμάρρους Καρέϊκα, Λαρισσός, Λυγιάς Ν. Αχαϊας" ποσό 30.000.000 δρχ.
5. Δ7 α/2230/133/24.7.96 "Αντιπλημμυρικές εργασίες στους χειμάρρους (Πηνειός, Πύρρος, Παραπύρρος, Λαρισσός)" Β' Φάση ποσό 60.000.000 δρχ.
6. Δ7 α/4535πε/133/21.1.97 "Αντιπλημμυρικές εργασίες σε χειμάρρους Ν. Αχαϊας (Β' Φάση)" ποσό 55.000.000 δρχ.
7. Δ7 α/2609/133/1.8.97 "Αντιπλημμυρικά έργα χειμάρρων Αχαϊας" ποσό 85.000.000 δρχ.
8. Δ7 α/3144/6.10.97 "Αντιπλημμυρικές εργασίες στο χείμαρρο Κυρινίτη περιοχής Κοινότητας Ροδιάς Ν. Αχαϊας" ποσό 32.000.000 δρχ.
Μετά από δημοπρατήσεις των περισσοτέρων έργων και την υπογραφή συμφωνητικών, οι τελικές δεσμεύσεις ανέρχονται σε 300.000.000 δρχ.
Μετά τις πρόσφατες πλημμύρες, ήδη βρίσκεται προς έγκριση απόφαση διάθεσης πίστωσης 150.000.000 δρχ. για την αντιμετώπιση αντιπλημμυρικών προβλημάτων του νομού που προέκυψαν."
Ο Υπουργός
Λ. ΛΑΛΙΩΤΗΣ"
30. Στην με αριθμό 2406/30.10.97 ερώτηση δόθηκε με το υπ'αριθμ. 24070/20.11.97 έγγραφο από την Υπουργό Ανάπτυξης η ακόλουθη απάντηση:
"Απαντώντας στην ερώτηση 2406/30.10.97 των Βουλευτών Κυκλάδων κ. Ι. Χωματά, Σάμου κ. Κ. Καραμηνά, Δωδεκανήσου κ. Α. Καραμάριου, Β' Θεσσαλονίκης κ. Γ. Σαλαγκούδη, Ηρακλείου κ. Μ. Κεφαλογιάννη και Χίου κ. Α. Βαρίνου, αναφορικά με το θέμα, θέτουμε υπόψη σας τα ακόλουθα:
1. Η ΔΕΗ, από το Νοέμβριο του 1996, έχει δημοπρατήσει τα αιολικά πάρκα Ξηρολίμνη Ι και Ξηρολίμνη ΙΙ, συνολικής εγκατεστημένης ισχύος 10 ΜW. Η τεχνική αξιολόγηση των προσφορών έχει ήδη ολοκληρωθεί, ενώ έχει ζητηθεί από ορισμένους συμμετέχοντες να υποβάλλουν συμπληρωματικά νομιμοποιητικά στοιχεία, καθ' όσον έχει μεταβληθεί πρόσφατα το καθεστώς των εταιρειών τους. Εκτιμάται ότι, εντός διμήνου θα εισαχθεί το θέμα στο Διοικητικό Συμβούλιο της επιχείρησης για κατακύρωση. Σημειώνεται ότι, έχουν προβλεφθεί τα απαραίτητα σχετικά κονδύλια στον προϋπολογισμό του 1998.
2. Η επιχείρηση, σύμφωνα με την ισχύουσα νομοθεσία, εξετάζει τη δημιουργία θυγατρικών ή συμμετοχικών εταιρειών για την κατασκευή-εκμετάλλευση έργων ανανεωσίμων πηγών ενέργειας με ιδιώτες παραγωγούς και Οργανισμούς Τοπικής Αυτοδιοίκησης που διαθέτουν κατάλληλες κοινοτικές εκτάσεις και έχουν ήδη υποβάλλει σχετικές προτάσεις.
3. Τέλος, σημειώνουμε ότι, η ΔΕΗ έχει υποβάλλει στο Υπουργείο Ανάπτυξης αιτήσεις για χορήγηση άδειας εγκατάστασης σε αιολικούς σταθμούς ηλεκτροπαραγωγής, όπως παρουσιάζεται στον συνημμένο σχετικό πίνακα. Από τα έργα που αντιστοιχούν στις αιτήσεις αυτές, για επτά (7) έχουν υποβληθεί αντίστοιχες προτάσεις και στο Επιχειρησιακό Πρόγραμμα Ενέργειας, συνολικής εγκατεστημένης ισχύος 25,5 ΜW."
 



  








Σελίδα 3104 
Η σελίδα σε PDF 



  








Σελίδα 3105 
35. Στην με αριθμό 2421/31.10.97 ερώτηση δόθηκε με το υπ'αριθμ. 328/20.11.97 έγγραφο από τoν Υπουργό Περιβάλλοντος, Χωροταξίας και Δημοσίων 'Εργων η ακόλουθη απάντηση:
"Απαντώντας στην ερώτηση 2421/31.10.97 που κατέθεσε στη Βουλή ο Βουλευτής κ. Γεώργιος Σούρλας, παρακαλούμε να πληροφορήσετε τον κ. Βουλευτή τα εξής:
Το έργο εντάχθηκε από τις 12.9.97 στη ΣΑΕ 072/2/97 με τίτλο "Επαναδημιουργία ταμιευτήρα Κάρλας" με προϋπολογισμό 30 δις δρχ. Οι μελέτες του έργου έχουν ολοκληρωθεί και ήδη συντάσσονται τα τεύχη δημοπράτησης.
Παράλληλα δε προχωρούν οι διαδικασίες για την κήρυξη της αναγκαστικής απαλλοτρίωσης των εκτάσεων που απαιτούνται για την κατασκευή του έργου και την έγκριση των περιβαλλοντικών όρων."
Ο Υπουργός
Κ. ΛΑΛΙΩΤΗΣ"
36. Στην με αριθμό 2424/31-10-97 ερώτηση δόθηκε με το υπ' αριθμ. 6179/23-11-97 έγγραφο από την Υπουργό Αιγαίου η ακόλουθη απάντηση:
"Σε απάντηση της ερώτησης 2424/97 του Βουλευτή κ. Γεωργ. Σούρλα, σας γνωρίζουμε τα εξής:
1) Στην αρμοδιότητα του Υπουργείου Αιγαίου περιλαμβάνονται οι νησιωτικοί νομοί Λέσβου, Χίου, Σάμου, Κυκλάδων και Δωδεκανήσου και επομένως δεν είμαστε αρμόδιοι να απαντήσουμε στα ερωτήματα του κ. Βουλευτή, που αφορούν τα νησιά των Β. Σποράδων. Εάν ενδιαφέρεται και για την περιοχή ευθύνης του Υπουργείου Αιγαίου ο κ. Βουλευτής, επισυνάπτουμε σχετικό φυλλάδιο, προκειμένου να ενημερωθεί.
2) Στα πλαίσια πάντως της ασκούμενης για όλα τα νησιά Κυβερνητικής πολιτικής, προχωρήσαμε σε φορολογικές και άλλες ρυθμίσεις, που σχετίζονται με την τοπική ανάπτυξη και αφορούν και τις Β. Σποράδες, όπως:
α) Για τις επιχειρήσεις που είναι εγκατεστημένες σε μη παραθαλάσσιες περιοχές των Δήμων, Κοινοτήτων ή Οικισμών με πληθυσμό κάτω των 4.000 κατοίκων, που βρίσκονται σε νησιά, που έχουν χαρακτηριστεί τουριστικοί τόποι με την κείμενη νομοθεσία, το προσδιοριζόμενο ελάχιστο ποσό καθαρού εισοδήματος μειώνεται κατά ποσό 50%.
β) Φορολογικές απαλλαγές και μειώσεις συντελεστών φορολογίας για νησιά με πληθυσμό κάτω των 3.100 κατοίκων:
- Απαλλαγή από το φόρο εισοδήματος 3.000.000 δρχ., για κάθε φυσικό πρόσωπο που κατοικεί μόνιμα στα νησιά αυτά.
- Μείωση του συντελεστή φορολογίας κατά 40% όλων γενικά των νομικών προσώπων, κοινοπραξιών και κοινωνιών αστικού δικαίου για τα κέρδη που προκύπτουν από δραστηριότητες που ασκούνται στα νησιά αυτά.
- Καταργείται ο ΕΦΤΕ και η εισφορά του ν. 128/1975 για τα δάνεια ή τις πιστώσεις που παρέχονται στα φυσικά και νομικά πρόσωπα για να τα χρησιμοποιήσουν σε δραστηριότητες, που ασκούνται σ' αυτά.
- Μείωση του συντελεστή φορολογίας μεταβίβασης ακινήτων κατά 40%, για αγορές ακινήτων στα νησιά αυτά, που γίνονται από φυσικά πρόσωπα που μόνιμα κατοικούν σ' αυτά.
3) Τέλος, με την ρύθμιση που εξασφάλισε η Ελληνική Κυβέρνηση στη νέα Συνθήκη της Ευρωπαϊκής 'Ενωσης οι νησιωτικές περιοχές της Κοινότητας, θα αντιμετωπιστούν με ιδιαίτερες πολιτικές και προγράμματα, που θα καθορισθούν μετά από διαδικασίες που δεν έχουν ακόμη ξεκινήσει.
Η Υπουργός
ΕΛΙΣΑΒΕΤ ΠΑΠΑΖΩΗ"
37. Στην με αριθμό 2429/31-10-97 ερώτηση δόθηκε με το υπ' αριθμ. 6144/21-11-97 έγγραφο από τον Υφυπουργό Μεταφορών και Επικοινωνιών η ακόλουθη απάντηση:
"Σε απάντηση της ερώτησης με αριθμ. 2429/31-10-97 που κατέθεσαν στη Βουλή, οι Βουλευτές κύριοι Αχ. Κανταρτζής, Νικ. Γκατζής και Βαγ. Μπούτας σχετικά με προβλήματα που παρουσιάζονται στα δρομολόγια του ΟΣΕ και ιδιαίτερα μεταξύ Λιανοκλαδίου και Δομοκού σας πληροφορούμε ότι για το ίδιο θέμα έχουμε απαντήσει στο Σώμα με το υπ' αριθμ. Β-6050/5-11-97 έγγραφό μας, αντίγραφο του οποίου σας επισυνάπτουμε.
Ο Υφυπουργός
ΕΜΜΑΝΟΥΗΛ ΛΟΥΚΑΚΗΣ"
Σημ: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).
38. Στην με αριθμό 2430/31-10-97 ερώτηση δόθηκε με το υπ' αριθμ. 49095/24-11-97 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση:
"Σε απάντηση της με αριθμό 2430/31-10-97 ερώτησης που κατέθεσε η Βουλευτής κ. Μαρία Δαμανάκη, σχετικά με την εξαίρεση των οφειλών που προέρχονται από τα διοικητικά πρόστιμα που επιβάλλονται στους χώρους ελεγχόμενης στάθμευσης, από τη διαδικασία της φορολογικής ενημερότητας, σας γνωρίζουμε ότι, εφόσον οι οφειλές αυτές αποτελούν έσοδα των ΟΤΑ, τα οποία και έχουν βεβαιωθεί στις αρμόδιες ΔΟΥ ή τα δημοτικά και κοινοτικά ταμεία, δεν μπορούν να εξαιρεθούν από τις ρυθμίσεις που αφορούν στο σύνολο των οφειλών προς τους ΟΤΑ, που αποτελούν ανείσπρακτα βεβαιωθέντα έσοδα αυτών.
Ειδικά για το Δήμο Αθηναίων και άλλους Δήμους στους οποίους τυχόν εκκρεμούν δίκες για τη νομιμότητα επιβολής του μέτρου της ελεγχόμενης στάθμευσης όπως έχει ανακοινωθεί, δεν θα υπολογίζονται οι οφειλές από τα πρόστιμα αυτά μέχρι να εκδικαστούν οριστικά οι σχετικές υποθέσεις από τα αρμόδια δικαστήρια.
Ο Υφυπουργός
Λ. ΠΑΠΑΔΗΜΑΣ"
39. Στην με αριθμό 2434/31-10-97 ερώτηση δόθηκε με το υπ' αριθμ. 198/20-11-97 έγγραφο από τον Υφυπουργό Οικονομικών η ακόλουθη απάντηση:
"Σε απάντηση του από 31.10.97 εγγράφου σας, σχετικά με την αριθ. 2434/31.10.97 ερώτηση, που κατέθεσαν οι Βουλευτές κύριοι Απόστολος Τασούλας και Νικόλαος Γκατζής σας πληροφορούμε ότι επίκειται η έκδοση, κατ' εξουσιοδότηση της παρ. 4 του άρθρου 23 του Ν. 1735/87, κοινής υπουργικής απόφασης, με την οποία θα καθορίζεται, αναδρομικά από 1.1.1997, αυξημένη αποζημίωση των υπαλλήλων του Δημοσίου και των Ν.Π.Δ.Δ., που υπηρετούν στις Νομαρχιακές Αυτοδιοικήσεις και στις Περιφερειακές Διοικήσεις (υπάλληλοι τέως Νομαρχιακών Ταμείων, ΥΠΕΧΩΔΕ, και Υπουργείου Γεωργίας) και εργάζονται ή παρέχουν υπηρεσία σε εργοτάξια, εγκαταστάσεις, αντλιοστάσια, φυλάκια, πυροσβεστικούς σταθμούς, φυτώρια, μηχανήματα ή εργασίες συντήρησης του εθνικού και επαρχιακού οδικού δικτύου (μεταξύ των οποίων και σε αποχιονισμούς δρόμων).
Ο Υφυπουργός
Ν. ΧΡΙΣΤΟΔΟΥΛΑΚΗΣ"
40. Στην με αριθμό 2434/31-10-97 ερώτηση δόθηκε με το υπ' αριθμ. 330/20-11-97 έγγραφο από τον Υπουργό Περιβάλλοντος, Χωροταξίας και Δημοσίων 'Εργων η ακόλουθη απάντηση:
"Απαντώντας στην ερώτηση 2434/31-10-97 που κατέθεσαν στη Βουλή, οι Βουλευτές κύριοι Απόστολος Τασούλας και Νίκος Γκατζής, παρακαλούμε να πληροφορήσετε τους κυρίους Βουλευτές τα εξής:
1. Σύμφωνα με το νόμο 2346/95 το ανώτατο όριο ημερών εκτός έδρας των υπαλλήλων καθορίσθηκε σε 120 ημέρες το χρόνο.
Υπέρβαση του ανώτατου ορίου προϋποθέτει την τροποποίηση της σχετικής διάταξης του νόμου που έχει συμπεριληφθεί στο νέο σχέδιο νόμου για τα δημόσια έργα.
 



  








Σελίδα 3106 
2. Η ημερήσια αποζημίωση του προσωπικού υπαίθριου καθορίσθηκε με απόφαση του Γ.Λ.Κ. σε 3.000 δρχ. για διανυκτέρευση σε αποχιονιστικούς σταθμούς.
3. Το Γ.Λ.Κ. αρμοδιότητας του οποίου είναι η έκδοση της απόφασης για το προσωπικό υπαίθρου, δεν ενέκρινε τις σχετικές προτάσεις μας για αύξηση της αποζημίωσης.
Ο Υπουργός
Κ. ΛΑΛΙΩΤΗΣ"
41. Στην με αριθμό 2440/3-11-97 ερώτηση δόθηκε με το υπ' αριθμ. 331/20-11-97 έγγραφο από τον Υπουργό Περιβάλλοντος, Χωροταξίας και Δημοσίων 'Εργων η ακόλουθη απάντηση:
"Απαντώντας στην 2440/3.11.97ερώτηση που κατέθεσε στη Βουλή, ο Βουλευτής κ. Μανώλης Κεφαλογιάννης, παρακαλούμε να πληροφορήσετε τον κ. Βουλευτή ότι η υποχρέωση πληρωμής υπερωριακής αποζημίωσης σε υπαλλήλους της ΓΓΔΕ, που υπηρετούν στα Πολιτικά Γραφεία Βουλευτών, γεννήθηκε με τις διατάξεις του νέου μισθολογικού νόμου 2470/21-3-97, σε μια περίοδο κατά την οποία αδύνατη η πρόβλεψη των αναγκαίων πιστώσεων σε βάρος του προϋπολογισμού του Υπουργείου.
Σε εκτέλεση του νόμου, ζητήθηκε με έγγραφο μας (Δ18/011/95/6-10-97) από τη Δ/νση Οικονομικού του Υπουργείου μας προς το Γενικό Λογιστήριο του Κράτους, η εγγραφή της αναγκαίας πίστωσης, μόλις εγκριθεί με απόφαση του Υπουργού των Οικονομικών θα είναι δυνατή η πληρωμή των ενδιαφερομένων.
Ο Υπουργός
Κ. ΛΑΛΙΩΤΗΣ"
42. Στην με αριθμό 2445/3-11-97 ερώτηση δόθηκε με το υπ' αριθμ. 49101/24-11-97 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση:
"Απαντώντας στην ερώτηση 2445/3-11-97 που κατέθεσε ο Βουλευτής κ. Ιωάννης Παπαδάτος, σας γνωρίζουμε, ότι το Υπουργείο Εσωτερικών, Δημόσιας Διοίκησης και Αποκέντρωσης δεν έχει στους πολιτικούς του στόχους την αναθεώρηση της διοικητικής διαίρεσης της χώρας.
Ο Υφυπουργός
Λ. ΠΑΠΑΔΗΜΑΣ"
43. Στην με αριθμό 2477/4-11-97 ερώτηση δόθηκε με το υπ' αριθμ. 336/20-11-97 έγγραφο από τον Υπουργό Περιβάλλοντος, Χωροταξίας και Δημοσίων 'Εργων η ακόλουθη απάντηση:
"Απαντώντας στην ερώτηση 2477/4.11.97 που κατέθεσε στη Βουλή, ο Βουλευτής κ. Δημήτριος Πιπεργιάς, παρακαλούμε να πληροφορήσετε τον κ. Βουλευτή τα εξής:
Υπάρχει ήδη στο Συμβούλιο της Επικρατείας σχέδιο Προεδρικού Διατάγματος τροποποίησης του Π.Δ. 347/93 με τίτλο "Λήψη μέτρων για την ασφάλεια της υπεραστικής συγκοινωνίας".
Ορίζει λοιπόν στις εκτός εγκεκριμένου ρυμοτομικού σχεδίου περιοχές (περιλαμβάνονται και οι οικισμοί χωρίς σχέδιο), αποστάσεις γραμμών δόμησης των κτισμάτων στο Εθνικό - Επαρχιακό - Δημοτικό ή Κοινοτικό υπεραστικό οδικό δίκτυο.
Οι αποστάσεις αυτές στα νησιά πλην Κρήτης, Εύβοιας, Ρόδου, Κέρκυρας είναι μικρότερες.
Είναι προφανές ότι οι αποστάσεις αυτές των γραμμών δόμησης ορίζονται για λόγους αφ' ενός μεν ασφάλειας της κυκλοφορίας και αφ' ετέρου δυνατότητας ανάπτυξης του οδικού δικτύου και η οποία ανάπτυξη του οδικού βοηθά και αφορά ολόκληρη την περιοχή και όχι μόνο τους παρόδιους ιδιοκτήτες.
Είναι προς όφελος ολόκληρης της Εύβοιας η τοποθέτησή της μαζί με την Κρήτη - Ρόδο και Κέρκυρα στις διατάξεις που αφορούν την Ηπειρωτική Ελλάδα διότι επιπλέον των άλλων νησιών το οδικό της δίκτυο είναι συνέχεια του ηπειρωτικού δικτύου, ενώνεται με δύο γέφυρες ήδη και τώρα δίνεται η δυνατότητα περαιτέρω ανάπτυξής του πράγμα που θα ωφελήσει τις όποιες αναπτυξιακές δραστηριότητες του νησιού υπάρχουν ή πρόκειται να υπάρξουν.
Ο Υπουργός
Κ. ΛΑΛΙΩΤΗΣ"
44. Στην με αριθμό 2480/4-11-97 ερώτηση δόθηκε με το υπ' αριθμ. 1948/21-11-97 έγγραφο από τον Υπουργό Εργασίας και Κοινωνικών Ασφαλίσεων η ακόλουθη απάντηση:
"Απαντώντας στην με αριθμό 2480/97 ερώτηση, που κατατέθηκε στη Βουλή από το Βουλευτή κ. Φ. Κουβέλη, για το θιγόμενο σ' αυτή θέμα, σας πληροφορούμε τα εξής:
1. Οι επιχειρήσεις προς τις οποίες πραγματοποιήθηκαν αναγκαστικές τοποθετήσεις ατόμων με βάση τις διατάξεις του ν. 1648/1986, κάνοντας χρήση της παρ. 4 του άρθρου 10 του ίδιου νόμου, ασκούν προσφυγές προς τη Δευτεροβάθμια Επιτροπή που προβλέπεται από τον παραπάνω νόμο, η οποία λειτουργεί στην Κεντρική Υπηρεσία του Υπουργείου Εργασίας και Κοινωνικών Ασφαλίσεων.
Η άσκηση όμως των προσφυγών δεν αναστέλλει την εκτέλεση των αποφάσεων των πρωτοβάθμιων επιτροπών, υπό την προϋπόθεση ότι οι τοποθετήσεις είναι νόμιμες.
2. Εξάλλου, οι διατάξεις του αριθ. 137/1995 π.δ/τος, προβλέπουν επιβολή διοικητικών κυρώσεων (προστίμων), σε βάρος εργοδοτών για παραβάσεις των διατάξεων του εν λόγω νόμου, μεταξύ των οποίων παραβάσεων περιλαμβάνεται και η άρνηση ή καθυστέρηση πρόσληψης ατόμων που τοποθετήθηκαν στην επιχείρησή τους.
3. Επί πλέον, οι τοποθετηθέντες έχουν δικαίωμα άσκησης αγωγής προς τα αρμόδια πολιτικά δικαστήρια, με την οποία μπορούν να επιδιώξουν, τόσο την τοποθέτησή τους, όσο και την καταβολή μισθών υπερημερίας από την ημερομηνία που εμφανίσθηκαν στην επιχείρηση για να αναλάβουν εργασία.
Ο Υπουργός
ΜΙΛΤΙΑΔΗΣ ΠΑΠΑΙΩΑΝΝΟΥ"
45. Στην με αριθμό 2484/4-11-97 ερώτηση δόθηκε με το υπ' αριθμ. 1805/18-11-97 έγγραφο από τον Υφυπουργό Εργασίας και Κοινωνικών Ασφαλίσεων η ακόλουθη απάντηση:
"Απαντώντας στην ερώτηση 2484/4-11-97, που κατατέθηκε στη Βουλή από το Βουλευτή κ. Ευάγγελο Αθ. Μπασιάκο σχετικά με τις καθυστερήσεις στην απονομή των συντάξεων του Ταμείου Επικουρικής Ασφαλίσεως Εργατοϋπαλλήλων Μετάλλου (Ε.Τ.Ε.Μ.) καθώς και με άλλα θέματα του Ταμείου αυτού, σας γνωρίζουμε τα εξής:
1. 'Οσον αφορά τον εκκρεμή αριθμό αιτήσεων συνταξιοδότησης κατά νομό σας πληροφορούμε, ότι σύμφωνα με τις υπηρεσίες του Ταμείου, δεν είναι δυνατόν να γνωρίζουμε την ανωτέρω κατανομή κατά νομό διότι τα περιφερειακά υποκαταστήματα του Ε.Τ.Ε.Μ. δεν εκδίδουν συνταξιοδοτικές αποφάσεις αλλά διαβιβάζουν τις αιτήσεις των ενδιαφερομένων μαζί με ενδεχόμενα στοιχεία του εργοδότη στα κεντρικά γραφεία του Ταμείου όπου αυτές εξετάζονται συνολικά.
2. 'Οσον αφορά τα υπόλοιπα θέματα που θίγονται στο συγκεκριμένο ερώτημα σας γνωρίζουμε, ότι με το αριθμ. Φ.20/105/104/7-2-1997 προγενέστερο έγγραφό μας, σας ενημερώσαμε αναλυτικά για τα θέματα που θίγονται στο ανωτέρω ερώτημα. Επίσης επί των ιδίων θεμάτων σας απαντήσαμε με τα Φ.20/105/205/19-2-1997, Φ. 20/105/577/23-4-1997, Φ.20/105/936/4-6-1997 και Φ. 20/105/1763/7-11-1997 έγγραφά μας.
Σας κοινοποιούμε αντίγραφο του αρχικού εγγράφου μας.
Ο Υφυπουργός
ΝΙΚΟΣ ΦΑΡΜΑΚΗΣ"
46. Στην με αριθμό 2494/4-11-97 ερώτηση δόθηκε με το υπ' αριθμ. 215/24-11-97 έγγραφο από τον Υφυπουργό
 



  








Σελίδα 3107 
Οικονομικών η ακόλουθη απάντηση:
"Σε απάντηση του από 4.11.97 εγγράφου σας, σχετικά με την αριθμ. 2494/4.11.97 ερώτηση που κατέθεσε ο Βουλευτής κ. Ευάγγελος Πολύζος σας πληροφορούμε ότι, εφ' όσον κατατεθεί στην αρμόδια Δ/νση του Υπουργείου μας για συνυπογραφή σχέδιο Προεδρικού Διατάγματος που να προβλέπει την προαγωγή του Πυροσβεστικού Σταθμού Πιερίας σε Α' Τάξης, παρ' όλο που τα μεγέθη του προϋπολογισμού 1998 οριστικοποιήθηκαν και δεν έχει προβλεφθεί το αναγκαίο κονδύλι, θα τύχει ευνοϊκής αντιμετώπισης, στα πλαίσια βέβαια της γενικότερης οικονομικής πολιτικής μείωσης των ελλειμμάτων και συγκράτησης των δαπανών.
Ο Υφυπουργός
Ν. ΧΡΙΣΤΟΔΟΥΛΑΚΗΣ"
47. Στην με αριθμό 2496/4-11-97 ερώτηση δόθηκε με το υπ' αριθμ. 216/20-11-97 έγγραφο από τον Υφυπουργό Οικονομικών η ακόλουθη απάντηση:
"Σε απάντηση του από 4-11-97 εγγράφου σας, σχετικά με την αριθ. 2496/4-11-97 ερώτηση που κατέθεσε ο Βουλευτής κ. Σταύρος Δήμας, σας πληροφορούμε τα ακόλουθα:
Το κίνητρο απόδοσης που χορηγήθηκε στους υπαλλήλους της Δημόσιας Διοίκησης με το άρθρο 13 του ν. 2470/97, αντικαθιστά το κάθε είδους κίνητρα παραγωγικότητας ή αποδοτικότητας ή αυξημένης ευθύνης, που ελάμβαναν με προγενέστερες μισθολογικές διατάξεις και τα οποία πλέον καταργούνται με τη ρητή διάταξη της παραγράφου 4 του άρθρου 10 του νόμου αυτού.
Επίσης, σύμφωνα με το ίδιο άρθρο και νόμο το κίνητρο απόδοσης αποδίδεται στον Κρατικό Προϋπολογισμό από τους λογαριασμούς τους οποίους βάρυναν τα προαναφερόμενα επιδόματα.
Αιτιολογικός λόγος θέσπισης του εν λόγω κινήτρου είναι η αύξηση της αποδοτικότητας των υπαλλήλων, η οποία συνδέεται και με άλλες παραμέτρους, όπως η ανάληψη πρωτοβουλιών εκ μέρους των υπαλλήλων για την εφαρμογή νέων μεθόδων τεχνολογίας και η απλούστευση των διαδικασιών για την καταπολέμηση της γραφειοκρατίας, με στόχο τον εκσυγχρονισμό της Δημόσιας Διοίκησης που αποτελεί τη βάση για την αύξηση της λειτουργικότητας και το σωστότερο συντονισμό των Υπηρεσιών.
Στους κληρικούς δεν επεκτάθηκε η ανωτέρω παροχή, επειδή οι προαναφερόμενοι λόγοι χορήγησης του κινήτρου απόδοσης δεν συνδέονται με τα λειτουργικά τους καθήκοντα.
Ο Υφυπουργός
Ν. ΧΡΙΣΤΟΔΟΥΛΑΚΗΣ"
48. Στην με αριθμό 2500/4-11-97 ερώτηση δόθηκε με το υπ' αριθμ. 1881/25-11-97 έγγραφο από τον Υφυπουργό Εργασίας και Κοινωνικών Ασφαλίσεων η ακόλουθη απάντηση:
"Σε απάντηση της με αριθμό 2500/4-11-97 ερώτησης που κατατέθηκε στη Βουλή από το Βουλευτή κ. Βασίλη Μιχαλολιάκο σχετικά με την καθυστέρηση του ΤΥΔΚΥ, στην εξόφληση λογαριασμών συμβεβλημένων γιατρών, σας γνωρίζουμε τα εξής:
Το ΤΥΔΚΥ επί σειρά ετών είναι απόλυτα συνεπές στις υποχρεώσεις του. Η κατά τον τελευταίο χρόνο καθυστέρηση της πληρωμής των λογαριασμών των συμβεβλημένων γιατρών για μικρό χρονικό διάστημα οφείλεται στην πολυπλοκότητα της διαδικασίας που απαιτείται για τη διεκπεραίωση μέχρι την πληρωμή των λογαριασμών, αλλά και στο μικρό αριθμό των υπαλλήλων που ασχολείται με το αντικείμενο αυτό.
Εξ' άλλου από έτους και πλέον, όλοι οι λογαριασμοί υπέρ τρίτων και κατά συνέπεια και αυτοί των γιατρών ελέγχονται από την Υπηρεσία Επιτρόπου στο Υπουργείο Εσωτερικών, γεγονός που απαιτεί μια επιπλέον χρονοβόρα διαδικασία.
Πάντως καταβάλλεται κάθε δυνατή προσπάθεια για την έγκαιρη εξόφληση των υποχρεώσεων του Ταμείου προς τους γιατρούς.
Για το λόγο αυτό το προσωπικό του Ταμείου εργάζεται εντατικά και εκτός ωραρίου, προκειμένου να διεκπεραιώσει τους εκκρεμείς λογαριασμούς μέχρι το τέλος του έτους ώστε να καλυφθεί η καθυστέρηση που παρατηρήθηκε στην πληρωμή των συμβεβλημένων γιατρών.
Ο Υφυπουργός
ΝΙΚΟΣ ΦΑΡΜΑΚΗΣ"
49. Στην με αριθμό 2507/5-11-97 ερώτηση δόθηκε με το υπ' αριθμ. 1344/24-11-97 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση:
"Απαντώντας στην ερώτηση με αριθμό 2507/5.11.97 που κατέθεσε ο Βουλευτής κ. Δημ. Κωστόπουλος, σχετικά με την επαναλειτουργία των Αθλητικών σχολείων Τριπόλεως και 'Αστρους, σας γνωρίζουμε τα ακόλουθα:
Το ΥΠ.Ε.Π.Θ. στηρίζει το θεσμό των Αθλητικών Σχολείων (Τάξεων Αθλητικής Διευκόλυνσης) και αυτό το απέδειξε με τη δημιουργία 16 νέων ΤΑΔ και προσθήκη 50 περίπου Αθλημάτων στα ήδη λειτουργούντα τη νέα σχολική χρονιά.
Μέσα στα νέα ΤΑΔ είναι και το ΤΑΔ Λεωνιδίου που λειτουργεί από φέτος με τα Αθλήματα του Ποδοσφαίρου και του Κλασικού Αθλητισμού. Αυτό δείχνει την ευαισθησία του ΥΠ.Ε.Π.Θ. για τον αθλητισμό της περιοχής με την αύξηση των ΤΑΔ από δύο σε τρία.
Ειδικά για τα ΤΑΔ του 1ου Γυμνασίου Τρίπολης και του Γυμνασίου 'Αστρους σε καμία περίπτωση δεν έγινε κατάργηση αλλά προσωρινή αναστολή της λειτουργίας τους, βάση των υπ' αριθμ. 826/5.9.97 και 839/18.9.97 εγγράφων, της Δ/νσης Β/θμιας Εκπ/σης της Νομαρχιακής Αυτοδιοίκησης Αρκαδίας που αναφέρουν ότι: σύμφωνα με την υπουργική απόφαση υπ' αριθμ. Γ4/865/3.7.97 παρ. Β' εδάφιο 5, ο αριθμός των μαθητών δεν έχει τις απαιτούμενες προϋποθέσεις για τη λειτουργία των ΤΑΔ και προσωρινά γίνεται αναστολή της λειτουργίας τους.
Και τα δύο ΤΑΔ μπορούν να λειτουργήσουν την καινούρια σχολική χρονιά εφόσον πληρούν τις προϋποθέσεις.
Ο Υφυπουργός
ΙΩΑΝΝΗΣ ΑΝΘΟΠΟΥΛΟΣ"
50. Στην με αριθμό 2520/5-11-97 ερώτηση δόθηκε με το υπ' αριθμ. 342/20-11-97 έγγραφο από τον Υπουργό Περιβάλλοντος, Χωροταξίας και Δημοσίων 'Εργων η ακόλουθη απάντηση:
"Απαντώντας στην ερώτηση 2520/5.11.97 που κατέθεσε στη Βουλή, ο Βουλευτής κ. Σπύρος Δανέλλης, παρακαλούμε να πληροφορήσετε τον κ. Βουλευτή τα εξής:
Οι κατηγορίες απαλασσομένων από την υποχρέωση καταβολής τέλους διοδίων οχημάτων ορίζονται ρητά από τις διατάξεις του άρθρου 2 του ν. 1799/86. Το ΤΕΟ δεν νομιμοποιείται να προβεί σε οποιαδήποτε επέκταση της αλλαγής σε άλλες κατηγορίες οχημάτων ή ομάδες πολιτών. Οι αναφερόμενες στην ερώτηση κατηγορίες εργαζομένων (στρατιωτικοί, ΕΛΔΑ) δεν απαλάσσονται από την υποχρέωση καταβολής τέλους διοδίων.
Πέραν των προαναφερόμενων θα πρέπει να επισημανθεί ότι το τέλος διοδίων είναι ανταποδοτικό τέλος και η απαλλαγή ομάδων εργαζομένων από την υποχρέωση αυτή συνιστά ασφαλώς άνιση φορολογική μεταχείριση.
Ο Υπουργός
Κ. ΛΑΛΙΩΤΗΣ"
51. Στην με αριθμό 2524/5.11.97 ερώτηση δόθηκε με το υπ' αριθμ. 1345/24.1197 έγγραφο από τον Υπουργό Εθνικής Παιδείας και Θρησκευμάτων η ακόλουθη απάντηση:
"Απαντώντας στην ερώτηση με αριθμό 2524/5.11.97 που κατέθεσε η Βουλευτής κα Ανδρ. Λουλέ σας γνωρίζουμε τα ακόλουθα:
'Οπως μας πληροφόρησε το Πανεπιστήμιο Θεσσαλίας με σχετικό έγγραφό του, η κάλυψη των αναγκών του Δικτύου Υποστήριξης Ενοποιημένων Υπηρεσιών του Πανεπιστημίου
 



  








Σελίδα 3108 
Θεσσαλίας, σε Η/Υ και περιφερειακά, έχει γίνει με τη διενέργεια των κατωτέρω αναφερομένων διαγωνισμών.
Οι διαγωνισμοί ήταν δημόσιοι-ανοικτοί, με κριτήριο κατακύρωσης της συμφερότερη προσφορά και ακολουθήθηκαν όλες οι διαδικασίες (δημοσιότης κλπ.) που ορίζονται από τις διατάξεις του Κανονισμού Προμηθειών Δημοσίου (Π.Δ. 394/96).
1. Διαγωνισμός 11 Απριλίου 1997, για την προμήθεια Η/Υ και περιφερειακών.
Περίληψη της σχετικής διακήρυξης δημοσιεύτηκε στις εφημερίδες.
α. ΚΕΡΔΟΣ της Αθήνας, στις 8.3.97.
β. ΗΜΕΡΗΣΙΑ της Αθήνας, στις 8.3.97.
γ. ΘΕΣΣΑΛΙΑ του Βόλου, στις 8.3.97.
Προσφορές υπέβαλαν οι κατωτέρω:
α. LOGODATA E.Π.Ε.
β. Ιωάννης Σαρρής.
γ. Rainbov Computer A.E.
δ. ΑΡΕΧ Α.Β.Ε.Ε.
ε. Ε.Μ.Ε. Εταιρεία Μηχανολογικών Εφαρμογών Α.Ε.
Η Διοικούσα Επιτροπή του Πανεπιστημίου Θεσσαλίας, στην 213/27.6.97 συνεδρίασή της, κατακύρωσε το διαγωνισμό στην LOGODATA E.Π.Ε. Προμηθέως 1, Θεσσαλονίκη, αντί συνολικής τιμής δέκα εκατομμυρίων πενήντα χιλιάδων (10.050.000) δραχμών, πλέον του ανάλογου Φ.Π.Α., επειδή η προσφορά της εν λόγω εταιρείας, βάσει των διαδικασιών του άρθρου 20 του Π.Δ. 394/96, ήταν η συμφερότερη.
Αναλυτικά τα προμηθευθέντα είδη και οι τιμές τοςυ έχουν ως κατωτέρω:
Ι. 'Ενα (1) Wed Development Vorkstation, του Οίκου HEWLETT PACKARD, Η.Π.Α., τύπου VECTRA XU6/200, αντί τιμής δύο εκατομμυρίων διακοσίων εξήντα πέντε χιλιάδων 2.265.000) δραχμών, πλέον του αναλόγου Φ.Π.Α.
ΙΙ. 'Ενα (1) Wed Workstation, του Οίκου HEWLETT PACKARTD, Η.Π.Α., VECTRA XA 6/166, αντί τιμής ενός εκατομμυρίου επτακοσίων πενήντα πέντε χιλάδων (1.755.000) δραχμών, πλέον του ανάλογου Φ.Π.Α.
ΙΙΙ. Δύο (2) Workstations του Οίκου HEWLETT PACKARD, Η.Π.Α., τύπου VECTRA XA 5/166, αντί τιμής οκτακοσίων χιλιάδων (800.000) δραχμών έκαστο, πλέον του αναλόγου Φ.Π.Α.
IV. Δύο (2) φορητοί TERMINAL SERVERS, του Οίκου HEWLETT PACKARTD, Η.Π.Α. τύπου Omnibook 5500 5/133, αντί τιμής ενός εκατομμυρίου εκατόν εβδομήντα χιλάδων (1.170.000) δραχμών έκαστος, πλέον του αναλόγου Φ.Π.Α.
V. 'Ενα (1) MAC Workstation, του Οίκου APPLE MACINTOSH, H.P.A., τύπου 7300/166, αντί τιμής εννιακοσίων ογδόντα πέντε χιλιάδων (985.000) δραχμών, πλέον του αναλόγου Φ.Π.Α.
VI. 'Ενας (1) εκτυπωτής Laser, του Οίκου HEWLETT PACKARD, H.Π.Α., τύπου Laser Jet 6MP, αντί τιμής τριακοσίων σαράντα πέντε χιλιάδων (345.000) δραχμών, πλέον του αναλόγου Φ.Π.Α.
VII. 'Ενας (1) εκτυπωτής Inkejet, του Οίκου HELWETT PACKARD, H.Π.Α. τύπου Desket 1600 CM, αντί τιμής πεντακοσίων είκοσι πέντε χιλιάδων (525.000) δραχμών, πλέον του αναλόγου Φ.Π.Α.
VII. 'Ενα (1) έγχρωμο Scanner, του Οίκου HELWETT PACKARD, Η.Π.Α., τύπου CANJET 4C Office Pro, αντί τιμής διακοσίων τριάντα πέντε χιλιάδων (235.000) δραχμών, πλέον του αναλόγου Φ.Π.Α.
2. Διαγωνισμός 11 Ιουλίου 1997, για την προμήθεια δύο (2) Unix Serv ers και ενός (1) UPS.
Περίληψη της σχετικής διακήρυξης δημοσιεύθηκε στις εφημερίδες:
α. ΚΕΡΔΟΣ της Αθήνας, στις 24.6.97.
β. ΝΑΥΤΕΜΠΟΡΙΚΗ της Αθήνας στις 24.6.97.
γ. ΘΕΣΣΑΛΙΑ του Βόλου, στις 24.6.97.
Προσφορά υπέβαλε η ALGOSYSTEMS A.E.
Η Διοικούσα Επιτροπή του Πανεπιστημίου Θεσσαλίας, στην 214/18.7.97 συνεδρίασή της, κατακύρωσε το διαγωνισμό στην ΑLGOSYSTEMS A.E. Σάρδεων 4, Ν. Σμύρνη-Αθήνα, αντί συνολικής τιμής είκοσι εκατομμυρίων διακοσίων τριάντα έξι χιλιάδων εξακοσίων τεσσάρων (20.236.644) δραχμών, πλέον του αναλόγου Φ.Π.Α.
Αναλυτικά τα προμηθευθέντα είδη είναι τα κατωτέρω:
Ι. 'Ενα (1) Network Communication Server, Sun Netra i 2/1200, αριθμ. προϊόντος ΝΕΤΡΑ -1-3.1-21200.
ΙΙ. 'Ενα (1) Network Management Server, Sun Ultra Enterprise 2 Model 2200, αριθ. προϊόντος Α14-ΘΨΒ2-9Σ-256
ΙΙΙ. 'Ενα (1) UPS Best Unity/I UT 4KV
3. Διαγωνισμός 17 Οκτωβρίου 1997, για την προμήθεια και τοποθέτηση επτά (7) Μεταγωγέων Ethernet (Ethernet Switches).
Συνολικός προϋπολογισμός δαπάνης τριάντα εννέα εκατομμύρια (39.000.000) δραχμές, πλέον του αναλόγου Φ.Π.Α.
Περίληψη της σχετικής διακήρυξης εστάλη προς δημοσίευση στις εφημερίδες:
α. ΗΜΕΡΗΣΙΑ της Αθήνας.
β. ΝΑΥΤΕΜΠΟΡΙΚΗ της Αθήνας.
γ. ΘΕΣΣΑΛΙΑ του Βόλου.
Ο διαγωνισμός βρίσκεται σε εξέλιξη (στάδιο αξιολογήσεως των προσφορών από την Επιτροπή Διαγωνισμού).
4. Διαγωνισμός 17 Οκτωβρίου 1997, για την προμήθεια ενός Εξυπηρετή Απομακρυσμένης πρόσβασης μέσω Τηλεφωνικού Δικτύου (Dia-up RAS).
Προϋπολογισμός δαπάνης επτά εκατομμύρια (7.000.000) δραχμές, πλέον του αναλόγου Φ.Π.Α.
Περίληψη της σχετικής διακήρυξης εστάλη προς δημοσίευση στις εφημερίδες.
α. ΓΕΝΙΚΗ ΔΗΜΟΠΡΑΣΙΩΝ της Αθήνας.
β. ΚΕΡΔΟΣ της Αθήνας.
γ. ΠΡΩΤΗ του Βόλου.
Ο διαγωνισμός βρίσκεται σε εξέλιξη (στάδιο αξιολογήσεως των προσφορών από την Επιτροπή Διαγωνισμού).
Ο Υπουργός
ΓΕΡΑΣΙΜΟΣ Δ. ΑΡΣΕΝΗΣ"
52. Στην με αριθμό 2525/5.11.97 ερώτηση δόθηκε με το υπ' αριθμ. 1346/24.11.97 έγγραφο από τον Υπουργό Εθνικής Παιδείας και Θρησκευμάτων η ακόλουθη απάντηση:
"Απαντώντας στην ερώτηση με αριθμό 2525/5.11.1997, που κατέθεσαν οι Βουλευτές κ. Πέτρος Κουναλάκης και κ. Ανδριανή Λουλέ, σας γνωρίζουμε τα ακόλουθα:
Σύμφωνα με τις διατάξεις του άρθρου 3 του ν.1351/83 (ΦΕΚ 56-Α) όπως τροποποιήθηκε και συμπληρώθηκε με τις διατάξεις του άρθρου 10 του ν.2327/95 (ΦΕΚ 156-Α) για να υπαχθεί ένας υποψήφιος στην κατηγορία των Ελλήνων του εξωτερικού πρέπει απαραιτήτως να έχει τις εξής δύο προϋποθέσεις:
α) Ο ίδιος ή ο ένας τουλάχιστον από τους γονείς του να είναι 'Ελληνας και να κατοικεί και να διαμένει στο εξωτερικό την τελευταία τουλάχιστον πενταετία πριν από την ημερομηνία που υποβάλλεται η αίτηση για εισαγωγή ή να κατοικούσε και να διέμενε στο εξωτερικό τουλάχιστον πέντε χρόνια κατά την τελευταία δεκαετία και
β) Ο υποψηφίος πρέπει να έχει τελειώσει στο εξωτερικό τρεις τουλάχιστον τάξεις σχολείου δευτεροβάθμιας εκπαίδευσης ή τις δύο τελευταίες τάξεις του λυκείου.
Οι ανωτέρω ευεργετικές διατάξεις έχουν θεσπιστεί για να ευνοούν τα παιδιά εκείνα που είχαν αποκοπεί αρκετά χρόνια από την Ελληνική εκπαιδευτική διαδικασία ή δεν είχαν ενταχθεί ποτέ σ'αυτήν, με αποτέλεσμα ν' αντιμετωπίζουν σοβαρά προβλήματα στη χρήση της Ελληνικής γλώσσας σε βαθμό που ο ανταγωνισμός με τους υποψηφίους που παρακολούθησαν την ελληνική εκπαιδευτική διαδικασία να καθίσταται άνισος.
'Οσον αφορά τους υποψηφίους που έχουν φοιτήσει όλα τα χρόνια της Δ/θμιας Εκπαίδευσης σε ελληνικά σχολεία στην Ελλάδα, αυτοί έχουν αποκτήσει τις γνώσεις και διαθέτουν την απαραίτητη γλωσσική επάρκεια για να συμμετάσχουν στις γενικές εξετάσεις.
Κατά συνέπεια η αναφερόμενη στην ερώτησή σας μαθήτρια Παπά Γεωργία μπορεί να συμμετάσχει μόνο στη διαδικασία
 



  








Σελίδα 3109 
των Γενικών Εξετάσεων μαζί με τους αποφοίτους των λοιπών Ελληνικών Λυκείων.
Ο Υπουργός
ΓΕΡΑΣΙΜΟΣ Δ. ΑΡΣΕΝΗΣ"
53. Στην με αριθμό 2526/5.11.97 ερώτηση δόθηκε με το υπ' αριθμ. 343/20.11.97 έγγραφο από τον Υπουργό Περιβάλλοντος, Χωροταξίας και Δημοσίων 'Εργων η ακόλουθη απάντηση:
"Απαντώντας στην ερώτηση 2526/5.11.97 που κατέθεσε στη Βουλή, ο Βουλευτής κ. Ν. Γκελεστάθης παρακαλούμε να πληροφορήσετε τον κ. Βουλευτή ότι για την αντιμετώπιση επειγουσών εργασιών στο οδικό δίκτυο Νομών Φωκίδας-Φθιώτιδας-Βοιωτίας και Ευρυτανίας εντάχθηκε στην ΣΑΕ 071/97, το έργο 9771002ΔΕ με τίτλο "Αποκατάσταση ζημιών στο Εθνικό και επαρχιακό δίκτυο των Νομών Φωκίδας-Φθιώτιδας-Βοιωτίας και Ευρυτανίας" με προϋπολογισμό 2.820.000.000 δρχ. και πίστωση για το 1997, 830.000.000 δρχ.
Μετά από προτάσεις της οικείας Περιφέρειας εκδόθηκαν αποφάσεις ύψους 2.360.000.000 δρχ. εκ των οποίων 200.000.000 δρχ. για το Νομό Φωκίδας.
Πέραν των ανωτέρω, το Υπουργείο μας ενέκρινε φέτος πιστώσεις ύψους 120.000.000 δρχ. ως επιχορήγηση της Νομαρχιακής Αυτοδιοίκησης Φωκίδας για την εκτέλεση επειγόντων έργων οδοποίιας.
Ο Υπουργός
Κ. ΛΑΛΙΩΤΗΣ"
54. Στην με αριθμό 2528/5.11.97 ερώτηση δόθηκε με το υπ' αριθμ. 1347/24.11.97 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση:
"Απαντώντας στην ερώτηση με αριθμό 2528/5.11.97 σχετικά με την εισαγωγή της βιβιομάθησης και βιβλιοκριτικής στα σχολεία, που κατέθεσε ο Βουλευτής κ. Π. Κουρουμπλής, σας γνωρίζουμε τα ακόλουθα:
Η εισαγωγή της "βιβλιομάθησης" ως μαθήματος στο ήδη βεβαρημένο με ποικίλα αντικείμενα πρόγραμμα του σχολείου είναι προς το παρόν ανέφικτη.
Η παρότρυνση των μαθητών προς το διάβασμα, η κίνηση του ενδιαφέροντος τους προς αυτό και κατά συνέπεια η αγάπη τους προς τη μάθηση (αυτό άλλωστε δηλώνει ο νεολογισμός "βιβλιομάθηση" και όχι τη μάθηση μέσω των βιβλίων, η οποία άλλωστε γίνεται) αποτελεί και πρέπει να αποτελεί γενικότερη φροντίδα των διδασκόντων και του σχολείου, η οποία επιτυγχάνεται μέσα από ποικίλες άλλες εκδηλώσεις και δραστηριότητες που το σχολείο έχει τις ευκαιρίες να δημιουργήσει και επιβάλλεται να είναι διαρκές μέλημά του.
'Αλλωστε, η μάθηση είναι κέντρισμα, είναι αναζήτηση, είναι διαρκής εγρήγορση προς τη νέα πραγματικότητα είναι ανακάλυψη της έμφυτης επιθυμίας προς τη γνώση ("Οι άνθρωποι φύσει ορέγονται του ειδέναι", Αριστοτέλης).
Γι' αυτό, λοιπόν πρέπει να αποτελεί θεσμοθετημένη δραστηριότητα του σχολείου και όχι μάθημα, όπου αβίαστα και με παρακινημένη την εσωτερική διάθεση για έρευνα και μάθηση, οι μαθητές θα αναζητούν να ικανοποιήσουν την εσωτερική τους κινητοποίηση.
Ο Υφυπουργός
ΙΩΑΝΝΗΣ ΑΝΘΟΠΟΥΛΟΣ"
55. Στην με αριθμό 2530/6.11.97 ερώτηση δόθηκε με το υπ' αριθμ. 231/25.11.97 έγγραφο από τον Υφυπουργό Οικονομικών η ακόλουθη απάντηση:
"Σε απάντηση του από 5.11.97 εγγράφου σας, σχετκά με την 2530/6.11.97 ερώτηση που κατέθεσε ο Βουλευτής κ. Αδάμ Ρεγκούζας σας πληροφορούμε τα ακόλουθα:
Οι διατάξεις του άρθρου 21 του ν.2470/97 "Αναμόρφωση μισθολογίου προσωπικού της Δημόσιας Διοίκησης και άλλες συναφείς διατάξεις", αναφέρονται στον τρόπο κατάταξης στα νέα μισθολογικά κλιμάκια του προσωπικού περιορισμένης διαβάθμισης και εξέλιξης, μεταξύ των οποίων και οι αγροφύλακες και οι αρχιφύλακες Αγροφυλακής, καθώς και σε διαδικασία περαιτέρω μισθολογικής εξέλιξης του ανωτέρω προσωπικού.
Ειδικότερα, με τις διατάξεις του παραπάνω άρθρου και νόμου το προσωπικό περιορισμένης διαβάθμισης εξελίσσεται στον ίδιο αριθμό μισθολογικών κλιμακίων που προβλέπονταν με το προϊσχύον μισθολόγιο και παρέχεται δυνατότητα περαιτέρω εξέλιξης με έκδοση κοινής υπουργικής απόφασης, η ισχύς της οποίας μπορεί να ανατρέχει στην 1.1.1997.
Με την απόφαση αυτή επιτρέπεται να τροποποιηθούν και οι ισχύουσες ακόμα ρυθμίσεις, εφόσον κατά την άποψη του αρμόδιου Υπουργού κρίνεται τούτο αναγκαίο, προκειμένου οι ρυθμίσεις αυτές να προσαρμοστούν στις κατά περίπτωση ιδιορρυθμίες του προαναφερομένου προσωπικού.
Η πρωτοβουλία για την έκδοση της εν λόγω απόφασης ανήκει στον Υπουργό Δημόσιας Τάξης.
Ο Υφυπουργός
Ν. ΧΡΙΣΤΟΔΟΥΛΑΚΗΣ"
56. Στις με αριθμό 2536/6.11.97, 2543/6.11.97 ερωτήσεις δόθηκε με το υπ' αριθμ. 237/20.11.97 έγγραφο από τον Υφυπουργό Οικονομικών η ακόλουθη απάντηση:
"Σε απάντηση των από 5.11 και 6.11.97 εγγράφων σας, σχετικά με την 948/5.11.97 αναφορά και τις 2536 και 2543/6.11.97 ερωτήσεις που κατέθεσαν οι Βουλευτές κύριοι Ιωάννης Κεφαλογιάννης, Σπήλιος Σπηλιωτόπουλος και Βασίλειος Παππάς, σας γνωρίζουμε τα ακόλουθα:
Το κίνητρο απόδοσης που χορηγήθηκε στους υπαλλήλους της Δημόσιας Διοίκησης με το άρθρο 13 του ν.2470/97, αντικαθιστά τα κάθε είδους κίνητρα παραγωγικότητας ή αποδοτικότητας ή αυξημένης ευθύνης, που ελάμβαναν με τις προγενέστερες μισθολογικές διατάξεις και τα οποία πλέον, καταργούνται, με τη ρητή διάταξη της παραγράφου 4 του άρθρου 10 του νόμου αυτού.
Επίσης, σύμφωνα με το ίδιο άρθρο και νόμο το κίνητρο απόδοσης αποδίδεται στον Κρατικό Προϋπ/σμό από τους λογαριασμούς τους οποίους βάρυναν τα προαναφερόμενα επιδόματα.
Αιτιολογικός λόγος θέσπισης του εν λόγω κινήτρου είναι η αύξηση της αποδοτικότητας των υπαλλήλων, η οποία συνδέεται και με άλλες παραμέτρους, όπως η ανάληψη πρωτοβουλιών εκ μέρους των υπαλλήλων για την εφαρμογή νέων μεθόδων τεχνολογίας και η απλούστευση των διαδικασιών για την καταπολέμηση της γραφειοκρατίας, με στόχο τον εκσυγχρονισμό της Δημόσιας Διοίκησης που αποτελεί τη βάση για την αύξηση της λειτουργικότητας και σωστότερο συντονισμό των Υπηρεσιών.
Στους κληρικούς δεν επεκτάθηκε η ανωτέρω παροχή, επειδή οι προαναφερόμενοι λόγοι χορήγησης του κινήτρου απόδοσης δεν συνδέονται με τα λειτουργικά τους καθήκοντα.
Ο Υφυπουργός
Ν. ΧΡΙΣΤΟΔΟΥΛΑΚΗΣ"
57. Στην με αριθμό 2538/6.11.97 ερώτηση δόθηκε με το υπ' αριθμ. 233/24.11.97 έγγραφο από τον Υφυπουργό Οικονομικών η ακόλουθη απάντηση:
"Σε απάντηση του από 6.11.97 εγγράφου σας, σχετικά με την 2538/6.11.97 ερώτηση, που κατέθεσε ο Βουλευτής κ. Αθανάσιος Χειμάρας, αναφορικά με το πιο πάνω θέμα, σας γνωρίζουμε τα εξής:
Το αντικειμενικό σύστημα έχει στόχο την απεικόνιση της αγοράς των ακινήτων ώστε με αντικειμενικό τρόπο να επιτυγχάνεται η εκτίμηση της αξίας των.
Οι επιτροπές του άρθρου 41 του ν. 1249/82 λειτουργούν σε τοπικό επίπεδο και αποτελούνται από οικονομικούς υπαλλήλους, μηχανικούς του ΥΠΕΧΩΔΕ και του Τεχνικού Επιμελητηρίου και από εκπροσώπους της Τοπικής Αυτοδιοίκησης, οι οποίοι λαμβάνοντας υπόψη τα εμπορικά και πολεοδομικά δεδομένα κάθε περιοχής, διαμορφώνουν τις
 



  








Σελίδα 3110 
ζώνες και εισηγούνται στον κ. Υπουργό των Οικονομικών τιμές και συντελεστές που -κατά την άποψή τους- αποδίδουν τις αξίες των ακινήτων της περιοχής αυτής.
Οι τιμές που καθορίσθηκαν για τους δήμους Σπερχειάδας, Μακρακώμης και Δομοκού είναι σύμφωνες με τις εισηγήσεις της αρμόδιας επιτροπής και χαμηλότερες από τις αγοραίες κατά 20% έως 30%.
Ο Υφυπουργός
Γ. ΔΡΥΣ"
58. Στην με αριθμό 2554/6.11.97 ερώτηση δόθηκε με το υπ' αριθμ. 349/20.11.97 έγγραφο από τον Υπουργό Περιβάλλοντος Χωροταξίας και Δημοσίων 'Εργων η ακόλουθη απάντηση:
"Απαντώντας στην ερώτηση 2554/6.11.97 που κατέθεσε στη Βουλή, ο Βουλευτής κ. Ν. Νικολόπουλος παρακαλούμε να πληροφορήσετε τον κ. Βουλευτή ότι για το ίδιο θέμα είχαμε την ευκαιρία να ενημερώσουμε τη Βουλή, κατά τη συζήτηση της 195/29.10.97 Επίκαιρης Ερώτησης που συζητήθηκε στις 31.10.97.
Θεωρούμε από τα σχετικά πρακτικά οι κύριοι Βουλευτές θα ενημερωθούν αναλυτικά και εμπεριστατωμένα.
Ο Υπουργός
Κ. ΛΑΛΙΩΤΗΣ"
59. Στις με αριθμό 2400/30.10.97, 2557/6.11.97 ερωτήσεις δόθηκε με το υπ' αριθμ. 344/20.11.97 έγγραφο από τον Υπουργό Περιβάλλοντος, Χωροταξίας και Δημοσίων 'Εργων η ακόλουθη απάντηση:
"Απαντώντας στις ερωτήσεις 2400/30.10.97 και 2557/6.11.97 που κατέθεσαν στη Βουλή οι Βουλευτές κύριοι Σ. Σπηλωτόπουλος και Ν. Νικολόπουλος παρακαλούμε να πληροφήσετε τους κυρίους Βουλευτές τα εξής:
Σύμφωνα με το ν.2346/95 το ανώτατο όριο ημερών εκτός έδρας των υπαλλήλων καθορίσθηκε σε 120 ημέρες το χρόνο.
Με απόφαση του Υπουργού ΠΕΧΩΔΕ και Οικονομικών καθορίσθηκε όριο 120 ημερών των υπαλλήλων του Υπουργείου ΠΕΧΩΔΕ.
Υπέρβαση του ορίου των 120 ημερών προϋποθέτει την τροποποίηση της σχετικής διάταξης του ν.2346/95, που έχει συμπεριληφθεί στο νέο σχέδιο νόμου για τα δημόσια έργα.
Ο Υπουργός
Κ. ΛΑΛΙΩΤΗΣ"
60. Στην με αριθμό 2557/6.11.97 ερώτηση δόθηκε με το υπ' αριθμ. 241/20.11.97 έγγραφο από τον Υφυπουργό Οικονομικών η ακόλουθη απάντηση:
"Σε απάντηση του από 6.11.97 εγγράφου σας, σχετικά με την αριθ. 2557/6.11.97 ερώτηση που κατέθεσε ο Βουλευτής κ. Νικόλαος Νικολόπουλος, σας γνωρίζουμε τα ακόλουθα:
Σύμφωνα με την παρ.2 του άρθρου 2 του ν.2345/95, ο αριθμός των επιτρεπόμενων κατ' έτος ημερών εκτός έδρας του υπαλλήλου, ανάλογα με τον κλάδο που ανήκει, καθορίζεται με κοινή απόφαση του αρμόδιου Υπουργού και του Υπουργού Οικονομικών και σε καμία περίπτωση δεν μπορεί να υπερβεί τις εκατόν είκοσι (120) ημέρες.
Επίσης, με την παρ. 3 του ίδιου άρθρου και νόμου, ορίζεται ότι με κοινή απόφαση του αρμόδιου Υπουργού και Υπουργού Οικονομικών, επιτρέπεται υπέρβαση του ανώτατου ορίου των δικαιούμενων εκτός έδρας ημερών, μόνο για αντιμετώπση έκτακτων γεγονότων (θεομηνίες, πυρκαϊκές, επιδημίες). Η διάταξη αυτή ισχύει και για μηχανικούς του Υ.ΠΕ.ΧΩ.ΔΕ. που μετακινούνται για τις ανάγκες ελέγχου και επίβλεψης μελετών και έργων.
Ο Υφυπουργός
Ν. ΧΡΙΣΤΟΔΟΥΛΑΚΗΣ"
61. Στην με αριθμό 2561/6.11.97 ερώτηση δόθηκε με το υπ' αριθμ. 9660/18.11.97 έγγραφο από τον Υφυπουργό Υγείας και Πρόνοιας η ακόλουθη απάντηση:
"Σε απάντηση της υπ' αριθμόν 2561/6.11.97 ερώτησης που κατέθεσε ο Βουλευτής κ. Ν. Κατσαρός, στη Βουλή των Ελλήνων, σχετικά με δαπάνες νοσηλείων εξωτερικού του κ. Μότση Παύλου ασφαλισμένου του Δημοσίου, σας πληροφορούμε τα εξής:
1. Ο ανωτέρω ασφαλισμένος υπέβαλε αίτηση στην αρμόδια Υπηρεσία του Υπουργείου μας με την οποία ζητούσε έγκριση για μετάβαση στις ΗΠΑ για σοβαρή καρδιολογική χειρουργική επέμβαση. Από τη συνημμένη ιατρική γνωμάτευση δεν προέκυπτε ότι η επέμβαση αυτή δεν γίνεται στην Ελλάδα ή σε χώρα της ΕΟΚ.
Η Β' Βάθμιος Υ.Ε. Αθηνών, ενέκρινε τη μετάβασή του για νοσηλεία στις ΗΠΑ ή στην Ευρώπη, με τιμές (δαπάνες) ΕΟΚ, λόγω του επείγοντος του περιστατικού, της ύπαρξης λίστας αναμονής στα Κρατικά Νοσοκομεία και γνωρίζοντας ότι παρόμοιες περιπτώσεις αντιμετωπίζονται άριστα σε χώρες της ΕΟΚ.
2. Από τα στοιχεία του φακέλου δεν προκύπτει ότι ο ασφαλισμένος είχε διερευνήσει την περίπτωση να γίνει η επέμβαση σε κάποια ειδική Ιδιωτική Κλινική στην Ελλάδα, όπου το Δημόσιο έχει υπογράψει ειδική σύμβαση, για την πραγματοποίηση σ'αυτές επεμβάσεων ανοικτής καρδιάς.
3. Σε συνέχεια της υπ'αριθ.2983/21.12.94 γνωμάτευσης της Β' Βαθμίου Υ.Ε. Αθηνών εκδόθηκε η αριθ. Υ8β/12582/23.12.94 Υπουργική Απόφαση όπου ενέκρινε τη μετάβαση του ασθενούς στις ΗΠΑ με τιμές ΕΟΚ, του Δημοσίου βαρυνομένου με το ποσόν που αντιστοιχούσε για αντίστοιχη νοσηλεία σε νοσοκομείο χώρας της ΕΟΚ συν τα έξοδα μετάβασης, επιστροφής και διαμονής στο ξενοδοχείο του ιδίου και του συνοδού του.
Κατά συνέπεια ο ασφαλισμένος εγνώριζε εκ των προτέρων το ποσόν που θα κάλυπτε το Δημόσιο για τη νοσηλεία του στις ΗΠΑ, και ότι η επιπλέον δαπάνη θα βαρύνει τον ίδιο.
4. 'Οταν ο ασθενής επέστρεψε από την νοσηλεία του στις ΗΠΑ, και είχε καλυφθεί από το Δημόσιο με το ποσόν που προέβλεπε η Υπουργική Απόφαση, προσέφυγε στο Συμβούλιο Επικρατείας, το οποίο με την αριθμ. 2667/97 απόφασή του δέχεται την κρινόμενη αίτηση και ακυρώνει εν μέρει τις αριθ. Υ8β/12582/23.12.94 και Υ8β/3594/8.5.95 Υπουργικές αποφάσεις και αναπέμπει την υπόθεση στην Διοίκηση για νέα νόμιμη κρίση.
Η αρμόδια υπηρεσία του Υπουργείου μας, διαβίβασε στην Β'βάθμιο ΥΕ Αθηνών τα απαραίτητα δικ/κά για νέα κρίση. Η Επιτροπή με την υπ' αριθ.2756/30.7.97 γνωμάτευσή της, αναφέρει ότι εμμένει στις υπ' αριθ. 2983/21.12.94 και 853/3.5.97 γνωματεύσεις της, δεδομενου ότι ούτε ο χορηγών τη βεβαίωση καθηγητής Καρδιολογίας, ούτε τα μέλη της, συνιστούν η εγχείρηση να γίνει στις ΗΠΑ, διότι οι επώνυμοι γιατροί γνωρίζουν ότι τέτοιου είδους εγχ/σεις γίνονται σε χώρες της Ευρώπης, και στην Ελλάδα.
Ο ασθενής εστάλει στο εξωτερικό λόγω της άμεσης και επείγουσας ανάγκης αντιμετώπισης του περιστατικού σε μικτό καρδιοχειρουργικό Κέντρο Εξωτερικού που δεν μπορούσε να γίνει στην Ελλάδα λόγω χρόνου αναμονής (λίστας) των περιστατικών.
5. 'Επειτα από τα ανωτέρω, ο ισχυρισμός ότι το Υπουργείο Υγείας δεν εκτελεί την απόφαση του Συμβ. Επικρατείας, δεν ευσταθεί, αφού έγιναν όλες οι απαραίτητες ενέργειες για να εκδοθεί νέα απόφαση, πλην όμως η Β' Βάθμια ΥΕ Αθηνών εμμένει στην αρχική απόφασή της για τους λόγους που αναφέρονται στην αριθμ. 2756/30.7.97 γνωμάτευσή της.
Ο Υφυπουργός
Μ. ΣΚΟΥΛΑΚΗΣ"
62. Στην με αριθμό 2567/7-11-97 ερώτηση δόθηκε με το υπ' αριθμ. 440/25-11-97 έγγραφο από τον Υπουργό Εμπορικής Ναυτιλίας η ακόλουθη απάντηση:
"Σε απάντηση της 2567/7-11-97 ερώτησης, που κατατέθηκε στη Βουλή των Ελλήνων από το Βουλευτή κ. Mπεντενιώτη Εμ., και αφορά τις ιχθυοκαλλιεργητικές μονάδες στον Κόλπο
 



  








Σελίδα 3111 
Μεθάνων, σας γνωρίζουμε τα ακόλουθα:
1. Οι μονάδες ιχθυοκαλλιεργειών που έχουν εγκατασταθεί στην θαλάσσια περιοχή Μεθάνων λειτουργούν με Νομαρχιακές Αποφάσεις. Σύμφωνα με την ισχύουσα Νομοθεσία (Ν.Δ. 420/70, Ν. 1845/89 και Π.Δ. 332/83) η αρμοδιότητα παραχώρησης θαλασσίων εκτάσεων προς εγκατάσταση μονάδων ιχθυοκαλλιεργειών - οστρακοκαλλιεργειών, καθώς επίσης και η χορήγηση - ανάκληση εγκατάστασης και λειτουργίας αυτών έχει μεταβιβαστεί στους οικείους Νομάρχες.
2. Στη συγκεκριμένη περίπτωση η Λιμενική Αρχή Μεθάνων, όπως και κάθε Λιμενική Αρχή της Χώρας έχει αρμοδιότητα να διατυπώνει, πριν την έκδοση των σχετικών Νομαρχιακών Αποφάσεων, απόψεις για συγκεκριμένα θέματα. (Ασφάλειας Ναυσιπλοϊας κλπ.).
3. Η Λιμενική Αρχή Μεθάνων στα πλαίσια των Αστυνομικών της καθηκόντων διενήργησε ελέγχους στις εγκαταστάσεις των Υδατοκαλλιεργειών κόλπου Μεθάνων ελέγχοντας τα θέματα αρμοδιότητάς της. Για τις διαπιστωθείσες παραβάσεις σε θέματα φωτοσημάνσεων, ρυπάνσεων και υπερβάσεων στον αιγιαλό - παραλία επέβαλε διοικητικές κυρώσεις (πρόστιμα συνολικού ύψους 10.800.000 δρχ.). Ειδικά για τα θέματα αιγιαλού - παραλίας κίνησε παράλληλα διαδικασία επιβολής ποινικών κυρώσεων και διοικητικής αποβολής των παραβατών με την ενημέρωση της αρμόδιας Κτηματικής Υπηρεσίας. Επίσης σχημάτισε και υπέβαλε στον αρμόδιο εισαγγελέα δικογραφία κατά του υπεύθυνου συγκεκριμένης υδατοκαλλιέργειας για μη μετεγκατάστασή της, κατόπιν αποφάσεως της οικείας Νομαρχίας, σε άλλο θαλάσσιο χώρο (Αγκίστρι Αίγινας).
Ο Υπουργός
ΣΤΑΥΡΟΣ ΑΡ. ΣΟΥΜΑΚΗΣ"
63. Στην με αριθμό 2602/10-11-97 ερώτηση δόθηκε με το υπ' αριθμ. 3394/21-11-97 έγγραφο από την Υπουργό Ανάπτυξης η ακόλουθη απάντηση:
"Σε απάντηση της ερώτησης 2602/10-11-97 του Βουλευτή κ. Π. Ψωμιάδη, σας γνωρίζουμε τα ακόλουθα:
Είναι γνωστό, ότι τα Ινστιτούτα Γεωλογικών και Μεταλλευτικών Ερευνών προέκυψαν από την αναγκαιότητα στήριξης ταχέων ρυθμών ανάπτυξης, κατά τη διάρκεια της βιομηχανικής επανάστασης. 'Ετσι, οι γεωλογικοί χάρτες απετέλεσαν τον πρώτο βασικό τρόπο πληροφόρησης για ορυκτές πρώτες ύλες, ενεργειακές πρώτες ύλες, υπόγειο υδάτινο δυναμικό.
Το ΙΓΜΕ από της ίδρυσής του και με τις διαφορετικές μορφές του έχει συμβάλλει ουσιαστικά στην οικονομική και κοινωνική ανάπτυξη της Χώρας. Γεγονός ιστορικό που τεκμηριώνειτη διατήρησή του.
Ωστόσο, οι συνεχείς διαφοροποιήσεις της οικονομίας, της βιομηχανίας και των αναγκών της κοινωνίας έχουν οδηγήσει σε όλες τις χώρες στην άμεση αντίδραση των Ινστιτούτων για προσαρμογή τους στα νέα δεδομένα.
Δεδομένα, που πέρα από τις σύγχρονες ανάγκες της οικονομίας και της κοινωνίας, ξεκινούν και από την προσπάθεια υιοθέτησης πιο αποτελεσματικών τρόπων υλοποίησης των στόχων των ερευνητικών τους προγραμμάτων, παράλληλα με την προσπάθεια της Κυβέρνησης για μείωση και του ύψους των προϋπολογισμών τους γι' αυτά και την ανάπτυξη της κάθε Περιφέρειας ως ενιαίας αποκεντρωμένης μονάδας διοίκησης που έχει τις αρμοδιότητες που ασκούν οι Υπηρεσίες της όπως συνέβη και στην περίπτωση της δημιουργίας τμήματος Διαχείρισης Υδατικών Πόρων με παράλληλη κατάργηση των Περιφερειακών Διευθύνσεων Υδάτινων Πόρων του Υπουργείου Ανάπτυξης (ν. 2503/97).
'Ετσι, το τελικό αποτέλεσμα που προκύπτει από την πιο πάνω πολιτική και εκφράζεται από :
- μείωση προϋπολογισμού
- μείωση προσωπικού
- οργανωτικές/λειτουργικές μεταβολές
- οριοθέτηση στόχων και πιο προσανατολισμένη και ουσιαστική αξιόλογη των ερευνητικών προγραμμάτων τους,
είναι εύλογο ότι αντιμετωπίζεται από τους εργαζόμενους με "φόβο και αντίδραση" μια και διαταράσσει το πλαίσιο πάνω στο οποίο λειτουργούν.
Το σημερινό πλαίσιο πάνω στο οποίο είναι οργανωμένο και λειτουργεί σήμερα το ΙΓΜΕ είναι:
1. Είκοσι μία (21) Διευθύνσεις/ Υπηρεσίες διαφόρων αντικειμένων διαρθρωμένων σε εξ (6) μη συμβατούς με τα αντικείμενα τομείς και εξ (6) Παραρτήματα (Θεσσαλονίκη, Ξάνθη, Κοζάνη, Πρέβεζα, Τρίπολη, Κρήτη) με έλλειψη οριζόντιας και κάθετης διασύνδεσης, και
2. Με 428 εργαζόμενους στα Παραρτήματα μέσης ηλικίας 47 ετών, μέσης αναλογίας επιστημονικού/υπόλοιπου προσωπικού 1:4 και ετήσιου κόστους (τακτικός προϋπολογισμός και λειτουργικό) 3,2 δισ. δραχμών περίπου και 636 εργαζόμενους στην Αθήνα, μέσης ηλικίας 45 ετών, αντίστοιχη αναλογία 1:2 και ετήσιο κόστος 5 δισ. δραχμών περίπου.
Ενώ τα αντίστοιχα ινστιτούτα και γεωλογικές υπηρεσίες της Ευρώπης έχουν συνοπτικά την παρακάτω εικόνα:
- Η Αυστριακή Γεωλογική Υπηρεσία έχει σύνολο εργαζόμενων 86 με σχέση επιστημονικού προς βοηθητικό - διοικητικοοικονομικό προσωπικό 0,86. Δεν υπάρχουν περιφερειακές μονάδες (Παραρτήματα).
- Η Βελγική Γεωλογική Υπηρεσία έχει σύνολο εργαζομένων 27 με αντίστοιχη ως άνω σχέση 0,35. Δεν υπάρχουν περιφερειακές μονάδες (Παραρτήματα).
- Η Ισπανία το (INSTITUTO TEGHNOLOGICO GEOMINERO) έχει σύνολο εργαζομένων 334 με σχέση 1,1. Δεν υπάρχουν περιφερειακές μονάδες (Παραρτήματα).
- Τα αυτά ισχύουν και για την Ολλανδία, Δανία, Ιρλανδία, Μ. Βρεττανία (GEOLOGICAL SURVEY) όπου επίσης δεν υπάρχουν περιφερειακές μονάδες.
- Η Γαλλία (το BRGM) έχει σύνολο εργαζομένων 890 με σχέση 0,79. Διαθέτει ολιγομελή Περιφερειακά Γραφεία και όχι Παραρτήματα.
Τα παραπάνω, για οποιοδήποτε καλόπιστο κριτή, μαζί με τη διαμορφωμένη κατάσταση, δεν μπορούν να γίνουν αποδεκτά και να συνεχιστούν.
Για όλους τους παραπάνω λόγους γίνεται σαφές ότι η διατήρηση των παραρτημάτων του ΙΓΜΕ είναι αναχρονιστικό φαινόμενο σε σχέση με την Ευρώπη και η κατάργησή τους είναι επιβεβλημένη.
Πρέπει τελικά να γίνει αντιληπτό ότι το υπάρχον σύστημα δεν μπορεί να λειτουργήσει στην κατεύθυνση που σέβεται την αποκέντρωση, την κοινωνία, την οικονομία, την ποιότητα και το ρόλο για τον οποίο δημιουργήθηκε το ΙΓΜΕ. Το ΙΓΜΕ, όπως έχει διαχρονικά διαμορφωθεί και με την υπάρχουσα δύναμη της αδράνειας, οδηγείται με μαθηματική ακρίβεια στην απαξίωση. Γι' αυτό είναι αναγκαίο, άμεσα να αναπροσανατολισθεί και αναδιοργανωθεί.
Είναι ξεκάθαρο ότι το ΙΓΜΕ έχει ένα ρόλο στρατηγικό και διαχρονικό.
'Ενα ρόλο που πρέπει να εστιάζεται:
1. Στη συστηματική, συντονισμένη και διαχρονική συλλογή, αξιολόγηση και παρακολούθηση κρίσιμων παραμέτρων και δεδομένων που συμβάλλουν στην ποιότητα ζωής και στη βιώσιμη ανάπτυξη. Παράμετροι και δεδομένα που συνδέονται με προβλήματα που αφορούν στο υδάτινο δυναμικό και την ποιότητά του, το περιβάλλον, τα καταστροφικά φαινόμενα, τις ορυκτές και ενεργειακές (πλην υδρογονανθράκων) πρώτες ύλες, τις βασικές γεωλογικές υποδομές.
Συντονισμένες δράσεις μεσο-μακροπρόθεσμες (5-10 έτη) που χρηματοδοτούνται από εθνικούς πόρους και συμβάλλουν στη διαμόρφωση Εθνικής και Περιφερειακής πολιτικής, με προγράμματα στα οποία οριοθετούνται οι στόχοι, που συμφωνούνται με την πολιτεία.
2. Στη διατήρηση και ανάπτυξη δεξιοτήτων και συμβολή σε καινοτόμες ερευνητικές δράσεις (συγχρηματοδότηση από Ε.Ε. και Γ.Γ.Ε.Τ.), και
3. Στη συγκροτημένη, αξιόπιστη και ανταγωνιστική υλοποίηση "έργων" υπέρ τρίτων με χρηματοδότηση από δημόσιους και ιδιωτικούς φορείς.
Κατά συνέπεια ο σκοπός του ΙΓΜΕ του 21ου αιώνα,
 



  








Σελίδα 3112 
διαμορφώνεται στην κατεύθυνση ενός γεωεπιστημονικού κέντρου που εξυπηρετεί την στρατηγική και διαχρονική του αποστολή και προσφέρει τις υπηρεσίες του, τόσο στο δημόσιο όσο και στον ιδιωτικό τομέα. Παράλληλα οριοθετεί και διευρύνει τα "προϊόντα" που μπορεί να προσφέρει στην πολιτεία και σε τρίτους, και εξασφαλίζει τη βελτίωση του ποιοτικού του σκέλους και της ανταγωνιστικότητάς του.
Προϋποθέσεις για τα παραπάνω, είναι η συγκροτημένη επίτευξη και διατήρηση:
1. Του χαρακτήρα της διαγνωστικής γεωπληροφόρησης, σαν συμβούλου της πολιτείας.
2. Της αμεροληψίας, αξιοπιστίας, αντικειμενικότητας και κύρους.
3. Της αναβάθμισης του ποιοτικού σκέλους και της διαχρονικής ανανέωσης των δεξιοτήτων.
4. Του χαρακτήρα ως εθνικού και συγκροτημένου κέντρου συλλογής, επεξεργασίας και διαχείρισης της βάσης δεδομένων.
5. Της διαχρονικής συντονισμένης και ιεραρχημένης επικαιροποίησης της τεχνολογικής και επιστημονικής του υποδομής, συμβατής με τους στόχους του, και την αξιόπιστη, υψηλού επιπέδου και έγκαιρη, υλοποίηση των έργων.
Κατάλληλου μεγέθους, οργανωτικού και λειτουργικού σχήματος με απεμπλοκή από "εργολάβος γεωτρήσεων" και εστίαση στον αντίστοιχο ερευνητικό χαρακτήρα του.
'Οσον αφορά τη νομοθετική ρύθμιση, η οποία προωθείται, έχει ως κύριο και πρωταρχικό στόχο την πλήρη διασφάλιση του προσωπικού - καμία απόλυση όπως επανειλημμένα έχει δηλωθεί - και θα καταβληθεί κάθε προσπάθεια ώστε οι μετατασσόμενοι να μεταταγούν σε υπηρεσίες που έχουν έδρα σε νομό της Περιφέρειας στην οποία υπηρετούν ή σε οποιοδήποτε άλλο πλησιέστερο νομό οι ίδιοι το επιθυμούν.
Θα κατοχυρώνουν τις βασικές τους αποδοχές καθώς και τα τυπικά τους προσόντα ανά κλάδο και ειδικότητα. Το έργο δε το οποίο εκτελεί το ΙΓΜΕ στα πλαίσια όλου του φάσματος των δραστηριοτήτων του και όλες τις δεσμεύσεις που έχουν αναλάβει από διάφορα προγράμματα θα συνεχίσουν να εκτελούνται με φορέα υλοποίησης το ΙΓΜΕ με ζήλο και επιτυχία.
Η Υπουργός
ΒΑΣΩ ΠΑΠΑΝΔΡΕΟΥ"
64. Στην με αριθμό 2604/10-11-97 ερώτηση δόθηκε με το υπ' αριθμ. 24012/21-11-97 έγγραφο από την Υπουργό Ανάπτυξης η ακόλουθη απάντηση:
"Απαντώντας στην ερώτηση 2604/10.11.97, που κατέθεσε στη Βουλή των Ελλήνων ο Βουλευτής κ. Ν. Νικολόπουλος σας γνωρίζουμε τα ακόλουθα:
Μέχρι σήμερα δεν έχουν περιέλθει επίσημα στην Δημόσια Επιχείρηση Ηλεκτρισμού στοιχεία που να αφορούν την έρευνα που διενεργεί η Εισαγγελία Πλημμελειοδικών Κοζάνης σχετικά με τις 135 προσλήψεις που πραγματοποιήθηκαν σε μονάδες της που εδρεύουν στο Ν. Κοζάνης.
Για την πραγματοποίηση των υπόψη προσλήψεων, οι οποίες αφορούν άτομα προστατευόμενα του Ν. 1648/86, ακολουθήθηκαν οι εξής διαδικασίες:
Η Επιχείρηση με το υπ' αριθμ. ΔΠΡΣ/57510/19.7.96 έγγραφό της απέστειλε, όπως υποχρεούται σύμφωνα με την παρ. 1 του άρθρου 6 του Ν. 1648/86, στην αρμόδια Επιτροπή της Νομαρχίας Κοζάνης του άρθρου 8 του ίδιου νόμου, αναλυτική κατάσταση, από την οποία προέκυπτε το σύνολο του υπηρετούντος προσωπικού της στον υπόψη νομό, ο αριθμός των προστατευόμενων ατόμων που ήδη έχουν τοποθετηθεί στη ΔΕΗ, καθώς και η δυνατότητα νέων τοποθετήσεων για το έτος 1996. Σύμφωνα με τα στοιχεία αυτά, το σύνολο του υπηρετούντος προσωπικού την 31.12.95 στο Ν. Κοζάνης ανερχόταν σε 7.595 άτομα και η δυνατότητα νέων τοποθετήσεων σύμφωνα με την ερμηνεία της παρ. 1 του άρθρου 12 του ως άνω νόμου, όπως αντικαταστάθηκε από την παρ. 2 του άρθρου 22 του Ν. 2224/94, ανερχόταν, κατά κατηγορία προστασίας, σε 12 πολύτεκνους, 10 συγγενείς μειονεκτούντων και 113 τέκνα αναπήρων πολέμου και αγωνιστών Εθνικής αντίστασης και τέκνα αυτών.
Η Επιτροπή του άρθρου 8 του Ν. 1648/86 της Νομαρχίας Κοζάνης προχώρησε σε τοποθετήσεις 79 τέκνων αγωνιστών ΕΘνικής αντίστασης και τέκνα αναπήρων πολέμου, 10 συγγενών μειονεκτούντων και 40 πολυτέκνων, μεταφέροντας σ' αυτήν την τελευταία κατηγορία, 28 θέσεις από την κατηγορία των λοιπών προστατευόμενων του άρθρου 1 του Ν. 1648/86 λόγω έλλειψης αιτήσεων ενδιαφερομένων.
Μετά την κοινοποίηση στην Επιχείρηση των πρακτικών τοποθέτησης των παραπάνω ατόμων, διενεργήθηκε από τη Δ/νση προσωπικού ο προβλεπόμενος έλεγχος δηλ. εάν ο αριθμός των τοποθετούμενων κάθε κατηγορίας προστασίας είναι μέσα στα πλαίσια των στοιχείων των πινάκων που είχαμε στείλει στις Νομαρχίες και αν τα απαιτούμενα δικαιολογητικά πρόσληψης είναι σύμφωνα με τις διατάξεις του ΚΚΠ- ΔΕΗ.
Κατόπιν τούτων είναι σαφές ότι η Επιχείρηση σε καμία περίπτωση δεν καταστρατήγησε το Ν. 1648/86, δεδομένου ότι χορήγησε στην αρμόδια Επιτροπή τα πραγματικά στοιχεία που αφορούσαν το προσωπικό της στο Ν. Κοζάνης. 'Οσον αφορά δε τη δυνατότητα μεταφοράς αριθμού θέσεων από μία κατηγορία προστατευόμενων σε άλλη (π.χ. από την κατηγορία των τέκνων αγωνιστών ΕΘνικής Αντίστασης στην κατηγορία των πολυτέκνων - παρ. 2.2. του παρόντος ) είναι σύμφωνα με το άρθρο 22 του Νόμου 2224/94 στη δικαιοδοσία της επιτροπής του άρθρου 1 του Ν. 1648/86 και εκφεύγει της αρμοδιότητας της Επιχείρησης.
Η Υπουργός
Β. ΠΑΠΑΝΔΡΕΟΥ"
65. Στην με αριθμό 2610/10-11-97 ερώτηση δόθηκε με το υπ' αριθμ. 257/25-11-97 έγγραφο από τον Υφυπουργό Οικονομικών η ακόλουθη απάντηση:
"Σε απάντηση του από 10.11.97 εγγράφου σας, σχετικά με την 2610/10.11.97 ερώτηση που κατέθεσε ο Βουλευτής κ. Ευγένιος Χαϊτίδης σας πληροφορούμε τα ακόλουθα:
1. Σύμφωνα με τη διάταξη του άρθρου 20 του Ν. 2026/92, η μηνιαία αποζημίωση για οδοιπορικά έξοδα καταβάλλεται στους υπαλλήλους που διατίθενται για τη γραμματειακή εξυπηρέτηση των Βουλευτών και των Ελλήνων Βουλευτών του Ευρωπαϊκού Κοινοβουλίου, καθώς και στους υπαλλήλους και αστυνομικούς που διατίθενται στα γραφεία των Κομμάτων, που εκπροσωπούνται στη Βουλή.
Συνεπώς δικαιούχοι της παραπάνω αποζημίωσης είναι μόνο αυτοί που ρητά και περιοριστικά αναφέρονται στην προαναφερόμενη διάταξη.
Κατόπιν αυτών, με βάση το ισχύον νομοθετικό καθεστώς, οι αστυνομικοί που διατίθενται για την προσωπική ασφάλεια των Βουλευτών, δεν δικαιούνται την παραπάνω αποζημίωση για οδοιπορικά έξοδα.
Πέραν των ανωτέρω σας πληροφορούμε ότι, η πρωτοβουλία για την προώθηση σχετικής νομοθετικής ρύθμισης, η οποία να προβλέπει την καταβολή των πάγιων οδοιπορικών εξόδων και στους διατιθεμένους αστυνομικούς για την ασφάλεια των Βουλευτών, ανήκει στον καθ' ύλη αρμόδιο Υπουργό Δημόσιας Τάξης.
2. Εξάλλου, στη διάταξη της παρ. 2 του άρθρου 2 του ν. 2346/95, σύμφωνα με την οποία ο αριθμός των επιτρεπόμενων κατ' έτος ημερών εκτός έδρας των υπαλλήλων, ανάλογα με τον κλάδο που ανήκουν, καθορίζεται με κοινή απόφαση του αρμόδιου Υπουργού και του Υπουργού Οικονομικών και σε καμία περίπτωση δεν μπορεί να υπερβεί τις εκατόν είκοσι (120) ημέρες, εμπίπτουν και οι αστυνομικοί συνοδοί ασφαλείας των Βουλευτών.
Κατ' εξουσιοδότηση της προαναφερόμενης διάταξης εκδόθηκε από την Υπηρεσία μας σχέδιο κοινής Υπουργικής απόφασης το οποίο υπογεγραμμένο από τον Υπουργό Οικονομικών διαβιβάστηκε με το αριθμ. 2020781/2583/28.3.97 έγγραφό μας στο Υπουργείο Δημόσιας Τάξης για συνυπογραφή
 



  








Σελίδα 3113 
του και από τον αρμόδιο Υπουργό Δημόσιας Τάξης.
Ο Υφυπουργός
Ν. ΧΡΙΣΤΟΔΟΥΛΑΚΗΣ"
66. Στην με αριθμό 2614/10-11-97 ερώτηση δόθηκε με το υπ' αριθμ. 358/21-11-97 έγγραφο από τον Υφυπουργό Περιβάλλοντος, Χωροταξίας και Δημοσίων 'Εργων η ακόλουθη απάντηση:
"Απαντώντας στην ερώτηση 2614/10.11.97 που κατέθεσε στη Βουλή, ο Βουλευτής κ. Ευάγγελος Μεϊμαράκης, παρακαλούμε να πληροφορήσετε τον κ. Βουλευτή τα εξής:
Το ΤΕΟ προκειμένου να εκσυγχρονισθεί και καταστεί αποδοτικότερη η λειτουργία του και διαχείρισή του και αποτελεσματικότερη η άσκηση των αρμοδιοτήτων του επιβάλλεται η μετατροπή της νομικής αυτού μορφής από ΝΠΔΔ σε ΑΕ.
Το νέο νομικό πρόσωπο, το οποίο θα υπεισέλθει στις υποχρεώσεις και τα δικαιώματα του παλαιού, θα λειτουργεί και με τους κανόνες ανταποδοτικότητας στην λήψη όσο και στην υλοποίηση των αποφάσεων για την επίτευξη των στόχων του.
Στο Π.Δ. που θα εκδοθεί για την μετατροπή του ΤΕΟ σε ΑΕ θα υπάρξει ειδική πρόβλεψη για το προσωπικό που υπηρετεί ήδη στο Ταμείο, το οποίο θα διατηρήσει το σημερινό του καθεστώς, τόσο ως προς την σχέση εργασίας με την οποία υπηρετεί και την υπηρεσιακή του εξέλιξη, όσο και ως προς το ασφαλιστικό και συνταξιοδοτικό του καθεστώς.
Ο Υφυπουργός
ΧΡ. ΒΕΡΕΛΗΣ"
67. Στην με αριθμό 2616/13-11-97 ερώτηση δόθηκε με το υπ' αριθμ. 36883/24-11-97 έγγραφο από τον Υπουργό Εθνικής Οικονομίας και Οικονομικών η ακόλουθη απάντηση:
"Σε απάντηση του υπ' αριθμ. 2616/13-11-97 εγγράφου σας με το οποίο κοινοποιείται ερώτηση που κατέθεσε ο Βουλευτής κ. Ν. Αν. Γκελεστάθης σας γνωρίζουμε τα εξής:
Ο καθορισμός των φθινουσών περιοχών για τον Ν. 1892/90 έγινε με την ΚΥΑ 29773/30-11-95 και δεν μπορεί να τροποποιηθεί πριν την παρέλευση διετίας σύμφωνα με το Ν. 2324/1995, οπότε οποιαδήποτε λήψη διορθωτικών μέτρων για τυχόν ένταξη νέων περιοχών θα πρέπει να γίνει μέσα στο γενικώτερο πλαίσιο της επανεξέτασης της αναπτυξιακής πολιτικής του Ν. 1892/90.
Με τον υπό κατάρτιση νέο αναπτυξιακό Νόμο επιδιώκεται η ορθολογικοποίηση των κινήτρων σύμφωνα με τις υφιστάμενες σήμερα συνθήκες κατά περιοχή, τομέα και κλάδο οικονομικής δραστηριότητας.
Στα πλαίσια αυτά εξετάζεται η περιοχή κινήτρων στην οποία θα ενταχθεί ο Ν. Φωκίδας όσον αφορά τις εντασσόμενες στο Νόμο επιχειρηματικές δραστηριότητες.
Ο Υπουργός
Γ. ΠΑΠΑΝΤΩΝΙΟΥ"
68. Στην με αριθμό 2634/11-11-97 ερώτηση δόθηκε με το υπ' αριθμ. 359/20-11-97 έγγραφο από τον Υπουργό Περιβάλλοντος, Χωροταξίας και Δημοσίων 'Εργων η ακόλουθη απάντηση:
"Απαντώντας στην ερώτηση 2634/11.11.97 που κατέθεσε στη Βουλή, ο Βουλευτής κ. Ιωάννης Λαμπρόπουλος, παρακαλούμε να πληροφορήσετε τον κύριο Βουλευτή ότι για το ίδιο θέμα είχαμε την ευκαιρία να ενημερώσουμε την Βουλή κατά τη συζήτηση της 294/10.11.97 Επίκαιρης Ερώτησης που συζητήθηκε στις 13.11.97.
Θεωρούμε ότι από τα σχετικά πρακτικά ο κύριος Βουλευτής θα ενημερωθεί αναλυτικά και εμπεριστατωμένα.
Ο Υπουργός
Κ. ΛΑΛΙΩΤΗΣ"
69. Στην με αριθμό 2647/11-11-97 ερώτηση δόθηκε με το υπ' αριθμ. 444/25-11-97 έγγραφο από τον Υπουργό Εμπορικής Ναυτιλίας η ακόλουθη απάντηση:
"1. - Απαντώντας στην 2647/11-11-97 ερώτηση που κατατέθηκε στην Βουλή των Ελλήνων από το Βουλευτή κ. Θεοφάνη Δημοσχάκη, σας γνωρίζουμε ότι τα θέματα που σχετίζονται με τη διάθεση πολεμικού περιπολικού σκάφους δεν ανάγονται στις αρμοδιότητες του ΥΕΝ.
2. 'Οπως είναι γνωστό για την αστυνόμευση της ευρύτερης θαλάσσιας περιοχής Αλεξανδρούπολης - Σαμοθράκης έχει διατεθεί από το Οκτώβριο 1996 το υπό στοιχεία 115, υψηλών δυνατοτήτων με μέγιστη ταχύτητα 35 κόμβων, περιπολικό σκάφος του Λιμενικού Σώματος.
Ο Υπουργός
ΣΤΑΥΡΟΣ ΑΡ. ΣΟΥΜΑΚΗΣ"
70. Στην με αριθμό 2661/12-11-97 ερώτηση δόθηκε με το υπ' αριθμ. 362/20-11-97 έγγραφο από τον Υπουργό Περιβάλλοντος, Χωροταξίας και Δημοσίων 'Εργων η ακόλουθη απάντηση:
"Απαντώντας στην ερώτηση 2661/12.11.97 που κατέθεσε στη Βουλή, ο Βουλευτής κ. Ευάγγελος Μπασιάκος, παρακαλούμε να πληροφορήσετε τον κύριο Βουλευτή ότι για το ίδιο θέμα είχαμε απαντήσει σε προηγούμενη ερώτησή του (124/2.7.1997) με το υπ. αρ. 10/30.7.97 το οποίο και επισυνάπτουμε.
Ο Υπουργός
Κ. ΛΑΛΙΩΤΗΣ"
Σημ: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).
71. Στην με αριθμό 2758/97 ερώτηση δόθηκε με το υπ' αριθμ. 206/20-11-97 έγγραφο από τον Υπουργό Εξωτερικών η ακόλουθη απάντηση:
"Απαντώντας στην υπ' αριθμ. 2758/97 ερώτηση του Βουλευτή κ. Γ. Κατσιμπάρδη, σας πληροφορούμε:
Η έγερση του ζητήματος των υφισταμένων ελληνικών απαιτήσεων έναντι της Γερμανίας, για καταβολή πολεμικών αποζημιώσεων/επανορθώσεων και επιστροφή του, αναγκαστικώς επιβληθέντος στην Τράπεζα της Ελλάδος, Κατοχικού Δανείου, δια Ρηματικής Διακοίνωσης της Πρεσβείας της Ελλάδας στη Βόννη, το Νοέμβριο του 1995, υπήρξε προϊόν σοβαρής προπαρασκευής και εξαντλητικής μελέτης όλων των παραμέτρων που συνθέτουν το όλο πρόβλημα.
Με δεδομένη τη σαφή και αμετακίνητη ελληνική θέση περί ύπαρξης, ιστορικά βεβαιωμένων, νομικά θεμελιωμένων, ηθικά δικαιωμένων και πολιτικά "ανοικτών" απαιτήσεών μας έναντι της Γερμανίας και λαμβανομένου υπόψη ότι δεν επαπειλείται οποιαδήποτε παραγραφή, αφού στο Διεθνές Δίκαιο σε καμία περίπτωση επί παρομοίων θεμάτων, γίνονται αποδεκτές ή εφαρμόζονται οι περί παραγραφής διατάξεις υπό την έννοια του Αστικού Δικαίου, η Κυβέρνηση εκτιμά ότι πρώτα θα πρέπει να εξαντληθούν όλα τα υφιστάμενα ή δημιουργηθησόμενα περιθώρια εξωδικαστικής, δια διαπραγματεύσεων, διευθέτησης του ζητήματος, ενώ παράλληλα θα συνεχίζεται η προσέγγισή του δι' εναλλακτικών οδών προσπέλασης στις οποίες, αναμφισβήτητα, έχουν θέση τα υπό της διεθνούς εννόμου τάξης προβλεπόμενα νομικά και δικαστικά μέσα.
Το Υπουργείο Εξωτερικών παρακολουθεί με ενδιαφέρον τις νομικές εξελίξεις γύρω από το θέμα με σκοπό την αξιοποίησή τους και στο πλαίσιο αυτό οι Νομικές Υπηρεσίες μελετούν την απόφαση του Δικαστηρίου της Λειβαδιάς.
Ο Υπουργός
ΘΕΟΔΩΡΟΣ ΠΑΓΚΑΛΟΣ")
ΠΡΟΕΔΡΟΣ (Απόστολος Κακλαμάνης): Κύριοι συνάδελφοι,έχω την τιμή να ανακοινώσω στο Σώμα το δελτίο αναφορών και ερωτήσεων της Τρίτης 16 Δεκεμβρίου 1997.
 



  








Σελίδα 3114 
Α. ΑΝΑΦΟΡΕΣ-ΕΡΩΤΗΣΕΙΣ πρώτου κύκλου ('Αρθρο 130 παρ.5 Καν.Βουλής)
1. Η με αριθμό 2336/24.10.97 ερώτηση του Βουλευτή του Πανελλήνιου Σοσιαλιστικού Κινήματος κ.Βασιλείου Κεδίκογλου προς τον Υπουργό Υγείας και Πρόνοιας, σχετικά με την αποκατάσταση πρώην υπευθύνου του Β' Χειρουργικού Τμήματος του Νοσοκομείου "ΜΕΤΑΞΑ" Πειραιά.
2. Η με αριθμό 1975/207/9.10.97 ερώτηση του Βουλευτή της Νέας Δημοκρατίας κ. Βασιλείου Κορκολόπουλου προς τον Υπουργό Περιβάλλοντος, Χωροταξίας και Δημοσίων 'Εργων, σχετικά με την πληροφόρηση και την κατάθεση στοιχείων, για τα χορηγηθέντα χρηματικά ποσά από το ταμείο του ΕΤΕΡΠΣ σε νομούς, δήμους και κοινότητες της Χώρας το 1996 και μέχρι 1-10-1997.
3. Η με αριθμό 1928/8.10.97 ερώτηση του Βουλευτή του Κομμουνιστικού Κόμματος Ελλάδος κ. Νικολάου Γκατζή προς τον Υπουργό Υγείας και Πρόνοιας, σχετικά με τη λήψη μέτρων για την αναβάθμιση των παρεχομένων υπηρεσιών υγείας στο Αχιλλοπούλειο Γενικό Νοσοκομείου Βόλου.
4. Η με αριθμό 1884/7.10.97 Ερώτηση του Βουλευτή του Πανελλήνιου Σοσιαλιστικού Κινήματος κ. Γεωργίου Αδαμόπουλου προς τον Υπουργό Υγείας και Πρόνοιας, σχετικά με την οικονομική και γενικότερη ενίσχυση του Ελληνικού Ερυθρού Σταυρού από την πολιτεία.
5. Η με αριθμό 2168/16.10.97 ερώτηση του Βουλευτή της Νέας Δημοκρατίας κ. Πέτρου Τατούλη προς τον Υπουργό Υγείας και Πρόνοιας, σχετικά με τη λήψη μέτρων, για την επίλυση των προβλημάτων λειτουργίας του Ωνασείου Καρδιοχειρουργικού Κέντρου.
Β. ΑΝΑΦΟΡΕΣ-ΕΡΩΤΗΣΕΙΣ δεύτερου κύκλου ('Αρθρο 130 παρ.5 Καν. Βουλής)
1. Η με αριθμό 2108/221/15.10.97 ερώτηση του Βουλευτή της Νέας Δημοκρατίας κ. Γεωργίου Σούρλα προς τον Υπουργό Υγείας και Πρόνοιας, σχετικά με την πληροφόρηση και την κατάθεση στοιχείων που αφορούν έργα και προγράμματα που χρηματοδοτούνται από την Ευρωπαϊκή 'Ενωση στον τομέα της Υγείας.
2. Η με αριθμό 974/29.10.97 αναφορά του Βουλευτή της Κομμουνιστικού Κόμματος Ελλάδος κ. Ευστρατίου Κόρακα προς τον Υπουργό Δικαιοσύνης, με την οποία καταγγέλλονται παρανομίες, όσον αφορά την εφαρμογή της Εργατικής Νομοθεσίας, σε βάρος των εργαζομένων στην Επιχείρηση "Ι. ΚΟΡΟΝΤΖΗΣ" που έχει αναλάβει την κατασκευή του νοσοκομείου και του Αεροδρομίου Λήμνου Νομού Λέσβου.
3. Η με αριθμό 1423/12.9.97 ερώτηση του Ανεξάρτητου Βουλευτή κ. Ιωάννη Καρακώστα προς τον Υπουργό Υγείας και Πρόνοιας, σχετικά με τη λήψη μέτρων για πλήρη ιατρική κάλυψη των κατοίκων της Κοινότητας Πλατάνου Ναυπακτίας Νομού Αιτωλοακαρνανίας.
 



  








Σελίδα 3115 
ΠΡΟΕΔΡΟΣ (Απόστολος Κακλαμάνης):Κύριοι συνάδελφοι, εισερχόμαστε στη συζήτηση
ΤΩΝ ΕΠΙΚΑΙΡΩΝ ΕΡΩΤΗΣΕΩΝ
Επίκαιρες ερωτήσεις πρώτου κύκλου.
Πρώτη είναι η αριθμό 552/8.12.97 επίκαιρη ερώτηση του Βουλευτή του Πανελλήνιου Σοσιαλιστικού Κινήματος κ. Ιωάννη Καψή προς τον Υπουργό Γεωργίας, σχετικά με την απόλυση συμβασιούχων εκτάκτων υπαλλήλων διατρητριών ηλεκτρονικών υπολογιστών από την Αγροτική Τράπεζα της Ελλάδος.
Ο αρμόδιος Υφυπουργός είναι εδώ. Απουσιάζει ο ερωτών συνάδελφος και συνεπώς διαγράφεται η ερώτησή του.
Δεύτερη είναι η με αριθμό 569/10.12.97 επίκαιρη ερώτηση του Βουλευτή της Νέας Δημοκρατίας κ. Πέτρου Τατούλη προς τον Υπουργό Γεωργίας, σχετικά με την υλοποίηση του έργου κατασκευής ταμιευτήρα στη Λίμνη Τάκα Αρκαδίας κ.λπ.
Η ερώτηση του κ. Τατούλη έχει ως εξής:
"Είναι γνωστό ότι η περιοχή της Τεγέας αντιμετωπίζει τεράστια οικονομικά προβλήματα. Το έργο του ταμιευτήρα Λίμνης Τάκα Αρκαδίας είναι από αυτά που πολλές φορές έχουν εξαγγελθεί και ουδέποτε όμως προχώρησαν σε υλοποίηση. Οι κάτοικοι της Τεγέας, κατ' εξοχήν αγρότες που η επιβίωσή τους εξαρτάται πλέον απο την υλοποίηση του έργου αυτού, έχουν αντιφατικές πληροφορίες. 
Από τη μια κυβερνητικά στελέχη να τους βεβαιώνουν για την κατασκευή του έργου (πρόσφατα συνέβη στα εγκαίνια της Παμπελοποννησιακής 'Εκθεσης Τεγέας από δύο Υπουργούς της Κυβέρνησης), από την άλλη οι πληροφορίες από την αρμόδια επιτροπή της Ευρωπαϊκής 'Ενωσης ότι δεν εγκρίνεται, ανησυχούν και θεωρούν εαυτούς εμπαιζόμενους.
Είναι γνωστή επίσης και η επίδραση στο περιβάλλον της περιοχής.
Ερωτάται ο κύριος Υπουργός:
Να ενημερώσει την Εθνική Αντιπροσωπεία πώς έχει το θέμα ακριβώς, σε ποιο σημείο είναι και τι προβλήματα αντιμετωπίζει η υλοποίησή του.
Να βεβαιώσει ότι η σημερινή Κυβέρνηση επιμένει στην πολιτική υλοποίησης του έργου".
Ο Υφυπουργός Γεωργίας κ. Δημήτριος Σωτηρλής έχει το λόγο.
ΔΗΜΗΤΡΙΟΣ ΣΩΤΗΡΛΗΣ (Υφυπουργός Γεωργίας): Ευχαριστώ, κύριε Πρόεδρε.
Το έργο του ταμιευτήρα Λίμνης Τάκα Αρκαδίας, λόγω της σπουδαιότητας για την περιοχή, αφού πρόκειται για λιμνοδεξαμενή συνολικής χωρητικότητας δώδεκα εκατομμυρίων κυβικών μέτρων νερού με δυνατότητα κάλυψης αναγκών άρδευσης έκτασης είκοσι χιλιάδων στρεμμάτων περίπου, αλλά και τη δυνατότητα χρησιμοποίησης του ταμιευτήρα για πυρόσβεση δασών και άλλα, χρονολογείται -όπως σωστά αναφέρει ο κύριος συνάδελφος- εδώ και πολλά χρόνια.
Οι απαραίτητες μελέτες για την κατασκευή του ταμιευτήρα, έχουν εγκριθεί και συγκεκριμένα η γεωργοοικονομική και γεωργοτεχνική μελέτη στις 31.12.93 και η οριστική τεχνική μελέτη στις 27.12.95. Η προέγκριση χωροθέτησης του έργου εγκρίθηκε στις 2.8.95 και η έγκριση των περιβαλλοντικών όρων έγινε το Μάρτιο του 1997.
Μετά την ολοκλήρωση των μελετών, συντάχθηκε το τεχνικό δελτίο του έργου με την ονομασία Ταμιευτήρας Τάκας, το οποίο τέθηκε υπόψη της τρίτης συνεδρίασης της επιτροπής παρακολούθησης του λειτουργικού προγράμματος στις 14 και 15 Μαϊου 1997.
Το συνολικό κόστος του έργου ανέρχεται περίπου στα εξίμισι δισεκατομμύρια δραχμές (6.500.000.000) σε τιμές του α' τριμήνου του 1994, συμπεριλαμβανομένων όλων των δαπανών, που αφορούν την ολοκλήρωση του έργου, απαλλοτριώσεις, έργα πολιτικού μηχανικού, ηλεκτρομηχανολογικά, αμοιβές συμβούλων κ.ο.κ.
Σε εκείνη όμως τη συνεδρίαση, ο εκπρόσωπος της Ευρωπαϊκής 'Ενωσης έθεσε θέμα μελέτης οικονομικής σκοπιμότητας και ζήτησε να του σταλεί η μελέτη αυτή, για να εξετάσουν οι αρμόδιες υπηρεσίες της Ευρωπαϊκής 'Ενωσης τις απαιτούμενες δαπάνες και συνολικά το θέμα του έργου. Η μελέτη αυτή και οι διευκρινίσεις της διαβιβάστηκαν στην υπηρεσία της Ευρωπαϊκής 'Ενωσης στις 26.6.1997.
Η τρίτη διεύθυνση, με έγγραφό της στις 4.7.97, ζήτησε περισσότερες διευκρινίσεις για τη μελέτη οικονομικής σκοπιμότητας, ειδικότερα για τα είδη καλλιεργειών, μηλιές, αχλαδιές, άμπελος και γενικότερα για τη γεωργική πολιτική, το ύψος της δαπάνης και μία σειρά άλλες πληροφορίες για το έργο.
Το Υπουργείο Γεωργίας, με έγγραφό του στις 13.11.97, έστειλε στην Ευρωπαϊκή Επιτροπή απάντηση στα αιτήματα της Ευρωπαϊκής 'Ενωσης και περιμένουμε βεβαίως την τελική απάντηση για την ένταξη του έργου. Σ' αυτό το έγγραφό μας, στην επιστολή μας ζητάμε την υλοποίηση του έργου, με στόχο την ανάπτυξη της ευρύτερης περιοχής.
Θέλω να βεβαιώσω τον κύριο συνάδελφο ότι για μας παραμένει το ίδιο ενδιαφέρον, όπως και τότε, για να γίνει το έργο, γιατί θεωρούμε ότι η περιοχή είναι προβληματική, είναι ορεινή, φτωχή σε άλλους πλουτοπαραγωγικούς πόρους. 'Εχει χαμηλό κατά κεφαλήν εισόδημα, είναι έντονη η απομάκρυνση του ενεργού πληθυσμού, η εσωτερική και εξωτερική μετανάστευση και η κύρια απασχόληση του ανθρώπινου δυναμικού στον ευρύτερο τομέα της γεωργίας, λόγοι οι οποίοι επιβάλλουν να ολοκληρωθεί το έργο αυτό.
ΠΡΟΕΔΡΟΣ (Απόστολος Κακλαμάνης): Ο κ. Τατούλης έχει το λόγο.
ΠΕΤΡΟΣ ΤΑΤΟΥΛΗΣ: Κύριε Πρόεδρε, άκουσα με προσοχή τον κύριο Υπουργό να αναφέρεται ακριβώς στο χρονοδιάγραμμα της προσπάθειας που γίνεται. Εκείνο που θέλω να ξεκαθαρισθεί είναι, αν πράγματι η Κυβέρνηση και το Υπουργείο Γεωργίας είναι πεπεισμένοι και κινούν όλες τις διαδικασίες για την ουσιαστική ένταξη του τόσο πολύτιμου έργου για την περιοχή μας στο εθνικό πρόγραμμα γεωργίας και ιδιαίτερα στο υποπρόγραμμα των υδάτινων όγκων.
Οι πληροφορίες που έχουμε είναι ότι μέχρι τώρα δεν έχει αποσταλλεί το δελτίο της οικονομικής σκοπιμότητας. Αυτό αποτελεί, αν θέλετε, και την ουσία του προβλήματος.
Κύριε Υπουργέ, όπως γνωρίζετε πολύ καλά, αν δεν πάει η μελέτη οικονομικής σκοπιμότητας στην αρμόδια Διεύθυνση της Ευρωπαϊκής 'Ενωσης, είναι σίγουρο ότι το έργο θα αιωρείται και ποτέ δεν θα ενταχθεί ουσιαστικά σε κάποιο συγκεκριμένο πρόγραμμα. 
Το παράπονο της περιοχής είναι ότι, ενώ κατά καιρούς από διάφορα σοβαρά και κορυφαία στελέχη της Κυβέρνησης έχει εξαγγελθεί το έργο, μέχρι τώρα ακολουθείται μια πολιτική, θα έλεγα, παραπλανητική. Είναι γεγονός ότι είχε εγγραφεί στη ΣΑΕ του Υπουργείου σας εδώ και αρκετό καιρό, αλλά από τότε μέχρι τον Ιούνιο του 1997 δεν έχει προχωρήσει ποτέ η διαδικασία.
Μετά χαράς όμως, διαπιστώνω σήμερα ότι ξεπεράστηκαν τα τεχνικά προβλήματα, ξεπεράστηκε και το πολιτικό πρόβλημα και εσείς πλέον επιμένετε στην άποψη, ώστε ουσιαστικά το έργο να εγκριθεί στο ανάλογο πρόγραμμα από την Ευρωπαϊκή 'Ενωση. 
Εκείνο που θέλω είναι δείξετε ιδιαίτερη προσοχή, να κινηθούν οι διαδικασίες γιατί όλοι γνωρίζουμε ότι ο χρόνος που μένει για την ολοκλήρωση του συγκεκριμένου προγράμματος είναι πάρα πολύ μικρός και αν δεν κινηθούμε και δεν δραστηριοποιηθούμε όλοι μας, ώστε γρήγορα να ξεπεράσουμε τις δυσκολίες, τότε το πρόβλημα θα είναι πάρα πολύ μεγάλο.
ΠΡΟΕΔΡΟΣ (Απόστολος Κακλαμάνης): Ο κύριος Υπουργός έχει το λόγο.
ΔΗΜΗΤΡΙΟΣ ΣΩΤΗΡΛΗΣ (Υφυπουργός Γεωργίας): Θέλω να κάνω απλώς μια μικρή συμπλήρωση. 
Θέλω να βεβαιώσω τον αγαπητό συνάδελφο ότι ο ταμιευτήρας Τάκας βρίσκεται σε πρώτη προτεραιότητα στα πλαίσια οκτώ μεγάλων έργων που δεν αφορούν μόνο τη συγκεκριμένη περιοχή, αλλά την ευρύτερη περιοχή της Πελοποννήσου και γενικότερα της χώρας, που είναι αντίστοιχου επιπέδου και αντίστοιχης σημασίας. Επιλέχθηκε ο ταμιευτήρας Τάκας σαν
 



  








Σελίδα 3116 
πρώτης προτεραιότητας.
Δεύτερον, έχω εδώ όλη την αλληλογραφία, όχι μόνο αυτά που σας είπα, αλλά και αυτά που έχουμε ζητήσει και έχουμε στείλει στην Ευρωπαϊκή 'Ενωση και τους ζητούμε την έγκριση του έργου, μια και τα χρήματα υπάρχουν στη διάθεσή μας, μια και έχει ολοκληρωθεί το χρονοβόρο πακέτο των μελετών και της προετοιμασίας του έργου και βεβαίως αναμένουμε πράγματι κάθε μέρα την απάντησή τους για να προχωρήσουμε στις διαδικασίες για να ολοκληρώσουμε το έργο. 
Επειδή επισημάνατε κάποιες καθυστερήσεις ή υπονοήσατε ότι κάποια έγγραφα δεν έχουν φθάσει εκεί, θέλω να σας βεβαιώσω ότι τους το δηλώνουμε και εμείς στο έγγραφό μας ότι για κάποια στοιχεία που ζητάτε, δώστε μας την έγκριση και μέσα στη διαδικασία που προβλέπεται με βάση τους κανονισμούς 2082 και 2083 θα σας στείλουμε τα συμπληρωματικά στοιχεία που θέλετε. Αλλά ζητάμε, κατ'αρχήν, την έγκριση. Και συμφωνούμε με εσάς ότι το έργο είναι προτεραιότητας και πρέπει να ολοκληρωθεί.
ΠΡΟΕΔΡΟΣ (Απόστολος Κακλαμάνης): Τρίτη είναι η με αριθμό 572/10.12.97 επίκαιρη ερώτηση του Βουλευτή του Κομμουνιστικού Κόμματος Ελλάδος κ.Χαράλαμπου Αγγουράκη προς τον Υπουργό Υγείας και Πρόνοιας, σχετικά με τη λειτουργία του Νοσοκομείου Γιαννιτσών, τις παρεμβάσεις του Προέδρου του Διοικητικού Συμβουλίου του Νοσοκομείου κλπ.
Η ερώτηση του κ. Αγγουράκη έχει ως εξής:
"Απαράδεκτη είναι η συμπεριφορά του προέδρου του Διοικητικού Συμβουλίου του Νοσοκομείου Γιαννιτσών και του Κέντρου Υγείας Κρύας Βρύσης απέναντι στους εργαζόμενους, οι οποίοι αντιμετωπίζουν ένα πρωτοφανές καθεστώς αυταρχισμού και διώξεων με στόχο να φιμωθεί η ελεύθερη συνδικαλιστική έκφραση των γιατρών που εργάζονται σε αυτό.
Πιο συγκεκριμένα ο εν λόγω πρόεδρος εφαρμόζει αστυνομικού τύπου διοίκηση με συνεχείς προσωπικές κλήσεις σε απολογία, συνεχείς απειλές επιβολής χρηματικών προστίμων, καλλιέργεια κλίματος χαφιεδισμού και αντιπαλότητας μεταξύ των εργαζομένων. Παράνομες παρεμβάσεις στο έργο του σωματείου των νοσοκομειακών γιατρών, αμφισβητήσεις της νομιμότητας των αποφάσεων των συνδικαλιστικών οργάνων, διασπορά ψευδών πληροφοριών με στόχο την υπονόμευση των αντιπροσωπευτικών οργάνων των εργαζομένων. Επιχείρηση φίμωσης της ελεύθερης συνδικαλιστικής έκφρασης των εργαζομένων με την απειλή της απόλυσης, με απειλές του τύπου "αντικυβερνητικοί συνδικαλιστές δεν έχουν καμία θέση μέσα στο Ε.Σ.Υ.", με κατασκευασμένες πειθαρχικές διώξεις συνδικαλιστών κλπ. Εκβιαστικές παρεμβάσεις κατά τη διάρκεια των πρόσφατων απεργιακών κινητοποιήσεων των γιατρών. Κάθε αναφορά από αντιπρσωπευτικά όργανα των εργαζομένων στα τοπικά και γενικότερα προβλήματα του Ε.Σ.Υ. με σκοπό την ενημέρωση της τοπικής κοινωνίας, χαρακτηρίζεται εχθρική και συκοφαντική και ως εκ τούτου, απαγορεύεται.
Οι ενέργειες του εν λόγω προέδρου, όπως είναι φανερό, διαταράσσουν τη λειτουργία του νοσοκομείου, εμποδίζουν το ήδη επιβαρημένο έργο των υγειονομικών λειτουργών και καταστρατηγούν κατάφωρα και κατ'εξακολούθηση τα κατακτημένα πολιτικά δικαιώματα των εργαζομένων, γι'αυτό ερωτάται ο κύριος Υπουργός, αν προτίθεται να πάρει μέτρα και ποια για την προστασία των δικαιωμάτων και των συνδικαλιστικών ελευθεριών των γιατρών;
Θα προχωρήσει στην άμεση αντικατάστασή του, ώστε να αποκατασταθεί η καλή λειτουργία του νοσοκομείου και να υπάρξει το αναγκαίο για το δύσκολο έργο που επιτελούν οι γιατροί, κλίμα ηρεμίας και εμπιστοσύνης;".
Ο Υφυπουργός Υγείας και Πρόνοιας κ.Μανώλης Σκουλάκης έχει το λόγο.
ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Ευχαριστώ, κύριε Πρόεδρε.
Κυρίες και κύριοι συνάδελφοι, απαντώντας στην επίκαιρη ερώτηση του αγαπητού συναδέλφου κ. Αγγουράκη, σχετικά με την, όπως την χαρακτηρίζει εκείνος, απαράδεκτη συμπεριφορά του Προέδρου του Διοικητικού Συμβουλίου του Νοσοκομείου Γιαννιτσών και του Κέντρου Υγείας Κρύας Βρύσης, απέναντι στους εργαζόμενους, θέλω να παρατηρήσω τα εξής:
'Ολα όσα αναφέρετε -και με τους χαρακτηρισμούς που δίδετε για τη λειτουργία του νοσοκομείου, δεν ανταποκρίνονται στην πραγματικότητα. Εκείνο που είναι σίγουρο είναι ότι, μετά την ανάληψη των καθηκόντων αυτού του συγκεκριμένου προέδρου, το νοσοκομείο έχει μπει σε μια νέα πορεία, έχουν αναβαθμιστεί κατά κοινή ομολογία οι παρεχόμενες υπηρεσίες υγείας στην περιοχή και από ό,τι φαίνεται και από την περιγραφή που εσείς κάνετε, αλλά και από τα στοιχεία που έχω συλλέξει, δύο γιατροί συγκεκριμένοι από τους ογδόντα, φαίνεται ότι δεν δέχονται την εφαρμογή του νόμου στο νοσοκομείο.
Θα σας περιγράψω, τι συνέλεξα εγώ από την έρευνα που έκανα, όσον αφορά τη συγκεκριμένη καταγγελία. Στις 7.11.97 και ενώ οι γιατροί απεργούσαν, ο γιατρός του Κέντρου Υγείας Κρύας Βρύσης κ. Θεοδοσίου, παρ'ότι ήταν προσωπικό ασφαλείας απεχώρησε από την υπηρεσία του, πριν από τη λήξη της, απουσιάζοντας αδικαιολόγητα από αυτή, δίχως νόμιμη άδεια και ενημέρωση των προϊσταμένων του. Μάλιστα -ακούστε το αυτό- προς δικαιολόγηση αυτής της απουσίας στη συνέχεια ενεφάνισε δελτίο εξόδου, το οποίο υπέγραφε ο Διευθυντής του Κέντρου Υγείας, ο οποίος όμως τη συγκεκριμένη ημερομηνία -έχω τα στοιχεία εδώ- απουσίαζε με άδεια αιμοδοσίας.
Κατόπιν αυτού, ο πρόεδρος του νοσοκομείου, σύμφωνα με τα νόμιμα προβλεπόμενα, κάλεσε σε απολογία το γιατρό και τον ρώτησε, γιατί έφυγε και πώς έφυγε και άφησε ακάλυπτο τελείως το Κέντρο Υγείας, χωρίς να υπάρχει κανένας γιατρός.
Αυτά εγώ έχω συλλέξει, από όλα αυτά τα στοιχεία που έχετε καταθέσει με την επίκαιρη ερώτησή σας.
Και έρχομαι να σας ρωτήσω, αγαπητέ συνάδελφε: Δέχεται εδώ μέσα κανείς...
ΠΡΟΕΔΡΟΣ (Απόστολος Κακλαμάνης): Το ερώτημα είναι προφανώς ρητορικό, γιατί εσείς ερωτάσθε.
ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Ναι, είναι ασφαλώς ρητορικό, κύριε Πρόεδρε.
Δεχόμαστε εμείς εδώ να εγκαταλείπει ένας γιατρός την υπηρεσία του, ενώ είναι γιατρός ασφαλείας και να μένει ακάλυπτο το Κέντρο Υγείας; Για όνομα του Θεού!
Αυτό ήταν όλο. Αν έχετε άλλα στοιχεία να τα καταθέσετε, γιατί από την περιγραφή εν πάση περιπτώσει, που έχετε κάνει και από τα στοιχεία που έχω συλλέξει, δεν αποδεικνύεται η απαράδεκτη συμπεριφορά, δεν αποδεικνύεται η αντισυνδικαλιστική στάση. Ευχαριστώ.
ΠΡΟΕΔΡΟΣ (Απόστολος Κακλαμάνης): Ο κ. Αγγουράκης έχει το λόγο.
ΧΑΡΑΛΑΜΠΟΣ ΑΓΓΟΥΡΑΚΗΣ: Ευχαριστώ, κύριε Πρόεδρε.
Δυστυχώς, ο κύριος Υπουργός θα μπορούσε να έμπαινε στον κόπο να έψαχνε λίγο περισσότερο τα όσα καταγγέλλουμε για τα συμβάντα στο Νοσοκομείο των Γιαννιτσών.
'Οπως έχουμε εμείς τα χέρια μας μια απόφαση της γενικής συνέλευσης των γιατρών του εν λόγω νοσοκομείου, με ημερομηνία 8 Δεκεμβρίου, φαντάζομαι ότι θα ήταν πολύ εύκολο και για τις υπηρεσίες του Υπουργείου Υγείας να έχουν στα χέρια τους το συγκεκριμένο έγγραφο.
Επειδή έθεσε ο κύριος Υπουργός ένα ρητορικό ερώτημα, θα πω ότι μάλλον δεν πρέπει να απευθύνεται αυτό το ερώτημα στο Κομμουνιστικό Κόμμα Ελλάδας, που στην Αίθουσα αυτή και όπου βρεθεί και όπου σταθεί, προσπαθεί να δώσει τον καλύτερο εαυτό του για να βελτιωθούν οι ούτως ή άλλως, πενιχρές, κατά τη γνώμη μας, υπηρεσίες υγείας. Εφόσον υπάρχουν τέτοιου είδους περιστατικά, ο κύριος Υπουργός ξέρει ότι ποτέ το κόμμα μας δεν τα έχει καλύψει.
Αλλά δεν μιλάμε γι'αυτά τα γεγονόντα, κύριε Πρόεδρε. Μιλάμε για απαράδεκτες ενέργειες του προέδρου του εν λόγω νοσοκομείου, για ενέργειες με πολιτικούς χαρακτηρισμούς ότι ο συγκεκριμένος κύριος δεν δέχεται Κιρκοφλωράκηδες στο Νοσοκομείο του, μιλάμε για ενέργειες σε βάρος και άλλων συνδικαλιστών και μιλάμε για μέλη της νοσοκομειακής επιτροπής του εν λόγω νοσοκομείου.
(Στο σημείο αυτό, την Προεδρική 'Εδρα καταλαμβάνει ο
 



  








Σελίδα 3117 
Α'Αντιπρόεδρος της Βουλής κ. ΠΑΝΑΓΙΩΤΗΣ Ν. ΚΡΗΤΙΚΟΣ)
Μιλάμε για ενέργειες που έγιναν εντελώς τυχαία την εποχή που γινόντουσαν οι απεργιακές κινητοποιήσεις των γιατρών στο συγκεκριμένο νοσοκομείο και σκόπευαν να στηρίξουν αυτούς τους αγώνες. Μιλάμε για μια σειρά από ενέργειες, όπως τις έχουμε περιγράψει, τρομοκράτησης και φίμωσης της πολιτικής έκφρασης των γιατρών. Μιλάω για δύο συγκεκριμένα περιστατικά στο συγκεκριμένο νοσοκομείο, για τα οποία βεβαίως ο κύριος Υπουργός -δεν ξέρω για ποιο λόγο -απέφυγε να πάρει οποιαδήποτε θέση.
Εν πάση περιπτώσει θα ήθελα να πω, κύριε Πρόεδρε, ότι εμείς θα επανέλθουμε στο θέμα αυτό. Το θεωρούμε πάρα πολύ σοβαρό και πολύ σημαντικό. Μας κάνει εντύπωση το γεγονός, ότι ο Υπουργός τόσο εύκολα καλύπτει αυτήν την ενέργεια του συγκεκριμένου προέδρου του νοσοκομείου και είναι προφανές, ότι δεν μιλάμε για το συγκεκριμένο περιστατικό στο οποίο αναφέρθηκε. Μιλάμε για ενέργειες που έγιναν μετά το Νοέμβρη, μιλάμε για ενέργειες που έγιναν στις 1, 3, 4 και 8 του Δεκέμβρη. Μιλάμε γι' αυτήν την περίοδο, όπου σε βάρος και άλλων μελών της επιτροπής του συγκεκριμένου νοσοκομείου υπήρχαν απειλές ότι θα απολυθούν, μόνο και μόνο γιατί είχαν άλλη άποψη και νομίζω ότι καλά έκαναν, όσον αφορά το σύστημα υγείας και την ανάγκη υπεράσπισής του.
Ευχαριστώ πολύ.
ΠΡΟΕΔΡΕΥΩΝ (Παναγιώτης Ν. Κρητικός): Ο κύριος Υφυπουργός έχει το λόγο.
ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Κύριε Πρόεδρε, νομίζω ότι ήμουν ξεκάθαρος. Είπα ότι από τα στοιχεία που έχετε καταθέσει και από τα στοιχεία που εγώ συνέλεξα, προκύπτει, ότι η αντιπαράθεση μεταξύ των δύο γιατρών και της διοίκησης και συγκεκριμένα του προέδρου του νοσοκομείου, ξεκίνησε από το ότι ένας γιατρός που ήταν προσωπικό ασφαλείας σε ημέρα απεργίας των γιατρών εγκατέλειψε τη θέση του αδικαιολόγητα και άφησε το Κέντρο Υγείας ακάλυπτο από ιατρικής πλευράς. Εάν έτσι έχουν τα γεγονότα αγαπητέ συνάδελφε, έχει δίκιο ο προέδρος. Εγώ το μόνο που θέλω να σας διαβεβαιώσω είναι, ότι θα το ψάξω παραπέρα το θέμα, αλλά θα παρακαλέσω και σας να το ψάξετε. Διότι απ' ό,τι γνωρίζω η κ. Μπόσκου και τέσσερα στελέχη του κόμματός σας επεσκέφθησαν το νοσοκομείο και όταν συζήτησα με τον πρόεδρο και τα άλλα μέλη του διοικητικού συμβουλίου, δεν εξέφρασαν καμία άποψη, ούτε είπαν αυτά τα οποία εσείς επικαλείσθε εδώ. Εν πάση περιπτώσει, να συμφωνήσουμε σε κάτι, ότι και σεις και μεις θέτομε -καλή είναι η απεργία, δικαίωμα ιερό- πάνω απ' όλα την υγεία των πολιτών. Εάν συμφωνήσουμε σ' αυτό, βεβαίως...
ΧΑΡΑΛΑΜΠΟΣ ΑΓΓΟΥΡΑΚΗΣ: Εσείς έχετε το μαχαίρι και το πεπόνι, όχι εμείς.
ΠΡΟΕΔΡΕΥΩΝ (Παναγιώτης Ν. Κρητικός): Σας παρακαλώ.
ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): 'Οχι, όχι. Δεν πρέπει επ' ουδενί και με κανένα τρόπο, κανένας γιατρός, κανένας λειτουργός της υγείας, όταν είναι προσωπικό ασφαλείας να εγκαταλείπει τη θέση του αδικαιολόγητα. Αυτό είναι ξεκάθαρο.
ΧΑΡΑΛΑΜΠΟΣ ΑΓΓΟΥΡΑΚΗΣ: Δεν μιλάμε γι' αυτό, αλλού είναι τα προβλήματα.
ΠΡΟΕΔΡΕΥΩΝ (Παναγιώτης Ν. Κρητικός): Σας παρακαλώ, μην παρεμβαίνετε.
Τέταρτη είναι η με αριθμό 564/10.12.97 επίκαιρη ερώτηση του Βουλευτή του Συνασπισμού της Αριστεράς και της Προόδου κ. Ευάγγελου Αποστόλου προς τον Υπουργό Περιβάλλοντος- Χωροταξίας και Δημοσίων 'Εργων, σχετικά με την καθυστέρηση κατασκευής του δρόμου Χαλκίδας - Λίμνης στην Εύβοια κλπ.
Η ερώτηση του κυρίου συναδέλφου έχει ως εξής:
"Η Βορειοκεντρική Εύβοια συνδέεται με την πρωτεύουσα του νομού, τη Χαλκίδα με ένα και μοναδικό δρόμο, ανεπίδεκτο ανακατασκευής και καταδικασμένο παλαιό απολίθωμα οδοποιίας.
'Εχει κριθεί και αποφασισθεί ότι η λύση στο πρόβλημα είναι η κατασκευή του εθνικού δρόμου Χαλκίδα - Λίμνη - Αιδηψός. Δυστυχώς, μέχρι σήμερα έχει κατασκευαστεί μόνο το τμήμα Λίμνη - Αιδηψός, ενώ το τμήμα Λίμνη - Χαλκίδα, που έχει χωριστεί σε διάφορα υποτμήματα, καθυστερεί εντελώς αδικαιολόγητα. Είναι χαρακτηριστικό ότι μέχρι σήμερα δεν έχουν ανατεθεί όλες οι μελέτες κατασκευής του έργου, αλλά και αυτές ακόμη που έχουν ανατεθεί, καθυστερούν αδικαιολόγητα.
Επειδή:
1. Ο δρόμος Χαλκίδας - Λίμνης αποτελεί από απόψεως μελετών ένα ενιαίο σύνολο. Και 
2. Οι κάτοικοι της Βορειοκεντρικής Εύβοιας υποψιάζονται ότι η καθυστέρηση και ο πολυτεμαχισμός του έργου εξυπηρετούν άλλες σκοπιμότητες, 
Ερωτάται ο κύριος Υπουργός:
Γιατί καθυστερούν οι εργασίες κατασκευής δρόμου Λίμνης - Χαλκίδας και τι μέτρα προτίθεται να πάρει, για την έγκαιρη ολοκλήρωσή του;".
Ο Υφυπουργός Εσωτερικών, Δημόσιας Διοίκησης και Αποκέντρωσης κ. Παπαδήμας έχει το λόγο.
ΛΑΜΠΡΟΣ ΠΑΠΑΔΗΜΑΣ (Υφυπουργός Εσωτερικών, Δημόσιας Διοίκησης και Αποκέντρωσης): Κύριε Πρόεδρε, ο δρόμος για τον οποίο ερωτά ο συνάδελφος δεν είναι ασφαλώς -και το ξέρει και ο ίδιος- εθνικός δρόμος. Εθνική οδός Χαλκίδας - Αιδηψού είναι η οδός Χαλκίδας - Ιστιαίας - Αιδηψού και όχι η οδός Χαλκίδα - Λίμνη - Αιδηψός, η οποία είναι νομαρχιακού επιπέδου.
Αυτός ο δρόμος είναι πράγματι σημαντικός όταν θα ολοκληρωθεί. 'Ενα κομμάτι του, όπως ανέφερε και ο συνάδελφος, έχει ήδη κατασκευαστεί από τη Λίμνη μέχρι την Αιδηψό. Από τα υπόλοιπα κομμάτια για το τμήμα Ψαχνά-Πολιτικά εκπονείται πλήρης μελέτη, η οποία χρηματοδοτείται από το ειδικό αναπτυξιακό πρόγραμμα, μέσα από την ΣΑΕ 0,56 του ΥΠΕΘΟ και με έναν προϋπολογισμό πενήντα εκατομμυρίων (50.000.000).
Το κομμάτι Πολιτικά-Δάφνη έχει προμελέτη και ήδη εντάσσεται για ανάθεση η οριστική μελέτη. Και για το κομμάτι Δάφνη-Λίμνη έχει διακηρυχθεί η ανάθεση της μελέτης περιβαντολογικών επιπτώσεων και η γεωτεχνική μελέτη με έναν προϋπολογισμό είκοσι πέντε εκατομμυρίων (25.000.000).
Αυτές οι μελέτες οπωσδήποτε θα ολοκληρωθούν πολύ σύντομα. Σ' αυτήν τη φάση το δύσκολο είναι να εξασφαλιστούν οι πιστώσεις για ένα έργο εξαιρετικά δύσκολης κατασκευής και πολύ χρηματοβόρο. Αντιλαμβάνεσθε ότι δεν είναι δυνατόν να αντιμετωπισθεί από πιστώσεις νομαρχιακού προγράμματος. Αυτό θα πρέπει να ενταχθεί μέσα σε ένα εθνικό πρόγραμμα. Και επειδή από το δεύτερο Κοινοτικό Πλαίσιο Στήριξης τα κονδύλια και τα εθνικά και τα κοινοτικά είναι δεσμευμένα στο συγκεκριμένο πρόγραμμα που υλοποιείται αυτήν τη στιγμή, η προοπτική ένταξης για ολοκλήρωση του έργου θα προκύψει από το τρίτο Κοινοτικό Πλαίσιο Στήριξης το οποίο θα ξεκινήσει η διαπραγμάτευσή του τώρα και η υλοποίησή του από το 2000.
ΠΡΟΕΔΡΕΥΩΝ (Παναγιώτης Ν. Κρητικός): Ο κ. Αποστόλου έχει το λόγο.
ΕΥΑΓΓΕΛΟΣ ΑΠΟΣΤΟΛΟΥ: Κύριε Υπουργέ, αναγνωρίζετε και σεις τη ζωτικής σημασίας εκτέλεση του συγκεκριμένου έργου, αλλά δυστυχώς η απάντησή σας μας απογοήτευσε. Είναι μια απάντηση της συνέχειας όλων των απαντήσεων που δίνουν οι κυβερνήσεις την τελευταία εικοσαετία για το συγκεκριμένο δρόμο και που δείχνουν την αδιαφορία τους για το νομό μας.
Η μελέτη του συγκεκριμένου δρόμου έχει γίνει το 1980 και έχει εγκριθεί το 1982. Σ' αυτή μάλιστα τη μελέτη είχε αναδειχθεί και η υπεροχή του συγκεκριμένου οδικού άξονα απέναντι των άλλων εναλλακτικών λύσεων του εθνικού δρόμου Αθήνας-Θεσσαλονίκης, αφού συντόμευε κατά ογδόντα ένα χιλιόμετρα τη συγκεκριμένη απόσταση. 
'Ερχομαι όμως σ' αυτό που λέμε δρόμος τοπικής σημασίας. Είναι πολύ μεγάλης σημασίας αρκεί να σας αναφέρω, ότι υπάρχει μια συντόμευση της απόστασης κατά τριάντα τρία χιλιόμετρα. Και το κομμάτι που σήμερα η διάνοιξή του θα δημιουργήσει τις προϋποθέσεις για να ολοκληρωθεί ο δρόμος
 



  








Σελίδα 3118 
είναι αυτό της Λίμνης-Νεροτριβιάς.
Για το συγκεκριμένο κομμάτι υπάρχει οριστική μελέτη από το 1989 και τεχνοοικονομική και σχετικά με το κτηματολόγιο και έχουν ήδη ξεκινήσει με μεγάλη βέβαια καθυστέρηση. Βέβαια, η ευθύνη η δική σας είναι μεγάλη, γιατί μετά από τόσα χρόνια άρχισε σήμερα η περιβαντολογική μελέτη. Θα ολοκληρωθεί όμως εντός του πρώτου εξαμήνου 1998 και επομένως από άποψη ωριμότητας μπορεί από τώρα να εξασφαλιστεί η χρηματοδότηση του έργου.
Κύριε Υπουργέ, ο προϋπολογισμός του βάσει επικαιροποιημένων τιμών του 1997, ανέρχεται σε δεκατρία δισεκατομμύρια (13.000.000.000). Τα χρήματα αυτά απ' την εξοικονόμηση του χρόνου και των καυσίμων μπορούν ακόμη και σε πέντε χρόνια να αποσβεστούν.
Επιτέλους κύριε Υπουργέ, επειδή και σεις γνωρίζετε, σαν Βουλευτής που εκλέγεσθε στην ίδια περιφέρεια, ότι όντως ο νομός της Εύβοιας έχει χορτάσει από υποσχέσεις ειδικά προεκλογικές, περιμένουμε και εμείς κάποια λύση. 
ΠΡΟΕΔΡΕΥΩΝ (Παναγιώτης Ν. Κρητικός): Ο κύριος Υφυπουργός έχει το λόγο.
ΛΑΜΠΡΟΣ ΠΑΠΑΔΗΜΑΣ (Υφυπουργός Εσωτερικών, Δημόσιας Διοίκησης και Αποκέντρωσης): Κύριοι συνάδελφοι, ασφαλώς και δεν αμφισβητείται η σημαντικότητα του συγκεκριμένου δρόμου ο οποίος, όπως είπα, είναι νομαρχιακού ενδιαφέροντος, δεν είναι εθνικού επιπέδου δρόμος. Παρόλα αυτά η Κυβέρνηση και η Νομαρχιακή Aυτοδιοίκηση συνεργάζονται, ώστε να μπορέσουν να λύσουν κατά τον καλύτερο δυνατό τρόπο το πρόβλημα.
Οι μελέτες δεν έχουν ολοκληρωθεί για να αναδείξουν αν ο προϋπολογισμός είναι πραγματικά δεκατρία δισεκατομμύρια (13.000.000.000) όπως λέτε. Και αυτός ο προϋπολογισμός αν είχε συνταχθεί πριν ολοκληρωθούν οι μελέτες, υπάρχει η πληροφορία ότι στην περιοχή που είναι το όρος Κανδύλι, η κατασκευή πρέπει να έχει εναλλακτική χάραξη σε κάποιο σημείο να υπάρξει και σήραγγα, από την οποία θα περάσει ο δρόμος. Αυτό ανεβάζει το κόστος του έργου, αλλά εγώ δεν συζητώ ποιο θα είναι το οριστικό κόστος. Και με το κόστος των δεκατριών δισεκατομμυρίων (13.000.000.000) είναι αδύνατον να εξευρεθούν χρήματα τη στιγμή που όλοι οι πόροι οι εθνικοί και οι κοινοτικοί είναι δεσμευμένοι στο δεύτερο Κοινοτικό Πλαίσιο Στήριξης. Η προοπτική ένταξής του στο τρίτο Κοινοτικό Πλαίσιο Στήριξης, είναι μια προοπτική πολύ πιθανή.
'Οπως ξέρετε το πρόγραμμα αυτό δεν συντάσσεται μέσα στα Υπουργεία. Είναι έντονο το στοιχείο της συμμετοχής της Αυτοδιοίκησης πρώτου και δεύτερου βαθμού, μέσα από τις διαδικασίες του δημοκρατικού προγραμματισμού.
Πιστεύω, λοιπόν, επειδή πραγματικά έχω την προσωπική αντίληψη από τα περιφερειακά συμβούλια, ότι η Εύβοια βάζει πολύ έντονα αυτό το θέμα, ότι θα είναι ένα από τα πρώτα έργα της Εύβοιας που θα ενταχθούν στο τρίτο Κοινοτικό Πλαίσιο Στήριξης.
ΠΡΟΕΔΡΕΥΩΝ (Παναγιώτης Ν. Κρητικός): Πέμπτη είναι η με αριθμό 566/10.12.97 επίκαιρη ερώτηση του Βουλευτή του Δημοκρατικού Κοινωνικού Κινήματος κ. Ιωάννη Δημαρά προς τους Υπουργούς Υγείας και Πρόνοιας, Εθνικής Οικονομίας και Οικονομικών, σχετικά με την οικονομική επιχορήγηση του Κέντρου Θεραπείας Εξαρτημένων Ατόμων (ΚΕ.ΘΕ.Α.), την υλοποίηση των προγραμμάτων κλπ.
O κ. Δημαράς έχει το λόγο. Απών. Διαγράφεται η ερώτηση λόγω απουσίας του ερωτώντος συναδέλφος.
Εισερχόμαστε στη συζήτηση επικαίρων ερωτήσεων δευτέρου κύκλου.
Πρώτη είναι η με αριθμό 556/9.12.97 επίκαιρη ερώτηση του Βουλευτή του Σοσιαλιστικού Κινήματος κ. Εμμανουήλ Μπεντενιώτη προς τους Υπουργούς Εθνικής Οικονομίας και Οικονομικών, Ανάπτυξης, σχετικά με τη λήψη μέτρων ανάπτυξης και εκσυγχρονισμού των Λουτροπηγών Μεθάνων, η οποία διαγράφεται λόγω κωλύματος του ερωτωμένου Υπουργού και θα επανακατατεθεί.
Δεύτερη είναι η με αριθμό 574/10.12.97 επίκαιρη ερώτηση του Βουλευτή της Νέας Δημοκρατίας κ. Αντωνίου Φούσα προς τον Υπουργό Υγείας και Πρόνοιας, σχετικά με τη λήψη μέτρων επίλυσης διοικητικών προβλημάτων του Πανεπιστημιακού Νοσοκομείου Ιωαννίνων κλπ.
Η ερώτηση σε περίληψη έχει ως εξής:
"Εδώ και μερικούς μήνες με δύο χαρακτηριστικά γεγονότα, σχετικά με τη διοίκηση του Πανεπιστημιακού Νοσοκομείου Ιωαννίνων δημιουργήθηκε στους κόλπους του μεγάλη αναστάτωση και βεβαίως, όπως καταγγέλλεται, αδυναμία να ανταποκριθεί στους υψηλούς στόχους και σκοπούς του και συγκεκριμένα:
1. 'Εντονα απασχολεί τον ημερήσιο τοπικό Τύπο και την κοινή γνώμη ένα τεράστιο πρόβλημα του Π.Π.Γ.Ν.Ι. αναφορικά με το θέμα του διοικητικού διευθυντού του και τα συμβαίνοντα στις διάφορες υπηρεσίες. Θύελλα ανακοινώσεων και καταγγελιών από πολλές πλευρές και ένας μεγάλος θόρυβος έχει ξεσπάσει στο εάν τηρήθηκαν και τηρούνται οι νόμιμες διαδικασίες των διαφόρων ευεργετημάτων στο διοικητικό διευθυντή του νοσοκομείου (προσαύξηση αποδοχών κατά 70%, χορήγηση επιδόματος μεταπτυχιακών σπουδών, χορήγηση βαθμών κλπ.)
2. Προ διμήνου περίπου τοποθετήθηκε ως πρόεδρος του Δ.Σ. του Π.Π.Γ.Ν.Ι. ο κ. Βασίλειος Παπαευθυμίου καθηγητής πανεπιστημίου, βεβαίως αποκλειστικής απασχόλησης, αλλά προ ημερών υπέβαλε την παραίτησή του από τη θέση αυτή λόγω ασυμβιβάστου απορρέοντος εκ της καθηγητικής του ιδιότητας. Γεννάται όμως το μέγα ερώτημα, εάν το πρόβλημα αυτό ήταν στους αρμόδιους πράγματι άγνωστο πριν από δύο μήνες ή παίζονται και εδώ εσωκομματικά παιχνίδια ή η ανευθυνότητα δεν έχει προηγούμενο.
Κατόπιν των ανωτέρω ερωτάται ο κύριος Υπουργός Υγείας και Πρόνοιας.
1. Εάν είναι γνώστης της τραγελαφικής αυτής καταστάσεως από πλευράς διοικήσεως του Π.Π.Γ.Ν.Ι. και ειδικότερα για το διοικητικό διευθυντή.
2. Ποιος είναι υπεύθυνος και για ποιο λόγο τοποθετήθηκε ως πρόεδρος του Δ.Σ. του νοσοκομείου ο καθηγητής κ. Παπαευθυμίου ενώ είχε κώλυμα ως καθηγητής για τη θέση αυτή.
3. Σε ποιες άμεσες ενέργειες προτίθεται να προβεί για την αποκατάσταση από πλευράς διοικήσεως της ομαλής λειτουργίας του νοσοκομείου".
Ο κύριος Υφυπουργός έχει το λόγο.
EMΜΑΝOYΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Κύριε Πρόεδρε, σχετικά με τα θέματα τα οποία θίγει με την επίκαιρη ερώτησή του ο αγαπητός συνάδελφος κ. Φούσας, αναφορικά με το Πανεπιστημιακό Νοσοκομείο Ιωαννίνων, έχω να πω τα εξής, σύμφωνα με τα στοιχεία που το Υπουργείο συνέλεξε και σήμερα και χθες από τη διοίκηση και τους υπευθύνους του νοσοκομείου.
Αναφορικά με το θέμα του διοικητικού διευθυντή, σύμφωνα με την απόφαση του διοικητικού συμβουλίου του νοσοκομείου, όλες οι πράξεις που έγιναν σχετικά με το διοικητικό διευθυντή είναι νόμιμες. Η νομιμότητα όλων των διοικητικών πράξεων που έχουν σχέση με τη φοίτηση του διοικητικού διευθυντή του νοσοκομείου στην Εθνική Σχολή Δημόσιας Υγείας (ΕΣΔΥ) και τα εξ αυτής απορρέοντα δικαιώματα προσαύξηση αποδοχών, αποδεικνύεται από τα όσα περιλαμβάνονται στην απόφαση την οποία έχω μπροστά μου.
Τι λέει η απόφαση; Λέγει ότι καλώς ο διευθυντής του νοσοκομείου κ. Κρανάς, ύστερα από την απόφαση του Δ.Σ., φοίτησε στην ΕΣΔΥ κατά το ακαδημαϊκό έτος 1994-1995 στο τμήμα διοικητικών διευθυντών νοσοκομείων, διοίκηση υπηρεσιών υγείας και πήρε το πτυχίο ως πτυχιούχος της Ανωτάτης Σχολής του Παντείου Πανεπιστημίου. Ανακηρύχθηκε πτυχιούχος με την 39/95 απόφαση του συλλόγου των καθηγητών της ΕΣΔΥ και του απενεμήθηκε το πτυχίο του διοικητικού διευθυντή των νοσοκομείων, το οποίο σύμφωνα με τη βεβαίωση τάδε της ΕΣΔΥ και σύμφωνα με το άρθρο 3 παράγραφος 2 του ν. 2194 αποτελεί μεταπτυχιακό τίτλο σπουδών. Και λέγει στη συνέχεια ότι ο υπάλληλος αυτός, μετά την απόκτηση του
 



  








Σελίδα 3119 
πτυχίου, υπέβαλε αίτηση ζητώντας προσαύξηση των αποδοχών ως εκ του νόμου προβλέπεται και ό,τι επακολούθησε είναι σύμφωνα με τις κείμενες διατάξεις.
'Οσον αφορά το δεύτερο ερώτημά σας για την τοποθέτηση ως προέδρου στο Δ.Σ. του νοσοκομείου του κ. Παπαευθυμίου, Καθηγητή Πανεπιστημίου, ο οποίος τώρα μετά την ψήφιση του νόμου αναγκάστηκε να παραιτηθεί, η απάντηση είναι ότι ο κύριος καθηγητής διορίστηκε ως πρόεδρος στις 24.7.97 και όπως γνωρίζετε εσείς καλύτερα από μένα ο νόμος του Υπουργείου Παιδείας ψηφίστηκε 23.10.97. Το κώλυμα δηλαδή, δεν υπήρχε όταν διορίστηκε ως πρόεδρος.
ΠΡΟΕΔΡΕΥΩΝ (Παναγιώτης Ν. Κρητικός): Ο κ. Φούσας έχει το λόγο.
ΑΝΤΩΝΙΟΣ ΦΟΥΣΑΣ: Κύριε Πρόεδρε, εδώ και τρεις μήνες, οφείλω να σας πω, ότι οι εφημερίδες των Ιωαννίνων ασχολούνται μόνιμα και καθημερινά με το πρόβλημα του Νοσοκομείου Ιωαννίνων το οποίο έχει μεγάλη προσφορά και μεγάλη αποστολή.
Το ένα πρόβλημα είναι τι συμβαίνει με το διοικητικό διευθυντή. Ειδικότερα για το διοικητικό διευθυντή, πρέπει να σας πω, χωρίς να έχουμε κανένα πρόβλημα με το συγκεκριμένο άνθρωπο, ότι καθημερινά γράφουν οι εφημερίδες. Αναφέρομαι σε ένα από τα δημοσιεύματα. "Κατ'αρχήν"- λέγει-"να σημειώσουμε σχετικά με το θέμα της διαταγής ενέργειας ελέγχου από το Γενικό Λογιστήριο του Κράτους, τρία σχόλια κλπ".
Δηλαδή, κύριε Υπουργέ, έχει διαταχθεί έλεγχος από το Γενικό Λογιστήριο του Κράτους και σεις ως Υπουργείο δεν το γνωρίζετε; Δεν σας το γνώρισε η διοίκηση του νοσοκομείου; Σας λέγω, λοιπόν, αναφορικά με το θέμα αυτό ότι έτσι και αλλιώς στα Γιάννενα υπάρχει ζήτημα. Αβάσιμο ή βάσιμο δεν το γνωρίζω. Πρέπει να δώσετε μια ξεκάθαρη απάντηση και να μη αρκείστε μόνο, επιτρέψτε μου να σας πω, στο τι σας απαντά το Νοσοκομείο Ιωαννίνων.
Αναφορικά τώρα με το δεύτερο θέμα οφείλω να σας πω ότι η απάντησή σας δεν με ικανοποίησε. Δεν ικανοποιεί ούτε το Δ.Σ. του νοσοκομείου, ούτε τους ασθενείς ούτε τους υπαλλήλους, διότι είναι γνωστό ότι τον Ιούλιο του 1997 διορίστηκε ως πρόεδρος ο Καθηγητής Πανεπιστημίου, κ. Παπαευθυμίου. Είναι γνωστός ο νεώτερος νόμος του Υπουργείου Παιδείας, αλλά είναι εξίσου γνωστό ότι υπάρχει τώρα μέγα θέμα, αφού έχει ήδη παραιτηθεί και δεν υπάρχει πρόεδρος.
Και πρέπει να σας πω ότι δεν μου απαντήσατε, ως θα είχατε υποχρέωση, τι σκοπεύει το Υπουργείο σας να κάνει. Ποια άποψη έχει; Υπάρχει ασυμβίβαστο για τον κ. Παπαευθυμίου; Ναι ή όχι; Και δεν αναφέρομαι στο συγκεκριμένο πρόσωπο, ως πρόσωπο, αλλά ως πρόεδρο του νοσοκομείου. Επιτέλους, έχει το νοσοκομείο πρόεδρο, εν όψει μάλιστα και του προβλήματος του κ. Ζυγούρη, ο οποίος είναι αντιπρόεδρος, αλλά θα έπρεπε να είναι στην Κόνιτσα;
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή).
Μισό λεπτό, κύριε Πρόεδρε.
Υπάρχει ένα μέγα θέμα διοίκησης, γενικότερα, του νοσοκομείου.
Τέλος, πρέπει να σας πω ότι οι φήμες οργιάζουν στα Γιάννενα, ότι δηλαδή, εσωκομματικά παιχνίδια και μαχαιρώματα του ΠΑΣΟΚ παίζονται και ως προς τη διοίκηση του νοσοκομείου και ως προς το διευθυντή και ως προς τον πρόεδρο του νοσοκομείου.
ΠΡΟΕΔΡΕΥΩΝ (Παναγιώτης Ν. Κρητικός): Ο κύριος Υφυπουργός έχει το λόγο.
ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Εγώ απέφυγα να αναφερθώ σ' αυτά που λέτε περί μαχαιρωμάτων. Δεν υπάρχει τίποτα τέτοιο, κύριε συνάδελφε. Σας είπα ότι όταν διορίστηκε πρόεδρος του νοσοκομείου ο κύριος καθηγητής, δεν είχε ψηφισθεί ο νόμος του κ. Αρσένη. Μετά προέκυψε το κώλυμα, υπέβαλε παραίτηση και ασφαλώς και θα διορισθεί άλλος πρόεδρος. 'Ετσι θα αφήσουμε το νοσοκομείο;
'Οσον αφορά το θόρυβο τον οποίο επικαλείστε, εγώ έψαξα τι θόρυβος υπάρχει. Υπάρχει μία ανώνυμη καταγγελία στο Γενικό Λογιστήριο, η οποία στη συνέχεια ήρθε στο Υπουργείο Υγείας -και εμείς το Υπουργείο Υγείας στείλαμε αυτήν την ανώνυμη καταγγελία- και στη συνέχεια εδόθη απάντηση από το διοικητικό συμβούλιο του νοσοκομείου, η οποία δημοσιεύθηκε στις εφημερίδες και καλώς δημοσιεύθηκε. Αυτός ήταν ο μοναδικός θόρυβος. Η απάντηση του διοικητικού συμβουλίου του νοσοκομείου.
Νομίζω ότι το θέμα μάλλον έχει λήξει, εκτός εάν φρεσκαριστεί σήμερα με την επίκαιρη ερώτηση την οποία υποβάλλατε. Για εμάς το νοσοκομείο - και χαίρομαι που και εσείς το αναγνωρίζετε πολλές φορές- είναι από τα καλά νοσοκομεία της χώρας, έχει καλούς επιστήμονες, καλούς λειτουργούς υγείας, καλούς διοικητικούς, καλούς διοικούντες και προσφέρει υψηλές υπηρεσίες υγείας στο λαό των Ιωαννίνων και όχι μόνο.
ΠΡΟΕΔΡΕΥΩΝ (Παναγιώτης Ν. Κρητικός): Τρίτη είναι η με αριθμό 573/10.12.97 επίκαιρη ερώτηση του Βουλευτή του Κομμουνιστικού Κόμματος Ελλάδος κ. Απόστολου Τασούλα προς τον Υπουργό Περιβάλλοντος, Χωροταξίας και Δημοσίων 'Εργων, σχετικά με τη λειτουργία του εργοστασίου ΕΛΒΙΕΞ στην περιοχή των Ιωαννίνων, τη μόλυνση με τοξικές ουσίες του εδάφους και του υδροφόρου ορίζοντα κλπ., η οποία διαγράφεται λόγω κωλύματος του ερωτωμένου κυρίου Υπουργού.
Τέταρτη είναι η με αριθμό 565/10.12.97 επίκαιρη ερώτηση της Βουλευτού του Συνασπισμού της Αριστεράς και της Προόδου κ. Στέλλας Αλφιέρη προς τον Υπουργό Μεταφορών και Επικοινωνιών, σχετικά με τις παράνομες προσλήψεις προσωπικού στη θυγατρική εταιρεία του Οργανισμού Τηλεπικοινωνιών Ελλάδος (Ο.Τ.Ε.) COSMOTE κλπ. η οποία έχει ως εξής:
"Με το ν. 2527/97, που τροποποίησε το ν. 2190/94, έγιναν συγκεκριμένες ρυθμίσεις για τις προσλήψεις προσωπικού στις θυγατρικές επιχειρήσεις των επιχειρήσεων του δημόσιου τομέα με τον έλεγχο του ΑΣΕΠ.
Με βάση αυτές τις ρυθμίσεις προκηρύχθηκε από την COSMOTE, που είναι η θυγατρική εταιρεία του Ο.Τ.Ε. για την εκμετάλλευση της κινητής τηλεφωνίας και ανήκει κατά 69,5% σ' αυτόν, κατά 30% στη Νορβηγική ΤΕΛΕΝΟP και κατά 0,5% περίπου στον ΕΣΤΤΟ, η πρόσληψη είκοσι μονάδων διοικητικού και οικονομικού προσωπικού (ΦΕΚ 47/18.11.97 τεύχος προκηρύξεων του ΑΣΕΠ).
Ταυτόχρονα όμως, με την ανωτέρω νόμιμη διαδικασία και παράλληλα με αυτήν, έχει δρομολογηθεί μία προφανώς παράνομη διαδικασία παράκαμψης του ΑΣΕΠ. Συγκεκριμένα η νορβηγική TEΛΕΝΟΡ που είναι συνέταιρος του ΟΤΕ στη θυγατρική του COSMOTE, προχώρησε στη σύσταση μιας εταιρείας με την επωνυμία ΤΤS και μέσω αυτής σε πρόσληψη εκατό μονάδων προσωπικού, οι οποίες απασχολούνται πλήρως και σταθερά από την πρόσληψή τους στη θυγατρική του ΟΤΕ COSMOTE, η οποία καταβάλλει τους μισθούς τους στην ΤΤS που τελικά τους πληρώνει.
Επειδή στην προκειμένη περίπτωση έχουμε προκλητική παράκαμψη των πρόσφατα ψηφισθέντων από τη Βουλή νόμιμων διαδικασιών, για τις προσλήψεις των θυγατρικών των επιχειρήσεων του δημόσιου τομέα.
Ερωτάται ο κύριος Υπουργός:
Τι μέτρα προτίθεται να πάρει για την αποκατάσταση της νομιμότητας και της διαφάνειας στις προσλήψεις της θυγατρικής του ΟΤΕ με την επωνυμία COSMOTE, που έγιναν παράνομα μέσω της εταιρείας TTS και αν προτίθεται να διαβιβάσει την υπόθεση για σχετικό έλεγχο στον Πρόεδρο του ΑΣΕΠ και στον αρμόδιο εισαγγελέα".
Ο Υφυπουργός Μεταφορών και Επικοινωνιών κ. Λουκάκης έχει το λόγο.
ΕΜΜΑΝΟΥΗΛ ΛΟΥΚΑΚΗΣ (Υφυπουργός Μεταφορών και Επικοινωνιών): Ευχαριστώ, κύριε Πρόεδρε.
Κυρίες και κύριοι συνάδελφοι, η COSMOTE είναι η πρόσφατα ιδρυθείσα τρίτη εταιρεία κινητής τηλεφωνίας στην ελληνική αγορά, η μόνη σχετιζόμενη με εταιρεία του δημοσίου τομέα,
 



  








Σελίδα 3120 
με μετόχους τον ΟΤΕ (συμμετοχή 70% και επένδυση 35 δισεκατομμύρια δραχμές μέχρι σήμερα) και την επιλεγείσα με διεθνή διαγωνισμό νορβηγική κρατική εταιρεία τηλεπικοινωνιών ΤΕΛΕΝΟΡ (συμμετοχή 30% και επενδύσεις στην COSMOTE στην Ελλάδα μέχρι σήμερα 26 δισεκατομμύρια δραχμές).
Κατά το παρόν προκαταρκτικό σχέδιο της λειτουργίας της η COSMOTE δέχεται ολοκληρωμένες υπηρεσίες εγκατάστασης, λειτουργίας και παραδόσεως συγκεκριμένων λειτουργιών της (δίκτυο, σύστημα χρέωσης και υποστήριξης πελατών, σύστημα λογισμικού, οικονομικού λογισμικού κλπ.) από διάφορες εταιρείες (NOKIA, INTRASOFT, CAP -GEMINI, IFS, OTE κλπ.) χωρίς τις οποίες δεν θα μπορούσε να λειτουργήσει.
Στα εν λόγω πλαίσια της παροχής υπηρεσιών που είναι απαραίτητες για την λειτουργία της COSMOTE, η ΤΕΛΕΝΟΡ παρέχει στην COSMOTE υπηρεσίες σύμφωνα με τις συμβατικές υποχρεώσεις που ανέλαβε έναντι του ΟΤΕ. Η παροχή των υπηρεσιών αυτών, μετά από αίτημα της ΤΕΛΕΝΟΡ προς τον ΟΤΕ, γίνεται μέσω της 100% θυγατρικής της και διάρκειας ενός (1) έτους εταιρείας Telenor Telecommunications Services (TTS). H περιορισμένου χρόνου παροχή των υπηρεσιών αυτών πραγματοποιείται από την TTS με δικό της προσωπικό, που δεν σχετίζεται με την COSMOTE.
Η COSMOTE έχει αποδείξει ότι τηρεί πιστά τον νόμο για τις προσλήψεις. Παρά το γεγονός ότι είχε σχετική έγκριση, λόγω των γνωστών αμφισβητήσεων για την εφαρμογή του ν. 2190/1994 που ανεφύησαν εν τω μεταξύ και εν όψει των αναγγελιών ότι ανεμένετο τροποποίηση του νόμου, δεν προέβη σε προσλήψεις, αλλά περίμενε την έκδοση του νέου νόμου (ν.2527/1997), οπότε πρώτη από όλες τις υπαγόμενες σε αυτόν εταιρείες διενεργεί διαγωνισμό σύμφωνα με τις διατάξεις του για την κάλυψη των θέσεων προσωπικού, που έχουν εγκριθεί με αίτησή της από το Υπουργικό Συμβούλιο για το 1997 (93 θέσεις). Επίσης, ήδη από 5.12.1997 έχει αποστείλει την απαιτούμενη αίτηση για την έγκριση για το 1998 των 212 θέσεων που προβλέπονται από τις ανάγκες της εταιρείας.
ΠΡΟΕΔΡΕΥΩΝ (Παναγιώτης Ν.Κρητικός): Η κ.Αλφιέρη έχει το λόγο.
ΣΤΥΛΙΑΝΗ ΑΛΦΙΕΡΗ: Θεωρώ ότι δεν είσαστε σωστά ενημερωμένος,κύριε Υφυπουργέ, γιατί θα σας καταθέσω στοιχεία. Και δεν θα καταθέσω μόνο σε σας τα στοιχεία, θα τα καταθέσω και στην Επιτροπή Θεσμών και Διαφάνειας, γιατί είπαμε όλοι και είχαμε συμφωνήσει όλες οι παρατάξεις και όλα τα κόμματα σ'αυτή την Αίθουσα ότι θα στηρίξουμε το ν.2527/97. Αυτήν την υπόσχεση μας την είχε δώσει και η Κυβέρνηση δια στόματος του κ.Μπένου.
Εγώ, κύριε Υφυπουργέ, θα πω συγκεκριμένα πέντε πράγματα. Το Δεκέμβριο του '97 έχουμε προσλήψεις στην COSMOTE, καθ'όλα νόμιμες, 20 θέσεις, υπηρετώντας τον 2527. Η ΤΕΛΕΝΟΡ που συμμετέχει 30%, άρα είναι θυγατρική εταιρεία, άρα είναι υποχρεωμένη να υπαχθεί στο ΑΣΕΠ, κάνει γνωστοποίηση στην αγγλική ενώ είναι υποχρεωμένη να την κάνει και στην ελληνική. Εκτός αν στη δική μας χώρα έχει καταργηθεί η γλώσσα μας. Δεν λέω να μη γίνει στην αγγλική, είναι όμως υποχρεωτικό να γίνει και στην ελληνική. Προσλαμβάνει και με τη μισθολογική κατάσταση που θα καταθέσω, βλέπουμε ότι δεν υπάρχει μια ιεραρχία, δεν υπάρχουν κριτήρια και μήνα με το μήνα οι προσλήψεις αυξάνονται. Βλέπουμε ότι δεν υπάρχουν εισφορές προς το ΙΚΑ. Βλέπουμε ότι δεν υπάρχει κανείς κανονισμός που να διατάσσει αυτές τις προσλήψεις. Και βλέπουμε ότι επιμένει η ΤΕΛΕΝΟΡ να παραβιάζει το νόμο.
Ο Συνασπισμός, λοιπόν, επειδή σέβεται αυτά που συμφωνούμε όλοι εδώ στη Βουλή, θα διαβιβάσει τις προσλήψεις της ΤΕΛΕΝΟΡ στο ΑΣΕΠ και στον εισαγγελέα για έλεγχο και θα ζητήσει την παρέμβαση του Πρωθυπουργού για να σταματήσει η μαύρη εργασία στους οργανισμούς του Υπουργείου Μεταφορών.
Τελειώνοντας, θα σας πω κάτι. Λένε ότι αυτές τις προσλήψεις εξυπηρετούν συμφέροντα κομματικά και δη εκσυγχρονιστικού μπλοκ. Οι καταγγελίες έχουν γίνει από συνδικαλιστές του ΠΑΣΟΚ. 
Παρακαλώ πολύ, ενημερώστε μας. Είναι ένα σημαντικό, σοβαρό θέμα που θίγει τη φερεγγυότητά σας. Ευχαριστώ.
(Στο σημείο αυτό η Βουλευτής κ.Αλφιέρη καταθέτει για τα Πρακτικά τα προαναφερθέντα στοιχεία, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
ΠΡΟΕΔΡΕΥΩΝ (Παναγιώτης Ν.Κρητικός): Ο κύριος Υφυπουργός έχει το λόγο.
ΕΜΜΑΝΟΥΗΛ ΛΟΥΚΑΚΗΣ (Υφυπουργός Μεταφορών και Επικοινωνιών): Κυρία συνάδελφε, η COSMOTE, έχει αποδείξει ότι τηρεί πιστά το νόμο για τις προσλήψεις, παρά το γεγονός ότι είχε σχετική έγκριση λόγω των γνωστών αμφισβητήσεων από την εφαρμογή του ν.2190/94 που ανεφύησαν εν τω μεταξύ και εν όψει των αναγγελιών ότι ανεμένοντο τροποποιήσεις του νόμου, δεν προέβη σε προσλήψεις, αλλά περίμεναν την έκδοση του νέου ν. 2527/97, οπότε πρώτη απ'όλες τις υπαγόμενες σ'αυτόν εταιρείες διενεργεί διαγωνισμό σύμφωνα με τις διατάξεις του, για την κάλυψη 93 θέσεων προσωπικού που έχουν εγκριθεί με αίτησή της από το Υπουργικό Συμβούλιο για το 1997.
Επίσης, ήδη από 5.12.1997 έχει αποστείλει την απαιτούμενη αίτηση για έγκριση για το 1988 των διακοσίων δώδεκα θέσεων, που προβλέπονται για τις ανάγκες της εταιρείας. Οι άλλες, όπως σας είπα, αφορούν την ΤΕΛΕΝΟΡ, που δεν έχει καμία σχέση με την COSMOTΕ γι' αυτό το θέμα.
ΠΡΟΕΔΡΕΥΩΝ (Παναγιώτης Ν. Κρητικός): Πέμπτη επίκαιρη ερώτηση είναι η με αριθμό 568/10.12.1997 της Βουλευτού του Δημοκρατικού Κοινωνικού Κινήματος κ. Βασιλικής Αράπη - Καραγιάννη προς τον Υπουργό Εθνικής Παιδείας και Θρησκευμάτων, σχετικά με καταγγελίες γονέων παιδιών, που φοιτούν στο 39ο Λύκειο Αθηνών, ότι οι καθηγητές συνιστούν την αγορά βιβλίων από συγκεκριμένο εκδοτικό οίκο κλπ.
Η ερώτηση της κυρίας Βουλευτού σε περίληψη έχει ως εξής:
"Από καταγγελίες - μαρτυρίες γονέων από το 39ο Λύκειο Αθηνών (Κυψέλη), καθηγητές, που διδάσκουν στην Α' Λυκείου συνιστούν στους γονείς να αγοράσουν τα νέα βιβλία, που θα διδάσκονται με το νέο σύστημα, από τον Εκδοτικό Οίκο Σαβάλα Ζωοδόχου Πηγής και Σόλωνος, ενώ ακόμα δεν έχουν κυκλοφορήσει από τον Οργανισμό Εκδόσεως Διδακτικών Βιβλίων.
Μετά τα παραπάνω ερωτάται ο κύριος Υπουργός: Ποιες ενέργειες προτίθεται να κάνει για την εξάλειψη του φαινομένου αυτού και πιθανόν άλλων αναλόγων".
Ο Υφυπουργός Εθνικής Παιδείας και Θρησκευμάτων κ. Ιωάννης Ανθόπουλος έχει το λόγο.
ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Κύριε Πρόεδρε, θα ήθελα να ενημερώσω την Εθνική Αντιπροσωπεία ότι έγινε πράγματι η καταγγελία ενός τέτοιου γεγονότος, το οποίο όμως, μετά τη διοικητική έρευνα που διενεργήθηκε με πρωτοβουλία του προϊσταμένου της οικείας διεύθυνσης, δεν επαληθεύτηκε. Και υπάρχει πολύ απλή εξήγηση γιατί δεν επαληθεύτηκε.
Πρώτον, τα βιβλία τόσο στο λύκειο, όσο στο γυμνάσιο, όσο και στο δημοτικό διανέμονται δωρεάν.
Τα νέα βιβλία, όσα εκδόθηκαν και όσα πρόκειται να εκδοθούν διανέμονται κι αυτά δωρεάν.
Δεν υπάρχει, επομένως, κανένας λόγος, κανένα κίνητρο, να υποδεικνύουν εκδοτικό οίκο οι καθηγητές στα παιδιά, προκειμένου να εφοδιαστούν βιβλία που ούτως ή άλλως τα εφοδιάζονται από τον Οργανισμό Εκδόσεως Διδακτικών Βιβλίων. 
Υπάρχει πρόγραμμα για την έκδοση των νέων βιβλίων από τον επόμενο Σεπτέμβρη του 1998, τα οποία και θα αποτελέσουν τα νέα σχολικά βιβλία για την Α' και Β' Λυκείου. 
'Οσα βιβλία ήταν να δοθούν για την Α' Λυκείου, που σήμερα διανύει το πρώτο έτος της εκπαιδευτικής μεταρρύθμισης, έχουν ήδη δοθεί.
'Αρα δεν συντρέχει κανένας λόγος, για να γίνει κάτι τέτοιο. Δεν υπάρχει καμία υστεροβουλία από τους καθηγητές που
 



  








Σελίδα 3121 
όπως αποδείχθηκε, είναι και καθηγητές παλιοί σε αυτό το λύκειο, το 39ο Λύκειο. Και μάλιστα, ουδέποτε δημιουργήθηκε παρόμοιο επεισόδιο στο παρελθόν.
ΠΡΟΕΔΡΕΥΩΝ (Παναγιώτης Ν. Κρητικός): Η κ. Αράπη - Καραγιάννη έχει το λόγο.
ΒΑΣΙΛΙΚΗ ΑΡΑΠΗ-ΚΑΡΑΓΙΑΝΝΗ: Κύριε Πρόεδρε, κύριε Υπουργέ, νομίζω ότι δεν έγινε σωστός έλεγχος στο βιβλιοπωλείο. Το πρόβλημά μου εμένα δεν είναι το ότι συστήνει ένας συγκεκριμένος καθηγητής σε κάποια παιδιά ή σε κάποιους γονείς κάποια βιβλία. Σε γονιό το σύστησε. Πήγε ο γονιός να δει τον καθηγητή και του είπε: "Θα πας στο τάδε βιβλιοπωλείο και θα πάρεις τα τάδε βιβλία που δεν έχουν διανεμηθεί στα παιδιά.". Αυτό μου έκανε εντύπωση.
Είναι δυνατόν τα σχολικά βιβλία να τα έχουν τα βιβλιοπωλεία και κάποιοι καθηγητές, που πιθανώς είναι πληροφορημένοι, κύριε Υπουργέ, μη σας κάνει εντύπωση, μπορεί να τα έχουν πάρει από αυτά τα βιβλιοπωλεία και στη συνέχεια να τα συστήνουν.
Μη λέτε ότι έγινε έλεγχος στο βιβλιοπωλείο.
Δεν έχουν λόγο οι γονείς να μου πουν ψέματα και δεν είναι μόνο από το συγκεκριμένο σχολείο. 'Εχω καταγγελίες και από άλλα σχολεία. Με παίρνουν τηλέφωνο. Και συγκεκριμένα, χθες το βράδυ με πήραν στις δώδεκα η ώρα στο σπίτι μου και με ρωτούσαν: Σε ποιο βιβλιοπωλείο μπορούσαν να πάνε να πάρουν τα βιβλία, γιατί ήδη σε κάποια σχολεία κάποιοι καθηγητές τα συστήνουν.
Με αυτό δημιουργείται φοβερό πρόβλημα. Κάποιοι μαθητές θα πάρουν τα βιβλία που δεν έχουν ακόμη διανεμηθεί στα σχολεία. Και είναι γεγονός ότι δεν έχουν ακόμη διανεμηθεί. Και κάποια σχολεία που είναι ορεινά, απομακρυσμένα, που δεν είναι κοντά σε εκδοτικούς οίκους και δεν έχουν αυτήν την ευχέρεια, θα είναι χωρίς βιβλία.
Οι μεν της Αθήνας είναι ενημερωμένοι και οι δε τις επαρχίας ανημέρωτοι. 'Ηδη κάποια παιδιά διαβάζουν τα βιβλία, ενώ κάποια άλλα όχι. Γνωρίζετε πάρα πολύ καλά, κύριε Υφυπουργέ, ότι δημιουργείται φοβερό πρόβλημα. Επειδή είμαι εκπαιδευτικός με παίρνουν τηλέφωνο για να με ρωτήσουν τι γίνεται και σε ποιο βιβλιοπωλείο να πάνε. Εγώ σαν Βουλευτής θα τους πω "πηγαίνετε στο τάδε και πάρτε"; Η καταγγελία που σας αναφέρω είναι επώνυμη. Αν θέλετε να σας πω και το όνομα του ανθρώπου που ήρθε και με βρήκε και μου το είπε. Δεν μου αρέσει να αναφερθώ στον καθηγητή που σύστησε το βιβλιοπωλείο. Η καταγγελία πάντως είναι επώνυμη. Μπορώ και την απόδειξη του βιβλιοπωλείου να σας φέρω. Αλλά ξέρετε ότι όταν αγοράζουμε βιβλία, η απόδειξη δεν γράφει επάνω τους τίτλους των βιβλίων που αγοράζουμε. Αναφέρεται μόνο η αξία του βιβλίου. Και εγώ παίρνω βιβλία και το ξέρω. 
Πιθανόν κάποιοι του Υπουργείου -δεν ξέρω τι γίνεται, κύριε Υπουργέ, όλα μπορούν να συμβούν- να ειδοποίησαν τον εκδοτικό οίκο και να μάζεψαν τα βιβλία και όταν έγινε ο έλεγχος να μην υπήρχαν βιβλία. Εγώ δεν έχω λόγο ούτε εσάς να ταλαιπωρώ ούτε και εγώ φυσικά να κάνω κάθε λίγο και λιγάκι ερωτήσεις που έχουν σχέση με τα σχολεία. 'Ομως γνωρίζετε, κύριε Υφυπουργέ, ότι στην παιδεία υπάρχει ένα χάος. Γίνονται καταλήψεις, απεργίες. 'Ενα σωρό προβλήματα έχει η παιδεία και μέσα σε όλα αυτά έχουμε και αυτό το πρόβλημα. Λέμε ότι δίνουμε ίσες ευκαιρίες σε όλα τα παιδιά, αλλά όμως κάποια παιδιά παίρνουν βιβλία και κάποια άλλα δεν παίρνουν.
Ευχαριστώ πολύ. 
ΠΡΟΕΔΡΕΥΩΝ (Παναγιώτης Ν. Κρητικός): Ο κύριος Υφυπουργός έχει το λόγο.
ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Εάν θέλατε να καταλήξετε στο δικό σας συμπέρασμα ότι υπάρχει χάος στην εκπαίδευση, τότε καταλαβαίνω την αφετηρία της σκέψης σας. Αλλά επιτρέψτε μου να επαναλάβω με απόλυτη σαφήνεια... 
ΒΑΣΙΛΙΚΗ ΑΡΑΠΗ-ΚΑΡΑΓΙΑΝΝΗ: Δεν έχουμε καταλήψεις, κύριε Υπουργέ;
ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Τα διδακτικά βιβλία κάθε χρονιά διανέμονται στην αρχή του σχολικού έτους. Την ίδια ημέρα του αγιασμού ή την επομένη, τα παιδιά παίρνουν τα σχολικά βιβλία του διδακτικού έτους. 'Αλλα βιβλία, μετά την έναρξη του διδακτικού έτους, νέα βιβλία δεν έχουν εκδοθεί ούτε θα εκδοθούν. Αυτά που θα εκδοθούν κάποια στιγμή θα αποτελέσουν τα νέα βιβλία από το Σεπτέμβριο του 1998.
Παρακαλώ, αν θέλετε να με βοηθήσετε πείτε και σε εμάς να μάθουμε. Μετά το πέρας του πρώτου τριμήνου ζητούν βιβλία που δεν διανεμήθηκαν; Αυτό αποτελεί και νέο στοιχείο της ερώτησής σας. Ποιο βιβλίο δεν διανεμήθηκε; Των αρχαίων, των νέων, των μαθηματικών, της ιστορίας;
ΒΑΣΙΛΙΚΗ ΑΡΑΠΗ-ΚΑΡΑΓΙΑΝΝΗ: Τα καινούρια κύριε Υπουργέ.
ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Κυρία συνάδελφε, σας παρακαλώ! Τα βιβλία διανέμονται δωρεάν. Το ξέρουν όλοι σ' αυτήν τη χώρα. Διανέμονται στην αρχή του διδακτικού έτους. Αυτά που λέτε είναι πράγματα που κουφαίνουν και δεν έχουν σχέση με την πραγματικότητα. Ποιοι είναι οι γονείς αυτοί που δεν απευθύνονται στο Υπουργείο με μια επιστολή για να μας πουν ότι "τα βιβλία που στείλατε, κύριε Υπουργέ και κύριε Υφυπουργέ, ο Προϊστάμενος της διεύθυνσης, δεν τα έστειλε στο συγκεκριμένο λύκειο, δεν τα έστειλε στη συγκεκριμένη τάξη"; Για να ελέγξουμε ποιο βιβλίο δεν έφθασε εκεί. Κατηγορείτε τώρα τους καθηγητές ότι υποδεικνύουν εκδοτικό οίκο για να αγοράζουν τα παιδιά βιβλία που τα παίρνουν δωρεάν από το σχολείο; Πείτε αυτήν τη στιγμή ποιο βιβλίο λείπει ...
ΒΑΣΙΛΙΚΗ ΑΡΑΠΗ-ΚΑΡΑΓΙΑΝΝΗ: Τα βιβλία τα καινούρια που θα κυκλοφορήσετε.
ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Μη φωνασκείτε.
ΠΡΟΕΔΡΕΥΩΝ (Παναγιώτης Ν. Κρητικός): Παρακαλώ! 
ΒΑΣΙΛΙΚΗ ΑΡΑΠΗ-ΚΑΡΑΓΙΑΝΝΗ: Μην υποτιμάτε τη νοημοσύνη μου. 
ΠΡΟΕΔΡΕΥΩΝ (Παναγιώτης Ν. Κρητικός): Παρακαλώ! 
ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Μα, εσείς η ίδια την υποτιμάτε. Με συγχωρείτε. 
ΠΡΟΕΔΡΕΥΩΝ (Παναγιώτης Ν. Κρητικός): Κύριε Υπουργέ, ολοκληρώστε γιατί τελείωσε ο χρόνος σας.
ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Πείτε μας ποιο βιβλίο λείπει, ώστε αύριο να το στείλουμε στο συγκεκριμένο λύκειο στη συγκεκριμένη τάξη. Για όνομα του Θεού! Πείτε μας ποιο βιβλίο καινούριο βγήκε και δεν το ξέρουμε εμείς και ποιο λείπει, ώστε να το καλύψουμε αμέσως.
Κλείνω, κύριε Πρόεδρε. Μίλησε για χάος στην παιδεία. Οι καταλήψεις για να ενημερωθούν και οι κύριοι συνάδελφοι, ήταν επτακοσίες τριάντα οκτώ το 1995, τετρακόσιες τριάντα εννιά το 1996 και σήμερα είναι πενήντα επτά, εκ των οποίων οι οκτώ είναι καταλήψεις μαϊμού, είναι καταλήψεις χωρίς καταληψίες, με πινακίδες. Αυτό οφείλεται και στο γεγονός ότι δεν υπάρχει λόγος να γίνουν καταλήψεις και στο ότι άρχισε να βρίσκεται αυτό το φαινόμενο σε ύφεση και στο γεγονός ότι με εγκύκλιο ....
ΠΡΟΕΔΡΕΥΩΝ (Παναγιώτης Ν. Κρητικός): Σας παρακαλώ ολοκληρώστε.
ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Τελειώνω, κύριε Πρόεδρε. 
Με εγκύκλιο επιβάλλονται κάποιες κυρώσεις αυτήν τη φορά για τις καταλήψεις. 
ΒΑΣΙΛΙΚΗ ΑΡΑΠΗ-ΚΑΡΑΓΙΑΝΝΗ: Κύριε Υπουργέ, τα καινούρια που θα κυκλοφορήσουν ...
ΠΡΟΕΔΡΕΥΩΝ (Παναγιώτης Ν. Κρητικός): Παρακαλώ! Δεν καταχωρούνται οι διακοπές σας.
ΒΑΣΙΛΙΚΗ ΑΡΑΠΗ-ΚΑΡΑΓΙΑΝΝΗ:...
ΠΡΟΕΔΡΕΥΩΝ (Παναγιώτης Ν. Κρητικός): Κυρία Καραγιάννη, σας παρακαλώ! 
ΒΑΣΙΛΙΚΗ ΑΡΑΠΗ-ΚΑΡΑΓΙΑΝΝΗ:...
ΠΡΟΕΔΡΕΥΩΝ (Παναγιώτης Ν. Κρητικός): Τι συμπεριφορά είναι αυτή; Τον γνωρίζετε τον Κανονισμό;
 



  









Σελίδα 3122 


ΒΑΣΙΛΙΚΗ ΑΡΑΠΗ-ΚΑΡΑΓΙΑΝΝΗ: ....

ΠΡΟΕΔΡΕΥΩΝ (Παναγιώτης Ν. Κρητικός): Με συγχωρείτε από πού πήρατε φόρα και μιλάτε συνεχώς;

ΒΑΣΙΛΙΚΗ ΑΡΑΠΗ-ΚΑΡΑΓΙΑΝΝΗ: ....

ΠΡΟΕΔΡΕΥΩΝ (Παναγιώτης Ν. Κρητικός): Σας παρακαλώ!

Ολοκληρώθηκε η συζήτηση των επικαίρων ερωτήσεων. 

Κύριοι συνάδελφοι, παρακαλώ να εγκρίνετε άδεια απουσίας στο εξωτερικό στον κ. Ευγένιο Χαϊτίδη και επίσης άδεια απουσίας στο εξωτερικό για τις 15, 16 και 17 Δεκεμβρίου στην κ. Μαριέτα Γιαννάκου Κουτσίκου.

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα. 

ΠΡΟΕΔΡΕΥΩΝ (Παναγιώτης Ν. Κρητικός): Η Βουλή ενέκρινε τις ζητηθείσες άδειες.

 





Σελίδα 3123 
ΠΡΟΕΔΡΕΥΩΝ (Παναγιώτης Ν. Κρητικός): Κύριοι συνάδελφοι, εισερχόμαστε στην ημερήσια διάταξη
ΤΗΣ ΝΟΜΟΘΕΤΙΚΗΣ ΕΡΓΑΣΙΑΣ
Θα γίνει προεκφώνηση των νομοσχεδίων, που είναι γραμμένα στην ημερήσια διάταξη.
Υπουργείου Εργασίας και Κοινωνικών Ασφαλίσεων.
Ψήφιση στο σύνολο του σχεδίου νόμου: "Μέτρα κατά της εισφοροδιαφυγής, διασφάλιση εσόδων Ι.Κ.Α. και άλλα θέματα".
Το νομοσχέδιο θα ψηφιστεί αύριο. 
Υπουργείου Πολιτισμού.
Συνέχιση της συζήτησης επί των άρθρων και του συνόλου του σχεδίου νόμου: "Θεσμοί, μέτρα και δράσεις πολιτιστικής ανάπτυξης". 
Θα συνεχιστεί η συζήτησή του απόψε.
Υπουργείου Ανάπτυξης.
Μόνη συζήτηση επί της αρχής, των άρθρων και του συνόλου του σχεδίου νόμου: "Κύρωση της Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Γεωργίας για συνεργασία στον τομέα του τουρισμού".
'Εχει γίνει ομόφωνα δεκτό στη Διαρκή Επιτροπή.
Ερωτάται το Σώμα: Γίνεται δεκτό το νομοσχέδιο;
ΟΛΟΙ ΟΙ ΒΟΥΛΕΥΤΕΣ: Δεκτό, δεκτό.
ΠΡΟΕΔΡΕΥΩΝ (Παναγιώτης Ν. Κρητικός):Συνεπώς το νομοσχέδιο του Υπουργείου Ανάπτυξης: "Κύρωση της Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Γεωργίας για συνεργασία στον τομέα του τουρισμού" έγινε δεκτό ομοφώνως, σε μόνη συζήτηση, κατ' αρχήν, κατ' άρθρον και στο σύνολο και έχει ως εξής:
Kύρωση της Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Γεωργίας για συνεργασία στον τομέα του τουρισμού
'Αρθρο πρώτο
Κυρώνεται και έχει την ισχύ, που ορίζει το άρθρο 28 παρ. 1 του Συντάγματος, η Συμφωνία μεταξύ της Κυβέρνησης της Ελληνικής Δημοκρατίας και της Κυβέρνησης της Γεωργίας για συνεργασία στον τομέα του τουρισμού, που υπογράφηκε στην Τιφλίδα στις 10 Απριλίου 1997, της οποίας το κείμενο σε πρωτότυπο στην ελληνική και αγγλική γλώσσα έχει ως εξής:
ΣΥΜΦΩΝΙΑ
ΜΕΤΑΞΥ ΤΗΣ ΚΥΒΕΡΝΗΣΗΣ ΤΗΣ ΕΛΛΗΝΙΚΗΣ
ΔΗΜΟΚΡΑΤΙΑΣ ΚΑΙ ΤΗΣ ΚΥΒΕΡΝΗΣΗΣ ΤΗΣ
ΓΕΩΡΓΙΑΣ ΓΙΑ ΣΥΝΕΡΓΑΣΙΑ
ΣΤΟΝ ΤΟΜΕΑ ΤΟΥ ΤΟΥΡΙΣΜΟΥ
Η ΚΥΒΕΡΝΗΣΗ ΤΗΣ ΕΛΛΗΝΙΚΗΣ ΔΗΜΟΚΡΑΤΙΑΣ ΚΑΙ Η ΚΥΒΕΡΝΗΣΗ ΤΗΣ ΓΕΩΡΓΙΑΣ, αποκαλούμενες εφεξής "τα Συμβαλλόμενα Μέρη",
ΞΕΚΙΝΩΝΤΑΣ από την ανάγκη να αναπτύξουν και να ενισχύσουν τη συνεργασία μεταξύ των χωρών τους στον τομέα του τουρισμού,
ΕΠΙΘΥΜΩΝΤΑΣ να ενδυναμώσουν τους δεσμούς φιλίας μεταξύ των χωρών τους,
ΑΝΑΓΝΩΡΙΖΟΝΤΑΣ τη σπουδαιότητα του τουρισμού για την προώθηση της οικονομικής ανάπτυξης, της αμοιβαίας κατανόησης, της καλής θέλησης και στενών σχέσεων μεταξύ των λαών,
ΒΑΣΙΖΟΜΕΝΕΣ στην πλήρη ισότητα δικαιωμάτων και στα αμοιβαία οφέλη,
ΣΥΜΦΩΝΗΣΑΝ ΤΑ ΑΚΟΛΟΥΘΑ:
ΑΡΘΡΟ 1
Τα Συμβαλλόμενα Μέρη, στα πλαίσια της παρούσας Συμφωνίας και σύμφωνα με τη νομοθεσία των χωρών τους, θα προωθήσουν την ανάπτυξη και ενίσχυση της συνεργασίας στον τομέα του τουρισμού μεταξύ των χωρών τους.
ΑΡΘΡΟ 2
Τα Συμβαλλόμενα Μέρη θα καταβάλουν προσπάθειες για τη διευκόλυνση της τουριστικής κίνησης μεταξύ των χωρών τους, σύμφωνα με τους αντίστοιχους νόμους και κανονισμούς τους και χωρίς να θίγονται οι διεθνείς τους υποχρεώσεις και θα ενθαρρύνουν τη συνεργασία μεταξύ των γραφείων ταξιδίων τους, καθώς και άλλων επιχειρήσεων και οργανώσεων που δραστηριοποιούνται στον τομέα του τουρισμού.
ΑΡΘΡΟ 3
Προκειμένου να καταστήσουν περισσότερο γνωστούς στο κοινό του άλλου Συμβαλλόμενου Μέρους τους τουριστικούς πόλους έλξης τους και να αυξήσουν τη διμερή τουριστική κίνηση, τα Συμβαλλόμενα Μέρη θα ενθαρρύνουν την αμοιβαία τουριστική προβολή μέσω της ανταλλαγής πληροφοριών, διαφημιστικού υλικού και άλλων υλικών προβολής, σύμφωνα με τους αντίστοιχους νόμους και κανονισμούς τους.
ΑΡΘΡΟ 4
Τα Συμβαλλόμενα Μέρη, σύμφωνα με την ισχύουσα στις χώρες τους νομοθεσία, θα ενθαρρύνουν και θα διευκολύνουν αμοιβαία τις επενδύσεις Ελλήνων και Γεωργιανών επιχειρηματιών, καθώς και μικτές επιχειρήσεις στους αντίστοιχους τουριστικούς τομείς τους.
Προς το σκοπό αυτόν θα γνωστοποιούν τακτικά το ένα στο άλλο τα κίνητρα για τουριστικές επενδύσεις που προβλέπονται από την εθνική τους νομοθεσία, καθώς επίσης και τις δυνατότητες για παρόμοιες επενδύσεις που υπάρχουν σε καθεμία από τις δύο χώρες.
ΑΡΘΡΟ 5
Τα Συμβαλλόμενα Μέρη θα ενθαρρύνουν όλες τις δυνατές μορφές διμερούς συνεργασίας, με ιδιαίτερη έμφαση στην ανταλλαγή τεχνογνωσίας και πρακτικής εμπειρίας μεταξύ οργανώσεων και ιδρυμάτων των χωρών τους, που δραστηριοποιούνται στον τομέα του τουρισμού.
ΑΡΘΡΟ 6
Τα Συμβαλλόμενα Μέρη θα ενθαρρύνουν τη διμερή συνεργασία μεταξύ των γραφείων ταξιδίων τους και άλλων ειδικευμένων φορέων με σκοπό την προσέλκυση και προώθηση ταξιδίων από τρίτες χώρες.
ΑΡΘΡΟ 7
Τα Συμβαλλόμενα Μέρη θα ανταλλάσσουν πληροφορίες και έντυπα που αφορούν τις στατιστικές, τη νομοθεσία, καθώς επίσης και την έρευνα για την τουριστική ανάπτυξη και θα εξετάζουν όλες τις δυνατές μορφές συνεργασίας στον τομέα της επαγγελματικής κατάρτισης του προσωπικού που απασχολείται στον τουριστικό τομέα.
ΑΡΘΡΟ 8
Τα Συμβαλλόμενα Μέρη μπορούν να ιδρύσουν εθνικά γραφεία τουριστικών πληροφοριών το ένα στο έδαφος του άλλου, τα οποία δεν θα αναπτύσσουν εμπορικές δραστηριότητες και η λειτουργία των οποίων θα ρυθμίζεται από ειδική συμφωνία που θα συναφθεί για το σκοπό αυτόν και η οποία
 



  








Σελίδα 3124 
Η σελίδα σε PDF 



  








Σελίδα 3125 
Η σελίδα σε PDF 



  








Σελίδα 3126 
Η σελίδα σε PDF 



  








Σελίδα 3127 
'Aρθρο δεύτερο
Τα Πρωτόκολλα - Πρακτικά που καταρτίζονται από τη Μικτή Επιτροπή του άρθρου 10 της Συμφωνίας εγκρίνονται με κοινή πράξη των αρμόδιων κατά περίπτωση υπουργών.
'Αρθρο τρίτο
Η ισχύς του παρόντος νόμου αρχίζει από τη δημοσίευσή του στην Εφημερίδα της Κυβερνήσεως και της Συμφωνίας που κυρώνεται από την πλήρωση των προϋποθέσεων του άρθρου 11 αυτής.
ΠΡΟΕΔΡΕΥΩΝ (Παναγιώτης Ν. Κρητικός): Υπουργείου Εξωτερικών. 
Μόνη συζήτηση επί της αρχής, των άρθρων και του συνόλου του σχεδίου νόμου: "Κύρωση της Προξενικής Σύμβασης μεταξύ της Ελληνικής Δημοκρατίας και της Δημοκρατίας της Αρμενίας" .
ΠΑΝΑΓΙΩΤΗΣ ΚΑΜΜΕΝΟΣ: Της Αλβανίας είπατε;
ΠΡΟΕΔΡΕΥΩΝ (Παναγιώτης Ν. Κρητικός): Της Αρμενίας. Αλλού αρμενίζατε και δεν το ακούσατε.
'Εχει γίνει ομόφωνα δεκτό στη Διαρκή Επιτροπή.
Ερωτάται το Σώμα: Γίνεται δεκτό το νομοσχέδιο;
ΟΛΟΙ ΟΙ ΒΟΥΛΕΥΤΕΣ: Δεκτό, δεκτό.
ΠΡΟΕΔΡΕΥΩΝ (Παναγιώτης Ν. Κρητικός): 
Συνεπώς το νομοσχέδιο του Υπουργείου Εξωτερικών: "Κύρωση της Προξενικής Σύμβασης μεταξύ της Ελληνικής Δημοκρατίας και της Δημοκρατίας της Αρμενίας" έγινε δεκτό ομοφώνως σε μόνη συζήτηση, κατ' αρχήν, κατ' άρθρον και στο σύνολο και έχει ως εξής:
Κύρωση της Προξενικής Σύμβασης μεταξύ της Ελληνικής Δημοκρατίας και της Δημοκρατίας της Αρμενίας
'Αρθρο πρώτο
Κυρώνεται και έχει την ισχύ, που ορίζει το άρθρο 28 παρ. 1 του Συντάγματος, η Προξενική Σύμβαση μεταξύ της Ελληνικής Δημοκρατίας και της Δημοκρατίας της Αρμενίας, που υπογράφηκε στο Ερεβάν στις 9 Απριλίου 1997, της οποίας το κείμενο σε πρωτότυπο στην ελληνική και αγγλική γλώσσα έχει ως εξής:
ΠΡΟΞΕΝΙΚΗ ΣΥΜΒΑΣΗ
ΜΕΤΑΞΥ ΤΗΣ ΕΛΛΗΝΙΚΗΣ ΔΗΜΟΚΡΑΤΙΑΣ
ΚΑΙ ΤΗΣ ΔΗΜΟΚΡΑΤΙΑΣ ΤΗΣ ΑΡΜΕΝΙΑΣ
ΑΠΟΚΑΛΟΥΜΕΝΕΣ εφεξής "Υψηλά Συμβαλλόμενα Μέρη",
ΕΜΠΝΕΟΜΕΝΕΣ από την επιθυμία να ενδυναμώσουν περαιτέρω τις φιλικές σχέσεις μεταξύ τους,
ΕΠΙΘΥΜΩΝΤΑΣ να διακανονίσουν τις σχέσεις τους στον προξενικό τομέα,
ΑΠΟΦΑΣΙΣΑΝ να συνάψουν την παρούσα Σύμβαση,
ΚΑΙ ΣΥΜΦΩΝΗΣΑΝ ΤΑ ΠΑΡΑΚΑΤΩ:
ΚΕΦΑΛΑΙΟ Ι
ΟΡΙΣΜΟΙ
ΑΡΘΡΟ 1
1. Για τους σκοπούς της παρούσας Σύμβασης, οι παρακάτω όροι πρέπει να έχουν την ακόλουθη έννοια:
α) Με τον όρο "προξενική αρχή" νοείται κάθε γενικό προξενείο, προξενείο ή υποπροξενείο.
β) Με τον όρο "προξενική περιφέρεια" νοείται η παραχωρηθείσα στην προξενική αρχή περιοχή για την άσκηση των προξενικών καθηκόντων.
γ) Με τον όρο "αρχηγός της προξενικής αρχής" νοείται κάθε πρόσωπο επιφορτισμένο από το αποστέλλον Κράτος με την άσκηση καθηκόντων συνδεόμενων με την αρχή αυτή.
δ) Με τον όρο "προξενικός λειτουργός" νοείται κάθε πρόσωπο, συμπεριλαμβανομένου και του αρχηγού της προξενικής αρχής, επιφορτισμένο με την άσκηση των προξενικών καθηκόντων.
ε) Με τον όρο "προξενικός υπάλληλος" νοείται κάθε πρόσωπο, το οποίο χρησιμοποιείται για την εκτέλεση διοικητικών ή τεχνικών υπηρεσιών της προξενικής αρχής.
στ) Με τον όρο "μέλη προξενικής αρχής" νοούνται οι προξενικοί λειτουργοί και οι προξενικοί υπάλληλοι.
ζ) Με τον όρο "προξενικοί χώροι" νοούνται κτίρια ή τμήματα κτιρίων και το συνεχόμενο με αυτά οικόπεδο, τα οποία χρησιμοποιούνται αποκλειστικά για τους σκοπούς μίας προξενικής αρχής, οποιοσδήποτε και αν είναι ο κύριος αυτών.
η) Ο όρος "προξενικά αρχεία" περιλαμβάνει όλα τα έγγραφα, αλληλογραφία, βιβλία, ταινίες, μαγνητικές ταινίες και καταλόγους προξενικής αρχής, καθώς και το υλικό κρυπτογράφησης και κωδικοποίησης, τις καρτελλοθήκες και τον εξοπλισμό, τα οποία προορίζονται για την προστασία και τη φύλαξή τους.
θ) Με τον όρο "πλοίο του αποστέλλοντος Κράτους" νοείται κάθε πλοίο που φέρει τη σημαία του κράτους τούτου, με την εξαίρεση των στρατιωτικών σκαφών.
ι) Με τον όρο "αεροσκάφος του αποστέλλοντος Κράτους" νοείται κάθε αεροσκάφος εγγεγραμμένο στο Κράτος τούτο, με την εξαίρεση των πολεμικών αεροσκαφών.
κ) Με τον όρο "επίσημη αλληλογραφία" νοείται κάθε αλληλογραφία που έχει σχέση με την προξενική αρχή και τις αρμοδιότητές της.
λ) Τα "μέλη της οικογένειας" είναι ο σύζυγος, τα παιδιά και οι γονείς ενός μέλους της προξενικής αρχής, εφόσον συγκατοικούν με αυτό και διαβιούν με δικά του έξοδα.
2. Οι διατάξεις της παρούσας Σύμβασης εφαρμόζονται και στα νομικά πρόσωπα, τα οποία ιδρύθηκαν σύμφωνα με τους νόμους και κανονισμούς του αποστέλλοντος Κράτους και έχουν την έδρα τους σε αυτό το Κράτος.
ΚΕΦΑΛΑΙΟ ΙΙ
ΕΓΚΑΘΙΔΡΥΣΗ ΤΩΝ ΠΡΟΞΕΝΙΚΩΝ ΑΡΧΩΝ
ΚΑΙ ΔΙΟΡΙΣΜΟΣ ΤΩΝ ΠΡΟΞΕΝΙΚΩΝ ΛΕΙΤΟΥΡΓΩΝ ΚΑΙ ΤΩΝ ΠΡΟΞΕΝΙΚΩΝ ΥΠΑΛΛΗΛΩΝ
ΑΡΘΡΟ 2
1. Η εγκαθίδρυση προξενικής αρχής στο έδαφος του Κράτους διαμονής υπόκειται στη συναίνεση του Κράτους αυτού.
2. Τα Κράτη αποστολής και διαμονής καθορίζουν με συμφωνία την έδρα της προξενικής αρχής, την τάξη της και τα όρια της προξενικής περιφέρειας. Μεταγενέστερες τροποποιήσεις της έδρας της προξενικής αρχής, της τάξης της ή της προξενικής περιφέρειας μπορούν να γίνουν από το Κράτος αποστολής μόνο με τη συναίνεση του Κράτους διαμονής.
ΑΡΘΡΟ 3
1. Προ του διορισμού του αρχηγού της προξενικής αρχής, το Κράτος αποστολής ζητεί δια της διπλωματικής οδού τη συναίνεση του Κράτους διαμονής για το διορισμό αυτόν.
2. Μετά τη χορήγηση αυτής της συναίνεσης το Κράτος αποστολής διαβιβάζει προς το Υπουργείο Εξωτερικών του Κράτους διαμονής το προξενικό δίπλωμα ή άλλο έγγραφο σχετικό με το διορισμό. Το εν λόγω δίπλωμα ή άλλο έγγραφο αναγράφει το πλήρες όνομα του αρχηγού της προξενικής αρχής, την εθνικότητά του, την τάξη του, την έδρα της προξενικής αρχής και την προξενική περιφέρεια.
3. Μετά την επίδοση του προξενικού διπλώματος ή άλλου εγγράφου σχετικού με το διορισμό του αρχηγού προξενικής
 



  








Σελίδα 3128 
αρχής, το Κράτος διαμονής χορηγεί το εκτελεστήριο έγγραφο ή άλλη άδεια το ταχύτερο δυνατόν.
4. Ο αρχηγός προξενικής αρχής γίνεται δεκτός στην άσκηση των καθηκόντων του μετά τη χορήγηση του εκτελεστηρίου εγγράφου από το Κράτος διαμονής.
5. Ο αρχηγός προξενικής αρχής μπορεί να γίνει δεκτός προσωρινά στην άσκηση των καθηκόντων του από το Κράτος διαμονής πριν από την επίδοση του εκτελεστηρίου εγγράφου. Σ' αυτή την περίπτωση εφαρμόζονται οι διατάξεις της παρούσας Σύμβασης.
6. Ευθύς μόλις χορηγηθεί το εκτελεστήριο έγγραφο ή η συναίνεση για την προσωρινή άσκηση των προξενικών καθηκόντων, οι αρχές του Κράτους διαμονής λαμβάνουν τα αναγκαία μέτρα για να μπορεί ο αρχηγός της προξενικής αρχής να ασκήσει τα καθήκοντά του.
ΑΡΘΡΟ 4
Μόνον υπήκοος του Κράτους αποστολής μπορεί να διορισθεί προξενικός λειτουργός, με την προϋπόθεση να μην είναι μόνιμος κάτοικος του Κράτους διαμονής.
ΑΡΘΡΟ 5
1. Το Κράτος αποστολής γνωστοποιεί, εκ των προτέρων, εγγράφως στο Κράτος διαμονής το πλήρες όνομα, την εθνικότητα, το βαθμό και την τάξη εκάστου διοριζόμενου σε προξενική αρχή προξενικού λειτουργού.
2. Το Κράτος αποστολής γνωστοποιεί επίσης εκ των προτέρων και εγγράφως στο Κράτος διαμονής το πλήρες όνομα, την εθνικότητα και αρμοδιότητα διοριζόμενου σε προξενική αρχή προξενικού υπαλλήλου.
ΑΡΘΡΟ 6
Το Κράτος διαμονής εκδίδει σε κάθε προξενικό λειτουργό έγγραφο που αναφέρει ότι ασκεί προξενικά καθήκοντα στο έδαφος του Κράτους διαμονής.
ΑΡΘΡΟ 7
1. Το Κράτος διαμονής παρέχει στην προξενική αρχή κάθε διευκόλυνση για την άσκηση των προξενικών καθηκόντων και λαμβάνει τα αναγκαία μέτρα ώστε τα μέλη της προξενικής αρχής να μπορούν να ασκούν τα επίσημα καθήκοντά τους και να απολαμβάνουν τα προβλεπόμενα από την παρούσα Σύμβαση προνόμια και ασυλίες.
2. Το Κράτος διαμονής μεταχειρίζεται τον προξενικό λειτουργό με το δέοντα σεβασμό και λαμβάνει όλα τα κατάλληλα μέτρα για την παρεμπόδιση κάθε προσβολής κατά του προσώπου του, της ελευθερίας ή αξιοπρέπειάς του.
ΑΡΘΡΟ 8
1. Εάν ο αρχηγός προξενικής αρχής για οποιαδήποτε αιτία δεν μπορεί να ασκήσει τα καθήκοντά του ή εάν η προξενική αρχή είναι προσωρινά κενή, το Κράτος αποστολής μπορεί να ορίσει έναν προξενικό λειτουργό που ανήκει στην ίδια προξενική αρχή ή σε άλλη προξενική αρχή του αποστέλλοντος Κράτους στο Κράτος διαμονής ή ένα μέλος του διπλωματικού προσωπικού της διπλωματικής αποστολής του σ' αυτό το Κράτος, για να ενεργεί προσωρινά ως αρχηγός της εν λόγω προξενικής αρχής. Το πλήρες όνομα του προσώπου αυτού γνωστοποιείται εκ των προτέρων εγγράφως στο Υπουργείο Εξωτερικών του Κράτους διαμονής.
2. Ο ενεργών προσωρινά ως αρχηγός προξενικής αρχής δικαιούται να εκτελεί όλα τα καθήκοντα αρχηγού προξενικής αρχής και να απολαμβάνει όλα τα δικαιώματα, προνόμια και ασυλίες ως αρχηγός προξενικής αρχής διορισθείς σύμφωνα με το άρθρο 3.
3. Μέλος του διπλωματικού προσωπικού της διπλωματικής αποστολής, το οποίο ενεργεί προσωρινά ως αρχηγός προξενικής αρχής, εξακολουθεί να απολαμβάνει τα προνόμια και τις ασυλίες που του παρεσχέθησαν δυνάμει της διπλωματικής του ιδιότητας.
ΑΡΘΡΟ 9
Το Κράτος αποστολής μπορεί, σύμφωνα με τα άρθρα 3, 4 και 5 να αναθέσει σε ένα ή περισσότερα μέλη της διπλωματικής αποστολής του στο Κράτος διαμονής την άσκηση προξενικών καθηκόντων. Μέλος της διπλωματικής αποστολής επιφορτισμένο με την άσκηση προξενικών καθηκόντων εξακολουθεί να απολαμβάνει τα προνόμια και τις ασυλίες, τις οποίες δικαιούται ως μέλος της διπλωματικής αποστολής.
ΑΡΘΡΟ 10
1. Το Κράτος διαμονής μπορεί, ανά πάσα στιγμή και χωρίς να οφείλει να αιτιολογήσει την απόφασή του, να γνωστοποιήσει δια της διπλωματικής οδού στο Κράτος αποστολής ότι προξενικός λειτουργός είναι ανεπιθύμητο πρόσωπο ή ότι προξενικός υπάλληλος δεν είναι αποδεκτός. Σε τέτοια περίπτωση το Κράτος αποστολής ανακαλεί το πρόσωπο αυτό.
2. Εάν το Κράτος αποστολής παραλείψει να εκτελέσει εμπρόθεσμα την υποχρέωση αυτή σύμφωνα με την παράγραφο 1, το Κράτος διαμονής μπορεί να αρνηθεί να συνεχίσει να αναγνωρίζει το εν λόγω πρόσωπο σαν μέλος της προξενικής αρχής.
ΑΡΘΡΟ 11
1. Το Κράτος αποστολής μπορεί, στην έκταση που επιτρέπεται από τη νομοθεσία του Κράτους διαμονής, να αποκτά, να νέμεται ή να κατέχει υπό οποιαδήποτε άλλη μορφή κατοχής που επιτρέπεται από τη νομοθεσία αυτού, οικόπεδα, κτίρια ή τμήματα κτιρίων με το σκοπό παροχής στην προξενική αρχή των κατάλληλων χώρων ή κατοικίας για τα μέλη της προξενικής αρχής τα οποία είναι υπήκοοι του Κράτους αποστολής.
2. Το Κράτος διαμονής παρέχει τη βοήθειά του στο Κράτος αποστολής για την απόκτηση οικοπέδου, κτιρίων ή τμημάτων κτιρίων για τους σκοπούς που αναφέρονται στην παράγραφο 1.
3. Το Κράτος αποστολής δεν απαλλάσσεται από την υποχρέωση συμμόρφωσης προς τους νόμους και κανονισμούς περί οικοδομών, χωροταξίας και πολεοδομίας, οι οποίοι ισχύουν στην περιοχή όπου κείνται τέτοια οικόπεδα, κτίρια ή τμήματα κτιρίων.
ΚΕΦΑΛΑΙΟ ΙΙΙ
ΠΡΟΝΟΜΙΑ ΚΑΙ ΑΣΥΛΙΕΣ
ΑΡΘΡΟ 12
1. Ο θυρεός του αποστέλλοντος Κράτους, με την εγγραφή που προσδιορίζει την προξενική αρχή στη γλώσσα του Κράτους αυτού και σε εκείνη του Κράτους διαμονής, μπορεί να τοποθετείται στο κτίριο στο οποίο είναι εγκατεστημένη η προξενική αρχή, καθώς επίσης και στο κτίριο όπου ευρίσκεται η κατοικία του αρχηγού της προξενικής αρχής.
2. Η σημαία του Κράτους αποστολής μπορεί να υψώνεται στο κτίριο στο οποίο είναι εγκατεστημένη η προξενική αρχή, στην κατοικία του αρχηγού της προξενικής αρχής, καθώς επίσης και στα χρησιμοποιούμενα για επίσημες πράξεις μεταφορικά του μέσα.
3. Κατά την άσκηση των προβλεπόμενων στην παράγραφο 2 του παρόντος άρθρου δικαιωμάτων, λαμβάνονται υπόψη οι νόμοι, οι κανονισμοί και οι συνήθειες του Κράτους διαμονής.
ΑΡΘΡΟ 13
1. Οι προξενικοί χώροι και η κατοικία του αρχηγού της προξενικής αρχής είναι απαραβίαστοι. Οι αρχές του Κράτους διαμονής δεν εισχωρούν εντός των εν λόγω χώρων ούτε και
 



  








Σελίδα 3129 
εντός της κατοικίας του αρχηγού της προξενικής αρχής χωρίς τη συγκατάθεση του αρχηγού της προξενικής αρχής ή του αρχηγού της διπλωματικής αποστολής ή ενός προσώπου που υποδεικνύεται από αυτούς. Οι προξενικοί χώροι δεν χρησιμοποιούνται κατά τρόπο ασυμβίβαστο με την άσκηση των προξενικών αρμοδιοτήτων.
2. Το Κράτος διαμονής έχει την ειδική υποχρέωση να λαμβάνει όλα τα ενδεικνυόμενα μέτρα για να προστατεύσει τους προξενικούς χώρους από εισβολή ή βλάβη και να παρεμποδίσει από οποιαδήποτε διατάραξη της ησυχίας της προξενικής αρχής ή μείωση της αξιοπρέπειάς της.
ΑΡΘΡΟ 14
Τα προξενικά αρχεία είναι απαραβίαστα, οποτεδήποτε και οπουδήποτε και αν ευρίσκονται.
ΑΡΘΡΟ 15
1. Το Κράτος διαμονής επιτρέπει και προστατεύει την ελευθερία επικοινωνίας εκ μέρους της προξενικής αρχής για όλους τους επίσημους σκοπούς. Η προξενική αρχή, επικοινωνούσα με την Κυβέρνηση, τις διπλωματικές αποστολές και τις άλλες προξενικές αρχές του Κράτους αποστολής, οπουδήποτε και αν ευρίσκονται, μπορεί να χρησιμοποιεί όλα τα κατάλληλα μέσα, συμπεριλαμβανομένων των διπλωματικών ή προξενικών ταχυδρόμων και των κωδικοποιημένων ή κρυπτογραφημένων μηνυμάτων. Εν τούτοις, ο προξενικός σάκος μπορεί να χρησιμοποιηθεί μόνο για την επικοινωνία της προξενικής αρχής με την Κυβέρνηση, τη διπλωματική αποστολή και άλλες προξενικές αρχές του Κράτους αποστολής εντός του Κράτους διαμονής. Η προξενική αρχή δεν μπορεί να εγκαθιστά και να χρησιμοποιεί ασύρματο πομπό παρά μόνο με τη συγκατάθεση του Κράτους διαμονής.
2. Η επίσημη αλληλογραφία της προξενικής αρχής είναι απαραβίαστη.
3. Ο προξενικός σάκος πρέπει να φέρει ευδιάκριτες εξωτερικές ενδείξεις του χαρακτήρα του και δεν μπορεί να περιέχει παρά μόνο επίσημη αλληλογραφία και έγγραφα ή αντικείμενα τα οποία προορίζονται αποκλειστικά για υπηρεσιακή χρήση.
4. Ο προξενικός σάκος δεν μπορεί να ανοιχθεί ούτε να παρακρατηθεί. Εν τούτοις, εάν οι αρμόδιες αρχές του Κράτους διαμονής έχουν σοβαρούς λόγους να πιστεύουν ότι ο σάκος περιέχει αντικείμενα άλλα από τα αναφερόμενα παραπάνω, μπορούν να ζητήσουν να ανοιχθεί ο σάκος παρουσία τους, από εξουσιοδοτημένο αντιπρόσωπο του αποστέλλοντος Κράτους. Εάν αυτό το αίτημα απορριφθεί, ο σάκος επιστρέφεται στον τόπο προέλευσής του.
5. Ο προξενικός ταχυδρόμος οφείλει να φέρει μαζί του επίσημο έγγραφο που να βεβαιώνει την ιδιότητά του και να καθορίζει τον αριθμό των απαρτιζόντων τον προξενικό σάκο δεμάτων. Μόνον υπήκοος του Κράτους αποστολής, ο οποίος δεν είναι μόνιμος κάτοικος του Κράτους διαμονής, μπορεί να είναι προξενικός ταχυδρόμος. Κατά την άσκηση των καθηκόντων του ο προξενικός ταχυδρόμος προστατεύεται από το Κράτος διαμονής. Απολαμβάνει το απαραβίαστο του προσώπου του και δεν μπορεί ούτε να συλληφθεί ούτε να κρατηθεί ούτε να υποστεί οποιασδήποτε μορφής περιορισμό της προσωπικής του ελευθερίας.
6. Ο προξενικός σάκος μπορεί να παραδοθεί στον κυβερνήτη πλοίου ή αεροσκάφους. Ο εν λόγω κυβερνήτης πρέπει να είναι εφοδιασμένος με επίσημο έγγραφο, στο οποίο εμφαίνεται ο αριθμός των δεμάτων τα οποία απαρτίζουν τον προξενικό σάκο, αλλά δεν θεωρείται προξενικός ταχυδρόμος. 'Ενα μέλος της προξενικής αρχής μπορεί ελεύθερα να παραλάβει τον προξενικό σάκο απευθείας από τον κυβερνήτη του πλοίου ή του αεροσκάφους, καθώς επίσης και να τον παραδώσει σ' αυτόν κατά τον ίδιο τρόπο.
ΑΡΘΡΟ 16
1. Ο αρχηγός της προξενικής αρχής απολαμβάνει ποινικής, αστικής ή διοικητικής ετεροδικίας στο Κράτος διαμονής. Απολαμβάνει το απαραβίαστο του προσώπου του και, ως εκ τούτου, δεν μπορεί να υποστεί οποιασδήποτε μορφής περιορισμό της ελευθερίας του.
2. Οι προξενικοί λειτουργοί, πλην του αρχηγού της προξενικής αρχής, καθώς και οι προξενικοί υπάλληλοι δεν υπόκεινται στην ποινική, αστική ή διοικητική δικαιοδοσία του Κράτους διαμονής για πράξεις που τελέστηκαν κατά την άσκηση των προξενικών καθηκόντων τους. Δεν συλλαμβάνονται ούτε κρατούνται ούτε υφίστανται οποιασδήποτε μορφής περιορισμό της ελευθερίας τους για πράξεις που τελέστηκαν κατά άλλον τρόπο ή κατά την άσκηση των προξενικών καθηκόντων τους, εκτός της περιπτώσεως βαρέος αδικήματος για το οποίο, σύμφωνα με τους νόμους του Κράτους διαμονής, μπορεί να επιβληθεί ελάχιστη ποινή φυλάκισης τουλάχιστον πέντε ετών ή περισσοτέρων, σε εκτέλεση απόφασης αρχής του Κράτους τούτου αρμόδιας σε ποινικά θέματα. Εκτός των παραπάνω περιπτώσεων, δεν μπορούν να φυλακισθούν ούτε να υποστούν οποιασδήποτε άλλης μορφής περιορισμό της προσωπικής τους ελευθερίας παρά μόνο σε εκτέλεση τελικής δικαστικής απόφασης.
3. Σε περίπτωση ποινικής δίωξης, σύλληψης, κράτησης ή οποιασδήποτε άλλης μορφής περιορισμού της προσωπικής ελευθερίας οποιουδήποτε μέλους της προξενικής αρχής, οι αρμόδιες αρχές του Κράτους διαμονής ειδοποιούν περί αυτού χωρίς καθυστέρηση τον αρχηγό της προξενικής αρχής.
4. Εάν κινηθεί ποινική διαδικασία εναντίον μέλους της προξενικής αρχής, αυτή πρέπει να διεξαχθεί ταχέως και κατά τρόπο παρενοχλούντα το ολιγότερο δυνατόν την άσκηση των καθηκόντων του εντός της προξενικής αρχής.
5. Εν τούτοις, οι διατάξεις της παραγράφου 1 του παρόντος άρθρου δεν εφαρμόζονται εφόσον πρόκειται περί:
α) οποιασδήποτε εμπραγμάτου αγωγής που αφορά ιδιωτική ακίνητη περιουσία κείμενη επί του εδάφους του Κράτους διαμονής, εκτός εάν ο αρχηγός της προξενικής αρχής κατέχει τοιαύτη περιουσία για λογαριασμό του Κράτους αποστολής και για τους σκοπούς της προξενικής αρχής,
β) οποιασδήποτε αγωγής που αφορά κληρονομία στην οποία ο αρχηγός της προξενικής αρχής εμφανίζεται ως εκτελεστής διαθήκης, κληρονόμος ή κληροδόχος ιδίω ονόματι και όχι επ' ονόματι του Κράτους αποστολής,
γ) οποιασδήποτε αγωγής που αφορά οποιαδήποτε επαγγελματική ή εμπορική δραστηριότητα, στην οποία ο αρχηγός της προξενικής αρχής δεσμεύεται εκτός των επίσημων καθηκόντων του εντός του Κράτους διαμονής.
6. Οι διατάξεις των παραγράφων 1 και 2 δεν εφαρμόζονται στην περίπτωση αστικής αγωγής:
α) που απορρέει από σύμβαση που συνήψε μέλος της προξενικής αρχής, το οποίο δεν συνεβλήθη, ρητά ή σιωπηρά, ως αντιπρόσωπος του Κράτους αποστολής,
β) που εγείρεται από τρίτο για ζημία που προκύπτει από ατύχημα που προκαλείται από αυτοκίνητο, πλοίο ή αεροσκάφος στο Κράτος διαμονής.
ΑΡΘΡΟ 17
1. Τα μέλη της προξενικής αρχής μπορούν να κληθούν να καταθέσουν ως μάρτυρες ενώπιον δικαστηρίου ή σε διοικητική διαδικασία. Εάν ο προξενικός λειτουργός αρνείται να καταθέσει ως μάρτυρας, κανένα καταναγκαστικό μέτρο δεν είναι δυνατόν να ληφθεί εναντίον του. Οι υπάλληλοι της προξενικής αρχής δεν υποχρεούνται να αρνηθούν να καταθέσουν ως μάρτυρες, εκτός των περιπτώσεων που προβλέπονται στην παράγραφο 3 του παρόντος άρθρου.
2. Η αρχή του Κράτους διαμονής, η οποία ζητεί τη μαρτυρική κατάθεση των μελών της προξενικής αρχής, λαμβάνει όλα τα μέτρα προς αποφυγήν ανάμιξης στην άσκηση των καθηκόντων της προξενικής αρχής και παρεμπόδισης της άσκησης των εν
 



  








Σελίδα 3130 
λόγω καθηκόντων. 'Οποτε τούτο είναι δυνατόν, η μαρτυρική κατάθεση δίδεται στο χώρο της προξενικής αρχής ή στην κατοικία του μέλους της προξενικής αρχής ή εγγράφως.
3. Τα μέλη της προξενικής αρχής δεν υποχρεούνται να καταθέσουν ως μάρτυρες σε θέματα που έχουν σχέση με την άσκηση των καθηκόντων τους ή να προσκομίσουν οποιοδήποτε επίσημο έγγραφο και επίσημη αλληλογραφία. 'Εχουν επίσης το δικαίωμα να αρνηθούν να καταθέσουν ως πραγματογνώμονες επί του δικαίου του αποστέλλοντος Κράτους, την ερμηνεία και εφαρμογή του.
ΑΡΘΡΟ 18
1. Το αποστέλλον Κράτος μπορεί να παραιτηθεί, όσον αφορά μέλος της προξενικής αρχής, από οποιοδήποτε προβλεπόμενο στα άρθρα 16 και 17 προνόμιο και ασυλία.
2. Η παραίτηση αυτή πρέπει σε κάθε περίπτωση να είναι ρητή, εκτός από τη περίπτωση που αναφέρεται στην παράγραφο 3 του παρόντος άρθρου, και να ανακοινώνεται στο Κράτος διαμονής εγγράφως.
3. Η έγερση αγωγής από τον προξενικό λειτουργό ή τον προξενικό υπάλληλο για υπόθεση, για την οποία θα εκαλύπτετο αυτός από ετεροδικία, σύμφωνα με το άρθρο 16, δεν του δίδει το δικαίωμα να επικαλεσθεί την ετεροδικία αυτήν έναντι κάθε ανταγωγής άμεσα συνδεομένης με την κύρια αγωγή.
4. Η παραίτηση από την ετεροδικία για αστική ή διοικητική δίκη δεν θεωρείται ότι συνεπάγεται την παραίτηση από την ασυλία ως προς τα μέτρα εκτέλεσης, τα οποία απορρέουν από τη δικαστική απόφαση. Καθόσον αφορά τέτοια μέτρα, είναι αναγκαία ξεχωριστή παραίτηση.
ΑΡΘΡΟ 19
Το Κράτος διαμονής απαλλάσσει τα μέλη της προξενικής αρχής από κάθε προσωπική υπηρεσία, κάθε υπηρεσία δημόσιου συμφέροντος οποιασδήποτε μορφής και από στρατιωτικές υποχρεώσεις, όπως οι συνδεόμενες με την επίταξη, τις στρατιωτικές συνεισφορές και το στρατιωτικό κατάλυμα.
ΑΡΘΡΟ 20
Τα μέλη της προξενικής αρχής απαλλάσσονται από κάθε υποχρέωση προβλεπόμενη από τους νόμους και κανονισμούς του Κράτους διαμονής σε θέματα καταγραφής αλλοδαπών, αδειών παραμονής και άλλων διαδικασιών σχετικών με την παραμονή αλλοδαπών.
ΑΡΘΡΟ 21
1. Το Κράτος αποστολής απαλλάσσεται εντός του Κράτους διαμονής από όλους τους φόρους, οικονομικά βάρη και τέλη προκειμένου περί:
α) οικοπέδων, κτιρίων ή τμημάτων κτιρίων χρησιμοποιουμένων για προξενικούς σκοπούς ή ως κατοικία του αρχηγού της προξενικής αρχής, εφόσον οι εν λόγω χώροι ανήκουν κατά κυριότητα στο αποστέλλον Κράτος ή μισθώθηκαν επ' ονόματί του,
β) δικαιοπραξιών ή εγγράφων τα οποία έχουν σχέση με την απόκτηση της αναφερόμενης στην παράγραφο 1 εδάφιο α' ακινήτου περιουσίας,
γ) της εκτέλεσης των προξενικών καθηκόντων, συμπεριλαμβανομένων των τελών, τα οποία εισπράττονται για προξενικές υπηρεσίες.
2. Η αναφερόμενη στην παράγραφο 1 εδάφιο α' και β' του παρόντος άρθρου φορολογική απαλλαγή δεν αφορά φόρους, οικονομικά βάρη και τέλη εάν, σύμφωνα με το δίκαιο του Κράτους διαμονής, οι οικονομικές αυτές εισφορές βαρύνουν το πρόσωπο, το οποίο συνεβλήθη με το Κράτος αποστολής ή το πρόσωπο που ενήργησε επ' ονόματί του.
3. Το αποστέλλον Κράτος απαλλάσσεται εντός του Κράτους διαμονής από όλους τους φόρους, οικονομικά βάρη και τέλη που επιβάλλονται σε κινητή περιουσία, η οποία ανήκει κατά κυριότητα, κατέχεται ή χρησιμοποιείται από το Κράτος αποστολής αποκλειστικά για προξενικούς σκοπούς. Εν τούτοις, η εν λόγω απαλλαγή δεν εφαρμόζεται σε φόρους, οικονομικά βάρη και τέλη, τα οποία συμπεριλαμβάνονται εντός της τιμής των εμπορευμάτων και των υπηρεσιών.
4. Η προβλεπόμενη στο παρόν άρθρο απαλλαγή δεν εφαρμόζεται σε φόρους, οικονομικά βάρη και τέλη για παρασχεθείσες υπηρεσίες.
ΑΡΘΡΟ 22
1. Τα μέλη της προξενικής αρχής απαλλάσσονται εντός του Κράτους διαμονής από τους εισπραττόμενους από το Κράτος αυτό φόρους και τις οικονομικές εισφορές από τις λαμβανόμενες αποδοχές για την εκτέλεση των υπηρεσιακών καθηκόντων.
2. Το μέλος της προξενικής αρχής απαλλάσσεται εντός του Κράτους διαμονής όλων των λοιπών εθνικών, περιφερειακών και τοπικών φόρων και τελών.
3. Οι διατάξεις της παραγράφου 2 δεν εφαρμόζονται προκειμένου περί:
α) των συμπεριλαμβανομένων εντός της τιμής των εμπορευμάτων και υπηρεσιών έμμεσων φόρων,
β) των οικονομικών βαρών και τελών των επιβαλλομένων επί ιδιωτικής ακινήτου περιουσίας κειμένης εντός του Κράτους διαμονής, με την επιφύλαξη των διατάξεων του άρθρου 21,
γ) φόρων και οικονομικών βαρών επιβαλλομένων επί ακινήτων ή κληρονομικής διαδοχής ή περί φόρων και οικονομικών βαρών εισπραττομένων από το Κράτος διαμονής εκ της μεταβιβάσεως περιουσίας, με την επιφύλαξη των διατάξεων του άρθρου 23,
δ) φόρων και οικονομικών βαρών επιβαλλομένων επί των ιδιωτικών εισοδημάτων, η πηγή των οποίων ευρίσκεται εντός του Κράτους διαμονής,
ε) των δικαστικών τελών ή τελών μεταγραφής ή υποθήκης και των διοικητικών τελών και ενσήμων, με την επιφύλαξη των διατάξεων του άρθρου 21,
στ) οικονομικών εισφορών εισπραττομένων εκ παρασχεθεισών υπηρεσιών.
ΑΡΘΡΟ 23
1. Εάν μέλος της προξενικής αρχής αποβιώσει και αφήσει κινητή περιουσία στο Κράτος διαμονής, κανένας φόρος επί της μεταβιβάσεως αιτία θανάτου ή φόρος κληρονομίας ή φόρος επί δικαιοπραξιών επί περιουσίας θα επιβληθεί από το Κράτος διαμονής σε σχέση με αυτή την περιουσία, εφόσον η παρουσία της εν λόγω περιουσίας εντός του Κράτους αυτού οφείλεται αποκλειστικά στην περιουσία του αποθανόντος ως μέλους της προξενικής αρχής.
2. Το Κράτος διαμονής επιτρέπει την εξαγωγή της αναφερόμενης στην παράγραφο 1 του παρόντος άρθρου κινητής περιουσίας, εκτός της κτηθείσας εντός του Κράτους διαμονής και της οποίας η εξαγωγή απαγορευόταν κατά το χρόνο θανάτου του κληρονομουμένου.
ΑΡΘΡΟ 24
1. Σύμφωνα με τις νομοθετικές και κανονιστικές διατάξεις, τις οποίες μπορεί να καθιερώσει το Κράτος διαμονής, επιτρέπεται η εισαγωγή και παρέχεται απαλλαγή από κάθε δασμό, τέλος και άλλη συναφή οικονομική εισφορά, πλην των εισπραττομένων ένεκα αποθήκευσης, μεταφοράς και παρόμοιων υπηρεσιών για:
α) αντικείμενα προοριζόμενα για επίσημη χρήση της προξενικής αρχής,
β) αντικείμενα προοριζόμενα για την προσωπική χρήση του προξενικού λειτουργού, συμπεριλαμβανομένων και των αντικειμένων τα οποία προορίζονται για την εγκατάστασή του. Τα προοριζόμενα για κατανάλωση αντικείμενα δεν πρέπει να
 



  








Σελίδα 3131 
υπερβαίνουν τις αναγκαίες ποσότητες για άμεση χρήση από τα ενδιαφερόμενα πρόσωπα.
2. Οι προξενικοί υπάλληλοι απολαμβάνουν τα αναφερόμενα στην παράγραφο 1 του παρόντος άρθρου προνόμια και απαλλαγές, προκειμένου περί εισαχθέντων κατά το χρόνο της πρώτης εγκατάστασης αντικειμένων.
3. Οι συνοδεύουσες τους προξενικούς λειτουργούς και μέλη της οικογένειάς τους προσωπικές αποσκευές απαλάσσονται ελέγχου. Μπορούν να ελεγχθούν μόνο εάν υφίστανται σοβαροί λόγοι υποψίας ότι περιέχουν αντικείμενα άλλα από τα αναφερόμενα στο εδάφιο β' της παραγράφου 1 του παρόντος άρθρου ή αντικείμενα των οποίων η εισαγωγή ή εξαγωγή απαγορεύεται από τις νομοθετικές και κανονιστικές διατάξεις του Κράτους διαμονής ή υπόκεινται στις διατάξεις αυτού περί καραντίνας. Ο έλεγχος αυτός διεξάγεται παρουσία του προξενικού λειτουργού ή μέλους της οικογένειας του ενδιαφερομένου.
ΑΡΘΡΟ 25
'Ολα τα πρόσωπα που απολαμβάνουν, δυνάμει της παρούσας Σύμβασης, προνόμια και ασυλίες έχουν, με την επιφύλαξη των εν λόγω προνομίων και ασυλιών, την υποχρέωση να σέβονται τους νόμους και κανονισμούς του Κράτους διαμονής, συμπεριλαμβανομένων των κανόνων που αφορούν στον έλεγχο της κυκλοφορίας και την ασφάλιση κατά κινδύνων τρίτου, οι οποίοι προκύπτουν από τη χρήση οποιουδήποτε οχήματος, πλοίου ή αεροσκάφους. Επίσης έχουν καθήκον να μην αναμιγνύονται στις εσωτερικές υποθέσεις του Κράτους διαμονής.
ΑΡΘΡΟ 26
Με την επιφύλαξη των νόμων και κανονισμών του Κράτους διαμονής των σχετικών με περιοχές, εντός των οποίων η είσοδος είναι απαγορευμένη ή περιορισμένη για λόγους εθνικής ασφάλειας, το μέλος της προξενικής αρχής δύναται να ταξιδεύει ελεύθερα στο έδαφος του Κράτους διαμονής.
ΑΡΘΡΟ 27
Προξενικοί υπάλληλοι οι οποίοι είναι υπήκοοι ή μόνιμοι κάτοικοι του Κράτους διαμονής δεν θα απολαμβάνουν τις ασυλίες και τα προνόμια τα οποία προβλέπονται στην παρούσα Σύμβαση, με εξαίρεση την παράγραφο 3 του άρθρου 17.
ΑΡΘΡΟ 28
Μέλη της οικογένειας των προξενικών λειτουργών και των προξενικών υπαλλήλων τα οποία συγκατοικούν με αυτούς θα απολαμβάνουν τις ασυλίες και τα προνόμια τα οποία προβλέπονται στα άρθρα 16 παρ. 3, 17 παρ. 3, 19, 20, 22 παρ. 2, 23, 24 και 26 της παρούσας Σύμβασης, με την προϋπόθεση ότι δεν είναι υπήκοοι ή μόνιμοι κάτοικοι του Κράτους διαμονής.
ΚΕΦΑΛΑΙΟ IV
ΠΡΟΞΕΝΙΚΑ ΚΑΘΗΚΟΝΤΑ
ΑΡΘΡΟ 29
1. Ο προξενικός λειτουργός δικαιούται να ασκεί τα καθοριζόμενα στο παρόν Κεφάλαιο καθήκοντα εντός των ορίων της προξενικής του περιφέρειας. Δύναται να ασκεί και άλλα προξενικά καθήκοντα, εφόσον αυτά δεν αντιτίθενται στους νόμους και κανονισμούς του Κράτους διαμονής.
Ο προξενικός λειτουργός δικαιούται να προστατεύει τα δικαιώματα και τα συμφέροντα του αποστέλλοντος Κράτους και των υπηκόων αυτού, είτε είναι φυσικά είτε νομικά πρόσωπα.
2. Κατά την εκτέλεση των καθηκόντων του, ο προξενικός λειτουργός δικαιούται να απευθύνεται εγγράφως, καθώς και προφορικώς στις αρμόδιες τοπικές αρχές της προξενικής του περιφέρειας, καθώς και στις αρμόδιες κεντρικές αρχές του αποστέλλοντος Κράτους, στην έκταση κατά την οποία τούτο επιτρέπεται από τους νόμους, τους κανονισμούς και τα έθιμα του Κράτους αυτού.
3. Ο προξενικός λειτουργός μπορεί, κατόπιν συναινέσεως του αποστέλλοντος Κράτους, να ασκεί προξενικά καθήκοντα και εκτός της προξενικής του περιφέρειας.
ΑΡΘΡΟ 30
Ο προξενικός λειτουργός προωθεί την ανάπτυξη των οικονομικών, εμπορικών, μορφωτικών, επιστημονικών και τουριστικών επαφών μεταξύ των δύο Συμβαλλόμενων Μερών και συμβάλλει στη μεταξύ αυτών ενίσχυση των φιλικών σχέσεων.
ΑΡΘΡΟ 31
Ο προξενικός λειτουργός δικαιούται:
α) να τηρεί μητρώο των υπηκόων του αποστέλλοντος Κράτους,
β) να δέχεται αιτήσεις και δηλώσεις σχετικές με την ιθαγένεια υπηκόων του αποστέλλοντος Κράτους και να εκδίδει τα σχετικά έγγραφα,
γ) σύμφωνα με τους νόμους του αποστέλλοντος Κράτους, να δέχεται δηλώσεις για τέλεση γάμου, με την προϋπόθεση ότι αμφότερα τα πρόσωπα είναι υπήκοοι του αποστέλλοντος Κράτους,
δ) να δέχεται δηλώσεις σχετικές με την οικογενειακή κατάσταση, καθώς και άλλες δηλώσεις υπηκόων του αποστέλλοντος Κράτους, σύμφωνα με τους νόμους και κανονισμούς του αποστέλλοντος Κράτους,
ε) να καταχωρεί τη γέννηση ή το θάνατο υπηκόων του αποστέλλοντος Κράτους και να συντάσσει ή να τηρεί αρχείο εγγράφων σχετικά με τη γέννηση ή το θάνατο υπηκόων του αποστέλλοντος Κράτους ή οποιωνδήποτε άλλων εγγράφων σχετικών με την προσωπική κατάσταση των εν λόγω υπηκόων,
στ) να συντάσσει και να επικυρώνει δικαιοπραξίες, συναπτόμενες μεταξύ υπηκόων του αποστέλλοντος Κράτους, υπό τον όρο ότι οι δικαιοπραξίες αυτές δεν αναφέρονται στην κτήση, μεταβίβαση ή απώλεια εμπραγμάτων δικαιωμάτων επί ακινήτου περιουσίας εντός του Κράτους διαμονής,
ζ) να συντάσσει και να επικυρώνει δικαιοπραξίες ανεξαρτήτως της υπηκοότητας των μερών, εφόσον οι δικαιοπραξίες αυτές αναφέρονται σε περιουσία ή δικαιώματα υφιστάμενα στο αποστέλλον Κράτος, υπό τον όρο ότι θα έχουν ισχύ μόνον εντός του Κράτους αυτού,
η) να συντάσσει, να βεβαιώνει, να πιστοποιεί, να επικυρώνει ή κατ' άλλον τρόπο να καθιστά έγκυρες πράξεις και έγγραφα νομικής φύσεως, τα οποία ζητούνται από υπηκόους του αποστέλλοντος Κράτους, σύμφωνα με τους νόμους και κανονισμούς του αποστέλλοντος Κράτους και υπό τον όρο ότι τούτο δεν είναι αντίθετο προς τους νόμους και κανονισμούς του Κράτους διαμονής,
θ) να συντάσσει ή να επικυρώνει και να φυλάσσει διαθήκες των υπηκόων του αποστέλλοντος Κράτους,
ι) να μεταφράζει πράξεις και έγγραφα νομικής φύσεως και να βεβαιώνει την ακριβή μετάφραση αυτών, καθώς επίσης να επικυρώνει έγγραφα,
κ) να εκδίδει πιστοποιητικά προέλευσης των εμπορευμάτων.
2. Ο προξενικός λειτουργός πληροφορεί τις αρμόδιες αρχές του Κράτους διαμονής για τις δικαιοπραξίες που έγιναν σύμφωνα με τα εδάφια γ' και ε' της παραγράφου αυτής, εάν τούτο απαιτείται από τους νόμους και κανονισμούς του Κράτους αυτού.
ΑΡΘΡΟ 32
Πράξεις και έγγραφα νομικής φύσεως, εκδιδόμενα, μεταφραζόμενα ή επικυρούμενα από προξενικό λειτουργό, σύμφωνα με το άρθρο 31, έχουν την αυτή νομική και αποδεικτική ισχύ στο Κράτος διαμονής, όπως τα έγγραφα τα οποία εκδίδονται, μεταφράζονται ή επικυρώνονται από τις αρμόδιες αρχές του Κράτους διαμονής, υπό τον όρο ότι εξεδόθησαν
 



  








Σελίδα 3132 
κατά τρόπο μη αντιβαίνοντα στους νόμους και κανονισμούς του Κράτους διαμονής.
ΑΡΘΡΟ 33
1. Ο προξενικός λειτουργός δικαιούται να εκδίδει, να παρατείνει, να τροποποιεί κα να ανακαλεί την ισχύ των ταξιδιωτικών εγγράφων των υπηκόων του αποστέλλοντος Κράτους, σύμφωνα με τους νόμους και κανονισμούς του αποστέλλοντος Κράτους.
2. Δικαιούται επίσης να εκδίδει, να παρατείνει και να ανακαλεί τις θεωρήσεις σε πρόσωπα τα οποία επιθυμούν να ταξιδέψουν στο αποστέλλον Κράτος.
ΑΡΘΡΟ 34
Ο προξενικός λειτουργός έχει το δικαίωμα να δέχεται προς φύλαξη έγγραφα, χρηματικά ποσά, αντικείμενα αξίας και κινητή περιουσία ανήκοντα ή προοριζόμενα για υπηκόους του αποστέλλοντος Κράτους. Τέτοια φυλασσόμενα αντικείμενα μπορούν να εξαχθούν από το Κράτος διαμονής μόνο σύμφωνα με τους νόμους και κανονισμούς του Κράτους αυτού.
ΑΡΘΡΟ 35
1. Οι αρχές του Κράτους διαμονής γνωστοποιούν στην αρμόδια προξενική αρχή, όταν το γνωρίζουν, τις περιπτώσεις στις οποίες πρέπει να διορισθεί κηδεμών ή επίτροπος για υπήκοο του αποστέλλοντος Κράτους.
2. Σε περίπτωση ανάγκης, ο προξενικός λειτουργός μπορεί να προτείνει στο δικαστήριο ή σε άλλη αρμόδια αρχή του Κράτους διαμονής κηδεμόνα ή επίτροπο, υπήκοο του αποστέλλοντος Κράτους ή για την προστασία της περιουσίας του υπηκόου αυτού, εάν η περιουσία παρέμεινε απροστάτευτη.
ΑΡΘΡΟ 36
1. Σε περίπτωση θανάτου εντός του Κράτους διαμονής ενός υπηκόου του αποστέλλοντος Κράτους, οι αρμόδιες αρχές του Κράτους διαμονής ειδοποιούν αμελλητί τον αρμόδιο προξενικό λειτουργό.
2. Εάν οι αρμόδιες αρχές του Κράτους διαμονής πληροφορηθούν ότι υπάρχει κληρονομία που κατέλειψε υπήκοος του αποστέλλοντος Κράτους ο οποίος πέθανε ή κληρονομία που κατέλειψε πρόσωπο οποιασδήποτε εθνικότητας το οποίο πέθανε στο Κράτος τούτο και της οποίας κληρονομίας δικαιούχος μπορεί να είναι υπήκοος του αποστέλλοντος Κράτους, και πάλι ειδοποιούν τον αρμόδιο προξενικό λειτουργό.
3. Στις περιπτώσεις που προβλέπονται στην παράγραφο 2 και υπό τον όρο ότι η κληρονομία ευρίσκεται στο έδαφος του Κράτους διαμονής, οι αρμόδιες αρχές του Κράτους τούτου λαμβάνουν μέτρα για την προστασία της κληρονομίας σύμφωνα με τους νόμους του Κράτους διαμονής και διαβιβάζουν στον αρμόδιο προξενικό λειτουργό αντίγραφο της διαθήκης, εάν είχε γίνει, καθώς και όλες τις υπάρχουσες πληροφορίες σχετικά με τους κληρονόμους, το περιεχόμενο και την αξία της κληρονομίας και γνωστοποιούν σε αυτόν την ημερομηνία έναρξης της διαδικασίας όσον αφορά την κληρονομία.
4. Ο προξενικός λειτουργός δικαιούται, σύμφωνα με τους νόμους και κανονισμούς του Κράτους διαμονής, να αντιπροσωπεύει αμέσως ή δια πληρεξουσίου τα συμφέροντα υπηκόου του αποστέλλοντος Κράτους, ο οποίος έχει αξίωση επί της κληρονομίας που ευρίσκεται στο Κράτος διαμονής και ο οποίος δεν κατοικεί στο Κράτος τούτο.
5. Ο προξενικός λειτουργός δικαιούται, επ' ονόματι υπηκόου του αποστέλλοντος Κράτους, ο οποίος δεν κατοικεί στο Κράτος διαμονής, να λαμβάνει χρήματα ή άλλα περιουσιακά στοιχεία τα οποία ίσως δικαιούται ο εν λόγω υπήκοος ένεκα θανάτου οποιουδήποτε προσώπου, συμπεριλαμβανομένων πληρωμών που έγιναν σύμφωνα με τη νομοθεσία περί εργατικών αποζημιώσεων, εντός ενός πλαισίου προγράμματος για παροχή συντάξεων και κοινωνικής ασφάλισης και των εισπράξεων από τέτοια ασφαλιστήρια.
6. Κινητή περιουσία και χρηματικά ποσά προερχόμενα από τη ρευστοποίηση κληρονομίας που ανήκει σε υπήκοο του αποστέλλοντος Κράτους μπορούν να παραδοθούν στον αρμόδιο προξενικό λειτουργό, υπό τον όρο ότι οι αξιώσεις των δανειστών έχουν ικανοποιηθεί ή έχει δοθεί εγγύηση γι' αυτούς και ότι οι φόροι και οι επιβαρύνσεις ως προς την κληρονομία έχουν εξοφληθεί.
7. Ο προξενικός λειτουργός μπορεί να συνεργάζεται με τις αρμόδιες αρχές του Κράτους διαμονής για την προστασία της κληρονομίας, σύμφωνα με το παρόν άρθρο.
ΑΡΘΡΟ 37
1. Εάν υπήκοος του αποστέλλοντος Κράτους, μη κατοικών στο Κράτος διαμονής, αποβιώσει κατά τη διάρκεια της παραμονής του στο έδαφος του Κράτους τούτου, τα κινητά του παραδίδονται χωρίς άλλη περαιτέρω διαδικασία στον προξενικό λειτουργό του αποστέλλοντος Κράτους, υπό τον όρο ότι οι αξιώσεις των δανειστών του αποβιώσαντος εντός του Κράτους διαμονής έχουν ικανοποιηθεί ή έχει δοθεί εγγύηση γι' αυτές.
2. Η προξενική αρχή συμμορφούται με τους νόμους και κανονισμούς του Κράτους διαμονής όσον αφορά την εξαγωγή αγαθών και τη μεταφορά χρηματικών ποσών, που αναφέρονται στην παράγραφο 1 του παρόντος άρθρου και στην παράγραφο 6 του άρθρου 36.
ΑΡΘΡΟ 38
Ο προξενικός λειτουργός δικαιούται να εκπροσωπεί, σύμφωνα με τους νόμους και τους κανονισμούς του Κράτους διαμονής, υπηκόους του αποστέλλοντος Κράτους ενώπιον των αρχών του Κράτους διαμονής, εάν αυτά αδυνατούν, είτε λόγω απουσίας ή γι' άλλους σοβαρούς λόγους, να προστατεύουν τα δικαιώματα και τα συμφέροντά τους. Η αντιπροσώπευση συνεχίζεται μέχρις ότου το αντιπροσωπευόμενο πρόσωπο διορίσει πληρεξούσιό του ή αναλάβει το ίδιο την προστασία των δικαιωμάτων και των συμφερόντων του.
ΑΡΘΡΟ 39
Ο προξενικός λειτουργός δικαιούται να συναντά και να επικοινωνεί με κάθε υπήκοο του αποστέλλοντος Κράτους, να του παρέχει κάθε απαραίτητη βοήθεια και συμβουλή και, εάν χρειασθεί, να λαμβάνει μέτρα για να εξασφαλίσει σε αυτόν νομική συνδρομή.
Το Κράτος διαμονής κατ' ουδένα τρόπο περιορίζει το δικαίωμα υπηκόου του αποστέλλοντος Κράτους να επικοινωνεί ή να επισκέπτεται την προξενική του αρχή.
ΑΡΘΡΟ 40
1. Οι αρμόδιες αρχές του Κράτους διαμονής πληροφορούν αμελλητί τον αρμόδιο προξενικό λειτουργό για τη σύλληψη, κράτηση ή τον καθ' οιονδήποτε τρόπο περιορισμό της προσωπικής ελευθερίας υπηκόου του αποστέλλοντος Κράτους.
2. Ο προξενικός λειτουργός δικαιούται να επισκέπτεται όσον το δυνατόν νωρίτερα και να επικοινωνεί με υπήκοο του αποστέλλοντος Κράτους, ο οποίος στερήθηκε την προσωπική του ελευθερία ή του οποίου η προσωπική ελευθερία έχει περιορισθεί.
Οι αρμόδιες αρχές του Κράτους διαμονής διαβιβάζουν επίσης αμελλητί στον προξενικό λειτουργό κάθε μήνυμα του υπηκόου του αποστέλλοντος Κράτους, ο οποίος στερήθηκε την προσωπική του ελευθερία ή του οποίου η προσωπική ελευθερία έχει καθ' οιονδήποτε τρόπο περιορισθεί.
3. Ο προξενικός λειτουργός πληροφορείται αμέσως, μετά από αίτησή του, το λόγο για τη σύλληψη, κράτηση, ή οποιονδήποτε περιορισμό της προσωπικής ελευθερίας υπηκόου
 



  








Σελίδα 3133 
του αποστέλλοντος Κράτους.
4. Τα δικαιώματα του προξενικού λειτουργού που μνημονεύονται στις παραγράφους 2 και 3 ασκούνται σύμφωνα με τους νόμους και τους κανονισμούς του Κράτους διαμονής, υπό τον όρο ότι δεν παραβιάζουν τα δικαιώματα αυτά.
ΑΡΘΡΟ 41
Οι αρμόδιες αρχές του Κράτους διαμονής πληροφορούν αμελλητί τον προξενικό λειτουργό για όλα τα σοβαρά τροχαία ατυχήματα, τα οποία συμβαίνουν σε υπηκόους του αποστέλλοντος Κράτους.
ΑΡΘΡΟ 42
Η προξενική αρχή δικαιούται να επιβάλλει στο Κράτος διαμονής τα τέλη και τα οικονομικά βάρη για την άσκηση των προξενικών καθηκόντων, τα οποία προβλέπονται από τους νόμους και κανονισμούς του αποστέλλοντος Κράτους.
ΑΡΘΡΟ 43
Οι διατάξεις της παρούσας Σύμβασης δεν επηρρεάζουν την εφαρμογή εκείνων των Διεθνών Συνθηκών στις οποίες συμμετέχουν τα Υψηλά Συμβαλλόμενα Μέρη.
ΚΕΦΑΛΑΙΟ V
ΤΕΛΙΚΕΣ ΔΙΑΤΑΞΕΙΣ
ΑΡΘΡΟ 44
1. Η παρούσα Σύμβαση θα επικυρωθεί και θα τεθεί σε ισχύ τριάντα (30) ημέρες μετά την ημερομηνία ανταλλαγής των εγγράφων επικύρωσης.
2. Η παρούσα Σύμβαση θα παραμείνει σε ισχύ μέχρι την εκπνοή έξι (6) μηνών από την ημερομηνία κατά την οποία ένα Υψηλό Συμβαλλόμενο Μέρος πληροφορήσει εγγράφως το άλλο Μέρος για την πρόθεσή του να θέσει τέλος στην ισχύ της Σύμβασης.
ΣΕ ΠΙΣΤΩΣΗ ΤΩΝ ΑΝΩΤΕΡΩ, οι πληρεξούσιοι των δύο Υψηλών Συμβαλλόμενων Μερών υπέγραψαν την παρούσα Σύμβαση και έθεσαν τις σφραγίδες τους.
'Εγινε στο Ερεβάν, στις 9 Απριλίου 1997 σε δύο αντίτυπα, στα ελληνικά, αρμενικά και αγγλικά. Και τα δύο κείμενα έχουν την αυτή ισχύ. Σε περίπτωση διαφοράς υπερισχύει το αγγλικό κείμενο.
Ο Υπουργός Εξωτερικών 
Ο Υπουργός Εξωτερικών
της Ελληνικής Δημοκρατίας
της Δημοκρατίας της
 
Αρμενίας
(υπογραφή ) 
(υπογραφή)
 
 



  








Σελίδα 3134 
Η σελίδα σε PDF 



  








Σελίδα 3135 
Η σελίδα σε PDF 



  








Σελίδα 3136 
Η σελίδα σε PDF 



  








Σελίδα 3137 
Η σελίδα σε PDF 



  








Σελίδα 3138 
Η σελίδα σε PDF 



  








Σελίδα 3139 
Η σελίδα σε PDF 



  








Σελίδα 3140 
Η σελίδα σε PDF 



  








Σελίδα 3141 
Η σελίδα σε PDF 



  








Σελίδα 3142 
Η σελίδα σε PDF 



  








Σελίδα 3143 
Η σελίδα σε PDF 



  








Σελίδα 3144 
Η σελίδα σε PDF 



  








Σελίδα 3145 
Η σελίδα σε PDF 



  








Σελίδα 3146 
Η σελίδα σε PDF 



  








Σελίδα 3147 
Η σελίδα σε PDF 



  








Σελίδα 3148 
Η σελίδα σε PDF 



  








Σελίδα 3149 
Η σελίδα σε PDF 



  








Σελίδα 3150 
Η σελίδα σε PDF 



  








Σελίδα 3151 
Η σελίδα σε PDF 



  








Σελίδα 3152 
Η σελίδα σε PDF 



  








Σελίδα 3153 
'Αρθρο δεύτερο
Η ισχύς του παρόντος νόμου αρχίζει από τη δημοσίευσή του στην Εφημερίδα της Κυβερνήσεως και της Σύμβασης που κυρώνεται από την πλήρωση των προϋποθέσεων του άρθρου 44 παρ. 1 αυτής.
ΠΡΟΕΔΡΕΥΩΝ (Παναγιώτης Ν. Κρητικός):
Υπουργείου Μεταφορών και Επικοινωνιών
Μόνη συζήτηση επί της αρχής, των άρθρων και του συνόλου του σχεδίου νόμου: "Κύρωση των διακοινώσεων και των προσαρτημάτων που τη συνοδεύουν για την τροποποίηση και συμπλήρωση του Παραρτήματος της Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης του Καναδά περί αεροπορικών μεταφορών του 1984".
Ερωτάται το Σώμα: Γίνεται δεκτό το νομοσχέδιο;
ΟΛΟΙ ΟΙ ΒΟΥΛΕΥΤΕΣ: Δεκτό, δεκτό.
ΠΡΟΕΔΡΕΥΩΝ (Παναγιώτης Ν. Κρητικός): 
Συνεπώς το νομοσχέδιο του Υπουργείου Μεταφορών και Επικοινωνιών: "Κύρωση των διακοινώσεων και των προσαρτημάτων που τη συνοδεύουν για την τροποποίηση και συμπλήρωση του Παραρτήματος της Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης του Καναδά περί αεροπορικών μεταφορών του 1984" έγινε δεκτό ομοφώνως, σε μόνη συζήτηση κατ' αρχήν, κατ' άρθρον και στο σύνολο και έχει ως εξής:
Κύρωση των Διακοινώσεων και των Προσαρτημάτων που τις συνοδεύουν για την τροποποίηση και συμπλήρωση του Παραρτήματος της Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης του Καναδά περί αεροπορικών μεταφορών του 1984
'Αρθρο πρώτο
Κυρώνονται και έχουν την ισχύ, που ορίζει το άρθρο 28 παρ. 1 του Συντάγματος, οι Διακοινώσεις και τα Προσαρτήματα που τις συνοδεύουν, οι οποίες ανταλλάχθηκαν μεταξύ του Υπουργείου Εξωτερικών Υποθέσεων του Καναδά και της Πρεσβείας της Ελληνικής Δημοκρατίας στην Οττάβα για την τροποποίηση και συμπλήρωση του Παραρτήματος της Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης του Καναδά περί αεροπορικών μεταφορών του 1984, που κυρώθηκε με το ν. 1692/1987 (ΦΕΚ 33 Α'). Το κείμενο των Διακοινώσεων και των Προσαρτημάτων σε πρωτότυπο στην αγγλική γλώσσα και σε μετάφραση στην ελληνική έχει ως εξής:
 



  








Σελίδα 3154 
Η σελίδα σε PDF 



  








Σελίδα 3155 
Η σελίδα σε PDF 



  








Σελίδα 3156 
Η σελίδα σε PDF 



  








Σελίδα 3157 
Η σελίδα σε PDF 



  








Σελίδα 3158 
Η σελίδα σε PDF 



  








Σελίδα 3159 
Η σελίδα σε PDF 



  








Σελίδα 3160 
Μόντρεαλ, η οποία διακοπή δεν θα υπερβαίνει τις δεκαπέντε (15) ημέρες.
(7) Για τους σκοπούς του άρθρου IX (5) της Συμφωνίας, η ορισθείσα αεροπορική εταιρεία θα έχει το δικαίωμα να εκτελεί το ελάχιστο δύο (2) πτήσεις την εβδομάδα προς κάθε κατεύθυνση με ίδια μέσα.
Την παρακάτω διαδρομή θα μπορεί να εκμεταλλεύεται η αεροπορική εταιρεία που θα ορισθεί από την Κυβέρνηση του Καναδά:
Οποιοδήποτε Σημεία που Αθήνα (7) Σημεία που θα
σημείο θα καθορισθούν καθορισθούν
ή σημεία από τον Καναδά από τον Καναδά
(4)(5)(6)(7) (4)(5)(6)(7)
(1) Οποιοδήποτε σημείο ή σημεία από τα ανωτέρω καθοριζόμενα μπορούν να παραλείπονται σε οποιοδήποτε ή σε όλα τα δρομολόγια, αλλά όλα τα δρομολόγια θα προέρχονται ή θα τερματίζουν στον Καναδά.
(2) 'Ολα τα δικαιώματα κίνησης θα ασκούνται μόνον από την αεροπορική εταιρεία που ορίστηκε και δεν θα εκμισθώνονται ή υπεκμισθώνονται.
(3) Στην περίπτωση κατά την οποία η ορισθείσα αεροπορική εταιρεία του Καναδά δεν εκτελεί κατευθείαν αεροπορικά δρομολόγια στην Ελλάδα, η ορισθείσα αεροπορική εταιρεία του Καναδά θα έχει το δικαίωμα να εκτελεί τα συμφωνημένα δρομολόγιά της μεταξύ Καναδά και Ελλάδας μέσω μίας τρίτης χώρας, με δέσμευση χωρητικότητας και δικαίωμα πώλησης θέσεων με δικό της κωδικό, σε πτήσεις οποιασδήποτε αεροπορικής εταιρείας εξουσιοδοτημένης από την Ελληνική Δημοκρατία να εκτελεί αεροπορικά δρομολόγια, μεταξύ της τρίτης αυτής χώρας και της Ελλάδας. Οι αεροπορικές αρχές της Ελληνικής Δημοκρατίας θα επισπεύδουν τις απαραίτητες διαδικασίες εγκρίσεων προκειμένου να επιτραπεί η εκτέλεση των δρομολογίων αυτών από την ορισθείσα αεροπορική εταιρεία του Καναδά.
(4) Τα σημεία που θα καθοριστούν δεν θα περιλαμβάνουν Κύπρο, Τουρκία ή Ισραήλ.
(5) Τα σημεία που θα καθοριστούν μπορεί να διαφοροποιούνται κατόπιν ειδοποιήσεως προ εξήντα ημερών προς τις αεροπορικές αρχές της Ελληνικής Δημοκρατίας ή νωρίτερα, με την έγκριση των υπόψη αεροπορικών αρχών.
(6) Ο συνολικός αριθμός των ενδιάμεσων σημείων και των σημείων πέραν, που θα καθορίζεται οποτεδήποτε, δεν θα υπερβαίνει τα πέντε, από τα οποία δεν θα μπορεί να είναι ενδιάμεσα περισσότερα από τέσσερα.
(7) Η αεροπορική εταιρεία του Καναδά που θα ορισθεί θα μπορεί να ασκεί δικαιώματα διακοπής ταξιδίου, η οποία δεν θα υπερβαίνει τις δεκαπέντε (15) ημέρες.
(8) Για τους σκοπούς του άρθρου ΙΧ (5) της Συμφωνίας, σε πτήσεις που εκτελούνται κατά τα προβλεπόμενα στην ανωτέρω Σημείωση (3) η αεροπορική εταιρεία του Καναδά που θα ορισθεί θα έχει το δικαίωμα να εκτελεί ακόμα και καθημερινά δρομολόγια, υπό τον όρο ότι η ολική προσφερόμενη κατά τον τρόπο αυτόν χωρητικότητα δεν θα υπερβαίνει τις 800 θέσεις την εβδομάδα προς κάθε κατεύθυνση, εκτός εάν συμφωνηθεί διαφορετικά, σύμφωνα με το άρθρο ΙΧ (5) της Συμφωνίας.
(9) Για τους σκοπούς του άρθρου ΙΧ (5) της Συμφωνίας, η αεροπορική εταιρεία που ορίστηκε θα έχει το δικαίωμα να εκτελεί το ελάχιστο δύο δρομολόγια την εβδομάδα προς κάθε κατέυθυνση με ίδια μέσα.
ΠΡΟΣΑΡΤΗΜΑ 2
'Αρθρο ΙΧ
1) Στην αεροπορική επιχείρηση που θα ορισθεί από κάθε Συμβαλλόμενο Μέρος θα παρέχεται δίκαιη και ίση ευκαιρία για την εκτέλεση των δρομολογίων που συμφωνήθηκαν στις διαδρομές που καθορίστηκαν στο Παράρτημα της Συμφωνίας αυτής.
2) Κατά την εκμετάλλευση των δρομολογίων που συμφωνήθηκαν, η αεροπορική εταιρεία που ορίστηκε από κάθε Συμβαλλόμενο Μέρος θα λαμβάνει υπόψη της τα συμφέροντα της αεροπορικής εταιρείας που ορίστηκε από το άλλο Συμβαλλόμενο Μέρος, ώστε να μην επηρεάζει αναίτια τα δρομολόγια που η τελευταία εκτελεί σε ολόκληρη ή σε μέρος της ίδιας διαδρομής.
3) Τα δρομολόγια που συμφωνήθηκαν και θα εκτελούνται από τις αεροπορικές εταιρείες που ορίστηκαν από τα Συμβαλλόμενα Μέρη θα ανταποκρίνονται στις ανάγκες του κοινού για μεταφορά στις διαδρομές που καθορίστηκαν και θα έχουν σαν πρωταρχικό σκοπό τους την προσφορά σε λογικό συντελεστή πληρότητας ή επαρκή χωρητικότητα για την εξυπηρέτηση των τρεχουσών και των λογικά προβλεπόμενων αναγκών, για τη μεταφορά επιβατών, φορτίου και ταχυδρομείου μεταξύ των εδαφών των Συμβαλλόμενων Μερών που έχουν ορίσει τις αεροπορικές εταιρείες.
4) Πρόβλεψη για τη μεταφορά επιβατών, φορτίου και ταχυδρομείου που εκφορτώνονται και εκφορτώνονται σε σημεία στις διαδρομές που καθορίστηκαν και βρίσκονται στο έδαφος Κρατών διαφορετικών από εκείνο που όρισε την αεροπορική εταιρεία, θα γίνεται σύμφωνα με τη γενική αρχή ότι η χωρητικότητα θα είναι ανάλογη προς:
α) τις ανάγκες της κίνησης προς και από το έδαφος του Συμβαλλόμενου Μέρους που έχει ορίσει την αεροπορική επιχείρηση,
β) τις ανάγκες της κίνησης της περιοχής από την οποία περνά η αεροπορική εταιρεία, αφού ληφθούν υπόψη τα άλλα δρομολόγια που εκτελούνται από τις αεροπορικές εταιρείες των Κρατών που απαρτίζουν την περιοχή και
γ) τις ανάγκες των διαβατικών δρομολογίων.
5) Η χωρητικότητα που θα προσφερθεί στις διαδρομές που καθορίστηκαν, δηλαδή η συχνότητα των δρομολογίων και ο τύπος και η διαμόρφωση του αεροσκάφους, θα συμφωνηθεί μεταξύ των αεροπορικών εταιρειών που θα οριστούν, σύμφωνα με τους κανόνες που καθορίζονται στο 'Αρθρο αυτό και θα υπόκειται στην έγκριση των αεροπορικών αρχών των Συμβαλλόμενων Μερών. Εάν οι αεροπορικές εταιρείες που ορίστηκαν δεν συμφωνούν, το θέμα θα παραπεμφθεί στις αεροπορικές αρχές των Συμβαλλόμενων Μερών, τα οποία θα προσπαθήσουν να λύσουν το πρόβλημα, σύμφωνα με το άρθρο XVI της Συμφωνίας αυτής.
6) Η αεροπορική εταιρεία που ορίστηκε από ένα Συμβαλλόμενο Μέρος μπορεί να προβεί σε αλλαγή αεροσκάφους, στο έδαφος του άλλου Συμβαλλόμενου Μέρους ή σε ενδιάμεσο σημείο τρίτων χωρών, σε διαδρομές που καθορίστηκαν στη Συμφωνία αυτή, με τις ακόλουθες προϋποθέσεις:
α) ότι η αλλαγή του αεροσακάφους δικαιολογείται για οικονομικούς λόγους εκμετάλλευσης,
β) ότι η χωρητικότητα που προσφέρεται, από την αεροπορική εταιρεία που ορίστηκε, επί του αεροσκάφους που χρησιμοποιείται επί του σκέλους της διαδρομής που απέχει περισσότερο από το έδαφος του Συμβαλλόμενου Μέρους, που όρισε την αεροπορική εταιρεία, δεν είναι μεγαλύτερη από αυτήν που προσφέρεται στο εγγύτερο σκέλος,
γ) ότι το αεροσκάφος που χρησιμοποιείται, στο σκέλος της διαδρομής που απέχει περισσότερο από το έδαφος του Συμβαλλόμενου Μέρους που όρισε την αεροπορική εταιρεία, θα εκτελεί το συμφωνημένο δρομολόγιο σε συνδυασμό με αυτό που εκτελείται από το αεροσκάφος που χρησιμοποιείται στο συντομότερο σκέλος της διαδρομής και προς τούτο είναι δρομολογημένο,
 



  








Σελίδα 3161 
Η σελίδα σε PDF 



  








Σελίδα 3162 
Η σελίδα σε PDF 



  








Σελίδα 3163 
Η σελίδα σε PDF 



  








Σελίδα 3164 
Η σελίδα σε PDF 



  








Σελίδα 3165 
Η σελίδα σε PDF 



  








Σελίδα 3166 
Η σελίδα σε PDF 



  








Σελίδα 3167 
Η σελίδα σε PDF 



  








Σελίδα 3168 
εταιρεία.
(5) Δικαιώματα πέμπτης ελευθερίας δεν θα ασκούνται επί διαδρομών που περιλαμβάνουν προσγείωση στο Τορόντο.
(6) Η ορισθείσα αεροπορική εταιρεία της Ελληνικής Δημοκρατίας θα μπορεί να ασκεί δικαιώματα διακοπής ταξιδίου στο Μόντρεαλ, η οποία διακοπή δεν θα υπερβαίνει τις δεκαπέντε (15) ημέρες.
(7) Για του σκοπούς του άρθρου IX (5) της Συμφωνίας, η ορισθείσα αεροπορική εταιρεία θα έχει το δικαίωμα να εκτελεί το ελάχιστο δύο (2) πτήσεις την εβδομάδα προς κάθε κατεύθυνση με ίδια μέσα.
Την παρακάτω διαδρομή θα μπορεί να εκμεταλλεύεται η αεροπορική εταιρεία που θα ορισθεί από την Κυβέρνηση του Καναδά:
Οποιοδήποτε Σημεία που Αθήνα (7) Σημεία που θα
σημείο θα καθοριστούν καθοριστούν
ή σημεία από τον Καναδά από τον Καναδά
(4)(5)(6)(7) (4)(5)(6)(7)
(1) Οποιοδήποτε σημείο ή σημεία από τα ανωτέρω καθοριζόμενα μπορούν να παραλείπονται σε οποιοδήποτε ή σε όλα τα δρομολόγια αλλά όλα τα δρομολόγια θα προέρχονται ή θα τερματίζουν στον Καναδά.
(2) 'Ολα τα δικαιώματα κίνησης θα ασκούνται μόνον από την αεροπορική εταιρεία που ορίστηκε και δεν θα εκμισθώνονται ή υπεκμισθώνονται.
(3) Στην περίπτωση κατά την οποία η ορισθείσα αεροπορική εταιρεία του Καναδά δεν εκτελεί κατευθείαν αεροπορικά δρομολόγια στην Ελλάδα, η ορισθείσα αεροπορική εταιρεία του Καναδά θα έχει το δικαίωμα να εκτελεί τα συμφωνημένα δρομολόγιά της μεταξύ Καναδά και Ελλάδας μέσω μίας τρίτης χώρας, με δέσμευση χωρητικότητας και δικαίωμα πώλησης θέσεων με δικό της κωδικό, σε πτήσεις οποιασδήποτε αεροπορικής εταιρείας εξουσιοδοτημένης από την Ελληνική Δημοκρατία να εκτελεί αεροπορικά δρομολόγια, μεταξύ της τρίτης αυτής χώρας και της Ελλάδας. Οι αεροπορικές αρχές της Ελληνικής Δημοκρατίας θα επισπεύδουν τις απαραίτητες διαδικασίες εγκρίσεων, προκειμένου να επιτραπεί η εκτέλεση των δρομολογίων αυτών από την ορισθείσα αεροπορική εταιρεία του Καναδά.
(4) Τα σημεία που θα καθοριστούν δεν θα περιλαμβάνουν Κύπρο, Τουρκία ή Ισραήλ.
(5) Τα σημεία που θα καθοριστούν μπορεί να διαφοροποιούνται κατόπιν ειδοποιήσεως προ (60) εξήντα ημερών προς τις αεροπορικές αρχές της Ελληνικής Δημοκρατίας ή νωρίτερα, με την έγκριση των υπόψη αεροπορικών αρχών.
(6) Ο συνολικός αριθμός των ενδιάμεσων σημείων και των σημείων πέραν που θα καθορίζεται οποτεδήποτε δεν θα υπερβαίνει τα πέντε, από τα οποία δεν θα μπορεί να είναι ενδιάμεσα περισσότερα από τέσσερα.
(7) Η αεροπορική εταιρεία του Καναδά που θα ορισθεί, θα μπορεί να ασκεί δικαιώματα διακοπής ταξιδίου, η οποία δεν θα υπερβαίνει τις δεκαπέντε (15) ημέρες.
(8) Για τους σκοπούς του άρθρου ΙΧ (5) της Συμφωνίας, σε πτήσεις που εκτελούνται κατά τα προβλεπόμενα στην ανωτέρω Σημείωση (3) η αεροπορική εταιρεία του Καναδά που θα ορισθεί θα έχει το δικαίωμα να εκτελεί ακόμα και καθημερινά δρομολόγια, υπό τον όρο ότι η ολική προσφερόμενη κατά τον τρόπο αυτόν χωρητικότητα δεν θα υπερβαίνει τις 800 θέσεις την εβδομάδα προς κάθε κατεύθυνση, εκτός εάν συμφωνηθεί διαφορετικά, σύμφωνα με το άρθρο ΙΧ (5) της Συμφωνίας.
(9) Για τους σκοπούς του άρθρου ΙΧ (5) της Συμφωνίας, η αεροπορική εταιρεία που ορίστηκε θα έχει το δικαίωμα να εκτελεί το ελάχιστο δύο δρομολόγια την εβδομάδα προς κάθε κατεύθυνση με ίδια μέσα.
ΠΡΟΣΑΡΤΗΜΑ 2
'Αρθρο ΙΧ
1) Στην αεροπορική επιχείρηση που θα ορισθεί από κάθε Συμβαλλόμενο Μέρος θα παρέχεται δίκαιη και ίση ευκαιρία για την εκτέλεση των δρομολογίων που συμφωνήθηκαν στις διαδρομές που καθορίστηκαν στο Παράρτημα της Συμφωνίας αυτής.
2) Κατά την εκμετάλλευση των δρομολογίων που συμφωνήθηκαν, η αεροπορική εταιρεία που ορίστηκε από κάθε Συμβαλλόμενο Μέρος θα λαμβάνει υπόψη της τα συμφέροντα της αεροπορικής εταιρείας που ορίστηκε από το άλλο Συμβαλλόμενο Μέρος, ώστε να μην επηρεάζει αναίτια τα δρομολόγια που η τελευταία εκτελεί σε ολόκληρη ή σε μέρος της ίδιας διαδρομής.
3) Τα δρομολόγια που συμφωνήθηκαν και θα εκτελούνται από τις αεροπορικές εταιρείες που ορίστηκαν από τα Συμβαλλόμενα Μέρη θα ανταποκρίνονται στις ανάγκες του κοινού για μεταφορά στις διαδρομές που καθορίστηκαν και θα έχουν σαν πρωταρχικό σκοπό τους την προσφορά σε λογικό συντελεστή πληρότητας ή επαρκή χωρητικότητα για την εξυπηρέτηση των τρεχουσών και των λογικά προβλεπόμενων αναγκών, για τη μεταφορά επιβατών, φορτίου και ταχυδρομείου μεταξύ των εδαφών των Συμβαλλόμενων Μερών που έχουν ορίσει τις αεροπορικές εταιρείες.
4) Πρόβλεψη για τη μεταφορά επιβατών, φορτίου και ταχυδρομείου που φορτώνονται και εκφορτώνονται σε σημεία στις διαδρομές που καθορίστηκαν και βρίσκονται στο έδαφος Κρατών διαφορετικών από εκείνο που όρισε την αεροπορική εταιρεία, θα γίνεται σύμφωνα με τη γενική αρχή ότι η χωρητικότητα θα είναι ανάλογη προς:
α) τις ανάγκες της κίνησης προς και από το έδαφος του Συμβαλλόμενου Μέρους που έχει ορίσει την αεροπορική επιχείρηση,
β) τις ανάγκες της κίνησης της περιοχής από την οποία περνά η αεροπορική εταιρεία, αφού ληφθούν υπόψη τα άλλα δρομολόγια που εκτελούνται από τις αεροπορικές εταιρείες των Κρατών που απαρτίζουν την περιοχή και
γ) τις ανάγκες των διαβατικών δρομολογίων.
5) Η χωρητικότητα που θα προσφερθεί στις διαδρομές που καθορίστηκαν, δηλαδή η συχνότητα των δρομολογίων και ο τύπος και η διαμόρφωση του αεροσκάφους θα συμφωνηθεί μεταξύ των αεροπορικών εταιρειών που θα οριστούν σύμφωνα με τους κανόνες που καθορίζονται στο 'Αρθρο αυτό και θα υπόκειται στην έγκριση των αεροπορικών αρχών των Συμβαλλόμενων Μερών. Εάν οι αεροπορικές εταιρείες που ορίστηκαν δεν συμφωνούν, το θέμα θα παραπεμφθεί στις αεροπορικές αρχές των Συμβαλλόμενων Μερών, τα οποία θα προσπαθήσουν να λύσουν το πρόβλημα σύμφωνα με το άρθρο XVI της Συμφωνίας αυτής.
6) Η αεροπορική εταιρεία που ορίστηκε από ένα Συμβαλλόμενο Μέρος μπορεί να προβεί σε αλλαγή αεροσκάφους, στο έδαφος του άλλου Συμβαλλόμενου Μέρους ή σε ενδιάμεσο σημείο τρίτων χωρών, σε διαδρομές που καθορίστηκαν στη Συμφωνία αυτή, με τις ακόλουθες προϋποθέσεις:
α) ότι η αλλαγή του αεροσακάφους δικαιολογείται για οικονομικούς λόγους εκμετάλλευσης,
β) ότι η χωρητικότητα που προσφέρεται, από την αεροπορική εταιρεία που ορίστηκε, επί του αεροσκάφους που χρησιμοποιείται επί του σκέλους της διαδρομής που απέχει περισσότερο από το έδαφος του Συμβαλλόμενου Μέρους, που όρισε την αεροπορική εταιρεία, δεν είναι μεγαλύτερη από αυτή που προσφέρεται στο εγγύτερο σκέλος,
γ) ότι το αεροσκάφος που χρησιμοποιείται, στο σκέλος της διαδρομής που απέχει περισσότερο από το έδαφος του Συμβαλλόμενου Μέρους που όρισε την αεροπορική εταιρεία, θα εκτελεί το συμφωνημένο δρομολόγιο σε συνδυασμό με αυτό που εκτελείται από το αεροσκάφος που χρησιμοποιείται στο συντομότερο σκέλος της διαδρομής και προς τούτο είναι δρομολογημένο,
δ) ότι υπάρχει επαρκής διερχόμενη κίνηση,
ε) ότι η αεροπορική εταιρεία δεν θα εμφανίζεται αμέσως ή εμμέσως σε πίνακες δρομολογίων, σε ηλεκτρονικά συστήματα κράτησης θέσεων, σε συστήματα αναφοράς ναύλων, σε
 



  








Σελίδα 3169 
Η σελίδα σε PDF 



  








Σελίδα 3170 
Η σελίδα σε PDF 



  








Σελίδα 3171 
Η σελίδα σε PDF 



  








Σελίδα 3172 
Η σελίδα σε PDF 



  








Σελίδα 3173 
σε κάθε τέτοια πτήση.
'Αρθρο δεύτερο
Η ισχύς του παρόντος νόμου αρχίζει από τη δημοσίευσή του στην Εφημερίδα της Κυβερνήσεως και των Διακοινώσεων και των Προσαρτημάτων που κυρώνονται από την 19η Ιουλίου 1995.
(Στο σημείο αυτό την Προεδρική 'Εδρα καταλαμβάνει ο Πρόεδρος της Βουλής κ. ΑΠΟΣΤΟΛΟΣ ΚΑΚΛΑΜΑΝΗΣ).
ΠΡΟΕΔΡΟΣ (Απόστολος Κακλαμάνης): Τις συμβάσεις που έχουν ψηφιστεί ομόφωνα στη Διαρκή Επιτροπή τις περάσαμε. 'Ολες τις άλλες που δεν είχαν ψηφιστεί ομοφώνως, δηλαδή, τις τέσσερις του Υπουργείου Εθνικής Οικονομίας και τις τέσσερις του Υπουργείου Εξωτερικών, θα τις κρατήσουμε και θα τις περάσουμε αύριο το απόγευμα με κανονική συζήτηση, σύμφωνα με το άρθρο 108. Πιστεύω ότι θα συζητηθεί και η σύμβαση που αφορά την Κύρωση Συμφώνου Φιλίας με την Αλβανία.
ΑΝΤΩΝΙΟΣ ΦΟΥΣΑΣ: Επειδή αυτή συνέχεια έρχεται και αναβάλλεται ...
ΠΡΟΕΔΡΟΣ (Απόστολος Κακλαμάνης): Αύριο το απόγευμα θα συζητήσουμε τις συμβάσεις αυτές.
Παρακαλώ να εξουσιοδοτήσετε το Προεδρείο για την υπ' ευθύνη του επικύρωση των Πρακτικών ως προς την ψήφιση στο σύνολο των παραπάνω νομοσχεδίων.
ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.
ΠΡΟΕΔΡΟΣ (Απόστολος Κακλαμάνης): Συνεπώς παρεσχέθη η ζητηθείσα εξουσιοδότηση.
Κυρίες και κυρίοι συνάδελφοι, εισερχόμαστε στη συζήτηση επί των άρθρων και του συνόλου του νομοσχεδίου του Υπουργείου Πολιτισμού: "Θεσμοί, μέτρα και δράσεις πολιτιστικής ανάπτυξης".
Κατά το τέλος της προχθεσινής συνεδρίασης, της Παρασκευής, συμφωνήθηκε ότι θα μιλήσει ο κ. Κατσανέβας, ο κ. Σημαιοφορίδης, ο κ. Τατούλης, ο κ. Μπρατάκος, επίσης οι υπόλοιποι εισηγητές, η κ. Παπαδημητρίου - ο κ. Χυτήρης μίλησε- οι ειδικοί αγορητές και οι Κοινοβουλευτικοί Εκπρόσωποι, για την ενότητα 4.
Είχα συζητήσει και με τον Κοινοβουλευτικό σας Εκπρόσωπο, τον κ. Μάνο -δεν ξέρω κ. Παπαδημητρίου αν είστε ενήμερη- και αυτό που προτείνω και στα άλλα κόμματα είναι να ολοκληρώσουμε μέχρι τις 21.30' το νομοσχέδιο αυτό του Υπουργείου Πολιτισμού και να μπούμε μετά στον Κανονισμό.
ΒΑΣΙΛΙΚΗ ΑΡΑΠΗ-ΚΑΡΑΓΙΑΝΝΗ: Κύριε Πρόεδρε, συγγνώμη, μου επιτρέπετε;
ΠΡΟΕΔΡΟΣ (Απόστολος Κακλαμάνης): Ορίστε, κ. Καραγιάννη.
ΒΑΣΙΛΙΚΗ ΑΡΑΠΗ-ΚΑΡΑΓΙΑΝΝΗ: Κύριε Πρόεδρε, όταν τελειώσαμε το βράδυ, είχε πει ο Προεδρεύων την ημέρα εκείνη ότι πρώτα θα συζητηθεί ο Κανονισμός της Βουλής και ύστερα το νομοσχέδιο του Υπουργείου Πολιτισμού.
ΠΡΟΕΔΡΟΣ (Απόστολος Κακλαμάνης): 'Οχι. 'Εχουν ειδοποιηθεί όλα τα κόμματα ότι συζητούμε το νομοσχέδιο του Υπουργείου Πολιτισμού.
ΒΑΣΙΛΙΚΗ ΑΡΑΠΗ-ΚΑΡΑΓΙΑΝΝΗ: 'Εντάξει, κύριε Πρόεδρε. Ευχαριστώ πολύ.
ΠΡΟΕΔΡΟΣ (Απόστολος Κακλαμάνης): 'Αλλωστε, ειδοποιήθηκαν οι ομιλητές που πρόκειται να μιλήσουν...
ΑΝΔΡΙΑΝΗ ΛΟΥΛΕ: Ο κ. Κόρακας;
ΠΡΟΕΔΡΟΣ (Απόστολος Κακλαμάνης): 'Εχει ειδοποιηθεί ο κ. Κόρακας.
Υποθέτω ότι το γνωρίζετε από το Κομμουνιστικό Κόμμα ότι θα προχωρήσουμε στο νομοσχέδιο του Υπουργείου Πολιτισμού.
ΦΩΤΗΣ ΚΟΥΒΕΛΗΣ: Κύριε Πρόεδρε, σας παρακαλώ το λόγο.
ΠΡΟΕΔΡΟΣ (Απόστολος Κακλαμάνης): Ορίστε, κύριε Κουβέλη.
ΦΩΤΗΣ ΚΟΥΒΕΛΗΣ: Κύριε Πρόεδρε, δεν θέλω να δημιουργήσω πρόβλημα, αλλά και η ημερήσια διάταξη που μας διανεμήθηκε και το ενημερωτικό σημείωμα προτάσσουν τη συζήτηση για τις τροποποιήσεις του Κανονισμού της Βουλής. Η ειδοποίηση ότι θα συζητηθεί το νομοσχέδιο του Υπουργείου Πολιτισμού έγινε με μεγάλη καθυστέρηση.
ΠΡΟΕΔΡΟΣ (Απόστολος Κακλαμάνης): Ναι, το μεσημέρι.
ΦΩΤΗΣ ΚΟΥΒΕΛΗΣ: Κατά συνέπεια, πρόκειται για μια ανατροπή ένος ολόκληρου σχεδιασμού, γι' αυτό και σημειώνονται απουσίες. Πιστεύω ότι ο Κανονισμός θα μπορούσε να προταχθεί, εν όψει του γεγονότος ότι δεν έχουμε και διαφωνίες -όπως καλύτερα ξέρετε από εμένα- για τις τροποποιήσεις που εισάγονται για ψήφιση στην Ολομέλεια. Αλλά βλέπω ότι και οι συνάδελφοι που μετέχουν στην Επιτροπή του Κανονισμού της Βουλής απουσιάζουν.
ΠΡΟΕΔΡΟΣ (Απόστολος Κακλαμάνης): Κύριε Κουβέλη, έχετε δίκιο. Το ότι καθυστέρησα εγώ να συνεννοηθώ το μεσημέρι με τα κόμματα είχε ως αποτέλεσμα να υπάρξει και καθυστερημένη ειδοποίση από τα κόμματα.
Αυτό που ήταν το πρόβλημα μου ήταν το εξής: Αν αρχίζαμε τον Κανονισμό -που σίγουρα πάντοτε θέλουν να μιλήσουν συνάδελφοι στον Κανονισμό- θα πηγαίναμε πολύ αργά για το νομοσχέδιο του Υπουργείου Πολιτισμού. Αυτό που προεβλήθη -και το ενθυμούνται όσοι συνάδελφοι ήταν την Παρασκευή- ήταν ότι αρχικώς είχα πει ότι θα προχωρήσουμε σήμερα με το νομοσχέδιο του Υπουργείου Πολιτισμού. Κλείνοντας, όμως, τη συνεδρίαση, είπα για τον Κανονισμό. Επανήλθα, λοιπόν, στο νομοσχέδιο του Υπουργείου Πολιτισμού και κυρίως η συζήτηση έχει να κάνει περισσότερο με κάποιες τροπολογίες. Είχε πει ο κ. Κόρακας ότι δεν είχε αναπτύξει κάποιες τροπολογίες και ο κύριος Υπουργός είπε ότι έχουν ψηφιστεί τα σχετικά άρθρα. Παρατήρησα, όπως θα δείτε στα Πρακτικά, ότι ο κ. Κόρακας ήταν σε διάφορες επιτροπές και είπαμε να μην συζητηθεί το νομοσχέδιο αργά το βράδυ που θα φθάσουμε, οπότε δεν έχει νόημα η συζήτηση. 'Ηδη έξω από τη Βουλή είναι ενδιαφερόμενοι για το νομοσχέδιο αυτό. Το να τους πούμε ότι θα το συζητήσουμε μετά τις 22.00' δεν έχει νόημα. Είπα λοιπόν στο κ. Μάνο και εν συνεχεία στον κ. Κόρακα -ο κ. Μάνος συμφώνησε, ο κ. Κόρακας δεν είχε αντίρρηση, αλλά αμφέβαλε κατά πόσο θα μας φθάσει ο χρόνος μέχρι τις 21.30'- να προχωρήσουμε το νομοσχέδιο του Υπουργείου Πολιτισμού και εν συνεχεία να μπούμε στον Κανονισμό.
ΒΑΣΙΛΙΚΗ ΑΡΑΠΗ-ΚΑΡΑΓΙΑΝΝΗ: Κύριε Πρόεδρε, μου επιτρέπετε;
ΠΡΟΕΔΡΟΣ (Απόστολος Κακλαμάνης): Εσείς είστε ειδική αγορήτρια. Θα μιλήσετε.
ΒΑΣΙΛΙΚΗ ΑΡΑΠΗ-ΚΑΡΑΓΙΑΝΝΗ: Δεν έχουμε μιλήσει στα άρθρα 6, 7 και 9. 
ΠΡΟΕΔΡΟΣ (Απόστολος Κακλαμάνης): Ναι, αλλά θα μιλήσετε. Το είπα ήδη αυτό. 
Η παράκλησή μου μόνο είναι να τελειώσουμε μέχρι τις 21.30'. Δηλαδή, δύο ώρες, δυόμισι σχεδόν, πιστεύω ότι μπορούν να μας φθάσουν να τελειώσουμε τις αγορεύσεις όσων δεν έχουν μιλήσει για την ενότητα αυτή και να διαθέσουμε χρόνο και για τις τροοπολογίες των Βουλευτών.
Ο κύριος Υπουργός δεν έχει καμία τροπολογία.
ΙΩΑΝΝΗΣ ΒΑΡΒΙΤΣΙΩΤΗΣ: Eίναι παράδοξο να μη φέρνει ο Υπουργός τροπολογίες και μάλιστα άσχετες.
ΠΡΟΕΔΡΟΣ (Απόστολος Κακλαμάνης): Φαίνεται ότι είναι αρκετά έμπειρος ο Υπουργός και φροντίζει τις τροπολογίες του να τις τακτοποιεί εγκαίρως.
Η κ. Παπαδημητρίου έχει το λόγο για τη δεύτερη ενότητα.
ΕΛΙΣΑΒΕΤ ΠΑΠΑΔΗΜΗΤΡΙΟΥ: Η δεύτερη ενότητα αφορά στο άρθρο 6 και αποτελεί το βασικό κίνητρο του κυρίου Υπουργού για την ύπαρξη αυτού του "πολυνομοσχεδίου" αποτελεί όμως και την πηγή της ομόφωνης αντίδρασης όλων των φορέων του Υπουργείου Πολιτισμού, αλλά και των κοινωνικών φορέων εκτός Υπουργείου Πολιτισμού.
Ο κύριος Υπουργός προσπάθησε να μας πείσει ότι κάνουμε πολύ κουβέντα για το τίποτα, ότι ουσιαστικά δεν καταργείται το ΤΑΠΑ, ότι δεν εκχωρείται η πολιτιστική πολιτική, η συγκρότησή της, διαχείρησή της και προβολή της σε ιδιώτες
 



  








Σελίδα 3174 
ή σε μαικήνες. Ουσιαστικά υπάρχει μία νέα "ευέλικτη" ανώνυμη εταιρία με μία μετοχή που έχει το ΤΑΠΑ και ουσιαστικά αυτό, το ΤΑΠΑ, αποφασίζει. Φυσικά δεν έπεισε κανέναν από μας.
Και στη Διαρκή Επιτροπή και εδώ ο κύριος Υπουργός αναφέρθηκε σε στοιχεία προσπαθώντας να αποδείξει την ελάχιστη επιτυχία που είχε το ΤΑΠΑ εμπορικά. Αυτό δεν μπορεί να το αμφισβητήσει κανείς υπό την αμείλικτη πίεση των αριθμών που ανέφερε και που ήταν σωστή. 
Ο κύριος Υπουργός, επαναλαμβάνω, προσπαθεί, μας είπε, να αναβαθμίσει τη λειτουργία του ΤΑΠΑ. Θα ήθελα να τον ρωτήσω πότε ανταποκρίθηκε στις ανάγκες του ΤΑΠΑ και των υπηρεσιών του για προμήθεια υλικών, για εκπαίδευση του προσωπικού, για άνοιγμα των αγορών; Οι σχετικές υποσχέσεις που δίνονται εδώ και μία δεκαετία από όλες τις πολιτκές ηγεσίες έμειναν χωρίς αντίκρυσμα.
Είναι προφανές ότι στα μάτια των υπαλλήλων του ΤΑΠΑ και των υπαλλήλων του Υπουργείου Πολιτισμού, αυτή η ολιγωρία των πολιτικών ηγεσιών έγινε ακριβώς για να φθάσουμε εδώ και από εκεί και πέρα να μπορέσουμε να φροντίσουμε για την ανάληψη αυτού του τομέα από κάποιους ή από κάποιον.
Κύριε Υπουργέ, η αρχική πρόθεσή σας ήταν η εκχώρηση και της χάραξης πολιτικής, στα δύο πρώτα σχέδια του νομοσχεδίου σας, που καλά γνωρίζω. Μέχρι που έγινε αρκετά κραυγαλέα και εκκωφαντική η αντίδραση, θέλατε να δοθεί στην νέα ανώνυμη εταιρία η χάραξη της πολιτισμικής πολιτικής. Αυτό είναι που μας ανησυχεί, γιατί δεν φθάνει να σβήσουμε από το νομοσχέδιο την εκχώρηση της χάραξης για να πεισθούμε ότι δεν είναι δυνατή τελικά και η διαχείριση της χάραξης πολιτικής. Αυτό γιατί η εποπτεία του δημοσίου επί της θυγατρικής εταιρίας της μιας μετοχής που ανήκει στο ΤΑΠΑ δεν πιστεύω, ότι διασφαλίζει την υποχρέωση της διατήρησης των πολιτισμικών αγαθών ως δημοσίων, κοινοκτήτων και κοινοχρήστων αγαθών για τους 'Ελληνες. Το πόσο κοινό δημόσιο ή το πόσο ιδιωτικό θα αποδειχθεί εξαρτάται από το διοικητικό συμβούλιο της εταιρίας και κυρίως από το κοινωνικό βάρος και πολιτικό του προέδρου της και τη σχέση του ή τη σχέση της -μπορεί να είναι και γυναίκα, εύχομαι να είναι- με τη διοίκηση και τους πολιτικούς προϊσταμένους.
Πρέπει όμως να ξεκαθαρίσουμε τη θέση της Νέας Δημοκρατίας, γιατί είναι οξύμωρο πολλές φορές να σπεύδετε να παρουσιάζετε ως κρατικιστές, εσείς, το κόμμα των νεόκοπων φιλελευθέρων, εμάς. Χρειαζόμαστε τις προσθετικές, δημιουργικές δυνάμεις της ιδιωτικής πρωτοβουλίας και της ελεύθερης αγοράς.
Εμείς πιστεύουμε σ'αυτές. Αλλά βέβαια, χωροθετούμε τη λειτουργία τους μέσα σε ένα πλαίσιο απόλυτης σαφήνειας κανόνων καθορισμένου εύρους δράσης και κατευθύνσεων. Ο έλεγχος που θα πρέπει να γίνεται επί της ανωνύμου εταιρείας, πιστεύω ότι πρέπει να είναι και σκοπιμότητος έλεγχος, όχι μόνο νομιμότητος.
Συμβαίνει συχνά στον τόπο μας, κυρίες και κύριοι συνάδελφοι, να προσωποποιούνται οι θεσμοί όταν ταυτίζονται με πολύ ικανά και δυναμικά άτομα. Αλλά επειδή το καλό και το κακό αξιολογούνται και αποδεικνύονται στη γενίκευσή τους, θα μπορούσε κανείς να ισχυρισθεί με άνεση, ότι πρώτον, δεν υπάρχουν πολλά ικανά άτομα στην αγορά για να ανταποκριθούν στις ανάγκες που έχει η διαχείριση τόσο δύσκολων στόχων. 
Δεύτερον, δεν μπορεί εύκολα να αντέξει η πολιτική μας ζωή την πιθανή αξιοποίηση της δύναμης που δανείζει αυτή η ταύτιση θεσμών και προσώπων. 
Και τρίτον, και αν ακόμα μερικοί από μας το αντέχουμε, πιστεύω ότι στην κοινωνία σήμερα είναι αδύνατον να πειστεί ο ελληνικός λαός, ότι δεν είμαστε όλοι στρατιωτάκια κάποιας υπερδομής διαπλεκομένων. 
Και τα είπα όλα αυτά, για να αναφερθώ πιο ψύχραιμα σήμερα στα θέματα που προκάλεσαν την έκρηξη και των δυο σας, στην άτυχη ίσως στιχομυθία μεταξύ του κ. Πολύδωρα και του κυρίου Υπουργού Πολιτισμού.
Η προσωπική μου θέση είναι ότι πραγματικά στον τόπο μας απεδείχθη παραδείγματος χάριν, στο Μέγαρο Μουσικής ότι είναι πολύ ουσιαστική, πολύ σπουδαία, πολύ προσθετική για τον τόπο η παρουσία του κ. Λαμπράκη. Αλλά πόσοι άραγε υπάρχουν της ποιότητος του Χρήστου Λαμπράκη; Φαντάζεσθε τι θα γίνει αν όλοι οι θεσμοί ζητήσουν να προσωποιηθούν με ένα άτομο; Φαντάζεσθε μερικά από τα άτομα που θεωρούνται άτομα υπερδομής να αναλαμβάνουν τέτοιους τομείς;
(Στο σημείο αυτό την Προεδρική 'Εδρα καταλαμβάνει ο Α'Αντιπρόεδρος της Βουλής κ. ΠΑΝΑΓΙΩΤΗΣ Ν. ΚΡΗΤΙΚΟΣ)
Η Νέα Δημοκρατία καταψηφίζει αυτό το άρθρο και επανέρχεται με κοινοβουλευτική ευθύνη και παρακαλεί τον κύριο Υπουργό για λογαριασμό και όλων των φορέων του πολιτισμού, για λογαριασμό όλων των υπαλλήλων σας που έχουν στηθεί έξω από την είσοδο της Βουλής, και σας παρακαλούμε να ξανασκεφθείτε την ίδρυση αυτής της εταιρείας.
Στην κρίση μας δεν πρέπει να ιδρυθεί αυτή η εταιρεία. Πιστεύουμε ότι αν βοηθηθεί το Τ.Α.Π.Α., αν μελετηθεί υπεύθυνα ο νέος τρόπος εξυγίανσης και αναβάθμισης του Τ.Α.Π.Α., δεν θα χρειαστεί καν η ίδρυση κάποιας τέτοιας εταιρείας. Αλλά εν πάση περιπτώσει, εσείς είστε πολιτικός προϊστάμενος. Αν συνεχίζετε να πιστεύετε ότι πρέπει να κινηθείτε προς αυτήν την κατεύθυνση, μελετήστε το, ξαναμελετήστε το και συγκροτήστε τη με ένα τρόπο που εγγυάται τη διαφύλαξη της διαχείρισης των πολιτισμικών μας αγαθών.
Ευχαριστώ πολύ.
ΠΡΟΕΔΡΕΥΩΝ (Παναγιώτης Ν. Κρητικός): Η κ. Λουλέ έχει το λόγο.
ΑΝΔΡΙΑΝΗ ΛΟΥΛΕ: Δεύτερη ενότητα, άρθρο 6. Τα είπαμε και στην Επιτροπή, τα είπαμε και εδώ στην Ολομέλεια, στη γενική μας ομιλία.
Να πούμε και τώρα λοιπόν για το άρθρο 6 που μας φέρνει αυτήν την περίφημη ανώνυμη εταιρεία προβολής της ελληνικής πολιτιστικής μας κληρονομιάς. Και παρότι ο κύριος Υπουργός, όπως είπε και η κυρία συνάδελφος της Νέας Δημοκρατίας, προσπαθεί να μας πείσει για το αντίθετο, με την ίδρυση της εταιρείας, στην ουσία αλλοιώνονται οι σκοποί του Τ.Α.Π.Α.
Ιδιαίτεροι σκοποί της σχεδιαζόμενης εταιρείας της προσδίδουν το σχετικό δικαίωμα αξιοποίησης και εκμετάλλευσης αγαθών, που ανήκουν στο κοινωνικό σύνολο και δεν εκχωρούνται, σύμφωνα με το Σύνταγμα, άρθρο 24 και τους ισχύοντες νόμους. Στην ανώνυμη αυτή εταιρεία ανατίθεται η ανάδειξη και η προβολή της πολιτιστικής κληρονομιάς και του πολιτιστικού δυναμικού της χώρας μας. Με τρόπο αδιαφανή, θα έλεγα, και αυθαίρετο, ο πολιτιστικός πλούτος της χώρας και μάλιστα ο αρχαιολογικός, μετατρέπεται σε αντικείμενο εκμετάλλευσης επιλεγμένων ιδιωτικών συμφερόντων. Στόχος είναι το πιο υγιές και παραγωγικό κομμάτι του δημοσίου, με λίγα λόγια, να δοθεί στον ιδιωτικό τομέα. 
Με προεδρικό διάταγμα καθορίζονται οι κατηγορίες κρατικών μουσείων. Δεν διευκρινίζεται, -άραγε, αν είναι τυχαία- τι γίνεται με τα κρατικά μουσεία και αν στα πλαίσια της μουσειακής πολιτικής θα ρυθμίζονται και θέματα δημοσίου ή ιδιωτικού χαρακτήρα τους. 
Οι παραπάνω ρυθμίσεις, που αναφέρονται στον τομέα της πολιτιστικής κληρονομιάς, μας βρίσκουν, όπως είπα και στην αρχή, αντίθετους. Αν υπάρχει πραγματικό ενδιαφέρον για την επίλυση των όποιων προβλημάτων του Υπουργείου Πολιτισμού, πρέπει άμεσα και χωρίς υπεκφυγές να προωθηθούν ο εκσυγχρονισμός του αρχαιολογικού νόμου και η θέσπιση ενός δημοκρατικού ορθολογικού οργανισμού του Υπουργείου Πολιτισμού με την ουσιαστική συμμετοχή των άμεσα εμπλεκομένων φορέων. 
Η σημερινή κατάσταση του Τ.Α.Π.Α. σίγουρα δεν είναι η καλύτερη δυνατή. Σ' αυτήν έχει οδηγηθεί με κύρια ευθύνη όλων των πολιτικών ηγεσιών του Υπουργείου Πολιτισμού μέχρι σήμερα, γιατί δεν έχει γίνει καμία ουσιαστική παρέμβαση για τον εκσυγχρονισμό των δομών λειτουργίας του Τ.Α.Π.Α.. Δεν αξιοποιήθηκαν οι δυνατότητες που του παρέχονται με το υπάρχον θεσμικό πλαίσιο. Επίσης, λείπει τελείως η οικονομοτεχνική μελέτη που αφ' ενός θα αποδείκνυε ότι το Τ.Α.Π.Α. αναδιοργανωμένο δεν μπορεί να ανταπεξέλθει στις σύγχρονες
 



  








Σελίδα 3175 
απαιτήσεις στον τομέα της διαχείρισης του αρχαιολογικού πλούτου και αφ' ετέρου θα τεκμηρίωνε ότι το νέο σχήμα της ανώνυμης εταιρείας θα είναι τελικά προσοδοφόρο.
Για να εκσυγχρονιστεί το Τ.Α.Π.Α. πιστεύουμε ότι πρέπει να ανατεθεί η μελέτη σε αρμόδιο φορέα, για τον εκσυγχρονισμό του με στόχο να αναπτύξει τις παραγωγικές δυνατότητές του, που από τη φύση του έχει, για να μπορέσει έτσι να στηρίξει το έργο της προστασίας και της ανάδειξης της πολιτιστικής μας κληρονομιάς.
Το άρθρο 7. Μ' αυτό το άρθρο επιχειρούνται παρεμβάσεις που κύρια θα αποτελούσαν αντικείμενο συζήτησης θεμάτων, που άπτονται του οργανογράμματος του Υπουργείου Πολιτισμού. Οι οργανωτικής υφής παρεμβάσεις μας οδηγούν στο συμπέρασμα ότι ο οργανισμός του Υπουργείου Πολιτισμού, μία από τις βασικές προϋποθέσεις της αποτελεσματικής του λειτουργίας οδηγείται και πάλι στις καλένδες. Ο κ. Βενιζέλος καταφεύγει σε ημίμετρα. Επεμβαίνει στο σώμα του οργανισμού με αποσπασματικές, άνισες και πρόχειρες ρυθμίσεις. 
Πρώτον, αποχωρήσατε το Μουσείο Βυζαντινού Πολιτισμού από τη Θ' Εφορεία Βυζαντινών Αρχαιοτήτων, χωρίς αυτή η ρύθμιση να εντάσσεται σε ένα ευρύτερο σχεδιασμό. Γιατί αυτονομείτε, παραδείγματος χάρη, αυτό και όχι τα άλλα μουσεία; Αν θέλετε, κύριε Υπουργέ, με προσέχετε.
Δεύτερον, παρέχεται η δυνατότητα με αποφάσεις του Υπουργού Πολιτισμού οι επιχορηγήσεις και κύρια ρουσφετολογικές να δίνονται πέραν του ΛΟΤΤΟ και από τις δημόσιες επενδύσεις. Αυτό σε συνδυασμό με το πενιχρό ποσοστό του κρατικού προϋπολογισμού για τον πολιτισμό, θα οδηγήσει σε στασιμότητα σημαντικά έργα των υπηρεσιών του Υπουργείου Πολιτισμού.
Ερωτηματικά επίσης δημιουργούνται από το ότι επιχορηγούνται δραστηριότητες που αποκλειστικά είναι έργο του Υπουργείου Πολιτισμού, όπως η εκτέλεση έργων συντήρησης, στερέωσης, αναστήλωσης μνημείων της χώρας χωρίς καν να προϋποτίθεται η υποβολή μελετών που θα προεγκρίνονται από την αρμόδια υπηρεσία, πριν ο δικαιούχος εισπράξει την επιχορήγηση. Εδώ διαφαίνεται και η προσπάθεια απόσπασης σημαντικού παραγωγικού έργου του Υπουργείου Πολιτισμού και εκχώρησή του σε ιδιωτικοοικονομικά συμφέροντα. 
'Αρθρο 7, παράγραφος 18α'. Ιδρύεται έργο επαγγελματικής εξειδίκευσης στη συντήρηση και αποκατάσταση μνημείων με σκοπό την εξειδίκευση μηχανικών σε θέματα συντήρησης, αποκατάστασης, αναστήλωσης και εν γένει προστασίας ακινήτων μνημείων. Οι συναφείς με το αντικείμενο κλάδοι των συντηρητών και των αρχαιολόγων αποκλείονται. 
'Αρθρο 7, παράγραφος 13, που αφορά τα έργα στην Ακρόπολη και στο 'Αγιον 'Ορος. Με τη συγκεκριμένη αυτή παράγραφο παραβιάζεται σωρεία νόμων περί προσλήψεων, περί προμηθειών, περί αμοιβών δημοσίων υπαλλήλων, καθώς και ο οργανισμός λειτουργίας του Υπουργείου Πολιτισμού. 
Εξάλλου, για την εξασφάλιση μεγαλύτερης ευελιξίας, ταχύτητας και αποτελεσματικότητας μεγάλων έργων ιδιαίτερης σημασίας, συστάθηκε με τον ν.2021/92 ειδικό ταμείο διαχείρισης πιστώσεων.
Συμπερασματικά, όπως αναφέραμε και στην αρχή, ο κύριος Υπουργός δεν έχει την πολιτική βούληση να αντιμετωπίσει άμεσα το πρόβλημα του Οργανισμού του Υπουργείου Πολιτισμού και επομένως και της Αρχαιολογικής Υπηρεσίας.
Παράγραφος 15, έκπληξη σε εμένα τουλάχιστον προκάλεσε η αφαίρεση από την παρ.15 των όσων προβλέπονται αρχικά για το Κέντρο Εκπαιδευτικών Προγραμμάτων. Καταλαβαίνουμε ότι αυτά που αφορούν έργα αρμοδιότητας, θέση προσωπικού μπορούν να αναφερθούν στο νέο οργανισμό του Υπουργείου Πολιτισμού.
Παρ'όλα αυτά, επειδή το Kέντρο λειτουργεί από το 1986 με σημαντική προσφορά στα εκπαιδευτικά προγράμματα, θα μπορούσε και στο παρόν νομοσχέδιο να υπάρξει κάποια πρόβλεψη, για να συνδεθεί θεσμικά το ΚΕΠ με τη Διεύθυνση Προϊστορικών και Κλασικών Αρχαιοτήτων.
Το ίδιο πρέπει να ισχύσει και για το προσωπικό που υπηρετεί στο ΚΕΠ, υπό την προϋπόθεση ότι παρέχει εξαρτημένη εργασία και καλύπτει πάγιες και διαρκείς ανάγκες της υπηρεσίας. 'Εχει κατατεθεί σχετική τροπολογία, κύριε Υπουργέ, και ζητάμε να γίνει και από εσάς αποδεκτή. Τα παραπάνω θα μπορούσαν να προβλεφθούν και για τη Διεύθυνση Βυζαντινών, που διαθέτει επίσης επιστημονικό προσωπικό για την παραγωγή αντίστοιχων εκπαιδευτικών προγραμμάτων.
Στο άρθρο 7, επίσης έχουμε ένα άλλο πρόβλημα, που αφορά τους αρχαιολογικούς γραμματείς. Ενώ στην προηγούμενη μορφή του νομοσχεδίου προβλεπόταν η ένταξη των αρχαιολογικών γραμματέων στον κλάδο αρχαιολόγων ΠΕ2 χωρίς κανέναν περιορισμό, τώρα τέθηκε ως προϋπόθεση γι'αυτούς και μόνο και όχι για τους αρχαιολόγους του Ταμείου Αρχαιολογικών Πόρων, ότι για να έχουν δικαίωμα να προϊστανται των εφορειών αρχαιοτήτων ή των διευθύνσεων του Υπουργείου, θα πρέπει προηγουμένως να υπηρετήσουν για δύο χρόνια στην επαρχία.
Aς αφήσουμε το ότι οι περισσότεροι απ'αυτούς έχουν ήδη υπηρετήσει στην επαρχία. Από το 1981 μέχρι σήμερα, οι αρχαιολογικοί γραμματείς εκτελούν τα ίδια ακριβώς καθήκοντα με τους συναδέλφους τους αρχαιολόγους, δηλαδή ανασκαφές, καταγραφές ευρημάτων, διοικητικές εργασίες κλπ.
Σήμερα, οι περισσότεροι απ'αυτούς έχουν μεταπτυχιακά διπλώματα ή έχουν εκπονήσει τις διδακτορικές τους διατριβές. 'Αλλωστε, οι μισοί τουλάχιστον έχουν υπηρετήσει ήδη στην επαρχία. Επομένως, ποιος ο λόγος να τους στείλουμε πάλι εκεί; Για να τους ξαναφέρουμε στην Αθήνα;
Τρίτον, ύστερα απ'αυτά θεωρείται άδικο να μπαίνει ως όρος μόνο για τους ανήκοντες στον παραπάνω κλάδο, ότι για να έχουν δικαίωμα να προϊστανται σε μια υπηρεσία, θα πρέπει πρώτα-πρώτα να πάνε σε κάποια επαρχία και δεν υπάρχει ο ίδιος ο όρος για τους αντίστοιχους υπαλλήλους του Ταμείου Αρχαιολογικών Πόρων, που ουδέποτε μετατέθηκαν από την Αθήνα και ασχολούνται πάντα, με πολύ επιμέλεια βέβαια, με διοικητικά καθήκοντα, με τις εκδόσεις του ταμείου, αλλά ποτέ με ανασκαφές.
Θα ήθελα να κλείσω, κύριε Πρόεδρε, με μια τροπολογία-προσθήκη στο άρθρο 7 παρ. 13, που αφορά τους υπαλλήλους του κλάδου ΠΕ1 του Υπουργείου Πολιτισμού, που υπηρετούν κυρίως στους τομείς της διοικητικής υποστήριξης και πολιτιστικής ανάπτυξης. Θα καταθέσω αυτήν την τροπολογία, γιατί βλέπω ότι ο χρόνος μου έχει τελειώσει, όπως και μια ακόμη τροπολογία, η οποία αφορά τα Αρχαιολογικά Μουσεία, στην οποία θα επεκταθεί μετά ο κ.Κουναλάκης.
Ευχαριστώ.
ΠΡΟΕΔΡΕΥΩΝ (Παναγιώτης Ν.Κρητικός): Κύριοι Βουλευτές, έχω την τιμή να ανακοινώσω στο Σώμα ότι οι Υπουργοί Εξωτερικών, Εθνικής 'Αμυνας, Δικαιοσύνης και Δημόσιας Τάξης, κατέθεσαν σχέδιο νόμου: "Κύρωση της Σύμβασης για την ασφάλεια του Οργανισμού Ηνωμένων Εθνών και του συνδεδεμένου με αυτό προσωπικού".
Δεύτερον, οι Υπουργοί Εθνικής Οικονομίας και Οικονομικών, Εξωτερικών, και Ανάπτυξης, κατέθεσαν σχέδιο νόμου: "Κύρωση της Συμφωνίας μεταξύ της Κυβέρνησης της ελληνικής Δημοκρατίας και της Ομοσπονδιακής Κυβέρνησης της Ομοσπονδιακής Δημοκρατίας της Γιουγκοσλαβίας για την αμοιβαία προώθηση και προστασία των επενδύσεων".
Τρίτον, οι Υπουργοί Εμπορικής Ναυτιλίας, Εξωτερικών, Εθνικής Οικονομίας και Οικονομικών και Δικαιοσύνης, κατέθεσαν σχέδιο νόμου: "Κύρωση της Συμφωνίας μεταξύ της Κυβέρνησης της ελληνικής Δημοκρατίας και της Κυβέρνησης της Γεωργίας για την εμπορική ναυτιλία".
Παραπέμπονται στις Διαρκείς Επιτροπές.
Η κ. Βασιλική Αράπη-Καραγιάννη έχει το λόγο.
ΒΑΣΙΛΙΚΗ ΑΡΑΠΗ-ΚΑΡΑΓΙΑΝΝΗ: Κύριε Πρόεδρε, κύριε Υπουργέ, μπαίνοντας στο Κοινοβούλιο σήμερα θα είδατε τους φορείς του Υπουργείου Πολιτισμού να διαμαρτύρονται και μάλιστα να έχουν ένα δούρειο ίππο.
Εγώ, κύριε Υπουργέ, προβληματίζομαι για το ότι όλοι οι φορείς και ολόκληρη η Αντιπολίτευση είναι αντίθετη ειδικά με τα άρθρα 6 και 7 και μόνο εσείς είστε εκείνος που λέτε ότι το Υπουργείο σας και το νομοσχέδιο κινείται προς τη σωστή
 



  








Σελίδα 3176 
κατεύθυνση.
Εμείς σαν Δημοκρατικό Κοινωνικό Κίνημα, κύριε Υπουργέ, το είπαμε και στην Επιτροπή, το λέμε και τώρα ότι τα άρθρα 6 και 7 πρέπει οπωσδήποτε να αποσυρθούν, αν θέλουμε να προφυλάξουμε την εθνική μας και πολιτιστική μας κληρονομιά.
Στο άρθρο 6 με την ίδρυση της Ανωνύμου Εταιρείας Προβολής της Ελληνικής Πολιτιστικής Κληρονομιάς σε συνδυασμό με τις αρμοδιότητες που δίδει το νομοσχέδιο στον εκάστοτε Υπουργό Πολιτισμού προκύπτει τεράστιος κίνδυνος για τον πολιτισμό του τόπου μας. Διότι καλά εσείς, κύριε Υπουργέ, είστε ανιδιοτελής και αγαπάτε την Ελλάδα και τον πολιτισμό, σκεφθείτε όμως τι θα γίνει, αν έλθει κάποιος άλλος στη θέση σας και δεν ξέρω από τι κινούμενος πάρει κάποιες άλλες αποφάσεις. 
Με το άρθρο αυτό καθιερώνεται η πρωτοβουλία στο χώρο της πολιτιστικής προστασίας και ιδιωτικοποιείται εμμέσως ο αρχαίος ελληνικός πολιτισμός. Αυτό το νομοσχέδιο έντεχνα δεν καθορίζει το νομικό καθεστώς των μουσείων που ήδη λειτουργούν. 
Στην ανώνυμη εταιρεία που στήνετε με χρήματα, φυσικά, του δημοσίου παραδίδεται ο σχεδιασμός και η εφαρμογή της εθνικής πολιτιστικής πολιτικής, προκειμένου να αναδείξει την πολιτιστική κληρονομιά του έθνους. Παραδίδεται το πολιτιστικό δυναμικό της χώρας μας, ο έλεγχος της πληροφορίας για τον ελληνικό πολιτισμό, η εκπαίδευση σε θέματα πολιτισμού, αλλά και το σύνολο των έργων αποκατάστασης των μνημείων και μάλιστα χωρίς διαφάνεια, που επιβάλλουν οι διατάξεις για τα δημόσια έργα.
Εξαιρείται από το δημόσιο τομέα και λειτουργεί κατά τις διατάξεις του ιδιωτικού δικαίου, όπως επίσης εξαιρείται και από τις διατάξεις του δημόσιου λογιστικού. Η μονοπωλιακή αυτή εταιρεία έχει δικαίωμα να χρησιμοποιεί τις εγκαταστάσεις του Τ.Α.Π.Α. (Ταμείο Αρχαιολογικών Πόρων- και Απαλλοτριώσεων), έχει δικαίωμα παραγωγής, έκδοσης και διάθεσης βιλίων κλπ., οπτικοακουστικού υλικού, φωτογραφιών και άλλων συναφών αντικειμένων που συνδέονται με την προβολή της πολιτιστικής κληρονομιάς. 
Γίνεται φανερό ότι αυτή η εταιρεία θα λυμαίνεται όλους τους αρχαιολογικούς χώρους, χωρίς να αποδίδει λογαριασμό. Με την ίδρυση της ως άνω Ανώνυμης Εταιρείας Προβολής της Ελληνικής Κληρονομιάς ...
ΔΗΜΗΤΡΙΟΣ ΓΕΩΡΓΑΚΟΠΟΥΛΟΣ: Ανώνυμη εταιρεία θα είναι, δεν θα αποδίδει λογαριασμό; Πού ακούστηκε αυτό;
ΒΑΣΙΛΙΚΗ ΑΡΑΠΗ-ΚΑΡΑΓΙΑΝΝΗ: Μετά που θα πάρετε το λόγο, κύριε Γεωργακόπουλε, να τα πείτε. Αφήστε με τώρα να τα πω εγώ έτσι όπως νομίζω, και όπου διαφωνείτε, να το πείτε εσείς μετά.
Ανοίγει ο δρόμος της εμπορευματοποίησης της πολιτιστικής κληρονομιάς και δυνατότητα να μπει η πολιτιστική κληρονομιά (μουσεία, αρχαιολογικοί χώροι) στην υπηρεσία αυτής της μονοπωλιακής εταιρείας.
Κύριε Υπουργέ, έχω υποβάλει και τη γνωμοδότηση του καθηγητή συνταγματολόγου Αντώνη Μανιτάκη στην οποία θέλω να αναφερθώ και πάλι.
Λέει: "Η νομοθετική ίδρυση μιας ανώνυμης εταιρείας εμπορικού δικαίου με σκοπό την ανάδειξη, την προβολή και γενικά την αξιοποίηση της ελληνικής πολιτιστικής κληρονομιάς, χωρίς δεσμεύσεις του δημοσίου λογιστικού και των κανόνων των δημοσίων προμηθειών και δημόσιων έργων και τους περιορισμούς των προσλήψεων στο δημόσιο τομέα, πέρα από τις αποφάσεις ως προς τους σκοπούς και τις σχεδιαζόμενες δραστηριότητες και τις συγχύσεις αρμοδιοτήτων που παρουσιάζει σε σχέση με άλλα νομικά πρόσωπα του δημοσίου, όπως το Τ.Α.Π.Α., που καταγίνονται εν μέρει ή γενικά με τα ίδια αντικείμενα, πάσχει από αντισυνταγματικότητα για τους κάτωθι λόγους:
Πρώτον, ιδιοποιείται η εταιρεία, καθήκοντα και αποστολές δημοσίων υπηρεσιών ή κρατικών οργάνων, αφού αναλαμβάνει να σχεδιάζει και να εφαρμόζει εθνική πολιτική κλπ. Ο σκοπός αυτός της εταιρείας είναι αντίθετος με κανόνες δημόσιας τάξης από το Σύνταγμα.
Δεύτερον, η προτεινόμενη ρύθμιση είναι αντίθετη προς το άρθρο 24 παράγραφος 1 του Συντάγματος, καθώς και προς τις διεθνείς συμβάσεις προστασίας της πολιτιστικής κληρονομιάς που κύρωσε η Ελλάδα, καθ' ότι κατά το κανονιστικό περιεχόμενο των ρυθμίσεών τους στο κράτος ανήκει κατά κύριο λόγο, αν όχι αποκλειστικά, η προστασία και η αξιοποίηση της πολιτιστικής κληρονομιάς. Αποκτά ανεπίτρεπτα η εταιρεία ένα γενικό δικαίωμα αξιοποίησης και εκμετάλλευσης των αγαθών της ελληνικής πολιτιστικής κληρονομιάς και ειδικότερα των πολιτιστικών αγαθών που ανήκουν στο κράτος.
Ως δημόσια πράγματα, τα πολιτιστικά αγαθά ανήκουν στο κοινωνικό σύνολο και δεν παραχωρούνται. Είναι εκτός συναλλαγής και δεν νοούνται επ' αυτών περιουσιακά δικαιώματα. 
'Οσον αφορά, κύριε Υπουργέ, το άρθρο 6, θα ήθελα να πω το εξής:
Εσείς, κύριε Υπουργέ, λέτε ότι είχατε διάλογο με τους φορείς και ότι τελικά τους πείσατε. Εγώ όμως, έχω μπροστά μου ένα ψήφισμα -καταγγελίας του Συλλόγου Ελλήνων Αρχαιολόγων. Εγώ δεν νομίζω οι άνθρωποι που δουλεύουν στον αρχαιολογικό χώρο να έχουν κανένα λόγο που να μη θέλουν να πάει μπροστά η Ελλάδα και ο πολιτισμός μας και γενικά ο τόπος μας. Δεν νομίζω να είναι ανθέλληνες, όταν τόσα χρόνια σκάβουν τα βουνά μας, τη γη μας, για να βρουν αρχαιολογικά ευρήματα και να τα προστατεύσουν.
Μάλιστα, κύριε Υπουργέ, ξέρετε πολύ καλά ότι οι συντηρητές των αρχαιολογικών ευρημάτων ζητούν εδώ και χρόνια ένα επίδομα, γιατί χρησιμοποιούν διάφορα οξέα, για να διατηρηθούν αυτά τα ευρήματα. Και ενώ τους υποσχεθήκατε ότι θα το δώσετε, δεν παίρνουν ακόμα αυτό το επίδομα.
Από τη συνάντηση που είχα με τους συντηρητές, με πληροφόρησαν ότι έχουν πάρα πολλά κρούσματα καρκίνων και άλλων δερματικών παθήσεων. Και υπάρχουν και καταστάσεις και γνωμοδοτήσεις γιατρών για άτομα που έχουν πάθει εν υπηρεσία και έχουν πεθάνει.
Φυσικά, κάποιοι φοβούνται να κάνουν κάποιες καταγγελίες. Υπάρχουν, όμως, κάποιοι που έχουν δώσει και τη ζωή τους ακόμη για τα μνημεία μας και για την ιστορία μας. 
'Ολοι οι αρχαιολόγοι, κύριε Υπουργέ, είναι ενάντια του νομοσχεδίου. Καταγγέλλουν και καταδικάζουν την εμπορευματοποίηση του πολιτισμού που επιχειρείται με το νομοσχέδιο, την περιφρόνηση του Υπουργού για τις απόψεις των εργαζομένων που πηγάζουν από την εμπειρία και τη γνώση του αντικειμένου, τον προστάτη εγωϊσμό του Υπουργού στη σύνταξη του υπό προώθηση νομοσχεδίου, την προκλητική αδιαφορία του Υπουργού στα πραγματικά προβλήματα που ταλανίζουν την Αρχαιολογική Υπηρεσία και τη λειτουργία της. Επίσης, καλούν τον Υπουργό να αναλογισθεί, έστω και την ύστατη ώρα, τις ευθύνες του, να αποσύρει τα άρθρα 6 και 7 του νομοσχεδίου και να προχωρήσει άμεσα στον εκσυγχρονισμό του αρχαιολογικού έργου και του οργανισμού του Υπουργείου και στη διεκδίκηση μεγαλύτερων κονδυλίων για την αρχαιολογική μας κληρονομιά.
Καλούν λοιπόν εσάς, καλεί τους εκπροσώπους του λαού, εμάς, να είμαστε πιστοί στο άρθρο 24, σύμφωνα με τη γνωμάτευση που είπα παραπάνω και να καταψηφίσουμε το νομοσχέδιο. Φυσικά όλα αυτά είναι φωνή βοώντος εν τη ερήμω, κύριε Υπουργέ.
Επίσης, στο άρθρο 7 θέλω να τονίσω -το είπα πολλές φορές, κύριε Υπουργέ, θα έχετε κουραστεί να το ακούτε- για το Κέντρο Εκπαιδευτικών Προγραμμάτων. Δεν το τονίζω συνέχεια, κύριε Υπουργέ, γιατί έχω κάποιο ιδιαίτερο λόγο ή επειδή εκεί είναι πάρα πολλοί άνθρωποι που μιλάνε για το πρόβλημα που δημιουργείται με το άρθρο 7. Δεν τους συμπεριλαμβάνετε στο νομοσχέδιο, ενώ είναι άνθρωποι που δουλεύουν δώδεκα και δεκατρία χρόνια με μεράκι μπορώ να πω, διότι ανανεώνονταν συνέχεια οι συμβάσεις τους στο Υπουργείο. Μάλιστα στο πρόγραμμα που βγάλατε για την Πολιτιστική Πρωτεύουσα, αλλά και γενικότερα για να προβάλει το Υπουργείο τις θέσεις του, έχετε συμπεριλάβει και θέματα από την εργασία του Κέντρου Εκπαιδευτικών Προγραμμάτων.
Οι άνθρωποι αυτοί ζητούν να το βάλετε στη Διεύθυνση
 



  








Σελίδα 3177 
Προϊστορικών και Κλασικών Αρχαιοτήτων, όπως οριζόταν από τις αρμοδιότητές του και δέχονται να μείνουν ακόμη εκκρεμή τα εργασιακά τους θέματα.
Επίσης, κύριε Υπουργέ, στο άρθρο 7, καλό θα είναι να προτείνετε τη φοροαπαλλαγή των χορηγιών γι' αυτούς που δίνουν κάποια χρήματα, για να προβάλλεται η πολιτιστική μας κληρονομιά. Πιστεύω, ότι εξυπηρετούν κοινωφελείς σκοπούς, μουσεία, θεατρικές παραστάσεις, οργανισμούς, διάφορες διαλέξεις και καλό θα είναι να το δείτε.
Eπίσης θα ήθελα να σας πω ότι αυτήν τη στιγμή πήρα ένα ψήφισμα, καταγγελία -μπορεί να σας κουράζουν που σας τα λέω συνέχεια αυτά- της Πανηπειρωτικής Συνομοσπονδίας Ελλάδος, η οποία καταγγέλλει ότι με το νομοσχέδιο που περνάει μπαίνει σε άμεσο κίνδυνο η φαλκίδευση της γνησιότητας του λαϊκού μας πολιτισμού. Διότι εάν κάποια εταιρεία δεν θέλει να αναγνωρίσει κάποιους συλλόγους, όπως είναι η Πανηπειρωτική Συνομοσπονδία Ελλάδος που έχει εκατό φορείς πολιτιστικούς μη κερδοσκοπικούς που ενισχύουν τα ήθη και τα έθιμά μας, το λαϊκό μας πολιτισμό και την κληρονομιά μας, νομίζουμε ότι εκεί, κύριε Υπουργέ, θα υπάρχει μεγάλο πρόβλημα γιατί δεν γνωρίζουμε η κάθε εταιρεία ή ο καθένας που θα αναλάβει μία ανώνυμο εταιρεία πόσο δημοκρατικός θα είναι -αν και νομίζω ότι και σεις, κύριε Υπουργέ, όσον αφορά την παράδοση δείχνετε κάπως απομακρυσμένος- πόσο αυτοί οι φορείς θα στηριχθούν και θα χορηγηθούν από το Υπουργείο Πολιτισμού. Ευχαριστώ.
ΠΡΟΕΔΡΕΥΩΝ (Παναγιώτης Ν. Κρητικός): Ο κ. Κατσανέβας έχει το λόγο.
Απών, διαγράφεται.
Ο κ. Σημαιοφορίδης έχει το λόγο.
Απών, διαγράφεται.
ΔΗΜΗΤΡΙΟΣ ΓΕΩΡΓΑΚΟΠΟΥΛΟΣ: Κύριε Πρόεδρε, μου επιτρέπετε; 
ΠΡΟΕΔΡΕΥΩΝ (Παναγιώτης Ν. Κρητικός): Ορίστε, έχετε το λόγο.
ΔΗΜΗΤΡΙΟΣ ΓΕΩΡΓΑΚΟΠΟΥΛΟΣ: Ο κ. Κατσανέβας ήταν εδώ στη συζήτηση της προηγούμενης συνεδρίασης. Είχε πει ο Πρόεδρος ότι η συζήτηση θα άρχιζε μετά τη συζήτηση του Κανονισμού και είχε γραφεί να μιλήσει. 
ΒΑΣΙΛΗΣ ΚΕΔΙΚΟΓΛΟΥ: 'Ετσι είναι.
ΠΡΟΕΔΡΕΥΩΝ (Παναγιώτης Ν. Κρητικός): Κοιτάξτε, απ' ότι ακούστηκε εδώ στην Αίθουσα, έχουν ενημερωθεί οι συνάδελφοι ότι θα προηγηθούν οι εναπομείναντες...
ΔΗΜΗΤΡΙΟΣ ΓΕΩΡΓΑΚΟΠΟΥΛΟΣ: Δεν έχουμε ενημερωθεί, κύριε Πρόεδρε.
ΠΡΟΕΔΡΕΥΩΝ (Παναγιώτης Ν. Κρητικός): Μα ελέχθη εδώ.
ΔΗΜΗΤΡΙΟΣ ΓΕΩΡΓΑΚΟΠΟΥΛΟΣ: Ελέχθη στην αρχή...
ΠΡΟΕΔΡΕΥΩΝ (Παναγιώτης Ν. Κρητικός): Ε, τι να κάνουμε τώρα, να σταματήσουμε τη συζήτηση; 
ΔΗΜΗΤΡΙΟΣ ΓΕΩΡΓΑΚΟΠΟΥΛΟΣ: Δεν είπα κάτι τέτοιο. Εάν έλθει ο κ. Κατσανέβας πριν ψηφιστεί το άρθρο, θα παρακαλέσω να του δώσετε το λόγο.
ΠΡΟΕΔΡΕΥΩΝ (Παναγιώτης Ν. Κρητικός): Θα το δούμε και αν έλθει εγκαίρως και ο κ. Σημαιοφορίδης, γιατί απ' ό,τι ξέρω ειδοποιήθηκαν οι συνάδελφοι οι εγγεγραμμένοι να μιλήσουν ότι θα προηγηθεί το νομοσχέδιο. Κατά συνέπεια το γνωρίζουν, υποθέτω.
Ο κ. Τατούλης έχει το λόγο.
ΠΕΤΡΟΣ ΤΑΤΟΥΛΗΣ: Κύριε Πρόεδρε, σήμερα κατά την τελευταία ημέρα που ολοκληρώνεται ουσιαστικά πλέον το σχέδιο νόμου που φέρνει η σημερινή ηγεσία του Υπουργείου Πολιτισμού, ξεκαθαρίζουν ορισμένα πράγματα.
Αφ' ενός μεν ξεκαθαρίζει η πρόθεση του κυρίου Υπουργού, αφ'ετέρου δε διατηρούνται στη συνέχεια οι πολιτικές που έχουν ακολουθήσει οι κυβερνήσεις του ΠΑΣΟΚ πάνω στα κρίσιμα προβλήματα του πολιτισμού.
Μπορεί βέβαια, κύριε Υπουργέ, η ομιλία σας στην Ουνέσκο να πήρε τη διεθνή αναγνώριση, φοβάμαι όμως ότι μας δίνει το δικαίωμα να σας κατηγορήσουμε ότι έχετε δύο πρόσωπα. 'Αλλο είναι το πρόσωπο και οι πολιτικές σας προτάσεις για την ανάπτυξη μιας πολιτιστικής πολιτικής στον τόπο μας -άλλα δηλαδή είναι τα έργα σας και η εφαρμοσμένη πολιτική σας- και άλλο είναι οι πολιτικές σας απόψεις και οι πολιτικές σας προτάσεις εκτός χώρας.
Θα ήθελα να σας πω, κύριε Υπουργέ, ότι στο τέλος της δεκαετίας του '80, στο τέλος της δεκαετίας του '70, το 1977 η τότε κυβέρνηση της Νέας Δημοκρατίας είχε φέρει για πρώτη φορά τον Οργανισμό του Υπουργείου ο οποίος και ψηφίστηκε. Αυτό ήταν ένα κρίσιμο κομβικό σημείο για την εξέλιξη και την οργάνωση της πολιτισμικής πολιτικής στη χώρα μας, μιας και για πρώτη φορά ουσιαστικά ο τόπος, ουσιαστικά το Υπουργείο Πολιτισμού αποκτούσε όλες αυτές τις αναγκαίες προϋποθέσεις για να αναπτύξει μία δομή η οποία θα του έδινε την πολιτική διάσταση του εποπτικού ρόλου για την ανάπτυξη και για τη δημιουργία μιας πολιτισμικής πολιτικής. Η παρουσία σας μέχρι τώρα στο Υπουργείο Πολιτισμού δεν δικαιώνει αυτήν την αντίληψη, δεν δικαιώνει αυτήν την πολιτική. Η παρουσία σας έχει σταθεί σε κρίσιμα σημεία, όπου διαφαίνεται ότι αγνοείται παντελώς το Υπουργείο Πολιτισμού.
Θα ήθελα με όλο τον κίνδυνο που κρύβει κάποια τέτοια διαπίστωση, να πω ότι έχετε αγνοήσει εντελώς το Υπουργείο Πολιτισμού και την τεχνογνωσία του που φθάνει περίπου τα εκατό χρόνια. Αυτό είναι ένα αρνητικό σημείο και φανερώνει ακριβώς τις προθέσεις σας, κύριε Υπουργέ. Δημιουργείτε προϋποθέσεις για την ανάπτυξη μιας πολιτιστικής πολιτικής η οποία θα έχει ως αφετηρία και θα είναι το άλφα και το ωμέγα ο ίδιος ο Υπουργός Πολιτισμού.
Φοβάμαι, λοιπόν ότι η πολιτισμική σας πολιτική είναι μία πολιτική στηριγμένη στα ίδια πρότυπα, στα πρότυπα της δεκαετίας του '80 όπου ουσιαστικά το μόνο έργο που είχε να αναδείξει και να επιδείξει ήταν η Αθήνα η πολιτιστική πρωτεύουσα. Απολύτως τίποτε άλλο μια και είναι γνωστό ότι και ο αρχαιολογικός νόμος του 1930 παρέμεινε εν δυνάμει και όλοι οι άλλοι νόμοι οι οποίοι περίπου ήταν της δεκαετίας του 1930. Αυτό σημαίνει ότι δεν είχατε ποτέ πιστέψει στην αναγκαιότητα μιας πολιτισμικής πολιτικής. 
Και ερχόμαστε στο συγκεκριμένο πρόβλημα. Δεν είναι τυχαίο το ότι ουσιαστικά καταργείτε το Τ.Α.Π.Α. Το καταργείτε και ιδρύετε μια άλλη εταιρεία γιατί έχετε τους στόχους σας και ο στόχος σας είναι να παρακάμψετε πλήρως τις αρμόδιες υπηρεσίες του Υπουργείου. 'Αλλωστε είναι συνηθισμένο αυτό από μέρους σας, κύριε Υπουργέ, μια και είναι γνωστό ότι τρεις νευραλγικές διευθύνσεις του Υπουργείου Πολιτισμού η Διεύθυνση Επιθεωρήσεως, η Διεύθυνση Μορφωτικών Σχέσεων και η Οικονομική Διεύθυνση του Υπουργείου Πολιτισμού μένουν κενές εδώ και έξι μήνες. Καταργείτε ουσιαστικά και αποδυναμώνετε πλήρως το ΤΑΠΑ. 'Αλλωστε και η πολιτική σας, με την επιλογή του συγκεκριμένου προέδρου ως προέδρου του ΤΑΠΑ, είχε στηριχθεί σε αυτήν τη λογική, στην πλήρη αποδυνάμωση και στην εν δυνάμει ανάδειξη όλων των προβλημάτων που κατά καιρούς αναφέρεσθε.
Θα ήθελα να σας αναφέρω, κύριε Υπουργέ, ότι οι δικές σας πολιτικές, οι πολιτικές των κυβερνήσεων του ΠΑ.ΣΟ.Κ. έχουν αποδυναμώσει το ΤΑΠΑ και θα ήθελα να σας πω ότι με εντελώς αυθαίρετο τρόπο έχετε φορτώσει στο ΤΑΠΑ κόστος της δικής σας κομματικής πολιτικής. Αναφέρομαι στο ότι οι Κυριακές και οι εξαιρέσιμες του φυλακτικού προσωπικού του Υπουργείου Πολιτισμού έχουν κοστολογηθεί στο ταμείο του ΤΑΠΑ, είναι οι δαπάνες ένα δισεκατομμύριο εξακόσια εκατομμύρια (1.600.000.000) δραχμές το χρόνο. Η σύναψη των προγραμματικών συμβάσεων με τις κοινότητες και τους δήμους χρεώνει το ΤΑΠΑ ένα δισεκατομμύριο διακόσια εκατομμύρια (1.200.000.000) δραχμές το έτος, οι προσλήψεις εποχιακού φυλακτικού προσωπικού είναι ένα δισεκατομμύριο διακόσια εκατομμύρια (1.200.000.000) δραχμές, το Ταμείο Αλληλοβοηθείας των Υπαλλήλων του Υπουργείου Πολιτισμού χρεώνει το ΤΑΠΑ, για να κάνετε εσείς τη δική σας κομματική πολιτική με δύο δισεκατομμύρια πεντακοσια εκατομμύρια (2.500.000.000) δραχμές όπως και άλλες αδυναμίες και άλλες πολιτικές οι οποίες χρεώνουν συνολικά το ΤΑΠΑ σε ετήσια βάση περίπου στα επτά δισεκατομμύρια (7.000.000.000) δραχμές.
Η αναζήτηση και η δημιουργία του καινούριου φορέα έχει
 



  








Σελίδα 3178 
μόνο ένα στόχο, το να θέσετε υπό τον απόλυτο έλεγχό σας και υπό συνθήκες πλήρους αδιαφάνειας όλο αυτό το νευραλγικό κομμάτι της πολιτισμικής πολιτικής που σαφώς θα σας δώσει τη δυνατότητα να συνεχίσετε μία πολιτική η οποία σαφώς και έχει απαξιώσει και έχει αποδυναμώσει τις πολιτιστικές πολιτικές που έχει αυτήν τη στιγμή ανάγκη ο τόπος μας.
ΠΡΟΕΔΡΕΥΩΝ (Παναγιώτης Ν. Κρητικός): Ο κ. Μπρατάκος έχει το λόγο.
ΑΓΓΕΛΟΣ ΜΠΡΑΤΑΚΟΣ: Κύριε Πρόεδρε, κατά τη συζήτηση της Παρασκευής και μάλιστα επί του άρθρου 6 ο κύριος Υπουργός είπε όταν γινόταν συζήτηση για τις τροπολογίες, ότι δεν έχει κατατεθεί καμία τροπολογία στο άρθρο 6.
Για την αποκατάσταση της αλήθειας και επειδή έχει σημασία να γραφεί και στα Πρακτικά έχει κατατεθεί η δική μου τροπολογία. 
ΕΥΑΓΓΕΛΟΣ ΒΕΝΙΖΕΛΟΣ (Υπουργός Πολιτισμού): Η δική σας υπήρχε. Νόμιζα ότι ήταν του κ. Ζαφειρόπουλου αλλά το διόρθωσα και στα Πρακτικά. 'Ηταν η δική σας.
ΑΓΓΕΛΟΣ ΜΠΡΑΤΑΚΟΣ: Με την παράγραφο 3 του άρθρου 6 προβλέπεται ίδρυση του Ευρωπαϊκού Κέντρου Βυζαντινών και Μεταβυζαντινών Μουσείων με έδρα τη Θεσσαλονίκη και το ερώτημα που μπαίνει εδώ, κύριε Πρόεδρε, είναι γιατί όλα στην Αθήνα και τη Θεσσαλονίκη;
Στη συγκεκριμένη περίπτωση υπάρχει και ο Μυστράς με την γύρω περιοχή της Σπάρτης. Ο Μυστράς από την Ουνέσκο έχει ενταχθεί στον κατάλογο των μνημείων της παγκόσμιας κληρονομιάς.
Η περιοχή της Σπάρτης και του Μυστρά, κύριοι συνάδελφοι, έχει να επιδείξει ικανοποιητική υποδομή για να αναδειχθεί αυτό το ίδρυμα, δεδομένου ότι μέχρι τώρα έχει τέσσερα βυζαντινά μουσεία, εφορείες κλασικών και βυζαντινών αρχαιοτήτων, βιβλιοθήκη, πινακοθήκη, ωδείο, και σχολή βυζαντινής μουσικής.
Επίσης εκεί, κύριε Πρόεδρε, διοργανώνονται φεστιβάλ βυζαντινών σπουδών και συνέδρια στα οποία συμμετέχουν διακεκριμένοι επιστήμονες.
Απευθύνομαι σε σας, κύριε Πρόεδρε, διότι όπως βλέπω ο κύριος Υπουργός δεν με παρακολουθεί.
ΠΡΟΕΔΡΕΥΩΝ (Παναγιώτης Ν. Κρητικός): Κύριε Υπουργέ, σας παρακαλώ. 
ΕΥΑΓΓΕΛΟΣ ΒΕΝΙΖΕΛΟΣ (Υπουργός Πολιτισμού): Σας παρακολουθώ και θα δείτε πόσο λεπτομερώς θα σας απαντήσω. 
ΠΡΟΕΔΡΕΥΩΝ (Παναγιώτης Ν. Κρητικός): Να είναι και θετική η απάντηση, όχι μόνο λεπτομερής. Προσυπογράφω και εγώ αυτά που λέει ο κ. Μπρατάκος για το Μυστρά και τη Σπάρτη.
ΑΓΓΕΛΟΣ ΜΠΡΑΤΑΚΟΣ: Πιστεύω, κύριε Πρόεδρε, ότι μπορούν όλα τα στοιχεία, όλη η υποδομή που έχει ο Μυστράς με τη γύρω περιοχή της Σπάρτης, να συνδυασθούν αρμονικά με το ίδρυμα αυτό, να υλοποιήσουν κάλλιστα τους στόχους του και επίσης να έχουμε και μεγάλη οικονομία.
'Οταν έγινε η συζήτηση στο νομοσχέδιο, κύριε Πρόεδρε, ότι όλα ιδρύονται στην Αθήνα και Θεσσαλονίκη, ο κύριος Υπουργός επικαλέστηκε το επιχείρημα ότι ιδρύονται στην Αθήνα και Θεσσαλονίκη διότι εκεί υπάρχει υποδομή. Με αυτήν την έννοια δεν πρόκειται να αλλάξει η υποδομή στη χώρα μας.
Βεβαίως, είναι γνωστή η δομή που έχει δημιουργηθεί, η χωροταξική και η κοινωνική, στον ελληνικό χώρο. Εάν εξακολουθούμε να ακολουθούμε την πεπατημένη και να μην προσπαθούμε να κάνουμε ορισμένες τομές και να ξεφύγουμε από τα παραδοσιακά δεδομένα εσαεί η Αθήνα και η Θεσσαλονίκη θα είναι τα κέντρα της Ελλάδος. 'Ολα τα ιδρύματα θα ιδρύονται στην Αθήνα.
Δεν με βρίσκει σύμφωνο το επιχείρημα του κυρίου Υπουργού.
Επίσης, θα πρέπει να δούμε και την περίπτωση μιας δήλωσης που έκανε ο κύριος Υπουργός ο οποίος είπε για το Μυστρά ότι αναλαμβάνει τη δέσμευση ώστε ο Μυστράς σε σχέση με το κέντρο αυτό που ιδρύεται να αποτελέσει αντικείμενο ιδιαίτερης μέριμνας.
Κύριε Υπουργέ, μπορεί αυτή η δήλωση να δεσμεύει εσάς αλλά δεν δεσμεύει το διάδοχό σας ή τον οποιοδήποτε άλλο έρθει, αν έρθει, στο Υπουργείο σας. 'Εχω τη γνώμη ότι αυτήν τη δέσμευση πρέπει να τη συγκεκριμενοποιήσετε σαν διάταξη στο νομοσχέδιο αυτό, κάνοντας την τροπολογία στην παράγραφο 3, του άρθρου 6, δεκτή.
ΠΡΟΕΔΡΕΥΩΝ (Παναγιώτης Ν. Κρητικός): Ο Κοινοβουλευτικός Εκπρόσωπος του Κομμουνιστικού Κόμματος Ελλάδος έχει το λόγο.
ΣΤΡΑΤΗΣ ΚΟΡΑΚΑΣ: Ο ειδικός αγορητής μας, κύριε Πρόεδρε, είναι καθ' οδόν και όπου είναι θα φθάσει. Εν τω μεταξύ θα μου επιτρέψετε να πω και εγώ μερικά λόγια γι' αυτήν την ενότητα των άρθρων, αφού παρατηρήσω ότι ο κύριος Υπουργός με τις τροποποιήσεις που δέχθηκε, δεν αλλάζει καθόλου την ουσία του νόμου που συζητούμε. Είναι ένας νόμος που μετατρέπει τα πολιτιστικά αγαθά της χώρας μας σε εμπόρευμα, εμπορευματοποιεί τον ίδιο τον πολιτισμό.
Θα ήθελα δε να τονίσω ιδιαίτερα, κύριε Πρόεδρε, μια που τυχαίνει να βρίσκεστε εσείς στην 'Εδρα, γνωρίζοντας την ιδιαίτερη ευαισθησία σας τα εξής: 'Εχουμε εδώ πάρα πολλά υπομνήματα, από διάφορους φορείς, που κάνουν καταγγελίες. 'Ενα πρόσφατο που μας ήρθε -το διάβασε η συνάδελφος κ. Αράπη-είναι του Συλλόγου Ελλήνων Αρχαιολόγων.
Ο κύριος Υπουργός μας είπε ότι έκανε ευρύτατο και μακροχρόνιο διάλογο γι' αυτό το νομοσχέδιο.
Είπαμε ότι διάλογος δεν έγινε, παρά μόνο με ορισμένους φορείς του Υπουργείου Πολιτισμού. Αλλά και από αυτά που του πρότειναν οι φορείς δεν έκανε δεκτό σχεδόν τίποτα. Επαναλαμβάνουμε ότι επικράτησε η γνωστή παροιμία "Στου κουφού την πόρτα όσο θέλεις βρόντα".
Από τους άλλους φορείς, έξω από το Υπουργείο, ο κύριος Υπουργός δεν δέχτηκε κανέναν ουσιαστικά. Τους έστειλε κάποιο σχέδιο. Του έκαναν προτάσεις τις οποίες δεν πήρε καθόλου υπόψη του.
Τώρα ένα από τα βασικά άρθρα του νομοσχεδίου είναι το άρθρο 6. Ισχυρίζεται ο κύριος Υπουργός ότι με το άρθρο αυτό θα συμβάλλει στη μεγαλύτερη προβολή του ελληνικού πολιτισμού και δημιουργεί και μια ανώνυμη εταιρεία. Δέχτηκε τελικά τα έσοδα αυτής της ανώνυμης εταιρείας να πηγαίνουν για την αρχαιολογία. Αυτό όμως δεν είναι αρκετό και δεν αλλάζει την ουσία της βασικής μας παρατήρησης, ότι με αυτήν την ανώνυμη εταιρεία εμπορευματοποιείται με τον πιο βάναυσο τρόπο ο πολιτισμός στη χώρα μας, ακόμα και ο αρχαίος.
Δεν θα διαβάσω το ψήφισμα του Συλλόγου Ελλήνων Αρχαιολόγων γιατί το διάβασε η συνάδελφος. Είναι πολύ σύντομο, κύριε Πρόεδρε, και θα παρακαλέσω να καταχωρηθεί στα Πρακτικά.
(Στο σημείο αυτό ο Βουλευτής κ. Στρατής Κόρακας καταθέτει στα Πρακτικά το προαναφερθέν ψήφισμα το οποίο έχει ως εξής:
"ΣΥΛΛΟΓΟΣ ΕΛΛΗΝΩΝ
ΑΡΧΑΙΟΛΟΓΩΝ 
Αθήνα, 15. ΧΠ.1997
Ερμού 136Αρ. Πρωτ: 486
10553 Αθήνα
Τηλ.- Τ/ο: 3252214
ΨΗΦΙΣΜΑ - ΚΑΤΑΓΓΕΛΙΑ
Ο Σύλλογος Ελλήνων Αρχαιολόγων καταγγέλει τον Υπουργό Πολιτισμού κ. Ευάγγελο Βενιζέλο διότι, παρά τις εκκλήσεις και προειδοποιήσεις όλων ανεξαιρέτως των σωματείων των εργαζομένων στο ΥΠΠΟ, εισήγαγε εσπευσμένα προς ψήφιση στην Ολομέλεια του Κοινοβουλίου το περιώνυμο "Πολυνομοσχέδιο". Πρόκειται για ενέργεια παράδοξη που ερμηνεύεται μόνο από την ύποπτη επιθυμία του κ. Υπουργού να δημιουργήσει τετελεσμένα, που: 1) προκαταλαμβάνουν τις ρυθμίσεις του υπό εκπόνηση Αρχαιολογικού Νόμου, και 2) προδικάζουν τον Οργανισμό του Υπουργείου με αποσπασματικές, άνισες, πρόχειρες και ρουσφετολογικές ρυθμίσεις. Προαναγγέλεται έτσι η ουσιαστική διάλυση της Αρχαιολογικής Υπηρεσίας, με ανυπολόγιστες συνέπειες εις βάρος της πολιτιστικής μας κληρονομιάς, στο όνομα της οποίας ο κ. Υπουργός, προφασιζόμενος
 



  








Σελίδα 3179 
την υπεράσπισή της, εγκληματεί.
Ο Σ.Ε.Α. καταδικάζει:
- την εμπορευματοποίηση του πολιτισμού που επιχειρείται με το Νομοσχέδιο,
- την περιφρόνηση του Υπουργού για τις απόψεις των εργαζομένων που πηγάζουν από την εμπειρία και τη γνώση του αντικειμένου,
- τον "ηροστράτειο" εγωισμό του Υπουργού στη σύνταξη και προώθηση του Ν/Σ,
- την προκλητική αδιαφορία του Υπουργού στα πραγματικά προβλήματα που ταλανίζουν την Αρχαιολογική Υπηρεσία και τους λειτουργούς της.
Ο Σ.Ε.Α. καλεί τον Υπουργό Πολιτισμού να αναλογισθεί, έστω και την ύστατη ώρα, τις ευθύνες του, να αποσύρει τα άρθρα 6 και 7 του Νομοσχεδίου και να προχωρήσει άμεσα στον εκσυγχρονισμό του Αρχαιολογικού Νόμου και του Οργανισμού του Υπουργείου και στη διεκδίκηση μεγαλύτερων κονδυλίων για την Αρχαιολογική μας Κληρονομιά.
Ο Σ.Ε.Α. καλεί τους εκπροσώπους του λαού, πιστούς στο άρθρο 24 του Συντάγματος, να καταψηφίσουν τις άθλιες ρυθμίσεις που καταδικάζουν τη μνημειακή κληρονομιά της χώρας και τους θέτει προ των ευθυνών τους για την εκχώρηση της προσοδοφόρας διαχείρισης του αρχαιολογικού πλούτου σε ανεξέλεγκτα συμφέροντα.
Ο Σ.Ε.Α. δηλώνει ότι θα προσφύγει με κάθε μέσον και προς κάθε κατεύθυνση για την ανατροπή των παραπάνω διατάξεων.
Για το Διοικητικό Συμβούλιο
Η ΠρόεδροςΟ Γενικός Γραμματέας
Αγλαϊα ΑρχοντίδουΔημήτριος Αθανασούλης").
ΣΤΡΑΤΗΣ ΚΟΡΑΚΑΣ: Αντί παρατηρήσεων θα μου επιτρέψετε να διαβάσω ορισμένες από τις τροπολογίες που φέρνουμε για τα διάφορα άρθρα που συζητάμε.
'Ετσι για το άρθρο 6 ζητάμε να απαλειφθεί η παράγραφος 2. Είναι αυτή που δημιουργεί την Ανώνυμη Εταιρεία Προβολής της Ελληνικής Πολιτιστικής Κληρονομίας, ένα ΝΠΙΔ. Και στην εισηγητική μας έκθεση λέμε μεταξύ άλλων γι αυτό το ζήτημα: "Μέσα από τους σκοπούς της ανώνυμης εταιρείας προβολής της ελληνικής πολιτιστικής κληρονομιάς είναι η διαχείριση των δικαιωμάτων του δημοσίου επί των στοιχείων της πολιτιστικής κληρονομιάς στο μέτρο που αυτή ανατίθεται κατά περίπτωση ή για κατηγορίες θεμάτων με απόφαση του Υπουργού Πολιτισμού μετά από γνώμη του Κεντρικού Αρχαιολογικού Συμβουλίου". Η οποία σημειώστε, κύριοι συνάδελφοι, δεν πρέπει να είναι απαραίτητα σύμφωνη. Απλώς γνώμη θα είναι. Μπορεί δηλαδή το Κεντρικό Αρχαιολογικό Συμβούλιο να διαφωνεί και η Κυβέρνηση, η εταιρεία αυτή μπορεί να προχωρήσει.
Η ίδρυση της "Ανώνυμης Εταιρείας Προβολής της Πολιτιστικής Κληρονομίας" και οι υπερεξουσίες που συγκεντρώνονται στον εκάστοτε Υπουργό Πολιτισμού, ανοίγουν το δρόμο όπως είπαμε, για την εμπορευματοποίηση της πολιτιστικής κληρονομιάς εφόσον μπαίνουν τα μουσεία, οι αρχαιολογικοί χώροι στην υπηρεσία της μονοπωλιακής αυτής εταιρείας η οποία συνεργάζεται με, όπως αναφέρει ο νόμος, οποιοδήποτε νομικό ή φυσικό πρόσωπο, με οποιοδήποτε τρόπο ή νομική σχέση και μορφή για την επίτευξη των σκοπών της και η οποία μπορεί να κάνει χρήση των εργαστηρίων και των χώρων του ΤΑΠΑ και των του Υπουργείου Πολιτισμού.
'Εχουμε δηλαδή εδώ μία κατάχρηση των εξουσιών που προκύπτουν και που μπορεί να οδηγήσει ακόμα και σε δανεισμούς της πολιτιστικής κληρονομιάς, μετεγκαταστάσεις σε άλλες χώρες κλπ., μιας και δεν απαιτείται η σύμφωνη -το επιμένουμε- γνώμη του ΚΑΣ.
Οι αρχαιολογικοί θησαυροί, η πολιτιστική κληρονομιά σαν σύνολο, είναι η ιστορία αυτού του τόπου, η αυτογνωσία του και η εξέλιξή του μέσα στο χρόνο, ό,τι κράτησε αυτό το λαό μαζί με τη γλώσσα μας μέσα στους αιώνες να υπάρχει και να προασπίζει την εθνική μας ανεξαρτησία.
Το ΤΑΠΑ διαθέτει σήμερα όλες εκείνες τις νομοθετικά κατοχυρωμένες αρμοδιότητες που θα του επιτρέπουν να επιτελεί τους σκοπούς και τις λειτουργίες που προβλέπονται υπέρ της ΑΕΠΕΠΚ, αν το Υπουργείο του παρείχε επαρκές προσωπικό και επαρκή χρηματοδότηση.
Η τροπολογία λοιπόν που προτείνουμε είναι η απάλειψη της παραγράφου 2 του άρθρου 6. 
Δεύτερη τροπολογία μας για το ίδιο άρθρο, αφορά το Εθνικό Κέντρο Βυζαντινών και Μεταβυζαντινών Μνημείων. Το σχέδιο νόμου προβλέπει στο σημείο δ' της παραγράφου 3 του άρθρου 6, ότι στο Δ.Σ. αυτού του κέντρου μπορούν να μετέχουν ως μέλη, κατόπιν σχετικής υπουργικής απόφασης, εκπρόσωποι της Ευρωπαϊκής 'Ενωσης, του Συμβουλίου της Ευρώπης ή άλλων διεθνών οργανισμών, εφόσον αυτοί οι διεθνείς οργανισμοί μετέχουν στη χρηματοδότηση αυτού του κέντρου.
Η διάταξη αυτή καθιερώνει για πρώτη φορά στα χρονικά της χώρας μας, δικαίωμα των οργανισμών του εξωτερικού που χρηματοδοτούν μία πολιτιστική προσπάθεια, να μετέχουν στη διοίκηση ελληνικού πολιτιστικού φορέα. Κατά πρωτοφανή δε τρόπο, για τη σύνθεση της διοίκησης νομικού προσώπου, τα πρόσωπα αυτά μέλη δεν υπολογίζονται στην απαρτία. Εφόσον θα γινόταν λοιπόν δεκτή η παρούσα τροπολογία, να διαγραφούν από το σημείο δ' της παραγράφου 3 του άρθρου 6, τα εξής: "Με απόφαση του Υπουργού Πολιτισμού μπορεί να αυξηθεί ο αριθμός των μελών του Δ.Σ. και να ορισθούν ως πέντε μέλη, ως εκπρόσωποι της Ευρωπαϊκής 'Ενωσης του Συμβουλίου της Ευρώπης ή άλλων διεθνών οργανισμών, εφόσον οι διεθνείς αυτοί οργανισμοί μετέχουν στη χρηματοδότηση του Εθνικού Κέντρου Βυζαντινών και Μεταβυζαντινών Μνημείων και προτείνουν εκπροσώπους τους στο Δ.Σ. Τα πρόσθετα αυτά μέλη του Δ.Σ. δεν υπολογίζονται στην απαρτία και πρέπει να έχουν ειδικές γνώσεις ή εμπειρία στα θέματα σχετικά με τους σκοπούς και τη δράση του". Προτείνουμε, λοιπόν, να απαλειφθούν αυτές οι φράσεις.
Μία άλλη τροπολογία αναφέρεται, κύριε Πρόεδρε, στο άρθρο 7 και έχει να κάνει με το γεγονός ότι οι συντηρητές αρχαιοτήτων του Υπουργείου Πολιτισμού και των εποπτευομένων απ'αυτό υπηρεσιών και ΝΠΔΔ, λόγω του αντικειμένου απασχόλησής του, είναι υποχρεωμένοι να εργάζονται σε συνθήκες επικίνδυνες (υπόγειες στοές, τάφρους, σκαλωσιές κλπ.) και ανθυγιεινές ευρισκόμενοι σε συνεχή έκθεση επιβλαβών τοξικών ουσιών τις οποίες χρησιμοποιούν για τη συντήρηση των αρχαιοτήτων. Είναι κοινή διαπίστωση ότι η απασχόληση στο επάγγελμα του συντηρητή αρχαιοτήτων, για πολύ χρόνο επιφέρει πρόωρη φθορά του οργανισμού και αδυναμία για περαιτέρω απασχόληση. 
Για το λόγο αυτό, δημιουργείται η ανάγκη προστασίας των εργαζομένων συντηρητών αρχαιοτήτων του ΥΠ.ΠΟ. και των εποπτευομένων σ'αυτό υπηρεσιών και ΝΠΔΔ. Προς επίτευξη του σκοπού αυτού, το επάγγελμα του συντηρητή αρχαιοτήτων χαρακτηρίζεται ανθυγιεινό και επικίνδυνο και θεσπίζονται τα ακόλουθα μέτρα προστασίας των εργαζομένων στο επάγγελμα. Συνταξιοδότηση λόγω γήρατος, κατά πέντε έτη νωρίτερα από τους λοιπούς ασφαλισμένους, μειωμένο ωράριο εργασίας κατά μία ώρα λιγότερη από το ισχύον ωράριο εργασίας για τους υπόλοιπους εργαζόμενους, τήρηση ώρων για την υγιεινή και ασφάλεια των χώρων εργασίας, όπως σωστός φωτισμός, εξαερισμός των χώρων, εξοπλισμός των συντηρητών με ειδική στολή και γάντια, τακτική καθορισμένη εξέταση των συντηρητών από ειδικούς εξειδικευμένους ιατρούς. Με τα μέτρα αυτά, εξασφαλίζεται η προστασία των εργαζομένων ως συντηρητών αρχαιοτήτων και μειώνονται οι κίνδυνοι για βλάβη της υγείας τους, λόγω των ανθυγιεινών και επικινδύνων συνθηκών εργασίας. 
Και περνάω τα υπόλοιπα της εισηγητικής μας έκθεσης σ'αυτήν την τροπολογία και φθάνω στο κείμενο της τροπολογίας-προσθήκης και ζητάμε στο άρθρο 7 να προστεθεί παράγραφος ως εξής: "9α. Στο μόνιμο και με σύμβαση εργασίας ιδιωτικού δικαίου αορίστου χρόνου προσωπικό όλων των κατηγοριών των κλάδων και ειδικοτήτων συντηρητών χημικών, βοηθών χημικών, μουσειακών γλυπτών και φροντιστών αρχαίων του Υπουργείου Πολιτισμού, χορηγείται μηνιαίο επίδομα επικίνδυνης και ανθυγιεινής εργασίας, με ποσοστό 30% επί του βασικού μισθού του 36ου μισθολογικού κλιμακίου
 



  








Σελίδα 3180 
του ν.2470/97.
Κύριε Πρόεδρε, επιτρέψτε μου μία φράση, γιατί βλέπω ότι η κλεψύδρα είναι αμείλικτη. Επειδή μιλάω και πάνω στην ενότητα, αλλά όπως βλέπετε, αναφέρομαι και σε τροπολογίες που θα συζητηθούν, έχουμε συμφωνήσει να συζητηθούν μετά, όπως αναφέρονται στο άρθρο αυτό, σας παρακαλώ λίγο την ανοχή σας, γιατί έτσι κερδίζουμε χρόνο και έτσι ο κύριος Υπουργός θα μπορέσει να απαντήσει.
Μια άλλη τροπολογία μας αναφέρετε στο άρθρο 8. 
ΒΑΣΙΛΙΚΗ ΑΡΑΠΗ-ΚΑΡΑΓΙΑΝΝΗ: Ψηφίστηκε.
ΣΤΡΑΤΗΣ ΚΟΡΑΚΑΣ: Δεν πειράζει. Θα την συζητήσουμε μετά.'Εχουμε συμφωνήσει με τον Πρόεδρο, ότι θα αναφερθούμε και σ'αυτές τις τροπολογίες.
ΠΡΟΕΔΡΕΥΩΝ (Παναγιώτης Ν. Κρητικός): Στις τροπολογίες θα αναφερθείτε μετά, κύριε Κόρακα. Παρακαλώ, ολοκληρώστε τώρα τις απόψεις σας επί της ενότητας αυτής.
ΣΤΡΑΤΗΣ ΚΟΡΑΚΑΣ: Κλείνοντας, κύριε Πρόεδρε, προτείνουμε να αναδιατυπωθεί το εδάφιο γ' της παραγράφου 1 του άρθρου 7, ως εξής:
"Μετά την παράγραφο 5 του άρθρου 12 του ν. 2273/1994, ΦΕΚ τάδε κλπ, προστίθεται παράγραφος 6 ως εξής:
"Η αποζημίωση του καλλιτεχνικού και τεχνικού προσωπικού της Ε.Λ.Σ. κατά την αποχώρησή του από την υπηρεσία για οποιοδήποτε λόγο, καταβάλλεται από το Νομικό Πρόσωπο Ιδιωτικού Δικαίου υπό την επωνυμία "Εθνική Λυρική Σκηνή", με τις προϋποθέσεις του ν. 966/1979. Ως χρόνος υπηρεσίας υπολογίζεται εκείνος που πραγματοποιήθηκε στο Νομικό Πρόσωπο Ιδιωτικού Δικαίου υπό την επωνυμία "Εθνική Λυρική Σκηνή" που καταργήθηκε με τον παρόντα νόμο.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Μισό λεπτό, κύριε Πρόεδρε.
Στις περιπτώσεις που ο δικαιούχος έτυχε σχετικής αποζημίωσης σε προηγούμενη αποχώρησή του, εφαρμόζεται ως εξής το γ' εδάφιο της παραγράφου 1 του άρθρου 1 του ν. 966/1979 κλπ.. Την αποζημίωση του νόμου αυτού, δικαιούνται και οι καλλιτέχνες των οποίων η ατομική τους σύμβαση εργασίας έληγε στις 31 Αυγούστου 1995 και δεν αναθεωρήθηκε από την Ε.Λ.Σ., καθώς και εκείνοι των οποίων δεν ανανεώθηκε η ατομική τους σύμβαση εργασίας από τις 31 Αυγούστου 1995...
(Στο σημείο αυτό κτυπάει ξανά το κουδούνι λήξεως του χρόνου ομιλίας του κυρίου Βουλευτή)
Τελειώνω, κύριε Πρόεδρε.
... και κατά την τελευταία, προ της αποχωρήσεώς τους, διετία υπήρξε διακοπή μεταξύ των ατομικών τους συμβάσεων εργασίας μέχρι και επτά εργασίμων ημερών. Σε κάθε περίπτωση ο υπολογισμός της αποζημίωσης του ν. 966/1979 γίνεται με βάση τις αποδοχές των ομοιοβάθμων που υπηρετούν στην Ε.Λ.Σ. κατά το χρόνο καταβολής ή στους δικαιούχους.
Η παράγραφος 2 του άρθρου 1...
(Στο σημείο αυτό κτυπάει ξανά το κουδούνι λήξεως του χρόνου ομιλίας του κυρίου Βουλευτή)
ΠΡΟΕΔΡΕΥΩΝ (Παναγιώτης Ν. Κρητικός): Σας παρακαλώ, κύριε Κόρακα. Δεν έχετε άλλο χρόνο.
ΣΤΡΑΤΗΣ ΚΟΡΑΚΑΣ: Η παράγραφος 2 του άρθρου 1 του ν. 966/1979 δεν ισχύει για το καλλιτεχνικό προσωπικό της "Εθνικής Λυρικής Σκηνής."
Θα θέλαμε, επίσης, εκτός των άλλων, να διευκρινιστεί τι θα γίνει με τη χρήση του χώρου της στέγης -που στεγάζει εννοούμε τη στέγη- των Καλών Τεχνών και των Γραμμάτων. Τα λέω τηλεγραφικά.
Στο άρθρο 9, κύριε Πρόεδρε, θα ήθελα να κάνω μία παρατήρηση.
ΠΡΟΕΔΡΕΥΩΝ (Παναγιώτης Ν. Κρητικός): Σας παρακαλώ, κύριε Κόρακα, υπερβήκατε το χρόνο σας.
ΣΤΡΑΤΗΣ ΚΟΡΑΚΑΣ: Κύριε Πρόεδρε, με συγχωρείτε. Μιλάω δεκατέσσερα λεπτά...
ΠΡΟΕΔΡΕΥΩΝ (Παναγιώτης Ν. Κρητικός): 'Εχετε το δικαίωμα να μιλήσετε δέκα λεπτά.
ΣΤΡΑΤΗΣ ΚΟΡΑΚΑΣ: 'Οχι, κύριε Πρόεδρε, μισό λεπτό.
Πρώτον, έχουμε πει ότι είναι δέκα λεπτά και αν υπάρξει ανάγκη θα υπάρξει μία ανοχή μέχρι δεκαπέντε λεπτά.
Δεύτερον, σας είπα ότι εξέθεσα ήδη τρεις τροπολογίες και έτσι εξοικονομούμε χρόνο.
Τρίτον, δεν είναι εδώ ο ειδικός μας αγορητής και μιλώ και για τους δύο.
ΠΡΟΕΔΡΕΥΩΝ (Παναγιώτης Ν. Κρητικός): Αυτό το τελευταίο δεν χρειαζόταν να το επικαλεσθείτε. Δεν ήσασταν εδώ, αλλά συμφωνήσαμε σε κάποια ώρα να περατώσουμε το νομοσχέδιο και ήδη περνάει ο χρόνος και είναι και άλλοι συνάδελφοι να μιλήσουν. Μην τους στερήσουμε το δικαίωμα.
ΣΤΡΑΤΗΣ ΚΟΡΑΚΑΣ: Κύριε Πρόεδρε, τελειώνω σ' ένα λεπτό.
Θα πρέπει να προβλεφθεί ρητά στο άρθρο 9 τα Νομικά Πρόσωπα Ιδιωτικού Δικαίου και τα Νομικά Πρόσωπα Δημοσίου Δικαίου του Υπουργείου Πολιτισμού και του ευρύτερου δημόσιου τομέα, όπου προβαίνουν σε αγορές έργων εικαστικών τεχνών να παρακρατούν το 2% που προβλέπει ο ν. 1218/1981 και να το αποδίδουν στο Επιμελητήριο Εικαστικών Τεχνών.
Προτείνουμε να θεσπιστεί η απαλλαγή των δωρεών για πολιτιστικούς σκοπούς προς νομικά πρόσωπα που εξυπηρετούν κοινωφελείς σκοπούς, μουσεία και κοινωφελείς οργανισμούς, πράγμα που θα αποτελέσει κίνητρο για τη χρηματοδότηση της ανάπτυξης των τεχνών.
Αυτά, κύριε Πρόεδρε, όπως τα διάβασα, είναι αιτήματα που έχουν προτείνει οι φορείς, τα έχει πάρει ο κύριος Υπουργός, αλλά τίποτα απ' όλα αυτά δεν έχει δεχθεί.
ΠΡΟΕΔΡΕΥΩΝ (Παναγιώτης Ν. Κρητικός): Κύριοι συνάδελφοι, έχω τη χαρά να ανακοινώσω στο Σώμα ότι από τα δυτικά θεωρεία παρακολουθούν τη συνεδρίασή μας σαράντα τρεις μαθητές και τρεις συνοδοί από τα Δωδέκανησα οι οποίοι επελέγησαν σε διαγωνισμό ζωγραφικής και σχεδίου και είναι φιλοξενούμενοι της Βουλής των Ελλήνων. Τους καλωσορίζουμε στο Κοινοβούλιο.
(Χειροκροτήματα απ' όλες τις πτέρυγες)
Ο Πρόεδρος του Δημοκρατικού Κοινωνικού Κινήματος κ. Δημήτριος Τσοβόλας έχει το λόγο.
ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Κύριε Πρόεδρε, η όποια πολιτική φιλοδοξεί να συμβάλει στην πολιτιστική ανάπτυξη της χώρας δεν μπορεί να πετύχει, αν δεν συγκεντρώνει τη συγκατάθεση της συντριπτικής πλειοψηφίας των δημιουργών του πολιτισμού και των συντηρητών της πολιτιστικής μας κληρονομιάς.
Κατάφερε η Κυβέρνηση και ο Υπουργός Πολιτισμού να συζητεί ένα νομοσχέδιο, που φέρει αυτόν τον τίτλο ή που προσπαθεί να εμφανισθεί ότι δήθεν θέλει να προχωρήσει αυτήν την πολιτιστική ανάπτυξη, με συνοπτικές διαδικασίες και να το ψηφίσει σήμερα και να έχει απέναντί του όλους εκείνους οι οποίοι θα έπρεπε να είναι σύμμαχοι σ'αυτήν την προσπάθεια για την πολιτιστική ανάπτυξη. Και παρά το ότι διαμαρτύρονται οι φορείς που εμπλέκονται στον πολιτισμό από την πρώτη στιγμή που εμφανίστηκε στη Βουλή το νομοσχέδιο, η Κυβέρνηση κωφεύει. Η Κυβέρνηση αδιαφορεί. Και τελικά, κατά την άποψή μας, ιδιαίτερα με το άρθρο 6 ιδιωτικοποιεί τον πολιτισμό.
'Ακουσα τον κύριο Υπουργό,μιλώντας στη συζήτηση επί της αρχής, να ισχυρίζεται ότι δήθεν δεν επέρχεται ιδιωτικοποίηση, αφού υπάρχουν τα ελεγκτικά όργανα στα Νομικά Πρόσωπα Ιδιωτικού Δικαίου. Θα μου επιτρέψει να του πω ότι αυτά τα όργανα είναι τελείως διαφορετικά από εκείνα τα οποία ασκούν τον έλεγχο με βάση τον Κώδικα Δημόσιου Λογιστικού.
( Στο σημείο αυτό την Προεδρική 'Εδρα καταλαμβάνει ο Γ' Αντιπρόεδρος της Βουλής κ.ΛΟΥΚΑΣ ΑΠΟΣΤΟΛΙΔΗΣ )
Δεύτερον, η παράγραφος 2 του άρθρου 6 δημιουργεί κινδύνους, προκειμένου τελικά, κομμάτια του πολιτισμού και μάλιστα προσοδοφόρα, ουσιαστικά να γίνουν αντικείμενα εκμετάλλευσης ιδιωτών. Η εμμονή του κυρίου Υπουργού να μην υποχωρήσει ούτε στο σημείο αυτό και να προχωρήσει στην απάλειψη της παραγράφου 2, κατά την άποψή μας, δημιουργεί μεγαλύτερα ερωτηματικά και δικαιώνει τις εύλογες και έντονες διαμαρτυρίες από την πρώτη στιγμή όλων των
 



  








Σελίδα 3181 
φορέων του πολιτισμού.
Εμείς, θα καλούσαμε τον κύριο Υπουργό, έστω αυτήν την τελευταία στιγμή, να ξαναδεί το νομοσχέδιο. Να μην προχωρήσει στην ψήφιση της τελευταίας ενότητας. Μετά τη συζήτηση, τις επόμενες ημέρες μέχρι την Τετάρτη, να κάνει μια τελευταία προσπάθεια εξεύρεσης κοινής γραμμής πλεύσης ώστε, αλλάζοντας βασικά σημεία του νομοσχεδίου και να προχωρήσει πραγματικά σε μια προσπάθεια πολιτιστικής ανάπτυξης που θα έχει επιτυχία.
Τέλος -και δεν θέλω να μπω στα εξειδικευμένα ζητήματα τα οποία εξέθεσε η κ.Καραγιάννη-Αράπη- θα ήθελα να επισημάνω, ότι δεν μπορεί πραγματικά να προχωρήσει η Κυβέρνηση, όταν μέχρι και αυτήν τη στιγμή, καταγγέλλεται η μεθόδευση αυτή από μαζικούς φορείς μεταξύ των οποίων σήμερα και ο Σύλλογος Αρχαιολόγων. Ας συναισθανθεί τις ευθύνες απ'αυτό το νομοσχέδιο ο κύριος Υπουργός και ας αντιληφθεί τελικά ότι δεν προωθούνται πολιτιστικές πολιτικές μέσα από τέτοιες αντιδημοκρατικές μεθοδεύσεις.
ΠΡΟΕΔΡΕΥΩΝ (Λουκάς Αποστολίδης): Ο συνάδελφος κ.Πέτρος Κουναλάκης έχει το λόγο.
ΠΕΤΡΟΣ ΚΟΥΝΑΛΑΚΗΣ: Κύριε Πρόεδρε, δεν έχω ξαναδεί πιο πρόχειρη συζήτηση ενός νομοσχεδίου. Δεν είμαι βέβαια και πολλά χρόνια εδώ. 'Ομως, αυτό το οποίο έγινε αυτές τις ημέρες είναι πρωτοφανές. Να αλλάζουν τα πράγματα συνεχώς. 'Αλλα να μας έχει υποσχεθεί ο κύριος Υπουργός, άλλα να γίνονται. Σήμερα, να προτάσσεται η συζήτηση και να λείπει ο ειδικός αγορητής του Κ.Κ.Ε., γιατί άλλα νομίζαμε ότι θα συμβούν. Αυτά είναι πρωτοφανή! 
Επίσης , δεν έχω δει, κύριε Υπουργέ, νομοσχέδιο που να συναντάει τόσες αντιδράσεις. Τι να καταθέσει κανείς στα Πρακτικά; Εδώ έχουμε μαζέψει τόμους ψηφισμάτων διαμαρτυριών και αντιδράσεων σε αυτό το νομοσχέδιο. 
Τώρα, γιατί όλα αυτά. Εγώ, έκανα αυτό το ερώτημα στην προηγούμενη συνεδρίαση. Ο κύριος Υπουργός μου απάντησε ότι πρέπει να διαλυθεί ο Οργανισμός Πολιτιστικής Πρωτεύουσας. Και έχουμε δύο-τρία εικοσιτετράωρα καιρό να τελειώνουμε μ'αυτό το θέμα, για να μπορέσει να δοθεί μια συνέχεια. Τι να πει κανείς για όλα αυτά;
Δεύτερον, δεν μπορώ να καταλάβω την εμμονή στην ανώνυμη εταιρεία. Ευελιξία προτείνετε, κύριε Υπουργέ; Ανώνυμη εταιρεία ήταν και ο Οργανισμός Πολιτιστικής Πρωτεύουσας. Καλύτερα να μας λείπει μία τέτοια ευελιξία. Προτιμώ την ακινησία και τη δυσκαμψία άλλων οργανισμών, παρά της ανώνυμης εταιρείας, που οδηγούν εκεί που πρόκειται να οδηγήσει η ιστορία της "Πολιτιστικής Πρωτεύουσας".
Επί τη ευκαιρία, κύριε Υπουργέ, θέλω να πω ότι ελπίζω σύντομα να γίνει απολογισμός στο Κοινοβούλιο για τα πεπραγμένα της Πολιτιστικής Πρωτεύουσας Θεσσαλονίκης, για την οποία ο ελληνικός λαός κατανάλωσε πολλές δεκάδες δισεκατομμύρια δραχμές. Πρέπει εδώ να αποδοθεί ο λογαριασμός κάποτε, να ξέρουμε πού πήγαν τα λεφτά, τι θα γίνει με τις δεκάδες ημιτελή κατασκευαστικά έργα και τι συνέβη όλο αυτό το χρόνο στη Θεσσαλονίκη. 
Εγώ κάνω ύστατη έκληση και πάλι να ξαναδείτε το θέμα της ανώνυμης εταιρείας και να προχωρήσετε στον εκσυγχρονισμό του ΤΑΠΑ, ο οποίος είναι αναγκαίος, να μην πετάξετε αυτόν τον οργανισμό στην άκρη, διότι για τα προβλήματα που αντιμετωπίζει έχουν ευθύνες οι κυβερνήσεις όλων των αποχρώσεων και οι Υπουργοί Πολιτισμού όλων των κομμάτων, που κυβέρνησαν και είχαν την ευθύνη του Υπουργείου αυτού τα τελευταία χρόνια και δεν φταίει καθόλου το ΤΑΠΑ και ο Οργανισμός.
Τελειώνοντας -για να μην παίρνω πολύ από το χρόνο σας- θα αναφερθώ σε τρεις τροπολογίες. Η πρώτη αφορά το χαρακτηρισμό του επαγγέλματος του συντηρητή αρχαιοτήτων και έργων τέχνης ως ανθυγιεινού και επικίνδυνου. Για να μην επαναλαμβάνω όσα ειπώθηκαν, εμείς υποστηρίζουμε αυτήν την τροπολογία και συμφωνώ με τους προλαλήσαντες.
Δεύτερο, στο άρθρο 7 προτείνουμε να υπάρξει ένας διαχωρισμός ανάμεσα στο ρόλο των προϊσταμένων εφορειών προϊστορικών και κλασικών αρχαιοτήτων και επίσης να υπάρξει ένας διαχωρισμός ανάμεσα στον προϊστάμενο της εφορίας και στο διευθυντή του μουσείου. Με τη σύγχρονη μορφή και τα καθήκοντα που έχουν τα μουσεία σήμερα, δεν είναι δυνατόν οι δύο αυτοί ρόλοι να πέφτουν στο ίδιο πρόσωπο. Είναι αρνητικό και θα έχει εξαιρετικά αρνητικές συνέπειες για το ρόλο και τη λειτουργία των μουσείων.
Δεν μπορώ τέλος να καταλάβω, κύριε Υπουργέ, γιατί απαλείψατε ένα κομμάτι στα επόμενα σχέδια, διότι απ' ό,τι πληροφορήθηκα στο πρώτο σχέδιο υπήρχε αυτό το οποίο θα πω τώρα. Η γνώμη μας είναι ότι οι υπάλληλοι του κλάδου ΠΕ του Υπουργείου Πολιτισμού, που υπηρετούν κυρίως στους τομείς της διοικητικής υποστήριξης και πολιτικής ανάπτυξης, επιτελώντας έργο διοικητικό για ενίσχυση και διάδοση των πολιτιστικών αξιών πέρα από την επιστημονική γνώση για την ερμηνεία και εφαρμογή νόμων σχετικών με το αντικείμενό τους, για να ανταποκρίνονται επαρκώς στα καθήκοντά τους, πρέπει να ενημερώνονται συνεχώς για θέματα οικονομικά, διοικητικά, νομικά, πληροφορικής και θέματα πολιτιστικά με την αγορά επιστημονικών βιβλίων κλπ.
Γι' αυτό παρακαλούμε να υπάρξει μία τροπολογία - προσθήκη στο άρθρο 7, που να λέει τα εξής: "Από 1.1.98 χορηγείται μηνιαίο επίδομα τριάντα χιλιάδων (30.000) δραχμών στους μόνιμους υπαλλήλους του κλάδου ΠΕ1 Διοικητικού του Υπουργείου Πολιτισμού, καθώς και στους υπαλλήλους με σχέση εργασίας ιδιωτικού δικαίου αορίστου χρόνου, ειδικότητας ΠΕ Διοικητικού του ίδιου Υπουργείου για πολιτιστική ενημέρωση και επιστημονική επιμόρφωση". Επίσης, είναι σαφές ότι η σχετική δαπάνη θα βαρύνει τον προϋπολογισμό του Υπουργείου Πολιτισμού.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Αυτά είχα να πω σύντομα. Θέλω να ρωτήσω, όμως, κύριε Πρόεδρε, γιατί έχω χρόνο πέντε λεπτά και όχι δέκα ή δεκαπέντε λεπτά;
ΠΡΟΕΔΡΕΥΩΝ (Λουκάς Αποστολίδης): Αν θέλετε, μπορείτε να συνεχίσετε.
ΠΕΤΡΟΣ ΚΟΥΝΑΛΑΚΗΣ: Για λίγα δευτερόλεπτα, αλλά μη μου χτυπάτε τα κουδούνια.
ΠΡΟΕΔΡΕΥΩΝ (Λουκάς Αποστολίδης): Κτυπά αυτόματα το κουδούνι. Πώς να παρέμβω να το σταματήσω;
ΕΥΑΓΓΕΛΟΣ ΒΕΝΙΖΕΛΟΣ (Υπουργός Πολιτισμού): Δεν φαίνεται η προσφορά του που μίλησε λίγο.
ΠΡΟΕΔΡΕΥΩΝ (Λουκάς Αποστολίδης): Ορίστε, κύριε Κουναλάκη, συνεχίστε.
ΠΕΤΡΟΣ ΚΟΥΝΑΛΑΚΗΣ: Εγώ τελειώνω. Δεν καταλαβαίνω, όμως, γιατί αυτή η ιδιαίτερη μεταχείριση. 
Δεν έχω να πω τίποτε άλλο. Θα ήθελα πολύ να αποδεχθείτε αυτές τις τροπολογίες τουλάχιστον και να ξαναδούμε το θέμα της ανώνυμης εταιρείας. Εκτός από σας, δεν υπάρχει κανένας άλλος που να την υποστηρίζει. Αισθάνεσθε τόσο σίγουρος για τον εαυτό σας; Στην Επιτροπή, κύριε Υπουργέ, ακόμα και Βουλευτές του κόμματός σας εξέφρασαν αντιρρήσεις και επιφυλάξεις γι' αυτήν τη μορφή, την οποία επιλέγετε.
Και έχουμε και το προηγούμενο της Πολιτιστικής Πρωτεύουσας. Αν νομίζετε ότι ανώνυμες εταιρείες λύνουν τα προβλήματα, τότε....! Νομίζω πως εσείς πρέπει να έχετε αποκτήσει μία ορισμένη πείρα απ'αυτήν τη μορφή.
ΠΡΟΕΔΡΕΥΩΝ (Λουκάς Αποστολίδης): Ευχαριστώ, κύριε Κουναλάκη.
Κύριοι συνάδελφοι, έχω την τιμή ν'ανακοινώσω στο Σώμα ότι τη συνεδρίαση παρακολουθούν από τα δυτικά θεωρεία, αφού προηγουμένως ξεναγήθηκαν στην έκθεση της αίθουσας "ΕΛΕΥΘΕΡΙΟΣ ΒΕΝΙΖΕΛΟΣ",εβδομήντα μαθητές και πενήντα δύο συνοδοί από τα Δωδεκάνησα, οι οποίοι επελέγησαν σε διαγωνισμό ζωγραφικής-σχεδίου και είναι φιλοξενούμενοι της Βουλής των Ελλήνων. Τους καλωσορίζουμε.
(Χειροκροτήματα)
Ο συνάδελφος κ.Τασούλας έχει το λόγο για πέντε λεπτά.
ΑΠΟΣΤΟΛΟΣ ΤΑΣΟΥΛΑΣ: Κύριε Πρόεδρε, προφθάσαμε μετά από ταλαιπωρία με το αεροπλάνο, να μιλήσουμε.
Για το άρθρο 6, έχουμε τοποθετηθεί και στην κατ'αρχήν
 



  








Σελίδα 3182 
συζήτηση και στην επιτροπή. Το ζήτημα με το άρθρο 6 είναι ότι αυτό το αγαθό, αυτά τα μνημεία, αυτήν την πολιτιστική μας κληρονομιά δεν είναι λογικό να την αναθέτουμε, για την όποια διαχείριση, σε μία ανώνυμη εταιρεία. Θα μου πείτε πως πάνω από την ανώνυμη εταιρεία, μονομέτοχος είναι το ΤΑΠΑ και πάνω απ'αυτό ο Υπουργός Πολιτισμού. Πέρα απ'αυτό, εμείς δεν μπορούμε να συμφωνήσουμε σε καμιά περίπτωση με την άποψη αυτή, ότι για να παρακάμψουμε το δημόσιο λογιστικό, για να μειώσουμε τα ελλείμματα, για να είναι ευέλικτη κλπ. να έχουμε μία ανώνυμη εταιρεία που θα χειρίζεται τα ζητήματα της πολιτιστικής κληρονομιάς.
Θα έπρεπε φυσικά να έχει προηγηθεί ο αρχαιολογικός νόμος και μετά να συζητηθεί αυτή η υπόθεση. Πέρα απ'αυτό θα ήθελα να τονίσω -και καταθέσαμε και ανάλογη τροπολογία- ότι δεν μπορεί να μην έχει για όλα αυτά τα ζητήματα, για τις δραστηριότητες της ανώνυμης εταιρείας, του συμβουλίου της κλπ., τη σύμφωνη γνώμη του ΚΑΣ, όχι μόνο τη γνώμη του ΚΑΣ. Τη γνώμη του ΚΑΣ την παίρνεις, την αφήνεις στην άκρη, άμα θέλεις την υπολογίζεις, άμα δεν θέλεις, δεν την υπολογίζεις. Η σύμφωνη γνώμη του ΚΑΣ θα ήταν κάτι το διαφορετικό.
Το άρθρο αυτό αναφέρεται και σε μία σειρά άλλες δραστηριότητες και ρυθμίσεις. Υπάρχουν μία σειρά εργαζόμενοι. Και αναφέρομαι εδώ στο εκπαιδευτικό κέντρο της Πλάκας με καμία δεκαριά, δωδεκαριά εργαζόμενους, που είναι πάρα πολλά χρόνια με συμβάσεις οκτάμηνες. Και παρ'όλο που έχουν δέκα χρόνια, δεν έχει ρυθμιστεί το ζήτημά τους.
Υπάρχει στο άρθρο 9 στην παρ.6 ότι μπορεί να γίνουν συντηρητές κτιρίων, δημόσιοι υπάλληλοι. Και εδώ μπαίνει ένα θέμα: Πώς θα γίνονται δημόσιοι υπάλληλοι συντηρητές κτιρίων, με την έννοια ότι θα παίρνουν εντολή από την υπηρεσία τους μέσα στα πλαίσια των καθηκόντων τους σαν δημόσιοι υπάλληλοι να κάνουν αυτήν τη δουλειά ή ότι θα είναι εργολάβοι για τη συντήρηση των κτιρίων; Αν είναι το δεύτερο, δεν μπορούμε σε καμία περίπτωση να συμφωνήσουμε. Αν είναι το πρώτο, μέσα στα πλαίσια των καθηκόντων τους, ελάτε να το κουβεντιάσουμε. Είναι άλλη περίπτωση. 'Ομως, θα πρέπει να το ξεκαθαρίσετε συγκεκριμένα αυτό το ζήτημα.
'Ενα άλλο θέμα, είναι αυτό με τη δημιουργία Σχολών ΚΕΚ και ΙΕΚ. Εμείς θεωρούμε για τέτοιο ζήτημα, όπου κι αν αφορά αυτό, και σε άλλα άρθρα του νομοσχεδίου και στη συντήρηση κλπ. ότι δεν μπορεί να γίνονται αυτά με την ευθύνη του οποιουδήποτε. Αυτά θα πρέπει να είναι στην ευθύνη του Υπουργείου Παιδείας και με τη συμμετοχή του Υπουργείου Πολιτισμού. Αλλά να είναι και τα προγράμματά τους συγκεκριμένα και τα πτυχία τους συγκεκριμένα και η δουλειά τους συγκεκριμένη, όσον αφορά τι θα κάνουν και τι μπορούν να κάνουν οι απόφοιτοι αυτών των δημόσιων σχολείων.
Μία σειρά τροπολογίες που σας έχουμε καταθέσει -είναι εκπρόθεσμες βέβαια- έχουν να κάνουν με τα πνευματικά δικαιώματα και την εξασφάλιση κυρίως των δημιουργών και των φορέων τους.
Δεν ξέρω αν θα έχουμε χρόνο να τις συζητήσουμε μία-μία. Είναι πράγματι πολλές. Είκοσι δύο τροπολογίες καταθέσαμε εμείς και είναι και άλλες πολλές. 'Εχουν σχέση με τα πνευματικά δικαιώματα, έχουν σχέση με τις αναθέσεις, όπως σας είπα και χθες, στα δημόσια κτίρια, που όταν είναι πάνω από ένα ποσό να γίνεται διαγωνισμός. Θα κατανοούσαμε για μικρά ποσά να γίνεται κάποια ανάθεση, αλλά συγκεκριμένα κάτω από ένα όριο, κάτω από τα τρία εκατομμύρια (3.000.000) δραχμές κλπ.
Σας είπα και σε προηγούμενη συζήτηση ότι υπάρχει μία νέα συμφωνική ορχήστρα, η Συμφωνική Ορχήστρα Τσακάλωφ. Θέλει και αυτή μία ρύθμιση όπως κάνατε και για τις άλλες. Αν ορίζετε τους γενικούς διευθυντές στις άλλες να τους ορίσετε και εδώ. Δώστε μία χρηματοδότηση όπως κάνετε στης Αθήνας και στης Θεσσαλονίκης. Δεν λένε οι άνθρωποι να είναι στο ίδιο ύψος, αλλά τουλάχιστον να είναι ένα ποσοστό αυτής. Χρειάζεται μία βοήθεια και αυτή η συμφωνική ορχήστρα, η οποία έχει και πολλές επιτυχίες και φαντάζομαι ότι το ξέρετε.
Ευχαριστώ.
ΠΡΟΕΔΡΕΥΩΝ (Λουκάς Αποστολίδης): Ευχαριστώ και εγώ, κύριε συνάδελφε.
Ο κ. Κατσανέβας έχει το λόγο.
ΘΕΟΔΩΡΟΣ ΚΑΤΣΑΝΕΒΑΣ: Κύριοι συνάδελφοι, αισθάνομαι την ανάγκη να συμπαραταχθώ κάπως με το φίλο μου τον κύριο Υπουργό, γιατί νοιώθει πολύ μοναχικός εκεί στο έδρανο. Δεν έχει και Υφυπουργό, δεν έχει και άλλους να τον βοηθάνε εδώ μέσα.
ΕΥΑΓΓΕΛΟΣ ΒΕΝΙΖΕΛΟΣ (Υπουργός Πολιτισμού): 'Εχω τον Υφυπουργό Αθλητισμού.
ΘΕΟΔΩΡΟΣ ΚΑΤΣΑΝΕΒΑΣ: Δεν είναι του Πολιτισμού. Εν πάση περιπτώσει, η εξουσία βεβαίως είναι αντιπαθέστατη -δεν υπάρχει αμφιβολία- και μοναχική, αλλά για να αλλάξουμε και λίγο το κλίμα, εγώ θα σας υποστηρίξω σε ορισμένα θέματα, κύριε Υπουργέ, επισημαίνοντας στον κ. Κουναλάκη, ότι αυτός ο εφ'όλης της ύλης αρνητισμός κάπου καταντάει κουραστικός, θα έλεγα. 
Ιδιαίτερα για τις ανώνυμες εταιρείες, κύριε Υπουργέ, θα πάρω ένα μέσο δρόμο και θα πω, ότι ασφαλώς οι ανώνυμες εταιρείες αποτελούν ένα σύγχρονο εργαλείο για ευέλικτη και αποτελεσματική προώθηση θεμάτων που μέχρι τώρα χωλαίνουν από μεριάς Δημόσιας Διοίκησης. Αλλά ταυτόχρονα θα ήθελα να επισημάνω και την ανάγκη να υπάρξουν διαδικασίες και θεσμοί ελέγχου. Η αποκέντρωση, δηλαδή, που επιχειρούμε για να έχουμε αποτελεσματικότητα, θα πρέπει να συνοδεύεται από εκείνες τις διαδικασίες που να μην επιτρέπουν καμία κουβέντα για διασπάθιση και κακοδιαχείριση του δημόσιου χρήματος.
Επίσης, κύριε Υπουργέ, θα ήθελα, μια και ζούμε έξω στην κοινωνία καθημερινά, να ρίξουμε μαζί μια καλύτερη ματιά, με περισσότερη στοργή στα ζητήματα που θίγουν οι 'Ελληνες ηθοποιοί. Αυτό δεν το λέω με συντεχνιακή ή συνδικαλιστική διάθεση, κάθε άλλο. Αλλά είναι γνωστό ότι οι ηθοποιοί, αλλά και ο χώρος της τέχνης γενικότερα, πάσχει σήμερα από μεγάλη ανεργία, από μία αποδιοργανωμένη παιδεία. Γι'αυτό εκτιμώ, αν και βέβαια δεν είναι της στιγμής, ότι καλό θα ήταν να δούμε περισσότερο τα ζητήματά τους και να τα αντιμετωπίσουμε με έναν καλύτερο και γενικό προγραμματισμό.
Ο Σύλλογος Αρχαιολόγων θέτει διάφορα ζητήματα, που κι αυτά, ένα μέρος απ' αυτά τουλάχιστον ίσως θα μπορούσαμε να δούμε. Παραδείγματος χάρη, στο άρθρο 6 στην παράγραφο 3 ιδρύεται το Ευρωπαϊκό Κέντρο Βυζαντινών και Μεταβυζαντινών Μνημείων. Εκεί απουσιάζει ο εκπρόσωπος του Συλλόγου των Ελλήνων Αρχαιολόγων. 'Οπως επίσης, στο άρθρο 7, ιδρύεται τμήμα Εκπαιδευτικών Προγραμμάτων στη Διεύθυνση Προϊστορικών και Κλασικών Αρχαιοτήτων, αλλά δεν προβλέπεται κάτι τέτοιο για τη Διεύθυνση Βυζαντινών Μνημείων, παρ'όλο που αυτή η Διεύθυνση, όπως πολύ καλύτερα ξέρετε από μένα, αναπτύσσει αντίστοιχη δραστηριότητα.
Το Κέντρο Εκπαιδευτικών Προγραμμάτων που ιδρύεται με το άρθρο 7 και παράγραφος 18, νομίζω ότι αποτελεί μία ενδιαφέρουσα καινοτομία. Και εδώ θα ήθελα να επισημάνω την ανάγκη να συνεργασθείτε και με άλλους φορείς που ασκούν επαγγελματική εκπαίδευση σ'αυτόν τον τομέα, ιδιαίτερα με προφανή στόχο την καταπολέμηση της ανεργίας.
Στο χώρο που σήμερα προϊστασθε ως Υπουργός φυσικά και όχι τίποτα άλλο, υπάρχει δυνατότητα, κύριε Υπουργέ, να έχουμε εκτεταμένα προγράμματα για την απασχόληση ανέργων με άντληση κοινοτικών κονδυλίων. Επειδή, ό,τι έχει σχέση με τον πολιτισμό ιδιαίτερα στις αρχαιότητες, μπορεί να είναι εντάσεως εργασίας, δηλαδή, να απασχολούν πολλά χέρια, επισημαίνω αυτήν τη δυνατότητα ώστε να αντληθούν πολλά κονδύλια προς αυτήν την κατεύθυνση κάτι που θα μπορούσε να μας βοηθήσει προς πολλές κατευθύνσεις.
Στο άρθρο 7 παρ.4 λέτε τα εξής: "Με αποφάσεις του Υπουργού Πολιτισμού, μπορούν να επιχορηγούνται από κάθε είδους πιστώσεις νομικά πρόσωπα ...κλπ". Εδώ θα ήθελα να τονίσω "και ιδρύματα". Δεν ξέρω αν μπορείτε να προσθέσετε και τη λέξη ιδρύματα, εκεί που λέτε: "...ιδίως εκκλησιαστικά νομικά πρόσωπα, ανώτατα εκπαιδευτικά ιδρύματα, πολιτιστικοί
 



  








Σελίδα 3183 
σύλλογοι...Νομικού Προσώπου Ιδιωτικού Δικαίου." Επειδή μετά το εξειδικεύετε...
ΕΥΑΓΓΕΛΟΣ ΒΕΝΙΖΕΛΟΣ (Υπουργός Πολιτισμού): Περιλαμβάνεται. Είναι κλασική μορφή Νομικού Προσώπου Ιδιωτικού Δικαίου.
ΘΕΟΔΩΡΟΣ ΚΑΤΣΑΝΕΒΑΣ: Εσείς είσθε συνταγματολόγος και εφόσον το δηλώνετε κιόλας, αυτό το "συμπεριλαμβάνει". 
Αυτά ήθελα να πω και σας ευχαριστώ πολύ.
ΠΡΟΕΔΡΕΥΩΝ (Λουκάς Αποστολίδης): Ο κύριος Υπουργός έχει το λόγο.
ΕΥΑΓΓΕΛΟΣ ΒΕΝΙΖΕΛΟΣ (Υπουργός Πολιτισμού): Θα επιδιώξω να είμαι πολύ σύντομος στις απαντήσεις μου επί της ουσίας, διότι έχω απαντήσει επί των επιχειρημάτων και στη συζήτηση επί της αρχής και στην επεξεργασία του νομοσχεδίου στη Διαρκή Επιτροπή Μορφωτικών Υποθέσεων. Θα αφιερώσω τον περισσότερο χρόνο μου στη συζήτηση των τροπολογιών που αναφέρονται σε αντίστοιχα άρθρα και στην εκφώνηση ορισμένων νομοτεχνικών βελτιώσεων που είναι απολύτως αναγκαίες. Απλώς, θα δώσω ορισμένες διευκρινίσεις για επιχειρήματα τα οποία ακούστηκαν...
ΠΡΟΕΔΡΕΥΩΝ (Λουκάς Αποστολίδης): Κύριε Υπουργέ, με συγχωρείτε που σας διακόπτω. Πέρα από τις έξι τροπολογίες που έχετε κάνει δεκτές, θα κάνετε και άλλες;
ΕΥΑΓΓΕΛΟΣ ΒΕΝΙΖΕΛΟΣ (Υπουργός Πολιτισμού): Ναι θα κάνω και άλλες που αναφέρθηκαν συνάδελφοι. Θα τις κάνω δεκτές εμμέσως ή αμέσως με την ενσωμάτωσή τους στις διατάξεις του νομοσχεδίου.
Κατ'αρχάς, λοιπόν μια παρατήρηση για τον τρόπο συζήτησης του νομοσχεδίου. Το νομοσχέδιο αυτό θυμίζω στις κυρίες και κυρίους συναδέλφους ότι συζητήθηκε σε τέσσερις εκτενείς και πολύωρες συνεδριάσεις της Διαρκούς Επιτροπής, έγινε ακρόαση οκτώ εξωκοινοβουλευτικών προσώπων και αντιστοίχων φορέων και συζητήθηκε σε τρεις συνεδριάσεις όπως είχε συμφωνηθεί στην Ολομέλεια του Σώματος. 'Αρα, δεν έγινε καμία βεβιασμένη ή κατά παρέκκλιση του Κανονισμού συζήτηση. 
Θέλω δε να επαναλάβω ότι ο διάλογος με όλους τους φορείς ήταν εκτενέστατος, αλλά διάλογος δεν σημαίνει υιοθέτηση και μάλιστα άκριτη και αποσπασματική των θέσεων που προβάλλουν οι συνδικαλιστικοί φορείς.
Το νομοθετικό έργο δεν είναι συμψηφισμός συνδικαλιστικών αιτημάτων ή συντεχνιακών συμφερόντων. Είναι κάτι πέραν αυτού. Και τώρα αναγκάζομαι, ανταποκρινόμενος σε προτάσεις συναδέλφων να επαναφέρω στην Ολομέλεια διατάξεις που σε ένδειξη καλής θελήσεως είχα διαγράψει κατά τη συζήτηση στην επιτροπή, επειδή οι ίδιοι οι συνάδελφοι ή συνάδελφοι των αυτών κομμάτων, είχαν τότε επιμείνει στην ανάγκη να διαγραφούν οι διατάξεις αυτές, επειδή κάποια από τα σωματεία των οποίων οι εκπρόσωποι έλαβαν το λόγο στην ακρόαση των εξωκοινοβουλευτικών προσώπων, είχαν προτείνει τη διαγραφή. Το λέω για να δείτε ότι πρέπει η Βουλή να κινείται -και το αντιλαμβάνεσθε όλοι αυτό- σε ένα επίπεδο πιο γενικό και πιο αφηρημένο, σε σχέση με τα αιτήματα των συνδικαλιστικών ομάδων.
Πρέπει επίσης να αποσαφηνίσω και συγγνώμη που το λέω, ότι το νομοσχέδιο αυτό καλύπτει με συστηματικό και συνολικό τρόπο όλη την ύλη του Υπουργείου Πολιτισμού. Ουδέποτε δε, για να μην πω από συστάσεως ελληνικού κράτους, αλλά πάντως από τη μεταπολίτευση ως τώρα, υπήρξε μια τόσο συστηματική και συνολική νομοθετική πρωτοβουλία για τα θέματα του Υπουργείου Πολιτισμού.
Αναλογιστείτε -γιατί όλοι είστε έμπειροι και γνωρίζετε τα θέματα- τι νομοθετικές και άρα πολιτικές πρωτοβουλίες ανελήφθησαν από το '74 και μετά και θα δείτε ότι αυτές είναι ελάχιστες και απολύτως μερικές. Υπήρξε ένας νόμος για το ΤΑΠ, ένας νόμος για το Ταμείο Διαχείρισης Ειδικών Αρχαιολογικών Πόρων, ένας νόμος για τον κινηματογράφο, ένας νόμος για τα πνευματικά δικαιώματα, ένας νόμος για τη μετατροπή των θεάτρων σε Νομικά Πρόσωπα Ιδιωτικού Δικαίου και ένας νόμος για την αύξηση του αριθμού των παρεχομένων συντάξεων.
Εδώ έχουμε ένα νομοθέτημα, το οποίο ασχολείται με όλη την ύλη του σύγχρονου πολιτισμού, βιβλίο, εικαστικά, θέατρο, παραστατικές τέχνες, μουσική, μουσική εκπαίδευση, πνευματικά δικαιώματα, κινηματογράφος και προστασία και προβολή της πολιτιστικής κληρονομιάς, επιλύοντας χρόνια προβλήματα και διαμορφώνοντας μία πολιτική. Διότι το νομοσχέδιο αυτό δεν είναι ένα μοναχικό βήμα στην πορεία που κάνουμε, αλλά εντάσσεται σε μία συνολική πολιτική ανάδειξης του πολιτιστικού φαινομένου συνολικά, όχι απλά της πολιτιστικής κληρονομιάς.
Θα σας απασχολήσω ελάχιστα δευτερόλεπτα με το περιβόητο πρόβλημα της ανώνυμης εταιρείας προβολής της πολιτιστικής κληρονομιάς. 
Το ΤΑΠ, κυρίες και κύριοι συνάδελφοι, είναι ένα πρόσωπο δημοσίου δικαίου, είναι ο διάδοχος της υπηρεσίας διαχείρισης των αρχαιολογικών πόρων που υπήρχε παλαιότερα στο Υπουργείο Παιδείας ή στο Υπουργείο Προεδρίας, πριν τη δημιουργία αυτοτελούς Υπουργείου Πολιτισμού. Το ΤΑΠ, ως Νομικό Πρόσωπο Δημοσίου Δικαίου, έχει στραμμένη την προσοχή του στη διαχείριση των αρχαιολογικών χώρων και των μουσείων, δηλαδή ουσιαστικά στην είσπραξη των εισητηρίων από τα έντεκα και πλέον εκατομμύρια επισκεπτών που υποδεχόμαστε κάθε χρόνο. Διαχειρίζεται το μεγάλο ζήτημα των απαλλοτριώσεων με έναν τρόπο αλόγιστο, στον οποίο έχω αναφερθεί, με ένα τρόπο μη συστηματικό, που έχει φέρει σε αδιέξοδο τον ΤΑΠ και τώρα επιχειρούμε να δώσουμε μία συνολική λύση σε συνεργασία με το Υπουργείο Οικονομικών, διότι υπάρχει συσσωρευμένο χρέος που υπερβαίνει τα είκοσι δισεκατομμύρια (20.000.000.000), διότι δεν υπήρχε μία συστηματική εισαγωγή των απαλλοτριώσεων στο κεντρικό αρχαιολογικό συμβούλιο, έτσι ώστε όλα να εντάσσονται στον αρχαιολογικό χάρτη κάθε περιοχής και ήταν ένας μηχανισμός, ο οποίος σε πολλά ζητήματα εκινείτο παραλλήλως προς το Υπουργείο Πολιτισμού και πολλές φορές αντιφατικά χωρίς να υπάρχει ενιαίο κέντρο. Πρώτη φορά επιβλήθηκε τώρα ενιαίο κέντρο, διότι και το ΤΑΠ αναπτύσσει μία δραστηριότητα που υποτάσσεται στο πρόγραμμα δράσης του Υπουργείου Πολιτισμού.
Ξέρετε ότι εντόπισα να έχει το ΤΑΠΑ δικό του κόμβο ηλεκτρονικής πληροφόρησης, άλλο από τον κόμβο του Υπουργείου Πολιτισμού και ότι το ΤΑΠΑ μετέχει σε προγράμματα και αναθέτει μελέτες, οι οποίες βρίσκουν αντίπαλους και εχθρούς, όλους τους αρχαιολόγους της κεντρικής υπηρεσίας και επί χρόνια δεν εισάγονται καν οι μελέτες αυτές στο κεντρικό αρχαιολογικό συμβούλιο; 'Ολα αυτά τα προβλήματα λύθηκαν τώρα με μία σαφή οριοθέτηση αρμοδιοτήτων, με την υπαγωγή σε μία ενιαία σύλληψη για το τι σημαίνει προβολή και ανάληψη της πολιτιστικής κληρονομιάς.
Θα μπορούσα να αναφερθώ επί ώρες σε σωρεία παραδειγμάτων. Δεν το κάνω για να μη σας κουράζω.
Τι είναι η ανώνυμη εταιρεία; Η ανώνυμη εταιρεία είναι το πιο σημαντικό και συγκεκριμένο μέτρο εκσυγχρονισμού του ΤΑΠ. Γιατί το ίδιο το ΤΑΠ, ως Νομικό Πρόσωπο Δημοσίου Δικαίου, αποκτά και έχει στα χέρια του ένα εργαλείο παρέμβασης. Πού; Στον τομέα της εμπορικής εκμετάλλευσης.
Μπορεί ένα Νομικό Πρόσωπο Δημοσίου Δικαίου να αναπτύξει μία δραστήρια εμπορική πολιτική στην Ελλάδα και στο εξωτερικό; Μπορεί να συμβληθεί με επιχειρήσεις; Μπορεί να μπει στην αγορά; Μπορεί να διαθέσει το προϊόν αυτό το οποίο έχει όχι εμπορική, αλλά ιδεολογική αξία; Γιατί ο αγοραστής κάθε βιβλίου, κάθε κάρτας, κάθε οδηγού, κάθε εκμαγείου, δεν αγοράζει ένα εμπορικό προϊόν, αλλά αγοράζει τον αγγελιοφόρο ενός πολιτιστικού μηνύματος, ελληνικού μηνύματος. 
Σας αποσαφηνίζω για πολλοστή φορά, ότι η ανώνυμη εταιρεία είναι εταιρεία που έχει μία αμεταβίβαστη μετοχή, την οποία έχει στα χέρια του το ΤΑΠΑ, ο αποκλειστικός και μόνος μέτοχος σε ποσοστό 100% και ότι η μετοχή αυτή είναι αμεταβίβαστη και ότι το Διοικητικό Συμβούλιο του ΤΑΠΑ είναι εταιρικό όργανο, το ανώτατο εταιρικό όργανο, είναι το ίδιο η Γενική Συνέλευση της ανώνυμης αυτής εταιρείας. Και η εταιρεία αυτή ασχολείται με την προώθηση εμπορικών εκδόσεων,
 



  








Σελίδα 3184 
άλλων συναφών αντικειμένων, από τα οποία απουσιάζουμε και των εκμαγείων που πρέπει να παράγονται υπό την εποπτεία του ΤΑΠΑ και πιστοποιούμενα από τα ΤΑΠ, αλλά από πολλές ιδιωτικές επιχειρήσεις, οι οποίες έτσι θα αναπτύξουν και μία πολύ χρήσιμη δραστηριότητα. Διότι, δεν είναι δυνατόν να αφήνουμε την αγορά να γεμίζει από μη ακριβή, ακαλαίσθητα δήθεν αντίγραφα αρχαιολογικών αντικειμένων, τα οποία προσβάλλουν την αισθητική μας και τα οποία αλλοιώνουν και την εικόνα μας για το αρχαίο αντικείμενο.
Είναι δε αδιανόητο, όπως αντιλαμβάνεσθε, σε κάθε μουσείο μας να μην υπάρχει ένα πλήρες πωλητήριο, το οποίο να λειτουργεί ως αυτοτελές κέντρο συγκέντρωσης της προσοχής του κόσμου και ιδίως των παιδιών των νεότερων ηλικιών, των σχολικών ηλικιών. Και ειλικρινά νοιώθω εξαιρετικά άσχημα όταν βλέπω στα μουσεία του εξωτερικού, να υπάρχουν στο εσωτερικό τους καταστήματα, πωλητήρια, όπου βρίσκει κανείς πιο πολλά βιβλία για την ελληνική πολιτιστική κληρονομιά, από ό,τι στο Εθνικό Αρχαιολογικό Μουσείο, όπου βρίσκει παιχνίδια, κάρτες, μικροαντικείμενα, τα οποία έχουν μία αναφορά στην πολιτιστική κληρονομιά.
Είναι αδιανόητο να έχει το Τ.Α.Π.Α έσοδα εξ εισιτηρίων ένδεκα περίπου δισεκατομμύρια (11.000.000.000) δραχμές το χρόνο, που δυστυχώς δεν φθάνουν λόγω των μεγάλων αναγκών των απαλλοτριώσεων και να έχουμε έσοδα από εμπορικές εκδόσεις εκατόν ογδόντα εκατομμύρια (180.000.000) δραχμές και έσοδα απο εκμαγεία εκατόν είκοσι εκατομμύρια (120.000.000) δραχμές. Τί άλλη απόδειξη έχετε; Η δε μόνη συγγενής και συγκρίσιμη χώρα στην Ευρώπη που είναι η Ιταλία, σας πληροφορώ ότι τον Οκτώβριο ψήφισε νόμο η ιταλική Βουλή με τον οποία ιδρύεται ακριβώς ανώνυμη εταιρεία προβολής της πολιτιστικής τους κληρονομιάς, παρ'ότι τα ιταλικά μουσεία δυστυχώς δεν έχουν καμία σχέση με την κατάσταση των ελληνικών μουσείων.
Και όλα αυτά που σας λέω, αυτό το παράδειγμα της Societa Italiana per i beni culturali που είναι Societa per azioni που είναι δηλαδή ανώνυμη εταιρεία, δεν είναι μεμονωμένα. Είναι εντεταγμένα σε μία συνολική πολιτική που αφορά γενικότερα τα μουσεία μας και τους αρχαιολογικούς χώρους.
Σας θυμίζω, δε, ότι προχθές ανήγγειλα εγώ προσωπικά, ως αρμόδιος Υπουργός, τα μέτρα εκσυγχρονισμού και επέκτασης του Εθνικού Αρχαιολογικού Μουσείου, το οποίο είναι επί δεκαετίες εγκαταλελειμμένο και το οποίο έχει καταντήσει ένα μουσείο μέσα στο Μουσείο. Διότι βρίσκεται σε κατάσταση χειρότερη από εκείνη που το άφησε ο Καρούζος, όταν το έστησε μαζί με τη γυναίκα του. Λοιπόν, είναι πολλαπλή, πολυεπίπεδη και διαρκής η παρέμβασή μας.
Θα παρακαλούσα, λοιπόν, να αναλογισθούν όσοι συνάδελφοι κατέκριναν την ανώνυμη εταιρεία, τί θέλουμε να κάνουμε. Θέλουμε εταιρεία, η οποία έχει ειδικούς σκοπούς εντοπισμένους και η οποία υπόκειται σε όλους τους δυνατούς ελέγχους. Ξέρετε, δε, πάρα πολύ καλά ότι το ίδιο το Ελεγκτικό Συνέδριο είναι αυτό που καθορίζει τα όρια της παρέμβασής του της ελεγκτικής στα Νομικά Πρόσωπα Ιδιωτικού Δικαίου. 'Οτι με απόφαση του αρμοδίου τμήματος πριν από μερικούς μήνες, είχαν υπαχθεί στο καθεστώς της υπολογίας όλα τα Νομικά Πρόσωπα Ιδιωτικού Δικαίου, η ολομέλεια έκρινε διαφορετικά και εμείς είμαστε έτοιμοι ως Κυβέρνηση να δεχθούμε και προκαλούμε τον διαρκέστερο, τον εντονότερο και τον βαθύτερο έλεγχο του Ελεγκτικού Συνεδρίου.
'Αλλωστε οι έλεγχοι που ασκούνται στις ανώνυμες εταιρείες, πρέπει να σας πω, είναι βαθύτεροι κατ' ουσίαν από αυτούς που ασκούνται στα Νομικά Πρόσωπα Δημοσίου Δικαίου. Από πού διαμορφώθηκε η άποψη ότι ο έλεγχος ο οικονομικός στα Νομικά Πρόσωπα Δημοσίου Δικαίου είναι εντονότερος; Είναι εντονότερος ο έλεγχος που ασκείται στα νοσοκομεία για παράδειγμα; Πώς έχετε διαμορφώσει ορισμένοι, κυρίες και κύριοι συνάδελφοι, την αντίληψη αυτή, όταν το Σώμα των Ορκωτών Λογιστών είναι, θα έλεγα, πολύ πιο ευκίνητος και πιο διεισδυτικός μηχανισμός από τους μηχανισμούς ελέγχου του δημοσίου λογιστικού;
Αλλά δεν θέλω να συνεχίσω στο ρυθμό αυτό. Νομίζω ότι τα έχουμε πει τα επιχειρήματά μας. Θα δώσω μία απάντηση σε ορισμένες ανησυχίες που άκουσα. Κατ' αρχάς, πρέπει να διευκρινίσω ότι καταργείται μεν η Στέγη Γραμμάτων και Τεχνών, αλλά φυσικά οι χώροι που έχουν διατεθεί για τη στέγαση πολιτιστικών σωματείων, παραμένουν στα σωματεία αυτά. Δεν θίγεται η εγκατάστασή τους στην εστία αυτή της Στέγης Γραμμάτων και Τεχνών.
Τώρα, έκανα στη συνεδρίαση της Παρασκευής ορισμένες νομοτεχνικές βελτιώσεις και παρεμβάσεις και δήλωσα την αποδοχή ορισμένων τροπολογιών. Αναφέρομαι στα όσα είπα στη συνεδρίαση της Παρασκευής με τις εξής προσθήκες και διευκρινίσεις: 
Επί του κειμένου του άρθρου 6, δεν έχω να κάνω παρατήρηση.
Επί του κειμένου του άρθρου 7, στην παράγραφο 1, το εδάφιο ζ', παρακαλώ να διαγραφεί. Αυτά είναι πέραν των όσων είπα την Παρασκευή.
Στο άρθρο 7, παράγραφος 14α' η διατύπωση για λόγους νομοτεχνικούς -κύριε Σηφουνάκη, σας αφορά το θέμα- γίνεται ως εξής:
Παράγραφος 7, 14α. Στο δεύτερο εδάφιο της παραγράφου 6 του άρθρου δευτέρου του ν. 2260/94 (ΦΕΚ Α' 204), η περίπτωση β' τροποποιείται ως εξής: "β) Του Υπουργείου Πολιτισμού" και προστίθεται περίπτωση δ' ως εξής: "δ) Της Γενικής Γραμματείας Δασών και Φυσικού Περιβάλλοντος". Από το επόμενο υποεδάφιο του ίδιου εδαφίου της τροποποιούμενης διάταξης του ν. 2260/94 διαγράφεται "η λέξη και ο αριθμός 3" και αντικαθίσταται με τη "λέξη και τον αριθμό 2". 
Τώρα επί των τροπολογιών: Στη συνεδρίαση της Παρασκευής σε σχέση με το άρθρο 7 είχα δηλώσει ότι αποδέχομαι τις τροπολογίες με γενικό αριθμό 1359 και ειδικό 72 και με γενικό αριθμό 1314 και ειδικό 37. Σ' αυτήν τη δεύτερη τροπολογία, η οποία έχει κατατεθεί από πολλούς συναδέλφους -πανομοιότυπες έχουν κατατεθεί από πολλούς συναδέλφους- πρέπει να γίνει μια νομοτεχνική βελτίωση, επί της τροπολογίας αυτής που δηλώνω ότι γίνεται αποδεκτή, η οποία έχει ως εξής: Στην πρώτη σειρά της προστιθέμενης παραγράφου στο άρθρο 7 πρέπει η διατύπωση να γίνει ως εξής: "Υπηρετούντες μόνιμοι υπάλληλοι του Υπουργείου Πολιτισμού και του ΤΑΠ". Συνεχίζεται το κείμενο της τροπολογίας κανονικά έως τις λέξεις "εντάσσονται βαθμολογικά σε προσωρινό κλάδο του Υπουργείου Πολιτισμού και του ΤΑΠ" και το υπόλοιπο κείμενο αυτής της τροπολογίας έχει όπως έχει κατατεθεί από τους συναδέλφους με βάση τα όσα είπαμε.
Εξετάζω όλες τις τροπολογίες που έχουν υποβληθεί επί του άρθρου 7.
Επαναλαμβάνω, σε σχέση με το άρθρο 6, ότι υπάρχει μία τροπολογία του κ. Μπρατάκου. Πράγματι ο Μυστράς είναι μείζων βυζαντινός αρχαιολογικός τόπος. Η έδρα του Ευρωπαϊκού Κέντρου Βυζαντινών και Μεταβυζαντινών Μνημείων είναι το Μουσείο Βυζαντινού Πολιτισμού, γιατί αυτή είναι η συμφωνία που έχουμε κάνει με όλους τους σχετικούς διεθνείς οργανισμούς. Αλλά ο κανονισμός του κέντρου θα προβλέψει παραρτήματα και έδρες δραστηριοτήτων. Μία δε πρώτη προνομιακή έδρα τέτοιων δραστηριοτήτων είναι ο Μυστράς. Το είπα και το επαναλαμβάνω. 'Αλλωστε είμαστε σε συνεχή επαφή με την Επιτροπή Αναστήλωσης και τον πρόεδρό της καθηγητή κ. Σίνο και επιχειρούμε να προωθήσουμε το έργο που γίνεται στο Μυστρά, το οποίο είναι πάρα πολύ σημαντικό, από τα σημαντικότερα αναστηλωτικά έργα επί βυζαντινών μνημείων.
'Ερχομαι τώρα στις τροπολογίες του άρθρου 7 τις σχετιζόμενες με το άρθρο 7. Πέραν των όσων δήλωσα ότι αποδέχομαι, υπάρχει μία τροπολογία την οποία έχουν υποβάλει οι συνάδελφοι κ. Κοντομάρης και κ. 'Ελσα Παπαδημητρίου, που αφορά στην επαναφορά στο κείμενο του νόμου της πρόβλεψης του αρχικού...
ΠΡΟΕΔΡΕΥΩΝ (Λουκάς Αποστολίδης): Ποια τροπολογία είναι, κύριε Υπουργέ;
ΕΥΑΓΓΕΛΟΣ ΒΕΝΙΖΕΛΟΣ (Υπουργός Πολιτισμού): Είναι η με γενικό αριθμό 1234 και ειδικό 20. Θα σας πω το εξής. Με
 



  








Σελίδα 3185 
αφορμή αυτή δεν κάνω δεκτή τη νομοτεχνική της διατύπωση, αλλά το ουσιαστικό περιεχόμενό της εν μέρει. Γι' αυτό, λοιπόν, αναφέρομαι στην τροπολογία αυτή γενικά. Αφορά την τυποποίηση, ουσιαστικά τη νομιμοποίηση του Κέντρου Εκπαιδευτικών Προγραμμάτων της Διεύθυνσης προσθετικών και κλασικών αρχαιοτήτων του Υπουργείου Πολιτισμού. Αυτό περιλαμβανόταν στο σχέδιο νόμου και το διέγραψα στην επιτροπή, επειδή ο Σύλλογος Αρχαιολόγων είχε ζητήσει να διαγραφεί. Και επειδή κάποιοι συνάδελφοι το υιοθέτησαν και για να μη δημιουργώ περιττές τριβές το διέγραψα. Συμφωνώ, λοιπόν, ότι πρέπει να επανέλθει η διάταξη αυτή.
Προτείνω, με αφορμή την τροπολογία αυτή, να επανέλθει ως πρόσθετη παράγραφος στο άρθρο 7 η διατύπωση που υπήρχε ως παράγραφος 15α στο κείμενο του σχεδίου νόμου που εισήχθη προς επεξεργασία στην επιτροπή. Δηλαδή το κείμενο που περιλαμβάνεται στις σελίδες 51 και 52 του σχεδίου νόμου, όχι του πρακτικού επεξεργασίας, όπως εισήχθη στην τυπωμένη έκδοση στην επιτροπή.
Το διατυπώνω με ακρίβεια. Επαναφέρεται και προστίθεται ως παράγραφος στο άρθρο 15, το εδάφιο α' της παραγράφου 15 του άρθρου 7, όπως αυτό ήταν διαμορφωμένο στο σχέδιο νόμου πριν την επεξεργασία από τη Διαρκή Επιτροπή. 'Ετσι καλύπτεται το θέμα του Κέντρου Εκπαιδευτικών Προγραμμάτων.
Υπάρχει μία τροπολογία για την επέκταση του δικαιώματος επιδημίας στους διοικητικούς υπαλλήλους του Υπουργείου Πολιτισμού, που την υπογράφει η κ.Λουλέ. Είμαι αντίθετος. Δεν έχουν ανάγκη από ειδική δίμηνη άδεια κάθε χρόνο οι διοικητικοί υπάλληλοι. 'Εχουν δύο μήνες άδεια το χρόνο παραπάνω, για να προετοιμάζουν τις δημοσιεύσεις των ανασκαφών τους. 'Αρα, δεν μπορώ να κάνω δεκτή την τροπολογία αυτή.
Το ίδιο ισχύει και ως προς τα επιδόματα στους διοικητικούς υπαλλήλους. Δεν μπορούμε να συζητάμε για επέκταση επιδομάτων δύο μήνες μετά την ψήφιση του ενιαίου μισθολογίου. Πρόκειται για μία άλλη τροπολογία της κ. Λουλέ.
Υπάρχει μία τροπολογία της κ. Λουλέ και του κ. Κουναλάκη για την μετάταξη των αρχαιολόγων του ΤΑΠ στο Υπουργείο Πολιτισμού. Αυτό ήδη το ενσωμάτωσα στο μέτρο που έπρεπε να ενσωματωθεί, με τις νομοτεχνικές βελτιώσεις που εκφώνησα την περασμένη Παρασκευή επί των αντιστοίχων διατάξεων.
Υπάρχει μία τροπολογία του κ. Φραγκιαδουλάκη για τη μονιμοποίηση του προσωπικού του εργαστηρίου εκμαγείων του Ηρακλείου Κρήτης. Δυστυχώς δεν μπορεί να γίνει καμία διαφοροποίηση τέτοιου είδους προσωπικού. Υπάρχουν πλήθη στο Υπουργείο Πολιτισμού και γενικά στο ελληνικό δημόσιο. Ακολουθούμε τις διαδικασίες, που πρέπει να ακολουθήσουμε με βάση τη γενική νομοθεσία, το νόμο 2190 και τους τροποποιητικούς αυτούς νόμους.
Υπάρχει μία τροπολογία του κ. Λάμπρου Κανελλόπουλου για τη δημιουργία θέσης συντονιστή καλλιτεχνικού έργου στη Λυρική Σκηνή. Δεν μπορεί να γίνει δεκτή. Αυτά είναι ζητήματα που ρυθμίζονται από τον εσωτερικό κανονισμό, ο οποίος έχει διέλθει από το Συμβούλιο της Επικρατείας και παίρνει τώρα τη μορφή προεδρικού διατάγματος.
Υπάρχει μία τροπολογία πολλών συναδέλφων για το επίδομα ανθυγιεινής εργασίας των συντηρητών. Αυτή είναι μία σωστή πρόταση. Είναι ανθυγιεινό το επάγγελμα των συντηρητών. Υπάρχουν όμως γενικές διατάξεις, που προβλέπουν τον τρόπο αναγνώρισης ενός επαγγέλματος ως ανθυγιεινού.
'Εχω πει στους συντηρητές ότι, με την υποστήριξή μου, θα διέλθουν από τη διαδικασία αυτή και σε συνεννόηση με τα Υπουργεία Οικονομικών και Εργασίας και Κοινωνικών Ασφαλίσεων, ελπίζω να γίνει η αναγνώριση του επαγγέλματός τους ως ανθυγιεινού.
Υπάρχει μία τροπολογία της κ. Παπαδημητρίου και του κ. Παπαδόπουλου για τη μετατροπή του κλάδου ΥΕ Επιμελητών του Υπουργείου Πολιτισμού σε κλάδο ΔΕ πολιτιστικών επιμελητών. Δεν μπορεί να γίνει δεκτή η τροπολογία αυτή. Δεν μπορεί να λέγονται πολιτιστικοί επιμελητές οι κλητήρες του Υπουργείου Πολιτισμού. Κλάδος ΥΕ Επιμελητών υπάρχει σε όλα τα Υπουργεία και είναι μία σημαντικότατη συγκεκριμένη εργασία. Δεν μπορεί οι επιμελητές του Υπουργείου Πολιτισμού να φέρουν τον βαρύγδουπο τίτλο "πολιτιστικός επιμελητής" και να είναι και κλάδου ΔΕ.
Υπάρχει στη συνέχεια μία σειρά από τροπολογίες της κ. Παπαδημητρίου και του κ. Παπαδόπουλου, που αφορούν τον τρόπο συνταξιοδότησης των καλλιτεχνών της Εθνικής Λυρικής Σκηνής και τον τρόπο υπολογισμού των συντάξεών τους ή διακοπής της καταβολής της συντάξεως, όταν επανέρχονται στην ενεργό υπηρεσία. Ως ένα βαθμό αυτά έχουν ενσωματωθεί ήδη στο άρθρο 7, στην παράγραφο 1, αν δεν κάνω λάθος, στο εδάφιο γ'. Τα υπόλοιπα είναι συνταξιοδοτικές διατάξεις, οι οποίες κατά το Σύνταγμα εισάγονται με ειδικό νόμο μόνο από τον Υπουργό Οικονομικών και μετά από γνωμοδότηση του Ελεγκτικού Συνεδρίου.
ΕΛΙΣΑΒΕΤ ΠΑΠΑΔΗΜΗΤΡΙΟΥ: 'Εχουν παραλειφθεί κάποιοι.
ΕΥΑΓΓΕΛΟΣ ΒΕΝΙΖΕΛΟΣ (Υπουργός Πολιτισμού): 'Oχι, δεν έχουν παραλειφθεί κάποιοι, το έχω ελέγξει.
Πρέπει δε να σας πω ότι ειδικά η πρότασή σας για τη μείωση του ορίου συνταξιοδότησης των χορευτών, κυρία Παπαδημητρίου, είναι μία σωστή πρόταση και το όριο που φέρνετε στα πενήντα πέντε χρόνια, ίσως να είναι υψηλό. Πρέπει να είναι και μικρότερο για τους χορευτές. Είμαι σε συνεννόηση μαζί τους, ώστε σε ένα συνταξιοδοτικό νομοσχέδιο να τεθεί η σχετική διάταξη.
Επιφυλάσσομαι όμως για τους μονωδούς, γιατί εκεί τα όρια ηλικίας είναι διαφορετικά. Δεν τελειώνουν τόσο εύκολα οι μονωδοί. 'Εχουν μακρά σταδιοδρομία μπροστά τους, αλλά χρειάζεται και εκεί μια ειδική ρύθμιση. Συμφωνώ, αλλά όχι έτσι.
Εκτός από τη διάταξη για το Κέντρο Εκπαιδευτικών Προγραμμάτων, την οποία επανέφερα με αφορμή την κοινή τροπολογία της κ. Παπαδημητρίου και του κ. Χυτήρη, δηλαδή των δύο εισηγητών, υπάρχει μία τροπολογία του κ. Κουναλάκη και της κ. Λουλέ για την επέκταση του δικαιώματος επιδημίας σε αρχαιοζωολόγους, φυσικούς γεωλόγους, βιολόγους, γεωπόνους.
Είναι η τροπολογία με γενικό αριθμό 1201 και ειδικό 12, την οποία αποδέχομαι. Να γίνει αυτό...
ΘΕΟΔΩΡΟΣ ΚΑΤΣΑΝΕΒΑΣ: Γιατί την αποδέχεσθε, κύριε Υπουργέ, αφού σας τα έψαλε προχθές.
ΕΥΑΓΓΕΛΟΣ ΒΕΝΙΖΕΛΟΣ (Υπουργός Πολιτισμού): Δεν πειράζει, γενναιοψυχία υπάρχει.
ΠΡΟΕΔΡΕΥΩΝ (Λουκάς Αποστολίδης): Αυτό σημαίνει δημοκρατία, κύριε Κατσανέβα.
ΕΥΑΓΓΕΛΟΣ ΒΕΝΙΖΕΛΟΣ (Υπουργός Πολιτισμού): Την τροπολογία του κ. Σηφουνάκη για το Μουσείο Φυσικής Ιστορίας του Απολιθωμένου Δάσους Σιγρίου, την ενσωμάτωσα ήδη.
Υπάρχει μία τροπολογία με γενικό αριθμό 1361 και ειδικό 73 μήπως και βελτιωθεί η θέση του πολιτισμού σε σχέση με τα αριθμολαχεία. Αυτή, λοιπόν, την τροπολογία του κ. Χυτήρη, την κάνω αποδεκτή.
Υπάρχει μία τροπολογία με γενικό αριθμό 1362 και ειδικό 74, για το καταδυόμενο προσωπικό του Υπουργείου Πολιτισμού, την οποία κάνω δεκτή, αλλά με την εξής νομοτεχνική βελτίωση, η οποία είναι αναγκαία.
Στο μεσαίο εδάφιο της τροπολογίας, η οποία προτίθεται στην παράγραφο 7 του άρθρου 7 ως περίπτωση ε', η διατύπωση της τροπολογίας είναι:
"Για τον χαρακτηρισμό ως καταδυομένου ο εργαζόμενος πρέπει να διαθέτει πτυχίο σχολής ημεδαπής ή αναγνωρισμένης σχολής του εξωτερικού και πιστοποιητικό της Μονάδας Υποβρυχίων Καταστροφών του Πολεμικού Ναυτικού...".
Η διατύπωση πρέπει να γίνει ως εξής τώρα:
"Για το χαρακτηρισμό ως καταδυομένου ο εργαζόμενος πρέπει να διαθέτει πτυχίο σχολής ημεδαπής ή αναγνωρισμένης σχολής του εξωτερικού τουλάχιστον δύο αστέρων ή ενός αστέρος και πιστοποιητικό της Μονάδας Υποβρυχίων Καταστροφών του Πολεμικού Ναυτικού..." και συνεχίζει η διατύπωση ως έχει.
 



  








Σελίδα 3186 
'Αρα, γίνεται δεκτή η τροπολογία 1362/74 με αυτήν την επέμβαση επί του κειμένου της.
Υπάρχει, επίσης, η τροπολογία με γενικό αριθμό 1363 και ειδικό 75, η οποία είναι βελτιωτική της ρύθμισης και αποσαφηνιστική, την οποία ευχαρίστως κάνω δεκτή.
Υπάρχει μία τροπολογία για την αναγνώριση της προϋπηρεσίας των αρχαιολόγων, που απασχολούνται στα έργα του Υπουργείου Πολιτισμού, αλλά είναι υπάλληλοι του αναδόχου. Νομίζω ότι είναι δίκαιο και σωστό.
'Αρα, η τροπολογία με γενικό αριθμό 1364 και ειδικό 76 γίνεται, επίσης, δεκτή.
Η τροπολογία με γενικό αριθμό 1365 και ειδικό 77 γίνεται δεκτή. Ουσιαστικά διευρύνει τις δυνατότητες του Κρατικού Θεάτρου Βορείου Ελλάδος να αξιοποιεί την πολύ μεγάλη περιουσία, την οποία έχει αποκτήσει. 'Αρα, γίνεται δεκτή και η τροπολογία αυτή.
Η τροπολογία με γενικό αριθμό 1366 και ειδικό 78 κανονικά αναφερόταν στο άρθρο 8 που έχουμε συζητήσει και ψηφίσει. Αλλά, επειδή είναι οργανωτικό θέμα, θα μπορούσα να δεχθώ να ενταχθεί στο άρθρο 7. Ουσιαστικά είναι μία διοικητική διευκόλυνση του Οργανισμού Πνευματικής Ιδιοκτησίας. Υπό την έννοια αυτή, μπορώ να την κάνω και αυτή δεκτή.
Τέλος, η τροπολογία με γενικό αριθμό 1367 και ειδικό 79 γίνεται, επίσης, δεκτή διότι μας επιτρέπει πράγματι να απορροφήσουμε περισσότερες κοινοτικές πιστώσεις από αυτές του Υπουργείου Εργασίας και του Κοινωνικού Ταμείου.
Τώρα θέλω να ενημερώσω το Σώμα για μία άλλη τροπολογία, η οποία υπάρχει.
Υπάρχει μία τροπολογία που είχε κατατεθεί και επανέρχεται τώρα στο νομοσχέδιο για το Ανοικτό Πανεπιστήμιο για τη μετάταξη ορισμένων προσοντούχων υπαλλήλων του Υπουργείου Παιδείας που υπηρετούν επί μακράν σειρά ετών στο Υπουργείο Πολιτισμού. Ο συνάδελφός μου είχε πει ότι εφόσον ο Υπουργός Πολιτισμού συμφωνεί, δεν έχει αντίρρηση. Την είχε καταθέσει εκεί ο κ. Ιωάννης Ζαφειρόπουλος, εδώ ο κ. Χυτήρης, ο κ.Ροκόφυλλος και ο κ. Σηφουνάκης. Πράγματι υπάρχει αυτή η δήλωση του Υπουργού Παιδείας. Εγώ φυσικά τους θέλω.
Υπό την έννοια αυτή και με αυτήν την αιτιολογία η τροπολογία με γενικό αριθμό 1368 και ειδικό 80 γίνεται δεκτή.
Υπάρχουν δύο τροπολογίες περίπου ταυτόσημες, η μία των κυρίων Σηφουνάκη, Κατσιμπάρδη και Καλαμακίδη και η άλλη του κ. Κουβέλη, της κ. Λουλέ και του κ. Κουναλάκη, οι οποίες προβλέπουν το διαχωρισμό της αρμοδιότητας μεταξύ του προϊσταμένου της Εφορείας Αρχαιοτήτων και του Διευθυντού του Μουσείου.
Πρέπει να σας πω επίσης, κυρίες και κύριοι συνάδελφοι, ότι στην αρχική εκδοχή του νομοσχεδίου προέβλεπα με ειδική διάταξη το διαχωρισμό των μουσείων, τη δημιουργία χωριστών περιφερειακών υπηρεσιών, έτσι ώστε το Μουσείο να αποκτήσει μια αυτοτέλεια και να γίνει ένα πολιτιστικό κέντρο και υπήρξε πάλι η γνωστή ανησυχία του Συλλόγου Αρχαιολόγων, μην τυχόν και διασπαστεί το υπάρχον σχήμα, όπου ο έφορος είναι υπεύθυνος για τα πάντα, για τις ανασκαφές, σωστικές και συστηματικές, για το Μουσείο, για τους αρχαιολογικούς χώρους...
ΝΙΚΟΛΑΟΣ ΣΗΦΟΥΝΑΚΗΣ : Τη διοίκηση, τη διαχείριση.
ΕΥΑΓΓΕΛΟΣ ΒΕΝΙΖΕΛΟΣ (Υπουργός Πολιτισμού): Το ορθό είναι πράγματι τα μεγάλα μουσεία, τα μουσεία αναφοράς, όχι δηλαδή τα μουσεία των ανασκαφών, τα αστικά μουσεία, εκείνα που έχουν μια σοβαρότητα, να διαχωριστούν και να γίνουν χωριστές περιφερειακές υπηρεσίες, με αρχαιολόγους οι οποίοι θα εξειδικευτούν στο μουσειολογικό έργο. Δεν μπορεί όλοι να είναι ειδικοί για τα πάντα.
Υπήρχαν μεγάλες μορφές της αρχαιολογίας, όπως ο Καρούζος και η σύζυγός του που μνημόνευσα προηγουμένως, που ήταν εξειδικευμένοι στη λειτουργία του Μουσείου και δεν ήταν αρχαιολόγοι του ανασκαφικού πεδίου. Υπάρχουν αρχαιολόγοι που έχουν ευτυχήσει στο ανασκαφικό πεδίο και αρχαιολόγοι -θα μνημονεύσω τον καθηγητή Δεσπίνη ως χαρακτηριστικό παράδειγμα- που ουσιαστικά ασχολούνται με τις ανασκαφές επί των αποθεμάτων των μουσείων. Είναι ειδικοί στη γλυπτική.
ΠΡΟΕΔΡΕΥΩΝ (Λουκάς Αποστολίδης): Συντομεύετε, κύριε Υπουργέ.
ΕΥΑΓΓΕΛΟΣ ΒΕΝΙΖΕΛΟΣ (Υπουργός Πολιτισμού): Πρέπει, λοιπόν, να υπάρχει εξειδίκευση.
Δεν μπορεί επομένως να γίνει δεκτή η τροπολογία, όπως είναι διατυπωμένη. Πράγματι όμως, πρέπει να υπάρξει η πρόβλεψη αυτή, η οποία υπήρχε και στο αρχικό σχέδιο.
Προτείνω, λοιπόν, να τεθεί πρόσθετη παράγραφος στο άρθρο 7, η οποία να λέει τα εξής: "Με προεδρικό διάταγμα που εκδίδεται με πρόταση του Υπουργού Πολιτισμού, καθορίζονται τα μουσεία που συγκροτούνται ως περιφερειακές υπηρεσίες, άλλες από τις κατά τόπον αρμόδιες εφορίες αρχαιοτήτων. Με το ίδιο διάταγμα, ρυθμίζονται τα σχετικά με την οργάνωση και λειτουργία των περιφερειακών αυτών υπηρεσιών και τις σχέσεις των μουσείων με τις αντίστοιχες εφορείες αρχαιοτήτων. Προϊστάμενος του Μουσείου και της αντίστοιχης εφορείας, είναι άλλο πρόσωπο". Αυτή είναι η διατύπωση.
ΘΕΟΔΩΡΟΣ ΚΑΤΣΑΝΕΒΑΣ: Για ποια μουσεία μιλάτε;
ΕΥΑΓΓΕΛΟΣ ΒΕΝΙΖΕΛΟΣ (Υπουργός Πολιτισμού): Είπα γι'αυτά τα οποία πρέπει να συγκροτηθούν ως αυτοτελείς υπηρεσίες. Δεν μπορεί να γίνει με γενική διάταξη.
ΘΕΟΔΩΡΟΣ ΚΑΤΣΑΝΕΒΑΣ: Μιλάτε μόνο για τα αστικά μουσεία;
ΕΥΑΓΓΕΛΟΣ ΒΕΝΙΖΕΛΟΣ (Υπουργός Πολιτισμού): Αυτό θα το ρυθμίσει το διάταγμα, για να έχουμε μια συστηματικότητα και μια σοβαρότητα στις κινήσεις που κάνουμε. Το αποδέχομαι ως αρχή, συμφωνώ, είναι σωστό, αλλά πρέπει να τεθεί αυτή η εξουσιοδοτική διάταξη. 
ΘΕΟΔΩΡΟΣ ΚΑΤΣΑΝΕΒΑΣ: Είπατε αστικά μουσεία.
ΕΥΑΓΓΕΛΟΣ ΒΕΝΙΖΕΛΟΣ (Υπουργός Πολιτισμού): Λέγοντας αστικά, εννοώ των πόλεων. 
ΠΡΟΕΔΡΕΥΩΝ (Λουκάς Αποστολίδης): Κύριε Κατσανέβα, σας παρακαλώ, μην κάνετε αυτόντο διάλογο.
Ολοκληρώστε, κύριε Υπουργέ.
ΕΥΑΓΓΕΛΟΣ ΒΕΝΙΖΕΛΟΣ (Υπουργός Πολιτισμού): Είχα υποσχεθεί στον κ.Μάνο να τεθεί ως πρόσθετη παράγραφο στο άρθρο 7 η εξής διατύπωση, την οποία και προτείνω τώρα: "Ο Υπουργός Πολιτισμού αποστέλει στη Διαρκή Επιτροπή Μορφωτικών Υποθέσεων της Βουλής την αιτιολογία του διορισμού των διοικήσεων των νομικών προσώπων επί των οποίων εποπτεύει και σύντομα βιογραφικά σημειώματα των προσώπων που διορίζονται". Αυτό αφορά όλα και όχι μόνο τα συνιστώμενα με το νόμο αυτό.
ΣΤΕΦΑΝΟΣ ΜΑΝΟΣ: Και τις επιτροπές.
ΕΥΑΓΓΕΛΟΣ ΒΕΝΙΖΕΛΟΣ (Υπουργός Πολιτισμού): Θέλετε και όλες τις επιτροπές; Νομίζω ότι θα πάμε σε ένα γιγαντισμό. Ας αφήσουμε τα συμβούλια. 
ΝΙΚΟΛΑΟΣ ΣΗΦΟΥΝΑΚΗΣ: Κύριε Πρόεδρε, μου επιτρέπετε;
ΠΡΟΕΔΡΕΥΩΝ (Λουκάς Αποστολίδης): Θα πάρετε το λόγο, κύριε συνάδελφε, μη βιάζεσθε.
Ολοκληρώσατε, κύριε Υπουργέ; 
ΕΥΑΓΓΕΛΟΣ ΒΕΝΙΖΕΛΟΣ (Υπουργός Πολιτισμού): Τελείωσα. Νομίζω ότι αναφέρθηκα σε όλες τις τροπολογίες.
Μισό λεπτό, να πω το εξής: Υπάρχουν και ορισμένες εκπρόθεσμες τροπολογίες, αλλά αυτό δεν έχει καμία σημασία, όπως εφαρμόσαμε στην πράξη το σύστημα.
ΤΗΛΕΜΑΧΟΣ ΧΥΤΗΡΗΣ: Κύριε Υπουργέ, την τροπολογία με γενικό αριθμό 1369 την έχετε μπροστά σας;
ΕΥΑΓΓΕΛΟΣ ΒΕΝΙΖΕΛΟΣ (Υπουργός Πολιτισμού): Σε τι αναφέρεται, κύριε Χυτήρη;
ΤΗΛΕΜΑΧΟΣ ΧΥΤΗΡΗΣ: Στους αρχαιολόγους καθηγητές πανεπιστημίων.
ΕΥΑΓΓΕΛΟΣ ΒΕΝΙΖΕΛΟΣ (Υπουργός Πολιτισμού): Αυτή θα ήθελα πάρα πολύ να την κάνω δεκτή, διότι δεν πρέπει να αποψιλωθεί το Υπουργείο Πολιτισμού από τους καθηγητές που υπηρετούν, αλλά ο κ. Αρσένης δεν συμφωνεί και δεν μπορώ να την κάνω δεκτή στη φάση αυτή. Λυπάμαι, γιατί
 



  








Σελίδα 3187 
κινδυνεύουμε να χάσουμε πολύ πεπειραμένο και εξειδικευμένο προσωπικό και ίσως θα έπρεπε, εφ'όσον υπάρξει κάποια συναίνεση, σε κάποιο νομοσχέδιο να το ρυθμίσουμε το θέμα. Δεν έχω όμως εξουσιοδότηση του Υπουργού Παιδείας.
ΠΡΟΕΔΡΕΥΩΝ (Λουκάς Αποστολίδης): 'Εχετε άλλες παρατηρήσεις, κύριε Υπουργέ; 
ΕΥΑΓΓΕΛΟΣ ΒΕΝΙΖΕΛΟΣ (Υπουργός Πολιτισμού): Ναι. 
Τώρα, διεξήλθα όλες τις τροπολογίες που αναφέρονται στο άρθρο 7. 
Πάω, κύριε Πρόεδρε, στο άρθρο 9. Για το άρθρο 9, στη συνεδρίαση της Παρασκευής, έχω επιφέρει ορισμένες νομοτεχνικές βελτιώσεις και έχω ακόμη μία, πέραν των όσων είπα την Παρασκευή. 
Στην παράγραφο 4 υπάρχει ένα τυπογραφικό σφάλμα. Στην παράγραφο 4 του άρθρου 9, το κείμενο του πρακτικού της επιτροπής λέει: "Μπορεί να παρέχονται επιχορηγήσεις ή άλλα οικονομικά κίνητρα σε ιδιώτες ή νομείς κτιρίων." Η λέξη ιδιώτες πρέπει να αντικατασταθεί από τη λέξη κυρίους, δηλαδή "... σε κυρίους ή νομείς κτιρίων". Θα πρόκειται προφανώς για lapsus.
Πέραν των τροπολογιών που αναφέρονται στα άρθρα 6, 7 και 9, που συζητούμε τώρα -το 10 είναι η ακροτελεύτια διάταξη- υπάρχουν τέσσερις ή πέντε τροπολογίες που έχουν υποβάλει οι συνάδελφοι του Κομμουνιστικού Κόμματος εκπροθέσμως. 
ΑΠΟΣΤΟΛΟΣ ΤΑΣΟΥΛΑΣ: Είκοσι δύο.
ΕΥΑΓΓΕΛΟΣ ΒΕΝΙΖΕΛΟΣ (Υπουργός Πολιτισμού): Μισό λεπτό.
.... που αναφέρονται στο άρθρο 8, το οποίο έχουμε συζητήσει και ψηφίσει, δηλαδή σε τροποποιήσεις του νόμου περί πνευματικής ιδιοκτησίας. Δεν νομίζω ότι μπορούμε να επιφέρουμε άλλες τροποποιήσεις στο νόμο περί πνευματικής ιδιοκτησίας πέραν αυτών που περιλαμβάνονται στο άρθρο 8. Πρόκειται για μία πολύ προσεκτική εναρμόνιση της ελληνικής νομοθεσίας με τις κοινοτικές οδηγίες και τις σχετικές διεθνείς πολυμερείς συμβάσεις στο πλαίσιο του διεθνούς οργανισμού πνευματικής ιδιοκτησίας. Ορισμένα θέματα που θίγουν οι τροπολογίες αυτές είναι υπό συζήτηση ανάμεσα στο Εικαστικό Επιμελητήριο και εμένα. Θα επανέλθουμε στα θέματα αυτά, αλλά με βάση τον τρόπο με τον οποίο έχουμε τώρα καταστρώσει το άρθρο 8, το οποίο ψηφίστηκε. Θα ήταν πραγματικά προχειρότης και σφάλμα με προσθήκη διάταξης μετά να ανατρέψουμε αυτήν τη συστηματικότητα του άρθρου 8.
Θα παρακαλούσα και τους συναδέλφους του Κομμουνιστικού Κόμματος να το αντιληφθούν αυτό. Ευχαριστώ πολύ. 
ΠΡΟΕΔΡΕΥΩΝ (Λουκάς Αποστολίδης): Ευχαριστώ και εγώ, κύριε Υπουργέ.
'Εγινε κάπως ανορθόδοξα η διαδικασία, αλλά νομίζω ότι επί της ουσίας ήταν σωστή. Διότι τα άρθρα 6, 7 και 9, ιδιαίτερα το άρθρο 7 έγινε χωνευτήρι απ' ό,τι είδα των περισσότερων τροπολογιών, είτε καθ' ολοκληρίαν είτε κατά μέρος. Τουλάχιστον εδώ στο Προεδρείο έχω πάνω από τριάντα πέντε περίπου τροπολογίες εμπρόθεσμες. Γύρω στις δεκαέξι με δεκαεπτά τροπολογίες, εν μέρει ή κατά το μεγαλύτερο μέρος έγιναν αποδεκτές και ενσωματώθηκαν στα άρθρα 6, 7 και 9.
Πριν περάσουμε στην ψήφισή τους σε όσους συναδέλφους έχουν καταθέσει τροπολογίες και θέλουν να αναφερθούν στα άρθρα 6, 7 και 9, θα δώσω αμέσως το λόγο.
'Οσον αφορά την ενότητα και τις τροπολογίες που κατέθεσαν οι συνάδελφοι του Κομμουνιστικού Κόμματος Ελλάδος, εάν δεν εισακουστεί τουλάχιστον αυτή η πρόταση του κυρίου Υπουργού, ολοκληρώνοντας τη διαδικασία της ψήφισης των τριών αυτών άρθρων, θα μπορέσουν να αναπτύξουν τις τροπολογίες τους.
Η κ. Λουλέ έχει το λόγο με βάση αυτήν την πρόταση που έκανα.
ΑΝΔΡΙΑΝΗ ΛΟΥΛΕ: Κύριε Υπουργέ, στην τροπολογία που ζητήσαμε και εμείς και ο κ. Σηφουνάκης θα ήθελα, αν μπορείτε, να βάλετε την παράγραφο που λέει: "Δεν ταυτίζεται ο προϊστάμενος της εφορείας...
ΕΥΑΓΓΕΛΟΣ ΒΕΝΙΖΕΛΟΣ (Υπουργός Πολιτισμού): Την έβαλα. 
ΠΡΟΕΔΡΕΥΩΝ (Λουκάς Αποστολίδης): Μπήκε αυτή, κυρία Λουλέ.
ΑΝΔΡΙΑΝΗ ΛΟΥΛΕ: Ωραία, ένα λοιπόν, αυτό.
Δεύτερον, δεν μου απαντήσατε -σας παρακαλώ, κύριε Υπουργέ- για την ένταξη των αρχαιολογικών γραμματέων στον κλάδο των αρχαιολόγων. Διότι στην προηγούμενη μορφή του νομοσχεδίου η ένταξη των αρχαιολογικών γραμματέων στον κλάδο των αρχαιολόγων ήταν χωρίς κανένα περιορισμό, ενώ τώρα...
ΕΥΑΓΓΕΛΟΣ ΒΕΝΙΖΕΛΟΣ (Υπουργός Πολιτισμού): Κρατώ σημείωση και θα σας απαντήσω.
ΑΝΔΡΙΑΝΗ ΛΟΥΛΕ: Ευχαριστώ.
ΠΡΟΕΔΡΕΥΩΝ (Λουκάς Αποστολίδης): Ο κ. Σηφουνάκης έχει το λόγο.
ΝΙΚΟΛΑΟΣ ΣΗΦΟΥΝΑΚΗΣ: Κύριε Υπουργέ, ήταν πολύ σωστά αυτά που είπατε και παρατηρήσατε. 'Ηταν επιτυχέστατη η αναφορά που κάνατε στα μουσεία της Ιταλίας. Αυτήν την έννοια έχει η κατάθεση της δικής μας τροπολογίας. Θέλω και εγώ, συνηγορώντας σε αυτά που είπε η συνάδελφός μου κυρία Λουλέ πριν, να πω ότι πρέπει -αν έχετε την καλοσύνη να ξαναδιαβάσετε τη διάταξη, όπως εσείς τη διαμορφώσατε και να προσδιορίζετε, σαφέστατα στη διάταξη ότι το αργότερο εντός ενός εξαμήνου θα εκδοθεί το προεδρικό διάταγμα και δεν θα υπάρξει ταύτιση του προϊσταμένου εφορίας με το διευθυντή του μουσείου.
Δεύτερον, επειδή αναφέρατε τις τροπολογίες που κάνετε δεκτές, θέλω να πω ότι υπάρχει μία τροπολογία με γενικό αριθμό 1292 και ειδικό 33, την οποία έχουμε υπογράψει, εγώ, ο κ. Χυτήρης και ο κ. Κοντομάρης. Αφορά τους υπαλλήλους που προσλήφθηκαν πριν το 1986 του κλάδου ΔΕ5 εργοδηγών σχεδιαστών της τριετούς Σχολής Δοξιάδη κτλ.
ΕΥΑΓΓΕΛΟΣ ΒΕΝΙΖΕΛΟΣ (Υπουργός Πολιτισμού): Το βάλαμε αυτό.
ΝΙΚΟΛΑΟΣ ΣΗΦΟΥΝΑΚΗΣ: Δεν την αναφέρατε.
ΕΥΑΓΓΕΛΟΣ ΒΕΝΙΖΕΛΟΣ (Υπουργός Πολιτισμού): Ανέφερα μια άλλη παρόμοια. Είναι ταυτόσημη.
ΝΙΚΟΛΑΟΣ ΣΗΦΟΥΝΑΚΗΣ: Και ένα τελευταίο. Στο άρθρο 9 παράγραφος 10, όπου γίνεται η νομιμοποίηση κτισμάτων μουσείων, πρέπει να προστεθεί -επειδή υπάρχουν δυο, τρία μουσεία που ήδη λειτουργούν- το εξής: "Με τη δημοσίευση του παρόντος, αυτοδικαίως χορηγείται από τη Δ.Ε.Η. ηλεκτρικό ρεύμα στο ήδη λειτουργούν νέο αρχαιολογικό μουσείο Μυτιλήνης", για να μη χρειάζεται όλη αυτή η διαδικασία που προβλέπεται.
ΠΡΟΕΔΡΕΥΩΝ (Λουκάς Αποστολίδης): Η κ. Παπαδημητρίου έχει το λόγο.
ΕΛΙΣΑΒΕΤ ΠΑΠΑΔΗΜΗΤΡΙΟΥ: Υπήρχαν κάποιες τροπολογίες των Βουλευτών της Νέας Δημοκρατίας, ανταποκρινόμενες σε πρόταση μελών και εργαζομένων της Λυρικής Σκηνής που ζητούσαν την αύξηση των μελών Δ.Σ. από πέντε σε επτά για να εκπροσωπούνται και οι εκεί εργαζόμενοι. Αυτή νόμιζα ότι θα την είχατε ενσωματώσει. Είναι πολύ δύσκολα καταληπτό νομοτεχνικά το νομοσχέδιο. Θεωρώ ότι πρέπει να το δείτε και σας εμπιστεύομαι για την συγκρότησή του.
Θα ήθελα να γραφτεί στα Πρακτικά ότι οι τροπολογίες που έχουν οικονομικό αντικείμενο και αφορούν στους εργαζόμενους της Λυρικής Σκηνής, αυτούς που έχουν διακεκομμένη εργασία, τινές εκ των οποίων λησμονήθηκαν, ότι θα επανέλθετε με τη στήριξη...
ΕΥΑΓΓΕΛΟΣ ΒΕΝΙΖΕΛΟΣ (Υπουργός Πολιτισμού): Νομίζω ότι τους καλύπτουμε με τη διατύπωση που έχει μπει.
ΕΛΙΣΑΒΕΤ ΠΑΠΑΔΗΜΗΤΡΙΟΥ: Δεν είμαι σίγουρη ότι καλύπτονται, αλλά φαντάζομαι ότι θα δείξετε καλή θέληση να τους δείτε και να προστεθεί, όταν και το άλλο λυθεί με τη συνυπογραφή των συναδέλφων Υπουργών.
Εδώ παρ'όλο που δεν κατετέθη ούτε εκπρόθεσμα, έχουμε όλοι μας ένα αίτημα από τη Συμφωνική Ορχήστρα Νέων Τσακάλωφ, για την οποία σας είχα καταθέσει και προ καιρού μια ερώτηση. Αυτό που ζητούν είναι μια οικονομική ενίσχυση
 



  








Σελίδα 3188 
στο 20% της αντίστοιχης των αθηναϊκών ορχηστρών και να τεθούν υπό την αιγίδα σας. Γνωρίζω πόσο σημαντική -και όλοι μας γνωρίζουμε- είναι η κοινωνική παροχή τους, πιστεύω ότι η περιφέρεια -γνωρίζω ως Βουλευτής επαρχίας- έχει ανάγκη τέτοιας πολιτισμικής παροχής και απ'αυτό το νομοσχέδιο ας υπάρξει μια δέσμευση ότι τα αιτήματά τους θα γίνουν δεκτά από εσάς.
ΠΡΟΕΔΡΕΥΩΝ (Λουκάς Αποστολίδης): Ο κ. Ιωαννίδης έχει το λόγο.
ΦΟΙΒΟΣ ΙΩΑΝΝΙΔΗΣ: Κύριε Πρόεδρε, μια γλωσσική διόρθωση. Τουλάχιστον στη δική μου γλωσσική αισθητική, δεν ηχεί κομψά η διατύπωση που κάνατε στην τροπολογία σε σχέση με την ύπαρξη δυνατότητας να υπηρετεί στις θέσεις προϊσταμένων εφορείας και μουσείων το ίδιο πρόσωπο.'Οπως είπατε, "κατέχουν άλλα πρόσωπα", δεν μου φαίνεται πολύ καλόηχο. Θα μπορούσαμε να πούμε ότι τη θέση του προϊσταμένου της εφορείας και του διευθυντή του μουσείου, δεν μπορεί να κατέχει το ίδιο πρόσωπο.
ΠΡΟΕΔΡΕΥΩΝ (Λουκάς Αποστολίδης): Η κ. Αράπη-Καραγιάννη έχει το λόγο.
ΒΑΣΙΛΙΚΗ ΑΡΑΠΗ-ΚΑΡΑΓΙΑΝΝΗ: Κύριε Υπουργέ, συντάσσομαι με τη θέση της κ. Παπαδημητρίου για τη Συμφωνικη Ορχήστρα Νέων Τσακάλωφ, διότι γνωρίζω προσωπικά ότι έχουν πάρα πολλά οικονομικά προβλήματα. Να δεσμευθείτε τουλάχιστον να μπορείτε να έχετε τη Συμφωνική αυτή Ορχήστρα υπό την αιγίδα του Υπουργείου Πολιτισμού και να χρηματοδοτείται.
ΠΡΟΕΔΡΕΥΩΝ (Λουκάς Αποστολίδης): Κύριε Υπουργέ, πολύ σύντομα παρακαλώ για δύο λεπτά, έχετε το λόγο.
ΕΥΑΓΓΕΛΟΣ ΒΕΝΙΖΕΛΟΣ (Υπουργός Πολιτισμού): Κατ' αρχάς τη νομοτεχνική παρέμβαση του κ. Ιωαννίδη, την αποδέχομαι και πρέπει η διατύπωση να γίνει της τελευταίας προτάσεως της τροπολογίας που εκφώνησα έτσι όπως την είπε, της τελευταίας προτάσεως με την γραμματική έννοια του όρου. 
Κατ' αρχάς ορισμένες πολύ σύντομες απαντήσεις: Ο κλάδος των αρχαιολογικών γραμματέων τον οποίο υπολήπτομαι πολύ, δημιουργήθηκε από αρχαιολόγους που δεν ήθελαν να μετακινηθούν στην επαρχία και να αναλάβουν μάχιμο έργο σε εφορείες. Και έτσι παρέμειναν στο κέντρο ως αρχαιολογικοί γραμματείς. Τώρα εντασσόμενοι στον κορμό των αρχαιολόγων δεν μπορούν ξαφνικά να καταλάβουν θέσεις προϊσταμένων και να γίνουν έφοροι κλασικών ή βυζαντινών αρχαιοτήτων, θα πάνε δυο χρόνια αν θέλουν επί του πεδίου και μετά θα κριθούν από τα υπηρεσιακά συμβούλια.
Η προθεσμία για την έγκριση διατάγματος για το διαχωρισμό των μουσείων, δεν την αποδέχομαι γιατί κάθε φορά που βάζουμε προθεσμίες, εφ' όσον αυτές είναι ενδεικτικές, δεν τηρούνται και όταν είναι αποκλειστικές, αναγκαζόμαστε να ψηφίσουμε νέο νόμο για να τις παρατείνουμε. 'Αρα αφήστε το στην πολιτική ευαισθησία του εκάστοτε Υπουργού Πολιτισμού ο οποίος ελπίζω ότι θα δεσμευθεί απ' αυτά που λέω εδώ.
ΝΙΚΟΛΑΟΣ ΣΗΦΟΥΝΑΚΗΣ: Στην ευαισθησία του νυν Υπουργού του Πολιτισμού.
ΕΥΑΓΓΕΛΟΣ ΒΕΝΙΖΕΛΟΣ (Υπουργός Πολιτισμού): Εγώ θα το προχωρήσω αμέσως, διότι είναι κάτι που το θέλω και το έχω αναγγείλει κατ' επανάληψη. 
Ως προς την ηλεκτροδότηση του Μουσείου Μυτιλήνης, αφήστε το δεν χρειάζεται να κάνουμε ειδική αναφορά και να διατυμπανίσουμε ότι το κτίριο είναι παράνομο. Η διάταξη όμως καλύπτει τα πάντα έτσι όπως είναι.
Για τους εργαζομένους στη Λυρική Σκηνή και την εκπροσώπησή τους στο διοικητικό συμβούλιο: Κανένας σύλλογος εργαζομένων του συγκεκριμένου χώρου δεν εκπροσωπείται στο διοικητικό συμβούλιο του νομικού προσώπου του χώρου αυτού όπου μετέχουν εργαζόμενοι ευρύτερων σωματείων. Το παράδειγμα είναι του Συλλόγου Ελλήνων Ηθοποιών, αλλά δεν μπορώ να το αποδεχτώ και να διασπάσω την αρχή αυτή. 
Ως προς την ορχήστρα Τσακάλωφ που έθεσε ο κ. Τασούλας προηγουμένως, είναι μια πολύ καλή προσπάθεια, μια ιδιωτική πρωτοβουλία, κοινωνική θα έλεγα, εμείς την ενισχύουμε και θα την ενισχύσουμε περισσότερο, μπορεί να ενταχθεί στα δίκτυά μας και περιμένουμε να ενταχθεί αλλά απαιτείται μια συνεργασία κατά προτίμηση με κάποιον φορέα Τοπικής Αυτοδιοίκησης. Είτε με τη Νομαρχιακή Αυτοδιοίκηση είτε με το Δήμο Ιωαννιτών ώστε να γίνει μια καλύτερη ας το πούμε έτσι σύζευξη της τοπικής κοινωνίας με την ορχήστρα και ευχαρίστως θα την εντάξουμε στα δίκτυά μας.
Τέλος, στην προσθήκη-τροπολογία που εκφώνησα για να υποχρεώνεται ο Υπουργός να στέλνει τα βιογραφικά και τις αιτιολογίες στη Διαρκή Επιτροπή Μορφωτικών Υποθέσεων, πρέπει να προστεθεί ένα εδάφιο το οποίο είναι αναγκαίο για λόγους νομικής ερμηνευτικής για να μην έχουμε προβλήματα. Αυτό έχει ως εξής: "Η θητεία συλλογικών οργάνων που συγκροτούνται κατά διαφορετικό τρόπο με τις διατάξεις του παρόντος νόμου ή κανονιστικών πράξεων που εκδίδονται κατ' εξουσιοδότηση του νόμου αυτού λήγει με το διορισμό των νέων οργάνων". 
ΠΡΟΕΔΡΕΥΩΝ (Λουκάς Αποστολίδης): Κηρύσσεται περαιωμένη η συζήτηση επί της ενότητας των άρθρων 6 έως 9 και τίθενται σε ψηφοφορία κεχωρισμένα. 
Ερωτάται το Σώμα γίνεται δεκτό το άρθρο 6, όπως τροποποιήθηκε από τον κύριο Υπουργό;
ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.
ΑΠΟΣΤΟΛΟΣ ΤΑΣΟΥΛΑΣ: Κατά πλειοψηφία. 
ΠΡΟΕΔΡΕΥΩΝ (Λουκάς Αποστολίδης): Συνεπώς το άρθρο 6 έγινε δεκτό κατά πλειοψηφία, όπως τροποποιήθηκε από τον κύριο Υπουργό.
Ερωτάται το Σώμα γίνεται δεκτό το άρθρο 7, όπως τροποποιήθηκε από τον κύριο Υπουργό και με όλες τις τροπολογίες που ενσωματώθηκαν;
ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.
ΑΠΟΣΤΟΛΟΣ ΤΑΣΟΥΛΑΣ: Κατά πλειοψηφία.
ΠΡΟΕΔΡΕΥΩΝ (Λουκάς Αποστολίδης): Συνεπώς το άρθρο 7 έγινε δεκτό κατά πλειοψηφία, όπως τροποποιήθηκε από τον κύριο Υπουργό και με τις τροπολογίες που ενσωματώθηκαν.
Ερωτάται το Σώμα γίνεται δεκτό το άρθρο 9, όπως τροποποιήθηκε από τον κύριο Υπουργό;
ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.
ΑΠΟΣΤΟΛΟΣ ΤΑΣΟΥΛΑΣ: Κατά πλειοψηφία.
ΑΝΔΡΙΑΝΗ ΛΟΥΛΕ: Εμείς το άρθρο 9 το ψηφίζουμε.
ΠΡΟΕΔΡΕΥΩΝ (Λουκάς Αποστολίδης): Συνεπώς το άρθρο 9 έγινε δεκτό κατά πλειοψηφία, όπως τροποποιήθηκε από τον κύριο Υπουργό.
Κύριοι συνάδελφοι, ακολουθήσαμε τη διαδικασία και ενσωματώθηκαν οι τροπολογίες πλην ασφαλώς των είκοσι δύο τροπολογιών -όπως είπε ο κ. Τασούλας- που έχει καταθέσει το Κομμουνιστικό Κόμμα Ελλάδος που είναι εκπρόθεσμες, αλλά λόγω του ότι μπήκαμε στην τέταρτη ημέρα συζήτησης του νομοσχεδίου, απ' αυτές οι οκτώ εκπρόθεσμες έγιναν εμπρόθεσμες και οι οποίες είναι οι εξής: Η τροπολογία με γενικό αριθμό 1326 και ειδικό 44, η τροπολογία με γενικό αριθμό 1327 και ειδικό 45, η με γενικό αριθμό 1328 και ειδικό 46, η με γενικό αριθμό 1329 και ειδικό 47, η με γενικό αριθμό 1330 και ειδικό 48, η με γενικό αριθμό 1331 και ειδικό 49, η με γενικό αριθμό 1332 και ειδικό 50 και η με γενικό αριθμό 1333 και ειδικό 51.
Το λόγο έχει ο κ. Τασούλας.
ΑΠΟΣΤΟΛΟΣ ΤΑΣΟΥΛΑΣ: Κύριε Πρόεδρε, κατ'αρχήν αναφορικά με το "εκπρόθεσμη" ή "εμπρόθεσμη", θέλω να πω ότι υπάρχει μια συμφωνία. 'Ηλθε έτσι το νομοσχέδιο που δεν έχει σημασία το "εκπρόθεσμο".
ΠΡΟΕΔΡΕΥΩΝ (Λουκάς Αποστολίδης): Μα, σας έδωσα το λόγο, κύριε Τασούλα, συνεχίστε.
ΑΠΟΣΤΟΛΟΣ ΤΑΣΟΥΛΑΣ: Κύριε Πρόεδρε, πραγματικά αυτές οι τροπολογίες που αναφέρατε -εγώ θα πω και για τις άλλες σύντομα μέσα στο χρόνο που μου δίνετε- αναφέρονται στα συγγενικά και πνευματικά δικαιώματα.
Στην τροπολογία με γενικό αριθμό 1326 και ειδικό 44 λέμε στην εισηγητική έκθεση ότι επειδή με την παράγραφο 2 του άρθρου 46 του ν.2121/93, ο ερμηνευτής εκτελεστής επιτρέπει
 



  








Σελίδα 3189 
ή απαγορεύει κάθε εγγραφή της ζωντανής ερμηνείας ή εκτέλεσής του, καθώς και κάθε εκμετάλλευση της παράνομης εγγραφής, ο νόμος όχι μόνο αποκλείει από τους ερμηνευτές ή εκτελεστές το στρεφόμενο κατά παντός δικαιώματός τους να επιτρέπουν ή να απαγορεύουν τις πιο πάνω χρήσεις της ερμηνείας ή της εκτέλεσής τους (παρά μόνο για την παράνομη εγγραφή), αλλά και με τις παραγράφους 3 και 4 απαλλοτροιώνει το δικαίωμα αυτό, προτείνουμε τη συγκεκριμένη τροπολογία την οποία όμως δεν μπορούμε να αναπτύξουμε σε ένα λεπτό.
Η τροπολογία με γενικό αριθμό 1327 και ειδικό 45 αφορά τη διαχείριση των δικαιωμάτων των δημιουργών από τους φορείς τους. Λέγει η συγκεκριμένη τροπολογία ότι οι δημιουργοί μπορούν να αναθέτουν τη διαχείριση ή την προστασία ή τη διαχείριση και προστασία του περιουσιακού τους δικαιώματος ή εξουσιών που απορρέουν απ'αυτό σε οργανισμούς οι οποίοι α) Δεν θα είναι κερδοσκοπικοί, και β) Αποτελούνται, διοικούνται και ελέγχονται αποκλειστικά από τους ίδιους τους δημιουργούς και διαδόχους αυτών.
Η τροπολογία με γενικό αριθμό 1328 και ειδικό 46 αναφέρεται στο ότι θα πρέπει οι καλλιτέχνες να προσπορίζονται ένα ποσοστό από τα έσοδα ή τα έξοδα ή και από τα δύο μαζί. Αυτό προβλέπει η συγκεκριμένη τροπολογία προκειμένου να αντιμετωπίζουν τα οικονομικά προβλήματα τα οποία δημιουργούνται αλλά και τα δικαιώματά τους τα οποία πηγάζουν από τη δουλειά τους.
Η τροπολογία με γενικό αριθμό 1329 και ειδικό 47 και αυτή αναφέρεται στη συμφωνία συλλογικών φορέων δημιουργών και συλλογικών φορέων χρηστών των έργων. Να προϋπάρξει δηλαδή συμφωνία γι'αυτό το πράγμα. 
Η τροπολογία με γενικό αριθμό 1330 και ειδικό 48 προτείνει μετά τη λήξη της προστασίας των πνευματικών δικαιωμάτων να περιέρχονται τα δικαιώματα στον αντίστοιχο καλλιτεχνικό φορέα. 
Η τροπολογία με γενικό αριθμό 1331 και ειδικό 49 μιλάει πάλι για τα δικαιώματα και αναφέρεται σε δεύτερες και τρίτες μεταδόσεις απο την τηλεόραση ή ραδιοφωνικούς σταθμούς. Να υπάρχει, δηλαδή, ένα ποσοστό χωρίς ιδιαίτερη συμφωνία δεδομένου ότι έχει γίνει η πρώτη συμφωνία. 
Η τροπολογία με γενικό αριθμό 1332 και ειδικό 50 μιλάει σχετικά με τη δημοσίευση έργων και την αποζημίωση η οποία πρέπει να προκύπτει αλλά και η λύση ή η μη εφαρμογή της δημοσίευσης να μη βαρύνει μόνο το δημιουργό αλλά εάν είναι υπαίτιος και ο αντισυμβαλόμενος να βαρύνει και αυτόν η αποζημίωση.
Η τροπολογία με γενικό αριθμό 1333 και ειδικό 51 έχει σχέση με τη μεταπώληση έργων. Η τροπολογία προτείνει -και πρέπει να την κάνετε αποδεκτή- ότι πρέπει να δίνεται ένα ποσοστό από τη μεταπώληση έργων δεδομένου ότι δημιουργείται μια νέα αξία, υπεραξία κλπ., από την οποία υπεραξία ένα ποσοστό θα πρέπει να περιέρχεται στους δημιουργούς.
Υπάρχουν και άλλες τροπολογίες στις οποίες θα αναφερθώ μέσα στο χρόνο που δικαιούμαι. 
Είναι η τροπολογία με γενικό αριθμό 1343 και ειδικό 56. Αυτή αναφέρεται σε απόσπαση υπαλλήλων -είπα και στην πρωτολογία μου γι'αυτό το θέμα- με τη σύμφωνη γνώμη του ΝΠΔΔ. Αυτό έχει τη λογική ότι μπορεί ο εργαζόμενος και ο Υπουργός να θέλει, αλλά θα πρέπει να είναι σύμφωνο και το Ν.Π.Δ.Δ. διότι διαφορετικά θα αρμέξουμε όλα αυτά τα ΝΠΔΔ και θα τα αφήσουμε άδεια.
Η τροπολογία 1344/57 αναφέρεται στο να μην ιδρύει το ΕΚΕΒΙ αυτό που είπα και στην ομιλία μου, ΙΕΚ και ΚΕΚ, αλλά αυτή η εκπαίδευση να γίνεται μέσα από το Υπουργείο Παιδείας και φυσικά με τη συνεργασία του Υπουργείου Πολιτισμού. 
Για το φόρο κληρονομιάς που λέτε να δίνεται σε είδος, υπάρχει ένα αίτημα και προτείνεται να γίνεται η είσπραξη μετά την πώληση. Γιατί; Διότι περιέρχονται κληρονομικά από τους γονείς κλπ. ή μπορεί να τους πάρει το δημόσιο έργα μεγάλης αξίας, επειδή ακριβώς δεν έχουν κάποια χρήματα να πληρώσουν το φόρο κληρονομιάς.
Για τους δημόσιους υπάλληλους - καλλιτέχνες, να μπορούν να ασκούν καλλιτεχνικές δραστηριότητες. Είναι η 1346/59 τροπολογία. 
Υπάρχει μία αναγκαιότητα για δικηγόρους στο Εικαστικό Επιμελητήριο. Είναι η τροπολογία 1347/60.
Μία άλλη τροπολογία, η 1348/61, αναφέρεται στο ότι, όταν γίνονται αγορές από το δημόσιο, Ν.Π.Δ.Δ., Ο.Τ.Α. κλπ., ένα ποσοστό 2% να πηγαίνει υπέρ του Επιμελητηρίου. 
Εδώ η 1349/62 αναφέρεται στις κρίσεις, να γίνονται από πενταμελή επιτροπή, να μην υπάρχει επταμελής επιτροπή. Δεν υπάρχει λόγος, υπήρχε η Διακοινοβουλευτική κλπ.
Η τροπολογία 1350/63 αναφέρεται στην εξομοίωση των συντάξεων των κριθέντων παλιότερα κλπ. 'Ετσι κι αλλιώς λίγοι είναι και είναι άδικο. 
Η 1351/64 είναι για την Ανώνυμη Εταιρεία. Κι εδώ θέλουμε να το τονίσουμε, αυτή προωθεί το εμπόριο της τέχνης και την τέχνη του εμπορίου. Θα πρέπει να μη γίνει αυτό το πράγμα.
Η 1352/65 έχει αναπτυχθεί από τον κ. Κόρακα. 'Εχει συζητηθεί για το επίδομα επικίνδυνης εργασίας και είναι πράγματι επικίνδυνες αυτές. Και για τους καλλιτεχνικούς διαγωνισμούς που έχω κάνει την πρόταση, κύριε Υπουργέ, πάνω από ένα ύψος, να μην είναι με ανάθεση, να είναι με διαγωνισμό.
ΠΡΟΕΔΡΕΥΩΝ (Λουκάς Αποστολίδης): Ευχαριστώ, κύριε Τασούλα.
Ο κύριος Υπουργός έχει το λόγο.
ΕΥΑΓΓΕΛΟΣ ΒΕΝΙΖΕΛΟΣ (Υπουργός Πολιτισμού): Κύριε Πρόεδρε, θα αναφερθώ στις τροπολογίες που σχετίζονται με το άρθρο 8, παρά το ότι το έχουμε ψηφίσει. 'Ολες οι άλλες που ανέπτυξε ο κ. Τασούλας συζητήθηκαν και δεν έγιναν δεκτές σε συνάρτηση με τα αντίστοιχα άρθρα. 
Τώρα, ως προς τις τροπολογίες περί πνευματικών δικαιωμάτων, η με ειδικό αριθμό 44 αντιβαίνει ρητά σε κοινοτικές οδηγίες και πολυμερείς συμβάσεις. 
Η με ειδικό αριθμό 45 οδηγεί στην εκ του νόμου κατάργηση της ΑΕΠΙ, στην οποία έχουμε δώσει άδεια με πολύ αυστηρούς και συγκεκριμένους περιορισμούς.
Η με ειδικό αριθμό 46 καλύπτεται σε μεγάλο βαθμό από τις ρυθμίσεις που έχουν τεθεί, δηλαδή μέσω των εξαιρέσεων στην ποσοστιαία αμοιβή. 
Η με ειδικό αριθμό 47 καλύπτεται ως ένα βαθμό από τις ρυθμίσεις που έχουν ενταχθεί στο άρθρο 8, για το αμοιβολόγιο.
Η με ειδικό αριθμό 48 θέλει να μην ασκεί η πολιτεία το ηθικό δικαίωμα, όταν λήγει η προστασία, αλλά αυτό να ασκείται και από τους συλλογικούς φορείς. Νομίζω ότι το ηθικό δικαίωμα πρέπει να ασκείται στην περίπτωση αυτή από την πολιτεία. Αυτό είναι το νόημα της προσωρινής προστασίας, μακράς αλλά προσωρινής, του ηθικού δικαιώματος.
Η με ειδικό αριθμό 49 αναφέρεται σε θέματα που τώρα πια πρέπει να ρυθμίζονται από τις συμβάσεις μεταξύ δικαιούχων και χρηστών. 
Η με ειδικό αριθμό 51 αφορά το δικαίωμα παρακολούθησης και είναι υπό συζήτηση ανάμεσα σε μένα και το Επιμελητήριο Εικαστικών Τεχνών. Κατά την πρώτη δε επαφή που κάναμε, έθεσε μια σειρά από ερωτήματα και αντελήφθην -όπως αντελήφθη και το Επιμελητήριο και ο Οργανισμός Συλλογικής Διαχείρισης Εικαστικών Καλλιτεχνών- ότι τους λείπουν βασικές πληροφορίες για το πώς συγκροτείται και λειτουργεί η αγορά έργων τέχνης στην Ελλάδα. Τις συγκεντρώνουμε εμείς τις πληροφορίες αυτές, για να βοηθήσουμε και το Επιμελητήριο. 'Αρα είναι τουλάχιστον πρώιμη.
Τελευταία είναι η τροπολογία με γενικό αριθμό 1332 και ειδικό 50. Πρόκειται για μια περαιτέρω διασφάλιση του ήδη εντόνως διασφαλιζομένου ηθικού δικαιώματος. Εάν κάνουμε και περαιτέρω ρυθμίσεις, ο χρήστης θα αποθαρρυνθεί. Και νομίζω ότι θα κλονιστεί η αγορά των πνευματικών και συγγενικών δικαιωμάτων.
Με αυτές τις πολύ συνοπτικές αιτιολογίες, λυπάμαι γιατί δεν μπορώ να δεχθώ τις τροπολογίες αυτές. 
Εκείνη που αναφέρεται στο droit de suite, στο δικαίωμα παρακολούθησης, είναι υπό συζήτηση με το Επιμελητήριο Εικαστικών Τεχνών και τον Οργανισμό Συλλογικής Διαχείρισης.
 



  








Σελίδα 3190 
ΠΡΟΕΔΡΕΥΩΝ (Λουκάς Αποστολίδης): Συνεπώς, κύριοι συνάδελφοι, οι τροπολογίες που αναπτύχθηκαν από το συνάδελφο κ.Τασούλα, γίνονται δεκτές στο βαθμό...
ΕΥΑΓΓΕΛΟΣ ΒΕΝΙΖΕΛΟΣ (Υπουργός Πολιτισμού): 'Οχι, δεν γίνονται δεκτές.
ΠΡΟΕΔΡΕΥΩΝ (Λουκάς Αποστολίδης): Λέω, στο βαθμό που κάνατε τις αναφορές, κάποιες από αυτές στο περιεχόμενο καλύπτονται και οι υπόλοιπες απορρίπτονται.
ΣΤΡΑΤΗΣ ΚΟΡΑΚΑΣ: Κύριε Πρόεδρε, μπορώ να έχω το λόγο;
ΠΡΟΕΔΡΕΥΩΝ (Λουκάς Αποστολίδης): Ορίστε, κύριε Κόρακα, έχετε το λόγο.
ΣΤΡΑΤΗΣ ΚΟΡΑΚΑΣ: Κύριε Πρόεδρε, υπάρχει ένα θέμα. Ρώτησα τώρα τον συνάδελφο κ.Τασούλα που το έθεσε και μου είπε ότι ο κύριος Υπουργός δεν του απάντησε. Θέλω λοιπόν, μια απάντηση.
ΠΡΟΕΔΡΕΥΩΝ (Λουκάς Αποστολίδης): Σε ποιο θέμα, κύριε Κόρακα;
ΣΤΡΑΤΗΣ ΚΟΡΑΚΑΣ: Στο άρθρο 9 παράγραφος 6...
ΠΡΟΕΔΡΕΥΩΝ (Λουκάς Αποστολίδης): Κύριε Κόρακα, να ολοκληρώσω αυτήν τη διαδικασία και μετά κάνετε την αναφορά.
Συνεπώς, κύριοι συνάδελφοι, οι τροπολογίες οι οποίες αναπτύχθηκαν από τον κ.Τασούλα, δεν γίνονται δεκτές. Το περιεχόμενο κάποιων απ'αυτές στις οποίες έκανε παρατηρήσεις ο κύριος Υπουργός, ενσωματώνεται στο άρθρο 8.
Ορίστε, κύριε Κόρακα, έχετε το λόγο.
ΣΤΡΑΤΗΣ ΚΟΡΑΚΑΣ: Κύριε Πρόεδρε, στο άρθρο 9 παράγραφος 6 εδάφιο β'ΙV λέει: "Σε όσους υπαλλήλους υπηρετούν κατά τη δημοσίευση του παρόντος ή υπηρέτησαν στο ΥΠ.ΠΟ. στους κλάδους ΠΕ7 κλπ., μέχρι ΤΕΟ, ΔΕ6 και στις εποπτευόμενες από αυτό υπηρεσίες και Νομικά Πρόσωπα Δημοσίου Δικαίου, εφόσον διαθέτουν μέχρι τη δημοσίευση του παρόντος δωδεκαετή αποδεδειγμένη δραστηριότητα και έργο στη συντήρηση αρχαιοτήτων, όπως αυτή βεβαιώνεται από τη Διεύθυνση Συντήρησης Αρχαιοτήτων του ΥΠ.ΠΟ., αυτοί μπορούν να αναλαμβάνουν τη συντήρηση, εργολαβικά, μνημείων".
Βρίσκω ότι αυτό το πράγμα δεν πρέπει να συμβιβάζεται με το δημοσιοϋπαλληλικό κώδικα, έστω και αυτόν τον απηρχαιωμένο. Θα είναι δηλαδή, δημόσιος υπάλληλος κάποιος, θα δουλεύει στην υπηρεσία αυτή και ταυτόχρονα θα είναι εργολάβος; Να σας πω, κύριε Πρόεδρε, τι πρόβλημα θα έχουμε για να το καταλάβετε και εσείς και εγώ και όλοι μας:
O κύριος Υπουργός θα απευθύνεται σε όποιον υπάλληλο θέλει να χειραγωγήσει και θα του λέει "φίλε μου έλα εδώ, είσαι αξιόλογος άνθρωπος, κάνε αυτό που σου ζητάω και θα δεις πόσες εργολαβίες θα σου δίνω". Αυτά τα πράγματα δεν είναι δυνατόν να μπαίνουν και σε νόμο. Πώς να το κάνουμε; Θέλω μία απάντηση.
ΠΡΟΕΔΡΕΥΩΝ (Λουκάς Αποστολίδης): Σε αυτό, κύριε Υπουργέ, μπορείτε να κάνετε μια διευκρίνιση. Το άρθρο βέβαια, έχει ήδη ψηφιστεί αλλά παρά τον Κανονισμό, σας δίνω το λόγο για να διευκολύνετε επί της ουσίας κάποια πράγματα. 'Ενα μόνο λεπτό έχετε, κύριε Υπουργέ.
ΕΥΑΓΓΕΛΟΣ ΒΕΝΙΖΕΛΟΣ (Υπουργός Πολιτισμού): Κύριε Πρόεδρε, η παρατήρηση του κ. Κόρακα είναι σε μεγάλο βαθμό σωστή. Το νόημα της διάταξης είναι ότι υπηρετώντας στο Υπουργείο Πολιτισμού αποκτούν τα προσόντα, ώστε φεύγοντας από την υπηρεσία, εάν θέλουν να ασκήσουν ελεύθερο επάγγελμα, να το ασκήσουν.
ΣΤΡΑΤΗΣ ΚΟΡΑΚΑΣ: Λέει "και όταν υπηρετούν".
ΕΥΑΓΓΕΛΟΣ ΒΕΝΙΖΕΛΟΣ (Υπουργός Πολιτισμού): 'Οχι. Αυτοί που υπηρετούν αποκτούν το προσόν. Η άσκηση όμως, του δικαιώματός τους, προϋποθέτει αποβολή της δημοσιοϋπαλληλικής ιδιότητας. Δεν λέει πουθενά η διάταξη ότι ανατρέπονται οι γενικές διατάξεις του υπαλληλικού δικαίου.
ΠΡΟΕΔΡΕΥΩΝ (Λουκάς Αποστολίδης): Γίνατε σαφής, κύριε Υπουργέ.
ΣΤΡΑΤΗΣ ΚΟΡΑΚΑΣ: Κύριε Πρόεδρε, μια κουβέντα. 
Εδώ λέει, "σε όσους υπαλλήλους υπηρετούν κατά τη δημοσίευση του παρόντος".
ΠΡΟΕΔΡΕΥΩΝ (Λουκάς Αποστολίδης): Και αφού πάψουν πλέον να έχουν τη δημοσιοϋπαλληλική ιδιότητα, κύριε Κόρακα. Είναι διευκρινιστική η αναφορά του κυρίου Υπουργού.
ΣΤΡΑΤΗΣ ΚΟΡΑΚΑΣ: Εδώ δεν σηκώνει διευκρινιστική αναφορά. Να το διατυπώσει έτσι: "Αφού πάψουν να υπηρετούν, αφού εξέλθουν από την υπηρεσία του δημοσίου και ειδικά του Υπουργείου, μπορούν να κάνουν αυτό και αυτό".
ΕΥΑΓΓΕΛΟΣ ΒΕΝΙΖΕΛΟΣ (Υπουργός Πολιτισμού): Επαναλαμβάνω για μια ακόμη φορά για να με ακούσει ο κ. Κόρακας, εάν με τιμήσει με την προσοχή του, ότι οι διατάξεις αυτής της παραγράφου που αφορούν στην οργάνωση του επαγγέλματος του συντηρητή, δεν τροποποιούν, δεν κάμπτουν τις ισχύουσες διατάξεις του υπαλληλικού δικαίου.
ΠΡΟΕΔΡΕΥΩΝ (Λουκάς Αποστολίδης): Γίνατε σαφής, κύριε Υπουργέ.
Κύριοι συνάδελφοι, επανερχόμαστε στο νομοσχέδιο.
Ερωτάται το Σώμα: Γίνεται δεκτό το άρθρο 10;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΣΤΡΑΤΗΣ ΚΟΡΑΚΑΣ: Κατά πλειοψηφία.
ΠΡΟΕΔΡΕΥΩΝ (Λουκάς Αποστολίδης): Συνεπώς, το άρθρο 10 έγινε δεκτό κατά πλειοψηφία.
Το νομοσχέδιο του Υπουργείου Πολιτισμού: "Θεσμοί, μέτρα και δράσεις πολιτικής ανάπτυξης" έγινε δεκτό κατ'αρχήν και κατ'άρθρο.
Η ψήφισή του στο σύνολο αναβάλλεται για άλλη συνεδρίαση.
 



  








Σελίδα 3191 
ΠΡΟΕΔΡΕΥΩΝ (Λουκάς Αποστολίδης): Εισερχόμαστε στην
ΕΙΔΙΚΗ ΗΜΕΡΗΣΙΑ ΔΙΑΤΑΞΗ
Συζήτηση και ψήφιση, σύμφωνα με τις διατάξεις του άρθρου 76 του Συντάγματος, της πρότασης του Προέδρου της Βουλής "Για την τροποποίηση διατάξεων του Κανονισμού της Βουλής".
Ο εισηγητής της Πλειοψηφίας, συνάδελφος κ. Δημήτριος Κατσικόπουλος έχει το λόγο.
ΔΗΜΗΤΡΙΟΣ ΚΑΤΣΙΚΟΠΟΥΛΟΣ: Κυρίες και κύριοι συνάδελφοι, εισάγεται σήμερα προς συζήτηση πρόταση του Προέδρου της Βουλής για τροποποίηση διατάξεων του Κανονισμού.
Επειδή δεν μπορεί να γίνει λόγος επί της αρχής, θα μπούμε κατ'ευθείαν στη συζήτηση των άρθρων.
Η πρόταση έχει δύο άρθρα. 
Στο άρθρο 1, παράγραφος 1 γίνεται αναφορά στο άρθρο 14 του Κανονισμού της Βουλής, που αφορά το κοινοβουλευτικό μέρος, όπου εκεί προστίθεται μία νέα παράγραφος, βάσει της οποίας αποφασίζει για την ανάθεση στις Διαρκείς και στις Ειδικές Μόνιμες Επιτροπές ή οι υποεπιτροπές τους της αρμοδιότητας διατύπωσης γνώμης στις περιπτώσεις που προβλέπεται τούτο από τον Κανονισμό και το νόμο. 
(Στο σημείο αυτό την Προεδρική 'Εδρα καταλαμβάνει ο Πρόεδρος της Βουλής κ. ΑΠΟΣΤΟΛΟΣ ΚΑΚΛΑΜΑΝΗΣ)
Στην παράγραφο 2 γίνεται αναφορά στο άρθρο 32 του Κανονισμού της Βουλής. Προστίθεται νέα παράγραφος, η οποία αναφέρει τα εξής: "Οι Διαρκείς Επιτροπές ή οι υποεπιτροπές τους μπορούν να διατυπώνουν γνώμη για τους προτεινόμενους προς διορισμό σε ορισμένες θέσεις, εφόσον αυτό προβλέπεται από το νόμο. Η ανάθεση στην αρμόδια επιτροπή ή υποεπιτροπή αποφασίζεται κάθε φορά από τη Διάσκεψη των Προέδρων".
Στην παράγραφο 3 γίνεται αναφορά στο άρθρο 39 του Κανονισμού της Βουλής. Εκεί προστίθεται νέα παράγραφος, η οποία έχει ως εξής: "Η έγκριση της Επιτροπής Μορφωτικών Υποθέσεων για την Επιτροπή Συνταξιοδότησης Συγγραφέων και Καλλιτεχνών λαμβάνεται με πλειοψηφία των 2/3 των παρόντων μελών." 
Στο άρθρο 32 του Κανονισμού, που ανέφερα πριν, πρέπει να πούμε ότι στην πρόβλεψη γνώμης Διαρκούς Επιτροπής, όπως ορίζεται σε ορισμένες διατάξεις νόμων για τους προτεινόμενους προς διορισμό σε ορισμένες θέσεις του δημόσιου τομέα, όπως για παράδειγμα στη θέση του προέδρου του Εθνικού Συμβουλίου Παιδείας ή στη θέση του προέδρου του διοικητικού συμβούλιου του Κέντρου Επαγγελματικής Εκπαίδευσης, επειδή στον Κανονισμό της Βουλής δεν προβλέπεται τέτοια αρμοδιότητα, προτείνεται η προσθήκη παραγράφου στο άρθρο 32 του Κανονισμού της Βουλής, που να παρέχει τη δυνατότητα, στις Διαρκείς Επιτροπές, διατύπωσης γνώμης σε όσες περιπτώσεις ορίζονται από το νόμο.
Ενώ στην επόμενη παράγραφο που σας ανέφερα και αφορά το άρθρο 43Α του Κανονισμού της Βουλής λέει το εξής: "Οι Ειδικές Μόνιμες Επιτροπές ή υποεπιτροπές τους μπορούν να διατυπώνουν γνώμη για τους προτεινόμενους προς διορισμό σε ορισμένες θέσεις, εφόσον τούτο προβλέπεται από το νόμο. Η ανάθεση στην αρμόδια επιτροπή ή υποεπιτροπή αποφασίζεται κάθε φορά από τη Διάσκεψη των Προέδρων". Εδώ είναι ανάλογη η περίπτωση με την πιο πάνω. Απαιτεί πρόβλεψη γνώμης Ειδικής Μόνιμης Επιτροπής Θεσμών και Διαφάνειας για το διορισμό προσώπων σε ορισμένες θέσεις του δημοσίου τομέα, όπως για παράδειγμα το συνήγορο του πολίτη, θεσμό που ψήφισε η Βουλή πριν από μερικούς μήνες, τα μέλη της αρχής "για την προστασία των δεδομένων του προσωπικού χαρακτήρα", επίσης νομοσχέδιο που ψηφίστηκε πριν από λίγους μήνες, όπου η τυχόν εφαρμογή της συγκεκριμένης διάταξης νόμου θα ήταν νομικώς προβληματική. Για την αποφυγή των προβλημάτων αυτών, λοιπόν, προτείνεται η διεύρυνση των αρμοδιοτήτων αυτών των Ειδικών Μονίμων Επιτροπών, με προσθήκη νέας παραγράφου στο άρθρο 43Α του Κανονισμού της Βουλής.
Στο άρθρο 49Α, για το διορισμό του Προέδρου του Χρηματιστηρίου Αξιών Αθηνών Α.Ε. και του διευθύνοντος συμβούλου του Οργανισμού Γεωργικής Επαγγελματικής Εκπαίδευσης, Κατάρτισης και Απασχόλησης (Ο.Γ.Ε.Ε.Κ.Α.) "ΔΗΜΗΤΡΑ", οι διατάξεις των σχετικών νόμων παραπέμπουν στο άρθρο 49Α του Κανονισμού της Βουλής.
Στην παράγραφο 4 του άρθρου 51 του Κανονισμού της Βουλής, στην ειδική ημερήσια διάταξη της παραγράφου αυτής μπορεί να εγγράφονται επίσης μετά από απόφαση της Διάσκεψης των Προέδρων για συζήτηση, όταν αυτό προβλέπεται από τον Κανονισμό και το νόμο, εκθέσεις και πορίσματα για μείζονος σημασίας θέματα που υποβάλλονται στη Βουλή, καθώς και κάθε άλλη πρόταση και κάθε άλλο θέμα, που δεν ανήκει στο νομοθετικό ή το ελεγκτικό έργο της Βουλής, για το οποίο το Σύνταγμα ή ο Κανονισμός απαιτούν ειδική συζήτηση και απόφαση της Βουλής.
'Ερχομαι στην παράγραφο 7 του άρθρου 1, το οποίο αναφέρει το εξής. Αναφέρεται στην παράγραφο 2 του άρθρου 143 του Κανονισμού της Βουλής -επίσης μέρος Κοινοβουλευτικό- το οποίο αντικαθίσταται ως εξής: "Κατά τη διάρκεια κάθε βουλευτικής συνόδου διεξάγονται υποχρεωτικά έξι συζητήσεις προ ημερησίας διατάξεως, εκ των οποίων η μια αποτελεί δικαίωμα της Κυβέρνησης και οι υπόλοιπες πέντε της Αντιπολίτευσης. Το θέμα της συζήτησης που ανήκει στην επιλογή της Κυβέρνησης πρέπει υποχρεωτικά να αναφέρεται στην πορεία της χώρας μας στην Ευρωπαϊκή 'Ενωση και αν είναι εφικτό, να συνδυάζεται με την κατάθεση σχετικής έκθεσης. Τα θέματα των υπολοίπων πέντε συζητήσεων καθορίζονται από την Αντιπολίτευση με τον εξής τρόπο: Τα θέματα δύο συζητήσεων από την Αξιωματική Αντιπολίτευση, το θέμα μιας συζήτησης από τη δεύτερη σε δύναμη Κοινοβουλευτική Ομάδα της Αντιπολίτευσης, το θέμα μιας συζήτησης επίσης από την τρίτη σε δύναμη Κοινοβουλευτική Ομάδα" και προστίθεται εδώ "το θέμα μιας συζήτησης από την τέταρτη σε δύναμη Κοινοβουλευτική Ομάδα της Αντιπολίτευσης" -αναφέρεται δηλαδή στο Δημοκρατικό Κοινωνικό Κίνημα- "που με αίτησή τους υπογράφουν τα δύο τρίτα του αριθμού των Βουλευτών, που υπάγονται κατά περίπτωση στην κάθε Κοινοβουλευτική Ομάδα ή στον Πρόεδρό της". Η αίτηση κατατίθεται στο γραφείο του Προέδρου της Βουλής, η οποία εν συνεχεία διαβιβάζεται στο γραφείο του Πρωθυπουργού. Η συζήτηση πραγματοποιείται εντός μηνός από την υποβολή της αιτήσεως και σε κάθε περίπτωση, μέσα σε είκοσι πέντε ημέρες από τη διεξαγωγή άλλης προ ημερησίας διατάξεως συζήτηση.
Η παράγραφος 8, του άρθρου 1, αναφέρεται στο άρθρο 162, παράγραφος 2 του Κανονισμού της Βουλής και προσθέτει την εξής παράγραφο: "Η πρόβλεψη της περίπτωσης ι' της παραγράφου 2 του άρθρου 2 του ν.2530/97 ισχύει και για τα μέλη της Διεύθυνσης Επιστημονικών Μελετών".
'Ερχομαι στο άρθρο 2. Εδώ έχουμε τέσσερις παραγράφους. Στην πρώτη παράγραφο αναφέρεται ότι για την εφαρμογή της μεταβατικής διάταξης του άρθρου 105, του Κανονισμού της Βουλής, που είχε τροποποιηθεί με την προηγούμενη συζήτηση πάνω σε τροποποιήσεις άρθρων του Κανονισμού της Βουλής, ορίζεται ως ανώτατο όριο ηλικίας, το προβλεπόμενο από το άρθρο 159, παράγραφος 1, του προϊσχύσαντος Κανονισμού της Βουλής, δηλαδή συνταξιοδότηση στα πενήντα έτη, αντί στα πενήντα πέντε που ήταν πριν. Επανερχόμαστε δηλαδή στον προϊσχύσαντα Κανονισμό της Βουλής.
Η παράγραφος 2 αναφέρεται στο άρθρο 105, παράγραφος 3, του Κανονισμού της Βουλής. Αφορά μετατάξεις υπαλλήλων και αναφέρει τα εξής: "Οι κατά τις διατάξεις της παραγράφου 1 του παρόντος μετατασσόμενοι, μπορούν με αίτησή τους που υποβάλλεται μέσα σε προθεσμία έξι μηνών από τη δημοσίευση της μετάταξης, να κάνουν επιλογή μεταξύ του ταμείου της επικουρικής ασφάλισης της υπηρεσίας, από την οποία μετατάσσονται και του Ταμείου Υπαλλήλων Βουλής. Μέχρι της υποβολής της αίτησης, αναστέλλεται η καταβολή των εισφορών υπέρ επικουρικής ασφάλισης και αποδίδονται αναδρομικώς μετά την επιλογή".
 



  








Σελίδα 3192 
Η παράγραφος 3 αφορά μισθώσεις που πραγματοποιεί η Βουλή για έκτακτες ανάγκες. Στο άρθρο 147, παράγραφος 1, του Κανονισμού της Βουλής, προστίθεται παράγραφος που λέει "γενικού ή ειδικού, ουσιαστικού ή διαδικαστικού περιεχομένου".
Στο αυτό ως άνω άρθρο και στην παράγραφο 4, διαγράφεται η φράση "για χρονικό διάστημα μέχρι τριών ετών". Η παράγραφος 4 αναφέρεται στην επιτροπή που είχε συσταθεί με το έβδομο εδάφιο της απόφασης της Ολομέλειας της Βουλής κατά την ΣΤ' 16.3.93 συνεδρίασή της, που αφορά τη σύσταση λογαριασμού αλληλοβοηθείας υπαλλήλων της Βουλής. 
Εδώ μετέχουν αντί των μέχρι την έναρξη ισχύος του νέου Κανονισμού της Βουλής υπαλλήλων με βαθμούς Γενικού Διευθυντή και Αναπληρωτών Γενικών Διευθυντών -που δεν υπάρχουν- τρεις προϊστάμενοι Γενικών Διευθύνσεων της Βουλής προεδρεύοντος του έχοντος περισσότερο χρόνο στο βαθμό Α' και σε περίπτωση απουσίας ελλείψεως ή κωλύματος, προϊστάμενοι διευθύνσεως κατά τη σειρά του πλεονάζοντος χρόνου στο βαθμό αυτό, αναπληρούμενοι υπό άλλων προϊσταμένων διευθύνσεως κατά την προαναφερόμενη σειρά.
Κυρίες και κύριοι συνάδελφοι, αυτές είναι οι τροποποιήσεις που κατατέθηκαν στη Βουλή με πρόταση του Προέδρου της Βουλής και εισηγούμαι την ψήφισή τους.
ΠΡΟΕΔΡΟΣ (Απόστολος Κακλαμάνης): Ο κ. Απόστολος Ανδρεουλάκος, εισηγητής της Νέας Δημοκρατίας, έχει το λόγο.
ΑΠΟΣΤΟΛΟΣ ΑΝΔΡΕΟΥΛΑΚΟΣ: Κύριε Πρόεδρε, με την προτεινόμενη περιορισμένη τροποποίηση του Κανονισμού της Βουλής, επιδιώκεται η άρση μίας ανωμαλίας, η οποία έχει επέλθει με σειρά διατάξεων νόμων που κάνουν ρυθμίσεις, οι οποίες άπτονται της εσωτερικής λειτουργίας και οργάνωσης της Βουλής. Δηλαδή με την προτεινόμενη τροποποίηση ομολογείται ότι έχει πληγεί η αυτοτέλεια του Σώματος. Και καλούμεθα τώρα εκόντες άκοντες να συναινέσουμε στην άρση αυτής της προσβολής. Αυτό καλούμεθα να κάνουμε. Του λοιπού, κύριε Πρόεδρε, θα πρέπει αυτή η τακτική να σταματήσει. Το Σώμα έχει μία αυτοτέλεια και μία αυτονομία και δεν είναι σωστό με διατάξεις κοινών νόμων να καταλύεται αυτή η αυτοτέλεια και αυτή η αυτονομία. Και σεις ως θέσει θεματοφύλακας αυτής της αυτοτέλειας και αυτονομίας του Σώματος, θα πρέπει να λάβετε τα μέτρα σας ώστε να σταματήσει αυτή η τακτική.
ΠΡΟΕΔΡΟΣ (Απόστολος Κακλαμάνης): Θέλω να μου επιτρέψετε, για να μη δημιουργούνται εντυπώσεις τις οποίες ασφαλώς δεν θέλετε, να σας πω ότι το γεγονός πως δεν έχουν εφαρμοστεί αυτές οι διατάξεις αυτών των νόμων, οφείλεται στο ότι προφανώς ο Πρόεδρος του Σώματος δεν επέτρεψε την εφαρμογή τους χωρίς να προηγηθεί η τροποποίηση του Κανονισμού. 
Επίσης, πρέπει όλοι να προσέχουμε και οι Υπουργοί που εισηγούνται και εμείς που ψηφίζουμε, να μην παρεισφρήουν στα νομοθετήματα διατάξεις που έχουν κάποια σχέση με τον Κανονισμό, ώστε να εναρμονίζονται οι δύο εξουσίες, η εκτελεστική και η νομοθετική. Πάντως, η πρώτη ευθύνη είναι δική μας, γιατί εμείς ψηφίζουμε τους νόμους.
ΑΠΟΣΤΟΛΟΣ ΑΝΔΡΕΟΥΛΑΚΟΣ: Συμφωνώ, είναι δική μας. Αλλά, κύριε Πρόεδρε, είναι γνωστό ότι η νομοθετική πρωτοβουλία ασκείται παγίως από την Κυβέρνηση. Δεν είδα στα τόσα χρόνια ...
ΠΡΟΕΔΡΟΣ (Απόστολος Κακλαμάνης): Eμείς ψηφίζουμε, όμως. Γι' αυτό να προσέχουμε, αν υπάρχει μία διάταξη που θίγει την αυτονομία της Βουλής, να την επισημαίνουμε. 
ΑΠΟΣΤΟΛΟΣ ΑΝΔΡΕΟΥΛΑΚΟΣ: Συμφωνούμε. 'Ομως,είναι δεδομένο ότι η Κυβέρνηση έχει την πλειοψηφία της Βουλής. Ο ρόλος ο δικός σας δεν πρέπει να υποτιμάται. Προληπτικά. Κατασταλτικά κάνετε το δέον, διότι δεν εφαρμόστηκαν. 'Ομως, εγώ λέω κάτι άλλο. Θα πρέπει προληπτικά με το κύρος σας, να αποτρέπετε να έρχονται τέτοιες διατάξεις ...
ΠΡΟΕΔΡΟΣ (Απόστολος Κακλαμάνης): Συγνώμη που σας διακόπτω πάλι -δεν είναι και σωστό- αλλά σας λέω ότι ο καθένας μας εδώ, όταν μετέχει στη συζήτηση ενός νομοσχεδίου ως εισηγητής ή ως απλός Βουλευτής, πρέπει να προσέχει. Εγώ επανειλημμένως έχω ζητήσει από την Επιστημονική Υπηρεσία να παρακολουθεί μήπως στα νομοσχέδια που έρχονται, υπάρχουν τέτοιες διατάξεις. Ο Πρόεδρος μόνος του δεν είναι δυνατόν να μελετά όλα τα νομοσχέδια ώστε να επισημαίνει μία διάταξη. 'Οταν, όμως, η Κυβέρνηση ζητάει από τον Πρόεδρο της Βουλής να εφαρμόσει κάποιο νόμο, που προβλέπει συναρμοδιότητα της Βουλής, εκεί της λέει "στοπ". Αυτό κάνω.
ΑΠΟΣΤΟΛΟΣ ΑΝΔΡΕΟΥΛΑΚΟΣ: Είμεθα, λοιπόν, υποχρεωμένοι,κηδόμενοι του κύρους του Σώματος και της αυτοτέλειας του Σώματος, εκόντες άκοντες, να στέρξουμε στις ρυθμίσεις αυτές, οι οποίες εξοικονομούν τα πράγματα. Πλην όμως, κύριε Πρόεδρε, και ο Πρόεδρος της Νέας Δημοκρατίας και ο Κοινοβουλευτικός Εκπρόσωπος της Νέας Δημοκρατίας και κατά τη συζήτηση της προτεινόμενης τροποποίησης στην οικεία Επιτροπή Κανονισμού της Βουλής, εθέσαμε ορισμένα θέματα και ορισμένες καινοτόμες τροποποιήσεις του Κανονισμού της Βουλής, οι οποίες άπτονται μείζονος κοινωνικής σημασίας προβλημάτων. Δηλαδή τι προτείναμε;
Προτείναμε ότι θα πρέπει να ιδρυθούν, να συσταθούν τρεις νέες ειδικές μόνιμες επιτροπές, που θα έχουν μέλημά τους τα εξής: Η πρώτη τη μελέτη του προβλήματος των ναρκωτικών και του AIDS.
Η δεύτερη θα ασχοληθεί με την κοινωνική ασφάλιση. Η τρίτη μόνιμη ειδική επιτροπή θα έχει ως αντικείμενο τη βελτίωση της θέσης της Ελληνίδας γυναίκας. Είναι μείζονος κοινωνικής σημασίας και τα τρία αυτά θέματα, με τα οποία θα ασχοληθούν οι τρεις προτεινόμενες από τη Νέα Δημοκρατία ειδικές μόνιμες επιτροπές.
Το πρόβλημα των ναρκωτικών και του AIDS γιγαντώνεται χρόνο με το χρόνο. Λαμβάνει κατακλυσμιαίες διαστάσεις. Υπονομεύει την ελληνική κοινωνία και χτυπάει κυρίως την αλκή του έθνους, τη νεολαία. Σωρρεύει στους εμπόρους των ναρκωτικών τεράστια πλούτο, ο οποίος διοχετεύεται προς πάσα κατεύθυνση και διαφθείρει τους πάντες και τα πάντα.
Είναι, λοιπόν, επιβεβλημένο να συσταθεί μία ειδική μόνιμη επιτροπή, η οποία να έχει αποκλειστικό αντικείμενο τη μελέτη του προβλήματος. 
Να ενημερώνει την Εθνική Αντιπροσωπεία, την Κυβέρνηση, το λαό, να προτείνει δε τις ενδεδειγμένες λύσεις. Αυτό θα δείξει την ευαισθησία μας για το υπ'αριθμόν ένα σημερινό κοινωνικό πρόβλημα μας.
Επίσης, το θέμα της επιτροπής της κοινωνικής ασφάλισης. Η κοινωνική ασφάλιση αφορά όλο τον ελληνικό λαό. Ο κοινωνικός προϋπολογισμός του 1997 προβλέπει έσοδα εξήμισι τρισεκατομμύρια (6.500.000.000.000) και δαπάνες έξι τρισεκατομμύρια τριακόσια δισεκατομμύρια (6.300.000.000.000). Είναι δηλαδή ένας άλλος μισός προϋπολογισμός. Βεβαίως κατατίθεται ο κοινωνικός προϋπολογισμός στη Βουλή με νόμο του 1992, προς ενημέρωση των Βουλευτών. Αλλά πέραν αυτού, ουδέν. Σε πολλά Κοινοβούλια του κόσμου ο Υπουργός Κοινωνικών Ασφαλίσεων είναι υποχρεωμένος να ενημερώνει και τη Βουλή και τους πολίτες επί της καταστάσεως της κοινωνικής ασφάλισης, η οποία αφορά όλο τον πληθυσμό.
Νομίζω, λοιπόν, ότι πρέπει να συσταθεί αυτή η μόνιμη ειδική επιτροπή επί της κοινωνικής ασφάλισης, για να δείξουμε την ευαισθησία μας σε αυτό το μείζονος σημασίας κοινωνικό πρόβλημα και παράλληλα με τη μελέτη αυτού του προβλήματος και τις προτεινόμενες λύσεις να βελτιώσουμε την κοινωνική ασφάλιση.
'Ερχομαι στο πρόβλημα για τη βελτίωση της θέσης της Ελληνίδας γυναίκας. Υπάρχει έλλειμμα ισότητας της Ελληνίδας και αυτό το έλλειμμα θα πρέπει να αντιμετωπιστεί συστηματικότερα με την ίδρυση και λειτουργία της οικείας επιτροπής.
Τέλος, η αντικατάσταση που γίνεται στην παρ.4 του άρθρου 51 του Κανονισμού της Βουλής, είναι μεν μία πρόοδος, αλλά η δυνατότης και αυτή είναι ένα πρόβλημα. Δηλαδή, με απόφαση της Διασκέψεως των Προέδρων, μπορεί να εγγράφεται
 



  








Σελίδα 3193 
στην ειδική ημερησία διάταξη, σύμφωνα με την παρ.3, και να γίνεται συζήτηση στην Ολομέλεια του Σώματος πάνω σε εκθέσεις και σε πορίσματα που κατατίθενται στη Βουλή και αφορούν μείζονα θέματα.
Η δική μας πρόταση στα τρία μεγάλα θέματα, δηλαδή της ετήσιας εκθέσεως του Ελεγκτικού Συνεδρίου, της ετήσιας εκθέσεως του ΑΣΕΠ και του κοινωνικού προϋπολογισμού, είναι να προβλέπεται υποχρεωτική συζήτηση. Να μην επαφίεται στη Διάσκεψη των Προέδρων, γιατί είναι γνωστό πως και εκεί, όσο και να θέλουμε να εξάρουμε την αντικειμενικότητά σας και την αμεροληψία σας, κύριε Πρόεδρε, θα είναι πρωτοβουλία της Κυβέρνησης. Και για τα τρία αυτά μεγάλα θέματα θα πρέπει να είναι υποχρεωτική η συζήτηση, αν θέλουμε να δείξουμε ότι η Εθνική Αντιπροσωπεία ευαισθητοποιείται σε θέματα όπως η κατάσταση στη Δημόσια Διοίκηση από πλευράς πελατειακών σχέσεων, η διαχείριση του δημοσίου χρήματος, η οποία απεικονίζεται στην ετήσια έκθεση του Ελεγκτικού Συνεδρίου και η κατάσταση της κοινωνικής ασφαλίσεως.
Κλείνοντας σας καλούμε, κύριε Πρόεδρε, να δείτε αυτά τα θέματα που βάζει η Νέα Δημοκρατία, θέματα αναβαθμίσεως του ρόλου του Κοινοβουλίου, γιατί κατ'αυτό τον τρόπο θα διευκολυνθούμε να άρουμε τις επιφυλάξεις μας επί των τροποποιήσεων που εισηγείσθε.
ΠΡΟΕΔΡΟΣ (Απόστολος Κακλαμάνης): 'Εχω την τιμή να ανακοινώσω στο Σώμα ότι: Η Διαρκής Επιτροπή Οικονομικών Υποθέσεων καταθέτει τις Εκθέσεις της στα σχέδια νόμων:
1. Του Υπουργείου Εθνικής Οικονομίας "Κύρωση της Συμφωνίας μεταξύ της Κυβερνήσεως της Ελληνικής Δημοκρατίας και της Κυβερνήσεως της Δημοκρατίας της Εσθονίας για την προώθηση και αμοιβαία προστασία των επενδύσεων".
2. Του Υπουργείου Οικονομικών:
α) "Κύρωση της Σύμβασης μεταξύ της Ελληνικής Δημοκρατίας και του Κράτους του Ισραήλ για την αποφυγή της διπλής φορολογίας και την αποτροπή της φοροδιαφυγής αναφορικά με τους φόρους εισοδήματος".
β) "Κύρωση της Σύμβασης μεταξύ της Ελληνικής Δημοκρατίας και της Δημοκρατίας της Κορέας για την αποφυγή της διπλής φορολογίας και την αποτροπή της φοροδιαφυγής σε σχέση με τους φόρους εισοδήματος".
Οι συμβάσεις αυτές με ειδική συμπληρωματική ημερήσια διάταξη θα προστεθούν στις συμβάσεις οι οποίες θα συζητηθούν στην αυριανή συνεδρίαση.
Το Δημοκρατικό Κοινωνικό Κίνημα έχει ορίσει ως ειδικό αγορητή για τη συζήτηση της τροποποίησης των διατάξεων του Κανονισμού της Βουλής το Βουλευτή κ. Γιώργο Τσαφούλια, ο οποίος έχει το λόγο.
ΓΕΩΡΓΙΟΣ ΤΣΑΦΟΥΛΙΑΣ: Κύριε Πρόεδρε, δεν πρόκειται να απασχολήσω το Σώμα, διότι, αν αρχίσω να διατυπώνω αντιρρήσεις ή επιφυλάξεις θα πει κανείς ότι το κάνω περισσότερο για κατανάλωση και λιγότερο για την ουσία του θέματος.
Είμαστε στην επιτροπή και τα είπαμε μαζί. 'Εχουν μια τυπικότητα οι διατάξεις αυτές και τις ψηφίζουμε. Εκείνο που έχει ιδιαίτερη σημασία είναι ότι το τέταρτο κατά σειρά κόμμα στην Αντιπολίτευση τουλάχιστον δικαιώθηκε.
XΡΗΣΤΟΣ ΡΟΚΟΦΥΛΛΟΣ: Και το πιο ατίθασο.
ΓΕΩΡΓΙΟΣ ΤΣΑΦΟΥΛΙΑΣ: Ατίθασο για την περίπτωση της λειτουργίας της σκέψης σας από ΠΑΣΟΚικής πλευράς. Από απόψεως εκφράσεως λαϊκής θα αναμένετε τα αποτελέσματα. Και μην απορείτε.
Πράγματι το θεωρούμε μια δικαίωση έστω και καθυστερημένη γιατί κατά τη διάρκεια της Βουλευτικής Συνόδου διεξάγονται υποχρεωτικά έξι συζητήσεις προ ημερησίας διατάξεως εκ των οποίων η μία αποτελεί δικαίωμα της Κυβέρνησης και οι υπόλοιπες πέντε της Αντιπολίτευσης. Το θέμα της συζήτησης που ανήκει στην επιλογή της Κυβέρνησης πρέπει να αναφέρεται στην πορεία της χώρας στην Ευρωπαϊκή 'Ενωση και αν είναι εφικτό να συνδυάζεται με τη κατάθεση της σχετικής έκθεσης που προβλέπεται από το άρθρο 3 του ν. 945/79. Τα θέματα των υπολοίπων πέντε συζητήσεων καθορίζονται από την Αντιπολίτευση ως εξής: Τα θέματα δύο συζητήσεων από την Αξιωματική Αντιπολίτευση, το θέμα μιας συζήτησης από τη δεύτερη σε δύναμη Κοινοβουλευτική Ομάδα της Αντιπολίτευσης, το θέμα μιας συζήτησης από την τρίτη σε δύναμη Κοινοβουλευτική Ομάδα της Αντιπολίτευσης και το θέμα μιας συζήτησης από την τέταρτη σε δύναμη Κοινοβουλευτική Ομάδα της Αντιπολίτευσης, που είναι η δική μας, με αίτησή τους, που υπογράφεται από τα 2/3 του αριθμού των Βουλευτών.
'Εστω και καθυστερημένα έπρεπε να είχε γίνει από την πρώτη στιγμή. Και το λέω γιατί αδικούμαστε κατάφωρα και από το Ραδιοτηλεοπτικό Συμβούλιο. 'Ηρθε εδώ ο κ. Ρέππας και μας εξηγούσε με αλχημείες ότι εμείς δεν πρέπει να εκπροσωπούμαστε εκεί.
Σύντομα πρέπει να αναλάβετε, κύριε Πρόεδρε, έχετε ηθική υποχρέωση μια και μου το είπατε ότι θα το προωθήσετε στη συζήτηση της επιτροπής. Πρέπει το τηλεοπτικό μέρος να τακτοποιηθεί. Στο κάτω κάτω τι είμαστε εμείς; Είμαστε αυτό το ποσοστό και αυτοί οι Βουλευτές. Δεν μπορεί να αγνοούμεθα, ούτε να έχουμε άνιση μεταχείριση και να δημιουργείται πρόκληση και αυτή η αδικία. Τι έχουμε κάνει εμείς; 'Εχουμε παραβιάσει τίποτα; Θεωρούμε ότι είμαστε σύμφωνοι με τις πολιτικές αρχές που πρέπει να διέπουν ένα κόμμα, είμαστε πάρα πολύ εντάξει απέναντι των πάντων και εδώ κατάφωρα μας αδικείτε.
Η δε πρόθεση του κ. Ρέππα να μας βάλει στο περιθώριο, όχι μόνο αποτελεί πρόκληση αλλά μία ηθελημένη εναντίωση και μια ηθελημένη έχθρα εναντίον μας λες και έχουμε προσωπικά. Στο κάτω κάτω πρέπει να εξηγήσει ο κ. Ρέππας γιατί το κάνει.
Σας παρακαλώ, κύριε Πρόεδρε, εντός της ερχομένης εβδομάδος να τακτοποιηθεί το ζήτημα, γιατί αν δεν τακτοποιηθεί νομίζω θα μείνετε και εσείς έκπτωτος ο τόσο ηθικός άνθρωπος και ο τόσο εντάξει Πρόεδρος.
Θα μείνετε έκθετος. Πρέπει να τακτοποιηθεί το θέμα. Το είπατε και μέσα στη συζήτηση της επιτροπής, ότι το θέμα θα τακτοποιηθεί, κύριε Πρόεδρε. Σας παρακαλώ.
Τα άλλα τα ψηφίζουμε, διότι πιστεύουμε ότι πράγματι πρέπει να ψηφισθούν. Βέβαια, οπωσδήποτε, θα έπρεπε ο Κανονισμός της Βουλής να λειτουργεί με τις διατάξεις του και μετά οι "γλάστρες" νόμοι να εισέρχονται στο Κοινοβούλιο και στο νομοθετικό έργο προς ψήφιση. Να υπάρχει υποδοχή και να εισέρχονται στην υποδοχή. Τώρα, δημιουργούν εκείνες υποδοχή και νομίζουν ότι κατ'αυτόν τον τρόπο οι νομοθετικές ρυθμίσεις θα εξαναγκάσουν τον Πρόεδρο να κάνει αυτό που έκανε τώρα. Αποτελεί έναν έμμεσο εξαναγκασμό. 
Εσείς, εν πάση περιπτώσει, επειδή πρέπει να λειτουργήσει η πολιτεία και οι κανόνες για το δίκαιο και να εφαρμοσθούν αυτοί οι νόμοι, αναγκασθήκατε να το κάνετε αυτό. 'Ομως, πρέπει να σας σεβαστούν. Και άλλη φορά, προτού φέρουν νομοσχέδια εδώ, να σας ρωτούν, ώστε να έρχεται η τροποποίηση του Κανονισμού της Βουλής και μετά να φέρνουν τα νομοθετήματά τους.
Εκείνο που θέλω να πω -ανεξάρτητα αν το ψηφίζουμε αυτό- είναι ότι υπάρχουν τεράστιες εκκρεμότητες λειτουργίας του Κοινοβουλίου από απόψεως Κανονισμού για την ισχυροποίηση της θέσης του Βουλευτού. Ο Βουλευτής με τον υπάρχοντα κανονισμό αδικείται. Δηλαδή όχι η προβολή του, αλλά η έκφρασή του. Η όσο το δυνατόν και σε μεγαλύτερο χρόνο και έντονη έκφραση του απλού Βουλευτή είναι μία ανταπόκριση, μία απάντηση στη λειτουργία της συνταγματικής αρχής για την κοινοβουλευτική εκπροσώπηση. Είναι η πιο ζωντανή έκφραση κοινοβουλευτικής εκπροσώπησης, η ανύψωση του Βουλευτή στη Βουλή. Πρέπει, επομένως, να του δίνεται περισσότερος χρόνος, πρέπει έντονα η παρουσία του να αποτελεί τον πρώτο και βασικό λόγο στη λειτουργία του Κοινοβουλίου μας. Γι'αυτό ο Κανονισμός θα πρέπει οπωσδήποτε να μεταβληθεί, γιατί δεν είναι δυνατόν οι Κοινοβουλευτικοί Εκπρόσωποι και οι Αρχηγοί μας βέβαια και οι ειδικοί αγορητές να παίρνουν όλο το βάρος της λειτουργίας αυτής της υπόθεσης και να αδικείται ο Βουλευτής με τρίλεπτα. Τι να πεις στο τρίλεπτο;
 



  








Σελίδα 3194 
'Ενα άλλο θέμα. Εμείς σαν κόμματα μικρά έχουμε πεντάλεπτο και οι άλλοι έχουν δεκάλεπτο. Το δεκάλεπτο με το πεντάλεπτο έχει τεράστια διαφορά. Αυτήν τη στιγμή που μιλάω δεν μπορώ να εννοήσω, πώς είναι δυνατόν βάσει της δύναμης του κόμματος να γίνεται το δεκάλεπτο πεντάλεπτο για τα μικρά κόμματα, αφού η αξία της έννοιας της παροχής των υπηρεσιών στο Κοινοβούλιο και του κοινοβουλευτικού έργου, έστω και του Βουλευτή του μικρού κόμματος, από απόψεως ανταπόκρισης, από απόψεως ιστορικής αποστολής και από απόψεως δημιουργίας λόγου στο Κοινοβούλιο για όλη την Ελλάδα, έχει την ίδια δύναμη και την ίδια αξία. Δηλαδή, αν ένας Βουλευτής του μικρού κόμματος μιλήσει δέκα λεπτά και γίνει κατανοητός, αυτό είναι περιουσιακό περιεχόμενο κοινοβουλευτικού έργου για όλη την Ελλάδα προς τους πάντες και για την ιστορία. Επομένως, εν ονόματι αυτής της αρχής της αληθείας που πρέπει να διέπει το Κοινοβούλιο από απόψεως λειτουργίας του Κανονισμού, θα πρέπει το πεντάλεπτο να γίνει δεκάλεπτο και για μας. Διότι εδώ λειτουργεί το πνευματικό περιεχόμενο, η απάντηση και η προσφορά των υπηρεσιών.
Πολλοί Βουλευτές των μικρών κομμάτων μπορεί να είναι άνθρωποι οι οποίοι να είναι μεγάλης αξίας και να προσφέρουν υπηρεσία τεράστια στον ελληνικό λαό με την πληροφόρηση και με την κοινοβουλευτική αποστολή που έχουν. Δεν μπορείτε να περικόπτετε αυτή τη δουλειά προς εμάς. Πού το ξέρετε αν εμείς είμαστε ικανότεροι για τον ελληνικό λαό, έστω και αν είμαστε μικρότεροι, μειοψηφία; Η αξιοκρατία λέει -όπως έλεγε και ο γέρος ο Παπανδρέου- εκείνοι οι οποίοι έχουν τη σφραγίδα της δωρεάς και καταγόμενοι από τον σχίνον και την άγριον πριόλαθον πρέπει να βρουν ανοικτό το δρόμο της μεγάλης ευδοκίμησης. Και μεγάλη ευδοκίμηση είναι να δοθεί ακόμα ένα πεντάλεπτο στα μικρά κόμματα, διότι και εδώ υπάρχουν άνθρωποι που έχουν τη σφραγίδα της δωρεάς και δεν μπορεί καμία δύναμη να τους καταργήσει. Και αν έχουν μικρή δύναμη σε λαό, έχουν μεγάλη δύναμη σε ψυχή και σε πνεύμα. Και επειδή η ψυχή και το πνεύμα πρέπει να επικρατήσουν, σας παρακαλώ να προβούμε στη μετατροπή αυτής της διάταξης. Δεν μπορούμε να μιλάμε για πέντε λεπτά. Δεν είμαστε εμείς οι απόκληροι, δεν είμαστε εμείς οι αποκομμένοι από το λαό, από την κοινωνία, από το πνεύμα, από τη διαφώτιση. Πρέπει αυτό να το λάβετε υπόψη σας.
Αυτές τις διαπιστώσεις θέλω να κάνω, μαζί με ένα άλλο σημείωμά μου που θα αφορά τον Κανονισμό, για την καλύτερη λειτουργία, που θα το εισάγω στην επιτροπή για να μην τα λέω εδώ και θεωρείται ότι κάνω κατανάλωση. Θα το αναμένετε εντός των ημερών.
Ευχαριστώ.
ΠΡΟΕΔΡΟΣ (Απόστολος Κακλαμάνης): Ο κ. Κόρακας, Κοινοβουλευτικός Εκπρόσωπος του Κομμουνιστικού Κόμματος Ελλάδος, έχει το λόγο.
ΣΤΡΑΤΗΣ ΚΟΡΑΚΑΣ: Κύριε Πρόεδρε, συζητάμε σήμερα ορισμένες τροποποιήσεις, συμπληρώσεις του Κανονισμού της Βουλής. 
Είναι αλήθεια ότι το ΚΚΕ έχει τονίσει...
(Θόρυβος, συζητήσεις στην Αίθουσα)
ΠΡΟΕΔΡΟΣ (Απόστολος Κακλαμάνης): Κύριε Κόρακα, με συγχωρείτε.
Κύριε Τσαφούλια, σας έδωσα δέκα λεπτά και δεν τα χρησιμοποιήσατε. 
ΓΕΩΡΓΙΟΣ ΤΣΑΦΟΥΛΙΑΣ: Με απασχολεί ο κύριος Κοινοβουλευτικός Εκπρόσωπος του ΠΑ.ΣΟ.Κ.
ΠΡΟΕΔΡΟΣ (Απόστολος Κακλαμάνης): Ο κύριος Κοινοβουλευτικός Εκπρόσωπος, ο κ.Φοίβος Ιωαννίδης, είναι ο παλιός σας συμφοιτητής που ήλθε να δει εάν έχετε πράγματι τη "σφραγίδα της δωρεάς" που ισχυριστήκατε ότι έχετε. 
ΓΕΩΡΓΙΟΣ ΤΣΑΦΟΥΛΙΑΣ: Δεν μίλησα για τον εαυτό μου. Αλλά μπορεί να υπονοώ ότι τη διαθέτει ο κ. Ιωαννίδης.
ΠΡΟΕΔΡΟΣ (Απόστολος Κακλαμάνης): Αλλά τόσα χρόνια έπρεπε να κάνει τώρα διαπίστωση εκ του πλησίον; Δεν γνώριζε ότι τη διαθέτετε τουλάχιστον ως συμπατριώτης του Γεωργίου Παπανδρέου; 
Ορίστε, κύριε Κόρακα, συνεχίστε. 
ΣΤΡΑΤΗΣ ΚΟΡΑΚΑΣ: Κύριε Πρόεδρε, εγώ κατανοώ απόλυτα την τοποθέτηση του συναδέλφου του κ. Τσαφούλια. Και στην επιτροπή -το είχα πει- θυμήθηκα μία ρήση του μακαρίτη του Παναγιώτη Κανελλόπουλου ο οποίος...
ΠΡΟΕΔΡΟΣ (Απόστολος Κακλαμάνης): Πάντως, κύριε Κόρακα, δεν σας έχω ακούσει ποτέ να λέτε "του Γεωργίου Παπανδρέου", παρ'όλο που είστε Βουλευτής Μυτιλήνης. Και έπρεπε να ξέρετε ότι θα έχετε πρόσβαση στους παλαιούς ψηφοφόρους εκεί του Παπανδρέου. Ο Κανελλόπουλος δεν πολιτεύτηκε ποτέ στη Μυτιλήνη. Ο Παπανδρέου όμως, εξελέγη επανειλημμένως Βουλευτής Μυτιλήνης.
ΣΤΡΑΤΗΣ ΚΟΡΑΚΑΣ: Βεβαίως.
ΠΡΟΕΔΡΟΣ (Απόστολος Κακλαμάνης): Πείτε, λοιπόν, κάτι για τον Παπανδρέου.
ΣΤΑΤΗΣ ΚΟΡΑΚΑΣ: Δεν θέλω να θυμίσω μία άλλη ρήση του αείμνηστου συντρόφου μας Κώστα Λουλέ. 
'Ελεγε, λοιπόν, ο μακαρίτης Παναγιώτης Κανελλόπουλος ότι σε μία αστική δημοκρατία που θέλει να σέβεται τον εαυτό της ή τις παραδόσεις της, τις προοδευτικές -γιατί οι σημερινές συμπεριφορές της δεν έχουν καμία σχέση με τη δημοκρατία- θα έπρεπε να δίνει στα μικρότερα κόμματα περισσότερο χρόνο για να μπορέσουν να γίνουν μεγάλα. Και έτσι να εκπληρωθεί και η ευαγγελική ρήση, κύριε Πρόεδρε, "και έσονται οι έσχατοι πρώτοι".
ΦΟΙΒΟΣ ΙΩΑΝΝΙΔΗΣ: Επιχείρημα εκ του Ευαγγελίου!
ΣΤΡΑΤΗΣ ΚΟΡΑΚΑΣ: Μου το ενέπνευσε, κύριε Ιωαννίδη, ο συνάδελφος Τσαφούλιας με το πάθος με το οποίο υπερασπίστηκε τα δικαιώματα των αδικημένων κομμάτων εδώ μέσα, από τον Κανονισμό. 
ΧΡΗΣΤΟΣ ΡΟΚΟΦΥΛΛΟΣ: Αδικημένα από το λαό.
ΣΤΡΑΤΗΣ ΚΟΡΑΚΑΣ: Από τον Κανονισμό. Αφήστε τώρα τον έρημο τον λαό, κύριε Ροκόφυλλε. Μην τον επικαλείσθε, γιατί ξέρει πολύ καλά αυτός πώς καταφέρνετε να υφαρπάζετε την ψήφο του, για να πούμε και κάτι σοβαρό.
Λέω, λοιπόν, ότι είναι γνωστή η θέση του ΚΚΕ σχετικά με τον Κανονισμό της Βουλής, ότι εδώ χρειάζεται μία συνολικότερη, μία ολοκληρωμένη τροποποίηση αυτού του Κανονισμού, ώστε να συμβάλει αποφασιστικά στην αναβάθμιση του Κοινοβουλίου. Γιατί κατά τη γνώμη μας είναι γεγονός, ότι ορισμένες διατάξεις του τουλάχιστον δεν βοηθούν προς αυτήν την κατεύθυνση.
Θα ήθελα να επαναλάβω επί τάχει ορισμένες από τις βασικές προτάσεις που έχει κάνει το κόμμα μας για μία τέτοια τροποποίηση:
Κατ' αρχήν να αναβαθμιστεί η λειτουργία των Διαρκών Επιτροπών με πλήρεις ενημερώσεις από τους Υπουργούς, με ουσιαστικές συζητήσεις για όλα τα θέματα που εκκρεμούν στα Συμβούλια Υπουργών της Ευρωπαϊκής 'Ενωσης. 
Σε συζήτηση που είχαμε μου είπατε ότι αυτό προβλέπεται από τον Κανονισμό και έτσι είναι. Το θέμα όμως είναι, ότι παραβιάζεται συστηματικά, κατάφωρα από την Κυβέρνηση.
Ποτέ δεν ήλθε η Κυβέρνηση να ενημερώσει την αρμόδια επιτροπή, για να μην πω την Ολομέλεια, πριν πάει να παζαρέψει αυτά που παζαρεύει και να υπογράψει αυτά που υπογράφει στην Ευρωπαϊκή 'Ενωση. Και αυτό -καλόπιστα μπορεί να το πει κανείς- είναι σε βάρος και της ίδιας της Κυβέρνησης, όποιες και αν είναι οι προθέσεις της.
Θα έπρεπε επίσης -το συζητήσαμε και συμφωνούμε και είναι και δική σας γνώμη- και για τις Διεθνείς Συμβάσεις να γίνεται συζήτηση στην αρμόδια επιτροπή, ώστε να υπάρχει η δυνατότητα η επιτροπή να παίξει κάποιο ρόλο. Αλλιώς τι γίνεται; 'Ερχεται εδώ, λέμε την κριτική μας, η οποία αναγκαστικά μπορεί να θεωρηθεί στείρα, και αυτό που αποφάσισαν άλλοι ερχόμαστε εμείς και το επικυρώνουμε ή το καταδικάζουμε. Αυτό, δεν είναι εποικοδομητικός ρόλος του Κοινοβουλίου.
Δεύτερη πρόταση. Να πυκνώσουν οι προ ημερησίας διατάξεως συζητήσεις με πρωτοβουλία της Κυβέρνησης, ώστε να συζητιούνται όλα τα μεγάλα πολιτικά και κοινωνικά ζητήματα στη Βουλή.
 



  








Σελίδα 3195 
Τρίτον, να δοθεί η δυνατότητα στα μικρότερα κόμματα για μεγαλύτερο αριθμό επερωτήσεων, όπως συνέβαινε στο παρελθόν. Και θα μπορούσαμε εδώ, κύριε Πρόεδρε, να πούμε ότι μπορούμε να αποφασίσουμε ότι η κάθε επερώτηση θα κρατάει δυόμισι ώρες και να ρυθμίσουμε και τον αριθμό και το χρόνο ομιλίας των ομιλητών, ώστε να μην ξεπερνάμε τις δυόμισι ώρες όταν πρόκειται για μας, έτσι που να καταφέρνουμε να συζητάμε δύο επερωτήσεις. Γιατί είναι γεγονός ότι με τη δυνατότητα τριών-τεσσέρων επερωτήσεων το χρόνο οδηγούμαστε σε ασφυκτικό περιορισμό του κοινοβουλευτικού ελέγχου και πλήττεται η ισότιμη μεταχείριση των μικρότερων κομμάτων.
Τέταρτον, να υπάρχει εύλογος και όχι ασφυκτικός χρόνος προετοιμασίας των Βουλευτών και των κομμάτων εν όψει συζήτησης των νομοσχεδίων στις Διαρκείς Επιτροπές.
Πέμπτο, να καθορίζεται ελεύθερη, η κατά κανόνα διαδικασία, συζήτηση των νομοσχεδίων στην Ολομέλεια, γιατί οι χρονικοί περιορισμοί που τίθενται περιορίζουν τη δυνατότητα να εκφράσουν οι Βουλευτές με άνεση τη γνώμη τους. Εδώ εννοούμε αυτό που επανειλημμένα έχουμε υποστηρίξει και στη Διάσκεψη των Προέδρων.
'Εκτο, να αντιμετωπιστεί με παρέμβαση του Προεδρείου και της Ολομέλειας της Βουλής το θέμα των άσχετων τροπολογιών και των τροπολογιών της τελευταίας στιγμής που καταλαμβάνουν εξ απίνης τους Βουλευτές και τα κόμματα. Μιλάω για τις κυβερνητικές τροπολογίες. Επίσης, να προσεχθεί η ουσιαστική συζήτηση των τροπολογιών των Βουλευτών, τουλάχιστον των εμπρόθεσμων.
'Εβδομο, να αυξηθεί ο χρόνος ραδιοτηλεοπτικής κάλυψης των συζητήσεων της Βουλής με ισότιμη προβολή των απόψεων των μικρότερων κομμάτων, σύμφωνα με τις παλαιότερες κυβνερητικές διαβεβαιώσεις που δεν τηρήθηκαν. Και εδώ θα πρέπει να πούμε ότι ήδη σας έχουμε κοινοποιήσει μια πρόταση που κάνει το κόμμα μας και γι'αυτό θα θέλαμε να προχωρήσει.
Πριν μπω στις προτεινόμενες τροποποιήσεις, θα ήθελα να τονίσω, όπως το είπαμε και στην επιτροπή, ότι θα πρέπει αυτή η Επιτροπή Κανονισμού της Βουλής να συνεδριάζει συχνότερα, εμείς θα λέγαμε σε τακτά διαστήματα, ώστε να μπορεί να συγκεντρώνει και να επεξεργάζεται καλύτερα, μεθοδικότερα τις τροποποιήσεις που πρέπει να γίνουν στον Κανονισμό.
Τέθηκε το θέμα από τους συναδέλφους της Νέας Δημοκρατίας της δημιουργίας νέων ειδικών επιτροπών. Εμείς, για μερικές τουλάχιστον απ'αυτές θα συμφωνούσαμε, με την προϋπόθεση ότι θα πρέπει τα πορίσματα αυτών των επιτροπών να μη μπαίνουν σε κάποια συρτάρια. Πέραν του ότι πρέπει να συζητούνται, θα πρέπει να βρίσκεται και ένας τρόπος πρακτικής προώθησής τους. Υπάρχουν πολύτιμα, χρησιμότατα πορίσματα τα οποία έμειναν ανεκμετάλλευτα. Θα θυμίσω ένα, επειδή προέρχομαι από κει, το πόρισμα της Διακομματικής Κοινοβουλευτικής Επιτροπής για την ανάπτυξη της Θράκης και των νησιών του Ανατολικού Αιγαίου. 'Ηταν σημαντικό, αλλά κάπου καταχωνιάστηκε, ούτε το είδαμε ούτε το ακούσαμε στην πρακτική του εφαρμογή εν πάση περιπτώσει.
Θα ήθελα να σας πω με την ευκαιρία, κύριε Πρόεδρε, ότι χθες είχα την τιμή να πάρω μέρος σε μια συζήτηση που έγινε στα Καλάβρυτα με την ευκαιρία της σφαγής των Καλαβρύτων, για τις γερμανικές επανορθώσεις και το αναγκαστικό κατοχικό δάνειο. Και εκεί μου ζήτησαν να μεταφέρω στη Βουλή την απαίτηση αυτών των ανθρώπων να δημιουργηθεί μια μόνιμη Κοινοβουλευτική Επιτροπή που θα ασχοληθεί με αυτό το σημαντικότατο θέμα που αφορά δεκαέξι τρισεκατομμύρια (16.000.000.000.000) δραχμές και αμύθητο αρχαιολογικό πλούτο της χώρας μας, που έχει καταληστευθεί, και να μεθοδεύσουμε σε διεθνές επίπεδο, αλλά και σε εσωτερικό επίπεδο, με πίεση στην Κυβέρνηση, τη διεκδίκηση αυτού του δίκαιου αιτήματος του λαού μας.
Σχετικά με τις προτάσεις που γίνονται εδώ.
Σε ό,τι αφορά την παράγραφο 1 του άρθρου 1: Εδώ, όπως ξέρετε, έχουμε μια διαφωνία από θέση αρχής. Δεν συμφωνούμε, κύριε Πρόεδρε, και θα ήθελα την προσοχή σας, γιατί θα ζητήσω την ανοχή σας. Πρέπει να πω ότι τοποθετούμαστε απέναντι σ'αυτήν την παράγραφο όχι τόσο για τις συγκεκριμένες μια ή δυο περιπτώσεις, αλλά από τη θέση αρχής που έχει διατυπώσει το κόμμα μας. Διαφωνούμε και με τις μετατάξεις των απεσπασμένων από άλλες υπηρεσίες του δημοσίου στη Βουλή, αλλά επίσης και με τη μονιμοποίηση των μετακλητών υπαλλήλων που δουλεύουν στα γραφεία. Εκεί είμαστε αντίθετοι. Και ενώ έχουμε καταψηφίσει αυτές τις ρυθμίσεις, στη συγκεκριμένη θα απαντήσουμε με "παρών".
Πάμε στην επόμενη παράγραφο. Βεβαίως συμφωνούμε να μπορούν να επιλέγουν οι υπάλληλοι -αφού έγινε αυτό που έγινε που αναφέρεται στην πρώτη παράγραφο- το ταμείο τους. 'Ομως και αυτό το εντάσσουμε στην προηγούμενη παρατήρησή μας. 
Η παράγραφος 3 σε ό,τι αφορά...
ΠΡΟΕΔΡΟΣ (Απόστολος Κακλαμάνης): Λόγω προπατορικού αμαρτήματος της πρώτης διατάξεως!...
ΣΤΡΑΤΗΣ ΚΟΡΑΚΑΣ: Κύριε Πρόεδρε, υπάρχει αυτό το πρόβλημα. Θεωρούμε όμως ότι είναι δικαίωμα των εργαζομένων να επιλέγουν το ταμείο τους. Δεν έχουμε κανένα πρόβλημα.
Η επόμενη παράγραφος αφορά τη διαχείριση του λογαριασμού αλληλοβοήθειας των υπαλλήλων της Βουλής. Συμφωνούμε με τη ρύθμιση που γίνεται, παρά το ότι είχαμε αντίρρηση με την αλλαγή της οργανωτικής κατάστασης.
Στην παράγραφο 4 μάλλον κάποιο λάθος πρέπει να έχει γίνει, κύριε Πρόεδρε, γιατί δεν υπάρχει άρθρο 162 παράγραφος 2 του Κανονισμού της Βουλής.
ΠΡΟΕΔΡΟΣ (Απόστολος Κακλαμάνης): Είναι αυτό που αφορά την Επιστημονική Υπηρεσία, το Κοινοβουλευτικό μέρος 161-162.
ΣΤΡΑΤΗΣ ΚΟΡΑΚΑΣ: Ναι, πρέπει να είναι του κανονικού Κανονισμού της Βουλής.
Εν πάση περιπτώσει, εμείς θεωρούμε ότι -δεν έχουμε αντίρρηση για τη ρύθμιση που γίνεται- γενικότερα το θέμα αυτό πρέπει να συζητηθεί σε βάθος και πιο εκτεταμένα.
Η παράγραφος 5, σχετικά με τις μισθώσεις ακινήτων για τις υπηρεσίες της Βουλής ή τις ανάγκες των Βουλευτών κλπ.: Με τις ρυθμίσεις που υπάρχουν μέχρι σήμερα, ο κανόνας είναι ότι αποφασίζει ο Πρόεδρος της Βουλής και γίνεται διαγωνισμός. Σε εξαιρετικά επείγουσες περιπτώσεις, ή όταν έχουμε άκαρπους διαγωνισμούς με ασύμφορο αποτέλεσμα, ή όταν πρόκειται για μισθώσεις κτιρίων του δημοσίου, τότε μπορεί να υπάρξει απευθείας ανάθεση, να το πω απλά, για να μη μακρηγορώ.
Με τη σημερινή ρύθμιση που γίνεται, δίνεται η δυνατότητα στον Πρόεδρο και αν ακόμα δεν υπάρχει λόγος εφαρμογής των εξαιρέσεων που ανέφερα πιο μπροστά, δηλαδή εξαιρετικά επείγουσα κατάσταση και άκαρπος διαγωνισμός ή κτίρια του δημοσίου, να μην κάνει διαγωνισμό. Και αυτό το βρίσκουμε σοβαρό.
Επίσης προβλέπεται στην παρακάτω παράγραφο ότι, όπως υπήρχε μέχρι σήμερα, σε κάποια εξαιρετική περίπτωση θα μπορούσε ο Πρόεδρος να πάει σε απευθείας ανάθεση και για τρία χρόνια. Με τη ρύθμιση που γίνεται εδώ, του δίνεται η δυνατότητα να μην υπάρχει όριο στη μίσθωση.
Για να μην υπάρχει παρεξήγηση, κύριε Πρόεδρε, θα ήθελα να ξεκαθαρίσουμε ότι εμείς δεν αμφισβητούμε την εντιμότητα, τη συνέπεια, την καθαρότητα των εκάστοτε Προέδρων και τη δική σας συγκεκριμένα, επειδή σήμερα συζητάμε αυτό το θέμα. 'Ομως, νομίζουμε ότι δεν υπάρχει λόγος να δίνουμε λαβές.
Θα ήθελα εδώ να αναφέρω ένα απόσπασμα από την ομιλία του συναδέλφου κ. Κωστόπουλου, αγορητή του Κόμματός μας, όταν συζητιόντουσαν πέρυσι παρόμοιες διατάξεις. Είπε ο συνάδελφος "ότι υπάρχει στο Υπουργείο Εμπορίου μια επιτροπή προμηθειών, στην οποία συμμετέχουν οι εκπρόσωποι όλων των Κομμάτων. Η πείρα από αυτήν την επιτροπή έδειξε ότι αρκετές φορές προστατεύθηκε το δημόσιο από τη συμμετοχή όλων των εκπροσώπων των κομμάτων και απ' αυτήν την επιτροπή ποτέ δεν διέρρευσε κάτι, που δεν έπρεπε να διαρρεύσει".
 



  








Σελίδα 3196 
Δηλαδή, έχουμε προηγούμενο εδώ. Μπορούμε να αντιμετωπίσουμε τα πράγματα έτσι, ώστε και ο Πρόεδρος να προστατεύεται από κάθε λαβή, αλλά γενικότερα να υπάρχει και δημοκρατικότερη, συλλογικότερη αντιμετώπιση αυτών των προβλημάτων.
Επίσης, σε ό,τι αφορά στην τελευταία διάταξη σχετικά με τη δυνατότητα που δίνεται στο τέταρτο κόμμα της Αντιπολίτευσης να μπορεί να κάνει πρόταση για συζήτηση προ ημερήσιας διάταξης στη Βουλή, συμφωνούμε απόλυτα. Θέλουμε ωστόσο να σημειώσουμε εδώ ότι, όπως μπαίνει, με τις είκοσι πέντε μέρες που βάζετε, υπάρχει η δυνατότητα να αυξηθεί ο αριθμός αυτών των συζητήσεων. 
Εμείς θα λέγαμε, κύριε Πρόεδρε, να δοθεί η δυνατότητα στα κόμματα της Αντιπολίτευσης. Για παράδειγμα, θα μπορούσε να δοθεί η δυνατότητα -δεν θέλω να μιλήσω συγκεκριμένα, αλλά μπορώ και να το πω- για μια πρόταση παραπάνω από την πλευρά της Νέας Δημοκρατίας και μια παραπάνω από καθένα από τα άλλα κόμματα. Είναι κάτι πάρα πολύ σημαντικό. Μεταδίδεται από την τηλέοραση και συμβάλλει καθοριστικά στην ενημέρωση του ελληνικού λαού.
Με αυτές τις παρατηρήσεις, θα θέλαμε να κλείσουμε εδώ, θυμίζοντάς σας μόνο, κύριε Πρόεδρε, δεν θέλω να μπω τώρα σε ιδιαίτερα προβλήματα των εργαζομένων, ότι υπήρχε κάποια δέσμευση από όλους μας να εξομοιώσουμε κατά κάποιο τρόπο, αν μπορώ να πω, τους παλιούς συνταξιούχους με τους νέους συνταξιούχους της Βουλής. Είναι κάτι που εκκρεμεί. Μου τυχαίνει να συναντώ καμιά φορά παλιούς συνταξιούχους, δηλαδή εργαζόμενους στη Βουλή πριν από αρκετό καιρό και μου κάνουν αυτό το παράπονο και σίγουρα το κάνουν και σε σας. Είναι κάτι που πρέπει να το δούμε λοιπόν. Αυτά ήθελα να πω, κύριε Πρόεδρε.
Γενικά λοιπόν, με την επιφύλαξη αυτή που σας είπα, εμείς θα ψηφίσουμε αυτές τις τροποποιήσεις. Ευχαριστώ.
ΠΡΟΕΔΡΟΣ (Απόστολος Κακλαμάνης): Ο κ. Κουβέλης, Κοινοβουλευτικός Εκπρόσωπος του Συνασπισμού της Αριστεράς και της Προόδου έχει το λόγο.
ΦΩΤΗΣ ΚΟΥΒΕΛΗΣ: Κύριε Πρόεδρε, η σημερινή συνεδρίαση είχε πάρα πολλά αποφθέγματα και ρητά. Επιτρέψτε μου και εμένα να πω ότι "πας ο κοινοβουλευτικός βίος" -παραφράζοντας βέβαια- "ευρυθμίας και ευαρμοστίας δείται". Αντιλαμβάνομαι ότι οι συγκεκριμένες τροποποιήσεις που έρχονται επιχειρούν ακριβώς αυτήν την ευαρμοστία και την προσαρμογή σε κάποια δεδομένα. Δεν θέλω να σχολιάσω αυτήν την προσπάθεια προσαρμογής, η οποία πράγματι δεν θα έπρεπε να υπάρχει, με αυτήν την έννοια και πρέπει να πω ότι ήταν ορθή η παρατήρησή σας.
'Επρεπε να είναι συγκεκριμένη, αν θέλετε, η διάθεση όλων να ελέγχουμε νομοθετήματα, προκειμένου να μην τρέχουμε πίσω από τα μεγέθη, τα οποία προκύπτουν από τη νομοθετική διαδικασία.
Κύριε Πρόεδρε, θα ψηφίσουμε τις συγκεκριμένες τροποποιήσεις που εισάγετε στη Βουλή και πάντοτε με την παρατήρηση ότι εκκρεμεί μία συνολικότερη συζήτηση για ζητήματα που αφορούν στο ρόλο του Βουλευτή, στο ρόλο και τις δυνατότητες της Αντιπολίτευσης, αλλά, αν θέλετε, και σε εκείνο το οποίο αντιστοιχεί, κατά την άποψή μου, σε μία Βουλή που πρέπει να λειτουργεί με έναν αποφασιστικό τρόπο. Και ποιο είναι αυτό; Αυτό που έχει ονομαστεί κυβερνώσα Βουλή. Δηλαδή, να αποκτήσει η Βουλή στοιχεία κυβερνώσας Βουλής, προκειμένου ο ρόλος της να είναι πράγματι δυναμικός και αποφασιστικός και να μην τρέχει πίσω από τις εκάστοτε πρωτοβουλίες της εκάστοτε εκτελεστικής εξουσίας. Είναι μία μεγάλη συζήτηση αναμφισβήτητα, την οποία δεν επιχειρώ να αναπτύξω αυτήν την ώρα, διότι είμαι βέβαιος πως και εσείς θέλετε κάποια στιγμή η Ολομέλεια να συζητήσει διεξοδικότερα τα ζητήματα που αφορούν στη λειτουργία του Κοινοβουλίου και ειδικότερα να συζητήσουμε για το ρόλο του 'Ελληνα Βουλευτή, ο οποίος πρέπει να αποκατασταθεί στις πραγματικές του εξουσίες και αρμοδιότητες.
Κύριε Πρόεδρε, θα ψηφίσει, όπως σας είπα, το κόμμα μου τις συγκεκριμένες διατάξεις. Επιτρέψτε μου όμως μία παρατήρηση, για την καταγραφή της έστω.
Αυτή η Βουλή κυρίως πρέπει να βλέπει, να φροντίζει και να προωθεί την ανάπτυξη των -επιτρέψτε μου την έκφραση- πρωτογενώς υπαλλήλων της Βουλής. Αυτό είναι το στελεχιακό δυναμικό στο οποίο πρέπει να στηριζόμεθα και όχι το μετατασσόμενο. Είναι μία άποψη που είχα και άλλη φορά τη δυνατότητα να εκθέσω και στο πλαίσιο λειτουργίας της Επιτροπής Κανονισμού, αλλά και στην Ολομέλεια. Οι μετατάξεις, κύριε Πρόεδρε, δεν ωφέλησαν. Είναι μία κοινή παραδοχή, που αναδεικνύεται από την έρευνα των στοιχείων στον ευρύτερο τομέα της Δημόσιας Διοίκησης. 
Μία ακόμα επισήμανση. Πρέπει να στηριχθεί και να αναβαθμιστεί το έργο της Επιστημονικής Υπηρεσίας. Η σύνθετη πραγματικότητα, η οποία επιβάλλει πολλές φορές σύνθετα νομοθετήματα, δημιουργεί την υποχρέωση η Βουλή να έχει συγκεκριμένη στήριξη από την Επιστημονική Επιτροπή. Δεν διατυπώνω αιτίαση, δεν διατυπώνω παρατήρηση, κάνω απλώς την επισήμανση, κύριε Πρόεδρε. Μία επισήμανση που κι εσείς την έχετε κάνει στο πλαίσιο της λειτουργίας της Επιτροπής του Κανονισμού.
Με αυτές τις σκέψεις, κύριε Πρόεδρε και πάντοτε με τη διεκδίκηση, αλλά και την ελπίδα ότι θα συζητήσει η Ολομέλεια συνολικότερα ζητήματα αποτελεσματικότητας και λειτουργίας, επί παραδείγματι των Διαρκών Επιτροπών, ζητήματα που αφορούν στην Επιστημονική Υπηρεσία, ζητήματα που συνδέονται, όπως είπα, με τα δικαιώματα, αλλά και τις εξουσίες -επιλέγω τη διατύπωση- του 'Ελληνα Βουλευτή, τα οποία θα έλθουν σε τούτο εδώ το χώρο, προκειμένου να τύχουν μιας συστηματικής και διεξοδικής αντιμετώπισης απ' όλους μας.
'Εχω την προσωπική βεβαιότητα ότι εδώ δεν υπάρχει συνάδελφος, δεν υπάρχει Βουλευτής που να μη θέλει την αναβάθμιση του κύρους του Κοινοβουλίου. Και αν θέλετε, είναι η μόνη ελπίδα και η μόνη αντίσταση που μπορεί να προβάλεται κάθε φορά και μάλιστα αποτελεσματικά σε όλους εκείνους που απεργάζονται μία πολιτική, η οποία θα αναπτύσσεται και θα κινείται έξω απ' αυτό το χώρο και μακριά από τη θέληση των αντιπροσώπων του ελληνικού λαού.
ΠΡΟΕΔΡΟΣ (Απόστολος Κακλαμάνης): Ο κ. Παυλόπουλος έχει το λόγο.
ΠΡΟΚΟΠΗΣ ΠΑΥΛΟΠΟΥΛΟΣ: Θα μου επιτρέψετε, κύριε Πρόεδρε, να σταθώ σε ένα θέμα αρχής.
Η Νέα Δημοκρατία πρασανατολίζεται να ψηφίσει τις διατάξεις με τις οποίες τροποποιείται ο Κανονισμός της Βουλής. Επιτρέψτε μου, όμως, να θέσω ένα θέμα, που, ενδεχομένως, δημιουργεί ένα προηγούμενο, το οποίο είναι δυνατό να αποτελέσει απαρχή παραβίασης μιας βασικής αρχής που διέπει τη λειτουργία της Βουλής, την αρχή της αυτονομίας της.
Αν παρατηρήσει κανείς με κάπως ψυχρό μάτι το άρθρο 1, θα αντιληφθεί ότι στην ουσία με το άρθρο αυτό έρχεται ο Κανονισμός της Βουλής να ευλογήσει αμαρτήματα του νομοθέτη, έστω και αν έγιναν με καλή πρόθεση. Θέλησε ο νομοθέτης σε πολλές περιπτώσεις, για όργανα της εκτελεστικής εξουσίας, να υπάρχει η γνώμη της Βουλής, η άποψη της Βουλής, για να είναι το κύρος των οργάνων αυτών μεγαλύτερο. Αλλά η πρόθεση πάντοτε δεν αρκεί για να δικαιολογήσει την ουσία της λειτουργίας των θεσμών. Γιατί έπρεπε να υπάρχει προηγουμένως τροποποίηση του Κανονισμού για να γίνει. Τώρα ερχόμαστε ως επιμηθείς να τροποποιήσουμε τον Κανονισμό και με τον τρόπο αυτό να ευλογήσουμε, όπως είπα προηγουμένως, τις επιλογές του νομοθέτη.
Αυτό το πράγμα, όπως γίνεται, παραβιάζει την αρχή της αυτονομίας της Βουλής. Γιατί με τον τρόπο αυτό, ενώ η Βουλή σύμφωνα με την αρχή αυτή είναι υποχρεωμένη να λειτουργεί πάντοτε στο πλαίσιο του Συντάγματος και του Κανονισμού, ο νομοθέτης είναι εκείνος ο οποίος προκαθόρισε τις αρμοδιότητές της και στη συνέχεια, αναγκασμένος ο Κανονισμός να υποκύψει στη βούληση του νομοθέτη, τροποποιείται.
Διότι όλοι γνωρίζουμε, κυρίες και κύριοι συνάδελφοι σ'αυτήν την Αίθουσα, ότι αν δεν τροποποιηθεί ο Κανονισμός, οι ρυθμίσεις που ο νομοθέτης πρόβλεψε δεν μπορούν ποτέ να
 



  








Σελίδα 3197 
εφαρμοστούν. Αυτός είναι και ο λόγος, για τον οποίο δεν μπορεί να οριστεί αυτήν τη στιγμή ο συνήγορος του πολίτη. Αυτός είναι και ο λόγος για τον οποίο, όλα εκείνα τα όργανα για τα οποία προβλέπεται επέμβαση της Βουλής, δεν μπορεί να ορισθούν. Το πρωθύστερο, το αντιλαμβάνεσθε.
Θα μου πείτε "μα, να το αφήσουμε έτσι;". 'Οχι, κύριε Πρόεδρε, και συμφωνώ ότι πρέπει να γίνει τροποποίηση. Με τη μόνη διαφορά ότι με τον τρόπο που γίνεται η τροποποίηση διαιωνίζουμε το φαινόμενο. Διότι επιτρέπουμε αυτό που ήταν η εξαίρεση να υπάρχει και στο μέλλον ως κανόνας.
Ας δούμε τι λέει η τροποποίηση, όπως ακριβώς αυτήν τη στιγμή προτείνεται: Λέει ότι η Βουλή, τα αρμόδια όργανα, οι υποεπιτροπές και οι επιτροπές είναι δυνατόν να αποφασίζουν, κάθε φορά που τούτο προβλέπεται από τον Κανονισμό της Βουλής και το νόμο. Δηλαδή αυτό που μέχρι τώρα ήταν η εξαίρεση, ο ίδιος ο Κανονισμός το επιτρέπει στο νόμο να γίνεται στο διηνεκές. Ο νομοθέτης θα μπορεί από εδώ και πέρα ελευθέρως, χωρίς τη γνώμη της Βουλής, με εξουσιοδότηση που ευθέως παρέχεται από τον Κανονισμό της Βουλής, να παραπέμπει θέματα στη Βουλή, ανεξάρτητα από το ποια είναι τα θέματα αυτά, χωρίς τον παραμικρό φραγμό.
Ποια είναι η λύση, την οποία προτείνω; Είναι λύση η οποία σκοπό έχει -δεν έχει καμία αντιπολιτευτική διάθεση- να διαφυλάξουμε το κύρος της Βουλής και την αυτονομία της. Γιατί δεν νομοθετούμε αυτήν τη στιγμή και για το σήμερα ή για το αύριο, νομοθετούμε γενικότερα. Και αυτό μπορεί να ανοίξει μια κερκόπορτα, η οποία θα δώσει τη δυνατότητα στον Κανονισμό να δώσει και άλλες εξουσιοδοτήσεις στον κοινό νομοθέτη. Και με τον τρόπο αυτό ο κοινός νομοθέτης να παρεμβαίνει σε θέματα, τα οποία σχετίζονται με την αυτονομία της Βουλής.
Κύριε Πρόεδρε, κυρίες και κύριοι συνάδελφοι, το πιο απλό θα ήταν ο Κανονισμός να καθορίσει ένα πλαίσιο, μέσα στο οποίο μπορεί να κινηθεί ο νομοθέτης, παραπέμποντας συγκεκριμένα ζητήματα στη Βουλή. Το πλαίσιο αυτό πρέπει να υπάρξει.
Θα ήταν πολύ απλό. Εκεί που λέτε, κύριε Πρόεδρε, π.χ. στο άρθρο 1.5 "Οι Διαρκείς Επιτροπές ή οι υποεπιτροπές τους μπορεί να διατυπώνουν γνώμη για τους προτεινόμενους προς διορισμό... όπου ορίζεται αυτό από το νόμο", θα πρέπει να ορίσουμε παραδείγματος χάρη "...για τους προτεινόμενους προς διορισμό σε ανεξάρτητες διοικητικές αρχές", αν θέλουμε να μείνουμε σαν ανεξάρτητες διοικητές αρχές. Πρέπει να προσδιορίσει ο Κανονισμός σαφώς, ποιο είναι το πλαίσιο μέσα στο οποίο μπορεί να κινηθεί ο νομοθέτης. Δεν μπορεί ο νομοθέτης ελευθέρως να παραπέμπει στη Βουλή όποιο θέμα θέλει.
Εάν σκοπός μας είναι να διευκολύνουμε -και αυτό έχουμε κάνει μέχρι τώρα- τις περιπτώσεις όπου ανεξάρτητες διοικητικές αρχές, πρόσωπα που στελεχώνουν ανεξάρτητες διοικητικές αρχές πρέπει να έρχονται στη Βουλή, για να μπορεί η Βουλή να διατυπώνει γνώμη και με τον τρόπο αυτό να εξετάζεται, αλλά και να ενισχύεται το κύρος, αυτό ο Κανονισμός της Βουλής πρέπει να το προβλέψει.
Με απλά λόγια, τι πρέπει να κάνει ο Κανονισμός. Πρέπει να προσδιορίσει το πλαίσιο μέσα στο οποίο μπορεί να κινηθεί ο νομοθέτης. Πρέπει να δώσει την εξουσιοδότηση, αλλά η εξουσιοδότηση αυτή να είναι συγκεκριμένη. Δεν μπορεί ελευθέρως να παραπέμπει ο Κανονισμός για οιοδήποτε θέμα προβλέπεται.
Κατόπιν τούτου, θα αναφερθώ σε δύο περιπτώσεις, επειδή γι'αυτά μιλήσαμε μέχρι τώρα, για τις ανεξάρτητες διοικητές αρχές και μόνο. Αυτά είναι τα θέματα που παρέπεμψε μέχρι σήμερα η εκτελεστική εξουσία νομοθετούσα μέσω των σχεδίων νόμων στη Βουλή, δηλαδή στα θέματα των ανεξάρτητων διοικητικών αρχών. Αν σκέφθεσθε και κάτι άλλο, ευχαρίστως να το συζητήσουμε, αλλά αυτήν τη στιγμή μόνο γι'αυτό μιλάμε. Εγώ, λοιπόν, νομίζω ότι πρέπει να το προσδιορίσουμε και στην παράγραφο 5, αλλά και στην παράγραφο 3 πιο κάτω. Είναι το άρθρο 1 παράγραφος 1.5 και άρθρο 1 παράγραφος 4.3. Εκεί που αναφέρεσθε σε διορισμούς, στην περίπτωση αυτή θα πρέπει να μιλήσουμε για διορισμό σε ένα συγκεκριμένο πεδίο, σε ένα συγκεκριμένο πλαίσιο.
Προτείνω να μιλήσουμε για τις ανεξάρτητες διοικητικές αρχές που θεσπίζει κάθε φορά ο νομοθέτης και με τον τρόπο αυτό να υπάρξει η εξουσιοδότηση. 
Παρεμφερές θα ήταν το ζήτημα, το οποίο θα εδημιουργείτο και στο τέλος, εκεί που μιλάμε για την περίπτωση κατά την οποία προβλέπονται από τον Κανονισμό, εκθέσεις και πορίσματα μείζονος σημασίας, να υποβάλονται στη Βουλή. Στην περίπτωση αυτή πάλι το ίδιο ζήτημα προκύπτει. Aλλά είναι λιγότερη η σημασία του ζητήματος αυτού. Γιατί τα πορίσματα και οι εκθέσεις που προβλέπονται να έρχονται στη Βουλή, στο κάτω-κάτω της γραφής έρχονται για να τα συζητήσει η Βουλή, όχι για να λάβει απόφαση, ούτε να εκφράσει γνώμη.
Στην περίπτωση, όμως, που εκφράζει γνώμη η Βουλή, εκεί που υπάρχει επέμβαση σε έργα, τα οποία ανήκουν κατά παράδοση, σύμφωνα με το συνταγματικό μας δίκαιο και σύμφωνα με τη συνταγματική μας παράδοση, στην εκτελεστική εξουσία, εκεί θα πρέπει να υπάρχει η εξουσιοδότηση, την οποία σας είπα.
Ο λόγος, κύριε Πρόεδρε -και τελειώνω- για τον οποίο επιμένω σε αυτό το πράγμα είναι -επαναλαμβάνω για πολλοστή φορά- ότι φοβούμαι πως ανοίγουμε με τον τρόπο αυτό, μια ευρύτατη εξουσιοδότηση στον κοινό νομοθέτη, η οποία επιτρέπει με τον τρόπο αυτό, να παρεμβαίνει στα έργα της Βουλής. 'Ετσι παραβιάζεται μία βασική αρχή, η αρχή της αυτονομίας της Βουλής, την οποία πρέπει να διαφυλάξουμε, ως κόρη οφθαλμού, δεδομένου ότι αυτό επιβάλλει, όχι απλώς και μόνο η κοινοβουλευτική μας παράδοση, αλλά η ίδια η αρχή της διάκρισης των εξουσιών.
Είναι περιττό να πω ότι ούτε καν -στο σημείο αυτό- αναθεώρηση των σχετικών διατάξεων δεν θα μπορούσε να υπάρξει, γιατί οι σχετικές διατάξεις που αφορούν την αυτονομία της Βουλής, τουλάχιστον στα βασικά της στοιχεία, είναι διατάξεις, οι οποίες αφορούν την μορφή του πολιτεύματος και επομένως δεν υπόκεινται ούτε καν σε αναθεώρηση.
Υπό τις προϋποθέσεις αυτές προτείνω αυτήν την αλλαγή και σας τονίζω για άλλη μια φορά, ότι η Νέα Δημοκρατία θα ψηφίσει υπό τις ανωτέρω προϋποθέσεις αυτές τις διατάξεις, γιατί τις θεωρεί χρήσιμες.
ΠΡΟΕΔΡΟΣ (Απόστολος Κακλαμάνης): Ο κ. Ιωαννίδης, Κοινοβουλευτικός Εκπρόσωπος του ΠΑΣΟΚ, έχει το λόγο.
ΦΟΙΒΟΣ ΙΩΑΝΝΙΔΗΣ: Κύριε Πρόεδρε, δεν υπάρχει αμφιβολία ότι ο Κανονισμός της Βουλής ενδιαφέρει όλους μας, γιατί θέλω να πιστεύω ότι όλοι ενδιαφερόμαστε για να λειτουργήσει αποδοτικότερα το Κοινοβούλιο. Δεν υπάρχει επίσης αμφιβολία ότι όλα τα χρόνια μετά τη μεταπολίτευση οι τροποποιήσεις που έχουν γίνει, έχουν γίνει προς θετική κατεύθυνση. Επίσης δεν υπάρχει αμφιβολία, ότι και επί των ημερών σας, ως Προέδρου της Βουλής, έχουν συντελεστεί σημαντικές πρόοδοι.
Στα πλαίσια αυτά, χωρίς να πρόκειται για μια συνολική αντιμετώπιση, αν θέλετε, του όλου θέματος, του όλου προβλήματος ή του προβληματισμού μας για τον Κανονισμό της Βουλής, έρχονται αυτές οι επιμέρους ρυθμίσεις, τις οποίες κατέστησε αναγκαίες η πραγματικότητα.
Κύριε Πρόεδρε, την αξία της αυτοτέλειας της Βουλής, βεβαίως ούτε επιτρεπτό είναι να την αμβισβητήσει κανείς -σωστά το παρατήρησε ο κ. Παυλόπουλος,-διότι δεν είναι καν ανάμεσα στις υποκείμενες σε αναθεώρηση διατάξεις του Συντάγματος οι σχετικές διατάξεις- αλλά προφανώς δεν θα ήταν και λογικό οποιοσδήποτε από εμάς που θητεύουμε σε αυτήν την Αίθουσα, να αμφισβητήσει την αξία της αυτοτέλειας της Βουλής, την οποία πρέπει όλοι να διαφυλάξουμε, ως κόρην οφθαλμού.
Υπό αυτήν την έννοια δεν νομίζω -άλλωστε το είπατε και εσείς- ότι είναι αβάσιμες οι σκέψεις που διατυπώθηκαν για νομοθετικές πρωτοβουλίες, οι οποίες κατά κάποιο τρόπο προεξόφλησαν την τροποποίηση του Κανονισμού της Βουλής, την οποία επιχειρούμε σήμερα. Θα ήθελα, όμως, να υπενθυμίσω προς αυτήν την κατεύθυνση ότι υπήρξαν ρυθμίσεις αυτού
 



  








Σελίδα 3198 
του περιεχομένου που προτάθηκαν και από την Αντιπολίτευση, χωρίς αυτό να σημαίνει, ότι δεν είναι ένα θέμα που πρέπει όλοι να το προσέχουμε, ώστε να μη χρειάζεται εκ των υστέρων να τροποποιούμε τον Κανονισμό της Βουλής.
Κύριε Πρόεδρε, χωρίς να διαφωνώ ριζικά με αυτά που είπε ο κ. Παυλόπουλος, θέλω να επισημάνω κάποια αντίφαση. Συνεχώς, έφερνε σε αντιπαράθεση τη Βουλή με το νομοθέτη στα επιχειρήματά του. 
ΠΡΟΚΟΠΗΣ ΠΑΥΛΟΠΟΥΛΟΣ: Τον Κανονισμό με το νομοθέτη.
ΦΟΙΒΟΣ ΙΩΑΝΝΙΔΗΣ: Ναι, η Βουλή -σημείωσα- ο νομοθέτης. 
Αλλά "νομοθέτης" είμαστε εμείς οι ίδιοι και συνεπώς και είναι μέσα στη δική μας ευθύνη να λειτουργήσουμε, όλες οι πτέρυγες, κατά ένα τρόπο που να μην ερχόμαστε σε αντίθεση με αυτήν την αυτοτέλεια της Βουλής, που όλοι θέλουμε να διαφυλάξουμε.
Θα κάνω ορισμένες επί μέρους παρατηρήσεις: Βεβαίως ο κ. Κουβέλης αναφέρθηκε σε κυβερνώσα Βουλή. Θα έλεγα ότι αυτό είναι ένα πολύ σοβαρό θέμα που άπτεται βεβαίως και του Συντάγματος, διότι δεν είναι ο ρόλος που προβλέπεται απο το Σύνταγμα της Βουλής, δεν είναι κυβερνώσα Βουλή. Το εάν θα πρέπει να αυξηθούν οι αρμοδιότητες της Βουλής και των Βουλευτών, σ' αυτό θα μπορούσα να συμφωνήσω, αλλά το πρόβλημα είναι πολύ μεγάλο για να το συζητήσει κανείς τώρα.
Υπήρξαν κάποιες συγκεκριμένες προτάσεις από πλευράς της Νέας Δημοκρατίας. Θα έλεγα όμως ότι αυτές οι προτάσεις δεν μπορούν να συζητηθούν, παρά μόνο στα πλαίσια μιας γενικότερης αναθεώρησης, αν θέλετε του Κανονισμού της Βουλής. Και πάντως προσωπικά, όχι πλέον ως Κοινοβουλευτικός Εκπρόσωπος, αλλά ως Βουλευτής, θα μπορούσα να θεωρήσω πολύ χρήσιμη την ύπαρξη της ειδικής επιτροπής για τον κοινωνικό προϋπολογισμό. 'Εχοντας θητεύσει κάποιο διάστημα στην κοινωνική ασφάλιση, γνωρίζω πόσο τεράστια σημασία έχει το θέμα και επομένως εάν θα επρόκειτο στο μέλλον η Βουλή να αντιμετωπίσει το ενδεχόμενο συστάσεως και άλλων μονίμων ειδικών επιτροπών, η προσωπική μου γνώμη θα ήταν ότι αυτή θα ήταν μια κατ' εξοχήν χρήσιμη ειδική επιτροπή.
Δεν θα έλεγα το ίδιο, παραδείγματος χάρη, για μια επιτροπή για τη βελτίωση της θέσης των γυναικών που εγώ τις θεωρώ ότι δεν είναι καθόλου -τουλάχιστον θεσμικά- υποτελείς. Από κει και πέρα είναι θέμα συγκεκριμένης συμπεριφοράς των ανδρών, αλλά και των γυναικών στην ίδια τους τη ζωή κατά πόσο θα βελτιωθεί ή όχι το επίπεδο ή η θέση των γυναικών, διότι το θεσμικό πλαίσιο νομίζω ότι υπάρχει.
Εν πάση περιπτώσει, ο κ. Κόρακας, για να δώσω μια απάντηση και σ' αυτόν, αναφέρθηκε και στην αναβάθμιση ειδικότερα των επιτροπών, αλλά το επεξέτεινε το πράγμα ακόμα και στις διακρατικές συμφωνίες, να έχει τη δυνατότητα η αρμόδια επιτροπή να συμμετέχει και στο στάδιο των διαπραγματεύσεων για την κατάθεση των συμβάσεων. 
Αυτό βέβαια και θα μετέβαλε το ρόλο της Βουλής, τον κατά το Σύνταγμα ρόλο της Βουλής, αλλά και πρακτικά θα ήταν αδύνατον και θα έλεγα ότι φοβάμαι ότι δεν θα ήταν και χρήσιμο, διότι δεν είναι δυνατόν όταν διαπραγματεύονται οι κυβερνήσεις να γίνεται μία συζήτηση στην αρμόδια επιτροπή για να κρίνουμε αν οι διαπραγματεύσεις γίνονται κατά το δέοντα τρόπο, ή αν μπορούμε να φθάσουμε χωρίς να έχουμε και την αντίστοιχη, αν θέλετε, αναγκαία ενημέρωση σε αποφάσεις ως προς το πώς θα πρέπει να διαπραγματευθεί η εκάστοτε κυβέρνηση.
Κύριε Πρόεδρε, θα ήθελα να κάνω ορισμένες παρατηρήσεις νομοτεχνικής φύσεως. Κατ' αρχήν, στο άρθρο 1, στην παράγραφο 5, η τελευταία φράση λέει: "Η ανάθεση στην αρμόδια επιτροπή, ή υποεπιτροπή της." Το "της" δεν χρειάζεται νομίζω και ίσως και σε κάποιο άλλο σημείο να υπάρχει το ίδιο λάθος.
Επίσης, θα ήθελα να πω ότι στην παράγραφο 3 "οι ειδικές μόνιμες επιτροπές ή υποεπιτροπές τους μπορούν να διατυπώνουν γνώμη για τους προτεινόμενους διορισμούς σε ορισμένες θέσεις". Θα έλεγα έτσι όπως είναι διατυπωμένο, αφορά μόνο στους άνδρες, για τους "προτεινόμενους" και για να ακολουθήσω και τη σύσταση του κ. Ανδρεουλάκου για τη βελτίωση της θέσης των γυναικών να πούμε "για τα προτεινόμενα πρόσωπα προσδιορισμό".
Επίσης, στην αμέσως επόμενη φράση λείπει ένα "ν" στην λέξη "αναλογία" δηλαδή, "κατ' αναλογίαν". Noμίζω ότι πρέπει να προστεθεί τουλάχιστον χάριν ευφωνίας το "ν".
Στην προτελευταία σειρά της ίδιας παραγράφου πάλι θα πρέπει να αφαιρεθεί από τις λέξεις "της υποεπιτροπής της" το "της".
ΝΙΚΟΛΑΟΣ ΚΑΤΣΑΡΟΣ (Δ' Αντιπρόεδρος της Βουλής): Χρειάζεται...
ΦΟΙΒΟΣ ΙΩΑΝΝΙΔΗΣ: Καταλαβαίνω τι θέλει να πει, αλλά δεν χρειάζεται. 
Τα πορίσματα μείζονος σημασίας που υποβάλλονται στη Βουλή, είναι νομίζω μία ρύθμιση η οποία είναι σωστή, άλλωστε είχε ζητηθεί, γιατί είχε παρατηρηθεί ότι γίνονται πορίσματα τα οποία δεν είναι δυνατόν να συζητηθούν στη Βουλή. Επομένως είναι και αυτό μια σωστή ρύθμιση.
Δεν μου αρέσει η διατύπωση όπως έχει στην παράγραφο 2 που αναφέρεται στα θέματα των συζητήσεων προ ημερησίας διατάξεως. Δεν είναι σωστή η διατύπωση. Κατ' αρχήν εκεί που λέει "από τη δεύτερη σε δύναμη Κοινοβουλευτική Ομάδα της Αντιπολίτευσης το θέμα μιας συζήτησης...", από τη λέξη "μιας" λείπει το "ς" όπως επίσης και παρακάτω που λέει "και το θέμα μιας συζήτησης από την τέταρτη σε δύναμη κλπ.".
Παρακάτω λέει "... από τα 2/3 του αριθμού των Βουλευτών που υπάγονται κατά περίπτωση κλπ.". Η λέξη "υπάγονται" δεν μου αρέσει. Θα μπορούσε να λεχθεί "που συγκροτούν" ή "μελών της αντίστοιχης Κοινοβουλευτικής Ομάδας".
Είναι νομοτεχνική βέβαια η βελτίωση που κάνω. Επίσης στην προηγούμενη απ' αυτή παράγραφο υπάρχει μία σύγχυση στις καταλήξεις. 'Αλλες λέξεις καταλήγουν σε "έως" και άλλες σε "ης". 
Κύριε Πρόεδρε, είναι προς τη σωστή αναμφίβολα κατεύθυνση οι τροποποιήσεις που γίνονται και συνεπώς το ΠΑΣΟΚ τις υπερψηφίζει.
ΠΡΟΕΔΡΟΣ (Απόστολος Κακλαμάνης): Ο κ. Βουλγαράκης έχει το λόγο.
ΓΕΩΡΓΙΟΣ ΒΟΥΛΓΑΡΑΚΗΣ: Κύριε Πρόεδρε, συζητάμε σήμερα την πρότασή σας για τροποποίηση μερικών διατάξεων του Κανονισμού της Βουλής. Είναι γεγονός ότι τέτοιες τροποποιήσεις του Κανονισμού της Βουλής τα τελευταία χρόνια η Βουλή έχει κάνει αρκετές. Και επιτρέψτε μου να πω κατά την εκτίμησή μου, δεν ήταν πάντα ιδιαίτερα επιτυχείς. Υπήρξαν τροποποιήσεις οι οποίες δεν ήταν επιτυχείς και άλλες οι οποίες υπήρξαν επιτυχείς. Υπήρξαν διατάξεις οι οποίες εφαρμόστηκαν, δηλαδή άρθρα των διατάξεων αυτών έτυχαν χρήσης συναδέλφων Βουλευτών κατ' επανάληψη και άλλα που ψηφίστηκαν και παρόλα αυτά περιέπεσαν σε αχρηστία. 
Αυτό όμως είναι ένα γενικότερο θέμα το οποίο η Βουλή κάποια στιγμή φαντάζομαι ότι θα ακουμπήσει συζητώντας μια ευρύτερη τροποποίηση του Κανονισμού της, που θα κοιτάξει το κείμενο αυτό στο σύνολό του από το άρθρο 1 μέχρι το τελευταίο άρθρο.
Θεωρώ πάντως ότι είναι αναγκαίο να γίνει αυτό, διότι έτσι αφ'ενός μεν το Σώμα θα έχει μια πιο πλήρη και ουσιαστική εικόνα για το ρόλο, τη δράση και τη λειτουργία του και αφ'ετέρου θα έχουμε και εμείς τη δυνατότητα ως Βουλευτές αυτής της Βουλής να προσφέρουμε στις επόμενες Βουλές που θα ακολουθήσουν ένα πιο σύγχρονο πλαίσιο αναφοράς.
Εκμεταλλεύομαι όμως την ευκαιρία της σημερινής παρέμβασης, για να θίξω δύο ζητήματα που θεωρώ πολύ σημαντικά, αρκετά επίκαιρα. 'Ενα απ' αυτά το έθεσα στην Επιτροπή Οικονομικών της Βουλής κατά τη διάρκεια της συζήτησης του Απολογισμού, Ισολογισμού και του Προϋπολογισμού του Κράτους και ένα άλλο που με επιστολή είχα την ευκαιρία να σας αποστείλω.
 



  








Σελίδα 3199 
Κύριε Πρόεδρε, ο Προϋπολογισμός της Βουλής -προβλέπεται άλλωστε από τα κείμενα και του Κανονισμού και του Συντάγματος- μαζί με τον Απολογισμό και του επομένου έτους και τον Ισολογισμό συζητούνται συνολικά στη Διαρκή Επιτροπή Οικονομικών της Βουλής και στη συνέχεια, μαζί με τα αντίστοιχα πρακτικά, στην Ολομέλεια της Βουλής, βάσει των διατάξεων που προβλέπονται.
Αυτό πρακτικά σημαίνει ότι το βάρος δίδεται συνήθως στον Προϋπολογισμό της Βουλής, με αποτέλεσμα ο μεν Απολογισμός ουσία να μη συζητείται ποτέ -δεν μιλάμε για τον Ισολογισμό- ενώ αυτό και μόνο το γεγονός δημιουργεί σωρεία αμφισβητήσεων και ερωτηματικών για την ορθότητα της διαχειριστικής περιόδου από πλευράς Προϋπολογισμού και επιτεύξεως διαφόρων στόχων μακροοικονομικών και άλλων, ενώ επίσης δημιουργεί και σωρεία αντιπαραθέσεων μεταξύ των διαφόρων συναδέλφων που χειρίζονται τα οικονομικά ζητήματα, για το αν μπόρεσε να επιτευχθεί ο τάδε στόχος που προϋπολογίστηκε κλπ.
Θεωρώ, κύριε Πρόεδρε, ότι πρέπει κάποια στιγμή αυτά τα πράγματα να αντιμετωπίζονται από τη Βουλή μεμονωμένα. Δηλαδή θεωρώ ότι είναι ιδιαίτερα κρίσιμο να αποχωρισθεί ο Απολογισμός του Κράτους από τον Προϋπολογισμό του επόμενου διαχειστικού έτους του κράτους. Το λέγω αυτό διότι έτσι, αφ' ενός μεν θα αρθρούν οι όποιες αμφισβητήσεις ανακύπτουν -και γνωρίζετε εσείς καλύτερα από μένα, διότι θητεύετε διπλάσια χρόνια από αυτά τα οποία θητεύω εγώ στην Αίθουσα ότι πάντα γεννώνται τέτοιου είδους αμφισβητήσεις- αφ' ετέρου θα δίδεται στη Βουλή η δυνατότητα στους Βουλευτές να αξιολογούν πιο αποτελεσματικά και την κυβερνητική πολιτική σε επί μέρους ζητήματα, αλλά και σε γενικότερα, και φυσικά θα έχει ο πολίτης τη δυνατότητα να αξιολογεί τι εξ εκείνων, τα οποία του είχαν υποσχεθεί οι Υπουργοί, του πραγματοποιήθηκαν.
'Ερχομαι, αν μου επιτρέπετε, τώρα σε ένα δεύτερο θέμα. Αφορά την έκθεση την οποία υποβάλλει στην Εθνική Αντιπροσωπεία το Ελεγκτικό Συνέδριο. Βεβαίως αναγνωρίζω ότι έχετε μία γενικού τύπου διατύπωση στην παράγραφο 4 η οποία παραπέμπει τέτοιου είδους εκθέσεις και πορίσματα στη Διάσκεψη των Προέδρων, της οποίας η πλειοψηφίας αποφαίνεται περί του αν αυτά μπορούν να εισαχθούν προς συζήτηση κλπ.
Κύριε Πρόεδρε, νομίζω ότι δεν θα πρέπει η Βουλή να επιφυλάξει στον εαυτόν της το δικαίωμα αυτό, δικαίωμα το οποίο θα τελεί υπό την αίρεση της πλειψηφίας των Προέδρων, αλλά νομίζω αντιθέτως ότι θα πρέπει να ονοματισθούν ποιες εκ των πολλών εκθέσεων και πορισμάτων που έρχονται στη Βουλή θα πρέπει αναγκαστικά να συζητούνται στην Αίθουσα αυτή.
Συγκεκριμένα θεωρώ ότι η έκθεση του Ελεγκτικού Συνεδρίου μαζί με τη διαδήλωση -έτσι αποκαλείται το άλλο έγγραφο του Ελεγκτικού Συνεδρίου- και το συνοδευτικό αυτής πρακτικό πρέπει να συζητούνται αναλυτικά και σε Διαρκή Επιτροπή της Βουλής -μάλιστα εγώ θα έλεγα σε μεικτή επιτροπή, δηλαδή Επιτροπή και Οικονομικών και Δικαιοσύνης, διότι εκεί υπάγεται το Ελεγκτικό Συνέδριο, και την Επιτροπής Θεσμών, γιατί και αυτή έχει να παίξει καθοριστικό ρόλο στην ανάλυση της εκθέσεως- να συζητούνται -επαναλαμβάνω- σ' αυτές τις Διαρκείς Επιτροπές και μαζί με συγκεκριμένο πρακτικό να έρχεται στην Ολομέλεια και να αποφαίνεται η Ολομέλεια.
Το λέγω αυτό, κύριε Πρόεδρε, διότι ασφαλώς ο κοινωνικός προϋπολογισμός είναι ο σημαντικός. Και άλλες εκθέσεις έχουν βεβαίως τη σημασία τους. Αυτή όμως η έκθεση προβαίνει σε συγκεκριμένες αναφορές, περιπτωσιολογικές αναφορές. Σκοπός της εκθέσεως, δεν είναι μόνο να παρατηρήσει που έγινε τι, αλλά να επισημάνει και το πως θα αρθρούν αυτές οι παράνομες, αν υπάρχουν τέτοιου είδους πράξεις για το μέλλον.
Είναι λοιπόν μείζονος σημασίας, αφ' ενός διότι αναφέρεται στη διαχείριση των δημοσίων οικονομικών και των οικονομικών συγκεκριμένων οργανισμών κλπ., αλλά αφ' ετέρου διότι προβαίνει και σε παρατηρήσεις.
Συγκεκριμένα, κύριε Πρόεδρε και μ' αυτό τελειώνω έχω να προτείνω το εξής: Ο Απολογισμός και Ισολογισμός του Κράτους, η διαδήλωση και η ετήσια έκθεση του Ελεγκτικού Συνεδρίου υποβάλλονται στη Βουλή το πρώτο δεκαήμερο του μηνός Νοεμβρίου, διανέμονται στους Βουλευτάς και συζητούνται εντός του μηνός Νοεμβρίου σε κοινή συνεδρίαση των Διαρκών Επιτροπών, Οικονομικών, Θεσμών και Διαφάνειας, Δικαιοσύνης κλπ.
Δεύτερον, η συζήτηση στην Ολομέλεια της Βουλής γίνεται σε τρεις συνεχόμενες συνεδριάσεις προ της ενάρξεως της συζητήσεως του Προϋπολογισμού του επόμενου οικονομικού έτους, αφού προηγουμένως ορισθούν από τον Πρόεδρο της Βουλής οι γενικοί και ειδικοί εισηγητές.
Θεωρώ, κύριε Πρόεδρε -και με συγχωρείτε αν καταχράστηκα το χρόνο σας- ότι αυτό θα αποτελέσει....
ΠΡΟΕΔΡΟΣ (Απόστολος Κακλαμάνης): 'Εχετε χρόνο. Απλώς εγώ βάζω πέντε λεπτά, για να συμμαζεύουμε τη συζήτηση. Μπορείτε να μιλήσετε.
ΓΕΩΡΓΙΟΣ ΒΟΥΛΓΑΡΑΚΗΣ: Εγώ, όμως, άγχομαι όταν βλέπω...
ΠΡΟΕΔΡΟΣ (Απόστολος Κακλαμάνης): Μπορείτε να μιλήσετε.
ΓΕΩΡΓΙΟΣ ΒΟΥΛΓΑΡΑΚΗΣ: Θεωρώ ότι αυτού του είδους η αποδοχή εκ μέρους της Εθνικής Αντιπροσωπείας θα βοηθήσει ουσία την Εθνική Αντιπροσωπεία για το μέλλον και από την άλλη μεριά θα ανοίξει μία πόρτα, όπου πράγματι η Βουλή θα μπορέσει να αποδεχθεί και στο μέλλον άλλες ενδεχομένως παρόμοιες προτάσεις.
Σας ευχαριστώ πολύ.
ΠΡΟΕΔΡΟΣ (Απόστολος Κακλαμάνης): Ο κ. Καρακώστας έχει το λόγο.
ΙΩΑΝΝΗΣ ΚΑΡΑΚΩΣΤΑΣ: Κύριε Πρόεδρε, με την πρότασή σας εισηγείσθε στη Βουλή την τροποποίηση ορισμένων διατάξεων του Κανονισμού. Και αυτές είναι ελάχιστες απέναντι στις πολλές άλλες διατάξεις που χρειάζονταν τροποποίηση.
Κύριε Πρόεδρε, εγώ έχω τη γνώμη ότι θα έπρεπε να μας φέρετε στη Βουλή μια ολοκληρωμένη πρόταση ύστερα από επισταμένη μελέτη, ώστε να τροποποιείται εκ βάθρων και ουσιαστικά ο Κανονισμός. Εσείς βέβαια έχετε μακρά εμπειρία στο Κοινοβούλιο και γνωρίζετε περισσότερα. Παρά ταύτα όμως, η δική μου μικρή εμπειρία μου λέει ότι ο ισχύων Κανονισμός υποβαθμίζει το Κοινοβούλιο. Και θα σας πω μερικά στο σύντομο χρόνο που μου δίδεται.
Κύριε Πρόεδρε, η Βουλή νομοθετεί προ κενών εδράνων. Και το βλέπετε και τώρα στην παρούσα συζήτηση, αλλά και σε άλλες συζητήσεις που γίνονται στα νομοσχέδια. 'Εχουμε μπροστά μας τον εκπρόσωπο της Κυβέρνησης να εισηγείται τα νομοθετήματα, τους εκπροσώπους των πέντε σήμερα κομμάτων στη Βουλή και πολύ ελάχιστους Βουλευτές που θα δηλώσουν να μετέχουν στη συζήτηση του νομοσχεδίου.
Νομίζω ότι δεν είναι σωστή αυτή η λειτουργία. 'Ισως να χρειάζεται κατανομή του χρόνου στους Βουλευτές, γιατί σύμφωνα με το άρθρο 51 του Συντάγματος ο Βουλευτής εκπροσωπεί το λαό, o Boυλευτής εκπροσωπεί το έθνος. Θα πρέπει να δώσουμε ίσο χρόνο στους Βουλευτές ανεξάρτητα από τα κόμματα. Να μοιράσουμε το χρόνο στους Βουλευτές και όχι άλλοι να έχουν εικοσάλεπτα, άλλοι ημίωρα, άλλοι σαρανταπεντάλεπτα και εμείς οι άλλοι να έχουμε άλλοτε πέντε λεπτά και άλλοτε τρία λεπτά. Μέχρις ότου αρχίσει ο Βουλευτής να αναπτύσσει τις σκέψεις του, τελειώνει ο χρόνος. Και γι'αυτό παρατηρείται αυτό το φαινόμενο να μην υπάρχουν Βουλευτές στη Βουλή.
Επομένως θα πρέπει ο καινούριος Κανονισμός να ρυθμίζει το χρόνο ομιλίας των Βουλευτών.
'Ενα άλλο θέμα που πρέπει, κύριε Πρόεδρε, να ρυθμίσει ο Κανονισμός, είναι το ζήτημα λειτουργίας της Βουλής. Οι εργασίες της Βουλής, κύριε Πρόεδρε, πρέπει να γίνονται την ημέρα και όχι τις μεταμεσονύχτιες ή τις νυχτερινές ώρες. Αυτό πρέπει να αλλάξει. Δική μου άποψη είναι και πρέπει να το δείτε και εσείς.
Επίσης στις επίκαιρες ερωτήσεις θα πρέπει να δοθεί
 



  








Σελίδα 3200 
δευτερολογία στο Βουλευτή, όπως έχει ο Υπουργός, έστω ακόμα ένα δίλεπτο. Διότι με το να απαντά μόνο μια φορά, δεν μπορεί να τοποθετηθεί στην απάντηση του Υπουργού.
Ακόμη, οι επίκαιρες ερωτήσεις θα πρέπει να μοιράζονται ισότιμα στους Βουλευτές και όχι στα κόμματα. Διότι έχουμε το παράδοξο σήμερα οι Βουλευτές μερικών κομμάτων να έχουν το δικαίωμα να υποβάλλουν περισσότερες επίκαιρες ερωτήσεις, ενώ άλλοι Βουλευτές σπάνια να πάρουν μια ερώτηση στο μήνα ή και στους δύο μήνες. Και εδώ υπάρχει αδικία.
Oι συζητήσεις της Βουλής, κύριε Πρόεδρε -κάποτε το είπα και σε επίκαιρη ερώτησή μου- είναι απαίτηση του λαού, πρέπει να καλύπτονται τηλεοπτικά. Η Βουλή πρέπει να πάει στο σπίτι των Ελλήνων. Να ξέρει ο 'Ελληνας πολίτης ότι παρακολουθεί το Βουλευτή του, γιατί αλλιώς δεν μπορεί, δεν έχει άλλη δυνατότητα. Αν θέλει να ανοίξει την τηλεόρασή του, θα έχει πάντως την ευχέρεια να παρακολουθήσει το Βουλευτή του, οπότε, θα βλέπατε εδώ ότι θα έρχονταν περισσότεροι. Κοιτάξτε να δείτε, πέντε άνθρωποι είμαστε και συζητάμε ένα σπουδαίο νομοσχέδιο. Περνάνε από δω και άλλα νομοσχέδια σπουδαία και πόσοι είμαστε κάθε φορά; Ο λαός αυτά τα βλέπει απ'έξω και μας λέει: "τι κάνετε εκεί πέρα, δεν βλέπουμε να πηγαίνετε". Και ενώ ερχόμαστε και κουραζόμαστε και στις επιτροπές και σε άλλα θέματα, όμως δεν βλέπει ο κόσμος Βουλευτές. Προσέξτε, γιατί αυτό κλονίζει την εμπιστοσύνη του λαού στο δημοκρατικό μας πολίτευμα. Εγώ προτείνω να εκμεταλλευτείτε την εμπειρία που διαθέτετε και να σχηματίσετε μία επιτροπή μελέτης τροποποιήσεων του Κανονισμού στις ουσιαστικές του διαστάσεις και να το δούμε με το σημερινό πρίσμα, το πρίσμα του 2000. Γιατί όλες οι διατάξεις του Κανονισμού περίπου, βασικά είναι αποστεωμένες και θυμίζουν κοινοβούλια που λειτούργησαν πενήντα χρόνια πριν.
Ας το δούμε, λοιπόν, με το καινούριο πρίσμα. Αυτή είναι η άποψή μου. Σας είπα ότι εσείς έχετε μεγαλύτερη πείρα από μένα και δεν θέλω ποτέ να φανώ πιο γνωστικός από σας. Αλλά όμως η μικρή μου εμπειρία, και απ'ό,τι ακούω τον κόσμο έξω, είναι ότι μας ελέγχει ο λαός. Θέλει το Βουλευτή του να τον ακούει στη Βουλή, να βλέπει ότι μιλάει. Γιατί εγώ είμαι ένας από τους Βουλευτές που μίλησα πολλές φορές στη Βουλή, ενώ άλλοι συνάδελφοι δεν μίλησαν. Και παρά ταύτα, δεν ξέρει ο κόσμος και μου λέει: "δεν σας βλέπουμε, κύριε Καρακώστα, δεν μιλάτε". Πώς δεν μιλάω;
Είναι σημαντικά ζητήματα αυτά, για να αγαπήσει ο κόσμος εμάς και το θεσμό. Ο θεσμός του Βουλευτού είναι σημαντικότατος στη λειτουργία του πολιτεύματος. Τελειώνοντας, ψηφίζω τις προτεινόμενες διατάξεις.
Ευχαριστώ.
ΠΡΟΕΔΡΟΣ (Απόστολος Κακλαμάνης): Ο Αντιπρόεδρος κ. Νικόλαος Κατσαρός έχει το λόγο.
ΝΙΚΟΛΑΟΣ ΚΑΤΣΑΡΟΣ (Δ' Αντιπρόεδρος της Βουλής): Κύριε Πρόεδρε, κατ'αρχήν θα ήθελα να πω στον κ. Καρακώστα, ότι εάν κάποιος αδικείται από το σύστημα που επικρατεί στις επίκαιρες ερωτήσεις δεν είναι τα μικρά κόμματα. Είναι τα μεγάλα. Γιατί όταν οι εκατόν εξήντα δύο Βουλευτές έχουν το δικαίωμα, δύο εξ αυτών να μιλήσουν και από τους εκατόν οκτώ πάλι δύο και από τους εννιά ή δέκα οι δύο, καταλαβαίνετε ότι με μία απλή διαίρεση βγαίνει το συμπέρασμα ποιοι αδικούνται. Και δεν ξέρω, κύριε Πρόεδρε, αν αυτό είναι σύμφωνο με το πνεύμα του Συντάγματος και τη δημοκρατική αρχή της πλειοψηφίας. Γνωρίζετε ότι στον κοινοβουλευτικό έλεγχο κατανέμεται ο χρόνος των επερωτήσεων ανάλογα με τη δύναμη την οποία έχουν τα κόμματα και στην οργανωμένη συζήτηση, που είναι μία θεσμοθετημένη συζήτηση, πάλι η κατανομή του χρόνου γίνεται ανάλογα με τη δύναμη σε Βουλευτές που έχει το κάθε κόμμα. Είναι ένα θέμα το οποίο πρέπει να ερευνηθεί, γιατί δεν υπάρχει καμιά εξήγηση για να δικαιολογηθεί η διαφοροποίηση που ισχύει για τις ερωτήσεις.
'Ενα δεύτερο θέμα το οποίο θέλω να θέσω. Κύριε Πρόεδρε, ξέρετε ότι στη Διάσκεψη των Προέδρων, ως προς την ερμηνεία του άρθρου 14 του Κανονισμού της Βουλής, υπάρχει διάσπαση απόψεων μεταξύ της Πλειοψηφίας και των κομμάτων της Μειοψηφίας. Πιστεύω, κύριε Πρόεδρε, ότι η ερμηνεία η οποία δίδεται στο άρθρο 14 είχε σαν αποτέλεσμα μέχρι τώρα να καταργηθούν όλες σχεδόν οι διαδικασίες που ορίζονται από τον Κανονισμό της Βουλής, δηλαδή οι διαδικασίες ψήφισης νόμων, ήτοι η επείγουσα διαδικασία, η κατεπείγουσα διαδικασία, η τακτική διαδικασία και έχουμε μόνο μια διαδικασία, τη διαδικασία της οργανωμένης συζήτησης, όπως τροποποιείται με απόφαση της Ολομέλειας της Βουλής.
Κύριε Πρόεδρε, υποστηρίζεται -και γνωρίζετε τις απόψεις μου- ότι όταν το άρθρο 14 λέει ότι η Διάσκεψη των Προέδρων καθορίζει τη διαδικασία και τη διάρκεια των συζητήσεων των σχεδίων νόμων ή προτάσεων νόμων, ο ορισμός της διάρκειας μπορεί να είναι και αόριστος, να υπάρχει και η αόριστη διάρκεια. Η έννοια της αόριστης διάρκειας είναι γνωστή στο νόμο. Επομένως πρέπει, σε ορισμένες περιπτώσεις, όταν κάποια νομοσχέδια απαιτούν πάρα πολύ χρόνο και δεν μπορεί εκ των προτέρων να καθοριστεί ο χρόνος, γιατί εξαρτάται καμιά φορά και από το ενδιαφέρον το οποίο παρουσιάζουν ή από το ενδιαφέρον το οποίο θα επιδειχθεί και θα εκδηλωθεί μέσα στη Βουλή, η Διάσκεψη των Προέδρων να δικαιούται να ορίσει ακόμη και αόριστο χρόνο διάρκειας της συζήτησης, όσο διαρκέσει.'Οταν μάλιστα το ίδιο το Σύνταγμα και ο Κανονισμός δίνουν το δικαίωμα στη Βουλή, όταν εξαντληθεί προφανώς το θέμα, να περιορίσει το χρόνο και να θεωρήσει ότι η συζήτηση επί της αρχής έχει λήξει αυτό διευκολύνει τα πράγματα.
Κύριε Πρόεδρε, θα ήθελα επίσης να επισημάνω και το εξής, στο οποίο βρισκόμαστε μπροστά και σε κάποια, θα την έλεγα, συνταγματική αταξία. Γιατί το άρθρο 107, όταν η Διάσκεψη των Προέδρων αποφασίσει την οργανωμένη συζήτηση και το χρόνο, δίνει το δικαίωμα, αν υποβάλουν αντιρρήσεις είκοσι Βουλευτές, η Βουλή να αποφασίσει ότι δεν θα ακολουθηθεί η οργανωμένη συζήτηση, αλλά κάποια άλλη. Δεν έχει δικαίωμα όμως η Ολομέλεια να ανατρέψει την απόφαση της Διάσκεψης των Προέδρων ως προς τη διάρκεια του χρόνου. Είναι το άρθρο 107 παράγραφος 4 του Κανονισμού της Βουλής. Μπορεί δηλαδή να μη γίνει οργανωμένη συζήτηση με απόφαση της Ολομέλειας, αλλά να τελειώσει η συζήτηση εντός του χρόνου τον οποίο αποφάσισε η Διάσκεψη των Προέδρων. Νομίζω ότι δεν πρέπει να δεχθούμε ότι η Ολομέλεια δεν δικαιούται να ανατρέψει την απόφαση της Διάσκεψης των Προέδρων και σε αυτό ακόμη το σημείο. Εδώ οπωσδήποτε υπάρχει συνταγματική αταξία. Πρέπει να το δείτε. Γιατί πολλά πράγματα θα διορθώνονταν στην περίπτωση που μπορούσε η Ολομέλεια να τροποποιήσει και το χρόνο διάρκειας των συζητήσεων.
'Ενα άλλο θέμα το οποίο τέθηκε από άλλους συναδέλφους, αλλά και στο οποίο αναφέρθηκε και ο κ. Βουλγαράκης, είναι το εξής. Κύριε Πρόεδρε, πιστεύω ότι ο Κανονισμός της Βουλής δεν συμφωνεί με το άρθρο 79 του Συντάγματος, το οποίο αναφέρεται στον τρόπο ψήφισης του Προϋπολογισμού του Κράτους και κύρωσης του Απολογισμού του Κράτους και του Γενικού Ισολογισμού. Και δεν συμφωνεί για τον εξής λόγο. Γιατί ενώ η παράγραφος 7 του άρθρου 79 καθορίζει τη διαδικασία με την οποία ψηφίζεται ο Απολογισμός και ο Γενικός Ισολογισμός, δεν αναφέρονται οι αυτές διατάξεις στην ψήφιση του Προϋπολογισμού. Συγκεκριμένα, για τον Απολογισμό, όταν κατατεθεί, θα πρέπει οπωσδήποτε να συγκροτηθεί ειδική επιτροπή εκ Βουλευτών, ορίζει το άρθρο 79 παράγραφος 7; Πράγμα το οποίο δεν αναφέρει στον Προϋπολογισμό. Ψηφίζεται όπως ορίζει ο Κανονισμός της Βουλής. Εκεί δεν ομιλεί για ειδική επιτροπή από Βουλευτές. 'Ερχεται ο Κανονισμός στα άρθρα 121 και 122 και ορίζει ότι συζητούνται συγχρόνως και ο Προϋπολογισμός και ο Απολογισμός και ο Γενικός Ισολογισμός. Και παραπέμπεται η συζήτηση στη Διαρκή Επιτροπή Οικονομικών Υποθέσεων και του Γενικού Ισολογισμού και του Απολογισμού, αλλά και του Προϋπολογισμού.
Η ειδική επιτροπή, την οποία προβλέπει το άρθρο 79 για τον Προϋπολογισμό και το ενικό σολογισμό, δεν συγκροτείται και συγχρόνως η ιδία επιτροπή η Διαρκής Επιτροπή Οικονομικών Υποθέσεων συζητούν και τα δύο. Είμαστε οπωσδήποτε σε κάποια αταξία. Επισημάνθηκε από άλλους συναδέλφους και νομίζω ότι πρέπει να το λάβει υπόψη και το Προεδρείο και σε μία μεταγενέστερη τροποποίηση του Κανονισμού της
 



  








Σελίδα 3201 
Βουλής αυτό οπωσδήποτε να αντιμετωπιστεί.
Δεν νομίζω δε, ότι είναι θέμα συνταγματικής ρύθμισης. Το "συγχρόνως" προσετέθη από τον Κανονισμό. Δεν περιέχεται στο Σύνταγμα, στο άρθρο 79, για να απαιτεί τη συνταγματική τροποποίηση αυτό το σημείο και να καταστεί δυνατός αυτός ο διαχωρισμός. Για το ότι δε, πρέπει ο Απολογισμός να συζητείται ξεχωριστά από τον Προϋπολογισμό, δεν νομίζω ότι πρέπει να υπάρξει δεύτερη γνώμη. 'Ισως σε μερικές περιπτώσεις η συζήτηση για τον Απολογισμό και το Γενικό Ισολογισμό είναι σοβαρότερη και εκείνης ακόμα του Προϋπολογισμού. Είναι ο έλεγχος ο οποίος πρέπει να γίνεται σε εκείνα τα οποία έχουν ήδη γίνει.
Εδώ ανακύπτει και το άλλο θέμα. Επειδή ουσιαστικά έχει καταργηθεί η συζήτηση για τον Απολογισμό, τουλάχιστον να γίνει δεκτή η άποψη να είναι υποχρεωτική και όχι δυνητική για την Κυβέρνηση η συζήτηση της έκθεσης του Γενικού Λογιστηρίου του Κράτους, διότι κατά κάποιον τρόπο έτσι έμμεσα τουλάχιστον θα υπεισέλθουν οι Βουλευτές στην εξέταση και του Απολογισμού μέσα από τις σελίδες της έκθεσης.
Εκτός από αυτά τα δύο θέματα, θα ήθελα να αναφερθώ και στην Επιτροπή Ορθοδοξίας, κύριε Πρόεδρε, όπου υπάρχει πρόβλημα. Θα πρέπει να γίνει ειδική μόνιμη επιτροπή, όπως είναι η Επιτροπή Αποδήμου Ελληνισμού, Θεσμών και Διαφάνειας και Αποτίμησης Τεχνολογίας. 'Εχω λάβει μέρος σε συνέδρια, στα οποία μετείχε και αυτή η επιτροπή αλλά και η Πανευρωπαϊκή Συνέλευση Ορθοδοξίας. Το έργο που μπορεί να επιτελέσει είναι πάρα πολύ μεγάλο. 'Ισως βαρύνουν και εμάς, τα μέλη της επιτροπής, πολλές ευθύνες για το ότι δεν παρουσιάσαμε σε όλη του την έκταση το έργο που μπορεί να γίνει και ίσως δεν επιδείξαμε και εμείς εκείνο το ενδιαφέρον που θα έπρεπε να επιδειχθεί.
Αν σκεφθείτε, κύριε Πρόεδρε, ότι μέλη της Πανευρωπαϊκής Συνέλευσης Ορθοδόξων Βουλευτών είναι περίπου δύο χιλιάδες Ορθόδοξοι Βουλευτές είκοσι χωρών περίπου και ότι όλοι αυτοί μετέχουν σε κοινοβούλια χωρών, οι οποίες αριθμούν περίπου τριακόσια εκατομμύρια Ορθοδόξων κατοίκων, καταλαβαίνετε πόσο σημαντικός είναι ο συντονισμός των Ορθοδόξων Βουλευτών μέσα στα κοινοβούλιά τους, αλλά και στα διεθνή όργανα εις τρόπον ώστε το ορθόδοξο πνεύμα να μπορέσει να περάσει και στο καινούριο ευρωπαϊκό γίγνεσθαι.
Κύριε Πρόεδρε, η Ορθόδοξη Εκκλησία έχει να δώσει πάρα πολλά με τις αρχές της και με τα πιστεύω της στη νέα Ευρώπη που δημιουργείται και νομίζω ότι θα συμβάλλει πάρα πολύ, αν η Επιτροπή Ορθοδοξίας γίνει ειδική μόνιμη επιτροπή και αν οργανωθεί καλύτερα και βεβαίως, αν καταλληλότεροι ίσως άνθρωποι και από μας, που είμαστε τώρα, αναλάβουν να προωθήσουν περαιτέρω το έργο της. Ευχαριστώ.
ΠΡΟΕΔΡΟΣ (Απόστολος Κακλαμάνης): Ο κ. Ροκόφυλλος έχει το λόγο.
ΧΡΗΣΤΟΣ ΡΟΚΟΦΥΛΛΟΣ: Κύριε Πρόεδρε, οι διατάξεις, που εισηγείσθε και εσείς και η Επιτροπή Κανονισμού της Βουλής για να ψηφίσουμε, είναι κατά τη γνώμη μου και τόσο αναγκαίες και χρήσιμες, ώστε δεν είναι καθόλου τυχαίο ότι όλα τα κόμματα και όλοι οι ομιλητές συμφώνησαν στο να τις ψηφίσουμε, με μία μικρή επιφύλαξη του κ. Κόρακα από πλευράς ΚΚΕ, για μία επί μέρους διάταξη.
Με την έννοια αυτή είχα αποφασίσει να μη μιλήσω. 'Ομως, φαίνεται πως, όταν έρχονται στη Βουλή διατάξεις που απηχούν τις απόψεις όλων και μας βρίσκουν σύμφωνους, αναπτύσσεται κάποια δραστηριότητα προς ανάδειξη ή ανακάλυψη, ή και εφεύρεση διαφωνιών εντελώς τεχνητού χαρακτήρα και η διατύπωση κάποιων εξεζητημένων απόψεων. Τέτοιες άκουσα σήμερα και γι' αυτό κυρίως παίρνω το λόγο. Η μία άποψη είναι αυτή που εκφράστηκε από αρκετούς συναδέλφους, θα έλεγα δε συστηματικότερα και εμφαντικότερα από το συνάδελφο της Νέας Δημοκρατίας, τον καθηγητή κ. Προκόπη Παυλόπουλο. Τι λέει αυτή η άποψη; 'Οτι ορθώς έρχεται η διάταξη του άρθρου 6, που προβλέπει πού να παραπέμπονται, σε ποιες επιτροπές, της Βουλής και με ποια διαδικασία να γίνεται η έκφραση γνώμης για διάφορα πρόσωπα, τα οποία έχουν επιλεγεί από την Κυβέρνηση, για να λάβουν κάποια αξιώματα, όταν όμως προβλέπει ότι πρέπει να προηγηθεί η έκφραση γνώμης της Βουλής.
Παρακολουθήσαμε ωστόσο μία προσπάθεια να αντιπαρατεθεί από τη μια μεριά η Βουλή με την αυτοτέλειά της και την αυτονομία της και από την άλλη ο νομοθέτης, ο οποίος έρχεται κατά τρόπο "καταδικαστέο" και "ανώμαλο" -είναι οι εκφράσεις του αγαπητού και διακεκριμένου συναδέλφου κ. Παυλόπουλου, αλλά και άλλων που είχαν προηγηθεί- να ρυθμίσει θέματα, τα οποία ανάγονται στην αρμοδιότητα της Βουλής. Ουδέν τούτου ανακριβέστερο κατά τη γνώμη μου.
Πρώτα πρώτα η Βουλή και η νομοθετική εξουσία κατά το κύριο μέρος ταυτίζονται. Εμείς αποφασίζουμε και ως νομοθετική εξουσία, εμείς αποφασίζουμε και όταν καταρτίζουμε ή τροποποιούμε τον Κανονισμό της Βουλής. Εμείς οι ίδιοι! Και επομένως αυτός ο διχασμός όζει βυζαντινισμού.
Δεύτερον, αν ο νομοθέτης -τιμώντας ακριβώς τη Βουλή και αποδίδοντας μεγάλη σημασία στην έκφραση γνώμης των Βουλευτών, είτε της Ολομέλειας είτε συνήθως κάποιας από τις επιτροπές- αποφασίσει ότι χρειάζεται κάτι τέτοιο, δεν καταλαβαίνω γιατί εμείς δεν έχουμε την υποχρέωση να τροποποιήσουμε ταχύτατα τον Κανονισμό της εσωτερικής λειτουργίας του Σώματος της Βουλής, έτσι ώστε να τιμήσουμε αυτήν την επιλογή, αυτήν την απόφαση του νομοθέτη, στο κάτω κάτω της γραφής τη δική μας απόφαση εξάλλου είναι αναμφισβήτητο οτι ο νόμος είναι υποχρεωτικός για όλους. Επομένως και για τη Βουλή, η οποία και να για λόγους στοιχειώδους συνέπειας προς τις δικές της αποφάσεις και για λόγους φιλονομίας, οφείλει συμμορφούμενος στο νόμο να συμβάλει στην εφαρμογή του.
Από πού κι ως πού, είναι δήθεν καταδικαστέα η ανώμαλη, τάχα η προαναφερθείσα ενέργεια του νομοθέτη; Εκτός κι αν πρέπει εφεύρουμε φανταστικούς εχθρούς εναντίον του Νομοθετικού Σώματος της Βουλής και της αυτονομίας της (!) να μπορέσουμε να το υπερασπιστούμε καλύτερα και αποτελεσματικότερα ή μάλλον να εμφανιστούμε ως τέτοιοι υπερασπιστές.
Δεν νομίζω ότι μπορεί με κανέναν τρόπο να σταθεί αυτός ο διχασμός μεταξύ της Βουλής που νομοθετεί από τη μια μεριά και της Βουλής που οριοθετεί και κανονίζει τον τρόπο λειτουργίας της ως Σώματος αφ' ετέρου.
Πραγματικά, νομίζω ότι ξεπερνάμε εκεί τα όρια.
Υπάρχει και μία δεύτερη θεωρία, η οποία αναπτύχθηκε νομίζω στο ίδιο πνεύμα, εφεύρεσης διαφοροποιήσεων και προβολής τεχνητών αντιρρήσεων. Είναι αυτό που είπε ο επίσης αγαπητός και διακεκριμένος συνάδελφος κ. Φώτης Κουβέλης για κυβερνώσα Βουλή. Μα, επιτέλους, δεν είναι κυβερνώσα η Βουλή κατά το Σύνταγμά μας! Πώς να το κάνουμε; Κι όχι μόνο δεν είναι κυβερώσα, αλλά κατά τους πολιτικούς επιστήμονες όλων των προηγμένων χωρών η κυβερνώσα Βουλή, ή η διάθεση για ανάδειξη της Βουλής ως κυβερνώσας, συνδέεται με παρωχημένες πρακτικές ενός παρελθόντος που οδήγησε μάλλον στην -δεν θα έλεγα καταρράκωση- αποδυνάμωση και υποβάθμιση του κύρους του Κοινοβουλίου και μάλιστα στην κακή λειτουργία του πολιτεύματος, παντού όπου εφαρμόστηκε. Παραδείγματος χάρη, στην τρίτη γαλλική δημοκρατία ή στην τέταρτη γαλλική δημοκρατία και ακόμη σε ένα βαθμό και στην ιταλική δημοκρατία, αντέδρασαν οι λαοί και της Γαλλίας και της Ιταλίας σ' αυτήν την προσπάθεια υπερδιόγκωσης των αρμοδιοτήτων της Βουλής.
Στο ίδιο πλαίσιο εντάσσεται και αυτό που είπε ο εξίσου διακεκριμένος και αγαπητός σε μένα παρά τις διαφωνίες μας κ. Στρατής Κόρακας. Μίλησε για μια ακραία εκδήλωση κυβερνώσας Βουλής, να μην μπορεί η Κυβέρνηση ούτε καν να διαπραγματευτεί την κατάρτιση μίας διεθνούς σύμβασης με άλλα κράτη, αν προηγουμένως δεν έχει συγκαλέσει την αρμόδια επιτροπή της Βουλής, να της πει τη γνώμη της, να εκθέσει τις διαπραγματευτικές της θέσεις και να πάρει την έγκρισή της.
ΣΤΡΑΤΗΣ ΚΟΡΑΚΑΣ: Δεν είπα να πάρει την έγκρισή της,
 



  








Σελίδα 3202 
αλλά τη γνώμη της.
ΧΡΗΣΤΟΣ ΡΟΚΟΦΥΛΛΟΣ: Μπορούμε να το διαγράψουμε. Πάντως, δεν σας διέκοψα εγώ. Ο Κοινοβουλευτικός μας Εκπρόσωπος σας είπε, και πολύ σωστά, ότι μια παρεμβολή της Επιτροπής της Βουλής στις διαπραγματεύσεις είναι μη χρήσιμη. Εγώ θα προσθέσω πως είναι και εξαιρετικά επικίνδυνη και μπορεί να αποβεί ιδιαίτερα ζημιογόνα για τα εθνικά συμφέροντα. Κι αυτό γιατί, αν ο απέναντι διαπραγματεύεται με την ελληνική Κυβέρνηση, γνωρίζοντας καλά ποιες είναι οι διαπραγματευτικές μας θέσεις και μέχρι πού μπορούμε να φθάσουμε και τι δεν δικαιούμαστε να κάνουμε, τότε να είστε βέβαιος ότι έχει ένα εκπληκτικό διαπραγματευτικό πλεονέκτημα, ενώ ο δικός μας θα βρίσκεται κυριολεκτικά αγκυλωμένους με δεσμά, που μόνοι μας θα έχουμε θέσει προκαταβολικά.
Τα λέω αυτά σαν παράδειγμα, για να σημειώσω ότι έχει όρια η διόγκωση των αρμοδιοτήτων της Βουλής και η κυβερνώσα Βουλή είναι ένα πάρα πολύ κακό παράδειγμα, ακραία εκδήλωση της οποίας ήταν και η αξίωση ώστε να παρεμβαλόμαστε παντού.
Αντίθετα, υπάρχουν πράγματα που θα μπορούσαμε να κάνουμε ως Βουλή, όπως να ξαναφέρουμε π.χ. την ένσταση απαρτίας.
Το τόνισε ο κ. Καρακώστας και είχε δίκιο, γιατί το να ψηφίζουμε νομοσχέδια μόνο καμιά φορά πέντε, δέκα, ή δεκαπέντε Βουλευτές, είναι κάτι μη ομαλό. Γεγονός πάντως είναι ότι εδώ και αρκετά χρόνια έχει καταργηθεί η ένσταση απαρτίας. Αν υπήρχε, πάρα πολλά πράγματα θα διορθώνονταν, γιατί θα αναγκαζόμαστε να είμαστε εδώ, αν θέλαμε να ψηφίζονται τα νομοσχέδιά μας. Τώρα πρέπει να περιμένουμε πότε θα υποβληθεί αίτηση ονομαστικής ψηφοφορίας για να υπάρξει κάποια απαρτία.
Δεύτερο και σπουδαιότερο είναι ότι πρέπει σε συνδυασμό με την Αναθεώρηση του Συντάγματος να προβλεφθεί ότι ο προϋπολογισμός, που είναι πράγματι μια πολύ σημαντική λειτουργία της Βουλής, ίσως η σημαντικότερη από τότε που υπάρχουν Κοινοβουλευτικά Σώματα μέχρι σήμερα, δεν μπορεί να γίνεται in globo όπως γίνεται σε μάς και δεν πρέπει. Υπάρχουν πρακτικές σε άλλα κοινοβούλια που επιτρέπουν την αναλυτική ανά Υπουργείο συζήτηση, ακόμη και την αλλαγή κονδυλίων με απόφαση της Βουλής στο πλαίσιο του ίδιου Υπουργείου και χωρίς διατάραξη του συνολικού αθροίσματος εσόδων και δαπανών, έτσι ώστε η Βουλή να έχει την εντύπωση ότι δεν έρχεται απλώς να επικυρώσει κάτι που έχει αποφασιστεί, αλλά μπορεί να μεταβάλει ή να μεταφέρει κάποια κονδύλια από εδώ και από εκεί.
Αυτό θα άξιζε τον κόπο, αλλά προϋποθέτει και συνταγματική αναθεώρηση, που άλλωστε προχωράει αυτές τις μέρες και νομίζω με ικανοποιητικούς ρυθμούς.
Σας ευχαριστώ.
ΠΡΟΕΔΡΟΣ (Απόστολος Κακλαμάνης): Ο κ.Σιούφας έχει το λόγο.
ΔΗΜΗΤΡΙΟΣ ΣΙΟΥΦΑΣ: Κύριε Πρόεδρε, θα μιλήσω μετά τη δική σας τοποθέτηση. Τις απόψεις τις γνωρίζετε και εγγράφως και από τον εισηγητή μας. 'Ομως θέλω να κάνω για μισό λεπτό μια παρέμβαση. Η θεωρία που ανέπτυξε πριν από λίγο ο εκλεκτός συνάδελφος και έγκριτος νομομαθής, ο κ.Ροκόφυλλος, είναι επικίνδυνη για την ίδια τη δημοκρατία και για τον κοινοβουλευτισμό.
Με λίγα λόγια μας είπε ότι δεν χρειάζεται ο Κανονισμός της Βουλής, γιατί όταν έχει νομοθετική πρωτοβουλία η Κυβέρνηση, ως νομοθετούσα η Βουλή να ρυθμίζει τα πάντα και συνεπώς δεν χρειάζεται ο Κανονισμός. Ελπίζω πως δεν υπάρχουν πολλοί που να συμμερίζονται σ'αυτήν την Αίθουσα αυτήν την άποψη, που είναι λίαν επικίνδυνη.
ΠΡΟΕΔΡΟΣ (Απόστολος Κακλαμάνης): Παρακαλώ, να λάβετε το λόγο τώρα, κύριε Σιούφα, να ακούσω τις απόψεις σας, γιατί άλλο η αλληλογραφία που ανταλλάσσουμε και άλλο η συζήτηση εδώ πέρα. Θα σας απαντήσω στη συνέχεια και κάποτε να κλείσουμε την κουβέντα.
ΔΗΜΗΤΡΙΟΣ ΣΙΟΥΦΑΣ: Πολύ ευχαρίστως, κύριε Πρόεδρε.
Κύριοι συνάδελφοι, η Νέα Δημοκρατία και ο ομιλών θεωρούν τη σημερινή συνεδρίαση ιδιαίτερης σημασίας, γιατί με αφορμή ορισμένες τροποποιήσεις που γίνονται στον Κανονισμό του Σώματος με πρωτοβουλία του Προέδρου της είναι μια σημαντική ευκαιρία να τεθούν και άλλα σημαντικά ζητήματα, που σχετίζονται με την ευρύτερη συμμετοχή του Κοινοβουλίου στα δρώμενα της κοινωνίας και της πολιτικής, πράγμα που θα συνέβαλε αποφασιστικά όχι μόνο στην παρακολούθηση του ρυθμού της κοινωνίας και των συμβαινόντων, αλλά στην ίδια την παρέμβαση του Κοινοβουλίου σε τέτοια μεγάλα ζητήματα.
Θα ξεκινήσω, κύριε Πρόεδρε, από την πρώτη παρατήρηση, ότι ψηφίστηκαν εννέα νόμοι που ρυθμίζουν ζητήματα από το 1995 και μετά, όπου χρειάζεται τροποποίηση του Κανονισμού της Βουλής και παραμένουν ανενεργείς σημαντικές διατάξεις, που μπορεί να έχουν οδηγήσει ή να οδηγούν σε αποδυνάμωση των ρυθμίσεων που ψηφίστηκαν από τη Βουλή μας. 'Οπως, παραδείγματος χάριν, ο θεσμός του συνηγόρου του πολίτη, που δεν μπορεί να προχωρήσει και να υλοποιηθεί εδώ σχεδόν και ένα χρόνο, εξαιτίας του γεγονότος ότι ο Κανονισμός της Βουλής δεν έχει τη ρύθμιση την οποία επέβαλε ο νομοθέτης. Αυτό είναι το ένα θέμα.
Το δεύτερο θέμα, κύριε Πρόεδρε, είναι ότι η Βουλή ύστερα από αποφάσεις της καταλήγει σε ομόφωνα πορίσματα. Τέτοια είναι αρκετά, στα οποία έχουμε καταλήξει τα τελευταία χρόνια και τα οποία, ενώ τα περισσότερα εξ αυτών είναι ομόφωνα, οι κυβερνήσεις ή τα αγνούν ή δεν τα λαμβάνουν υπόψη τους ή τα βάζουν σε κάποια συρτάρια. Ποιος είναι ο λόγος, εν τοιαύτη περιπτώσει, κύριε Πρόεδρε, να κατατρίβονται οι συνάδελφοι Βουλευτές, να καταθέτουν πορίσματα και αυτά να αγνοούνται;
'Εχω την αίσθηση -δεν είναι βεβαίως της παρούσης συνεδρίασης να αντιμετωπισθεί αυτό το θέμα, άλλωστε το γνωρίζετε ότι έχω υποβάλει και σχετική ερώτηση προς τον Πρόεδρο της Κυβέρνησης για αυτού του είδους τα ζητήματα- ότι πρέπει κάποτε να απασχολήσει το Σώμα, διότι αλλιώς φτιάχνουμε χαρτιά, καταλήγουμε σε πορίσματα, τα οποία μπαίνουν σε κάποια συρτάρια και συνεπώς άδικος ο κόπος. Και δεν είναι δυνατόν να μη μας αποσχολήσει, όταν όλα αυτά γίνονται μόνο για να πληρωθεί ένας τύπος και όχι η ουσία. Και είναι φανερό, ότι και σωστή δουλειά γίνεται και σωστή μελέτη γίνεται, που θα μπορούσε να βοηθήσει τις κυβερνήσεις, ώστε οι νομοθετικές παρεμβάσεις ή άλλες πολιτικές παρεμβάσεις τις οποίες κάνουμε, πράγματι να αντλούν ρυθμίσεις και λύσεις μέσα από τα πορίσματα των διακομματικών επιτροπών της Βουλής.
Είχα επίσης την ευκαιρία να επισημάνω ότι πολλές φορές αυτές οι διακομματικές επιτροπές καταλήγουν να αποδυναμώνουν το ίδιο το κύρος του Κοινοβουλίου, διότι συνιστώνται σε μία στιγμή που ένα θέμα βρίσκεται σε μία έξαρση, ενδεχομένως για να καλμάρουν και τα πνεύματα, συνεδριάζουν ορισμένες φορές και στη συνέχεια ξεχνιέται. 'Οπως έγινε με την επιτροπή που συνεστήθη για τις αγροτικές κινητοποιήσεις, η οποία είχε να συνεδριάσει από το Μάϊο μήνα και ήλθαμε πριν από λίγες ημέρες με αίτημα του προέδρου της για να δοθεί η παράταση άλλων τριών μηνών, διότι προφανώς ορισμένοι διαισθάνθηκαν ότι ενδεχομένως να έχουμε πάλι αγροτικές κινητοποιήσεις, να ξαναζητούνται παρεμβάσεις από την πολιτεία και από τη Βουλή και να ξαναπαρεπεμφθεί το θέμα, να ξαναμαλακώσουν, να καλμάρουν τα πράγματα μετά από τρεις μήνες, για να δούμε τι θα γίνει, να ξαναβγεί πάλι ένα πόρισμα, το οποίο να μπει σε κάποιο συρτάρι και να φεύγουμε όλοι με την αίσθηση και την ικανοποίηση ότι πράττουμε το χρέος μας. Δεν είναι όμως έτσι.
Απευθύνομαι προς εσάς και για έναν απλούστατο λόγο, κύριε Πρόεδρε, διότι οι περισσότερες από τις παρεμβάσεις, τις οποίες έχετε κάνει τα τελευταία χρόνια σε ό,τι αφορά τον Κανονισμό της Βουλής, ήταν επιτυχέστατες. Και σας ανήκουν και συγχαρτήρια. Και αναφέρομαι στη σύσταση των ειδικών Διαρκών Επιτροπών, όπου εδώ η ιδέα σας για να συσταθούν αυτές οι επιτροπές -και αναφέρομαι και στην Επιτροπή του Αποδήμου Ελληνισμού και στην Επιτροπή Θεσμών και Διαφάνειας- λειτουργούν και παράγουν έργο. Και έχει παρουσία,
 



  








Σελίδα 3203 
είναι ενεργός η ανάμειξη της Βουλής στα δρώμενα, στην κοινωνία και στην πολιτική. Και στα πλαίσια ακριβώς αυτής της επιτυχούς ρύθμισης, που σας ανήκουν όλα τα εύσημα, ήλθαμε και σας ζητήσαμε τρία πράγματα, κύριε Πρόεδρε.
Πρώτον, να γίνει ειδική μόνιμη επιτροπή για τα ναρκωτικά. Γιατί το λέμε αυτό, κύριε Πρόεδρε; Είναι μόνιμη πληγή της κοινωνίας η υπόθεση των ναρκωτικών. Την προηγούμενη φορά, στην προηγούμενη Βουλή, συστήθηκε μία επιτροπή για τα ναρκωτικά, όταν τα Μέσα Μαζικής Ενημέρωσης είχαν δημιουργήσει τεράστιο θέμα με τους αλλεπάλληλους θανάτους νέων ανθρώπων. Συνήλθε έξι φορές σε δύο συνόδους και έκτοκτε ουδέν. 
Τώρα, πριν από λίγο καιρό που είχαμε πάλι μια έξαρση, συγκινήθηκε ο Πρωθυπουργός, συγκινήθηκε το Υπουργικό Συμβούλιο, ο Πρωθυπουργός κάλεσε ειδικούς στο Μέγαρο Μαξίμου και το αποτέλεσμα ήταν να ξανασυσταθεί μία επιτροπή, η οποία θα κάνει ένα χρόνο, ενάμισι, δύο χρόνια, για να καταλήξει σε ένα πόρισμα, για να πάει πάλι σε κάποια χαρτιά.
Τι σας λέει η Νέα Δημοκρατία; Είναι καίριο, σημαντικό, πρώτης προτεραιότητος θέμα. Ειδική μόνιμη επιτροπή να παρακολουθεί συστηματικά το μέγα αυτόν κίνδυνο, να προτείνει στην Εθνική Αντιπροσωπεία και στην Κυβέρνηση, μέτρα συγκεκριμένα και συνεπώς να δείχνει η Εθνική Αντιπροσωπεία ότι παρακολουθεί το σφυγμό, τον παλμό της ζωής, τα δρώμενα μέσα στην κοινωνία, ναρκωτικά και AIDS, τους μεγάλους κινδύνους.
Και το τρίτο θέμα, κύριε Πρόεδρε, είναι το θέμα το οποίο σας έχει τεθεί απ' όλες τις γυναίκες συναδέλφους και λυπάμαι που δεν είναι καμία σήμερα εδώ για να υποστηρίξει αυτή την πρόταση. 'Οπως και από τον Πρόεδρο της Νέας Δημοκρατίας, τον κ. Καραμανλή, έχετε πάρει μία επιστολή, που σας ζητάει να γίνει και στο ελληνικό Κοινοβούλιο -διότι είναι το μόνο κοινοβούλιο από τα ευρωπαϊκά κοινοβούλια που δεν έχει ειδική μόνιμη επιτροπή για τη θέση της γυναίκας.
ΦΟΙΒΟΣ ΙΩΑΝΝΙΔΗΣ: Γιατί είναι υψηλότερη η θέση της εδώ.
ΔΗΜΗΤΡΙΟΣ ΣΙΟΥΦΑΣ: Αγαπητέ συνάδελφε Κοινοβουλευτικέ Εκπρόσωπε, συμμερίζομαι την άποψή σας ότι εμείς είμαστε το ισχυρό φύλο και οι γυναίκες το πανίσχυρο ...
ΠΡΟΕΔΡΟΣ (Απόστολος Κακλαμάνης): Αυτήν τη στιγμή πάντως, όπως βλέπετε, είναι στο υψηλότερο σημείο οι δύο κυρίες.
ΔΗΜΗΤΡΙΟΣ ΣΙΟΥΦΑΣ: 'Ελεγα, κύριε Πρόεδρε -δεν παρακολουθήσατε- για να απαντήσω στον αγαπητό συνάδελφο, τον κ. Ιωαννίδη, ότι πράγματι εινα γνωστό πως οι άνδρες είναι το ισχυρό φύλο, αλλά οι γυναίκες είναι το πανίσχυρο. 
ΦΩΤΗΣ ΚΟΥΒΕΛΗΣ: Αυτό θα καταγραφεί στα Πρακτικά;
ΠΡΟΕΔΡΟΣ (Απόστολος Κακλαμάνης): Δεν ξέρω, στην Καρδίτσα οι γυναίκες το έχουν ότι είναι ισχυρές ή για ασθενείς;
ΧΡΗΣΤΟΣ ΡΟΚΟΦΥΛΛΟΣ: Δεν φαντάζομαι, κύριε Πρόεδρε, να απηχεί τοπικές απόψεις.
ΔΗΜΗΤΡΙΟΣ ΣΙΟΥΦΑΣ: Κύριε Πρόεδρε, θα μου επιτρέψετε να σας πω μετά, ένα πολύ καλό ανέκδοτο γι' αυτό το θέμα -για τις γυναίκες- απο την Καρδίτσα.
Και έρχομαι, κύριε Πρόεδρε, στην τροποποίηση την οποία κάνετε και με την οποία δίνετε στη Διάσκεψη των Προέδρων τη δυνατότητα να έρθει και να βάλει θέματα από τις εκθέσεις που υποβάλλονται στην Εθνική Αντιπροσωπεία και με απόφαση της Διάσκεψης των Προέδρων αυτά τα θέματα να συζητιώνται στην Εθνική Αντιπροσωπεία. 'Οπως η άλλη ειδική μόνιμη επιτροπή που σας προτείνουμε είναι για τον κοινωνικό προϋπολογισμό.
Εμείς, κύριε Πρόεδρε, για να ψηφίσουμε αυτήν τη διάταξη, θα πρέπει τουλάχιστον για τα τρία μεγάλα ζητήματα, που είναι η έκθεση του Ελεγκτικού Συνεδρίου, που σας έχει προτείνει ο συνάδελφος ο κ. Βουλγαράκης, η έκθεση του ΑΣΕΠ και ο κοινωνικός προϋπολογισμός, να είναι τα τρία θέματα που θετικά να αναφέρεται ότι γι' αυτά τα τρία θεματα, θα γίνεται η συζητηση στην Ολομέλεια του Σώματος. Πρέπει η Εθνική Αντιπροσωπεία να τα συζητεί. Κάτω από αυτήν την προϋπόθεση θα ψηφίσουμε αυτήν την τροπολογία.
Και έρχομαι επίσης, κύριε Πρόεδρε, και σε ορισμένα άλλα θέματα, τα οποία σας έχουμε θέσει και που έχουν προκύψει από τις τελευταίες τροποποιήσεις του Κανονισμού της Βουλής. 
Η ώρα του Πρωθυπουργού. 'Ηταν μια σημαντική κατάκτηση ότι επανήλθε σ' αυτή την κοινοβουλευτική περίοδο. Ορισμένες φορές όμως αναβάλλεται και δικαιολογημένα. Ο Πρωθυπουργός έχει πάρα πολλές υποχρεώσεις. Αλλά ματαιώνεται στην ουσία, κύριε Πρόεδρε. Η πρόταση η δική μας είναι, όταν δεν μπορεί μια συγκεκριμένη Τετάρτη να είναι εδώ ο Πρόεδρος της Κυβέρνησης, να μετατίθεται σε κάποια άλλη ημέρα της εβδομάδος, ώστε πράγματι η παρουσία του Πρωθυπουργού εδώ και οι απαντήσεις, να αναβαθμίζουν το Κοινοβούλιο. Διότι έχει συμβεί επί ένα μήνα ολόκληρο, εξαιτίας υποχρεώσεων του Πρωθυπουργού στο εξωτερικό ή εδώ, να μην έρθει καθόλου να απαντήσει σε ερωτήσεις Βουλευτών.
Το δεύτερο θέμα, κύριε Πρόεδρε. Οι επίκαιρες ερωτήσεις υποβάλλονται κατά τον Κανονισμό προς τους Υπουργούς. Αυτοί πρέπει να έρχονται και να απαντούν στις ερωτήσεις των συναδέλφων Βουλευτών και όχι ή να αρνούνται και να ματαιώνουν τις επίκαιρες ερωτήσεις ή να στέλνουν τους Υφυπουργούς. Δεν έχω κανένα πρόβλημα με τους συναδέλφους που είναι Υφυπουργοί στην Κυβέρνηση, αλλά ο Κανονισμός είναι σαφής. Ζητάει εδώ την παρουσία των Υπουργών και αυτό είναι σημαντικό θέμα. Εκτός αν θελήσετε εσείς με πρωτοβουλία σας να αλλάξετε τη συγκεκριμένη διάταξη του Κανονισμού και να πείτε ότι μπορεί να έρχονται -όπως γίνεται και με τις επερωτήσεις- στη θέση των Υπουργών οι Υφυπουργοί. Αλλά δεν νομίζω ότι θα το θελήσετε αυτό. Και είναι ένα θέμα που πράγματι πρέπει να μας απασχολήσει σοβαρά.
Υπήρξε και μία άλλη πρόταση από την πλευρά μου, κύριε Πρόεδρε, περισσότερο για προβληματισμό, αυτήn την οποία σας έκανα με επιστολή μου και η οποία λέει: "Πριν οριστικοποιήσει η Κυβέρνηση τον ορισμό των πρέσβεων, να ζητείται η γνώμη της Διαρκούς Επιτροπής Εξωτερικών Υποθέσεων και 'Αμυνας, που θα είναι μια σημαντική κατάκτηση και μία γνώση ειδικοτέρων θεμάτων των ανθρώπων οι οποίοι πρόκειται να εκπροσωπήσουν τη χώρα στις πρεσβείες του εξωτερικού".
Κύριε Πρόεδρε, θα έλθω σε δύο θέματα τα οποία είναι κορυφαία για τον ομιλούντα και τη Νέα Δημοκρατία. Σας έχουμε προτείνει, όπως επιτυχώς έγινε μέχρι σήμερα, η μετακίνηση από τη Δευτέρα στην Τρίτη της ημέρας νομοθετικής εργασίας και η πρωινή συνεδρίαση της Πέμπτης. Νομίζω ότι είναι καιρός να καθιερωθεί ως πρωινή συνεδρίαση η Τετάρτη. Και αυτό θα συμβάλλει προς πολλές κατευθύνσεις, όχι μόνο στη συμμετοχή των συναδέλφων αλλά και στην ευρυθμότερη λειτουργία του Κοινοβουλίου, αλλά για να παρακολουθήσουμε και τα συμβαίνοντα σε όλα τα Κοινοβούλια. 'Ισως είμαστε από τα ελάχιστα κοινοβούλια που οι συνεδριάσεις γίνονται βραδινές και νυκτερινές ώρες. Και δεν είναι απλά ένα θέμα της στιγμής. Ο ομιλών και η και η Νέα Δημοκρατία το θεωρούμε ως κορυφαίο θέμα, το να απασχολήσει την Εθνική Αντιπροσωπεία η καθιέρωση της Τετάρτης ως πρωινής συνεδρίασης.
Θα κλείσω, κύριε Πρόεδρε, με το θέμα που σας έθεσε και ο κ. Παυλόπουλος και ο Αντιπρόεδρος κ. Κατσαρός. Ο κ. Παυλόπουλος σας είπε ότι, αν κάνετε τώρα αυτήν την ευρεία εξουσιοδότηση, πως ό,τι θα προβλέπει ο νόμος, θα ισχύει αυτομάτως για τον Κανονισμό της Βουλής, είναι πολύ επικίνδυνο, κύριε Πρόεδρε, γιατί ανοίγετε μία πόρτα και προσχωρείτε στην έμμεσο κατάργηση του Κανονισμού της Βουλής, μέσω των ρυθμίσεων που κάνει ο κοινός νομοθέτης. Ενώ τα interna corporis της Βουλής, ο Κανονισμός της Βουλής, που είναι συνταγματική επιταγή, επιβάλλει άλλη διαδικασία, με την οποία κανονίζει τον τρόπο λειτουργίας της και όχι την άσκηση της νομοθετικής πρωτοβουλίας εκ μέρους της Κυβέρνησης και της κυβερνητικής Πλειοψηφίας να ρυθμίζει ζητήματα ευθέως που αφορούν τον Κανονισμό της Βουλής. Το θεωρώ ότι θα είναι ιδιαίτερα επικίνδυνο σε ό,τι αφορά την
 



  








Σελίδα 3204 
αυτονομία αυτού του Σώματος. Και δεν θα πρέπει να προσχωρήσετε σε τέτοιου είδους απόψεις, που ποτέ στη διάρκεια του κοινοβουλευτισμού στην πατρίδα μας δεν ακούστηκαν ή δεν έγιναν. Δεν θέλω μ' αυτόν το λόγο να επιρρίψω μομφή, αλλά φοβούμαι ότι από κεκτημένη ταχύτητα πάμε να ρυθμίσουμε ένα θέμα το οποίο αποτελεί καίριο πλήγμα στην αυτονομία της Εθνικής Αντιπροσωπείας.
Επίσης πρέπει να προβληματιστείτε πολύ σοβαρά με τις παρατηρήσεις που σας έκανε ο συνάδελφος κ. Κατσαρός για το άρθρο 14 του Κανονισμού της Βουλής. Πιστεύω ότι όσοι συμμετέχουμε στη Διάσκεψη των Προέδρων, εδώ και αρκετές φορές μας ταλανίζει όλους η ακριβής έννοια του τι θέλει ο Κανονισμός της Βουλής στο συγκεκριμένο αυτό θέμα. Και πρέπει να μας απασχολήσει σοβαρά, διότι θα φθάσουμε σε ένα σημείο, κύριε Πρόεδρε, όλοι οι νόμοι να ψηφίζονται με τη διαδικασία του επείγοντος με λιγότερες από τρεις μέρες ή τρεις μέρες με τη συμφωνία ή με την πρόταση της Διάσκεψης των Προέδρων, έστω και κατά πλειοψηφία, χωρίς να αναλαμβάνει η Κυβέρνηση αυτό το οποίο ορίζει το Σύνταγμα και ο Κανονισμός, τη διαδικασία του επείγοντος. Είναι ανάληψη ευθύνης για τον τρόπο με τον οποίο νομοθετεί σε τέτοιου είδους ζητήματα η Κυβέρνηση.
Αυτές τις προτάσεις σας κάνει η Νέα Δημοκρατία, κύριε Πρόεδρε.
Σε ό,τι αφορά τα θέματα που σχετίζονται με τις ρυθμίσεις για τους υπαλλήλους, είναι μια σημαντική ευκαιρία -και θα τις ψηφίσει η Νέα Δημοκρατία- να ξανααπονείμουμε έπαινο στους υπαλλήλους στην Εθνική Αντιπροσωπεία, οι οποίοι ξεπερνώντας και τις δυνατότητες προσφοράς εργασίας, προσφέρουν σημαντικό έργο, για να μπορεί η Βουλή, για να μπορούμε εμείς οι Βουλευτές να κάνουμε σωστά τη δουλειά μας. Μεταξύ αυτής της προσφοράς υπηρεσιών, δεν μπορώ να μην επαναλάβω αυτό που σας είπα και την προηγούμενη φορά, κύριε Πρόεδρε, για τους υπηρετούντες άνδρες της Ελληνικής Αστυνομίας, που επίσης και αυτοί με τον τρόπο τους συμβάλλουν στο να γίνεται καλύτερη η δουλειά στην Εθνική Αντιπροσωπεία.
ΠΡΟΕΔΡΟΣ (Απόστολος Κακλαμάνης): Ο κ. Ιωαννίδης έχει το λόγο.
ΦΟΙΒΟΣ ΙΩΑΝΝΙΔΗΣ: Κύριε Πρόεδρε, αισθάνομαι την ανάγκη να απαντήσω σε κάποια πράγματα που είπε ο κ. Σιούφας.
Πρώτον, σ' ό,τι αφορά τον Πρωθυπουργό, ο σημερινός Πρωθυπουργός κ. Σημίτης με τις επίκαιρες ερωτήσεις, όπως λειτουργούν τα τελευταία χρόνια επί πρωθυπουργίας Σημίτη, νομίζω ότι έχει δώσει δείγματα συνεχούς και ανελειπούς παρουσίας. Αν κάποιες σπάνιες φορές δεν ήταν δυνατόν να είναι παρών, διότι είχε άλλες ασχολίες, νομίζω ότι θα πρέπει να συνεκτιμήσουμε το βάρος των υποχρεώσεων που έχει ο εκάστοτε Πρωθυπουργός και να μη θέλουμε να του επιβάλουμε και άλλες δεσμεύσεις.
'Αλλωστε η Κυβέρνηση είναι ενιαία. Οι Υπουργοί μπορούν να απαντήσουν για οποιοδήποτε θέμα. Επομένως ας μην επιβαρύνουμε τον Πρωθυπουργό που είναι τόσο φορτωμένος, διότι νομίζω ότι έχει επιβεβαιώσει ο σημερινός Πρωθυπουργός το σεβασμό του στη Βουλή και με την παρουσία του και τις απαντήσεις του στις επίκαιρες ερωτήσεις.
Σ' ό,τι αφορά το άλλο θέμα των Υπουργών, που έθεσε ο κ. Σιούφας, σε σχέση με τους Υφυπουργούς υπάρχει πάντως ένα πρόβλημα, ότι συχνά για να απαντούν στις επίκαιρες ερωτήσεις, είναι ανάγκη να παρίστανται εδώ περίπου δέκα Υπουργοί. Επίκαιρες ερωτήσεις όμως έχουμε σχεδόν σε καθημερινή βάση.
ΠΡΟΕΔΡΟΣ (Απόστολος Κακλαμάνης): Κακό είναι αυτό; Τιμή τους γίνεται να εμφανίζονται στη Βουλή.
ΦΟΙΒΟΣ ΙΩΑΝΝΙΔΗΣ: Εγώ θα ήθελα απλώς να προτείνω να σκεφθούμε, διότι υπάρχουν Υπουργοί, Υφυπουργοί, που είναι σε καθημερινή βάση εδώ, μήπως θα μπορούσαν οι επίκαιρες ερωτήσεις, που αφορούν έναν Υπουργό ή έναν Υφυπουργό, αλλά κυρίως Υπουργό, όπως είπε ο κ. Σιούφας, να είναι την ίδια μέρα. Δηλαδή να μην είναι αναγκαίο να είναι σε καθημερινή βάση εδώ, αλλά να είναι μία ημέρα της εβδομάδος εδώ κάποιος Υπουργός, οπότε θα απαντά σε όλες τις επίκαιρες ερωτήσεις της αρμοδιότητάς του.
ΠΡΟΕΔΡΟΣ (Απόστολος Κακλαμάνης): Αυτό συνέβαινε στο παρελθόν, κύριε Ιωαννίδη και κατέθεταν οι Βουλευτές τον Οκτώβριο και το Νοέμβριο ερωτήσεις και ο Υπουργός, αφού απαντούσε για ένα διάστημα, διότι ερχόταν η σειρά του να έρθει εδώ κάθε δυο, τρεις βδομάδες, στο τέλος το Δεκέμβριο έλεγε "Δεν χρειάζεται να απαντώ, διότι δεν πρόκειται να φθάσει η σειρά μου να απαντήσω η Βουλή στις ερωτήσεις που κατατίθενται μετά το Νοέμβριο".
ΦΟΙΒΟΣ ΙΩΑΝΝΙΔΗΣ: Αναφέρομαι στις επίκαιρες ερωτήσεις άπαξ της εβδομάδος.
ΠΡΟΕΔΡΟΣ (Απόστολος Κακλαμάνης): Τα ίδια ακούω από απληροφόρητους Υπουργούς και δεν μου αρέσει να ακούω τα ίδια από πολύ καλά πληροφορημένους Κοινοβουλευτικούς Εκπροσώπους, όπως είστε εσείς.
Ο Κανονισμός δεν υποχρεώνει τον Υπουργό να έρθει πάνω από μία φορά την εβδομάδα. 'Οταν ακούτε ορισμένους Υπουργούς, που κατά κανόνα είναι εκείνοι που δεν έχουν πατήσει το πόδι τους, διότι θεωρούν ότι οι Υφυπουργοί είναι για να κάνουν αυτήν τη δουλειά, όπως οι παλιοί στρατηγοί θεωρούσαν ότι οι άλλοι στρατευμένοι είχαν ρόλο ιπποκόμου, τότε να τους ρωτάτε "Πόσες φορές έρχεσθε εσείς, κύριε Υπουργέ, στη Βουλή και πόσες φορές έρχονται οι Υφυπουργοί σας;".
Με εξαίρεση τον κ. Μανώλη Σκουλάκη και κανένα δυο άλλους Υφυπουργούς, οι οποίοι πράγματι είναι εδώ συνεχώς και θα μπορούσαν οι Υπουργοί να έρχονται οι ίδιοι, αντί να είναι μονίμως εδώ ο Υφυπουργός, σας λέω λοιπόν εγώ, που παρακολουθώ όλη αυτήν την υπόθεση, ότι ορισμένοι Υπουργοί δεν θέλουν να έρχονται στη Βουλή. Απαξιούν να έρθουν να απαντήσουν στη Βουλή. Αυτή είναι η πραγματικότητα. Ισχυρίζονται αυτό το οποίο ακούτε εσείς και καλοπίστως το υιοθετείτε, ότι: "Τι να κάνουμε; Είμαστε κάθε μέρα στη Βουλή και μας κουβαλάει ο Κακλαμάνης εκεί και στηνόμαστε και καθυστερεί να έρθει και μέσα".
'Ενας Υπουργός μάλιστα χάλασε τον κόσμο, διότι κάποια στιγμή αντί στις 10.00 περίμενε μέχρι τις 10.15' το πρωί.
Λοιπόν, δεν είναι τα πράγματα έτσι. Και μπορούν, σύμφωνα με τον Κανονισμό, εάν καλούνται για δεύτερη μέρα εντός της αυτής εβδομάδος, να ορίσουν άλλον Υπουργό ή τον Υφυπουργό τους να έρθει να απαντήσει.
Αλλά το πρόβλημά μου και το πρόβλημα της Βουλής δεν είναι με τους πολλούς Υπουργούς, είναι με τρεις-τέσσερις Υπουργούς, οι οποίοι φοβούμαι ότι έχουν καβαλήσει και ένα μικρό ή μεγαλύτερο καλάμι ο καθένας. Διότι το Κοινοβούλιο πρέπει να γίνει συνείδηση και στους ολίγους αυτούς Υπουργούς και σε κάθε έναν ότι έχει το δικό του ρόλο, έχει την αυτονομία του. Αυτό είναι που στηρίζει με την εμπιστοσύνη του την Κυβέρνηση και αυτό, επίσης, μπορεί οποτεδήποτε αίροντας την εμπιστοσύνη του να ρίξει την Κυβέρνηση.
Αυτό λέει το Σύνταγμα και αυτό πρέπει να το κατανοεί κάθε ένας, διότι φοβάμαι ότι ορισμένοι Υπουργοί δεν το κατανοούν αυτό το πράγμα και περισσότερο από οποιονδήποτε άλλον εσείς οι Βουλευτές του ΠΑ.ΣΟ.Κ., που στηρίζετε με την ψήφο σας, πρέπει να το κάνετε κατανοητό αυτό το γεγονός.
ΦΟΙΒΟΣ ΙΩΑΝΝΙΔΗΣ: Μία λέξη, κύριε Πρόεδρε.
Εγώ αναφέρθηκα στη διαδικασία που θα διευκόλυνε τα πράγματα. Δεν αναφέρθηκα στην ενδεχόμενη κακή συμπεριφορά κάποιου Υπουργού...
ΠΡΟΕΔΡΟΣ (Απόστολος Κακλαμάνης): Δεν διαφωνώ.
ΦΟΙΒΟΣ ΙΩΑΝΝΙΔΗΣ: Θα ήθελα να προσθέσω ότι έχω την αδυναμία -που στην πολιτική είναι σοβαρή αδυναμία και την πληρώνει κανείς- να βλέπω πάντοτε και την altera pars, διότι στην πολιτική κερδισμένοι είναι αυτοί που βλέπουν μόνο τον εαυτό τους. Εγώ έχω πάντοτε την αδυναμία να βλέπω και την altera pars και ξέρω -και το ξέρει, παραδείγματος χάρη, και ο κ. Σιούφας- ότι όταν ήταν στα κυβερνητικά έδρανα, υπήρχε ενδεχομένως πολλές φορές πρόβλημα να ανταποκριθεί
 



  








Σελίδα 3205 
και σε υποχρεώσεις προς τη Βουλή. Ασφαλώς, προτεραιότητα έχει η Βουλή...
ΠΡΟΕΔΡΟΣ (Απόστολος Κακλαμάνης): Κύριε Ιωαννίδη, ακούστε με...
ΦΟΙΒΟΣ ΙΩΑΝΝΙΔΗΣ: Κύριε Πρόεδρε, ασφαλώς έχει προτεραιότητα η Βουλή...
ΠΡΟΕΔΡΟΣ (Απόστολος Κακλαμάνης): Και εσείς και εγώ και πολλοί άλλοι έχουμε μία τεράστια πια πείρα.
Εγώ θα σας πω το εξής: Είτε Υπουργός είναι κανείς είτε όχι, εάν είναι κοινοβουλευτικός -και εννοώ όχι αν έχει κοινοβουλευτικές ιδέες, όλοι έχουμε κοινοβουλευτικές ιδέες και πίστη στον κοινοβουλευτισμό, αλλά εάν έχει την ανάγκη αυτή, για την οποία θα σας μιλήσω τώρα- μα, το πιο δύσκολο Υπουργείο να έχει, τη μεγαλύτερη απασχόληση να έχει, θέλει να περάσει να πάρει μυρωδιά απ' αυτήν την Αίθουσα.
Και το πρόβλημα του Κοινοβουλίου είναι ακριβώς ότι υπάρχουν μέλη του, και όσο περνάει ο καιρός τόσο και περισσότερο αυξάνονται αυτά τα μέλη, που δεν έχουν καμία εξάρτηση από τη μυρωδιά αυτών των καθισμάτων, από τη μυρωδιά αυτής της ατμόσφαιρας, από την αίσθηση ότι συμμετέχουν με κάποιους άλλους σε κάτι υψηλότερο από μία συζήτηση σε ένα καφενείο ή από μία συζήτηση σε ένα talk show μιας τηλεόρασης ή από μία κουβέντα που θα κάνουν με ένα δημοσιογράφο για μία συνέντευξη. Εκεί είναι το πρόβλημά μας.
ΦΟΙΒΟΣ ΙΩΑΝΝΙΔΗΣ: Σε αυτό θα συμφωνήσω.
ΠΡΟΕΔΡΟΣ (Απόστολος Κακλαμάνης): Εγώ τελείωνα δύο η ώρα τα μεσάνυχτα από το Υπουργείο Παιδείας, λειτουργούσε η Βουλή και περνούσα από εδώ. Δεν μπορούσα να μην περάσω να δω τι γίνεται.
ΦΟΙΒΟΣ ΙΩΑΝΝΙΔΗΣ: Θα συμφωνήσω μαζί σας σε αυτό, αλλά αυτό βεβαίως δεν αφορά μόνο τους Υπουργούς. Αφορά όλους τους Βουλευτές και κυρίως τους νέους Βουλευτές, που εγώ πρέπει να σημειώσω ότι με έκπληξη βλέπω ότι δεν έρχονται σε αυτό το πολύ μεγάλο σχολείο, όσο θα έπρεπε να έρχονται, γιατί η Βουλή, πέραν όλων των άλλων, είναι και πολύ μεγάλο σχολείο. 
Ευχαριστώ.
ΔΗΜΗΤΡΙΟΣ ΣΙΟΥΦΑΣ: Κύριε Πρόεδρε, ήταν ατυχείς οι παρεμβάσεις του συναδέλφου Κοινοβουλευτικού Εκπροσώπου του ΠΑ.ΣΟ.Κ., διότι εγώ δεν έκανα αντιπολίτευση στην Κυβέρνηση, έβαλα ένα θέμα εφαρμογής του Κανονισμού.
'Οπως επίσης, κύριε Ιωαννίδη, θα μου επιτρέψετε να σας πω ότι αυτά τα οποία είπατε για τον Πρωθυπουργό και για την προσήλωσή του στην "'Ωρα του Πρωθυπουργού" να μην τα εκλάβουμε ότι αποτελούν αιχμή για τον προηγούμενο Πρωθυπουργό, τον Ανδρέα Παπανδρέου.
ΠΡΟΕΔΡΟΣ (Απόστολος Κακλαμάνης): 'Ηταν ευτυχείς οι παρεμβάσεις του, διότι έδωσαν και σε μένα την ευκαιρία να πω τις απόψεις μου.
Ο κ. Κωστόπουλος έχει το λόγο, ο έτερος Αντιπρόεδρος.
ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): Κύριε Πρόεδρε, σχετικά με τις τροποποιήσεις, που προτείνονται, συμφώνησαν όλοι οι συνάδελφοι που μίλησαν.
Απλώς να σημειώσω την παρατήρηση, που έκανε ο κ. Παυλόπουλος, σχετικά με το άρθρο 14. Για πρώτη φορά μπαίνει η φράση "με βάση τον Κανονισμό και το νόμο". Θα ήταν προτιμότερο, αν θέλετε, από μια άποψη να πει κανείς "με βάση τον Κανονισμό και το Σύνταγμα". Θα έδενε καλύτερα, αν ήθελε να βάλει μια τέτοια παράγραφο. Δημιουργεί και κάποιες καχυποψίες αυτή η προσθήκη, γιατί δεν προσθέτει τίποτα, ούτε συναντήσαμε κατά τη διάρκεια της συνεργασίας και των συζητήσεων που είχαμε στη Διάσκεψη των Προέδρων ένα τέτοιο εμπόδιο, μια τέτοια ανάγκη, ώστε να γίνει η τροποποίηση. Δεν θέλω, όμως, να σταθώ σ'αυτό.
Θα ήθελα να πω δυο λόγια από την πείρα που εγώ προσωπικά αποκόμισα από τη συμμετοχή μου στη Βουλή και στις Διασκέψεις των Προέδρων. Γεννιέται ένα ζήτημα, σχετικά με την εκτελεστική και τη νομοθετική εξουσία. Περιορίζεται η δυνατότητα της νομοθετικής εξουσίας, εξογκώνεται συχνά υπερβολικά, ίσως σε μερικές περιπτώσεις με τρόπο τερατώδη, η εκτελεστική εξουσία. Και δεν είναι μόνο αυτό, αλλά η εκτελεστική εξουσία χρησιμοποιεί το επιχείρημα, τον ισχυρισμό, ότι "είναι νόμος του κράτους, άρα θα τον εφαρμόσεις", τη στιγμή μάλιστα που αυτός ο νόμος του κράτους δεν εξάντλησε όλα τα περιθώρια της ωρίμανσής του και έγινε μέσα από διαδικασίες πολύ γρήγορες, πολύ συνοπτικές, θα έλεγε κανείς -και κάποιες στιγμές το καταγγείλαμε αυτό- πραξικοπηματικές.
Κύριε Πρόεδρε, γνωρίζετε και σεις και εμείς ότι από το 1993 μέχρι σήμερα σπάνιες είναι οι περιπτώσεις που συζητήθηκαν νομοσχέδια με την κανονική, όπως λέγεται, διαδικασία. 'Ολα τα συζητούσαμε στις επιτροπές δύο, τρεις, και με έγκριση του Προέδρου τέσσερις μέρες και στην Ολομέλεια για δύο, τρεις, ή τέσσερις μέρες το μάξιμουμ.
Ερώτημα: 'Εχουμε το νομοσχέδιο για το σχέδιο "ΚΑΠΟΔΙΣΤΡΙΑΣ" που αλλάζει ένα θεσμικό καθεστώς εκατό περίπου ετών. Αυτό το νομοσχέδιο συζητιέται μέσα σε συγκεκριμένες μέρες που καθόρισε η Διάσκεψη με την πλειοψηφία που διαθέτει. Είναι γραμμένοι για να μιλήσουν εκατόν πενήντα δύο Βουλευτές. Δεν χωράνε να μιλήσουν, αδειάζει η Αίθουσα. 'Εχουμε γκρίνια από τη μεριά του Προεδρείου: "αδειάζει η Αίθουσα, πού είναι οι Βουλευτές;". Τι να κάθεται να κάνει εδώ ο άλλος;
Δεν θέλω να προσδιορίσω ότι υπάρχουν σοβαρά και μη σοβαρά νομοσχέδια, όμως έρχονται στιγμές που δεν μπορεί κανείς να πάει μ'αυτήν την ταχύτατη διαδικασία. Δεν μπορεί να λέμε ότι το νομοσχέδιο πρέπει να τελειώσει σε τέσσερις μέρες και για να τελειώσει σε τέσσερις μέρες πρέπει να κάνουμε συζήτηση για ενότητες άρθρων, άρθρα τα οποία μπορεί συχνά να καλύπτουν και τρεις και τέσσερις και πέντε σελίδες. Για να μπορέσεις να εξοικειωθείς, να γνωριστείς μ'αυτά τα άρθρα, χρειάζεται τουλάχιστον μια βδομάδα, γιατί δουλεύει ένα πλήθος ανθρώπων για να σε ενημερώσουν, να σε βοηθήσουν. Αυτό σημαίνει δηλαδή ότι η νομοθετική δουλειά -θα πω με μια επιεική έκφραση- δεν είναι σωστή.
Θα ληφθεί αυτό υπόψη; Γίνονται συζητήσεις στη Διάσκεψη των Προέδρων σχεδόν κάθε φορά. Προτείνει ο κύριος Πρόεδρος το νομοσχέδιο αυτό να συζητηθεί σε τρεις μέρες. 'Ερχεται κάποιος από το ΠΑΣΟΚ και λέει να βάλουμε ακόμα μία, να γίνουν τέσσερις. Παίρνεται η απόφαση κατά πλειοψηφία και τελειώσαμε. Και μετά συζητάμε για τη διάρκεια, για το χρόνο και γίνονται και κάποιες συζητήσεις οι οποίες καμιά φορά μπορεί, για έναν τρίτο που μας ακούει, να φαίνονται και κάπως αστείες. Ναι, να προσδιορίσουμε χρονική διάρκεια, αλλά υπάρχει και η αόριστη διάρκεια, όπως είναι και οι συμβάσεις αορίστου χρόνου κλπ. Δεν δένουν αυτά. Είναι θέμα πρακτικό, είναι θέμα λογικής προσέγγισης.
Αν δεν το προσεγγίσουμε έτσι, από εκεί και πέρα δεν μπορούμε να βρούμε μια άκρη σχετικά με το νομοσχέδιο.
Θέλω να με καταλάβετε. Βάζω το ζήτημα από τη λογική του σκοπιά, δεν το βάζω από την ταξική του σκοπιά, δηλαδή η Κυβέρνηση θέλει να φτιάξει ένα νομοσχέδιο να υπηρετεί συγκεκριμένα πράγματα, θα το επιχειρήσει. Εγώ το βάζω από μια οπτική να ωριμάσει το νομοσχέδιο, να γνωρίσω το νομοσχέδιο, να συμμετέχουν και άλλοι στην επεξεργασία του νομοσχεδίου και όχι μόνο οι τριακόσιοι, πράγμα που θα βοηθούσε ευρύτερα την κοινωνία.
Θυμίζω -γνωρίζετε κιόλας- ότι υπάρχουν χώρες της Ευρώπης όπου νομοσχέδια σημαντικά μπορεί να συζητούνται και ένα χρόνο.
Σχετικά με το ζήτημα των επερωτήσεων έγινε μια συζήτηση. Μάλιστα θίχτηκε με έναν τρόπο, θα έλεγα, όχι αποδεκτό, ότι τα μικρότερα κόμματα έχουν τη μερίδα του λέοντος στον έλεγχο στις ερωτήσεις και στις επερωτήσεις. Κοιτάξτε να δείτε, κύριε Πρόεδρε, για να είμαστε καθαροί. Δεν θέλουμε να φάμε το ψωμί κανενός. 'Ετσι επέλεξε ο λαός. Πώς επέλεξε, δεν το ανοίγω τώρα. Επέλεξε.'Εδωσε στο κόμμα της Νέας Δημοκρατίας αυτήν τη δύναμη, στο ΠΑΣΟΚ την άλλη δύναμη, σε εμάς αυτήν τη δύναμη. Εγώ προτείνω το εξής απλό -χωρίς να φάω ούτε από το ΠΑΣΟΚ ούτε από τη Νέα Δημοκρατία το χρόνο του, το δικαίωμά του, όπως προσδιορίζεται από τον
 



  








Σελίδα 3206 
Κανονισμό: Εγώ, σαν κόμμα, συμφωνώ με τις τρεις κοινοβουλευτικές ομάδες των μικρότερων κομμάτων και λέω, θέλω να συζητήσω τρεις επερωτήσεις στο χρόνο που μου διαθέτει ο Κανονισμός. Δεν καταλαβαίνω την αντίδραση του άλλου. Αυτό είναι εκδίκηση πλέον. Είναι ποινή, είναι τιμωρία. Δεν το καταλαβαίνω αυτό το πράγμα. Δικαίωμά του είναι, αφού ο Κανονισμός το προβλέπει, να με τιμωρήσει, αλλά δικαίωμά μας είναι να πούμε και εμείς ότι δεν μπορείς να πας με τη λογική της εκδίκησης σε απλά πραγματάκια, γιατί θα βρεθώ και εγώ κάποια στιγμή στη θέση του πλεονεκτήματος, να εκδικηθώ σε ανάλογες περιπτώσεις. Δεν μπορείς να λειτουργήσεις έτσι.
Τέλος, για τις συμβάσεις. Δεν κατάλαβα ειλικρινά την άποψη του κ. Ροκόφυλλου σχετικά με τη μυστική διπλωματία των συμβάσεων. Τα περισσότερα χαρτιά των συμβάσεων είναι τόσο γνωστά τοις πάσι σε παγκόσμια κλίμακα, που δεν νομίζω εδώ τώρα να χρειάζονται διαπραγματευτικά όπλα στο Υπουργείο Εξωτερικών, στο Υπουργείο Εθνικής 'Αμυνας κλπ.
ΧΡΗΣΤΟ ΡΟΚΟΦΥΛΛΟΣ: Θα πας με ανοικτά χαρτιά στον άλλον που διαπραγματεύεσαι;
ΣΤΡΑΤΗΣ ΚΟΡΑΚΑΣ: Ελάτε τώρα, αφού τα ξέρουμε όλοι.
ΔΗΜΗΤΡΙΟΣ Β. ΚΩΣΤΟΠΟΥΛΟΣ: Τώρα, κύριε Ροκόφυλλε, έχουμε τη σύμβαση για την GATT. Γίνεται συζήτηση για πέντε χρόνια.'Ερχεται η σύμβαση να επικυρώσουμε. Δεν θα μπορούσε η Κυβέρνηση πριν πάει στο Μοντεβίδεο -που πήγε, δεν θυμάμαι- να κουβεντιάσουμε λίγο τη σύμβαση, να πούμε και εμείς τη γνώμη μας; Μπορεί κάποια πρότασή μας να έχει υπόσταση, να προστατεύσουμε ας πούμε τον καπνό μας. Τι μου λέτε τώρα για μυστική διπλωματία. Και εξάλλου, όπως υποστηρίξαμε πρωτύτερα, υπάρχουν οι επιτροπές που λειτουργούν, που έχουν πολύ σοβαρά ζητήματα να συζητήσουν. Εμείς από τη μεριά μας δεν αξιοποιήσαμε τις δυνατότητες των αποκαλυπτικών στοιχείων για να κάνουμε ζημιά στην πατρίδα, κατάπιαμε μερικά πράγματα. Αυτά δεν τα λαμβάνετε υπόψη σας, εσείς λέτε το δικό σας. Εγώ δεν είπα όλες τις συμβάσεις, είναι και συμβάσεις όπως παραδείγματος χάρη σήμερα που ψηφίστηκαν ομόφωνα τρεις στην επιτροπή, μιρκής σημασίας είναι ορισμένες όμως πρέπει να τις κουβεντιάζουμε.
ΠΡΟΕΔΡΟΣ (Απόστολος Κακλαμάνης): Κύριοι συνάδελφοι, καμία συνάδελφος δεν παρευρίσκεται και αυτό είναι ένα επιχείρημα για να μην κάνουμε και την επιτροπή ισότητας. Δεν είναι καμιά να το υπερασπισθεί εδώ. 
ΔΗΜΗΤΡΙΟΣ ΣΙΟΥΦΑΣ: Ενδιαφέρονται οι άνδρες για τις γυναίκες!
ΠΡΟΕΔΡΟΣ (Απόστολος Κακλαμάνης): Αντίθετα είναι τόσες κυρίες από το προσωπικό, οι οποίες θα επιβαρυνθούν, αν μιλώντας για την επιτροπή αυτή, τις υποχρεώσουμε να κάτσουν περισσότερο χρόνο εδώ και να γράφουν τα σχετικά.
Αγαπητοί συνάδελφοι, εγώ θα αρχίσω πρώτα από τα ζητήματα που ετέθησαν, αρχικά από τον κ. Ανδρεουλάκο, εν συνεχεία από τον κ. Παυλόπουλο, από τον κ. Σιούφα και άλλους συναδέλφους και από τους συναδέλφους του Κομμουνιστικού Κόμματος, σχετικά με το χαρακτήρα αυτών των τροποποιήσεων, που κάνουμε, προκειμένου να είναι δυνατή η άσκηση από τα αρμόδια όργανα της Βουλής, της Διάσκεψης των Προέδρων, τις επιτροπές που θα καθορίσει ως αρμόδιες η Διάσκεψη των Προέδρων ή τις υποεπιτροπές τους και όχι ο κοινός νομοθέτης των αρμοδιοτήτων, που από τον κοινό νομοθέτη μέσω των κοινών νομοθετημάτων έχει ψηφίσει η Βουλή για τον εαυτό της, είτε με εισήγηση της Κυβερνήσεως είτε με τροποποίηση των νομοσχεδίων που εισηγείται η Κυβέρνηση κατόπιν προτάσεως από την Αίθουσα αυτή.
'Οπως για παράδειγμα συνέβη με την περίπτωση του συνηγόρου του πολίτη. Η Κυβέρνηση εισηγήθηκε να εκλέγεται ο συνήγορος του πολίτη από την Ολομέλεια της Βουλής με αυξημένη πλειοψηφία. Δύο εκλεκτοί συνάδελφοι, ένας του ΠΑ.ΣΟ.Κ. και ένας της Νέας Δημοκρατίας, επέμειναν και έπεισαν τον Υπουργό ο οποίος εισηγείτο το νομοσχέδιο αυτό, ότι δεν θα έπρεπε η Βουλή να έχει αυτήν την εξουσία, διότι δεν μπορεί η Βουλή να λαμβάνει αποφάσεις οιονεί εκτελεστικού χαρακτήρα, αποφάσεις που ταιριάζουν περισσότερο στην εκτελεστική εξουσία, αλλά μπορεί όμως να διατυπώνει γνώμη. Και εισηγήθηκαν την αρμοδιότητα για διατύπωση γνώμης να την έχει η Επιτροπή της οποίας ήταν -και αν δεν κάνω λάθος είναι- και οι δύο μέλη, η Επιτροπή Θεσμών και Διαφάνειας.
'Αλλες πράξεις νομοθετικές, σε άλλα νομοθετήματα πάλι στο πνεύμα που, αν δεν κάνω λάθος -εκτός αν τύχει άλλη πορεία, αντίστροφη πορεία- ήταν πάντοτε η τάση μέσα σ' αυτό το Σώμα, μέχρι της ακραίας απόψεως την οποία διατύπωσε και απόψε ο κ. Κουβέλης, περί κυβερνώσας Βουλής. Κανένα κόμμα και κανείς συνάδελφος δεν αρνήθηκε, αντίθετα πάντοτε επικροτούσε ό,τιδήποτε θα έδιδε στη Βουλή τη δυνατότητα να προσεγγίζει περισσότερο, να ελέγχει άμεσα ή έμμεσα, να παρεμβάλεται στις διαδικασίες κυρίως της επιλογής προσώπων σε οργανισμούς, σε δημόσιες επιχειρήσεις ή σε άλλες λειτουργίες που έχουν ιδιαίτερη σημασία για τη λειτουργία της δημοκρατίας μας, του πολιτεύματος ή άλλων σημαντικών τομέων της οικονομικής και κοινωνικής ζωής.
Θεωρώ ότι είναι υπερβολή να λέμε ότι περίπου συρόμαστε τώρα εμείς να νομιμοποιήσουμε ό,τι έγινε. Από ποιούς; Εμείς νομοθετήσαμε κατόπιν εισηγήσεως της Κυβερνήσεως και αν υπήρχε τόση ανησυχία για τη διαφύλαξη του πνεύματος του Συντάγματος, της αυτονομίας της Βουλής, θα έπρεπε από την Επιστημονική μας Υπηρεσία -πολύ περισσότερο που και εγγράφως, όπως γνωρίζουν τα μέλη της Διάσκεψης των Προέδρων έχω ζητήσει τούτο- αλλά και από τους έγκριτους περί τα ζητήματα αυτά συναδέλφους των διαφόρων κομμάτων και από τους εισηγητές, που θα έπρεπε να μελετούν καλύτερα τα νομοθετήματα, να εγείρετο μια διαφορετική άποψη.
Απλώς εγώ πιστεύω ότι δεν είχε συνειδητοποιηθεί ότι ίσως για ορισμένες απ' αυτές τις περιπτώσεις το γεγονός, ότι ο κοινός νομοθέτης προέβλεπε μία παρεμβολή της Βουλής, ίσως θα δημιουργούσε ζητήματα κύρους των αποφάσεων αυτών των οργάνων. 
Αίφνης για τους προέδρους των περιφερειακών νοσοκομείων του Ε.Σ.Υ. Προφανώς τα δικαστήρια θα έκριναν ότι κάποιες πράξεις προέδρων που δεν έτυχαν της ακροάσεως και της εγκρίσεως αυτής από την Επιτροπή Κοινωνικών Υποθέσεων της Βουλής, ίσως θα είχαν πρόβλημα.
ΠΡΟΚΟΠΗΣ ΠΑΥΛΟΠΟΥΛΟΣ: Δεν θα είχαν πρόβλημα.
ΠΡΟΕΔΡΟΣ (Απόστολος Κακλαμάνης): 'Ισως. Με την έννοια αυτή, εγώ πιστεύω ότι περισσότερη επιμέλεια πρέπει να αποδοθεί και στο Προεδρείο και στην ενεστώσα αυτήν τη στιγμή σύνθεση του Σώματος, το ότι καλύπτουμε αυτό το κενό.
Τώρα, ετέθη το θέμα μήπως έτσι, χωρίς να έχουμε πάντοτε συνείδηση το τι δεχόμεθα, έχουμε έναν πολλαπλασιασμό αυτών των προτάσεων της Κυβερνήσεως προς τη Βουλή και κάποιος μεν θα έλεγε "γιατί όχι", κάποιος άλλος όμως -και μπορώ να πω ότι θα το έλεγα εγώ ο ίδιος- θα μπορούσε να πεί "μήπως μ'αυτόν τον τρόπο η Βουλή χρεώνεται πράγματα τα οποία δεν της ανήκουν, ιδιαίτερα αν πρόκειται για θέσεις που δεν υπάρχει κάποιο πολιτικό κριτήριο, αλλά κάποιο τεχνοκρατικό, που μπορεί να μην το έχει κάποια επιτροπή της Βουλής και απλώς να έρχεται, να δίδει με το κύρος που έχει τις ευλογίες της και να επιβραβεύει μια επιλογή ενός Υπουργού, η οποία μπορεί να αποδειχθεί ατυχής. Γιατί να έρθει η Βουλή να συμμετάσχει σε μια ατυχή επιλογή ενός Υπουργού; Από την πλευρά μας πρέπει να τα σταθμίζουμε αυτά.
Γι'αυτόν το λόγο, συνάδελφοι, τη διάταξη ακριβώς τη διατύπωσα έτσι, έχοντας υπόψη ένα τέτοιο ενδεχόμενο. Κάποια στιγμή δηλαδή η Βουλή να δέχεται αρμοδιότητες, οι οποίες να μην της είναι τόσο απαραίτητες και απλώς να απαλλάσσουν την εκτελεστική εξουσία από μια ανησυχία, ότι οι επιλογές της μπορεί να κρίνονται αυστηρότερα. Βέβαια, αν έρθει με την επιβράβευση της Βουλής, θα κρίνονται ελαφρότερα.
Λέμε λοιπόν στη διάταξη αυτή ότι η μεν Διάσκεψη των Προέδρων αποφασίζει για την ανάθεση. Υπάρχει λοιπόν ένας φραγμός εδώ. Αν θα ανατεθεί, δεύτερον, που θα ανατεθεί, τρίτον, αν θα ανατεθεί στην ολομέλεια μιας επιτροπής ή σε
 



  








Σελίδα 3207 
μια υποεπιτροπή της. Αίφνης εγώ θα εισηγηθώ στη Διάσκεψη των Προέδρων ότι αυτή η επιλογή, η προσέλευση και η συζήτηση -γιατί σε όλες αυτές τις διαδικασίες θα εφαρμόζεται η διαδικασία του άρθρου 49 της Επιτροπής των ΔΕΚΟ- όλων των προέδρων των νοσοκομείων του Ε.Σ.Υ. από την πενηντακονταμελή επιτροπή κοινωνικών υποθέσεων, δεν έχει κανένα νόημα. Σε μια υποεπιτροπή στην οποία θα εκπροσωπούνται όλα τα κόμματα και την οποία θα συγκροτήσουν προφανώς κάποιοι που ξέρουν από τα ζητήματα υγείας και τα προσόντα που πρέπει να έχει κάποιος από τους μάνατζερς και τους προέδρους των νοσοκομείων, να τα συζητάνε.
Λέμε όμως παρακάτω ότι "οι επιτροπές αυτές δύνανται, δεν είναι υποχρεωμένες". Δηλαδή αυτό που μας αναθέτει, εμείς εναρμονίζοντας τον Κανονισμό προς το νόμο, που έχουμε ήδη ψηφίσει, τον ενσωματώνουμε, αλλά το αν θα ασκήσουμε αυτήν την αρμοδιότητα ή όχι, εξαρτάται από εμάς. Η επιτροπή μπορεί να αρνηθεί όχι μόνο να εγκρίνει μια επιλογή, αλλά να αρνηθεί και να δώσει και γνώμη ακόμη.
Δεν θα πω περισσότερα στο θέμα αυτό, για να πω λίγα πράγματα ακόμα, γιατί ετέθησαν από τους κυρίους συναδέλφους διάφορα ζητήματα, που ασφαλώς θέλουν κάποια απάντηση. 
ΠΡΟΚΟΠΗΣ ΠΑΥΛΟΠΟΥΛΟΣ: Μου επιτρέπετε, κύριε Πρόεδρε, μία παρατήρηση.
ΠΡΟΕΔΡΟΣ (Απόστολος Κακλαμάνης): Παρακαλώ.
ΠΡΟΚΟΠΗΣ ΠΑΥΛΟΠΟΥΛΟΣ: Κύριε Πρόεδρε, σύμφωνα με την ερμηνεία που κάνατε των διατάξεων του Κανονισμού της Βουλής, όπως ακριβώς αυτήν τη στιγμή τροποποιούνται, ο νόμος περί συνηγόρου του πολίτη προβλέπει π.χ. την παρεμβολή της Επιτροπής Θεσμών και Διαφάνειας. Μπορεί η Επιτροπή Θεσμών και Διαφάνειας, σύμφωνα με την ερμηνεία που δίνετε, να πει, εγώ αρνούμαι να γνωμοδοτήσω γι' αυτό το πράγμα.
ΠΡΟΕΔΡΟΣ (Απόστολος Κακλαμάνης): Βεβαίως. Το λέει, "δύναται". Το γράφω. "Οι Διαρκείς Επιτροπές ή οι υποεπιτροπές τους μπορούν να διατυπώνουν γνώμη για τους προτεινόμενους προς διορισμό σε ορισμένες θέσεις, εφόσον αυτό προβλέπεται από το νόμο.
ΠΡΟΚΟΠΗΣ ΠΑΥΛΟΠΟΥΛΟΣ: Τότε, κύριε Πρόεδρε, θα με συγχωρήσετε, αλλά θα πρέπει από εδώ και πέρα, κάθε φορά που ψηφίζεται διάταξη νόμου η οποία θα προβλέπει κάτι τέτοιο, να εναρμονιστεί πλήρως με τη διάταξη του Κανονισμού και να λέει ότι παραπέμπεται στη Βουλή και εφ'όσον εκείνη κρίνει, γνωμοδοτεί στην περίπτωση αυτή. Διαφορετικά θα υπάρχει αυτή η αντίφαση η οποία, όπως καταλαβαίνετε θα εγείρει θέματα ερμηνείας.
ΠΡΟΕΔΡΟΣ (Απόστολος Κακλαμάνης): Δεν θα υπάρχει αντίφαση, διότι ο νομοθέτης μεν θα λέει ότι η Βουλή γνωμοδοτεί. Ο Κανονισμός λέει ότι μπορεί να γνωμοδοτεί. Να, η αυτονομία της Βουλής ότι δεν αποδέχεται ό,τι εκείνος είπε. Δεν θα στηθούμε στη γραμμή για να πούμε δεχόμεθα ή δεν δεχόμεθα. Διότι σας είπα, αύριο μπορεί να διαλάθει της προσοχής μας. Εγώ σας λέγω ως παράδειγμα το εξής. Είπε ο νομοθέτης ότι η Επιτροπή Κοινωνικών Υποθέσεων θα αποφαίνεται για τους προέδρους των νοσοκομείων. Εγώ γι' αυτό έβαλα εδώ την υποεπιτροπή. Δεν το λέει ο κοινός νομοθέτης.
ΠΡΟΚΟΠΗΣ ΠΑΥΛΟΠΟΥΛΟΣ: Κύριε Πρόεδρε, θα μου επιτρέψετε και τελειώνω με αυτό, διότι δεν θέλω να παρεμβληθώ στην ομιλία σας...
ΠΡΟΕΔΡΟΣ (Απόστολος Κακλαμάνης): 'Οχι, είναι χρήσιμη η παρεμβολή σας, διότι μπορεί να μας υποδείξετε κάτι.
ΠΡΟΚΟΠΗΣ ΠΑΥΛΟΠΟΥΛΟΣ: Κύριε Πρόεδρε, θα έλεγα ότι επιμένω στο γεγονός ότι εφεξής ο νομοθέτης πρέπει να εναρμονιστεί με τον Κανονισμό της Βουλής...
ΠΡΟΕΔΡΟΣ (Απόστολος Κακλαμάνης): Συμφωνώ. 
ΠΡΟΚΟΠΗΣ ΠΑΥΛΟΠΟΥΛΟΣ:... 'Ακουσα συναδέλφους να λένε τώρα πίσω, ότι υπερισχύει στην περίπτωση αυτή ο Κανονισμός ή ο νόμος. Δεν υπάρχει θέμα υπεροχής του νόμου ή του Κανονισμού.
ΠΡΟΕΔΡΟΣ (Απόστολος Κακλαμάνης): Εναρμόνιση.
ΠΡΟΚΟΠΗΣ ΠΑΥΛΟΠΟΥΛΟΣ: Ξέρετε πολύ καλά, το ξέρουμε όλοι μας, ότι υπάρχουν δύο πεδία διαφορετικά που νομοθετούν. 'Αρα, πρέπει να εναρμονίζονται μεταξύ τους, για να μην υπάρχουν θέματα ερμηνείας.
ΠΡΟΕΔΡΟΣ (Απόστολος Κακλαμάνης): Συμφωνώ. 
'Ερχομαι τώρα σ' αυτά που πρότεινε ο κ. Ανδρεουλάκος και εν συνεχεία ο κ. Σιούφας, καθώς και εκείνων που προσέθεσε ο κ. Κόρακας, μία άλλη δηλαδή επιτροπή για τις γερμανικές επανορθώσεις. Ο κ. Κατσαρός πρότεινε τη μόνιμη Επιτροπή Ορθοδοξίας. Ευτυχώς δε, που είμαστε όλοι-όλοι δέκα συνάδελφοι, διότι χωρίς καμία δυσκολία ο καθένας θα μπορούσε να προτείνει, διότι όντως υπάρχουν θέματα πολύ σοβαρά, να κάνουμε το μέγιστο, μία μόνιμη επιτροπή. Δεν είναι όμως τόσο απλά τα πράγματα. Νομίζει για παράδειγμα ο κ. Σγουρίδης -τώρα μου το λέει- ότι το δημογραφικό πρόβλημα θα έπρεπε να απασχολεί σε μία διαρκή βάση τη Βουλή. Είναι μία άποψη, που ίσως είναι και η ορθότερη από άλλες προτάσεις που έγιναν.
Αγαπητοί συνάδελφοι, σε ό,τι αφορά τα ναρκωτικά, πρέπει να πω ότι εκεί έχουμε πρόβλημα. Για την προσεχή Παρασκευή εγώ έχω καλέσει τα μέλη αυτής της επιτροπής με θέμα τη λειτουργία τους, για να δούμε, χωρίς την επίσημη αυτή αναγόρευσή της σε μόνιμη, σε Διαρκή Επιτροπή της Βουλής, πώς ουσιαστικά μπορούν να λειτουργήσουν, διότι τίποτα δεν μας βεβαιώνει ότι ονομάζοντας ως μόνιμη μία επιτροπή θα λειτουργεί καλύτερα και θα έχουμε μεγαλύτερη προσέλευση, διότι φυσικά δεν έχουμε σκοπό, ονομάζοντας αυτές τις επιτροπές μόνιμες, οι συμμετέχοντες να απολαμβάνουν και των αποζημιώσεων που δικαιούνται αυτοί που συμμετέχουν στις Διαρκείς Επιτροπές, διότι τότε θα κατηγορούμεθα ότι συνιστούμε επιτροπές για να λαμβάνουν τα μέλη τους αποζημίωση. Και οι πρώτοι που θα μας κατηγορούσαν θα ήταν οι συνεργάτες μας εδώ της Βουλής, για τους οποίους κανείς δεν φείδεται καλών λόγων και ειλικρινών λόγων, οι οποίοι όμως πρέπει να στηρίζουν γραμματειακά, επιστημονικά και τεχνολογικά όλες αυτές τις επιτροπές. Εδώ έχουμε τις Διαρκείς Επιτροπές και έχουμε πρόβλημα αν τύχει και χρειαστεί να συνεδριάσουν μαζί δύο-τρεις απ' αυτές, διότι έχουμε μόνο δύο αίθουσες ή μάλλον μία καλή αίθουσα, της Γερουσίας.
'Εχουμε μια "έτσι και έτσι", την "150" και μία άλλη, για να μιλάς όπως μιλούσαν οι παλαιοί Αιτωλοακαρνάνες απέναντι στη Λευκάδα, στη Βόνιτσα, από τα καραούλια και τους άκουαν...
ΧΡΗΣΤΟΣ ΡΟΚΟΦΥΛΛΟΣ : Κύριε Πρόεδρε, μου επιτρέπετε να πω κάτι πάνω σ' αυτό που είπατε; Ακούγονταν άριστα, όταν λειτουργούσε η ολομέλεια του Συμβουλίου Επικρατείας. Γιατί μιλούσε μόνον αυτός ο οποίος είχε το λόγο. Και χωρίς μικρόφωνο! Οι άλλοι παρέμεναν σιωπηλοί.
ΠΡΟΕΔΡΟΣ (Απόστολος Κακλαμάνης): Α, ίσως γι' αυτόν το λόγο.
Εγώ συμμερίζομαι τους λόγους για τους οποίους και ο Πρόεδρος της Νέας Δημοκρατίας και ο Κοινοβουλευτικός της Εκπρόσωπος και ο εισηγητής της σήμερα έχουν καταθέσει αυτές τις απόψεις.
Δεν είναι οποιεσδήποτε αυτές οι επιτροπές. Πράγματι, η μεν υπόθεση των ναρκωτικών και του AIDS αποτελεί ένα πρόβλημα διαστάσεων, που συνεχώς μεγεθύνεται και δεν ξέρει κανείς τι να κάνει. Το ασφαλιστικό είναι η χιονοστιβάδα που ολοένα μεγαλώνει και προχωρεί. Και -αν και λιγότερο θα έλεγα- η ισότητα, αν τη δει κανείς από μια άλλη πλευρά. Γιατί αν τη δούμε από την πλευρά του γνωστού γυναικείου ζητήματος, θα μας πουν παλαιοημερολογίτες.
Το γυναικείο ζήτημα σήμερα δεν είναι εδώ στον παραδοσιακό φεμινισμό, είναι στο γεγονός ότι το μεγαλύτερο ποσοστό ανεργίας μαστίζει τη γυναίκα. Είναι ότι τα μεγαλύτερα και περισσότερα βάρη στο γάμο τα σηκώνει η γυναίκα, η γυναίκα είναι αντικείμενο εγκληματικής συμπεριφοράς σε πλείστα όσα αδικήματα του κοινού ποινικού νόμου, αλλά πολλές φορές αντιμετωπίζεται με διαφορετική άποψη και σε ό,τι αφορά την προστασία της και τις κυρώσεις που πρέπει να επιβληθούν.
 



  








Σελίδα 3208 
Και ταυτόχρονα υπάρχει επίσης και ο άντρας άνεργος. Ο άντρας που αντιμετωπίζεται ως θύμα εγκληματικών πράξεων με διαφορετική αντίληψη, ανάλογα με την κοινωνική και οικονομική του θέση. 'Αλλη δυνατότητα προστασίας απέναντι στη διοίκηση έχει ένας πολίτης, που θα έχει δικηγόρο τον κ. Παυλόπουλο ή τον κ. Ροκόφυλλο, και άλλη ένας που εκεί θα πάει με δικηγόρο εντελώς άσημο, γιατί ενδεχομένως να έχει τη δυνατότητα να καλύψει ό,τι θα πρέπει ένας πολύ σπουδαίος δικηγόρος να αμειφθεί, για να τον υπερασπιστεί στα δικαστήρια. Και οι μεν παρόντες μπορεί ανθρωπιστικώς να πάνε και χωρίς αμοιβή, αλλά δεν είναι αυτή η περίπτωση.
Αυτά πρέπει να τα λάβουμε υπόψη, γιατί πολλοί στο παρελθόν είχαμε αυτές τις ιδέες. Και είδαμε ότι κάναμε λάθος. Σπεύσαμε, νομίζοντας ότι απελευθερώνουμε τη γυναίκα από τα δεσμά του άντρα, και διαλύσαμε την ελληνική οικογένεια με το αυτόματο διαζύγιο. Και δώσαμε τη δυνατότητα στους διάφορους ανεύθυνους και ασυνείδητους αρχηγούς ή τώρα -με την ισότητα των φύλων- συναρχηγούς οικογενειών, να εγκαταλείπουν γυναίκα και παιδιά στο έλεος του Θεού, με δεδομένη τη γενικότερη υποβάθμιση της γυναίκας από πλευράς μόρφωσης, κοινωνικού επιπέδου κλπ. και θεωρήσαμε ότι επιτύχαμε μία νίκη υπέρ της ισότητας.
Και έλεγα από τότε σε ορισμένες κυρίες. Εσείς, κυρία μου, έχετε διατελέσει Βουλευτής. Εσείς, κυρία μου, ξέρω ότι έχετε περισσότερα απ' όσα έχει ο άντρας σας. Και ίσως να θέλετε, μετά από τέσσερα χρόνια, να πείτε "παίρνω επιτέλους αυτόματο διαζύγιο". Ρωτάτε όμως την άλλη την κακομοίρα, την ψηφοφόρο μου στο Περιστέρι, που φεύγει ο λεβέντης; Το προηγούμενο βράδυ της μεταφέρει την καταπίεση που υφίσταται αυτός στο εργοστάσιο με ένα χέρι ξύλο. Μόλις γυρίσει, πρέπει να ξεσπάσει σε αυτήν και στα παιδιά.
Το πρωϊ αφήνει δύο-τρία κατοστάρικα -τότε, μιλάμε για την αξία του χρήματος, όταν ψηφίσαμε το αυτόματο διαζύγιο- και φεύγει. Και έπειτα από τέσσερα χρόνια έρχεται και παίρνει το διαζύγιό του και είναι εντάξει. Η πολιτεία τον προστατεύει, να ξεπουλήσει ότι έχει και δεν έχει κλπ.
Λοιπόν, να μη λέγω πολλά. Συνάδελφοι, σε όλες τις ευρωπαϊκές χώρες, όπως έχω εδώ τα στοιχεία για να τα θέσω υπόψη σας, εκτός από την Πορτογαλία και μία άλλη χώρα, πουθενά αλλού δεν υπάρχει τέτοια επιτροπή. Υπάρχει και μία συμβουλευτική επιτροπή. 
Η βελγική γερουσία πήρε την πρωτοβουλία να καλέσει και ορισμένες συναδέλφους μας. Εγώ, αν και δεν έχουμε τέτοια επιτροπή, τους είπα, εντάξει να πάτε να δείτε τι λένε και στας Ευρώπας γι'αυτά τα θέματα και μου γύρισαν ζητώντας να γίνει και εδώ μια μόνιμη επιτροπή ισότητας.
Τι σημαίνει αυτό; 'Εχουμε εννέα-δέκα γυναίκες όλες και όλες. Κάναμε μία επιτροπή ισότητας και στο τέλος δεν πατούσε καμιά εκεί. Δεν είναι σοβαρά πράγματα. Είναι μεν αγαθή η προαίρεσή σας, κύριε Σιούφα, αλλά σας λέω εγώ, είναι λάθος. 
'Εχουμε τις Διαρκείς Επιτροπές. Εκεί εγώ θα σας έλεγα, όλα τα ζητήματα που αφορούν την ισότητα, όχι μόνο των γυναικών, αλλά τα δικαιώματα όλων των ομάδων του πληθυσμού που μειονεκτούν. Εδώ είμαστε το Κοινοβούλιο και έχουμε ράμπες για να φθάνουν στο ισόγειο, δεν έχουμε ακόμα κάνει για να ανεβαίνουν και στα θεωρεία.
Η έννοια της ισότητας έχει ξεπεράσει προ πολλού αυτήν την παραδοσιακή, τον αγώνα που έκαναν οι φεμινίστριες, παλιά οι σουφραζέτες, για την απελευθέρωσή τους. Μετά μάλιστα τη σεξουαλική επανάσταση, που κυρίως το φεμινιστικό κίνημα επέβαλε, δεν ξέρω μήπως αυτή η επιτροπή για το ΑΙDS, κύριε Σιούφα, θα πρέπει, αν τη συγκροτήσουμε κάποτε, να δει πράγματι πόσο το λεγόμενο το φεμινιστικό κίνημα συνέβαλε σε αυτήν την κατεύθυνση. Διότι ένα από τα μηνύματα ήταν ακριβώς και αυτό.
ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): Θα βρεις το μπελά σου!
ΠΡΟΕΔΡΟΣ (Απόστολος Κακλαμάνης): Κοιτάξτε, εγώ δεν βρήκα το μπελά μου όταν το 1977 ήλθε ο Υπουργός Οικονομικών τότε και έφερε τη διάταξη για την απαλλαγή των ποδοσφαιριστών από τη φορολογία. Και είπα, μα, τρελοί είμαστε; Τρελός είσαι μου είπε κάποιος, πώς θα πας στη Β' Περιφέρεια έτσι. 'Η την άλλη φορά που ψηφίσατε όλοι σας τις απαλλαγές.
ΦΟΙΒΟΣ ΙΩΑΝΝΙΔΗΣ: 'Οχι όλοι!
ΠΡΟΕΔΡΟΣ (Απόστολος Κακλαμάνης): Εν πάση περιπτώσει, οι περισσότεροι.
Λοιπόν, συνάδελφοι, στην Πορτογαλία, όπως σας είπα, και στην Αυστρία, έχουν ιδρυθεί διαρκείς κοινοβουλευτικές επιτροπές με αποκλειστικό αντικείμενο τις ίσες ευκαιρίες ανδρών και γυναικών. Στο Βέλγιο και την Ισπανία δεν έχουν νομοθετικό χαρακτήρα, αλλά μόνο γνωμοδοτικό. Και στο Βέλγιο, όπως σας είπα, έχουν αυτό το γνωμοδοτικό χαρακτήρα για την κοινωνική χειραφέτηση, έτσι είναι ο τίτλος. Στη Μεγάλη Βρετανία και στα δύο Σώματα, δεν υπάρχει επιτροπή ισότητας των δύο φύλων. 
Στη Γαλλία δεν υπάρχει επιτροπή. Στην Αυστρία στην 'Ανω Βουλή δεν υπάρχει. Στην Ιταλία δεν υπάρχει. 
Στη Δανία δεν υπάρχει. Στη Νορβηγία υπάρχει μία επιτροπή για την οικογένεια. Στη Φινλανδία υπάρχει μία επιτροπή εργατικών υποθέσεων. Στη Σουηδία υπάρχει επιτροπή για την αγορά εργασίας, όπου μέσα εκεί συζητούν και αυτά τα θέματα.
'Εγραψα λοιπόν στη Βελγίδα πρόεδρο της συμβουλευτικής επιτροπής, που έστειλε ένα γράμμα στον Πρωθυπουργό τον κ. Σημίτη, ο οποίος μου το διεβίβασε, ότι στο πλαίσιο λειτουργίας των Διαρκών Επιτροπών και ιδιαίτερα στις Διαρκείς Επιτροπές Κοινωνικών Υποθέσεων, Δημόσιας Διοίκησης και Μορφωτικών Υποθέσεων, αντιμετωπίζονται τα θέματα ισότητας των δύο φύλων.
Μπορούμε εκεί, εάν νομίζετε, αφού το συζητήσουμε, για να μην κάνουμε κάποιο λάθος, να έχουμε μία υποεπιτροπή, που να εξετάζει στα νομοθετήματα που έρχονται εκεί, ζητήματα που δημιουργούν άνιση μεταχείριση πολιτών, που παραβιάζουν ανθρώπινα δικαιώματα, που παραβιάζουν την ισότητα των φύλων, αλλά και την ισοπολιτεία. Διότι, δεν είναι μόνο οι γυναίκες ή οι άνδρες που αλληλοαδικούνται. Υπάρχουν μέσα στο γυναικείο και ανδρικό πληθυσμό υποομάδες που αδικούνται και από τους μεν και από τους δε.
ΧΡΗΣΤΟΣ ΡΟΚΟΦΥΛΛΟΣ: 'Η βρίσκονται σε υποδεέστερη θέση.
ΠΡΟΕΔΡΟΣ (Απόστολος Κακλαμάνης): Ο κ. Τσαφούλιας δεν είναι εδώ. Γίνεται ένα λάθος. Δικαιούνται και το Κ.Κ.Ε. και ο Συνασπισμός και το ΔΗ.Κ.ΚΙ. να μιλούν δέκα λεπτά επί της αρχής. Δεν τους το στερεί κανείς αυτό το δικαίωμα. Θέλουν όμως να έχουν ειδικό αγορητή. Σε αυτήν την περίπτωση, λέει ο Κανονισμός, όταν μειώνεται στο ήμισυ ο χρόνος των άλλων, θα μιλήσουν επί της αρχής. Και είναι σωστό.
ΣΤΡΑΤΗΣ ΚΟΡΑΚΑΣ: 'Οχι, βέβαια. Παλιά δεν ήταν έτσι.
ΠΡΟΕΔΡΟΣ (Απόστολος Κακλαμάνης): Δεν έχετε δίκιο. 'Ετσι ήταν.
ΣΤΡΑΤΗΣ ΚΟΡΑΚΑΣ: 'Οταν ήλθα εγώ πριν δεκατρία χρόνια, ήταν μισή ώρα οι ειδικοί αγορητές και δέκα λεπτά οι εισηγητές.
ΠΡΟΕΔΡΟΣ (Απόστολος Κακλαμάνης): 'Οχι. 'Οταν ήρθατε εσείς, σας πληροφορώ ότι μιλούσαν μισή ώρα οι εισηγητές και είκοσι λεπτά οι ειδικοί αγορητές.
ΝΙΚΟΛΑΟΣ ΚΑΤΣΑΡΟΣ (Δ' Αντιπρόεδρος της Βουλής): 'Οχι. Είκοσι λεπτά οι ειδικοί αγορητές και είκοσι λεπτά οι εισηγητές.
ΠΡΟΕΔΡΟΣ (Απόστολος Κακλαμάνης): 'Οχι. Αρχικά ήταν μισή ώρα οι εισηγητές. Μετά το κάναμε λιγότερο.
Εν πάση περιπτώσει, οι ειδικοί αγορητές...
ΣΤΡΑΤΗΣ ΚΟΡΑΚΑΣ: Θυμάμαι ότι μιλούσα μισή ώρα ως ειδικός αγορητής.
ΠΡΟΕΔΡΟΣ (Απόστολος Κακλαμάνης): Ναι, αλλά είχαν και είκοσι λεπτά οι ομιλητές επί του Κανονισμού. 'Οταν μιλούσατε εσείς μισή ώρα ως ειδικός αγορητής, είχαν δέκα λεπτά οι συνάδελφοί σας. Και εγώ από εκεί πέρασα, από τα ίδια έδρανα. 'Οταν ήμουν ειδικός αγορητής, στερούσα το δικαίωμα των άλλων και καυγαδίζαμε με το μακαρίτη τον Κουτσόγιωργα, διότι δεν ήθελε εκείνος ή όταν ήταν εκείνος ειδικός αγορητής,
 



  








Σελίδα 3209 
δεν ήθελα εγώ, διότι δεν μπορούσα να μιλάω εγώ δέκα λεπτά.
Τώρα δεν πρέπει να παραπονούνται, ιδιαίτερα τα μικρά κόμματα, διότι εγώ προσεγγίζω περίπου την άποψη του κ. Κατσαρού, ότι κάπου παραβιάζεται η δημοκρατική αρχή. Διότι, είχαμε μία ημέρα της εβδομάδας, την Παρασκευή, που είχαμε δύο ερωτήσεις από κάθε κόμμα. Το επεκτείναμε αυτό σε όλες τις ημέρες της εβδομάδας. Το Κομμουνιστικό Κόμμα, για παράδειγμα, έχει δέκα ερωτήσεις την εβδομάδα. Αυτό σημαίνει ότι έχει ογδόντα λεπτά της συνεδριάσεως που αυτό προκαλεί τη συζήτηση, αυτό φέρνει το θέμα...
ΣΤΡΑΤΗΣ ΚΟΡΑΚΑΣ: Οκτώ έχουμε.
ΠΡΟΕΔΡΟΣ (Απόστολος Κακλαμάνης): Πέντε ημέρες είναι, άρα δέκα ερωτήσεις. Από Δευτέρα έως και Παρασκευή.
ΣΤΡΑΤΗΣ ΚΟΡΑΚΑΣ: Την Τρίτη δεν έχουμε ερωτήσεις.
ΠΡΟΕΔΡΟΣ (Απόστολος Κακλαμάνης): 'Ισα-ίσα που την Τρίτη μπορεί να έχετε και περισσότερες, γιατί μπορεί να φέρετε τρεις-τέσσερις ερωτήσεις.
ΣΤΡΑΤΗΣ ΚΟΡΑΚΑΣ: Πότε συζητούνται οι κανονικές ερωτήσεις;
ΠΡΟΕΔΡΟΣ (Απόστολος Κακλαμάνης): Στην αρχή της συνεδρίασης.
'Εχουν βελτιωθεί πολύ τα πράγματα. Ο κ. Καρακώστας δικαιολογείται να τα λέει αυτά, αλλά οι παλαιότεροι Βουλευτές ξέρετε ότι είχαμε μόνο δύο εισηγητές. Εδώ φθάσαμε να έχουμε πέντε εισηγητές. Ενώ ο Κανονισμός δίνει το λόγο σ' αυτόν που τον ζητάει, έχουμε καθιερώσει περίπου και πολλές φορές διαμαρτύρονται οι εισηγητές, οι ειδικοί αγορητές, αν δώσω το λόγο σε κάποιον να μιλήσει για κάποιο άρθρο και λένε "εγώ δεν μίλησα". Ο Κανονισμός δίνει το λόγο σε όποιον τον ζητήσει. Θεωρούν ότι είναι υποχρεωμένο το Προδρείο να τους ρωτήσει κιόλας αν θέλουν να μιλήσουν, πριν δώσει το λόγο σε άλλον.
Επίσης δίνουμε δεύτερους κύκλους στα κόμματα, όταν έχουν κάποιες σοβαρότερες συζητήσεις. Στις επερωτήσεις συμμετέχουν όλοι οι εκπρόσωποι των άλλων κομμάτων που δεν έχουν επερώτηση, κόμματα τα οποία όπως είναι συγκροτημένα, για παράδειγμα το ΚΚΕ το οποίο δεν έχει "τι έλεγα εγώ, τι έλεγε ο Κουτσόγιωργας". 'Ηταν ένα πράγμα. 'Ενα πράγμα θα πει ο κ. Κόρακας και ο κ. Κωστόπουλος. Δεν καταλαβαίνω μερικές φορές γιατί γίνεται όλη αυτή η κουβέντα περί του χρόνου, όταν το συγκεκριμένο κόμμα μπορεί να συμμετάσχει σε κάθε συζήτηση.
'Αλλο είναι το πρόβλημά του. Είναι πολλές οι συζητήσεις και δεν μπορεί ένα κόμμα με μικρό αριθμό Βουλευτών να καλύψει όλα αυτά τα ζητήματα. Το πρόβλημα αυτό όμως δεν διορθώνεται με το να καθυστερούμε το νομοθετικό έργο, να λέμε ότι θα μιλάμε σε όλα τα άρθρα και σε όλα τα θέματα. Βέβαια, δεν θα υποδείξω εγώ πώς θα κάνει κάθε κόμμα τη δουλειά του. 'Οταν ήμουν Βουλευτής ενός κόμματος με δεκατρείς Βουλευτές, συνόψιζα τα πέντε ή δέκα σημεία που με ενδιέφεραν και δεν χανόμουνα στις παραγράφους και στα εδάφια, γιατί δεν θα εύρισκα άκρη.
ΙΩΑΝΝΗΣ ΚΑΡΑΚΩΣΤΑΣ: Οι Βουλευτές;
ΠΡΟΕΔΡΟΣ (Απόστολος Κακλαμάνης): Κύριε συνάδελφε, οι Βουλευτές έχοντας την κάρτα μαζί τους, δικαιούνται....
ΙΩΑΝΝΗΣ ΚΑΡΑΚΩΣΤΑΣ: Τα ξέρω, κύριε Πρόεδρε...
ΠΡΟΕΔΡΟΣ (Απόστολος Κακλαμάνης): Αφού τα ξέρετε, αφήστε, λοιπόν, να τα πω.
ΙΩΑΝΝΗΣ ΚΑΡΑΚΩΣΤΑΣ: Εγώ έθεσα θέμα ανισότητας στο χρόνο ομιλίας των Βουλευτών. Πόσες φορές μιλάνε οι Βουλευτές των μικρότερων κομμάτων; 'Ημουνα και εγώ από κει μέχρι χθες. Εγώ μίλαγα περισσότερο από τους Βουλευτές των άλλων κομμάτων. Να κατανείμετε το χρόνο ίσα στους Βουλευτές και όχι στα κόμματα.
ΠΡΟΕΔΡΟΣ (Απόστολος Κακλαμάνης): Κύριε Καρακώστα, αυτό το λέτε τώρα.
ΙΩΑΝΝΗΣ ΚΑΡΑΚΩΣΤΑΣ: Εγώ έτσι το βρήκα. Τι θα κάνω δηλαδή;
ΠΡΟΕΔΡΟΣ (Απόστολος Κακλαμάνης): Παρακαλώ.
ΙΩΑΝΝΗΣ ΚΑΡΑΚΩΣΤΑΣ: Ποιο είναι όμως το σωστό να γίνεται;
ΠΡΟΕΔΡΟΣ (Απόστολος Κακλαμάνης): To σωστό είναι ο κάθε Βουλευτής, έχοντας την κάρτα του σε κάθε συζήτηση που γίνεται, αν θέλει να μιλήσει, να εγγράφεται. 'Ολοι μπορούν να μιλήσουν. Δεν σας εμπόδισε κανείς, είτε είσαστε μέσα σε ένα κόμμα είτε είσαστε εκτός ενός κόμματος.
ΙΩΑΝΝΗΣ ΚΑΡΑΚΩΣΤΑΣ: 'Οταν μιλάμε συνέχεια επί είκοσι λεπτά ή τριάντα λεπτά, διακόπτει ο Κοινοβουλευτικός Εκπρόσωπος...
ΠΡΟΕΔΡΟΣ (Απόστολος Κακλαμάνης): Εκεί κάνετε επίσης ένα λάθος. Γι' αυτό είπα ότι δικαιολογείστε να τα λέτε αυτά, διότι είσαστε τώρα εδώ στο Κοινοβούλιο.
ΙΩΑΝΝΗΣ ΚΑΡΑΚΩΣΤΑΣ: Ποιο είναι το λάθος;
ΠΡΟΕΔΡΟΣ (Απόστολος Κακλαμάνης): Θα σας πω ποιο είναι το λάθος. 
Πριν γίνουν αυτές οι τροποποιήσεις του Κανονισμού, ο Υπουργός μιλούσε μία ώρα. Τώρα μιλάει είκοσι λεπτά ή μισή ώρα, αν είναι ο αρμόδιος Υπουργός. Ο Κοινοβουλευτικός Εκπρόσωπος επίσης μιλούσε...
ΙΩΑΝΝΗΣ ΚΑΡΑΚΩΣΤΑΣ: Θέλω να μου πείτε, πότε μιλάνε οι Βουλευτές.
ΠΡΟΕΔΡΟΣ (Απόστολος Κακλαμάνης): 'Οποτε θέλουν μιλάνε.
ΙΩΑΝΝΗΣ ΚΑΡΑΚΩΣΤΑΣ: Στην πράξη τι γίνεται;
ΠΡΟΕΔΡΟΣ (Απόστολος Κακλαμάνης): Ορίστε, στον Κανονισμό απόψε τέσσερις ενεγράφησαν και μίλησαν.
ΙΩΑΝΝΗΣ ΚΑΡΑΚΩΣΤΑΣ: Γιατί δεν έρχονται οι Βουλευτές;
ΠΡΟΕΔΡΟΣ (Απόστολος Κακλαμάνης): Ποιος φταίει γι' αυτό; Γιατί δεν έρχονται;
ΙΩΑΝΝΗΣ ΚΑΡΑΚΩΣΤΑΣ: Γιατί δεν έχουν ενδιαφέρον, δεν έχουν χρόνο.
ΠΡΟΕΔΡΟΣ (Απόστολος Κακλαμάνης): Κύριε συνάδελφε, μήπως είναι κάποιοι οι οποίοι θέλουν να τους έχουμε ειδική υποδοχή, την ώρα που θέλουν να έρθουν, εκείνη την ώρα να μιλήσουν, γιατί έχουν μετά να πάνε στο σταθμό, στην τηλεόραση, να πάνε να κάνουν τα ρουσφέτια τους, να πάνε στην ταβέρνα; Παρακαλώ, σκεφθείτε αυτά τα πράγματα.
ΙΩΑΝΝΗΣ ΚΑΡΑΚΩΣΤΑΣ: Κύριε Πρόεδρε, μου επιτρέπετε;
ΠΡΟΕΔΡΟΣ (Απόστολος Κακλαμάνης): Θα σας επιτρέψω.
ΙΩΑΝΝΗΣ ΚΑΡΑΚΩΣΤΑΣ: Μιλάνε μέχρι τις δέκα ή έντεκα η ώρα το βράδυ οι Κοινοβουλευτικοί Εκπρόσωποι, οι ειδικοί αγορητές, οι εισηγητές. 'Ετσι γίνεται στην πρακτική. Εγώ είμαι θαμώνας μόνιμος στο Κοινοβούλιο και βλέπω την πρακτική που εφαρμόζεται. Αρχίζουν και μιλούν οι Κοινοβουλευτικοί Εκπρόσωποι, οι ειδικοί αγορητές, οι εισηγητές, παρεμβαίνουν οι Υπουργοί, μετά παρεμβαίνουν και οι Κοινοβουλευτικοί Εκπρόσωποι και εμείς καθόμαστε. Να μιλήσουν όλοι οι ειδικοί αγορητές και όταν αρχίσουν οι Βουλευτές να μιλούν, να μην τους διακόπτει κανένας μέχρι το τέλος. Δεν μπορεί ο κάθε Κοινοβουλευτικός Εκπρόσωπος ή ο Υπουργός ανά πάσα στιγμή να παρεμβαίνει...
ΠΡΟΕΔΡΟΣ (Απόστολος Κακλαμάνης): Ακούστε, κύριε Καρακώστα. Εγώ δεν θέλω να κάνω αυτό που πάντοτε κάνουν οι παλαιότεροι στους νεότερους. Αλλά, σας λέω ειλικρινά, σ'αυτήν την Αίθουσα υπάρχει ένα λάθος. Είμεθα όλοι ίσοι, διότι ο λαός μας έχει δώσει αυτό το δικαίωμα. 'Ομως, από πλευράς δυνατοτήτων δεν είμαστε ίσοι. Πρέπει να αποκτήσουμε μία εμπειρία, πρέπει να παρακολουθήσουμε μία λειτουργία. Μην κουνάτε το κεφάλι. Τότε θα κατανοήσουμε, ότι αν επρόκειτο να μην έχει τη δυνατότητα το οργανωμένο κόμμα -άλλο πως γίνονται μπάχαλο μεταξύ τους, στο εσωτερικό τους τα κόμματα- και μιλάμε για το κόμμα όπως η Κοινοβουλευτική Δημοκρατία το φαντάζεται, που είναι ο πιο βασικός θεσμός για τη λειτουργία της κοινοβουλευτικής δημοκρατίας...
ΙΩΑΝΝΗΣ ΚΑΡΑΚΩΣΤΑΣ: Και από το Βουλευτή;
ΠΡΟΕΔΡΟΣ (Απόστολος Κακλαμάνης): Μα, ο Βουλευτής συγκροτεί το κόμμα. Και μη διακόπτετε, παρακαλώ. Να τελειώσω, εν πάση περιπτώσει. 
ΙΩΑΝΝΗΣ ΚΑΡΑΚΩΣΤΑΣ: Το Σύνταγμα τι λέει; 
ΠΡΟΕΔΡΟΣ (Απόστολος Κακλαμάνης): Παρακαλώ!
ΙΩΑΝΝΗΣ ΚΑΡΑΚΩΣΤΑΣ: Το Σύνταγμα λέει "οι Βουλευτές".
ΠΡΟΕΔΡΟΣ (Απόστολος Κακλαμάνης): Καλώς. Εγώ σταματώ
 



  








Σελίδα 3210 
την κουβέντα. Μα, ακόμα συζήτηση καφενείου θα κάνουμε; Κάνουμε συζήτηση στη Βουλή. Αφήστε να σας απαντήσω, επιτέλους.
'Εχετε τη γνώμη ότι μπορούν να μιλούν οι Βουλευτές. Και ο Κοινοβουλευτικός Εκπρόσωπος του κόμματος, που θα διατυπώσει τη συγκεκριμένη, τη συνισταμένη, αν θέλετε, των θέσεων ενός κόμματος, θα πρέπει να περιμένει να ακούσει. Και δυστυχώς ξέρετε τι ακούμε κάθε φορά.
Ο χρόνος που λέτε, για μένα θα έπρεπε να είναι το 1/10 εκείνου που δίδεται. 'Ισως τότε να σκεφτόμασταν σοβαρότερα για το πώς θα μιλήσουμε και τι θα πούμε. Διότι πολλές φορές αρχίζουμε να μιλάμε, κοιτάζουμε την ώρα και λέμε "α, έχουμε και άλλο χρόνο" και λέμε και ξαναλέμε τα ίδια και τα ίδια πράγματα. Δεν είναι τόσο απλά τα πράγματα. Γι'αυτό εγώ πιστεύω ότι θα έπρεπε όλοι να μαθητεύουμε μέσα σ'αυτήν την Αίθουσα πριν να αρχίσουμε να ανοίγουμε φτερά και κυρίως πριν να αποφασίσουμε να γινόμαστε και τιμητές.
Τα κόμματα έχουν λόγο υπάρξεως. Το δικαίωμα του Υπουργού, κατά το Σύνταγμα, να παρεμβαίνει όταν θέλει να ζητήσει το λόγο, έχει και αυτό σημασία. Διότι η κυβέρνηση ανά πάσα στιγμή πρέπει να πει την άποψή της για ό,τι ακούγεται. 
Το κόμμα, είτε το μεγάλο είτε το μικρότερο, πρέπει να έχει τη δυνατότητα να παρεμβαίνει σε μία συζήτηση. Το να επαναλαμβάνονται απλώς οι Βουλευτές από το Βήμα, ίσως δεν οδηγεί και πουθενά. Απλώς ικανοποιεί την επιθυμία του συναδέλφου να μιλήσει. Αυτό όμως το δικαίωμα δεν το χάνει ο συνάδελφος. Είναι πράγματα τα οποία τα λέγαμε και εμείς παλαιότερα. Ο μακαρίτης ο Ηλιού έλεγε και το έλεγα και εγώ εδώ ότι: "υπάρχει η Βουλή των Λόρδων" και εννοούσε τους Υπουργούς "και η Βουλή των Κοινοτήτων", δηλαδή εμείς οι Βουλευτές. 'Ηταν μία υπερβολή.
Αυτό που είναι κακό είναι να γίνεται κατάχρηση αυτού του δικαιώματος. Δηλαδή ο Κοινοβουλευτικός Εκπρόσωπος να πρωτολογεί, να δευτερολογεί και να τριτολογεί.
ΙΩΑΝΝΗΣ ΚΑΡΑΚΩΣΤΑΣ: Αυτό είναι. 
ΠΡΟΕΔΡΟΣ (Απόστολος Κακλαμάνης): Ε, αυτό είναι θέμα προσώπων, όχι του θεσμού το πώς είναι.
ΙΩΑΝΝΗΣ ΚΑΡΑΚΩΣΤΑΣ: Εάν του δίνει το δικαίωμα ο Κανονισμός, φυσικά και το παίρνει. 
ΠΡΟΕΔΡΟΣ (Απόστολος Κακλαμάνης): 'Ερχομαι σ'αυτά που είπε ο κ. Κόρακας.
ΚΩΝΣΤΑΝΤΙΝΟΣ ΣΗΜΑΙΟΦΟΡΙΔΗΣ: Κύριε Πρόεδρε, μου δίνετε για ένα λεπτό το λόγο;
ΠΡΟΕΔΡΟΣ (Απόστολος Κακλαμάνης): Σας τον δίνω ευχαρίστως. 
Ορίστε, έχετε το λόγο.
ΚΩΝΣΤΑΝΤΙΝΟΣ ΣΗΜΑΙΟΦΟΡΙΔΗΣ: Αν είναι να σας στενοχωρώ, παραιτούμαι.
ΠΡΟΕΔΡΟΣ (Απόστολος Κακλαμάνης): Ξέρετε ότι δεν με στενοχωρείτε.
ΚΩΝΣΤΑΝΤΙΝΟΣ ΣΗΜΑΙΟΦΟΡΙΔΗΣ: Κύριε Πρόεδρε, υπάρχει μια παρεξήγηση απ'όπου ξεκινάει όλη αυτή η δυσαρέσκεια που ακούω από τον κύριο συνάδελφο. Η παρουσία εδώ στη Βουλή έχει διττή υπόσταση. 'Αλλο το να θες να στηθείς μπροστά στο μικρόφωνο, θεωρώντας το ως αυτοσκοπό για τα Μέσα Ενημέρωσης και άλλο αν η διαρκής παρουσία σου εδώ, δεν σου στερεί ποτέ το δικαίωμα, ακόμα και σε προκεχωρημένη ώρα, να καταθέσεις την άποψή σου.
Εγώ δεν αισθάνομαι από το 1981 που θητεύω στην Αίθουσα ότι μου στερήθηκε ποτέ το δικαίωμα ή η δυνατότητα να καταθέσω την όποια άποψή μου, ταπεινή, σοβαρή ή όχι. Δεν υπάρχει αυτός ο περιορισμός. 'Αλλο αν ο στόχος είναι τα Μέσα Ενημερώσεως. Τότε πια ο καθένας ζητάει από μας τους τριακόσιους σε κάποια συγκεκριμένη ώρα να μιλήσει, για να προλάβουν τα Μέσα Ενημερώσεως , ή οι εφημερίδες, ή η τηλεόραση, να τον προβάλουν.
Το μεγάλο λάθος σε όλους μας και τους τριακόσιους -δεν εξαιρώ τον εαυτό μου- είναι η μη παρουσία μας εδώ. Βεβαίως, εν τω μείζονι το έλασσον. Δεν είναι δυνατόν να παροραθεί το κόμμα για χάρη κάποιου μέλους του κόμματος. Πρέπει να υπάρχει μια ιεαράρχηση. Και αυτό νομίζω ότι τηρείται. Εκείνο που αποτελεί την αιτία του κακού, νομίζω ότι είναι, αν προλαβαίνουμε μέσα σε κάποιο συγκεκριμένο χρονικό περιθώριο να στηθούμε μπροστά στο μικρόφωνο, για να πούμε την όποια άποψή μας για όλη την περαιτέρω συνέχεια.
Την ευθύνη για όποια εικόνα παρουσιάζει το Κοινοβούλιο, εγώ τουλάχιστον δεν διστάζω να την καταλογίσω σε εμάς τους ίδιους. Συνεπώς οι μεμψιμοιρίες ή τα παράπονα δεν είναι δυνατό να λειτουργήσουν διαφορετικά. Βρέστε εσείς, κύριε συνάδελφε, το μαγικό τρόπο με τον οποίον θα μπορούσαν να ικανοποιούνται ανά πάσα στιγμή οι επιθυμίες όλων. Φοβούμαι ότι αυτού του είδους οι παρεξηγήσεις καιρός είναι να διαλυθούν -και τελειώνω, κύριε Πρόεδρε, δεν ταλαιπωρώ, ξέρετε ότι είμαι και λιτός και λακωνικός- και τα πράγματα να λέγονται με το όνομά τους. Πρέπει να μην αναζητούμε αλλού τις αιτίες για τα όποια δυσάρεστα φαινόμενα, αλλά ας κάνουμε μια ενδοσκόπηση ο καθένας κατά μόνας και όλοι μας σαν σύνολο, για να μπορέσουμε να αποκαταστήσουμε το κύρος του Κοινοβουλίου που χρειάζεται ο τόπος. Ευχαριστώ πολύ.
ΠΡΟΕΔΡΟΣ (Απόστολος Κακλαμάνης): Κύριοι συνάδελφοι, ο κ. Κόρακας έκανε ορισμένες προτάσεις τις οποίες μου έδωσε προχθές στη Διάσκεψη των Προέδρων για να τις μελετήσω, γιατί έχουν ενδιαφέρον γενικώς και ειδικώς. Θέλω όμως να διευκρινίσω το εξής: Σε ό,τι αφορά το θέμα που έθεσε, η Επιτροπή του Κανονισμού να συνεδριάζει ει δυνατόν και σε τακτά διαστήματα. Και άλλοι συνάδελφοι το θέτουν αυτό κατά καιρούς. Δεν είναι δυνατόν η λειτουργία του Σώματος, οι κανόνες και το πλαίσιό του να είναι συνεχώς υπό συζήτηση και υπό μεταβατικότητα.
Αυτός είναι ο λόγος για τον οποίο με πολύ δυσκολία όλες οι δικονομίες αναθεωρούνται. Ωστόσο όταν κάτι είναι ώριμο, εκεί μπορούμε μέσα σε μια εβδομάδα να το αλλάξουμε, γιατί δεν έχουμε πρόβλημα. Και δεν είναι τυχαίο νομίζω το γεγονός ότι ο Κανονισμός έχει ουσιαστικά επιφορτίσει τον Πρόεδρο του Σώματος να κρατάει το κλειδί των όποιων τροποποιήσεων.
Κατατίθενται μεν οι τροπολογίες, οι προτάσεις των Βουλευτών, αλλά ο Πρόεδρος της Βουλής καλεί την επιτροπή. Η επιτροπή πρέπει να επεξεργαστεί τις προτάσεις και να φθάσουν εδώ. Εδώ όταν φθάνουν δεν τροποποιούνται, παραπέμπει στο άρθρο 76 για την επεξεργασία των τροποποιήσεων, που θα κάνουμε, όχι όμως και στα άλλα που μιλούν για τροπολογίες, για όλα αυτά τα πράγματα. Διότι προφανώς θα είναι εύκολο καθένας εδώ με μια πρόχειρη, ας το πούμε, συλλογιστική, να προτείνει κάτι και ιδίως αν μας διευκολύνει, μπορεί κάποια στιγμή να θεωρήσουμε οι περισσότεροι ότι μπορεί να συνεδριάζει η Βουλή δυο φορές την εβδομάδα ή να γίνεται κάτι άλλο που στην πορεία θα δούμε μετά ότι δημιουργεί τεράστια προβλήματα.
Σε ό,τι αφορά όμως τις Διαρκείς Επιτροπές, εκεί έχει δίκιο ο κ. Κόρακας και λυπάμαι γιατί δεν αξιοποιούμε ακόμη τη διάταξη του άρθρου 41 του Κανονισμού. Και δεν καταστρατηγείται από την Κυβέρνηση, αλλά απλούστατα δεν εκδηλώθηκε ακόμη ενδιαφέρον από τα κόμματα.
Δεν συμφωνώ με τον κ. Ιωαννίδη και με τον κ. Ροκόφυλλο, σε ό,τι αφορά τη συζήτηση των διεθνών συμβάσεων. Ασφαλώς θα διαπραγματευθεί η κοινοβουλευτική επιτροπή μαζί με τον Υπουργό Εξωτερικών μια διεθνή συμφωνία. 'Ομως η καθημερινή πρακτική έχει αποδείξει ότι τις διάφορες συμφωνίες τις κάνουν όχι οι πολιτικές ηγεσίες, αλλά οι εμπειρογνώμονες, η γραφειοκρατία, τα υπηρεσιακά στελέχη κλπ.. Και τα πράγματα τώρα έχουν περιπλακεί πάρα πολύ στις διεθνείς σχέσεις. Και το να είναι ενημερωμένη η Βουλή, η αρμόδια επιτροπή για το αντικείμενο μιας συμφωνίας, που γίνεται για την αποφυγή διπλής φορολογίας με την τάδε χώρα, είναι ίσως δευτερεύον θέμα, είναι θέμα ρουτίνας. Υπάρχουν όμως άλλα ζητήματα που έρχονται εδώ να κυρωθούν, και πολλές φορές, αφού έχουν υπογραφεί πριν από πέντε ή έξι χρόνια, η Κυβέρνηση που δεν έχει υπογράψει τη σύμβαση και η Βουλή, που μπορεί να καταψήφισε την κυβέρνηση εκείνη που δέσμευσε τη χώρα με μια τέτοια σύμβαση, είναι υποχρεωμένη να τα ψηφίσει, να τα κυρώσει.
 



  








Σελίδα 3211 
Πρέπει να πω ότι δεν μου αρέσει να οικειοποιούμαι άλλων σκέψεις, αλλά εμένα με προβλημάτισε πάρα πολύ σ' αυτό το ζήτημα ο συνάδελφός μας ο κ. Γιάννης Κωνσταντινίδης, ο οποίος ως Γενικός Γραμματέας του Υπουργείου Μεταφορών -ήταν στην προηγούμενη βουλευτική περίοδο Γενικός Γραμματέας του Υπουργείου Μεταφορών, ο εκ Γρεβενών συνάδελφος- όταν έφθανε σ' αυτόν για τη μονογραφή μιας συμφωνίας, για να την υπογράψουν μετά οι Υπουργοί, πάρα πολλά πράγματα, ίσως με την πολιτική του αντίληψη, τα έβλεπε διαφορετικά απ' ό,τι διάφοροι ειδικοί εμπειρογνώμονες που τα έκαναν.'Ετσι μου έστειλε μια επιστολή, όπου έβαλε λεπτομερέστατα το πράγμα .Πρέπει να σκεφθούμε.
Αυτό είναι χρήσιμο και στον τόπο, αλλά και στον κάθε έναν Υπουργό, όταν έρχεται στη Διαρκή Επιτροπή για να ενημερώσει για κάποια σύμβαση, σοβαρή βέβαια, που εκκρεμεί, είτε στην Ευρωπαϊκή 'Ενωση για μία "Λευκή Βίβλο", ένα σχέδιο μιας οδηγίας, έναν κανονισμό που ρυμίζει σοβαρά πράγματα. Αν μη τι άλλο θα φροντίσει να μελετήσει καλά και δεν θα πάει στις Βρυξέλλες για να συναντηθεί την παραμονή με τον πρεσβευτή μας εκεί και τον εκπρόσωπο της ΜΕΑ -όποιος θα είναι- για να τον ενημερώσει τι έγινε στο Coreper και τι προβλήματα υπάρχουν και πολλές φορές στο άρπα κόλλα να τα αντιμετωπίσει.
Εδώ, λοιπόν, εγώ συμφωνώ με τον κ. Κόρακα.
Για τις επερωτήσεις, το έχουμε ξαναπεί το θέμα, αγαπητέ συνάδελφε κύριε Κόρακα. Συμμετέχετε στη συζήτηση των επερωτήσεων των άλλων κομμάτων. Ο χρόνος, δυστυχώς, όπως τον έχουμε μετρήσει, δεν βοηθάει να βάλουμε δεύτερη επερώτηση. Εγώ το ήθελα πάρα πολύ, αλλά δεν γίνεται.
Σε ό,τι αφορά αυτά που είπε ο κ. Κατσαρός, εδώ το άρθρο 14 δεν αφήνει περιθώρια να θεωρήσουμε ότι μπορεί η διάρκεια να είναι αορίστου χρόνου, διότι λέει ότι "καθορίζει τη διάρκεια". Δεν λέει ότι "καθορίζει ή όχι τη διάρκεια". Λέει ότι "καθορίζει τη διάρκεια". Πρέπει λοιπόν να καθορίσουμε τη διάρκεια. Και δεν είναι αντίθετο αυτό με το άρθρο 107, που εξαρτά από απόφαση της Ολομέλειας την απόφαση της Διάσκεψης των Προέδρων. Διότι εδώ στην Ολομέλεια δεν αλλάζει η διάρκεια, αλλά αλλάζει η διαδικασία. Και αυτό κάνουμε ακριβώς εμείς. Πήγαμε στο 104, γιατί ερχόμασταν συνεχώς εδώ και αλλάζαμε τη διαδικασία, προκειμένου να συμμετάσχουν και τα μικρά κόμματα. Δεν υπάρχει λοιπόν τίποτε το αντικανονικό σε αυτό.
Βέβαια, ειδικά για την Επιτροπή Ορθοδοξίας πρέπει να επαινέσω το τεράστιο έργο που έχει κάνει. Αλλά νομίζω ότι κι εδώ θα έχουμε πρόβλημα, αν συστήσουμε πολλές επιτροπές που δεν θα μπορούμε να τις στηρίξουμε είτε από πλευράς καθαρά υπηρεσιακής.
'Οσον αφορά αυτές τις συζητήσεις, που είπε και ο κ. Βουλγαράκης και ο κ. Σιούφας, εγώ πιστεύω ότι η Διάσκεψη των Προέδρων θα αντισταθμίζει ανάλογα με το φόρτο δουλειάς που θα έχουμε, ανάλογα με το πώς θα αντιμετωπίσουμε όλα τα ζητήματα. Διότι εγώ πολλές φορές έχω πει, για παράδειγμα στους αγαπητούς συναδέλφους του Κ.Κ.Ε., ότι δεν μπορείτε να έχετε "και την πίτα σωστή και το σκύλο χορτάτο". Δεν μπορεί, παραδείγματος χάρη και στην τελευταία σύμβαση, να έχετε την άποψη ότι θα διαφοροποιηθείτε. Δικαίωμά σας είναι. Από την άλλη, όμως, δεν μπορείτε να λέτε, ότι πρέπει ένα νομοσχέδιο να ξεκινά και όποτε τελειώσει. Το ίδιο θα λέμε προφανώς στη Διάσκεψη των Προέδρων. Θα κοιτάζουμε σοβαρές συζητήσεις, όπως είναι η έκθεση του Ελεγκτικού Συνεδρίου, όπως είναι ο κοινωνικός προϋπολογισμός, όπως είναι η έκθεση του Α.Σ.Ε.Π., που ασφαλώς και πρέπει να συζητηθούν αυτές, διότι μπορεί να υπάρχουν και άλλες, κύριε συνάδελφε, που πρέπει επίσης να συζητηθούν...
ΔΗΜΗΤΡΙΟΣ ΣΙΟΥΦΑΣ: Γιατί δεν το βάζουμε;
Κύριε Πρόεδρε, γι' αυτές τις τρεις εκθέσεις, που είναι ώριμο το θέμα...
ΠΡΟΕΔΡΟΣ (Απόστολος Κακλαμάνης): Εγώ, αγαπητέ συνάδελφε, ξέρω πολύ καλά -και ξέρετε και σεις πολύ καλά- ότι όλες οι συζητήσεις που αποφασίζονται από τη Διάσκεψη των Προέδρων δεν αποφασίζονται μόνο απ' αυτή. Και είναι λάθος αυτό που λέτε περί πλειοψηφίας εκεί. Πρέπει να έχουμε και μία άποψη από την Κυβέρνηση. Δεν μπορούμε να έλθουμε να προγραμματίσουμε συζητήσεις, που μπορεί να βάζουν εκτός σειράς το νομοθετικό έργο της Κυβερνήσεως.
ΔΗΜΗΤΡΙΟΣ ΣΙΟΥΦΑΣ: Να το βάλετε να γίνεται ύστερα από συνεννόηση με την Κυβέρνηση, ποια χρονική στιγμή θα έλθουν αυτές οι τρεις εκθέσεις.
ΠΡΟΕΔΡΟΣ (Απόστολος Κακλαμάνης): Θα μπορούσα ίσως να το βάλω κι έτσι. Δεν είμαι πρόχειρος αυτήν τη στιγμή, διότι δεν είναι μόνο αυτές οι εκθέσεις. Αναφέρομαι στις εκθέσεις, διότι εσείς σε αυτές τις τρεις σταθήκατε.
ΔΗΜΗΤΡΙΟΣ ΣΙΟΥΦΑΣ: Είναι οι πιο κορυφαίες, κύριε Πρόεδρε.
ΠΡΟΕΔΡΟΣ (Απόστολος Κακλαμάνης): 'Οχι. Μπορεί οι άλλες να αποδειχθούν πολύ πιο σημαντικές όπως είναι οι εκθέσεις των διαφόρων επιτροπών οι οποίες δεν συζητούνται. 'Η το Φλεβάρη θα μας καταθέσουν την έκθεση για το αγροτικό. Ιδού μια συζήτηση που πρέπει να γίνει.
ΔΗΜΗΤΡΙΟΣ ΣΙΟΥΦΑΣ: Βάλτε το να συζητηθεί.
ΠΡΟΕΔΡΟΣ (Απόστολος Κακλαμάνης): Δεν είναι υποχρεωτικό.
ΔΗΜΗΤΡΙΟΣ ΣΙΟΥΦΑΣ: Σίγουρα δεν είναι υποχρεωτικό.
ΠΡΟΕΔΡΟΣ (Απόστολος Κακλαμάνης): 'Ολα αυτά μαζεύω, λέω τώρα, στη Διάσκεψη των Προέδρων.
ΔΗΜΗΤΡΙΟΣ ΣΙΟΥΦΑΣ: Θα σας απαντήσουμε συνολικά.
ΠΡΟΕΔΡΟΣ (Απόστολος Κακλαμάνης): Τώρα σε ό,τι αφορά την πρωϊνή συνεδρίαση. Επ'αυτού είμαι απολύτως σύμφωνος. 'Ομως εδώ δεν αρκεί να είναι κανείς σύμφωνος σε κάτι. Πρέπει να ξέρει ποιό είναι το κλίμα και ποιά είναι η άποψη των περισσοτέρων.
Δεν κατηγορώ τους συναδέλφους που δεν έρχονται τη Δευτέρα στη Βουλή, αλλά έρχονται την Τρίτη. Υπολογίζουν ότι την Τετάρτη το πρωϊ θα κάνουν διάφορες επισκέψεις με επιτροπές ή δεν ξέρω με τι άλλο, σε Υπουργεία κλπ.
ΧΡΗΣΤΟΣ ΡΟΚΟΦΥΛΛΟΣ: Τα Υπουργεία είναι τα βασικά.
ΠΡΟΕΔΡΟΣ (Απόστολος Κακλαμάνης): Βέβαια είναι και ορισμένοι συνάδελφοι που πάνε για επαγγελματικούς λόγους στη δουλειά τους, στα γραφεία τους. Εν πάση περιπτώσει, είναι ένα θέμα το οποίο -καλά είπε ο κ.Σιούφας- θα πρέπει να συζητηθεί, διότι όντως εάν συμφωνήσουμε να βάλουμε και την Τετάρτη πρωϊνή συνεδρίαση, πιστεύω ότι κατά ένα μεγάλο μέρος θα έχουμε βοηθήσει και στην καλύτερη, αν θέλετε, παρουσίαση του έργου της Βουλής. 'Ηδη μετά τις 20.30' δημιουργείται το μεγάλο πρόβλημα που επισημαίνει και ο κ. Καρακώστας. 'Ολοι θέλουν να πάρουν το λόγο μέχρι τις 20.30, γιατί από εκεί και πέρα δεν υπάρχει τίποτε άλλο.
Σε ό,τι αφορά την προσέλευση των Υπουργών, κύριε Σιούφα, με ακούσατε σαφέστατα, απαντώντας και στον κ.Ιωαννίδη, τι είπα. Αλλά θα συμφωνήσω με τον κ.Ιωαννίδη ότι από την πλευρά του Πρωθυπουργού δεν εκδηλώνεται απροθυμία.
ΔΗΜΗΤΡΙΟΣ ΣΙΟΥΦΑΣ: Δεν το έστησα σ'αυτήν τη βάση.
ΠΡΟΕΔΡΟΣ (Απόστολος Κακλαμάνης): Εγώ δε, ίσως που παρακολουθώ από πιο κοντά και τη δραστηριότητά του -και εσείς όμως- είναι όντως υπερφορτωμένος. Την Τετάρτη, εάν δεν είναι σε ταξίδι στο εξωτερικό, έρχεται.
Από εκεί και πέρα να πούμε ότι θα πηγαίνει σε άλλη μέρα δεν ξέρω, αλλά να το σκεφθούμε και αυτό. Φέτος συνέπεσε τρείς φορές, η μια πάνω στην άλλη, να μην μπορέσει να έρθει ο Πρωθυπουργός. Είναι ένα πρόβλημα όντως.
Οφείλω τώρα μια απάντηση διότι δεν κατάλαβε ο κ.Κόρακας προφανώς ότι εγώ δεν ζήτησα ούτε έχω ανάγκη καμιάς προστασίας. Και δεν φαντάζομαι ότι μπορεί να υπάρξει και οποιαδήποτε λαβή, ώστε να χρειάζονται να διευκρινίσω περισσότερο κάποια πράγματα. Είναι σαφές το θέμα. Η Βουλή δεν έχει επαρκείς χώρους. Δύο κτίρια τα οποία έχουμε αγοράσει στην Αμαλίας και στη Φιλελλήνων, θέλουν χρόνο, θέλουν μελέτες να διαμορφωθούν, να ολοκληρωθούν κλπ. Πέριξ του Συντάγματος δεν υπάρχει τίποτα. Στον άξονα της Βασιλίσσης Σοφίας είναι δύο ακίνητα. Μ'αυτά διαπραγματεύονται οι υπηρεσίες της Βουλής.
 



  








Σελίδα 3212 
Είναι γνωστό ότι όταν κάνει μισθώσεις το δημόσιο, κατά το νόμο δεν μπορεί να προκαταβάλει μισθώματα. Δεν επιτρέπει εγγύηση, δεν επιτρέπει κοινόχρηστα. Πρέπει μέσα στο μίσθωμα να είναι όλα. Αν δεν γίνει εξαίρεση απ'αυτούς τους κανόνες -είναι η άποψη, όπως σας εξήγησα και στην επιτροπή, του Επιτρόπου του Ελεγκτικού Συνεδρίου, του Νομικού Συμβούλου της Βουλής- η διάταξη που είχαμε πριν, που έλεγε απλώς κατά παρέκκλιση, δεν μας καλύπτει. Πρέπει να λέει "κατά παρέκκλιση" και από τους διαδικαστικούς και από τους ουσιαστικούς κανόνες, ώστε να κάνουμε μια σύμβαση για όσα χρόνια θα θέλουμε.
Στην επιτροπή ακούσατε τις απόψεις ότι όσο περισσότερα χρόνια είναι, τόσο καλύτερα είναι. Εγώ δεν θέλω πολλά χρόνια, σε μία πενταετία περίπου θα έχω το κεφάλι μου ήσυχο. Είναι καλά γραφεία, όπως τα είδαν, αλλά θέλουν να μεταφερθούν και ορισμένες υπηρεσίες. Δεν θα πρέπει να πάμε κάπου που οι χώροι θα είναι της κακιάς ώρας, ούτε να είναι στην άκρη του κόσμου, πρέπει να είναι εδώ απέναντι, ώστε να επικοινωνούμε. Αυτόν το σκοπό έχει η πρόταση αυτή και δεν είναι, νομίζω, απαραίτητο να πηγαίνουμε από τη μία άκρη στην άλλη. Και ίσως άνθρωποι που μας ακούν να νομίζουν ότι υπάρχει κάποιο θέμα. Θα γίνει μίσθωση καθ'όλα νομότυπη από τις υπηρεσίες μας. Αντιθέτως ακούω συχνά διαμαρτυρίες ότι "έχουμε στενότητα χώρων, δεν μπορούμε να δουλέψουμε".
Κύριοι συνάδελφοι, δεν έχω τίποτα άλλο να προσθέσω. Νομίζω ότι απάντησα στα περισσότερα πράγματα που είπαν οι συνάδελφοι.
ΔΗΜΗΤΡΙΟΣ ΣΙΟΥΦΑΣ: Κύριε Πρόεδρε, παρακαλώ το λόγο.
ΣΤΡΑΤΗΣ ΚΟΡΑΚΑΣ: Και εγώ, κύριε Πρόεδρε, θέλω το λόγο.
ΠΡΟΕΔΡΟΣ (Απόστολος Κακλαμάνης): Θα παρακαλέσω, όμως, να πείτε λίγα κύριε συνάδελφε, γιατί είναι μία η ώρα.
Ορίστε, κύριε Σιούφα, έχετε το λόγο.
ΔΗΜΗΤΡΙΟΣ ΣΙΟΥΦΑΣ: Νομίζω ότι ήταν παραγωγική η συζήτηση.
ΠΡΟΕΔΡΟΣ (Απόστολος Κακλαμάνης): Ναι.
ΔΗΜΗΤΡΙΟΣ ΣΙΟΥΦΑΣ: Θα ξεκινήσω από το τελευταίο θέμα που αφορά τη συνεδρίαση της Τετάρτης. Ο προβληματισμός είναι δεδομένος, τα επιχειρήματα υπέρ της πρότασης είναι επίσης δεδομένα και θα ήθελα να σας παρακαλέσω ότι είναι πολύ μεγάλη απόφαση και θα έπρεπε να είναι όσο το δυνατόν περισσότεροι Βουλευτές, και οι τρακόσιοι, εδώ για να το επιχειρήσουμε σε μία σύντομη χρονική περίοδο. Θα σας πω να κάνετε κάτι άλλο. Να απευθύνετε μία επιστολή και στους τρακόσιους συναδέλφους, να τους θέσετε το θέμα και να σας απαντήσουν τι επιθυμούν γι'αυτό το πράγμα και ανάλογα να ρυθμίσουμε το θέμα, χωρίς να αγνοήσουμε την άποψη κανενός. Εμείς επιμένουμε, γιατί και από τη δική σας την πλευρά υπάρχει η διάγνωση ότι θα οδηγούσε σε καλύτερη, σε ευρυθμότερη, σε αποτελεσματικότερη λειτουργία του Κοινοβουλίου η πρωϊνή συνεδρίαση της Τετάρτης. Αυτό είναι το ένα θέμα.
Το δεύτερο θέμα κύριε Πρόεδρε...
ΠΡΟΕΔΡΟΣ (Απόστολος Κακλαμάνης): Κύριε Σιούφα, στο θέμα αυτό πάντως μην αρκεσθείτε στη δική σας άποψη, ρωτήστε και τους άλλους συναδέλφους σας της Νέας Δημοκρατίας, γιατί εγώ τουλάχιστον...
ΔΗΜΗΤΡΙΟΣ ΣΙΟΥΦΑΣ: Κύριε Πρόεδρε, γι'αυτό σας έκανα την πρόταση, εκτός εάν δεν με προσέξατε.
ΑΠΟΣΤΟΛΟΣ ΑΝΔΡΕΟΥΛΑΚΟΣ: Να δούμε στατιστικά αν έχουν αποδώσει οι πρωϊνές συνεδριάσεις.
ΠΡΟΕΔΡΟΣ (Απόστολος Κακλαμάνης): Αυτό είναι ένα πρόβλημα.
ΑΠΟΣΤΟΛΟΣ ΑΝΔΡΕΟΥΛΑΚΟΣ: Γιατί αν δεν έχουν αποδώσει, γιατί να το επεκτείνουμε;
ΔΗΜΗΤΡΙΟΣ ΣΙΟΥΦΑΣ: Η τοποθέτηση είναι τοποθέτηση προβληματισμού και είδατε πόσο προσεκτικά ήταν διατυπωμένο το θέμα. Δεν είναι επένδυση εντυπώσεων, είναι ουσιαστική αλλαγή στη λειτουργία του Κοινοβουλίου. Γι'αυτό σας πρότεινα πριν από λίγο να απευθύνετε μία επιστολή και στους τριακόσιους συναδέλφους και να πάρετε την άποψή τους γι'αυτό το θέμα. Είναι ο προσφορότερος τρόπος για να έχετε και από τους τριακόσιους Βουλευτές την άποψή τους γύρω από αυτό το θέμα. Εγώ σας μεταφέρω τα επιχειρήματα της Νέας Δημοκρατίας, του κόμματος, όχι από την άποψη ότι ψηφίστε το αυτό αυτήν τη στιγμή. Αλίμονο. Πάντως είναι ένα θέμα για το οποίο το κόμμα της Νέας Δημοκρατίας πιστεύει ότι αποτελεί αναβάθμιση και αποτελεσματικότερη λειτουργία του Σώματος η πρωϊνή συνεδρίαση. 'Ομως, για να ξεφύγουμε από το να αποφασίσουμε όσοι βρισκόμαστε αυτήν τη στιγμή στην Αίθουσα, σας κάνω αυτήν την πρόταση, για να έχετε και το ερέθισμα και των τριακοσίων συναδέλφων της Βουλής. Αυτό είναι το ένα θέμα.
Το δεύτερο θέμα, κύριε Πρόεδρε, που αφορά τις απαντήσεις στις επίκαιρες ερωτήσεις, εγώ δεν θέλω να εκφράσω την ικανοποίηση για τον τρόπο με τον οποίο θέσατε το θέμα. Ο Κανονισμός ομιλεί για Υπουργούς. Δεν μπορούν να έρχονται. Αν τηρούμε τον Κανονισμό και στο γράμμα και στο πνεύμα, δεν μπορεί να γίνεται η συζήτηση με τους Υφυπουργούς. Αυτό είναι καθαρό. Το προβλέπει ο Κανονισμός πότε γίνεται. Αυτό είναι ένα θέμα και νομίζω ότι σε μία συνάντηση που μπορείτε να κάνετε με τον Πρωθυπουργό, να του θέσετε αυτό το πράγμα, ώστε να υπάρξει και από την πλευρά του Πρωθυπουργού μία κατεύθυνση προς τους Υπουργούς να εμφανίζονται εδώ, γιατί αυτό είναι αναβάθμιση του Σώματος.
Η Βουλή πρέπει να είναι το κέντρο της πολιτικής ζωής του τόπου, το είπατε. Φεύγατε από το Υπουργείο σας και ερχόσασταν εδώ, για να δείτε τι γίνεται. Εδώ είναι το κέντρο, η καρδιά του συστήματος και δεν μπορεί να είναι πάρεργο για κανέναν μας.
Σε ό,τι αφορά την ώρα του Πρωθυπουργού, δεν υπάρχει καμία αμφιβολία ότι από την προηγούμενη βουλευτική περίοδο, όπου έγινε η τροποποίηση του Κανονισμού για τους γνωστούς λόγους και δεν ερχόταν ο Πρωθυπουργός, καταργήθηκε η ώρα του Πρωθυπουργού. Σας είχαμε εκφράσει τότε τις αντιρρήσεις μας. Δεν υπάρχει καμία αμφιβολία ότι ο σημερινός Πρωθυπουργός έρχεται. 
Εγώ βάζω το θέμα των αλλεπαλλήλων υποχρεώσεων, που μπορεί να αποδυναμώσουν σε κάποια στιγμή την ώρα του Πρωθυπουργού. Συζητήστε το με τον κύριο Πρωθυπουργό, αν θα αποδεχόταν εκείνος μία μετατόπιση της ημέρας. Νομίζω ότι είναι προς το συμφέρον του να εμφανίζεται στη Βουλή. Και δεν είναι αντιπολιτευτική η τοποθέτηση την οποία κάνει ο ομιλών και το κόμμα της Νέας Δημοκρατίας απέναντι σ' αυτό το θέμα.
'Ερχομαι τώρα, κύριε Πρόεδρε, στο θέμα της συζήτησης των εκθέσεων των Διαρκών Επιτροπών. Εμείς, παρά το γεγονός ότι είναι ένα σημαντικό βήμα η τροποποίηση την οποία κάνετε, αν δεν θα το ορίσουμε τουλάχιστον γι' αυτά τα τρία σημαντικά θέματα που αφορούν τις προσλήψεις, που αφορούν την έκθεση του Ελεγκτικού Συνεδρίου και τον κοινωνικό προϋπολογισμό, θα μας επιτρέψετε να μην την ψηφίσουμε τη διάταξη, παρ'ότι κάνουμε ένα σημαντικό βήμα, διότι είναι τρία ώριμα θέματα, με την προσθήκη βεβαίως να γίνει αυτό ύστερα από συνεννόηση με την Κυβέρνηση, για το πότε διευκολύνεται να γίνει αυτή η συζήτηση.
'Αλλωστε, δεν είναι θέματα για τα οποία η Βουλή θα έρχεται να κατακρίνει την Κυβέρνηση. Είναι ζητήματα στα οποία έρχεται να πάρει θέση, να αξιολογήσει τις παρατηρήσεις από Ανώτατο Δικαστήριο στην έκθεση του Ελεγκτικού Συνεδρίου, να αξιοποιήσει τις παρατηρήσεις από μία ανωτάτη ανεξάρτητη διοικητική αρχή και συνεπώς να ενημερωθεί η Εθνική Αντιπροσωπεία και δι' αυτής ο ελληνικός λαός.
Σε ό,τι αφορά τον κοινωνικό προϋπολογισμό, διατελέσατε Υπουργός Κοινωνικών Ασφαλίσεων και γνωρίζετε ότι εξήμισι χιλιάδες δισεκατομμύρια, σχεδόν το ήμισυ του κρατικού προϋπολογισμού, που είναι τα έσοδα και περίπου έξι χιλιάδες δισεκατομμύρια, που είναι οι δαπάνες, είναι ένα θέμα που πρέπει να συνεγείρει την κοινωνία. Συζήτηση θα γίνεται, κύριε Πρόεδρε, δεν πρόκειται να λαμβάνεται κάποια απόφαση ή να γίνεται κάποια επίκληση προς την Κυβέρνηση. Μιλάμε για τοποθέτηση σε μεγάλα διαχρονικά ζητήματα.
 



  








Σελίδα 3213 
Το ίδιο πράγμα βεβαίως ισχύει και για την έκθεση του ΑΣΕΠ και για την έκθεση του Ελεγκτικού Συνεδρίου και πιστεύω ότι αυτές οι παρεμβάσεις της Εθνικής Αντιπροσωπείας θα δημιουργήσουν ακόμα περισσότερες προϋποθέσεις, για να είναι παρούσα η Εθνική Αντιπροσωπεία εκεί που κτυπάει η καρδιά της κοινωνίας, εκεί που κτυπάει η καρδιά της δημόσιας ζωής και εκεί που κτυπάει η καρδιά της πολιτικής.
Τέλος, σε ό,τι αφορά τις τρεις ειδικές Διαρκείς Επιτροπές, για τις οποίες έγινε τόσος πολύς λόγος, εγώ συμμερίζομαι την άποψή σας, ότι δεν μπορεί για κάθε ένα θέμα να δημιουργείται και μια νέα Διαρκής Επιτροπή, όσο σοβαρό και αν είναι αυτό το θέμα.
Κύριε Πρόεδρε, για το θέμα των ναρκωτικών και του AIDS, όχι λόγω της σημασίας τους που αυτή είναι δεδομένη, αλλά για την ανησυχία που πρέπει να μας έχει όλους σε εγρήγορση, σας ανέφερα τα περιστατικά προηγουμένων Βουλών, που απασχολήθηκαν ή ελάχιστα ή καθόλου ή δεν κατέληξαν σε πορίσματα, για να ξαναεμφανισθεί το πρόβλημα, να ταραχθεί η κοινωνία, να σπεύσει η Κυβέρνηση ή η Βουλή να ξανασυστήσει μία επιτροπή, για να μελετήσει κάτι που ενδεχομένως θα πάει πάλι στα συρτάρια.
Αυτός είναι ο λόγος για τον οποίο σας έθεσα συνολικά το θέμα των πορισμάτων από τις διακομματικές επιτροπές. Δεν είναι βεβαίως της παρούσης, αλλά πιστεύω ότι όλοι όσοι βρισκόμαστε σ' αυτήν την Αίθουσα -και πολύ περισσότερο εσείς, που έχετε την ευθύνη λειτουργίας του Σώματος- θα σταθείτε στο ότι πρέπει να ξαναδούμε πάλι το θέμα του αποτελέσματος του έργου που βγάζουν αυτές οι επιτροπές και πώς αυτό το έργο αξιοποιείται από την κάθε κυβέρνηση. Αλλιώς, αν πρόκειται να ξοδεύεται χρόνος από τους Βουλευτές...
ΠΡΟΕΔΡΟΣ (Απόστολος Κακλαμάνης): Εγώ είμαι σύμφωνος σε όλα αυτά.
ΔΗΜΗΤΡΙΟΣ ΣΙΟΥΦΑΣ: Να το ξαναδούμε σαν προβληματισμό. Εγώ δεν επιμένω να αποφασίσετε τώρα.
Τέλος, σε ό,τι αφορά την ένσταση και την άρνηση που σας είχαμε υποβάλει στην αρχή για την πρώτη τροποποίηση την οποία κάνετε, όπου προβλέπει ο Κανονισμός ή ο νόμος, η διευκρίνιση την οποία δώσατε ότι δύναται η Βουλή, αναμφίβολα μετριάζει τις παρατηρήσεις τις οποίες σας κάναμε πριν. Διότι άλλως δεν θα είχε νόημα πού, κατά το Σύνταγμα, επιβάλλεται η Βουλή να έχει τα interna corporis, να ασχολείται με τον Κανονισμό και να υπάρχει Κανονισμός, γιατί με τη συνήθη διαδικασία θα μπορούσαν να είχαν ρυθμιστεί αυτά τα πράγματα και αυτό θα ήταν εξαιρετικά επικίνδυνο.
Κύριε Πρόεδρε, αυτές είναι οι τελικές παρατηρήσεις από την πλευρά της Αξιωματικής Αντιπολίτευσης.
ΠΡΟΕΔΡΟΣ (Απόστολος Κακλαμάνης): Ο κ. Κόρακας έχει το λόγο.
ΣΤΡΑΤΗΣ ΚΟΡΑΚΑΣ: Κύριε Πρόεδρε, θα ήθελα να πω κατ' αρχήν ότι δεν είναι κακό να γίνεται η συζήτηση τόσο της έκθεσης του ΑΣΕΠ, του Ελεγκτικού Συνεδρίου, αλλά και του κοινωνικού προϋπολογισμού...
ΠΡΟΕΔΡΟΣ (Απόστολος Κακλαμάνης): Δεν έχω αντίρρηση επ' αυτών. Δεν έχω άλλη άποψη. 
ΣΤΡΑΤΗΣ ΚΟΡΑΚΑΣ: Το ξέρω. Είναι σωστό. 
Εγώ επιμένω ότι είναι σωστό να γίνεται η συζήτηση και να δούμε πώς μπορούμε να το κάνουμε, ώστε να αποφεύγουμε να καταχωνιάζεται κάπου στα συρτάρια το πόρισμα που θα βγάλει μία ειδική επιτροπή. 
Εμείς, ξέρετε, δεν προτείνουμε πολλές επιτροπές. Ανέφερα όμως την επιτροπή για το κατοχικό δάνειο, τα αναγκαστικά δάνεια των κατακτητών και τις γερμανικές επανορθώσεις, γιατί είναι ένα τεράστιο πρόβλημα και ίσως αυτήν τη στιγμή να είναι ένα από τα μεγαλύτερα εθνικά μας ζητήματα. Πρόβλημα σημαντικότατα ηθικό, πολιτικό και οικονομικό. Μιλάμε για δεκαέξι τρισεκατομμύρια (16.000.000.000.000) δραχμές, δηλαδή όσο όλο το εξωτερικό χρέος της χώρας μας, και τα δικαιούμαστε αυτά.
Κύριε Πρόεδρε, ας μην είναι η επιτροπή αυτή αμειβόμενη. Ας μην αμείβονται οι Βουλευτές. Και ορισμένες άλλες επιτροπές να τις κάνουμε έτσι. Να μην αμείβονται, για να μην υπάρχει κανένα πρόβλημα.
Είναι καιρός που μας απασχολεί αυτό το θέμα. Το έχουμε θέσει επί σειρά ετών. Αλλά προχθές στα Καλάβρυτα, σ' αυτόν τον τόπο της θυσίας, συγκλονίστηκα από την απαίτηση του κόσμου εκεί. Επιτέλους, ζητάνε δικαίωση οι άνθρωποι. Είναι κάτι που πρέπει να το δούμε.
Σχετικά με την τροποποίηση του Κανονισμού, κύριε Πρόεδρε, θα ήθελα να πω ότι βεβαίως δεν μπορεί να γίνεται κάθε μέρα. 'Ομως, εάν ζητήσαμε να συνεδριάζει συχνότερα η επιτροπή, είναι γιατί αυτές οι τροποποιήσεις, οι όποιες θα προτείνονται, θα πρέπει να είναι αποτέλεσμα -επιτρέψτε μου την έκφραση- βαθύτερης μελέτης. 
Για παράδειγμα, φέρατε προχθές στην επιτροπή ορισμένες τροποποιήσεις, εννοώ τις δεύτερες. Αυτές δεν μπορέσαμε να τις δουλέψουμε όσο θα θέλαμε, γιατί ήρθαν την τελευταία στιγμή. Αντικειμενικό πρόβλημα η δυσκολία.
Λέω, λοιπόν, ότι αν συνεδρίαζε πιο συχνά, αυτά τα πράγματα θα είχαμε τη δυνατότητα να τα δούμε και μπορούσε μία φορά το χρόνο να επέρχοντο αυτές οι τροποποιήσεις.
Ως προς τις επίκαιρες ερωτήσεις κλπ., επιτρέψτε μου να πω ότι θα άξιζε τον κόπο να δούμε με το παλιότερο σύστημα πόσες ερωτήσεις ανέπτυσε το κάθε κόμμα. 'Ηταν ένα πρόβλημα αυτό και ίσως ήταν οι ίδιες. Ωστόσο όμως είναι αλήθεια ότι μας δίνει τη δυνατότητα η Βουλή να είναι πολύ πιο επίκαιρη. Αυτό πρέπει να το αναγνωρίσουμε κλπ.
Η κουβέντα που κάνουμε εμείς και επιμένουμε για το χρόνο είναι ακριβώς επειδή είμαστε μικρά κόμματα, δεν μπορούμε να χρεώσουμε πολλούς Βουλευτές για ένα νομοσχέδιο. Αν είχαμε τη δυνατότητα να χρεώσουμε, παραδείγματος χάρη, τέσσερις σε κάθε νομοσχέδιο, θα γινόταν μία κατανομή και θα πιάναμε όλα τα ζητήματα. 'Ετσι όμως με έναν ή με δύο το πολύ Βουλευτές είναι πολύ δύσκολο, για να μην πω αδύνατο.
Ο χρόνος των συζητήσεων των νομοσχεδίων είναι ένα πρόβλημα. Εμείς έχουμε τις απόψεις μας. Δεν συμφωνούμε, όπως τέθηκε και από σας το θέμα.
Για τις επερωτήσεις, όπως είπε και ο συνάδελφος κ. Κωστόπουλος, έχουμε δικαίωμα το κάθε κόμμα μιας ημέρας για επερώτηση. Αν συμφωνήσουμε τα τρία κόμματα, μπορούμε να την κόψουμε αυτήν την ημέρα στα δύο, λέγοντας, αντί να κρατήσει η συζήτηση πέντε ώρες, να κρατήσει δυόμισι ώρες. Θα λέγαμε μεταξύ μας: "καθήστε κάτω να μετρήσουμε πόσο θα μιλήσει ο εισηγητής, πόσο οι Κοινοβουλευτικοί Εκπρόσωποι κλπ.". Δεν χρειάζεται να ζημιώσουμε την Κυβέρνηση. Η Κυβέρνηση να κρατήσει την αναλογία που της αντιστοιχεί. Μπορούμε δηλαδή να βρούμε μία λύση.
'Ετσι, θα μας δώσετε, κύριε Πρόεδρε, τη δυνατότητα να βγούμε λίγο από τον πολύ ασφυκτικό κλοιό της επίκαιρης ερώτησης και να μπορέσουμε πιο ολοκληρωμένα να αναπτύξουμε την άποψή μας. Αυτό είναι το μόνο πρόβλημα που έχουμε.
'Ηθελα επίσης να πω ότι ξέρω ότι δεν έχετε ανάγκη να προστατευθείτε και όπως επέμεινα και το τόνισα, για μας δεν υπάρχει καμία αμφισβήτηση, ούτε ως προς τη δική σας εντιμότητα, αλλά ούτε ως προς την εντιμότητα των προηγούμενων Προέδρων της Βουλής. Απλώς πιστεύουμε ότι αυτή η χρήση του κατ' εξαίρεση, όσο λιγότερο συχνά γίνεται, τόσο καλύτερο είναι κατά τη γνώμη μας. Δεν θέλουμε να πούμε ότι δεν μπορεί να υπάρξουν προβλήματα που χρειάζονται τέτοιου είδους παρέμβαση.
'Ηθελα να θυμίσω επίσης, τέλος -δεν ξέρω, ίσως έχετε κάτι στο νου σας-αυτό το θέμα με τους παλιούς συνταξιούχους. Αν μπορούμε να βρούμε μια λύση να τους εξομοιώσουμε με κάποιον τρόπο. Δεν ξέρω τι χρειάζεται, αλλά πρέπει να τελειώνει αυτή η υπόθεση.
ΠΡΟΕΔΡΟΣ (Απόστολος Κακλαμάνης): Ο κ. Ιωαννίδης έχει το λόγο για δύο λεπτά.
ΦΟΙΒΟΣ ΙΩΑΝΝΙΔΗΣ: Ούτε τα δύο λεπτά θα τα χρησιμοποιήσω, κύριε Πρόεδρε.
Εγώ θέλω μόνο να σημειώσω ότι, όπως κάθε βράδυ, έτσι και απόψε, τα μικρά κόμματα μίλησαν και χρησιμοποίησαν
 



  








Σελίδα 3214 
πολλαπλάσιο χρόνο από το κόμμα της Πλειοψηφίας, το οποίο σαφέστατα, ενσυνείδητα θα έλεγα, τουλάχιστον απόψε μειονεκτεί χρονικά. Νομίζω ότι η ώρα έχει παρέλθει και δεν έχει κανένα νόημα να επαναλάβω και εγώ, όπως έκαναν και οι συνάδελφοι, τους αρχικούς ισχυρισμούς ή τις αρχικές απόψεις μου. Ευχαριστώ.
ΧΡΗΣΤΟΣ ΡΟΚΟΦΥΛΛΟΣ: Κύριε Πρόεδρε, μου επιτρέπετε;
ΠΡΟΕΔΡΟΣ (Απόστολος Κακλαμάνης): Ορίστε, κύριε Ροκόφυλλε.
ΧΡΗΣΤΟΣ ΡΟΚΟΦΥΛΛΟΣ: Κύριε Πρόεδρε, θέλω να πω και εγώ με τη σειρά μου ότι πράγματι έγινε μια πάρα πολύ ουσιαστική συζήτηση σήμερα, χάρη και στη δική σας εισήγηση και την ανάπτυξη των θεμάτων που κάνατε.
Αν ζήτησα να πάρω το λόγο είναι μόνο και μόνο γιατί έχω μια μικρή, αλλά σημαντική, διαφωνία μαζί σας για το θέμα των διεθνών συμβάσεων. Δεν είναι τόσο απλό. Πρώτα πρώτα τα Υπουργεία έχουν τεράστιες και εξειδικευμένες υπηρεσίες. Δεν μπορούν οι Βουλευτές, δεν είναι δυνατόν με τη γενικολογία, τις εικοτολογίες που καμιά φορά λέγονται εκ του προχείρου, να προσδιορίσουν ποια θα θα είναι η φορά, οι πτυχές και τα όρια των διαπραγματεύσεων.
Σημειώστε ότι υπάρχουν εκατοντάδες συμβάσεων κάθε χρόνο. Είναι δυνατόν να τις περάσουμε όλες από την επιτροπή; 'Οχι, θα πλημμυρίσουμε κυριολεκτικά, αν πρόκειται να έρχονται κατά τη διάρκεια των διαπραγματεύσεων ή πριν αρχίσουν καν οι διαπραγματεύσεις. Και μετά πρέπει να ξανάρθουν για επικύρωση. Βλέπετε πόση δυσκολία έχουμε τώρα.
Δεν είναι καθόλου τυχαίο ότι σε όλο τον κόσμο η πρακτική είναι αυτή που τηρούμε και εμείς μέχρι τώρα, δηλαδή οι κυβερνήσεις διαπραγματεύονται και υπογράφουν τις συμβάσεις, οι οποίες μετά έρχονται στη Βουλή για να κυρωθούν, μήπως τυχόν έχουν κάνει κάποιο λάθος. Αυτό είναι θέμα άρσεως της εμπιστοσύνης, αν θέλετε, της Βουλής προς την Κυβέρνηση, σε τελευταία ανάλυση.
Αλλά είναι μέγας ο κίνδυνος μιας "καφενοποίησης" της Βουλής σε όλα αυτά, γιατί το να κάνετε διάκριση μεταξύ σοβαρών και μη διεθνών συμβάσεων, είναι πολύ δύσκολο νομοθετικά. Είναι πάρα πολύ δύσκολο, σχεδόν αδύνατον. Πράγματι όμως μπορεί ένας Υπουργός, ο οποίος αισθάνεται το βάρος να κοινολογήσει, αν θέλετε, κάποιες μύχιες σκέψεις του για μια πολύ σοβαρή διαπραγμάτευση που πρόκειται να αρχίσει, να το κάνει. Χωρίς να φέρει κάτι το συγκεκριμένο, να έλθει στην επιτροπή για να εκθέσει το πλαίσιο για το πώς αντιμετωπίζει την πολιτική στο Υπουργείο του, να πει: "έχω αυτό το πρόβλημα και πρόκειται να αρχίσω διαπραγματεύσεις προς αυτήν την κατεύθυνση".
Θα σας φέρω όμως ένα παράδειγμα. Είχαμε ας πούμε τη διαπραγμάτευση για το Νέστο. Αυτή κράτησε πολλά χρόνια. Πότε θα έρθει ο Υπουργός; Θα έρθει και μία και δεύτερη και τρίτη φορά; Κατά τη διάρκεια αυτών των ετώνν αλλάζουν τα δεδομένα. Εάν λοιπόν αυτός δεσμευθεί από την αρχή, διότι στη Βουλή είπε τούτο και υπάρχουν τα πρακτικά και τον κυνηγούν μετά, είναι αφόρητη η πίεση επάνω του. Χάνει τελείως την ευλυγισία του, χάνει τελείως τη δυνατότητα μιας καλής διαπραγματευτικής λειτουργίας.
Γι' αυτόν το λόγο νομίζω -απλώς θέλω να τονισθεί ως άποψή μου, εγώ σέβομαι τη δική σας και ξέρετε πόσο μεγάλη εκτίμηση σας έχω για όλα τα πράγματα- ότι σ'αυτό το σημείο, ειδικώς των συμβάσεων, η τρέχουσα πρακτική, η οποία ισχύει και στην Ελλάδα και στην αλλοδαπή, δεν θα επέτρεπε την εύκολη υιοθέτηση της απόψεως του αγαπητού και σεβαστού συναδέλφου κ. Κόρακα. Αυτά είχα να σας πω.
ΠΡΟΕΔΡΟΣ (Απόστολος Κακλαμάνης): Κύριε Ροκόφυλλε, εγώ θα ήθελα να σας πω το εξής: Η άποψη αυτή -την οποία δεν είναι η πρώτη φορά που διατυπώνω και όπως είπα αφετηρία αυτής της απόψεως, ερέθισμα αν θέλετε, ήταν η συζήτηση αυτή που είχα με το συνάδελφο τον κ. Κωνσταντινίδη- αποσκοπεί όχι ασφαλώς στην παρεμβολή σε κάθε στάδιο διαπραγμάτευσης ενός Σώματος Κοινοβουλευτικού μιας επιτροπής, πενήντα ανθρώπων κλπ., αλλά στην ενημέρωση και στην ανταλλαγή απόψεων με την αρμόδια επιτροπή της Βουλής εν όψει οριστικοποίησης μιας συμφωνίας. Δηλαδή δεν μιλάμε, αν πρόκειται για συμβάσεις που περιέχουν πρωτόκολλα ή δεν ξέρω 'γω τι.
Για να γίνω πιο κατανοητός, σας λέγω το εξής: 'Οπως γνωρίζετε από το Δουβλίνο και εν συνεχεία στο 'Αμστερνταμ έγινε δεκτό από το Συμβούλιο Κορυφής και εν συνεχεία από τα κείμενα τα οποία τελικώς έγιναν δεκτά για την αναθεώρηση της Συνθήκης του Μάαστριχ, ότι θα πρέπει τα Εθνικά Κοινοβούλια να έχουν χρόνο τουλάχιστον τεσσάρων εβδομάδων πριν αρχίσει η συζήτηση πάνω σε ένα οποιοδήποτε νομοθετικό σχέδιο στο κατώτερο στάδιο της υπηρεσιακής συζητήσεώς του.
Γι' αυτό και εμείς νομοθετήσαμε από πέρυσι τον Ιούνιο, που βάλαμε αυτήν τη διάταξη, την οποία πρέπει να πω, ασμένως, υιοθέτησε ο Πρωθυπουργός. Ανάλογη διάταξη υπάρχει σε πάρα πολλά κοινοβούλια. Και μιλάμε τώρα σχεδόν για το 70% της νομοθετικής ύλης, τουλάχιστον για τα επόμενα χρόνια. Και θα έρχονται εδώ όλα τα έγγραφα της Κοινότητας, που αφορούν συμφωνίες, κανονισμούς, οδηγίες κλπ.
ΣΤΡΑΤΗΣ ΚΟΡΑΚΑΣ: Μα είναι στοιχειώδες αυτό.
ΠΡΟΕΔΡΟΣ (Απόστολος Κακλαμάνης): Δεν μιλώ για τις συμβάσεις εκείνες που η αποκάλυψη σε ένα στάδιο καθαρά διαπραγματεύσιμο μπορεί να βλάψει, διότι συγχρόνως υπάρχουν και άλλα μέρη που ενδιαφέρονται για κάποιο αντικείμενο που διαπραγματευόμαστε. 'Οταν κλείνει μια συμφωνία, η οποία πρόκειται να έρθει έπειτα από έξι μήνες, ένα χρόνο, ή, εάν καθυστερήσει η όποια Κυβέρνηση μπορεί να έρθει, και μετά πέντε χρόνια εδώ να κυρωθεί, γιατί η αρμόδια επιτροπή να μην έχει μια γνώση, ότι ναι, υπογράφουμε σήμερα τη συμφωνία για τις μεταφορές μεταξύ των υπολοίπων Βαλκανικών χωρών; Γιατί να μην τη γνωρίζουμε, παρά να έρθουμε μια μέρα και να πούμε, ναι, την ψηφίζουμε, χωρίς να έχουμε...
ΣΤΡΑΤΗΣ ΚΟΡΑΚΑΣ: Η συμφωνία για την GATT.
ΠΡΟΕΔΡΟΣ (Απόστολος Κακλαμάνης): Εγώ συμφωνώ, και η συμφωνία για την GATT.
ΧΡΗΣΤΟΣ ΡΟΚΟΦΥΛΛΟΣ: Εάν νομίζετε ότι μπορούμε για όλες, έχετε δίκιο.
ΠΡΟΕΔΡΟΣ (Απόστολος Κακλαμάνης): 'Οχι για όλες, αλλά σε κάποιο στάδιο που πλέον έχουν ολοκληρωθεί τα πάντα.
ΣΤΡΑΤΗΣ ΚΟΡΑΚΑΣ: Μα τότε δεν έχει νόημα.
ΠΡΟΕΔΡΟΣ (Απόστολος Κακλαμάνης): Εννοώ, έχουν ολοκληρωθεί, κύριε Κόρακα, τα πάντα. 
ΦΟΙΒΟΣ ΙΩΑΝΝΙΔΗΣ: Μα κάποιο ρόλο παίζουν και τα Υπουργεία.
ΠΡΟΕΔΡΟΣ (Απόστολος Κακλαμάνης): Κηρύσσεται περαιωμένη η συζήτηση επί της προτάσεως αυτής και ερωτάται το Σώμα: Γίνεται δεκτή επί της αρχής;
ΟΛΟΙ ΟΙ ΒΟΥΛΕΥΤΕΣ: Δεκτή, δεκτή.
ΠΡΟΕΔΡΟΣ (Απόστολος Κακλαμάνης): Συνεπώς η πρόταση έγινε δεκτή επί της αρχής ομοφώνως.
Ερωτάται το Σώμα: Γίνεται δεκτό το άρθρο 1;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΔΗΜΗΤΡΙΟΣ ΣΙΟΥΦΑΣ: Κατά πλειοψηφία.
ΠΡΟΕΔΡΟΣ (Απόστολος Κακλαμάνης): Συνεπώς το άρθρο 1 έγινε δεκτό κατά πλειοψηφία.
Ερωτάται το Σώμα: Γίνεται δεκτό το άρθρο 2;
ΟΛΟΙ ΟΙ ΒΟΥΛΕΥΤΕΣ: Δεκτό, δεκτό.
ΠΡΟΕΔΡΟΣ (Απόστολος Κακλαμάνης): Συνεπώς το άρθρο 2 έγινε δεκτό ομοφώνως.
Ερωτάται το Σώμα: Γίνεται δεκτό το άρθρο 3;
ΟΛΟΙ ΟΙ ΒΟΥΛΕΥΤΕΣ: Δεκτό, δεκτό.
ΠΡΟΕΔΡΟΣ (Απόστολος Κακλαμάνης): Συνεπώς το άρθρο 3 έγινε δεκτό ομοφώνως.
Ερωτάται το Σώμα: Γίνεται δεκτή η πρόταση και στο σύνολο;
ΟΛΟΙ ΟΙ ΒΟΥΛΕΥΤΕΣ: Δεκτή, δεκτή.
ΠΡΟΕΔΡΟΣ (Απόστολος Κακλαμάνης): H πρόταση έγινε δεκτή ομοφώνως και στο σύνολο.
Συνεπώς η πρόταση του Προέδρου της Βουλής "Για την τροποποίηση διατάξεων του Κανονισμού της Βουλής" έγινε δεκτή κατ'αρχήν, κατ'άρθρον και στο σύνολο και έχει ως εξής:
 



  



Σελίδα 3215 

ΑΠΟΦΑΣΗ ΤΗΣ ΟΛΟΜΕΛΕΙΑΣ ΤΗΣ ΒΟΥΛΗΣ

ΤΩΝ ΕΛΛΗΝΩΝ

Για την τροποποίηση διατάξεων του Κανονισμού της Βουλής

'Αρθρο 1

1. Στο άρθρο 14 του Κανονισμού της Βουλής (μέρος κοινοβουλευτικό):

α. Προστίθεται νέα περίπτωση δ', η οποία έχει ως εξής:

"δ) Αποφασίζει για την ανάθεση στις διαρκείς και στις ειδικές μόνιμες επιτροπές ή υποεπιτροπές τους της αρμοδιότητας διατύπωσης γνώμης στις περιπτώσεις που προβλέπεται τούτο από τον Κανονισμό και το νόμο."

β. Η περίπτωση δ' αναριθμείται σε περίπτωση ε' και αναδιατυπώνεται ως εξής:

"ε) Αποφασίζει ή διατυπώνει γνώμη για όσα θέματα προβλέπεται τούτο ρητά από τον Κανονισμό ή το νόμο."

2. Στο άρθρο 32 του Κανονισμού της Βουλής (μέρος κοινοβουλευτικό) προστίθεται νέα παράγραφος 5 (η παρ. 5 αναριθμείται σε 6), η οποία έχει ως εξής:

"5. Οι διαρκείς επιτροπές ή οι υποεπιτροπές τους μπορούν να διατυπώνουν γνώμη για τους προτεινόμενους προς διορισμό σε ορισμένες θέσεις, εφόσον αυτό προβλέπεται από το νόμο. Στην περίπτωση αυτήν εφαρμόζονται κατ' αναλογία οι διατάξεις των παρ. 3, 4 και 5 του άρθρου 49Α. Η ανάθεση στην αρμόδια επιτροπή ή υποεπιτροπή της αποφασίζεται κάθε φορά από τη Διάσκεψη των Προέδρων."

3. Στο άρθρο 39 του Κανονισμού της Βουλής (μέρος κοινοβουλευτικό) προστίθεται παράγραφος 5, η οποία έχει ως εξής:

"5. Η έγκριση της επιτροπής μορφωτικών υποθέσεων για την επιτροπή συνταξιοδότησης συγγραφέων και καλλιτεχνών λαμβάνεται με πλειοψηφία των 2/3 των παρόντων μελών."

4. Στο άρθρο 43Α του Κανονισμού της Βουλής (μέρος κοινοβουλευτικό) προστίθεται νέα παράγραφος 3 (οι παράγραφοι 3, 4 και 5 αναριθμούνται σε 4, 5 και 6), η οποία έχει ως εξής:

"3. Οι ειδικές μόνιμες επιτροπές ή υποεπιτροπές τους μπορούν να διατυπώνουν γνώμη για τους προτεινόμενους προς διορισμό σε ορισμένες θέσεις, εφόσον τούτο προβλέπεται από το νόμο. Στην περίπτωση αυτήν εφαρμόζονται κατ' αναλογίαν οι διατάξεις των παρ. 3, 4 και 5 του άρθρου 49Α. Η ανάθεση στην αρμόδια επιτροπή ή υποεπιτροπή της αποφασίζεται κάθε φορά από τη Διάσκεψη των Προέδρων."

5. Στο άρθρο 49 Α του Κανονισμού της Βουλής (μέρος κοινοβουλευτικό):

α. Στην παρ. 5 η προθεσμία "επτά (7) ημερών" διορθώνεται σε "εννέα (9) ημερών".

β. Στην παρ. 6 προστίθενται περιπτώσεις λη' και λθ', οι οποίες έχουν ως εξής:

"λη. Χρηματιστήριο Αξιών Αθηνών Α.Ε.

λθ. "Οργανισμός Γεωργικής Επαγγελματικής Εκπαίδευσης, Κατάρτισης και Απασχόλησης (Ο.Γ.Ε.Ε.Κ.Α.) "ΔΗΜΗΤΡΑ"."

6. Η παράγραφος 4 του άρθρου 51 του Κανονισμού της Βουλής (μέρος κοινοβουλευτικό) αντικαθίσταται ως εξής:

"4. Στην ειδική ημερήσια διάταξη της προηγούμενης παραγράφου μπορεί να εγγράφονται επίσης μετά από απόφαση της Διάσκεψης των Προέδρων για συζήτηση, όταν αυτό προβλέπεται από τον Κανονισμό και το νόμο, εκθέσεις και πορίσματα για μείζονος σημασίας θέματα, που υποβάλλονται στη Βουλή, καθώς και κάθε άλλη πρόταση και κάθε άλλο θέμα, που δεν ανήκουν στο νομοθετικό ή το ελεγκτικό έργο της Βουλής, για το οποίο το Σύνταγμα ή ο Κανονισμός απαιτούν ειδική συζήτηση και απόφαση της Βουλής."

7. Η παρ. 2 του άρθρου 143 του Κανονισμού της Βουλής (μέρος κοινοβουλευτικό) αντικαθίσταται ως εξής:

"2. Κατά τη διάρκεια κάθε βουλευτικής συνόδου διεξάγονται υποχρεωτικά έξι συζητήσεις προ ημερησίας διατάξεως, εκ των οποίων η μία αποτελεί δικαίωμα της Κυβέρνησης και οι υπόλοιπες πέντε της Αντιπολίτευσης. Το θέμα της συζητήσεως που ανήκει στην επιλογή της Κυβέρνησης πρέπει να αναφέρεται στην πορεία της χώρας με την Ευρωπαϊκή 'Ενωση και εάν είναι εφικτό να συνδυάζεται με την κατάθεση της σχετικής έκθεσης που προβλέπεται από το άρθρο 3 του ν.945/1979.

Τα θέματα των υπόλοιπων πέντε συζητήσεων καθορίζονται από την Αντιπολίτευση ως εξής: τα θέματα δύο συζητήσεων από την Αξιωματική Αντιπολίτευση, το θέμα μιας συζήτησης από τη δεύτερη σε δύναμη Κοινοβουλευτική Ομάδα της Αντιπολίτευσης, το θέμα μιας συζήτησης από την τρίτη σε δύναμη Κοινοβουλευτική Ομάδα της Αντιπολίτευσης και το θέμα μιας συζήτησης από την τέταρτη σε δύναμη Κοινοβουλευτική Ομάδα της Αντιπολίτευσης με αίτησή τους, που υπογράφεται από τα δύο τρίτα του αριθμού των Βουλευτών που υπάγονται κατά περίπτωση στην κάθε Κοινοβουλευτική Ομάδα ή από τον Πρόεδρό της.

Η αίτηση κατατίθεται στο Γραφείο του Προέδρου της Βουλής και διαβιβάζεται αμέσως στον Πρωθυπουργό. Η συζήτηση πραγματοποιείται μέσα σε ένα μήνα από την υποβολή της κάθε αιτήσεως και σε κάθε περίπτωση μέσα σε είκοσι πέντε (25) ημέρες από τη διεξαγωγή άλλης προ ημερήσιας διατάξεως συζήτησης."

8. Στο άρθρο 162 παρ.2 του Κανονισμού της Βουλής (μέρος κοινοβουλευτικό) προστίθενται ως τελευταίο εδάφιο τα εξής:

"Η πρόβλεψη της περίπτωσης (ι) της παρ. 2 του άρθρου 2 του ν. 2530/1997 ισχύει και για τα μέλη της Διεύθυνσης Επιστημονικών Μελετών."

'Αρθρο 2

1. Για την εφαρμογή της μεταβατικής διάταξης του άρθρου 105 του Κανονισμού της Βουλής (Μέρος Β'- ΦΕΚ 51/Α/ 10.4.97), ως ανώτατο όριο ηλικίας ορίζεται το προβλεπόμενο από το άρθρο 159 παρ.1 του προϊσχύσαντος Κανονισμού της Βουλής (Μέρος Β' - ΦΕΚ 146/Α/21.6.80). Η προβλεπόμενη από το άρθρο 105 παρ.1 προθεσμία ορίζεται σε ένα (1) μήνα από τη δημοσίευση του παρόντος.

2. Η παράγραφος 3 του άρθρου 105 του Κανονισμού της Βουλής (Μέρος Β' - ΦΕΚ 51/Α/97) συμπληρώνεται ως εξής:

"Οι κατά τις διατάξεις της παρ. 1 του παρόντος μετατασσόμενοι μπορούν με αίτησή τους, που υποβάλλεται μέσα σε προθεσμία έξι (6) μηνών από τη δημοσίευση της μετατάξεως, να επιλέξουν μεταξύ του Ταμείου Επικουρικής Ασφαλίσεως της υπηρεσίας από την οποία μετατάσσονται και του Τ.Α.Υ.Β.. Μέχρι της υποβολής της αιτήσεως αναστέλλεται η καταβολή εισφορών υπέρ επικουρικής ασφαλίσεως και αποδίδονται αναδρομικώς μετά την επιλογή."

3. Στο άρθρο 147 παρ.1 του Κανονισμού της Βουλής (Μέρος Β' - ΦΕΚ 51/Α/10.4.97) στην έκτη σειρά και προ της λέξης "κατά" τίθεται "ή όπως ορίζεται στις παρ.4 και 5 του παρόντος άρθρου" και στην έβδομη σειρά μετά τη λέξη "διατάξεων" προστίθεται "γενικού ή ειδικού ουσιαστικού ή διαδικαστικού περιεχομένου"."

Στο αυτό ως άνω άρθρο και στην παρ. 4 αυτού διαγράφεται η φράση "για χρονικό διάστημα μέχρι τριών (3) ετών."

4. Στην Επιτροπή του εβδόμου εδαφίου της αποφάσεως της Ολομέλειας της Βουλής, που λήφθηκε κατά την ΣΤ' 16.3.93 συνεδρίασή της για τη σύσταση Λογαριασμού Αλληλοβοηθείας Υπαλλήλων της Βουλής (ΦΕΚ 36/Α/93), μετέχουν, αντί των, μέχρι την έναρξη ισχύος του νέου Κανονισμού της Βουλής, υπαλλήλων με βαθμούς Γενικού Διευθυντή και Αναπληρωτών Γενικών Διευθυντών, οι τρεις προϊστάμενοι Γενικών Διευθύνσεων της Βουλής, προεδρεύοντος του έχοντος περισσότερο χρόνο στο βαθμό Α' και σε περίπτωση απουσίας, ελλείψεως ή κωλύματος, προϊστάμενοι Διευθύνσεως κατά τη σειρά του πλεονάζοντος χρόνου στο βαθμό αυτόν, αναπληρούμενοι υπό άλλων προϊσταμένων Διευθύνσεως κατά την προαναφερόμενη σειρά.

 





Σελίδα 3216 
'Αρθρο 3
Η ισχύς της παρούσας αρχίζει από τη δημοσίευσή της στην Εφημερίδα της Κυβερνήσεως.
Αθήνα,1997
Ο ΠΡΟΕΔΡΟΣ ΤΗΣ ΒΟΥΛΗΣ
ΑΠΟΣΤΟΛΟΣ ΧΡ. ΚΑΚΛΑΜΑΝΗΣ
ΠΡΟΕΔΡΟΣ (Απόστολος Κακλαμάνης): Παρακαλείται το Σώμα να εξουσιοδοτήσει το Προεδρείο για την υπ'ευθύνη του επικύρωση των Πρακτικών ως προς την ψήφιση στο σύνολο της παραπάνω προτάσεως.
ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.
ΠΡΟΕΔΡΟΣ (Απόστολος Κακλαμάνης): Παρεσχέθη η ζητηθείσα εξουσιοδότηση.
Κύριοι συνάδελφοι, έχουν διανεμηθεί τα Πρακτικά των συνεδριάσεων της 18ης, 20ης, 21ης, 24ης, 25ης και 26ης Νοεμβρίου 1997 και παρακαλώ το Σώμα για την επικύρωσή τους. Επικυρούνται;
ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.
ΠΡΟΕΔΡΟΣ (Απόστολος Κακλαμάνης): Συνεπώς τα Πρακτικά των συνεδριάσεων της 18ης, 20ης, 21ης, 24ης, 25ης και 26ης Νοεμβρίου 1997 επικυρώθηκαν.
Κύριοι συνάδελφοι, δέχεσθε στο σημείο αυτό να λύσουμε τη συνεδρίαση;
ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.
Με τη συναίνεση του Σώματος και ώρα 01.30' λύεται η συνεδρίαση για σήμερα Τρίτη 16 Δεκεμβρίου 1997 και ώρα 10.30', με αντικείμενο εργασιών του Σώματος κοινοβουλευτικό έλεγχο: συζήτηση επερωτήσεως Βουλευτών της Νέας Δημοκρατίας προς τους Υπουργούς Εθνικής Οικονομίας, Οικονομικών, Ανάπτυξης, Μεταφορών και Επικοινωνιών, σύμφωνα με την ημερήσια διάταξη.
Ο ΠΡΟΕΔΡΟΣ
ΟΙ ΓΡΑΜΜΑΤΕΙΣ



