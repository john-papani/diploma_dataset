ΠΙΝΑΚΑΣ ΠΕΡΙΕΧΟΜΕΝΩΝ
ΠΕΡΙΟΔΟΣ ΙΑ΄
ΣΥΝΟΔΟΣ  Β΄
ΣΥΝΕΔΡΙΑΣΗ Λ΄
Τετάρτη 16 Νοεμβρίου 2005

ΘΕΜΑΤΑ
Α. ΕΙΔΙΚΑ ΘΕΜΑΤΑ
1. Επικύρωση Πρακτικών σελ.
2. Ανακοινώνεται  ότι τη συνεδρίαση παρακολουθούν μαθητές από το 12ο Λύκειο Πειραιά και  το 15ο Γυμνάσιο Πατρών Αχαίας  σελ.
3, Ειδική Ημερήσια Διάταξη.
Συζήτηση και λήψη απόφασης για τις αιτήσεις  άρσης ασυλίας των Βουλευτών κ.κ. Κ. Αγοραστού, Κ. Καϊσερλής, Γ. Ντόλιου, Α. Ρεγκούζα και Μ. Τζίμα  σελ.

Β. ΚΟΙΝΟΒΟΥΛΕΥΤΙΚΟΣ ΕΛΕΓΧΟΣ
1. Κατάθεση αναφορών, σελ.
2. Απαντήσεις Υπουργών σε ερωτήσεις Βουλευτών, σελ.
3. Ανακοίνωση του δελτίου επικαίρων ερωτήσεων της  Πέμπτης 17 Νοεμβρίου 2005, σελ.

Γ. ΝΟΜΟΘΕΤΙΚΗ ΕΡΓΑΣΙΑ
1) Συζήτηση επί των άρθρων του σχεδίου νόμου του Υπουργείου Εθνικής  Αμύνης « Στρατολογία των Ελλήνων και άλλες διατάξεις» σελ.



 ΟΜΙΛΗΤΕΣ
 Επί της Ειδικής Ημερήσιας Διάταξης
ΑΓΟΡΑΣΤΟΣ Κ. σελ.
ΜΠΕΝΑΚΗ-ΨΑΡΟΥΔΑ  Α. σελ.
Β. Επί του σχεδίου νόμου του Υπ. Εθνικής Αμύνης.
ΓΙΑΝΕΛΛΗΣ –ΘΕΟΔΟΣΙΑΔΗΣ  Ι. σελ.
ΕΥΘΥΜΙΟΥ Π. σελ.
ΚΑΝΕΛΛΗ Λ.σελ.
ΚΟΡΤΣΑΡΗΣ Ν. σελ.
ΛΑΜΠΡΟΠΟΥΛΟΣ Ι. σελ.
ΜΑΓΚΡΙΩΤΗΣ Ι. σελ.
ΟΙΚΟΝΟΜΟΥ Β. σελ.
ΤΖΙΜΑΣ Μ. σελ.
ΤΣΙΟΚΑΣ Θ. σελ.
ΤΣΟΧΑΤΖΟΠΟΥΛΟΣ Α.  σελ.
ΧΡΥΣΟΧΟΙΔΗΣ Μ. σελ.
     
     ΠΡΑΚΤΙΚΑ ΒΟΥΛΗΣ
     ΙΑ΄ ΠΕΡΙΟΔΟΣ 
     ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
     ΣΥΝΟΔΟΣ Β΄
     ΣΥΝΕΔΡΙΑΣΗ Λ΄
     Τετάρτη 16 Νοεμβρίου 2005
     Αθήνα, σήμερα στις 16 Νοεμβρίου 2005, ημέρα Τετάρτη και ώρα 10.55΄ συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια για να συνεδριάσει υπό την προεδρία του Γ΄ Αντιπροέδρου αυτής κ. ΙΩΑΝΝΗ ΤΡΑΓΑΚΗ.
     ΠΡΟΕΔΡΕΥΩΝ (Ιωάννης Τραγάκης): Κυρίες και κύριοι συνάδελφοι, αρχίζει η συνεδρίαση.
     (ΕΠΙΚΥΡΩΣΗ ΠΡΑΚΤΙΚΩΝ: Σύμφωνα με την από 15.11.2005 εξουσιοδότηση του Σώματος επικυρώθηκαν με ευθύνη του Προεδρείου τα Πρακτικά της ΚΘ΄ συνεδριάσεώς του, της Τρίτης 15 Νοεμβρίου 2005, σε ό,τι αφορά στην ψήφιση στο σύνολό του σχεδίου νόμου «Κύρωση της Σύμβασης Πλαίσιο του Παγκόσμιου Οργανισμού Υγείας για τον έλεγχο του καπνού »)
     Παρακαλείται ο κύριος Γραμματέας να ανακοινώσει τις αναφορές προς το Σώμα. 
     (Ανακοινώνονται προς το Σώμα από τον κ. Δημήτριο Κωνσταντάρα, Βουλευτή Α΄ Αθήνας τα εξής:  
     Α. ΚΑΤΑΘΕΣΗ ΑΝΑΦΟΡΩΝ
     1) Ο Βουλευτής Πέλλας κ. ΓΕΩΡΓΙΟΣ ΚΑΡΑΣΜΑΝΗΣ κατέθεσε δημοσίευμα εφημερίδας στο οποίο καταγγέλλονται φθορές και κατασκευαστικές παραλείψεις στο κτίριο του Κέντρου Υγείας Άρνισσας Πέλλας.
     2) Ο Βουλευτής Πέλλας κ. ΓΕΩΡΓΙΟΣ ΚΑΡΑΣΜΑΝΗΣ κατέθεσε αναφορά με την οποία η κυρία Ολυμπία Αγιαννίδου, κάτοικος Γιαννιτσών, ζητεί την επίλυση εργασιακού της προβλήματος.
     3) Ο Βουλευτής Πέλλας κ. ΓΕΩΡΓΙΟΣ ΚΑΡΑΣΜΑΝΗΣ κατέθεσε αναφορά με την οποία η κ. Έλλη Μισιρλή ζητεί την ανέγερση κτιρίου για τη στέγαση της Δημοτικής Βιβλιοθήκης Πέλλας.
     4) Ο Βουλευτής Πέλλας κ. ΓΕΩΡΓΙΟΣ ΚΑΡΑΣΜΑΝΗΣ κατέθεσε αναφορά με την οποία ο κ. Σταμάτης Βεζυρίδης ζητεί να του χορηγηθεί οικογενειακό επίδομα και Ε.Κ.Α.Σ..
     5) Ο Βουλευτής Ηρακλείου κ. ΒΑΣΙΛΕΙΟΣ ΚΕΓΚΕΡΟΓΛΟΥ κατέθεσε αναφορά με την οποία η Πανελλήνια Επαγγελματική Ένωση Εργαστηριακών Γιατρών Βιοπαθολόγων – Κυτταρολόγων – Παθολογοανατόμων ζητεί την καταβολή δεδουλευμένων στα μέλη της από τα ασφαλιστικά ταμεία.
     6) Ο Βουλευτής Ηρακλείου κ. ΣΤΥΛΙΑΝΟΣ ΜΑΤΖΑΠΕΤΑΚΗΣ κατέθεσε αναφορά με την οποία η Πανελλήνια Επαγγελματική Ένωση Εργαστηριακών Γιατρών Βιοπαθολόγων – Κυτταρολόγων – Παθολογοανατόμων ζητεί την καταβολή δεδουλευμένων στα μέλη της από τα ασφαλιστικά ταμεία.
     7) Ο Βουλευτής Ρεθύμνης κ. ΙΩΑΝΝΗΣ ΚΕΦΑΛΟΓΙΑΝΝΗΣ κατέθεσε αναφορά με την οποία ο κ. Μιχάλης Περβολαράκης ζητεί την κρίση τμηματαρχών στη Νομαρχιακή Αυτοδιοίκηση Ρεθύμνης.
     8) Ο Βουλευτής Ρεθύμνης κ. ΙΩΑΝΝΗΣ ΚΕΦΑΛΟΓΙΑΝΝΗΣ κατέθεσε αναφορά με την οποία ο Δημοτικός Αθλητικός Οργανισμός Ρεθύμνης ζητεί την οικονομική ενίσχυση των δραστηριοτήτων του.
     9) Ο Βουλευτής Ρεθύμνης κ. ΙΩΑΝΝΗΣ ΚΕΦΑΛΟΓΙΑΝΝΗΣ κατέθεσε αναφορά με την οποία το Εργατοϋπαλληλικό Κέντρο Ρεθύμνου  ζητεί τη στελέχωση της Νομαρχιακής Μονάδας Υγείας με γιατρούς όλων των ειδικοτήτων.
     10) Ο Βουλευτής Ρεθύμνης κ. ΙΩΑΝΝΗΣ ΚΕΦΑΛΟΓΙΑΝΝΗΣ κατέθεσε αναφορά με την οποία ο Τοπικός Οργανισμός Εγγείων Βελτιώσεων Αγ. Γαλήνης – Μελάμπων ζητεί χρηματοδότηση για την αποκατάσταση  ζημιών από πλημμύρες.
     11) Ο Βουλευτής Ρεθύμνης κ. ΙΩΑΝΝΗΣ ΚΕΦΑΛΟΓΙΑΝΝΗΣ κατέθεσε αναφορά με την οποία ο Νομάρχης Χανίων ζητεί την υπογραφή σύμβαση της ΑΝΕΝ LINES  για την ακτοπλοϊκή σύνδεση της Δυτικής Κρήτης με την Πελοπόννησο και τον Πειραιά.
     12) Ο Βουλευτής Ρεθύμνης κ. ΙΩΑΝΝΗΣ ΚΕΦΑΛΟΓΙΑΝΝΗΣ κατέθεσε αναφορά με την οποία η Πανελλήνια Ομοσπονδία Συλλόγων Προέδρων Κοινοτήτων ζητεί την κατάργηση της αναδρομικής ισχύος του άρθρου 10 του  Ν. 20703/99.
     13) Η Βουλευτής Μαγνησίας κ. ΖΕΤΤΑ ΜΑΚΡΗ κατέθεσε αναφορά με την οποία ζητεί την απαλλαγή του φόρου υπερτιμήματος από τις μεταβιβάσεις ακινήτων που έχουν κληροδοτηθεί για κοινωφελείς σκοπούς.
     14) Η Βουλευτής Μαγνησίας κ. ΖΕΤΤΑ ΜΑΚΡΗ κατέθεσε αναφορά με την οποία ζητεί την αναβάθμιση του Αστυνομικού Σταθμού Τσαγκαράδας.
     15) Η Βουλευτής Μαγνησίας κ. ΖΕΤΤΑ ΜΑΚΡΗ κατέθεσε αναφορά με την οποία ζητεί την πρόσληψη επισκέπτριας στο ΣΠΜΠ ΙΚΑ – ΤΕΑΜ της Νέας Ιωνίας Νομού Μαγνησίας.
     16) Ο Βουλευτής Φωκίδας κ. ΙΩΑΝΝΗΣ ΜΠΟΥΓΑΣ κατέθεσε αναφορά με την οποία ο Δήμαρχος Γραβιάς ζητεί την επαναφορά της στάσης στο Σιδηροδρομικό Σταθμό Μπράλου της αμαξοστοιχίας του ΟΣΕ «Intercity 41».
     17) Η Βουλευτής Ηρακλείου κ. ΕΥΑΓΓΕΛΙΑ ΣΧΟΙΝΑΡΑΚΗ – ΗΛΙΑΚΗ κατέθεσε αναφορά με την οποία ο Πανελλήνιος Σύλλογος Φοιτητών προπτυχιακού προγράμματος σπουδών Ισπανική Γλώσσα και Πολιτισμός της Σχολής Ανθρωπιστικών Σπουδών του Ε.Α.Π. ζητεί την εισαγωγή των ισπανικών στη διδακτέα ύλη της δευτεροβάθμιας εκπαίδευσης.
     18) Οι Βουλευτές Αττικής και Β’ Πειραιώς κύριοι ΚΩΝ/ΝΟΣ ΒΡΕΤΤΟΣ και ΙΩΑΝΝΗΣ ΤΡΑΓΑΚΗΣ  αντιστοίχα, κατέθεσαν αναφορά με την οποία Κάτοικοι της περιοχής Ελευσίνας Αττικής ζητούν τη διασφάλιση του κοινόχρηστου χαρακτήρα της παραλίας της Ελευσίνας και των ελεύθερων χώρων που υπάρχουν κοντά στη θάλασσα.
     19) Ο Βουλευτής  Μαγνησίας κ. ΓΕΩΡΓΙΟΣ ΣΟΥΡΛΑΣ κατέθεσε αναφορά με την οποία το Τμήμα Αλιείας της Νομαρχιακής Αυτοδιοίκησης Μαγνησίας ζητεί να επιτραπούν οι αλιευτικές δραστηριότητες με δίχτυα και κατά τη διάρκεια της ημέρας.
     20) Ο Βουλευτής Νομού Αττικής κ. ΚΩΝ/ΝΟΣ ΒΡΕΤΤΟΣ κατέθεσε αναφορά με την οποία το Επαγγελματικό Επιμελητήριο Πειραιώς ζητεί να μην αλλάξει η χρήση γης του χώρου του πρώην εργοστασίου «Αιγαίον» στο λιμάνι του Λαυρίου, χωρίς τη σύμφωνη γνώμη φορέων της περιοχής.
     Β. ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ
     1. Στην με αριθμό 2011/13-9-05 ερώτηση του Βουλευτή κ. Γεώργιου Ντόλιου δόθηκε με το υπ’ αριθμ. 1387/24-10-05 έγγραφο από τον Υπουργό Περιβάλλοντος, Χωροταξίας και Δημοσίων Έργων  η ακόλουθη απάντηση:
     «Σε απάντηση της ανωτέρω σχετικής ερώτησης και σύμφωνα με τα στοιχεία της αρμόδιας Υπηρεσίας μας, σας γνωρίζουμε τα ακόλουθα:
     Το ΥΠΕΧΩΔΕ δανειοδοτεί κτίρια, σεισμοπλήκτων που έχουν υποστεί βλάβες και που δεν έχουν επισκευαστεί, ώστε να υπάρχει η δυνατότητα καταγραφής των ζημιών, για την αποκατάστασή τους
     Διαμέσου της Υπηρεσίας μας Αποκατάστασης Σεισμοπλήκτων (ΥΑΣ), έχουμε διαθέσει πίστωση ύψους 15.000 € στη Νομαρχιακή Αυτοδιοίκηση Έβρου για κατεδαφίσεις επικινδύνων κτισμάτων.
     Το ποσό δανειοδότησης που καθορίστηκε στην απόφαση οριοθέτησης της περιοχής δεν μπορεί να αλλάξει γιατί αφορά το εν λόγω συμβάν για το έτος 2004. Τέλος έχει ζητηθεί από το ΥΠΟΙΟ η έγκριση κονδυλίου για τις εκτός έδρας μετακινήσεις των υπαλλήλων της Υπηρεσίας αποκατάστασης των σεισμοπλήκτων.
     Ο Υπουργός
     Γ. ΣΟΥΦΛΙΑΣ»
     2. Στην με αριθμό 1789/5-9-05 ερώτηση του Βουλευτή κ. Ιωάννη Μαγκριώτη δόθηκε με το υπ’ αριθμ. 1356/24-10-05 έγγραφο από τον Υπουργό Περιβάλλοντος, Χωροταξίας και Δημοσίων Έργων  η ακόλουθη απάντηση:
     «Σε απάντηση της παραπάνω σχετικής ερώτησης, σύμφωνα με τα στοιχεία της αρμόδιας Υπηρεσίας σας ενημερώνουμε για τα εξής:
     Οι εργασίες διαχείρισης του συστήματος αποχέτευσης ομβρίων υδάτων που περιλαμβάνουν καθαρισμό φρεατίων, συντήρηση αντλιοστασίων ομβρίων, επεμβάσεις και κατασκευή μικροέργων και διάθεση δύναμης άμεσης επέμβασης σε περιπτώσεις πλημμυρών, εκτελούνται κανονικά από την ΕΥΑΘ ΑΕ διότι ισχύει η ομόφωνη απόφαση 406/9.10.2001 του Δ.Σ. της ΕΥΑΘ ΑΕ, σύμφωνα με την οποία: «Αποφασίζει την ενασχόληση της ΕΥΑΘ ΑΕ με το θέμα της αντιπλημμυρικής προστασίας, αν και με το Νόμο 2937/26.7.2001 της αφαιρείται η αρμοδιότητα, στην περιοχή αρμοδιότητάς της, στο μεταβατικό στάδιο από την ισχύ του ως άνω Νόμου, μέχρι την υπογραφή της σχετικής σύμβασης».
     Η παραπάνω σύμβαση δεν ήταν δυνατό να συναφθεί διότι δεν υπήρχε η αναγκαία νομοθετική ρύθμιση. Για την συμπλήρωση αυτής της ουσιώδους παράλειψης καταθέσαμε στη Βουλή το αναγκαίο άρθρο νόμου, το οποίο ψηφίστηκε ως τροπολογία του Ν. 3316/05. Ειδικότερα βάσει της τροπολογίας του άρθρου 43 του Ν. 3316/05, προβλέπεται και ο τρόπος πληρωμής των εργασιών που θα έχουν εκτελεστεί το διάστημα που έχει παρέλθει από τη δημοσίευση του Ν. 2937/26.7.2001 μέχρι την υπογραφή της σχετικής σύμβασης και ρυθμίζεται και το ποσοστό κέρδους της ΕΥΑΘ ΑΕ. Στην ειδική έκθεση επί της τροπολογίας προβλέπεται εφάπαξ δαπάνη 7 εκατ. € για την αποζημίωση της ΕΥΑΘ ΑΕ για τις εργασίες αυτές, ενώ η πρόβλεψη για την εκτέλεση των εργασιών διαχείρισης του συστήματος αποχέτευσης ομβρίων βάσει συμβάσεων που θα συναφθούν εφεξής είναι περίπου 3 εκατ. ετησίως και όχι 7 εκατ. € όπως αναφέρεται στο θέμα της ερώτησης του Βουλευτή.
     Αμέσως μετά την παραπάνω νομοθετική ρύθμιση οι αρμόδιες υπηρεσίες του ΥΠΕΧΩΔΕ συνεργάστηκαν με την ΕΥΑΘ ΑΕ και κατήρτισαν από κοινού το τελικό σχέδιο σύμβασης για την οριστική ρύθμιση του αντικειμένου και των αμοιβών της ΕΥΑΘ ΑΕ, όχι μόνο για τον καθαρισμό των φρεατίων της Θεσσαλονίκης αλλά και γενικότερα για την αντιμετώπιση εκτάκτων αναγκών της περιοχής ευθύνης της ΕΥΑΘ ΑΕ κατά τη διάρκεια πλημμυρικών φαινομένων. Το υπόψη τελικό σχέδιο σύμβασης έχει ήδη μονογραφηθεί αρμοδίως και εφαρμόζεται πλήρως επί της ουσίας. Για την τελική υπογραφή του και για την αποπληρωμή των εργασιών καθαρισμού φρεατίων που εκτελούνται από την ΕΥΑΘ ΑΕ όλο το προηγούμενο διάστημα προ της σύμβασης, απαιτείται η έγκριση της απαραίτητης πίστωσης η οποία ζητήθηκε από το ΥΠΟΙΟ στις 08.04.05, περιελάμβανε δε και την αίτηση χρηματοδότησης για την έναρξη του νέου έργου «Συντήρηση και διαχείριση δικτύων και αντλιοστασίων ομβρίων από την ΕΥΑΘ ΑΕ» με προϋπολογισμό 10 εκατ. € και πίστωση 7 εκατ. € για το 2005.
     Ο Υπουργός
     Γ. ΣΟΥΦΛΙΑΣ»
     3. Στην με αριθμό 2018/13-9-05 ερώτηση του Βουλευτή κ. Δημητρίου Πιπεργιά δόθηκε με το υπ’ αριθμ. 3362Β/7-10-05 έγγραφο από τον Υπουργό Περιβάλλοντος, Χωροταξίας και Δημοσίων Έργων  η ακόλουθη απάντηση:
     «Απαντώντας στην παραπάνω ερώτηση, σας γνωρίζουμε ότι:
     Σύμφωνα με στοιχεία της Ε.Ε., στην τσιμεντοβιομηχανία χρησιμοποιούνται ως επί το πλείστον (σε ποσοστό περίπου 40%) τα στερεά καύσιμα (άνθρακας/Ρet Coke) και σε σημαντικό ποσοστό (10%), τα εναλλακτικά καύσιμα (πχ. απόβλητα). Οι αυξημένες θερμοκρασίες στην παραγωγική διαδικασία, ευνοούν την καταστροφή των αποβλήτων με παράλληλη αξιοποίηση του θερμικού δυναμικού τους, συμβαλλοντας με τον τρόπο αυτό στην εξοικονόμηση ενέργειας και στην προστασία του περιβάλλοντος.
     Η αξιοποίηση των αποβλήτων ως εναλλακτικά καύσιμα στην τσιμεντοβιομηχανία υπάγεται στη διαδικασία της συναποτέφρωσης, όπως αυτή ρυθμίζεται στην ΚΥΑ 22912/1117/2005 (ΦΕΚ 759/Β/6-6-2005): «Μέτρα και όροι για την πρόληψη και τον περιορισμό της ρύπανσης του περιβάλλοντος από την αποτέφρωση των αποβλήτων». Με την ΚΥΑ αυτή ενσωματώθηκαν στην εθνική νομοθεσία οι αυστηρές διατάξεις της Οδηγίας 2000/76/ΕΚ, για την αποτέφρωση των αποβλήτων.
     Στις 18.11.2003, η ΑΓΕΤ ΗΡΑΚΛΗΣ υπέβαλε στο ΥΠΕΧΩΔΕ, Τεχνική Έκθεση με αίτημα την δοκιμαστική καύση των γαλακτωμάτων (σαπουνελαίων) στις εγκαταστάσεις της τσιμεντοβιομηχανίας ΗΡΑΚΛΗΣ ΙΙ στο Μηλάκι Αλιβερίου (ως εναλλακτικό καύσιμο).
     Τα γαλακτώματα αποτελούν υγρά απόβλητα που προκύπτουν κατά την ψύξη με νερό των υπό κατεργασία μεταλλικών επιφανειών. Σύμφωνα με τον Ευρωπαϊκό Κατάλογο Αποβλήτων (παράρτημα β' της 509/2727/2003 (1909Β΄) ΚΥΑ), αυτά ανήκουν στην κατηγορία των γαλακτωμάτων μεταλλοτεχνίας (κωδικοί 12.01.08 και 12.01.09) και χαρακτηρίζονται ως επικίνδυνα απόβλητα.
      Από την χρήση των γαλακτωμάτων, λόγω της αυξημένης περιεκτικότητας σε νερό, αναμένεται κατ' αρχήν η μείωση των εκπομπών οξειδίων του αζώτου. Ο ψεκασμός με νερό της φλόγας του κυρίως καυστήρα, (με περαιτέρω μείωση της θερμοκρασίας της), θεωρείται Βέλτιστη Διαθέσιμη Τεχνική για τον περιορισμό των εκπομπών οξειδίων του αζώτου (μείωση έως 50 %).
      Οι αρμόδιες υπηρεσίες του ΥΠΕΧΩΔΕ (Δ/νση Περιβαλλοντικού Σχεδιασμού και Δ/νση ΕΑΡΘ), κατ΄ αρχήν δεν είχαν αντίρρηση για την προτεινόμενη δοκιμαστική αξιοποίηση των γαλακτωμάτων στις εγκαταστάσεις καύσης της εν λόγω τσιμεντοβιομηχανίας, με αυστηρούς όρους και προϋποθέσεις, μεταξύ των οποίων αναφέρονται:
     - αξιοποίηση των γαλακτωμάτων σε μορφή πιλοτικού προγράμματος διάρκειας τεσσάρων εβδομάδων, για ποσότητα αποβλήτων εγχώριας προέλευσης, όχι πάνω από τις 3.000 τόνους και με την προϋπόθεση αυστηρής παρακολούθησης από αρμόδια Νομαρχιακή και Κεντρική Υπηρεσία (π.χ. μη παραλαβή «παρτίδων» με θετικό δείγμα ως προς την ανίχνευση επικίνδυνων PCB's, ή αυτών χωρίς τα πιστοποιητικά απαιτούμενης ποιότητας, προσδιορισμού των συνθηκών λειτουργίας και πραγματοποίησης μετρήσεων εκπεμπόμενων ρύπων).
     - υποχρεωτικός εφοδιασμός της εταιρείας με άδεια διαχείρισης αυτών των αποβλήτων, από αρμόδια υπηρεσία της Νομαρχίας (πριν την έναρξη του πιλοτικού προγράμματος).
     Στο πλαίσιο της προαναφερόμενης διαδικασίας για τη χορήγηση άδειας προσωρινής αποθήκευσης και διαχείρισης ελαίων κατεργασίας μετάλλων (σαπουνέλαιων), η 5η Νομαρχιακή Επιτροπή Περιβάλλοντος και Ποιότητας Ζωής της Νομ. Αυτ. Εύβοιας, εισηγήθηκε αρνητικά στο αίτημα της εταιρείας και κατά συνέπεια το πιλοτικό πρόγραμμα δεν ξεκίνησε.
     Όσον αφορά τα μεταχειρισμένα ελαστικά αυτοκινήτων, αυτά ανήκουν στην κατηγορία των μη επικίνδυνων αποβλήτων, τα οποία προωθούνται επίσης προς αξιοποίηση στις εγκαταστάσεις καύσης όπως αυτές της τσιμεντοβιοχανίας, για λόγους που προαναφέρθηκαν.
     Στο εν λόγω εργοστάσιο, προς το παρόν δεν γίνεται χρήση μεταχειρισμένων ελαστικών. Για τυχόν αξιοποίηση μη επικίνδυνων αποβλήτων, με την αρ. 155281/27.5.05 Απόφαση έγκρισης περιβαλλοντικών όρων, επιβλήθηκαν αυστηροί περιβαλλοντικοί όροι, η τήρηση των οποίων θα παρακολουθείται συστηματικά από τις αρμόδιες υπηρεσίες (κεντρική και νομαρχιακές). 
     Ο Υπουργός
     Γ. ΣΟΥΦΛΙΑΣ»
     4. Στις με αριθμό 2428/21-9-05 και 2614/27-9-05 ερωτήσεις των Βουλευτών κυρίων Βασιλείου Κεγκέρογλου και Στυλιανού Ματζαπετάκη δόθηκε με τα υπ’ αριθμ. 3452Β/14-10-05 και 3502Β/14-10-05 έγγραφα από τον Υπουργό Περιβάλλοντος, Χωροταξίας και Δημοσίων Έργων  η ακόλουθη απάντηση:
     «Απαντώντας στις ανωτέρω σχετικές ερωτήσεις, σας γνωρίζουμε τα εξής:
     1. Προκειμένου να προωθηθούν προς έγκριση οι πολεοδομικές μελέτες των περιοχών: «Εσταυρωμένου - ΤΕΙ» (Δήμου Ηρακλείου) και «Περιφερειακού Κέντρου» (Δήμων Ηρακλείου και Γαζίου), οι οποίες έχουν ανατεθεί από το Υπουργείο μας και για τις οποίες έχει ολοκληρωθεί η Β' φάση καθώς και η διαδικασία δημοσιοποίησης αυτών στους Δήμους, είναι αναγκαίο να προηγηθεί η οριοθέτηση του ρέματος Ξηροποτάμου, το οποίο τις επηρεάζει, σύμφωνα με τα οριζόμενα στο άρθρο 6 του N.880/79 όπως αυτό τροποποιήθηκε με το άρθρο 5 του Ν.3010/2002.
     2. Με το αιτιολογικό ότι στην περίπτωση οριοθέτησης του Ξηροποτάμου στη φυσική κατάσταση του ρέματος (με περίοδο επαναφοράς πενήντα ετών), η περιοχή πλημμύρας θα κάλυπτε μεγάλη έκταση έντονα αστικοποιημένης περιοχής, από τη σχετική μελέτη προτείνεται να οριοθετηθεί το ρέμα βάσει της πρόβλεψης εκτέλεσης σημαντικών τεχνικών έργων (μεταξύ των οποίων περιλαμβάνονται δύο φράγματα Ασιτών - Πρινιά και Σταυρακιανής Καμάρας, ανάντη των πολεοδομούμενων περιοχών), για τα οποία, όμως, δεν υπάρχει προς το παρόν χρηματοδότηση.
     Σημειώνεται ότι το φράγμα Ασιτών - Πρινιά Ν. Ηρακλείου μελετήθηκε αρχικά υπό την εποπτεία του Υπουργείου Αγροτικής Ανάπτυξης και Τροφίμων και εγκρίθηκε από αυτό.
     Η επικαιροποίηση της Μελέτης γίνεται υπό την εποπτεία της Περιφέρειας Κρήτης και η χρηματοδότησή της γίνεται από τη ΣΑΕΠ της ίδιας Περιφέρειας.
     3. Η Δ/νση Πολεοδομικού Σχεδιασμού του ΥΠΕΧΩΔΕ ενημέρωσε τους εμπλεκόμενους φορείς ότι εάν εγκριθεί η οριοθέτηση του ρέματος με βάση την πρόβλεψη κατασκευής αντιπλημμυρικών έργων, τα έργα αυτά θα πρέπει να έχουν κατασκευασθεί πριν από την έγκριση της Πολεοδομικής Μελέτης. Επειδή δεν υπάρχει προς το παρόν την ανάγκη να προχωρήσει η έγκριση των πολεοδομικών μελετών στις παραπάνω περιοχές «Εσταυρωμένου - ΤΕΙ» και «Περιφερειακού Κέντρου», συμφωνήθηκε με τους εμπλεκόμενους Δήμους και τις συναρμόδιες Υπηρεσίες (σε σύσκεψη που έγινε στο Ηράκλειο τον Οκτώβριο του 2004, παρουσία εκπροσώπου της Δ/νσής μας) να συνταχθεί και να εγκριθεί αρμοδίως υδρολογική και υδραυλική μελέτη βάσει της οποίας θα προσδιορισθούν οι οριογραμμές της περιοχής της πλημμύρας της πεντηκονταετίας, έτσι ώστε, μετά την προσωρινή εξαίρεση της περιοχής αυτής από την ένταξη σε σχέδιο, να προχωρήσει η έγκριση των πολεοδομικών μελετών στα τμήματα των πολεοδομικών ενοτήτων που βρίσκονται εκτός της ζώνης πλημμύρας, χωρίς περαιτέρω καθυστέρηση.
     4. Κατόπιν αυτού μας διαβιβάσθηκε, με το με αρ.πρ. 2200/9.3.05 έγγραφο του Δήμου Ηρακλείου, η «Υδρολογική - Υδραυλική Μελέτη Πεδινής Κοίτης Ξηροποτάμου» εγκεκριμένη εκ μέρους της Δ/νσης Τεχνικών Υπηρεσιών Νομαρχιακής Αυτοδιοίκησης Ηρακλείου. Μετά τον έλεγχο της μελέτης αυτής με το με αρ.πρ. 10986/16.8.05 έγγραφό μας (το οποίο επισυνάπτουμε προς ενημέρωσή σας) ενημερώσαμε τους Δήμους Ηρακλείου και Γαζίου περί της ανάγκης συμπλήρωσής της με τον ακριβή προσδιορισμό των οριογραμμών της πλημμύρας της πεντηκονταετίας ώστε στη συνέχεια να προωθηθούν προς έγκριση οι πολεοδομικές μελέτες για τα τμήματα των ενοτήτων τα οποία δεν κινδυνεύουν από την ενδεχόμενη υπερχείλιση του Ξηροποτάμου.
     Ο Υπουργός
     Γ. ΣΟΥΦΛΙΑΣ»
     Σημ.: Τα συνημμένα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).
     5. Στην με αριθμό 2421/21-9-05 ερώτηση της Βουλευτού κ. Ασημίνας Ξηροτύρη-Αικατερινάρη δόθηκε με το υπ’ αριθμ. 3449 Β/14-10-05 έγγραφο από τον Υπουργό Περιβάλλοντος, Χωροταξίας και Δημοσίων Έργων η ακόλουθη απάντηση:
     «Σε απάντηση της παραπάνω ερώτησης και όσον αφορά το πλαίσιο των αρμοδιοτήτων του ΥΠΕΧΩΔΕ, σας γνωρίζουμε ότι:
     Η ημέρα χωρίς αυτοκίνητο αποτελεί πλέον θεσμό και απευθύνεται κατά κύριο λόγο στους Δήμους των χωρών - μελών της Ευρωπαϊκής Ένωσης. Το Υπουργείο συμμετείχε σημαντικά στη στήριξη του θεσμού με χρηματοδοτήσεις δήμων, οργάνωση διαφόρων εκδηλώσεων κ.α., με αποτέλεσμα αρκετοί δήμοι να συμμετέχουν πλέον με δικές τους πρωτοβουλίες στον εορτασμό τόσο της εβδομάδας κινητικότητας, όσο και της ημέρας χωρίς αυτοκίνητο.
     Επίσης, θέματα όπως η βελτίωση σε μεγάλο βαθμό των δημόσιων συγκοινωνιών, η δημιουργία πεζόδρομων, πράσινων διαδρομών κ.α. αποτελούν πρωταρχικό στόχο του ΥΠΕΧΩΔΕ για τη βελτίωση της ποιότητας ζωής των πολιτών. Τα έργα αυτά έχουν ενταχθεί τόσο στα εθνικά προγράμματα, και κοινοτικά προγράμματα, όσο και στα προγράμματα πολλών δήμων της χώρας.
     Ο Υπουργός
     ΓΕΩΡΓΙΟΣ ΣΟΥΦΛΙΑΣ»
     6. Στην με αριθμό 2655/27-9-05 ερώτηση του Βουλευτή κ. Πάνου Καμμένου δόθηκε με το υπ’ αριθμ. Φ900α/4789/8208/21-10-05 έγγραφο από τον Υπουργό Εθνικής Άμυνας η ακόλουθη απάντηση:
     «Σε απάντηση της υπ' αριθμ. 2655/27-9-2005 Ερώτησης, που κατέθεσε ο Βουλευτής κ. Πάνος Kαμμένος, με θέμα την προμήθεια Φρεγατών και το σχετικό δημοσίευμα της εφημερίδας «Le Monde», σας γνωρίζουμε τα ακόλουθα:
     Το ακριβές πλαίσιο συμφωνίας για το πρόγραμμα Εκσυγχρονισμού Μέσης Ζώνης (ΕΜΖ) των Φρεγατών τύπου «S» διαμορφώθηκε κατόπιν διαπραγματεύσεων μεταξύ ΓΓΟΣΑΕ και ΕΝΑΕ, στα οποία είχε ανατεθεί η υλοποίησή του, κατόπιν αρχικής εγκρίσεως του τότε Υ.ΕΘ.Α., με το έγγραφο Υ.ΕΘ.Α./ΓΔΕ/ΔΠΕ/ΤΝΕ/ΓΣΘ Φ.604.8/534980/Σ.956 από 17-10-01.
     Για το εν λόγω πρόγραμμα έχουν υπογραφεί οι ακόλουθες συμβάσεις:
     Η Σύμβαση με αριθμό 010Β/03 μεταξύ ΓΓΟΣΑΕ και ΕΝΑΕ για τον Εκσυγχρονισμό Μέσης Ζώνης (ΕΜΖ) έξι Φρεγατών τύπου «S», με δικαίωμα εξάσκησης προαίρεσης (option) δύο (2) επιπλέον Φρεγατών τύπου «8», με κύριο ανάδοχο (Ρrime Contractor) του προγράμματος τα ΕΝΑΕ και με την εταιρεία Thales Netherland (TNL), ως κύριο Υποκατασκευαστή (Ρrime Subcontractor), συνολικής διάρκειας 79 μηνών.
     Η Σύμβαση με αριθμό Α.3694 μεταξύ των «ΕΛΛΗΝΙΚΩΝ ΝΑΥΠΗΓΕΙΩΝ Α.Ε.» και της εταιρείας «THALES NEDERLAND BV», στην οποία αναφέρεται ότι ο «Κύριος Υποκατασκευαστής» είναι η «THALE8 NEDERLAND BV» και ότι θα προμηθεύσει σύνολα υλικών, σχεδίαση και υπηρεσίες στον κύριο Ανάδοχο, έτσι ώστε να καταστεί ικανός να εγκαταστήσει, εκσυγχρονίσει, δοκιμάσει και παραδώσει στον Αγοραστή τις εκσυγχρονισμένες έξι φρεγάτες τύπου «S». 
     Η Σύμβαση ΑΩ μεταξύ ΓΓΟΣΑΕ και εταιρείας Thales Naval Netherlands (TNNL) (Σύμβαση ΑΩ 09/03).
     Η Σύμβαση ΑΩ μεταξύ ΓΓΟΣΑΕ και εταιρείας IMTECH MARINE OFFSHORE (Σύμβαση ΑΩ 10/03).
     Όσον αφορά στους υπηρεσιακούς παράγοντες που ενεπλάκησαν στις διαπραγματεύσεις, γνωρίζεται ότι η μεν σύνταξη των τεχνικών προδιαγραφών έγινε από το ΓΕΝ, η δε συγκρότηση των επιτροπών αξιολόγησης και διαπραγματεύσεων για την υπογραφή της σύμβασης έγινε από τη ΓΓΟΣΑΕ, στις οποίες συμμετείχαν και Αξιωματικοί του Π.Ν.
     Η Κυβέρνηση και το ΥΠΕΘΑ παρακολουθούν με τη δέουσα προσοχή την υπόθεση, καθώς οι σχετικές καταγγελίες ερευνώνται από τις Γαλλικές Αρχές και ο προϊστάμενος της Εισαγγελίας Αθηνών διέταξε πρόσφατα τη διενέργεια προκαταρτικής εξέτασης για τη διερεύνηση τυχόν αξιόποινων πράξεων.
     Το βέβαιο είναι πως το συγκεκριμένο εξοπλιστικό πρόγραμμα, όπως και αρκετά άλλα, σχεδιάσθηκε και υλοποιήθηκε από την προηγούμενη Κυβέρνηση, ξοδεύοντας άσκοπα και άκαιρα χρήματα του Ελληνικού Λαού έναντι ελάχιστου επιχειρησιακού οφέλους για τις Ένοπλες Δυνάμεις. Αποτελεί, επίσης, παράδοξο το ότι ενώ ο τελικός 'χρήστης', δηλαδή το Πολεμικό Ναυτικό, επεσήμανε εξαρχής την αντίθεσή του στη προοπτική υλοποίησης του προγράμματος και την προτίμηση εξοικονόμησης κονδυλίων για νέες κατασκευές σύγχρονων πλοίων. η Πολιτική Ηγεσία δια του τότε ΥΕΘΑ προχώρησε αμετακίνητη, δεσμεύοντας τις Ένοπλες Δυνάμεις και την επόμενη Κυβέρνηση με ένα ασύμφορο πρόγραμμα, που δεν ανταποκρίνεται στις σύγχρονες επιχειρησιακές απαιτήσεις.
     Ο Υπουργός
     ΣΠΗΛΙΟΣ ΣΠΗΛΙΩΤΟΠΟΥΛΟΣ»
     7. Στην με αριθμό 2264/19-9-05 ερώτηση των Βουλευτών κυρίων Αλέξανδρου Αλαβάνου και Αθανασίου Λεβέντη δόθηκε με το υπ’ αριθμ. 10096/20-10-05 έγγραφο από τον Υπουργό Απασχόλησης και Κοινωνικής Προστασίας η ακόλουθη απάντηση:
     «Απαντώντας στην αριθμ. 2264/2005 ερώτηση, που κατατέθηκε στη Βουλή από τους Βουλευτές κ.κ. Α. Αλαβάνο και Θ. Λεβέντη, σχετικά με το κλείσιμο επιχειρήσεων και απολύσεις των εργαζομένων, σας πληροφορούμε τα εξής:
     1. Η βασική φιλοσοφία της Οδηγίας 80/987/ΕΟΚ του Συμβουλίου της 20ης Οκτωβρίου1980 περί προσεγγίσεως των νομοθεσιών των κρατών μελών σχετικά με την προστασία των μισθωτών σε περίπτωση αφερεγγυότητας του εργοδότη έχει να κάνει με τη δημιουργία ενός ειδικού και ανεξάρτητου λογαριασμού, σκοπός του οποίου είναι η άμεση καταβολή ενός ποσού που αντιστοιχεί στο σύνολο ή σε μέρος των ανεξόφλητων απαιτήσεων των μισθωτών των οποίων ο εργοδότης κατέστη αφερέγγυος, ώστε να αντιμετωπίσουν τις άμεσες βιοποριστικές τους ανάγκες (άρθρα 3 και 4). Με τον τρόπο αυτό επιτυγχάνεται η γρήγορη ικανοποίηση ενός μέρους των οφειλομένων αποδοχών τους με αποτέλεσμα να μειώνεται, σ’ ένα βαθμό τουλάχιστον, η αβεβαιότητα που χαρακτηρίζει την πλευρά των εργαζομένων όταν ο εργοδότης αντιμετωπίζει καταστάσεις αφερεγγυότητας (όπως είναι η πτώχευση, η εκκαθάριση της επιχείρησης κλπ.), μέσα από τον περιορισμό των επαχθών οικονομικών συνεπειών που συνεπάγονται οι καταστάσεις αυτού του είδους. Η Οδηγία ενσωματώθηκε στο εθνικό δίκαιο με το π.δ. 151/99 «Ρύθμιση θεμάτων για την προστασία των εργαζομένων σε περίπτωση αφερεγγυότητας του Εργοδότη σε συμμόρφωση προς την οδηγία 80/987/ΕΟΚ» (ΦΕΚ 149/Α/19-7-99), το οποίο τροποποιεί εν μέρει το π.δ. 1/90 «Προστασία των δικαιωμάτων των εργαζομένων σε περίπτωση αφερεγγυότητας του εργοδότη» (ΦΕΚ 1/A/8-1-90), το οποίο εκδόθηκε σε εκτέλεση του άρθρου 16 του ν.1836/89 «Προώθηση της απασχόλησης και της επαγγελματικής κατάρτισης και άλλες διατάξεις» (ΦΕΚ 79/Α/89). Σύμφωνα με το π.δ.151/99, οι εργαζόμενοι που παραμένουν άνεργοι λόγω πτωχεύσεως του εργοδότου ή διαπιστούμενους κατά προδιαγεγραμμένη εκ των προτέρων διαδικασία (ενδεικτικώς, ΑΠ 1043/97 ΕλΔ 39, 1305. Πρβλ. επίσης ΑΠ 284/1996, ΕΕργΔ 57,62. ΑΠ 956/81 ΕΕΔ 41, 12. ΑΠ 281/74 ΕΕΔ 33,1161. ΑΠ 618/88, ΔΕΝ 1989, σελ.251. ΑΠ 162/86, ΔΕΝ 42/1986, σελ. 637). Ο αναιτιώδης όμως χαρακτήρας της δεν την κάνει ανέλεγκτη. Ο κανόνας της ΑΚ 281 έχει πλούσια εφαρμογή εδώ, από την άποψη του ελέγχου των αιτιών που την προκαλούν κάθε φορά (πρβλ. ΜΠρ Χαλκιδικής 149/98 ΕΕργΔ 59,502. ΑΠ 163/81 ΔΕΝ 42/1986 σελ. 794).
     5. Η παραγωγική αναδιάρθρωση (συρρίκνωση κλάδων εντάσεως εργασίας που αντιμετωπίζουν έντονο διεθνή ανταγωνισμό από χώρες χαμηλού εργατικού κόστους, π.χ. κλωστοϋφαντουργία) είναι μια επίπονη διαδικασία που έχει αρχίσει αρκετά χρόνια πριν.
     Η παρέμβαση της πολιτείας πρέπει να έχει έμμεσο χαρακτήρα, καθώς η αποτροπή του (διεθνούς) φαινομένου της αναδιάρθρωσης, δεν επιτυγχάνεται με διοικητικά μέτρα.
     Το πρώτο ζητούμενο είναι η στήριξη των ανέργων και η ταχεία επαναπροώθnσή τους στην απασχόληση. Ο Οργανισμός Απασχόλησης Εργατικού Δυναμικού (Ο.Α.Ε.Δ.) με παρεμβάσεις στήριξης του εισοδήματος των ανέργων (ειδικά βοηθήματα) και κυρίως με ενεργητικές δράσεις (κατάρτιση, προγράμματα επιδοτούμενης απασχόλησης και αυτοαπασχόλησης) στοχεύει στην άμεση επιστροφή των ανέργων στην απασχόληση. Για αυτό το σκοπό μάλιστα, ο Ο.Α.Ε.Δ. πέρα από την υπαγωγή των ανέργων σε υφιστάμενα ενεργητικά προγράμματα απασχόλησης, έχει προβεί σε ανάλογες περιπτώσεις στην παροχή ειδικών βοηθημάτων και στην εκπόνηση σωρείας ειδικών προγραμμάτων μικροτοπικού χαρακτήρα.
     Επίσης σας ενημερώνουμε ότι με το άρθρο 16 του ν. 1836/89 συστάθηκε στα πλαίσια του Ο.Α.Ε.Δ. ο «Λογαριασμός προστασίας εργαζομένων από την αφερεγγυότητα του εργοδότη».
     Σύμφωνα με την παρ. 4 του άρθρου 16 του ν. 1836/89 εκδόθηκε το Π.δ.1/1990 που ρύθμιζε τις λεπτομέρειες λειτουργίας του Λογαριασμού Αφερεγγυότητας και τροποποιήθηκε με το π.δ. 151/1999 που εκδόθηκε κατ' εξουσιοδότηση του άρθρου 44 του ν. 2648/98.
     Σκοπός του Λογαριασμού προστασίας εργαζομένων από την αφερεγγυότητα του εργοδότη είναι η πληρωμή ανεξόφλητων αποδοχών μέχρι τριών (3) μηνών, που προέρχονται από σύμβαση ή σχέση εξαρτημένης εργασίας, και εμπίπτουν στο χρονικό διάστημα έξι (6) μηνών, που προηγείται της υποβολής της αιτήσεως ή της δηλώσεως για κήρυξη της πτώχευσης, εφόσον εκδοθεί απόφαση που κηρύσσει τον εργοδότη σε πτώχευση, ή από τη δημοσίευση της προβλεπόμενης, από τη νομοθεσία ιδιωτικής ασφάλισης υπουργικής απόφασης περί ασφαλιστικής εκκαθάρισης, ή από τη δημοσίευση της απόφασης, με την οποία τίθεται σε εκκαθάριση ο εργοδότης.
     6. «ΟΜΙΛΟΣ ΛΑΝΑΡΑ
     Α. Ο Οργανισμός Απασχόλησης Εργατικού Δυναμικού (ΟΑΕΔ) κατανοώντας το πρόβλημα, που αντιμετωπίζουν οι απολυμένοι της επιχείρησης «ΤΡΙΚΟΛΑΝ», ύστερα από την αριθμ. 30219/10-02-05 απόφαση του Υπουργού Απασχόλησης και Κοινωνικής Προστασίας προχώρησε στην καταβολή έκτακτης οικονομικής ενίσχυσης ύψους 800 € σε κάθε έναν από τους απολυμένους της ως άνω επιχείρησης (συνολικά 98 άνεργοι).
     Επίσης, στα πλαίσια των ενεργητικών πολιτικών απασχόλησης εφαρμόζει κατ' έτος προγράμματα επιχορήγησης επιχειρήσεων για την απασχόληση ανέργων, αφ' ενός επιδιώκοντας τη μετατροπή των παθητικών πολιτικών σε ενεργητικές, προκειμένου να δημιουργηθούν νέες θέσεις εργασίας και αφ' ετέρου με σκοπό να βοηθήσει τις επιχειρήσεις να καταστούν ανταγωνιστικότερες στο σύγχρονο περιβάλλον της παγκοσμιοποίησης.
     Το τρέχον έτος υλοποιεί σε όλους τους Νομούς της χώρας, συμπεριλαμβανομένου και του Νομού Ημαθίας, τα παρακάτω προγράμματα:
     για 6 από τους 8 προηγούμενους μήνες για άτομα πάνω των 25 ετών, άνεργοι που ολοκλήρωσαν μόνο τη την υποχρεωτική εκπαίδευση,)
     - στα 14 € για κοινούς ανέργους
     Σε περίπτωση μερικής απασχόλησης (4 ώρες και άνω ημερησίως) η επιχορήγηση ανέρχεται στο ήμισυ των ως άνω ποσών.
     Μετά τη λήξη της επιχορήγησης, οι επιχειρήσεις υποχρεούνται να διατηρήσουν το σύνολο του προσωπικού τους για ακόμη 6 μήνες οι Μ.Μ.Ε και 12 μήνες οι μεγάλες επιχειρήσεις (απασχόληση χωρίς επιχορήγηση)
     Στη Νάουσα κατανεμήθηκαν 14 θέσεις.
     4. Πρόγραμμα επιχορήγησης επιχειρήσεων για την απασχόληση ανέργων που βρίσκονται στο στάδιο πλησίον της σύνταξης.
     Στο πρόγραμμα εντάσσονται ιδιωτικές επιχειρήσεις εφόσον προσλάβουν άνεργους που δεν έχουν συμπληρώσει τις προϋποθέσεις για τη συνταξιοδότησή τους από φορέα κύριας ασφάλισης επειδή τους υπολείπονται μέχρι 1.500 ένσημα και μέχρι πέντε (5) χρόνια για τη συμπλήρωση του ορίου ηλικίας τους για τη συνταξιοδότησή τους.
     Η διάρκεια της επιδότησης καθορίζεται από ένα (1) μήνα έως και εξήντα (60), κατ' ανώτατο όριο, μήνες και το ποσό επιχορήγησης ορίζεται στα 17,60 € για τους πρώτους 24 μήνες και στα 20,54 € για τους επόμενους 36 μήνες.
     Β. Από τη Γενική Γραμματεία Κοινωνικών Ασφαλίσεων, έχουν ληφθεί ήδη μέτρα για τη συνταξιοδότηση των ανέργων που δεν συμπληρώνουν τις απαραίτητες ημέρες ασφάλισης και βρίσκονται κοντά σε ηλικία συνταξιοδότησης.
     Συγκεκριμένα:
     α. Με τις διατάξεις του άρθρου 10 του ν. 2874/00 «Προώθηση της απασχόλησης και άλλες διατάξεις», και την κατ' εξουσιοδότηση του νόμου αυτού εκδοθείσα Υ.Α. Φ21/οικ.1177/31-5-2001 (ΦΕΚ 709Β), έχει δοθεί η δυνατότητα στους μακροχρόνια ανέργους επί 12 τουλάχιστον συνεχείς μήνες και ηλικίας 60 ετών για τους άνδρες και 55 ετών για τις γυναίκες (ή 55 και 50 ετών αντίστοιχα για ασφαλισμένους στον κλάδο βαρέων και ανθυγιεινών επαγγελμάτων), στους οποίους υπολείπονται μέχρι 1.500 ημέρες για την συμπλήρωση των ελαχίστων προϋποθέσεων συνταξιοδότησης να συνεχίσουν προαιρετικά την ασφάλισή τους στο ΙΚΑ μέχρι τη συμπλήρωση των κατ' ελάχιστον απαιτούμενων ημερών ασφάλισης με καταβολή των σχετικών εισφορών από το Λογαριασμό Απασχόλησης Επαγγελματικής Κατάρτισης (ΛΑΕΚ). Οι ανωτέρω διατάξεις αποσκοπούν στην εξασφάλιση σύνταξης στα άτομα που για οποιοδήποτε λόγο δεν συμπληρώνουν τις ελάχιστες προϋποθέσεις συνταξιοδότησης. Ο χρόνος της προαιρετικής ασφάλισης δεν αναγνωρίζεται ως διανυθείς στα βαρέα και ανθυγιεινά επαγγέλματα.
     Δικαιούχοι είναι οι ασφαλισμένοι στο ΙΚΑ-ΕΤΑΜ και στα ταμεία επικουρικής ασφάλισης που ασφαλίζουν μισθωτούς, οι οποίοι για κύρια σύνταξη είναι ασφαλισμένοι στο ΙΚΑ-ΕΤΑΜ, ανεξάρτητα από το χρόνο εισόδου στην ασφάλιση και από το χρόνο διακοπής της ασφάλισής τους, εφόσον έχουν εγγραφεί ως άνεργοι στον ΟΑΕΔ για χρονικό διάστημα 12 τουλάχιστον συνεχών μηνών πριν από την υποβολή αίτησης για την υπαγωγή τους στις διατάξεις του νόμου, να εξακολουθούν να είναι άνεργοι και να κατέχουν κάρτα ανεργίας ανανεούμενη ανά μήνα. Πρόσθετη προϋπόθεση για την κατά τα ανωτέρω προαιρετική ασφάλιση είναι να μην κριθεί ανάπηρος ο ασφαλισμένος σε ποσοστό 67% και άνω. Η τελευταία αυτή προϋπόθεση τίθεται σε κάθε περίπτωση που ο ασφαλισμένος συνεχίζει από μόνος του την ασφάλιση του στο ΙΚΑ-ΕΤΑΜ (προαιρετική ασφάλιση με καταβολή εισφορών από τον ίδιο ασφαλισμένο) και δεν διαφοροποιείται και στις ανωτέρω διατάξεις.
     β. Παράλληλα με την θέσπιση των διατάξεων του άρθρου 40 του ν. 2084/92 έχει δοθεί η δυνατότητα στους ασφαλισμένους του ΙΚΑ-ΕΤΑΜ χωρίς καμία οικονομική επιβάρυνση να συνυπολογίσουν για την συμπλήρωση των κατά περίπτωση απαιτούμενων χρονικών προϋποθέσεων συνταξιοδότησης και το χρόνο επιδότησης λόγω ανεργίας (μέχρι 200).
     Μετά από διαλογική συζήτηση τα μέρη συμφώνησαν ότι:
     1. Δεν ισχύει η καταληκτική ημερομηνία 27-5-05 για οικειοθελείς αποχωρήσεις-καταγγελίες.
     2. Μέχρι το τέλος lουνίου πρέπει να έχουν ολοκληρωθεί οι διαβουλεύσεις μεταξύ των δύο πλευρών και να καταθέσουν τις προτάσεις τους στην εταιρεία και που αφορούν στο πρόβλημα των απολύσεων και
     3. Συμφωνήθηκε ότι, μέχρι το τέλος lουνίου, θα γίνει νέα συνάντηση παρουσία του κ. Υφυπουργού, με σκοπό την ολοκλήρωση της διαδικασίας.
     Από την εταιρεία δηλώθηκε ότι μέχρι τέλους lουνίου 2005, δεν θα πραγματοποιηθεί καμία καταγγελία σύμβασης με χρήση του ποσοστού 2%.
     7. «SEX FORM»
     Η αρμόδια Υπηρεσία του Υπουργείου μας, προκειμένου να εξετάσει τα καταγγελλόμενα στην ανωτέρω Ερώτηση πραγματοποίησε έλεγχο στην προαναφερόμενη επιχείρηση. Κατά τον έλεγχο διαπίστωσε την οφειλή των αποδοχών αδείας και επιδόματος αδείας σε 418 εργαζόμενους συνολικού ποσού 501.692,66 €. Για την συγκεκριμένη παράβαση των διατάξεων της εργατικής νομοθεσίας εισηγήθηκε με την αριθ. 731/5-92005 πράξη στην αρμόδια Διεύθυνση Κοινωνικής Επιθεώρησης Αθηνών την επιβολή προστίμου, η οποία και επέβαλλε στην εν λόγω επιχείρηση το ποσό των 3.000 €.
     8. «ΚΛΩΣΤΗΡΙΑ ΠΡΈΒΕΖΑΣ»
     Η αρμόδια Υπηρεσία του Υπουργείου μας, προκειμένου να εξετάσει τα καταγγελλόμενα στην ανωτέρω Ερώτηση μας ενημέρωσε ότι η επιχείρηση «ΚΛΩΣΤΗΡΙΑ ΠΡΕΒΕΖΑΣ» από τριετίας αντιμετωπίζουν σοβαρό πρόβλημα λειτουργίας και προέβη στις κάτωθι ενέργειες:
     1. Απολύσεις εργαζόμενων στο όριο του 2%, διαθεσιμότητες εργαζόμενων, άδειες άνευ αποδοχών και με ομαδικές απολύσεις εργαζόμενων (ζήτησε νομίμως έγκριση για 54 άτομα).
     2. Τον περασμένο lούλιο με κλείσιμο του εργοστασίου η επιχείρηση χορήγη'σε σε όλους τους εργαζόμενους ομαδικά την κανονική τους άδεια, η οποία έληξε στις 23-8-2005. Την επόμενη ημέρα η επιχείρηση επειδή δεν είχε την δυνατότητα να λειτουργήσει (ενδεχομένως από έλλειψη πρώτης ύλης και ηλεκτρικής ενέργειας), ζήτησε από τους εργαζόμενους να μην προσέλθουν στην εργασία τους, με αποτέλεσμα να καταστεί υπερήμερη.
     Στις 5-9-2005 μετά την απόρριψη της έγκρισης των ομαδικών απολύσεων η επιχείρηση έστειλε επιστολή στους εργαζόμενους με την οποία τους γνωστοποιεί τις προθέσεις της να σταματήσει την λειτουργία της.
     Ο Υπουργός
     ΠΑΝΟΣ ΠΑΝΑΓΙΩΤΟΠΟΥΛΟΣ»)
     ΠΡΟΕΔΡΕΥΩΝ (Ιωάννης Τραγάκης): Ευχαριστούμε, κύριε συνάδελφε. 
     Κυρίες και κύριοι συνάδελφοι, έχω την τιμή να ανακοινώσω στο Σώμα το δελτίο των επικαίρων ερωτήσεων της Πέμπτης 17 Νοεμβρίου 2005. 
     Α. ΕΠΙΚΑΙΡΕΣ ΕΡΩΤΗΣΕΙΣ Πρώτου Κύκλου (Άρθρο 130 παράγραφος 2 και 3 του Κανονισμού της Βουλής)
     1. Η με αριθμό 198/14-11-2005 επίκαιρη ερώτηση του Βουλευτή του Πανελλήνιου Σοσιαλιστικού Κινήματος κ. Ιωάννη Διαμαντίδη προς τον Υπουργό Εμπορικής Ναυτιλίας, σχετικά με την προώθηση νέου Προεδρικού Διατάγματος για τις τοποθετήσεις, μεταθέσεις και αποσπάσεις του προσωπικού του Λιμενικού Σώματος. 
     2. Η με αριθμό 203/14-11-2005 επίκαιρη ερώτηση του Βουλευτή του Κομμουνιστικού Κόμματος Ελλάδας κ. Αντωνίου Σκυλλάκου προς την Υπουργό Εθνικής Παιδείας και Θρησκευμάτων, σχετικά με το διαγωνισμό που διοργανώνει η Ένωση Ασφαλιστικών Εταιρειών για την ιδιωτική ασφάλιση, τη συμμετοχή μαθητών κ.λπ..
     3. Η με αριθμό 195/14-11-2005 επίκαιρη ερώτηση του Βουλευτή του Συνασπισμού Ριζοσπαστικής Αριστεράς κ. Φωτίου Κουβέλη προς τους Υπουργούς Εσωτερικών, Δημόσιας Διοίκησης και Αποκέντρωσης και Απασχόλησης και Κοινωνικής Προστασίας, σχετικά με τη διαδικασία νομιμοποίησης των μεταναστών και τη λήψη μέτρων στήριξης και ένταξής τους στην ελληνική κοινωνία. 
     Β. ΕΠΙΚΑΙΡΕΣ ΕΡΩΤΗΣΕΙΣ Δευτέρου Κύκλου (Άρθρο 130 παράγραφος 2 και 3 του Κανονισμού της Βουλής)
     1. Η με αριθμό 199/14-11-2005 επίκαιρη ερώτηση του Βουλευτή του Πανελλήνιου Σοσιαλιστικού Κινήματος κ. Βασιλείου Κεγκέρογλου προς τον Υπουργό Ανάπτυξης, σχετικά με την αντιμετώπιση του φαινομένου της νοθείας των τροφίμων και ιδιαίτερα του ελαιολάδου κ.λπ..
     2. Η με αριθμό 202/14-11-2005 επίκαιρη ερώτηση της Βουλευτού του Κομμουνιστικού Κόμματος Ελλάδας κ. Λιάνας Κανέλλη προς την Υπουργό Εθνικής Παιδείας και Θρησκευμάτων, σχετικά με την επίλυση του στεγαστικού προβλήματος των σχολείων στο Γέρακα κ.λπ..
     3. Η με αριθμό 196/14-11-2005 επίκαιρη ερώτηση του Βουλευτή του Συνασπισμού Ριζοσπαστικής Αριστεράς κ. Ιωάννη Δραγασάκη προς τον Υπουργό Οικονομίας και Οικονομικών, σχετικά με την εισαγωγή της εταιρείας «ΣΙΔΜΑ Α.Ε.» στο Χρηματιστήριο κ.λπ.. 
     ΠΡΟΕΔΡΕΥΩΝ (Ιωάννης Τραγάκης): Κυρίες και κύριοι συνάδελφοι, εισερχόμεθα στην ημερήσια διάταξη της
     ΝΟΜΟΘΕΤΙΚΗΣ ΕΡΓΑΣΙΑΣ
     Συνέχιση της συζήτησης επί των άρθρων και του συνόλου του σχεδίου νόμου του Υπουργείου Εθνικής Άμυνας: «Στρατολογία των Ελλήνων και άλλες διατάξεις». 
     Είναι γνωστό ότι το νομοσχέδιο ψηφίστηκε επί της αρχής στη χθεσινή συνεδρίαση. Στη σημερινή συνεδρίαση θα συζητηθούν τα κεφάλαια από Α΄ έως  και Η΄, δηλαδή τα άρθρα από 1 έως και 54 ως μια ενότητα. 
     Κύριε Υπουργέ, έχετε να μας πείτε τίποτα σχετικά με τα άρθρα;
     ΙΩΑΝΝΗΣ ΛΑΜΠΡΟΠΟΥΛΟΣ (Υφυπουργός Εθνικής Άμυνας): Όχι, κύριε Πρόεδρε. 
     ΠΡΟΕΔΡΕΥΩΝ (Ιωάννης Τραγάκης): Ο εισηγητής της Νέας Δημοκρατίας –και συντοπίτης μου- κ. Γιαννέλλης έχει το λόγο. 
     ΙΩΑΝΝΗΣ ΓΙΑΝΝΕΛΛΗΣ-ΘΕΟΔΟΣΙΑΔΗΣ: Κυρίες και κύριοι συνάδελφοι, πριν εισέλθω στην κατ’ άρθρον συζήτηση του υπό ψήφιση νομοσχεδίου, θα ήθελα να κάνω μερικές παρατηρήσεις, αναφορικά με όσα ακούστηκαν χθες από πλευράς συναδέλφων της Αξιωματικής Αντιπολίτευσης.
     Άκουσα με έκπληξή μου από την πλευρά του ΠΑ.ΣΟ.Κ. να λέγεται ότι  αυτό το νομοσχέδιο περιλαμβάνει σκέψεις, ιδέες και προτάσεις της Αξιωματικής Αντιπολίτευσης, τις οποίες δεν μπόρεσαν να μετατρέψουν σε κοινοβουλευτικό έργο. Αν πράγματι επί δεκαεννέα χρόνια που βρίσκονταν στην εξουσία αναμασούσαν σκέψεις και ιδέες, χωρίς να μπορέσουν να τις μετατρέψουν σε κοινοβουλευτικό έργο, αυτό δείχνει την αναποτελεσματικότητα της πολιτικής τους. Μπορεί σκέψεις και ιδέες να έχουν, όμως υστερούν στην πρακτική εφαρμογή τους. Και η πολιτική είναι κάτι που κρίνεται εκ του αποτελέσματος. 
     Όσον αφορά την άλλη άποψη που εκφράστηκε ότι δήθεν το νομοσχέδιο αυτό δεν βοηθάει το αξιόμαχο των Ενόπλων μας Δυνάμεων και ότι επιπλέον δεν ανταποκρίνεται στις γεωπολιτικές ανάγκες της χώρας μας, θα ήθελα να πω –υποθετικά βέβαια- ότι εάν αυτό πράγματι συμβαίνει, είναι γιατί αφήσαμε στην πλευρά της Αξιωματικής Αντιπολίτευσης, τότε που ήταν κυβέρνηση, να ενισχύσει το αξιόμαχο των Ενόπλων Δυνάμεων. 
     Απλά σας παραπέμπω στο βιβλίο του κ. Σημίτη, ο οποίος αναφέρεται με εξαιρετικά κολακευτικά λόγια για την τότε ηγεσία των Ενόπλων μας Δυνάμεων. Αναφέρεται με τέτοιο τρόπο που προφανώς ενισχύει, κατά την άποψη ορισμένων, το αξιόμαχο της τότε στρατιωτικής ηγεσίας. 
     Κυρίες και κύριοι συνάδελφοι, είναι βέβαιο ότι τα όσα ελέχθησαν δεν εκφράστηκαν στον κατάλληλο χρόνο, γιατί είναι μικρό το χρονικό διάστημα, αφότου μεσολάβησαν τα γεγονότα αυτά και επιπλέον είναι ανοικτές ακόμα οι πληγές. Και πέραν τούτου, η Κυβέρνηση διαχειρίζεται τα θέματα αυτά, με αποτέλεσμα να δυσχεραίνεται προφανώς από μια εικόνα που θα δημιουργηθεί από τον απόηχο αυτού του βιβλίου, ο χειρισμός αυτών των εθνικών μας θεμάτων. 
     Όσον αφορά την τρίτη εκδοχή, την τρίτη άποψη ότι υπάρχουν τώρα στη δική μας Κυβέρνηση πάμπολλες καθημερινές τουρκικές παραβιάσεις στο Αιγαίο, πάνω από τη Σάμο, τη Χίο, τη Λέσβο, αυτό βέβαια είναι μια πρακτική, η οποία ακολουθείται επί είκοσι χρόνια από τους Τούρκους, μια πρακτική, την οποία και εμείς κληρονομήσαμε. 
     Όμως, πρέπει να υπενθυμίσω ότι είχε τόσο πολύ η τότε Κυβέρνηση συμμορφωθεί με αυτήν την ιδέα, είχε τόσο πολύ εξοικειωθεί με αυτήν την ιδέα, ώστε, όταν ο τότε Υπουργός Εθνικής Άμυνας χρειαζόταν να ταξιδέψει στο Αιγαίο, συνοδευόταν δίκην τιμητικής φρουράς από τουρκικά αεροπλάνα. 
     ΒΑΣΙΛΕΙΟΣ ΟΙΚΟΝΟΜΟΥ: Το είπατε και χθες αυτό.
     ΙΩΑΝΝΗΣ ΓΙΑΝΝΕΛΛΗΣ-ΘΕΟΔΟΣΙΑΔΗΣ: Θυμάστε το γεγονός. Απλώς το αναφέρω για να μην λέτε ότι τώρα γίνονται και τότε δεν γινόταν. Είχατε αποδεχθεί αυτήν την άποψη. Εν πάση περιπτώσει, είναι πρακτικές οι οποίες ακολουθούνται και με τις οποίες βεβαίως εμείς δεν συμφωνούμε και είμαι βέβαιος ότι δεν συμφωνεί και η δική σας πλευρά. 
     Κυρίες και κύριοι συνάδελφοι, μπαίνοντας στα άρθρα, θα ήθελα να αναφερθώ στο άρθρο 1, όπου για πρώτη φορά θεσμοθετείται ότι και η διάρκεια της στρατιωτικής υποχρέωσης των ατόμων που καλούνται ονομαστικά προς στράτευση μπορεί να ρυθμίζεται με διαταγή του Υπουργού Εθνικής Άμυνας μετά από απόφαση του ΚΥ.Σ.Ε.Α..
     Στα άρθρα 2 και 3 δίνεται η δυνατότητα για πρώτη φορά διόρθωσης ηλικίας οποτεδήποτε μετά την εκπλήρωση της στρατιωτικής υποχρέωσης του ατόμου ή της νόμιμης απαλλαγής του απ’ αυτήν. 
     Στο κεφάλαιο Β΄, το άρθρο 5 αφορά τη διάκριση και τη διάρκεια των στρατιωτικών υποχρεώσεων. Ειδικότερα, καθορίζονται τα είδη των στρατιωτικών υποχρεώσεων, μεταξύ των οποίων και η άοπλη υποχρέωση ή η εναλλακτική υπηρεσία για όσους λόγω θρησκευτικών ή ιδεολογικών πεποιθήσεων αρνούνται να εκπληρώσουν ενόπλως τις στρατιωτικές τους υποχρεώσεις. Για πρώτη φορά παρέχεται το δικαίωμα εννιάμηνης ή εξάμηνης θητείας σε όλους τους αδελφούς από έξι ή περισσότερα αδέλφια. Το άρθρο 7 νομίζω ότι είναι μια από τις πολύ σημαντικές διατάξεις, όπου λαμβάνονται μέτρα και μια ειδική μέριμνα για ειδικές κατηγορίες συμπολιτών μας, όπως είναι οι περιπτώσεις των οικογενειών που έχουν, όπως είπα πριν, πέντε ή έξι αδέλφια ή τέσσερα ή τρία αδέλφια, διότι και για τα τρία αδέλφια λαμβάνεται μέριμνα, ώστε ο μόνος ή ο μεγαλύτερος αδερφός να έχει μειωμένη θητεία. 
     Πάμε στην περίπτωση των γονέων ενός τέκνου. Έχουμε εννιάμηνη θητεία. Για δύο τέκνα έχουμε εξάμηνη θητεία. Προχωρεί αυτό το άρθρο στις ορφανικές οικογένειες, όπου λαμβάνει ειδική μέριμνα για όσους στερούνται είτε του ενός είτε και των δύο γονέων. Προχωρεί στους ανίκανους προς εργασία. Όταν είναι ανίκανος για εργασία ο ένας γονέας, τότε έχουμε εννιάμηνη θητεία και, όταν είναι ανίκανοι προς εργασία και οι δύο γονείς, τότε είναι εξάμηνη η θητεία για το μόνο ή το μεγαλύτερο γιο.
     Επίσης, λαμβάνει μέτρα για τους ηλικιωμένους άνω των εβδομήντα ετών, για τους έχοντες σύζυγο ανίκανο για κάθε εργασία και προχωρεί σε άλλες διατάξεις για τις ευαίσθητες αυτές κοινωνικές τάξεις. 
     Στο άρθρο 13 αναφέρονται όλες οι κατηγορίες τρίμηνης μειωμένης θητείας, όπως αυτές ίσχυσαν. Αυτές οι νέες διατάξεις περί απαλλαγής από τη στράτευση θεσπίζονται για λόγους συνταγματικούς, για λόγους προστασίας της οικογένειας, για λόγους κοινωνικής ευαισθησίας και συμπαράστασης σε άτομα με ιδιαίτερα προβλήματα προσωπικά ή οικογενειακά που καθιστούν αδύνατη ή επαχθή τη στράτευσή τους. Επίσης, λήφθηκε υπ’ όψιν ιδιαίτερα ο μικρός αριθμός των προσκαλουμένων κατ’ έτος ατόμων αυτής της κατηγορίας. 
     Προχωρούμε στο άρθρο 14, όπου αναφέρεται στις προθεσμίες για κατάταξη η αναβολή για λόγους υγείας. Καθιερώνεται για πρώτη φορά η κατάταξη ή η επανακατάταξη των στρατευσίμων που είχαν τύχει αναβολής για λόγους υγείας με την αμέσως επόμενη εκπαιδευτική σειρά οπλιτών, με σκοπό τη μείωση του συνολικού χρόνου παραμονής τους εκτός των Ενόπλων Δυνάμεων. Με τη νέα αυτή ρύθμιση θα κατατάσσονται εντός δύο μηνών, συντομεύοντας έτσι την εκτός του στρατεύματος παραμονή τους. 
     Προχωρούμε στο άρθρο  15, όπου καθορίζονται οι προθεσμίες για την κατάταξη των νοσηλευομένων την ημέρα της κατάταξης. Τι λέει αυτό το άρθρο; Λέει ότι είναι ενδεχόμενο την ημέρα που πρόκειται κάποιος να καταταγεί να έχει ένα σοβαρό προσωπικό, κοινωνικό, ατομικό πρόβλημα. Του δίνεται η δυνατότητα να μεταφερθεί στην επόμενη Ε.Σ.Σ.Ο. χωρίς να χρειάζεται να προστρέχει σε γιατρούς και να παίρνει πιστοποιητικά. Και όλοι ξέρουμε τι σημαίνει, το πώς γίνονταν τότε οι αναβολές και εν πάση περιπτώσει το πώς εξακολουθούσαν να γίνονται οι αναβολές με πιστοποιητικά ιατρών. Αναφέρθηκε προηγουμένως το όνομα κάποιου κυρίου εδώ στη συζήτησή μας. Δεν θα το επαναλάβω. Το πρόβλημα αυτό λύνεται με το άρθρο 15.
     Στο άρθρο 16 εισάγεται επίσης μια καινοτομία. Αφορά τα εξαρτημένα άτομα που νοσηλεύονται στο εσωτερικό και εξωτερικό. Μέχρι τώρα στην κατητορία αυτήν υπήγοντο όσοι εξαρτημένοι ενοσηλεύοντο στο εξωτερικό. Αυτή η δυνατότητα επεκτείνεται πλέον και σε όσους θεραπεύονται σε νοσηλευτικά ιδρύματα του εξωτερικού. 
     Με το άρθρο 18 λαμβάνεται ειδική μέριμνα και δίνεται ενιαία αναβολή κατάταξης για μεταπτυχιακές σπουδές, όπως επίσης και δίνεται αναβολή για τους έχοντες δυσλεξία. Τι γίνεται με το άρθρο 18; Δίνεται ενιαία αναβολή κατάταξης. Αυτός ο οποίος θέλει να πάει σε μια ανώτερη ή ανώτατη σχολή και θέλει να τύχει του ευεργητήματος της αναβολής δεν χρειάζεται να υποβάλλει κατά χρονικά διαστήματα τα δικαιολογητικά του, να προσέρχεται στα στρατολογικά γραφεία και επαναλαμβάνεται μέχρι το τέλος της φοίτησής του αυτή η διαδικασία. Τώρα δίδεται εφάπαξ μία αναβολή μέχρι τα είκοσι οκτώ έτη, οπότε του δίδεται η δυνατότητα να αποπερατώσει τις σπουδές του. 
     Προχωρώ στο άρθρο 26, όπου λαμβάνονται μέτρα για τους μονίμους κατοίκους του εξωτερικού. Επαναπροσδιορίζεται εδώ η έννοια του μόνιμου κατοίκου μετά από πολλές δεκαετίες, προσαρμοσμένη στις επιταγές της σύγχρονης κοινωνικής πραγματικότητας.
     Με το άρθρο 29 δίδεται αναβολή για κοινωνικούς λόγους. Οποιοσδήποτε πολίτης ο οποίος πρόκειται να καταταγεί και έχει προσωπικό πρόβλημα, είτε οικογενειακό είτε ατομικό, έχει τη δυνατότητα να πάει με την επόμενη Ε.Σ.Σ.Ο. να καταταγεί, ώστε να δοθεί η δυνατότητα να λυθεί αυτό το πρόβλημά του. 
     Με το άρθρο 43 καταργούνται οι χρονικοί περιορισμοί στην άρση των πρόσθετων υπηρεσιών. Καταργήθηκε ο χρονικός περιορισμός του εξάμηνου που υπήρχε από της κατατάξεως στην άσκηση του δικαιώματος άρσης της πρόσθετης υπηρεσίας. Τώρα πλέον το αίτημα της άρσης μπορεί να υποβληθεί οποτεδήποτε και αυτό συμπεριλαμβάνει πολλές κατηγορίες συμπολιτών μας.
     Με το άρθρο 45 ρυθμίζονται θέματα τα οποία αφορούν την προσωρινή απόλυση όσων υποβάλλονται ή αποδέχονται υποψηφιότητα για την εκλογή τους ως Βουλευτών ή Ευρωβουλευτών.
     Τέλος, με το άρθρο 54 ρυθμίζονται θέματα διαβατηρίων ανυποτάκτων του εξωτερικού. Επιτρέπεται για πρώτη φορά η χορήγηση και η θεώρηση διαβατηρίων στους ανυπότακτους του εξωτερικού στην Ελλάδα και στο εξωτερικό για λόγους ψυχικής και σωματικής επανασύνδεσης των ανυπότακτων του εξωτερικού με την Ελλάδα. 
     Ευχαριστώ.
     (Χειροκροτήματα από την πτέρυγα της Νέας Δημοκρατίας)
     ΠΡΟΕΔΡΕΥΩΝ (Ιωάννης Τραγάκης): Ευχαριστούμε πολύ, κύριε συνάδελφε.
     Το λόγο έχει ο συνάδελφος εισηγητής του Πανελλήνιου Σοσιαλιστικού Κινήματος κ. Βασίλειος Οικονόμου.
     ΒΑΣΙΛΕΙΟΣ ΟΙΚΟΝΟΜΟΥ: Κύριε Υπουργέ, όπως είπαμε χθες επί της αρχής ψηφίζουμε το νομοσχέδιο, αλλά έχουμε να κάνουμε πολλές παρατηρήσεις επί των άρθρων. Είναι γεγονός ότι στην επιτροπή κάποιες από τις παρατηρήσεις μας τις κάνατε αποδεκτές και αυτό μας χαροποιεί και δείχνει και τη δική σας διάθεση συνεννοήσεως. Παρά ταύτα, έχουμε ακόμα να σας καταθέσουμε κάποιες παρατηρήσεις και βέβαια θα συνεχίσουμε και με τις τροπολογίες αύριο, μήπως μπορέσουμε να κάνουμε καλύτερο το νομοσχέδιο. 
     Επειδή, κύριε Πρόεδρε, δεν δευτερολογήσαμε χθες εμείς, οι εισηγητές, θα ήθελα να κάνω μόνο ένα σχόλιο για τα χθεσινά. 
     Το θέμα που εμείς θέσαμε χθες ήταν το ζήτημα της συνεισφοράς του συγκεκριμένου νομοσχεδίου για το αξιόμαχο των Ενόπλων Δυνάμεων, όπως και στην εισηγητική έκθεση ισχυρίζεστε ότι επιτυγχάνεται για την άμυνα της χώρας. 
     Εμείς είπαμε κάτι πολύ απλό: To ίδιο το νομοσχέδιο για το αξιόμαχο δε συνεισφέρει πολλά πράγματα. Αναφέρεται στους κοινωνικούς λόγους, σε προβλήματα και σε θέματα τα οποία έχουν να κάνουν με κοινωνικές ομάδες, άτομα, πρόσωπα και σύνολα τα οποία πρέπει να διευθετήσουμε και να ρυθμίσαμε. Είναι γεγονός ότι πολλά απ’ αυτά τα προσεγγίζει και μάλιστα με ικανοποιητικό τρόπο, άλλα τα προσεγγίζει μετρίως και άλλα όχι ικανοποιητικά και γι’ αυτό άλλωστε γίνεται η συζήτηση σήμερα στη Βουλή. Όμως, σχετικά με το αξιόμαχο ως έννοια και ως αντίληψη, πώς μπορούν δηλαδή οι Ένοπλες Δυνάμεις να ισχυροποιηθούν, δεν δίνει λύση το νομοσχέδιο. Δεν προσεγγίζει καθόλου αυτήν την υπόθεση όπως άκουσα, ας πούμε, χθες τον κύριο Τζίμα ο οποίος περηφανευόταν για τους ΕΦ.Υ.Ε.Σ.. 
     Κύριε Τζίμα, πρέπει να καταλαβαίνουμε για ποιον Υπουργό μιλάμε, σε ποιο Υπουργείο μιλάμε και γιατί εμείς ομιλούμε. Μου έκανε τρομερή εντύπωση χθες το ότι είπατε πως το Υπουργείο Άμυνας είναι το Υπουργείο που θα κάνει κοινωνική πολιτική. Το Υπουργείο Άμυνας και οι Ένοπλες Δυνάμεις, κύριοι συνάδελφοι, είναι η άμυνα της χώρας. Κοινωνική πολιτική να πάει να κάνει το Υπουργείο Εργασίας, να κάνει το Υπουργείο Παιδείας, να κάνουν τα άλλα Υπουργεία. Το Υπουργείο Οικονομικών έχει άνεση και χρόνο και δικαίωμα να κάνει κοινωνική πολιτική. Κοινωνική πολιτική δε θα πω τώρα αν κάνει η κυβέρνηση. Πρέπει να κάνει ούτως ή άλλως κοινωνική πολιτική το Υπουργείο Άμυνας, δηλαδή με το πώς προσεγγίζει το φαντάρο, πώς προσεγγίζει τη θητεία, πώς προσεγγίζει συνολικά την υπόθεση, αλλά δε θα κάνω διορισμούς, δε θα στήσω «βιομηχανία διορισμών» τύπου ΕΦ.Υ.Ε.Σ. για να κάνω κοινωνική πολιτική στου καθενός την εκλογική περιφέρεια. Δε χρειάζεται ούτε μία απ’ αυτές τις μονάδες και έπεσε πολύ γέλιο σήμερα –συγγνώμη που το λέω έτσι- όταν διαβάσαμε στην εισηγητική έκθεση του προηγούμενου νομοσχεδίου την ΕΦ.Υ.Ε.Σ. μονάδα στα Προωία Σερρών. Για να προστατεύσει τι; Τους ασύμμετρους κινδύνους από τη Βουλγαρία, όπου προχθές ψηφίσαμε άλλωστε την είσοδό της στην Ευρωπαϊκή Ένωση; Αστειότητες. Εντάξει, καταλαβαίνω την αγωνία για τα ρουσφέτια των Βουλευτών των Σερρών ή της Δράμας ή του κάθε νομού. 
     Εγώ ανεβαίνω στη Θράκη πολύ συχνά, κύριε Τζίμα. Άλλα ζητάει ο κόσμος πάνω, δε ζητάει ρουσφετολογικού τύπου ρυθμίσεις μέσω των Ενόπλων Δυνάμεων. Άρα, λοιπόν, θα αποσυνδέσω την κοινωνική πολιτική που μπορεί να κάνει μία κυβέρνηση απ’ αυτό που λέμε «αξιόμαχο των Ενόπλων Δυνάμεων». Τώρα, εγώ, 37-40 χρονών να πάρω την παλάσκα και να πω ότι θα λειτουργήσω για το αξιόμαχο των Ενόπλων Δυνάμεων, μέσα από την ΕΦ.Υ.Ε.Σ. είναι τεράστιο καλαμπούρι.
     Αν πω, όμως, ότι εγώ θέλω ως κυβέρνηση να κρατήσω το νέο άνθρωπο στα νησιά, στον Έβρο, στην παραμεθόριο, ας βρω μία άλλη λύση. Βάλτε τους στη Δ.Ε.Η., βάλτε τους στον Ο.Τ.Ε.. Μη μπλέκουμε άσχετα πράγματα με έννοιες οι οποίες είναι επικίνδυνες για το έθνος και την πατρίδα.
     ΜΑΡΓΑΡΙΤΗΣ ΤΖΙΜΑΣ: Τους συνοριοφύλακες γιατί τους κάνατε;
     ΒΑΣΙΛΕΙΟΣ ΟΙΚΟΝΟΜΟΥ: Σαράντα χρονών; Δε θυμάστε το νομοσχέδιο για τους ΕΦ.Υ.Ε.Σ.. Ο συνοριακός φύλακας, κ. Τζίμα, ήταν μάχιμος, είναι αυτήν τη στιγμή από τις επίλεκτες μονάδες εσωτερικής ασφάλειας. Βλέπετε όλοι ότι είναι από τους πιο καλούς, είναι από τα πρόσωπα που δεν έχουν σχέση με το μέσο αστυφύλακα. 
     ΙΩΑΝΝΗΣ ΓΙΑΝΝΕΛΗΣ-ΘΕΟΔΟΣΙΑΔΗΣ: Μονάχα που κατέβασαν τα σύνορα στην Αθήνα.
     ΒΑΣΙΛΕΙΟΣ ΟΙΚΟΝΟΜΟΥ: Όπως το έχω ξαναπεί, κ. Γιαννέλη, γιατί το ισχυρίζεστε, ο συνοριακός φύλακας είναι μονάδα η οποία είχε σκοπό να καταπολεμήσει και τη λαθρομετανάστευση. Όπως γνωρίζετε, η Αττική είχε τεράστιο πρόβλημα με τη λαθρομετανάστευση. Δεν ήταν το ζήτημα ότι φύλαγαν τα Μεσόγεια ως παραμεθόριο, αλλά τα φύλαγαν από τη λαθρομετανάστευση γιατί αυτό ήταν το μεγάλο ζήτημα που υπήρχε στην Αττική. Το έχουμε ξαναπεί, το ξαναλέτε, αλλά πρέπει να μην παίζουμε με τις λέξεις, πρέπει να βλέπουμε το θέμα. Όταν λέμε «συνοριοφύλακας», δεν σημαίνει ότι επειδή τον βάζω στην Αττική, φυλάω τα σύνορα με τη Βοιωτία. Αντιμετωπίζω το πρόβλημα της λαθρομετανάστευσης στην Αττική, εκτός αν ισχυρίζεστε ότι δεν έχει πρόβλημα η Αττική. Να έλθετε να το πείτε. 
     Άρα, λοιπόν, η σκοπιμότητα εκείνων των πεντακοσίων που διορίστηκαν ήταν σημαντική, ήταν το αίτημα όλης της Αττικής. Πρέπει να ξέρετε ότι Αττική δεν είναι το Κολωνάκι όπως ανέφερε κάποιος συνάδελφος, αλλά είναι και τα Μεσόγεια, είναι η δυτική Αττική, είναι η βόρεια Αττική, είναι η περιφέρεια στην οποία εκλέγομαι κι εγώ. Είναι εδώ πέρα και οι εκλεκτοί συνάδελφοι της περιφέρειας. Είναι μία περιφέρεια που έχει τεράστια προβλήματα. Αυτό το λέω για να το διευκρινίσω γιατί είπε ο Υπουργός ότι δεν πρέπει να εκφράζουμε την αγωνία μας για το αξιόμαχο. 
     Κύριε Υπουργέ, άμα δε δούμε εδώ στη Βουλή τα προβλήματα και δεν εκφράσουμε την αγωνία μας και δεν πούμε ότι εδώ υπάρχει μία προβληματική κατάσταση, πού θα το πούμε;
     Βλέπετε ότι ήταν μετρημένος ο λόγος μου. Ούτε επεκτάθηκα σε ζητήματα λεπτομερειών, αριθμών και θέματα που αφορούν μονάδες παραμεθορίου –για ευνόητους λόγους- τα προβλήματα είναι μεγάλα, όμως το πρόβλημα του πως αντιμετωπίζουμε την έννοια του αξιόμαχου των ενόπλων δυνάμεων θα το πούμε, κύριε Υπουργέ. Αν δεν το πούμε και αυτό, θα «ευλογάμε τα γένια μας» και θα λέμε ότι όλα πάνε άριστα, όταν η διαφορά της οροφής των Ενόπλων Δυνάμεων με αυτό που έχουμε αυτή τη στιγμή είναι ένα κενό οκτώ χιλιάδων ανθρώπων και αυτό γιατί ακόμα μαγειρεύετε τους διορισμούς των ΕΠ.ΟΠ. Ε, ετοιμάστε επιτέλους αυτούς τους πεντέμισι χιλιάδες να τελειώνουμε, να καλύψουμε την οροφή των ενενήντα τριών χιλιάδων. Ξανασκεφθείτε τον ένα μήνα θητεία που πάτε να κόψετε το Γενάρη, ο οποίος ρίχνει άλλες πέντε χιλιάδες την οροφή.
     ΓΕΩΡΓΙΟΣ ΓΑΡΟΥΦΑΛΙΑΣ: Να τους «βάζαμε από το παράθυρο» όπως τους βάζατε εσείς παλιότερα; 
     ΒΑΣΙΛΕΙΟΣ ΟΙΚΟΝΟΜΟΥ: Ποιο «παράθυρο» συνάδελφε; Κάνετε συνεντεύξεις, μαγειρεύετε εδώ και είκοσι μήνες τους ΕΠ.ΟΠ. και μιλάτε για παράθυρο; 
     ΓΕΩΡΓΙΟΣ ΓΑΡΟΥΦΑΛΙΑΣ: Δεκαεπτά χρόνια σ’ αυτόν τον τόπο σας ξέρουμε. 
     ΒΑΣΙΛΕΙΟΣ ΟΙΚΟΝΟΜΟΥ: Έλεος. Πήραμε δεκαεννέα χιλιάδες ΕΠ.ΟΠ. και δεν υπήρξε ένα παρατράγουδο, ήταν αντικειμενική διαδικασία και…
     ΠΡΟΕΔΡΕΥΩΝ (Ιωάννης Τραγάκης): Ηρεμήστε αμφότεροι. 
     ΒΑΣΙΛΕΙΟΣ ΟΙΚΟΝΟΜΟΥ: Μα για τους πέντε χιλιάδες επτακόσιους, πρόκειται κύριε Πρόεδρε. Έχει μπει η συνέντευξη και ταλαιπωρούνται αυτοί οι άνθρωποι. 
     Έχουμε κάνει και επερώτηση. Θα τα συζητήσουμε, κύριε Υπουργέ. Είναι πολύ σοβαρό το θέμα. Δεν είναι το θέμα αν θα μπουν τα γαλάζια παιδιά. Το θέμα είναι αν θα ευτελίζεται αυτή η διαδικασία. Μιλάμε για επαγγελματικά στελέχη των ενόπλων δυνάμεων. Δεν μιλάμε για τους φίλους μας που θα πάνε στη Δ.Ε.Η. και τον Ο.Τ.Ε.. Και δεν υποτιμώ την Δ.Ε.Η. και τον Ο.Τ.Ε. αλλά όταν μιλάμε για Ένοπλες Δυνάμεις, για το μάχιμο κομμάτι του έθνους, δεν μπορούμε να κάνουμε τέτοια παιχνίδια. 
     Κύριε Υπουργέ, επί των άρθρων. Στο άρθρο 1, το ζήτημα των σαράντα – σαράντα πέντε ετών για το θέμα της εφεδρείας. Είναι αυτονόητο. Εγώ σας λέω είμαι τριάντα επτά χρονών, είμαι στα όρια όταν με καλέσεις στην εφεδρεία πλέον. Το «σαράντα πέντε ετών» νομίζω δεν έχει νόημα. Και μιλάμε για ένα σύγχρονο πόλεμο, αν αύριο έχουμε –μακριά από εμάς- αλλά όταν μιλάμε πλέον για τα νέα δεδομένα δεν μιλάμε για την παλλαϊκού τύπου άμυνα που έλεγε και η Κανέλλη εδώ. Όταν φτάσει έξω από την Αθήνα ο εχθρός όντως θα μαζέψουμε τους πάντες και τα πάντα να υπερασπιστούμε την πατρίδα, όταν ο εχθρός θα είναι προ των θυρών της πόλης. 
     ΛΙΑΝΑ ΚΑΝΕΛΛΗ: Τι λέτε τώρα; 
     ΒΑΣΙΛΕΙΟΣ ΟΙΚΟΝΟΜΟΥ: Η παλλαϊκή άμυνα δεν έχει νόημα σήμερα με την έννοια του καλώ στην εφεδρεία τον άνθρωπο των σαράντα πέντε ή των πενήντα χρονών. 
     ΛΙΑΝΑ ΚΑΝΕΛΛΗ: Τι λέτε τώρα; 
     ΒΑΣΙΛΕΙΟΣ ΟΙΚΟΝΟΜΟΥ: Τα είπατε χθες, κυρία Κανέλλη. Βάλατε και εσείς κάποια θέματα. Τα μπερδέψατε όλα. Και για επαγγελματικό στρατό είπατε κλπ. 
     ΟΡΕΣΤΗΣ ΚΟΛΟΖΩΦ: Έβαλε αλλά σε άλλο επίπεδο. 
     ΒΑΣΙΛΕΙΟΣ ΟΙΚΟΝΟΜΟΥ: Έχετε άλλη αντίληψη για το θέμα. 
     ΛΙΑΝΑ ΚΑΝΕΛΛΗ: Παρερμηνεύστε ό,τι θέλετε. Δικαίωμά σας. Ό,τι καταλαβαίνετε. 
     ΒΑΣΙΛΕΙΟΣ ΟΙΚΟΝΟΜΟΥ: Ό,τι καταλαβαίνω και ό,τι καταλαβαίνετε. 
     Στο άρθρο 6 πιστεύουμε ότι βάση της επιχειρηματολογίας που κάναμε και χθες και σήμερα μ’ αυτά που σας λέμε άλλα στην επιτροπή, ότι είναι πολύ καλύτερα το ΚΥ.Σ.Ε.Α. να είναι αυτό το όργανο το οποίο αποφασίζει καθώς έχει τα εχέγγυα και την βαρύτητα και την ειδίκευση και το τεκμήριο να παίρνει την απόφαση και να εισηγείται στον Υπουργό για την απόφαση μείωσης της θητείας. Έρχεται ο κ. Σπηλιωτόπουλος τώρα και μας λέει έντεκα μήνες, μήπως μαζέψει κανένα ψηφουλάκι. Αύριο θα μας οκτώ μήνες και έξι μήνες το 2008. Σας είπαμε ότι με 6 μήνες για το 2008, είμαστε κάτω από εξήντα χιλιάδες στρατό. Πώς θα καλύψετε τα κενά; Καλές είναι οι ψήφοι, καλές είναι οι εκλογικές μάχες αλλά έξω από αυτά, τα θέματα της άμυνας. Για να είναι λοιπόν έξω απ’ αυτά βάζουμε το θέμα του ΚΥΣΕΑ μέσα. Άμα θέλετε δεχθείτε το. Καλό στην πατρίδα θα κάνετε. 
     Στο άρθρο 13 για τους κληρικούς, συμφωνούμε. Μπήκε και από τον Κοινοβουλευτικό μας Εκπρόσωπο το θέμα της αντισυνταγματικότητας για το Άγιο Όρος. Εξετάστε το αν νομίζετε ότι μ’ αυτό τον τρόπο δεν παραβιάζεται αυτό το ζήτημα. 
     Ως προς το άρθρο 24, καλή είναι η πολιτική για τους αθίγγανους…
     ΝΙΚΟΛΑΟΣ ΚΟΡΤΣΑΡΗΣ: Εύκολα ξεπεράσαμε το θέμα των αγιορειτών. 
     ΒΑΣΙΛΕΙΟΣ ΟΙΚΟΝΟΜΟΥ: Το έθεσε και ο Κοινοβουλευτικός μας Εκπρόσωπος. Ας μιλήσει και ο Υπουργός. Εμείς είμαστε ανοιχτοί.
     Άρθρο 24: Καλή είναι η πολιτική για τους αθίγγανους, κύριε Υπουργέ. Χθες μίλησε ένας συνάδελφος, ο κ. Βεργίνης, περί αθιγγάνων. Δεκαεννέα χρονών με δύο παιδιά, όπως καταλαβαίνετε είναι δύσκολο να υπάρχουν πάρα πολλοί.  Κάντε το. Όχι αρχική πρόσκληση. Δεν είναι εύκολο να βρεις κάποιον που να είναι δεκαεννέα χρονών και να έχει δύο παιδιά. Αν είναι μόνο για τους αθίγγανους, εντάξει, το καταλαβαίνουμε. Πιστεύω, όμως, ότι έχετε τη δυνατότητα να κάνετε και μία πολιτική κινήτρων ευρύτερη.
     Άρθρο 25: Όπως είπε και ο κ. Χρυσοχοΐδης, εμείς προτείνουμε τα δέκα χρόνια για το εξωτερικό και τα πέντε χρόνια για το εσωτερικό. Αν θέλετε, δεχτείτε το. Έχει μία πολύ λογική βάση το ζήτημα.
     Άρθρο 29: Κάνετε την κίνηση παροχής αναβολής για κοινωνικούς λόγους. Συγχαρητήρια. Μπράβο. Κάντε το όχι για μία Ε.Σ.Σ.Ο., αλλά για έξι μήνες, για να έχει νόημα, κύριε Υπουργέ. Διότι αλλιώς μπαίνουμε σε ανισότητες και θα υπάρξει πρόβλημα σε αυτό το θέμα.
     Άρθρο 41: Κύριε Υπουργέ, να σας κάνω μία ερώτηση; Έχετε βάλει μέσα τις άδειες. Γιατί βγάζετε την άδεια της παραμεθορίου; Την ξεχάσατε;
     ΙΩΑΝΝΗΣ ΛΑΜΠΡΟΠΟΥΛΟΣ (Υφυπουργός Εθνικής Αμυνας): Θα μπει στην απόφαση.
     ΒΑΣΙΛΕΙΟΣ ΟΙΚΟΝΟΜΟΥ: Την ξεχάσατε. Βάλτε την σας παρακαλώ. Το ΠΑ.ΣΟ.Κ. είχε θεσπίσει την άδεια για την παραμεθόριο και ήταν ένα καλό –νομίζω- μέτρο για τις μονάδες αυτές. Πιστεύω ότι μάλλον το έχετε ξεχάσει. Παρακαλώ να το κοιτάξετε.
     (Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
     Τελειώνω, κύριε Πρόεδρε.
     Άρθρο 49: Επειδή πάρα πολλοί συνάδελφοι χθες είπαν περί Αεροπορίας, Ναυτικού και Στρατού Ξηράς, σας λέω κάτι πολύ απλό: Αυτός που ήταν στην Αεροπορία –όπως εγώ- όταν μετακαλείται για μετεκπαίδευση ή γίνεται επιστράτευση, πηγαίνει στον Στρατό Ξηράς αυτή τη στιγμή. Όσοι δηλαδή ήταν στο Ναυτικό ή στην Αεροπορία, όταν μετακαλούνται, πηγαίνουν «βοηθητικοί» στο Στρατό Ξηράς. Τώρα, με αυτό το άρθρο, τους ξαναφέρνετε στην Αεροπορία και στο Ναυτικό. Τι να κάνει η Αεροπορία και το Ναυτικό όλο αυτόν τον κόσμο στις μετεκπαιδεύσεις ή σε επιστράτευση; 
     Για να μην, λοιπόν, θεωρήσουμε εδώ ότι κάποιοι της Αεροπορίας, «απόστρατοι φαντάροι» ή του Ναυτικού δεν θέλουν να βάλουν το χακί πλέον του Στρατού -δηλαδή μία ρουσφετολογική διάταξη- θα παρακαλέσω πάρα πολύ να μην περάσετε το άρθρο 49. Αυτός ο οποίος ήταν στην Αεροπορία ή στο Ναυτικό στη θητεία του, να γυρνάει πίσω στο Στρατό Ξηράς στην εφεδρεία. Δεν χρειάζεται όλος αυτός ο κόσμος να πάει για μετεκπαίδευση να πάει στην Αεροπορία ή στο Ναυτικό.
     ΙΩΑΝΝΗΣ ΛΑΜΠΡΟΠΟΥΛΟΣ (Υφυπουργός Εθνικής Αμυνας): Μπορεί κάποιες ειδικότητες να χρειάζονται.
     ΒΑΣΙΛΕΙΟΣ ΟΙΚΟΝΟΜΟΥ: Πείτε ποιες ειδικότητες, όμως. 
     ΠΡΟΕΔΡΕΥΩΝ (Ιωάννης Τραγάκης): Παρακαλώ, κύριε συνάδελφε, να ολοκληρώσετε με αυτό.
     ΒΑΣΙΛΕΙΟΣ ΟΙΚΟΝΟΜΟΥ: Μέχρι ποιο άρθρο είπαμε, κύριε Πρόεδρε;
     ΠΡΟΕΔΡΕΥΩΝ (Ιωάννης Τραγάκης): Μέχρι το 54. Και μέχρι το όγδοο λεπτό δεν μιλούσατε για τα άρθρα. Στο όγδοο λεπτό ξαφνικά ακούω: «και τώρα θα μπω στα άρθρα».
     ΒΑΣΙΛΕΙΟΣ ΟΙΚΟΝΟΜΟΥ: Κύριε Πρόεδρε, προχθές στην επιτροπή σας είπαμε συγκεκριμένα πράγματα. Βλέπουμε και μία καλή διάθεση από το  Υπουργείο. Δεν είπαμε ότι δεν τη βλέπουμε. Τέλος πάντων, όμως, κάποιες πινελιές χρειάζεται αυτό το νομοσχέδιο, για να μπορέσει να είναι το καλύτερο για την πατρίδα μας, για τη νεολαία μας, για όλους εμάς.
     Ευχαριστώ πολύ.
     ΠΡΟΕΔΡΕΥΩΝ (Ιωάννης Τραγάκης): Ευχαριστούμε πολύ, κύριε συνάδελφε.
     Η ειδική αγορήτρια του Κομμουνιστικού Κόμματος Ελλάδας κ. Λιάνα Κανέλλη έχει το λόγο.
     ΛΙΑΝΑ ΚΑΝΕΛΛΗ: Ευχαριστώ, κύριε Πρόεδρε.
     Κύριε Πρόεδρε, κυρίες και κύριοι Βουλευτές, θα ήθελα να αρχίσω με μία «επιδιόρθωση», αν μου επιτρέπετε, μιας τυχαίας σύμπτωσης. Χθες κατά την ψήφιση επί της αρχής του νομοσχεδίου δεν ήταν εδώ ο εκπρόσωπος του Κομμουνιστικού Κόμματος. Δεν ήταν σκόπιμη η ενέργεια. Ήταν τυχαία.
     Επειδή όπως προκύπτει και από τα Πρακτικά και τις τοποθετήσεις και του Κοινοβουλευτικού Εκπροσώπου του Κομμουνιστικού Κόμματος κ. Κολοζώφ και εμού, νομίζω ότι μπορεί να καταγραφεί στα Πρακτικά ότι έχουμε καταψηφίσει επί της αρχής το νομοσχέδιο.
     Αυτό για λόγους τάξης, επειδή ψηφίστηκε τυπικά, όπως γίνεται, ομόφωνα, διότι λείπαμε. Νομίζω ότι έλειπε και ο εκπρόσωπος του Συνασπισμού.
     Τώρα, επί της ουσίας. Έρχομαι στα άρθρα, χωρίς να μπορώ να επεκταθώ, είναι η αλήθεια, από την πλουτάρχεια αντίληψη «το παιδί σου και το σκυλί σου όπως το μάθεις» μέχρι την ιδεολογική κάλυψη του Μπίζμαρκ σε ό,τι αφορά τα άρθρα αυτά καθ’ αυτά. Δεν ενέχει το χαρακτήρα δευτερολογίας, αλλά μου είναι αδύνατον να επικαλεστώ τον Μπίζμαρκ μεταξύ βελούδινης εξωτερικής μορφής και σιδερένιας εσωτερικής πυγμής. Εδώ μιλάμε για στρατολογικά ζητήματα, για τη θητεία, για την άμυνα και για τις Ένοπλες Δυνάμεις της χώρας.
     Έτσι, θα αποφύγω περαιτέρω σχόλια και θα μείνω στην ουσία των άρθρων. Τώρα, αν και όπου αυτά τα άρθρα έρχονται να δέσουν με αυτά που σας είπαμε επί της αρχής, νομίζω ότι απλώς θα το αιτιολογήσουν. Άλλωστε, αυτά για τα οποία θα σας πούμε «όχι» μέχρι το άρθρο 54 είναι λιγότερα από αυτά στα οποία θα σας πούμε «ναι», χρήζουν όμως εξαιρετικής προσοχής γιατί ενδεχομένως σε κάποια από αυτά θα μπορούσατε να αποσπάσετε ένα ακόμα «ναι» από το Κομμουνιστικό Κόμμα.
     Στο άρθρο 1, στην παράγραφο 2, που βεβαίως θα καταψηφίσουμε ως άρθρο –σας το λέω για να καταγραφεί και αυτό στα Πρακτικά- μιλάτε για έκτακτη ανάγκη σε περίοδο ειρήνης. Θέλετε να μου διευκρινίσετε τι εννοείτε; Γιατί εδώ είναι που διατηρείτε την εξαιρετική ευχέρεια, εις χείρας, όχι των εκπροσώπων στο Κοινοβούλιο του ελληνικού λαού με την ευρύτερη του όρου έννοια, τη δυνατότητα να επεκτείνετε, να μεγαλώνετε, να μαζεύετε τη θητεία. 
     Λέτε, «έκτακτη ανάγκη σε περίοδο ειρήνης». Μπορείτε να μας εξηγήσετε τι θα πει σε νομοσχέδιο του Υπουργείου Εθνικής Άμυνας «έκτακτη ανάγκη σε περίοδο ειρήνης», ώστε να είναι δυνατόν με απόφαση του ΚΥ.Σ.Ε.Α. και με διαταγή του Υπουργού Εθνικής Άμυνας να μπορείτε να καλείτε να υπηρετήσουν ακόμα και άτομα που έχουν υπερβεί το τεσσαρακοστό πέμπτο έτος; Διευκρινίστε το μας σε τελευταία ανάλυση. Για μας είναι εξαιρετικά επικίνδυνη εκχώρηση δύναμης. Και σας το έχουμε ξαναπεί πάρα πολλές φορές από αυτό το Βήμα. Μπορεί να έχετε κατά νου κάποιες υποθέσεις εξαιρετικά θετικές στο μυαλό σας. Για μας είναι ζήτημα χρήσης και ερμηνείας η έκτακτη ανάγκη σε περίοδο ειρήνης, όπου το ΚΥ.Σ.Ε.Α. αποφασίζει να καλεί ανθρώπους ονομαστικά και μετά τα σαράντα πέντε και όχι μόνο. Τι είναι αυτή η ανάγκη; Ως έκτακτη ανάγκη σε περίοδο ειρήνης, τι θα μπορούσατε να φανταστείτε εσείς, δηλαδή; Φυσικές καταστροφές; Και θα φτάσετε στις φυσικές καταστροφές να επιστρατεύετε έτσι; Για όνομα του Θεού, είναι προφανές. Είναι απομεινάρι παλιάς αντίληψης. 
     Στο άρθρο 2, έχουμε αντιρρήσεις και δεν θα το ψηφίσουμε. Αφαιρείτε το χρονικό διάστημα στην παράγραφο 7 της έκτισης ποινής φυλάκισης. Σας το είπαμε και επί της αρχής, για ποια πειθαρχία μιλάμε στο στρατό; Προς τα πού κατατείνει; Τι μορφή θέλει να δώσει; Μιλάτε τόσην ώρα και χθες μιλούσατε ατελείωτες ώρες για το αξιόμαχο. Το αξιόμαχο είναι αντίληψη πρώτα απ’ όλα φρονήματος. Το πειθαρχικό παράπτωμα στο στρατό είναι πειθαρχικό παράπτωμα στη διάρκεια της θητείας. Αφαιρείτε τη φυλάκιση ως πειθαρχικό παράπτωμα στη διάρκεια της θητείας για να την προσθέσετε μετά; Είναι τιμωρητική διαδικασία; Αυτό, όσα μέτρα και να πάρετε, δεν κατασκευάζει φρόνημα. Το στρατιωτικό πειθαρχικό παράπτωμα εσωτερικά το αφαιρεί από τη θητεία. Τι έννοια έχει τότε αυτό το παράπτωμα και η πειθαρχία; 
     ΙΩΑΝΝΗΣ ΛΑΜΠΡΟΠΟΥΛΟΣ (Υφυπουργός Εθνικής Αμυνας): Θα σας εξηγήσουμε.
     ΛΙΑΝΑ ΚΑΝΕΛΛΗ: Είναι βαθύτατα ιδεολογικό το ζήτημα. Δεν είναι απλό, δεν είναι τεχνικό. 
     Το ίδιο ακριβώς πνεύμα υπάρχει και στην παράγραφο 2 του άρθρου 5, για το οποίο επίσης σας λέμε ότι διαφωνούμε.
     Πάμε τώρα στο άρθρο 6. 
     Το άρθρο 6 κρύβει όλη τη φιλοσοφία του νομοσχεδίου σας, για την οποία σας λέμε ότι δεν μπορείτε να χρησιμοποιείτε τη στράτευση, τα νιάτα της Ελλάδας, ένα τέτοιο νομοσχέδιο, για να ασκείτε μια σειρά από πολιτικές, οικονομικές, δημογραφικές και χίλια δύο άλλα πράγματα. Αυτό φαίνεται στο άρθρο 6. Δυνατότητα η πραγματική θητεία στην Ελλάδα, με αυτό το νομοθέτημα όμως και με τα προηγούμενα, παραμένει ως δυνατότητα είκοσι τέσσερις μήνες. Και δίνεται η δυνατότητα στην εκάστοτε κυβέρνηση και στον εκάστοτε Υπουργό για λόγους που δεν σχετίζονται με την άμυνα κατ’ ανάγκη της χώρας ή με τις πραγματικές ανάγκες, όπως όφειλαν να καθορίζονται, συναρμοδίως και πολιτικά και στρατιωτικά να την κάνουν λάστιχο. Παραμένει το εικοσιτετράμηνο. ‘Εξι, εννιά, έντεκα, οκτώ. Ό,τι θέλει κάνει η κάθε κυβέρνηση. Μα, παίζετε με τη στρατεύσιμη θητεία, με τους στρατεύσιμους; Γιατί δεν καθορίζετε εδώ ανώτατα όρια; Αφήνετε ένα περιθώριο δύο χρόνων και μέσα στα δύο χρόνια ο καθένας κάνει τη σπέκουλά του και την πολιτική του.
     Εμείς διαφωνούμε με αυτό. Δεν φτιάχνει φρόνημα. Δεν φτιάχνει το αίσθημα ότι οι στρατεύσιμοι αντιμετωπίζονται ως υπερασπιστές της πατρίδας ή κληρωτοί.
     Τους πάτε μπρος, πίσω, όπως θέλετε. Το δεκάμηνο το κάνετε εντεκάμηνο, θέλετε να το κάνετε εξάμηνο, ανάλογα με τη συγκυρία. Σας λείπουν εργατικά χέρια; Δεν σας λείπουν εργατικά χέρια; Σας λείπουν ΕΠ.ΟΠ.; Δεν σας λείπουν ΕΠ.ΟΠ.; Υπάρχουν άνεργοι; Δεν υπάρχουν άνεργοι; Θέλετε να βολέψετε; Δεν θέλετε να βολέψετε; Έχετε προβλήματα σε άλλους τομείς; Να, και ένα ωραίο λαϊκό μέτρο. Κάνε την έξι μήνες τη θητεία! Μετά θα προκύπτει κάτι άλλο, αφού είναι εικοσιτετράμηνο, κάνε την δωδεκάμηνη, κάνε την οκτάμηνη, κάνε την έτσι, κάνε την αλλιώς. Είναι δυνατόν; Εμείς εδώ βλέπουμε αυτό το πράγμα να υπάρχει.
     Στην παράγραφο 4 έχετε αυτή την πρόσθετη υποχρέωση, με την οποία σας είπα ότι διαφωνούμε -δεν θα ήθελα να είμαι εξαιρετικά αναλυτική, άλλωστε τα έχουμε πει και στην επιτροπή.
     Στο άρθρο 7 -για να μη νομίζετε ότι είναι τεχνική αντιπολιτευτική και μάλιστα σε επίπεδο λαϊκισμού το να αρχίσουμε να μιλάμε για άλλα νομοσχέδια, για άλλες πολιτικές τοποθετήσεις, για χίλια δύο, γι’ αυτό το νομοσχέδιο μιλάμε- έχετε πάρει ένα πάρα πολύ καλό μέτρο. Το βελτιώσατε. Ακούσατε. Μιλά για την εξάμηνη διάρκεια, τα παιδιά, τα παραπανίσια, τις άδειες. Μια χαρά!
     Πάμε στο άρθρο 10. Δεν σας φτάνουν οι ποινικές κυρώσεις και στην παράγραφο 2 δημιουργείτε και πρόσθετη υποχρέωση; Γιατί δηλαδή;
     Πάω στο άρθρο 12. Στο άρθρο 12 δεν θα σας πούμε «ναι», δεν θα σας πούμε «όχι», θα σας πούμε «παρών». Θα σας εξηγήσω γιατί και αν θέλετε, μπορείτε να το μετατρέψετε σε ναι, αν και αμφιβάλλω εάν μπορείτε. Σύμφωνα με την παράγραφο 1 έχετε κατανομή αριθμητική και ονομαστική στους κλάδους των Ενόπλων Δυνάμεων, ανάλογα με τις υπηρεσιακές ανάγκες με διαταγή της Διεύθυνσης Στρατολογικού του Γενικού Επιτελείου Εθνικής Άμυνας. Στην παράγραφο 2 με απόφαση του Υπουργού Εθνικής Άμυνας, καθορίζετε τα κριτήρια της αριθμητικής και ονομαστικής κατανομής των στρατευσίμων στους κλάδους, και στην παράγραφο 3 κατ’ εξαίρεση μπορεί να γίνει μεταφορά στρατευσίμων, εφόσον επιβάλλεται για την κάλυψη σοβαρών υπηρεσιακών αναγκών. 
     Σας λέω ότι θα πούμε «παρών», γιατί δεν μας πείθετε. Είναι λογικοφανώς και ωραία διατυπωμένο ως άρθρο, αλλά δεν μας πείθετε ότι δεν θα έχουμε ρουσφέτια ή ότι αυτό το άρθρο δεν αφήνει τη δυνατότητα επιλεκτικών μεταβολών. Βρείτε άλλη διατύπωση. Κάντε τη σαφέστερη. Αφαιρέστε τη δυνατότητα ο Υπουργός να καθορίζει τα κριτήρια με τα οποία μετά οι αξιωματικοί υποτίθεται ότι θα παίρνουν στρατιωτικές αποφάσεις για την κατανομή.
     Σε όσα άρθρα δεν σας αναφέρω, έχετε προεξασφαλίσει ένα «ναι», όπως σας έχω πει και στην Επιτροπή, για να μην καθόμαστε και τα ξαναλέμε από την αρχή.
     Πάμε τώρα στο άρθρο 25.
     ΙΩΑΝΝΗΣ ΓΙΑΝΝΕΛΗΣ-ΘΕΟΔΟΣΙΑΔΗΣ: Έως το άρθρο 54.
     ΛΙΑΝΑ ΚΑΝΕΛΛΗ: Από το άρθρο 12 πάω στο άρθρο 25, αγαπητέ συνάδελφε. Καλά θα σας πω γι’ αυτό το άρθρο, δεν θα πω «όχι».
     Στο άρθρο 25 στην παράγραφο 1 τα δώδεκα έτη τα κάνετε έντεκα. Και έχετε βάλει και μία προσθήκη για τους φοιτητές του εξωτερικού. Το θεωρούμε καλό. Δεν είναι μαστίγιο και καρότο εδώ. Είναι αντικειμενική επισήμανση κάποιων ζητημάτων.
     Στο άρθρο 30, όμως, έχουμε μεγάλο πρόβλημα. Και το έχουμε ο καθένας και η καθεμία σε επίπεδο ανάληψης προσωπικής, κομματικής και ιδεολογικής ευθύνης. 
     Κύριε Υπουργέ, στο άρθρο 30, θεωρείτε ότι στην παράγραφο 3 όλες οι διαδικασίες πρέπει να είναι αποκλειστικά της Κυβέρνησης χωρίς να αποφασίζει η Βουλή; 
     Στην παράγραφο 4 του άρθρου 30, ποια είναι η έννοια αυτής της διάταξης; Σας παρακαλώ πάρα πολύ, ανοίξτε το άρθρο 30 και κοιτάξτε το. «Με απόφαση του Υπουργού Εθνικής Άμυνας που δημοσιεύεται στην Εφημερίδα της Κυβερνήσεως, μπορεί να απαγορεύεται για λόγους γενικότερου δημοσίου συμφέροντος η χορήγηση αναβολής κατάταξης λόγω σπουδών, για ορισμένες σχολές ή ορισμένα εκπαιδευτικά ιδρύματα του εξωτερικού, καθώς και όταν οι σπουδές ή μέρος αυτών πραγματοποιούνται στην Ελλάδα».
     Τι εξυπηρετεί αυτή η διάταξη; Γιατί εξουσιοδοτείτε τον Υπουργό να παίρνει μόνος του την απόφαση; Σε ποιον θα εξηγήσει την απόφαση ο Υπουργός; Τι σκοπιμότητα καλύπτει; Να μας την εξηγήσετε, να την καταλάβουμε. 
     Στο άρθρο 33 διαφωνούμε με το να αρκεί η υποψία ότι διαφωνεί ο γιατρός. Αν δεν μας το διευκρινίσετε, θα αναγκαστούμε να πούμε «παρών».
     Στο άρθρο 40 ασκείται για μια ακόμη φορά μια συγκεκριμένη πολιτική. Εμείς σας λέμε ότι θα το καταψηφίσουμε, γιατί στην παράγραφο 1 χρειάζεται φειδώ, κύριε Υπουργέ. Δεν μπορεί οι ανάγκες των παραγκωνισμένων περιοχών της χώρας να καλύπτονται με αυτόν τον τρόπο. Θέλετε πολιτική υγείας σε παραγκωνισμένες από πλευράς υγείας περιοχές; Ακολουθήστε άλλες πολιτικές και άλλες μεθόδους. Μην χρησιμοποιείτε με αυτό το νομοσχέδιο τους στρατεύσιμους και το στράτευμα για να καλύψετε αυτές τις ανάγκες. 
     Στην παράγραφο 2 του άρθρου 40 επαναλαμβάνουμε την άρνησή μας για την πρόσθετη υποχρέωση στρατευμένων να υπηρετούν ποινές φυλάκισης άνω των είκοσι ημερών που τους έχουν επιβληθεί. Προφανώς, λόγω αυτού του άρθρου συμπαρασύρεται με «όχι» το άρθρο 41. 
     Επιμένω στο άρθρο 41. Αλλάξατε το ενδεχόμενο να μην μπορεί να ανακαλέσει ή να μικρύνει την άδεια ο Υπουργός, αλλά αφήσατε τη γιγάντια άδεια συνολικώς των τριάντα ημερών για τις Μ.Κ.Ο., όταν για τη γονική, για να πάει να δει το παιδί του ο άλλος που ενδεχομένως γεννήθηκε όταν εκείνος ήταν στρατιώτης, του δίνετε πέντε ημέρες. Για να πάει στη Μ.Κ.Ο. του δίνετε τριάντα και μετά μου μιλάτε για το δημογραφικό; Τριάντα ημέρες για τη Μ.Κ.Ο.; Ιεροπρεπή μορφή έχουν πάρει πια αυτές οι Μ.Κ.Ο., είναι πάνω και από τα παιδιά του καθενός. Πέντε ημέρες για να δει το παιδί του, τριάντα ημέρες για να πάει να εξυπηρετήσει μία Μ.Κ.Ο.. 
     ΠΡΟΕΔΡΕΥΩΝ (Ιωάννης Τραγάκης): Ολοκληρώστε, σας παρακαλώ, κ. Κανέλλη. 
     ΛΙΑΝΑ ΚΑΝΕΛΛΗ: Τελειώνω, κύριε Πρόεδρε. Φτάσαμε στο άρθρο 50 και σας διαβεβαιώνω ότι τελειώνω.
     Στο άρθρο 48 στην παράγραφο 1 έχετε βάλει την πρόσθετη στρατιωτική υπηρεσία με τρόπο που –σας το είπαμε και στην επιτροπή- διαφωνούμε. Και στο άρθρο 49 διαφωνούμε με την παράγραφο 7. Επειδή τα είπαμε μέσα στη Βουλή, σας παρακαλούμε να τα προσέξετε. Υπάρχουν διατυπώσεις -αν έχετε τη διάθεση- σε κάποια από αυτά να μην αφήνετε τη δυνατότητα όχι απλώς να παρερμηνεύονται, αλλά ουσιαστικώς να ερμηνεύονται πολιτικά ως οδηγούντα άρθρα σε άλλες διαδικασίες από το να καλυφθεί το αξιόμαχο και το αμυντικό σύστημα της χώρας. 
     ΠΡΟΕΔΡΕΥΩΝ (Ιωάννης Τραγάκης): Ευχαριστούμε πάρα πολύ, κυρία συνάδελφε.
     Το λόγο έχει ο συνάδελφος κ. Μαργαρίτης Τζίμας.
     ΜΑΡΓΑΡΙΤΗΣ ΤΖΙΜΑΣ: Κυρίες και κύριοι συνάδελφοι, νομίζω πως κανένας δεν διαφωνεί στην Αίθουσα αυτήν πως η παροχή κοινωνικής πολιτικής στους Έλληνες πολίτες δεν έχει να κάνει μόνο με συγκεκριμένα Υπουργεία, κύριε συνάδελφε, εισηγητά του ΠΑ.ΣΟ.Κ. Όλο το κράτος είναι υποχρεωμένο με τους οργανισμούς, με τα Υπουργεία, με τις υπηρεσίες να ασκεί κοινωνική πολιτική. Τώρα, αν εσείς έχετε συνδεδεμένη την ανάπτυξη κοινωνικής πολιτικής με δανεικά, όπως γινόταν στο παρελθόν, πρέπει να σας πληροφορήσουμε πως εμείς δεν ασκούμε κοινωνική πολιτική με δανεικά, αλλά ασκούμε κοινωνική πολιτική ευρύτατη, η οποία στηρίζεται πάνω σε συγκεκριμένα έσοδα και έξοδα.
     Έτσι, λοιπόν, και το Υπουργείο Εθνικής Άμυνας είναι υποχρεωμένο -και το πράττει με συνέπεια και λογική- να αναπτύσσει κοινωνική πολιτική μέσω της κατανομής των μονάδων αλλά και του νομοσχεδίου, το οποίο φέρνει προς ψήφιση σήμερα στη Βουλή. Πρέπει να σας πω ότι τουλάχιστον το ΠΑ.ΣΟ.Κ. δεν πρέπει να μιλάει για τις προσλήψεις των ΕΠ.ΟΠ.. 
     ΒΑΣΙΛΕΙΟΣ ΟΙΚΟΝΟΜΟΥ: Γιατί; 
     ΜΑΡΓΑΡΙΤΗΣ ΤΖΙΜΑΣ: Δεν πρέπει να μιλάτε, γιατί στο κεφάλαιο των προσλήψεων δεν έχετε επιδείξει μέχρι τώρα αξιοκρατικές διαδικασίες ούτε με το ν. 2190, τον οποίον τροποποιήσατε σαράντα οκτώ φορές από το 1994 μέχρι το 2004. Σαράντα οκτώ φορές κάνατε τροποποίηση του νόμου Πεπονή, του ν. 2190. Και το 83% των θέσεων που προκηρύσσεται για πρόσληψη στο δημόσιο τομέα, ήταν εκτός διαδικασιών του Α.Σ.Ε.Π.. Το 83% ήταν σε δημόσιους φορείς και εποχικό προσωπικό. Άλλωστε έτσι δημιουργήθηκαν οι στρατιές των συμβασιούχων που καλείται σήμερα η Κυβέρνησή μας να μονιμοποιήσει.
     Αυτό, λοιπόν, το νομοσχέδιο για πρώτη φορά θεσμοθετεί στο Κεφάλαιο Α΄ ότι και τη διάρκεια της στρατιωτικής υποχρέωσης των ατόμων που καλούνται σε έκτακτες περιπτώσεις για να καλύψουν ανάγκες των Ενόπλων Δυνάμεων, το ΚΥ.Σ.Ε.Α. θα την ορίζει. 
     Για πρώτη φορά μετά την ενεργοποίηση του θεσμού των ΕΠ.ΟΠ. αλλά και το νέο δόγμα, τη νέα ρύθμιση, δίνεται η δυνατότητα και η ευχέρεια στον Υπουργό Εθνικής Άμυνας ανάλογα με τις συνθήκες που επικρατούν, ανάλογα με τα δεδομένα της κάθε εποχής, να μειώνει τη στρατολογική υποχρέωση των Ελλήνων. Είναι ένα μέσο λειτουργικότητας των Ενόπλων Δυνάμεων. Νομίζω ότι αυτό θα πρέπει να τύχει της συμπαράστασης του Κοινοβουλίου.
     Μία καινοτομία που παρέχει το νομοσχέδιο είναι το δικαίωμα μειωμένης εξάμηνης διάρκειας θητείας σε όλους τους αδελφούς από έξι και περισσότερα αδέλφια και σε όποιον έχει  σύζυγο ανίκανο για κάθε εργασία, στους πατέρες των δύο παιδιών χωρίς άλλες προϋποθέσεις. 
     Και ένα καινούργιο στοιχείο: Για πρώτη φορά δίνεται η έννοια του τέκνου της άγαμης μητέρας. Γνωρίζουμε πολύ καλά σε ποια κατάσταση βρίσκονταν οι άγαμες μητέρες με τη νομοθετική ασάφεια που επικρατούσε. Τώρα, για πρώτη φορά καθορίζουμε την έννοια του τέκνου της άγαμης μητέρας με όλα τα ευεργετήματα που παρέχει το προς ψήφιση νομοσχέδιο. 
     Καθορίζεται για πρώτη φορά η δυνατότητα απαλλαγής από υποχρέωση στράτευσης κατηγοριών στρατευσίμων που μέχρι σήμερα υπηρετούσαν τρίμηνη μειωμένη θητεία. 
     Καθιερώνεται επίσης η αναγραφή επί των γνωματεύσεων –ένα μεγάλο κεφάλαιο- της δυνατότητας ή μη ίασης της ασθένειας. Δίνεται η δυνατότητα στον Υπουργό Εθνικής Άμυνας να καθορίζει τη διαδικασία αυτεπαγγέλτως για την επανεξέταση όλων των απαλλαγέντων από τη στράτευση. Ακούσαμε τον κύριο Υφυπουργό χθες να αναφέρει συγκεκριμένα παραδείγματα κατηγοριών Ι-5 τα οποία όταν επανεξετάστηκαν βρέθηκαν ότι είναι ικανοί για στράτευση. Απέναντι στο νόμο πλέον όλοι οι κληρωτοί είναι ίσοι. 
     Προβλέπεται για πρώτη φορά χορήγηση αναβολής σε όσους ακολουθούν θεραπευτική αγωγή -είναι τα καινούργια μέτρα που εισάγει το νομοσχέδιό μας-  σε κέντρα θεραπείας εξαρτημένων ατόμων, είτε στην Ελλάδα είτε στο εξωτερικό. 
     Θεσμοθετείται για πρώτη φορά ενιαία αναβολή κατάταξης στους εγγεγραμμένους σε ανώτερες ή ανώτατες σχολές και σ’ αυτούς που ακολουθούν διαδικασία λήψης μεταπτυχιακού τίτλου μέχρι το εικοστό όγδοο έτος της ηλικίας τους και τους παρέχεται η δυνατότητα μέχρι τη χορήγηση της αναβολής μόνο για μία φορά να ανανεώσουν αυτή τη διαδικασία.
     Επαναπροσδιορίζεται σε πραγματικές βάσεις η έννοια του μονίμου κατοίκου του εξωτερικού, η οποία πλέον είναι προσαρμοσμένη στις επιταγές της σύγχρονης κοινωνικής πραγματικότητας. Ορίζεται ότι μόνιμος κάτοικος του εξωτερικού είναι αυτός που έχει κατοικία στο εξωτερικό για δώδεκα συνεχόμενα χρόνια ή ασκεί επάγγελμα βιοποριστικό και έχει κατοικία στο εξωτερικό για επτά συνεχόμενα χρόνια. Δεν είναι μακριά η εποχή που θυμόμαστε περιπτώσεις Ελλήνων του εξωτερικού που δεν μπορούσαν να έρθουν στην Ελλάδα γιατί ήταν ανυπότακτοι. 
     Καθιερώνεται για πρώτη φορά και για μία μόνο Ε.Σ.Σ.Ο. η αναβολή κατάταξης για κοινωνικούς λόγους, οικογενειακούς, προσωπικούς και οικονομικούς, για να αντιμετωπίσουν οι στρατεύσιμοι τα προβλήματα αυτά. 
     Καθορίζεται για πρώτη φορά η δυνατότητα μονίμων κατοίκων του εξωτερικού να εκπληρώσουν σταδιακά ή τμηματικά τη θητεία τους εδώ στην Ελλάδα.
     Προβλέπεται η μείωση των πειθαρχικών ποινών φυλάκισης πέραν των οποίων δεν λογίζονται ως χρόνος πραγματικής στρατιωτικής θητείας. 
     Είμαι βέβαιος ότι αυτό το νομοσχέδιο αποκαθιστά την ισοπολιτεία και την ισονομία. Όλοι οι Έλληνες πλέον που καλούνται να υπηρετήσουν την Ελλάδα καλούνται να την υπηρετήσουν επί ίσοις όροις και όχι με δημιουργία στεγανών. Τέλος η κατασκευή και δημιουργία φρονήματος δεν είναι υποχρέωση μόνο των Ενόπλων Δυνάμεων, αλλά όλων των φορέων της ελληνικής πολιτείας, της Εκκλησίας, του σχολείου, της Βουλής, όλων όσων ασκούν πολιτική σ’ αυτήν τη χώρα. 
     Σας ευχαριστώ. 
     (Χειροκροτήματα από την πτέρυγα της Νέας Δημοκρατίας)
     ΠΡΟΕΔΡΕΥΩΝ (Ιωάννης Τραγάκης): Ο κ. Κορτσάρης θα είναι ο τελευταίος ομιλητής πριν από την ψηφοφορία. 
     Ορίστε, κύριε Κορτσάρη έχετε το λόγο.
     ΝΙΚΟΛΑΟΣ ΚΟΡΤΣΑΡΗΣ: Κυρίες και κύριοι συνάδελφοι, η πρώτη εκτίμηση του συνολικού νομοθετικού περιεχομένου του νομοσχεδίου υπήρξε θετική από τους περισσότερους ομιλητές. Η πρόταξη κοινωνικών παραμέτρων και η ανθρωποκεντρική διάσταση πολλών διατάξεων συγκλίνουν σε μια κοινή διαπίστωση. Η φιλοσοφία των Ενόπλων Δυνάμεων αλλάζει μαζί με τις ανάγκες της κοινωνίας με μια διαδικασία που δεν είναι ούτε αυτοματοποιημένη ούτε αυτονόητη ούτε εύκολη. Γι’ αυτό πρέπει να εκτιμηθεί αναλόγως. Μάλλον θα έλεγε κανείς πως οι νέες ρυθμίσεις υπερβαίνουν τους καιρούς, εάν αναλογιστούμε τις ειδικές συνθήκες που επικρατούν στην περιοχή μας. 
     Με τόλμη επιχειρούμε ένα βήμα προόδου στη διαχείριση των πολλών στρατολογικών περιπτώσεων. Κρατώ ως κύριο σημείο αναφοράς και προόδου τη διάθεση του συντάκτη να ευνοήσει την επικράτηση της ανθρώπινης διάστασης του νομοσχεδίου έναντι της παραδοσιακά στρατοκρατικής αντίληψης. Προχωρώ σε μια ενδεικτική ανάλυση διατάξεων που χρήζουν ιδιαίτερης αναφοράς. 
     Στο άρθρο 6 θετικά αξιολογείται η νομοθετική δυνατότητα του Υπουργού για την υπό προϋποθέσεις εφάπαξ ή σταδιακή μείωση της θητείας. Η επιτυχής ενεργοποίηση του θεσμού των επαγγελματιών οπλιτών στο πλαίσιο της νέας δομής των Ενόπλων Δυνάμεων αποτελούν την αιτία, αλλά και τον οδηγό για ανάλογες κινήσεις στο μέλλον. 
     Στο άρθρο 7 ιδιαίτερα γενναιόδωρη προς την ελληνική οικογένεια είναι η υπό προϋποθέσεις υπαγωγή περισσοτέρων μελών της στις ευεργετικές ρυθμίσεις της μειωμένης θητείας που θεωρήθηκε εφικτή κοινωνική παροχή χωρίς αξιόλογες παρενέργειες στη μείωση του ανθρώπινου δυναμικού των Ενόπλων Δυνάμεων. Έτσι για πρώτη φορά είναι υπόχρεοι εννεάμηνης θητείας και ο δεύτερος μεγαλύτερος αδελφός από τέσσερα αδέλφια, αλλά και ο πατέρας ενός μόνο παιδιού. 
     Στο άρθρο 13 ορθώς διευρύνονται οι κατηγορίες υπόχρεων σε τρίμηνη θητεία πολιτών που απαλλάσσονται της στράτευσης για κοινωνικούς λόγους, αφού στις αναφερόμενες περιπτώσεις είναι προφανής, αντικειμενική και εύκολα ελέγξιμη η αδυναμία για εκπλήρωση των στρατιωτικών τους υποχρεώσεων. Παράβλεψη τέτοιων περιπτώσεων θα αποτελούσε κοινωνική αναλγησία. Στο ίδιο άρθρο και στο θέμα της κατάργησης της απαλλαγής στράτευσης των αγιορειτών μοναχών είναι σταθερή η βούληση του συντάκτη για την προώθηση ενιαίου τρόπου νομοθετικής αντιμετώπισης της συγκεκριμένης κατηγορίας. 
     Σημαντικότατη ρύθμιση αποτελεί και ο περιορισμός της επίκλησης λόγων υγείας με την εφαρμογή ενός συστήματος ελέγχου και επανελέγχου των απαλλαγέντων από την αρμόδια υγειονομική επιτροπή.
     Ορθή κρίνεται σε ένα θέμα με ιστορικό εκτεταμένης κατάχρησης η ρυθμιστική ευχέρεια του κυρίου Υπουργού να διατάσσει χωρίς χρονικό περιορισμό την εκ νέου κρίση όσων απαλλαγούν –θεωρεί ότι  ενέχουν πιθανότητα φυγοστρατίας- με σκοπό τη στράτευση των παρατύπως απαλλαγέντων, αναγκαστικό μέτρο, μάλλον όμως κατά την άποψή μου επιεικές. 
     Θεωρώ επίσης πως πρέπει να γίνουν βήματα για την εισαγωγή και την αυστηρή επιβολή πρόσθετων διοικητικών ποινών και προστίμων για οποιαδήποτε μεθόδευση αποφυγής εκπλήρωσης της στρατιωτικής υποχρέωσης και για τους απαλλαγέντες, αλλά κυρίως για τους συνεργούντες στη συγκεκριμένη διαδικασία. 
     Στο άρθρο 14 η σύντμηση των προθεσμιών εντός δύο μηνών από τέσσερις έως έξι που ίσχυε μέχρι σήμερα για την κατάταξη στρατευσίμων που είχαν αναβολή για λόγους υγείας είναι θετικό μέτρο που συμβάλει στη μείωση του χρόνου παραμονής των υπόχρεων εκτός Ενόπλων Δυνάμεων. 
     Στο άρθρο 15 ανάλογα θετική κατά την ίδια έννοια είναι και η αντίστοιχη σύντμηση των προθεσμιών των νοσηλευομένων την ημέρα της κατάταξης. Και στα δύο άρθρα επιδιώκεται εμφανώς η κατάργηση των μεθόδων αναβλητικότητας και παράταση στην εκπλήρωση των στρατιωτικών υποχρεώσεων, που αποτέλεσε στο παρελθόν συνήθη πρακτική. 
     Στο άρθρο 18 η ενιαία αναβολή κατάταξης για το πρώτο και δεύτερο κύκλο πανεπιστημιακών σπουδών ενισχύει τη συνέχεια και διασφαλίζει το δικαίωμα των νέων στη μόρφωση. 
     Στο άρθρο 25 εισάγει την έννοια του μονίμου κατοίκου του εξωτερικού σε αντικατάσταση αυτής του μετανάστη με τη χρήση ρεαλιστικών προϋποθέσεων, διευρύνοντας τη βάση των Ελλήνων του εξωτερικού που δικαιούνται να κάνουν χρήση των υφιστάμενων σχετικών διατάξεων που παραμένουν αμετάβλητες. 
     Στο άρθρο 51 θετική είναι η νομοθετική δυνατότητα διακοπής της ανυποταξίας, ως πρωτοπορία και κίνητρο της Πολιτείας για την τακτοποίηση της συγκεκριμένης στρατολογικής εκκρεμότητας. 
     Στο άρθρο 54 αυτονόητη κρίνεται η επιβολή απαγόρευσης της αποδημίας στους ανυπότακτους και στους λιποτάκτες. 
     Όπως είπα και στην κατ’ αρχήν συζήτηση του νομοσχεδίου ίσως απαιτείται μία επανεκτίμηση του νομοθετικού ευεργετήματος της χορήγησης διαβατηρίου στους ανυπότακτους χωρίς αυτή να συνοδεύεται από σειρά προϋποθέσεων και συγκεκριμένων δεσμεύσεων. 
     Κυρίες και κύριοι συνάδελφοι, η στρατιωτική υπηρεσία στις Ένοπλες Δυνάμεις είναι εθνικό χρέος και όχι μια απλή συμβατική υποχρέωση. Και το παρόν σχέδιο νόμου δημιουργεί τις προϋποθέσεις για την εκπλήρωση και όχι για την αποφυγή της. 
     Οι Ένοπλες Δυνάμεις αλλάζουν και αυτό είναι πλέον ορατό σε όλα τα επίπεδα λειτουργίας τους. Μπορεί να είναι σύγχρονες και αξιόμαχες, κοινωνικά ευαίσθητες και προοδευτικές χωρίς το ένα να αποκλείει το άλλο. 
     Με το νέο νομοσχέδιο δημιουργούμε στους στρατεύσιμους τις προϋποθέσεις, αλλά και τη διάθεση να ανήκουν στον κανόνα και όχι στην εξαίρεση.
     (Στο σημείο αυτό την Προεδρική Έδρα καταλαμβάνει η Πρόεδρος της Βουλής κ. ΑΝΝΑ ΜΠΕΝΑΚΗ - ΨΑΡΟΥΔΑ)
     Κλείνω με τη διαπίστωση πως οι παρούσες διατάξεις βρίσκονται ένα βήμα μπροστά από τα αιτήματα της σύγχρονης κοινωνίας με έντονο κοινωνικό χρώμα και με γνήσια προοδευτική αντίληψη. Και εκφράζω τη βεβαιότητα πως μετά την ψήφιση του παρόντος νομοσχεδίου η ρήση «εκεί που σταματάει η λογική αρχίζει ο στρατός» θα αποτελεί ευφυολόγημα μιας άλλης εποχής. 
     Σας ευχαριστώ. 
     (Χειροκροτήματα από τη Νέα Δημοκρατία)
     ΠΡΟΕΔΡΟΣ (Άννα Μπενάκη - Ψαρούδα): Ευχαριστώ τον κύριο συνάδελφο. 
     Στο σημείο αυτό, κύριοι συνάδελφοι, παρακαλώ να διακόψουμε τη συζήτηση του νομοσχεδίου και να εισέλθουμε στην ειδική ημερήσια διάταξη. 
     ΠΡΟΕΔΡΟΣ (Άννα Μπενάκη – Ψαρούδα): Κυρίες και κύριοι συνάδελφοι, εισερχόμαστε στην 
     ΕΙΔΙΚΗ ΗΜΕΡΗΣΙΑ ΔΙΑΤΑΞΗ
     Συζήτηση και λήψη απόφασης, σύμφωνα με τα άρθρα 62 του Συντάγματος και το άρθρο 83 του Κανονισμού της Βουλής, για τις αιτήσεις της άρσης της ασυλίας των Βουλευτών κ.κ.: Κωνσταντίνου Αγοραστού, Κωνσταντίνου Καΐσερλη, Γεωργίου Ντόλιου, Αδάμ Ρεγκούζα και Μαργαρίτη Τζίμα».
     Η συζήτηση διεξάγεται σύμφωνα με το άρθρο 108, παράγραφος 1 και επομένως το λόγο δικαιούται να πάρει ο Βουλευτής που έχει αντίρρηση στην αίτηση του εισαγγελέα για άρση της ασυλίας. 
     Ο λόγος δίνεται πάντα, εφόσον ζητηθεί, στο Βουλευτή στον οποίο αφορά η αίτηση και στους κοινοβουλευτικούς εκπροσώπους οι οποίοι μιλούν μετά τους τυχόν ομιλητές της κάθε υπόθεσης.
     Σύμφωνα με το άρθρο 83 του Κανονισμού της Βουλής, η Βουλή δεν εισέρχεται στην ουσία των υποθέσεων, αλλά ερευνάται μόνο εάν η πράξη για την οποία ζητείται η άρση της ασυλίας συνδέεται με την πολιτική δραστηριότητα του Βουλευτή ή αν η δίωξή του υποκρύπτει πολιτική σκοπιμότητα ή αποσκοπεί ενδεχομένως στο να τρωθεί το κύρος της Βουλής ή του Βουλευτή ή να παρακωλυθεί ουσιαστικώς η άσκηση του λειτουργήματός του ή να επηρεαστεί η λειτουργία της Βουλής ή της Κοινοβουλευτικής Ομάδας στην οποία ανήκει ο Βουλευτής.
     Τέλος, υπενθυμίζω ότι έχουμε δεχθεί επί των αιτήσεων άρσης ασυλίας η Βουλή να αποφασίζει με ονομαστική ψηφοφορία για να αποφεύγεται η οποιαδήποτε σύγχυση στην καταμέτρηση των ψήφων και στη διεξαγωγή του αποτελέσματος που θα μπορούσε να οδηγήσει σε αμφισβητήσεις των αποτελεσμάτων και για τη διευκόλυνση και μόνο της ονομαστικής ψηφοφορίας να καταρτίζει ψηφοδέλτιο.
     Το ψηφοδέλτιο στο οποίο κάθε συνάδελφος θα αναγράφει το όνομά του, θα καταχωρίζεται στα αντίστοιχα Πρακτικά. Ανταποκρινόμαστε έτσι στις διατάξεις του άρθρου 83 που απαιτεί φανερή ψηφοφορία. 
     Αφού, λοιπόν, ολοκληρωθεί η συζήτηση επί των πέντε περιπτώσεων της σημερινής ειδικής ημερήσιας διάταξης, θα προχωρήσουμε σε ονομαστική ψηφοφορία, όπως σας την περιέγραψα.
     Η πρώτη υπόθεση αφορά το συνάδελφο κ. Κωνσταντίνο Αγοραστό, ο οποίος κατηγορείται για παράβαση των άρθρων 259, 263, 263 Α, 13 περίπτωση Α και 98 παράγραφος 1 «Παράβαση καθήκοντος από κοινού και κατ’ εξακολούθηση».
     Η δεύτερη υπόθεση αφορά το συνάδελφο κ. Κωνσταντίνο Καΐσερλη, ο οποίος επίσης κατηγορείται για παράβαση των άρθρων 98 και 259.
     Η τρίτη υπόθεση αφορά το συνάδελφο κ. Γεώργιο Ντόλιο, ο οποίος επίσης κατηγορείται για παράβαση καθήκοντος.
     Η τέταρτη υπόθεση αφορά τον κ. Αδάμ Ρεγκούζα, ο οποίος κατηγορείται για παράβαση των άρθρων 362 και 63 για συκοφαντική δυσφήμιση.
     Και η πέμπτη υπόθεση αφορά τον κ. Μαργαρίτη Τζίμα, ο οποίος κατηγορείται για παράβαση του άρθρου 18 του ειδικού νόμου για απόδοση Φ.Π.Α. Οι οφειλές έχουν ήδη εξοφληθεί.
     Σας επισημαίνω ότι οι λεπτομέρειες και των τριών υποθέσεων αναφέρονται στο σχετικό ενημερωτικό σημείωμα που διενεμήθη μαζί με την ειδική ημερήσια διάταξη και από το οποίο προκύπτει υπό ποίες συνθήκες τελέστηκαν οι πράξεις για τις οποίες ζητείται η άρση ασυλίας.
     Επί της αιτήσεως που αφορά τον κ. Κωνσταντίνο Αγοραστό, υπάρχει συνάδελφος που ζητά το λόγο κατά το άρθρο 108;
     ΚΩΝΣΤΑΝΤΙΝΟΣ ΑΓΟΡΑΣΤΟΣ: Κυρία Πρόεδρε, εγώ θα ήθελα το λόγο.
     ΠΡΟΕΔΡΟΣ (Άννα Μπενάκη-Ψαρούδα): Εσείς ο ίδιος.
     Υπάρχει κάποιος άλλος συνάδελφος; Όχι.
     Κύριε Αγοραστέ, έχετε το λόγο.
     ΚΩΝΣΤΑΝΤΙΝΟΣ ΑΓΟΡΑΣΤΟΣ: Ευχαριστώ πολύ.
     Κύριοι συνάδελφοι, ζητείται η άρση της ασυλίας μου για το λόγο ότι το Δημοτικό Συμβούλιο της Λάρισας –τότε που ήμουν δημοτικός σύμβουλος και μετά Πρόεδρος του Δημοτικού Συμβουλίου- αφήσαμε να συνεχίζουν να λειτουργούν συνεργεία σε μία περιοχή όπου ήταν αμιγής κατοικία.
     Βέβαια, κάναμε όλες τις απαραίτητες ενέργειες για να αλλάξει εκεί πέρα το πολεοδομικό σχέδιο και από αμιγής να γίνει γενική κατοικία. 
     Το παράδοξο είναι ότι σ’ αυτές τις περιπτώσεις, εμείς οι Βουλευτές βρισκόμαστε σε δύσκολη θέση. Εγώ θα ήθελα να δικαστώ, να δικαστώ όπως και οι άλλοι δημοτικοί σύμβουλοι που δικάστηκαν και αθωώθηκαν.
     Έχω εδώ απόφαση του Τριμελούς Εφετείου Λάρισας, η οποία κηρύσσει –για τους λόγους για τους οποίους κηρύσσει- αθώους τους κατηγορούμενους για την πράξη παράβασης του καθήκοντος.
     Ήμασταν τριάντα πέντε δημοτικοί σύμβουλοι, εκ των οποίων οι τριάντα τέσσερις δικάστηκαν και αθωώθηκαν. Και εγώ δεν μπορώ να δικαστώ. Θα προτιμούσα να είχα δικαστεί για να μην υπάρχει αυτή η διαδικασία. Ήδη, σήμερα, μπορούν να σπεκουλάρουν –και το λέω μετά λόγου γνώσεως, διότι έχουν φθάσει στα αυτιά μου- για το θέμα αυτό της άρσης ασυλίας μου.
     Υπήρξε μια απόφαση, προς όφελος των πολιτών, συνέχισης λειτουργίας κάποιων συνεργείων, τα οποία λειτουργούσαν επί σειρά ετών και κάναμε όλες τις απαραίτητες ενέργειες ως δημοτικό συμβούλιο για να μπορέσουν να συνεχίσουν να λειτουργούν και να μην κλείσουν. Συνεπώς και το Τριμελές Εφετείο -επαναλαμβάνω- κήρυξε αθώους όλους τους κατηγορούμενους και εγώ θα ήθελα, αν μπορούσα, να δικαστώ γι’ αυτήν την υπόθεση για να μη σέρνεται σε όλο το βουλευτικό μου βίο. Καταθέτω στα πρακτικά την απόφαση του δικαστηρίου. 
     Σας ευχαριστώ πολύ. 
     (Στο σημείο αυτό ο Βουλευτής κ. Κωνσταντίνος Αγοραστός καταθέτει για τα Πρακτικά την προαναφερθείσα απόφαση, η οποία βρίσκεται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)
     ΠΡΟΕΔΡΟΣ (Άννα Μπενάκη - Ψαρούδα): Σας ευχαριστούμε πολύ, κ. Αγοραστέ. 
     Όπως γνωρίζετε, το Σώμα κρίνει κυρίαρχα επί της αιτήσεως. Η στάση σας εκτιμάται βεβαίως, αλλά εδώ είμαστε υποχρεωμένοι να κρίνουμε και να προστατεύουμε την πολιτική δραστηριότητα των προσώπων, είτε είναι Βουλευτές είτε ήταν όργανα της Τοπικής Αυτοδιοίκησης. 
     Προχωρούμε στη δεύτερη υπόθεση που αφορά το συνάδελφο κ. Κωνσταντίνο Καΐσερλη για παράβαση πάλι των άρθρων 98 και 259 του Ποινικού Κώδικα, παράβαση καθήκοντος, η οποία ομοίως έγινε κατά την άσκηση καθηκόντων στελέχους της Τοπικής Αυτοδιοίκησης.
     Ποιος συνάδελφος θέλει να πάρει το λόγο; Δεν υπάρχει κανείς.
     Προχωρούμε στην τρίτη υπόθεση που αφορά τον κ. Γεώργιο Ντόλιο, ο οποίος κατηγορείται πάλι για παράβαση καθήκοντος κατά την περίοδο κατά την οποία ασκούσε καθήκοντα ως στέλεχος της Τοπικής Αυτοδιοίκησης και συγκεκριμένα ως Νομάρχης Έβρου.
     Υπάρχει κανείς που να θέλει να λάβει το λόγο; Όχι.
     Προχωρούμε στην υπόθεση του κ. Αδάμ Ρεγκούζα, ο οποίος κατηγορείται για συκοφαντική δυσφήμιση την οποία ετέλεσε, όπως προκύπτει από το σημείωμα, κατά την άσκηση κοινοβουλευτικού ελέγχου στη Βουλή.
     Υπάρχει κάποιος που να θέλει να λάβει το λόγο; Όχι. 
     Προχωρούμε στην τελευταία υπόθεση που αφορά το συνάδελφο κ. Μαργαρίτη Τζίμα, ο οποίος κατηγορείται για παρακράτηση, μη απόδοση Φ.Π.Α. ως πρόεδρος του διοικητικού συμβουλίου Δημοτικής Επιχείρησης, υπόθεση η οποία έχει κλείσει, διότι εξοφλήθηκαν σταδιακά όλες οι οφειλές.
     Θέλει κάποιος να πάρει το λόγο για την υπόθεση αυτή; Όχι. 
     Επομένως, για την οικονομία του χρόνου, θα σας προτείνω να διεξαχθεί η ψηφοφορία ταυτοχρόνως και για τις πέντε περιπτώσεις με μία εκφώνηση καταλόγου.
     Συμφωνεί το Σώμα;
     ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.
     ΠΡΟΕΔΡΟΣ (Άννα Μπενάκη - Ψαρούδα):  Συνεπώς το Σώμα συμφώνησε.
     Έχει καταρτιστεί ψηφοδέλτιο με τα ονόματα των συναδέλφων, για τους οποίους ζητείται η άρση και στο οποίο έχει καταγραφεί και η σχετική πρόταση της κοινοβουλευτικής επιτροπής. Κάθε συνάδελφος θα σημειώνει την ψήφο του δίπλα στο όνομα του συναδέλφου, για τον οποίο ζητείται η άρση ασυλίας. Εκείνος που ψηφίζει υπέρ της άρσης ασυλίας, σημειώνει την προτίμησή του δίπλα στο όνομα του Βουλευτή και στη στήλη «ΝΑΙ», δηλαδή, λέει «ΝΑΙ» στην άρση, εκείνος που ψηφίζει κατά της άρσης σημειώνει δίπλα στο όνομα του Βουλευτή και στη στήλη «ΟΧΙ» αντιστοίχως το «ΟΧΙ». Εκείνος που ψηφίζει «ΠΑΡΩΝ» θα το σημειώσει επίσης στην αντίστοιχη στήλη του ψηφοδελτίου.
     Παρακαλώ να προσέξετε ότι στο ψηφοδέλτιο κάθε συνάδελφος θα αναγράφει το όνομά του και την εκλογική του περιφέρεια και θα το υπογράφει, γιατί η ψηφοφορία είναι ονομαστική και φανερή. 
     Στη συνέχεια και με την εκφώνηση του ονόματός του, από τους επί του καταλόγου συναδέλφους, θα παραδίδει το ψηφοδέλτιο στους συναδέλφους κυρίους  Γαρουφαλιά από  τη Νέα Δημοκρατία και Σιδηρόπουλο από το ΠΑ.ΣΟ.Κ., οι οποίοι θα το μονογράφουν και θα το ανακοινώνουν ότι ο Βουλευτής ψήφισε.
     Θα ήθελα στο σημείο αυτό και πριν προχωρήσουμε στην ψηφοφορία να σας ανακοινώσω ότι από τα άνω δυτικά θεωρεία παρακολουθούν τη συνεδρίασή μας αφού πρώτα ξεναγήθηκαν στην Έκθεση με θέμα: «30 Χρόνια από το Σύνταγμα του 1975» τριάντα δύο μαθητές και μαθήτριες και δύο συνοδοί-καθηγητές από το 12ο Λύκειο Πειραιά.
     Εξηγούμε στα παιδιά ότι δεν γίνεται συζήτηση αυτή τη στιγμή, αλλά γίνεται μόνον ψηφοφορία.
     ((Χειροκροτήματα από όλες τις πτέρυγες της Βουλής)
     Συνεχίζουμε τώρα τα της ψηφοφορίας.
     Μετά το τέλος της ψηφοφορίας θα γίνει η καταμέτρηση των ψήφων όπως θα προκύψουν από τα ψηφοδέλτια, τα οποία θα καταχωριστούν μαζί με το πρωτόκολλο της ψηφοφορίας, στα Πρακτικά της σημερινής συνεδρίασης.
     Ερωτάται το Σώμα: Συμφωνεί με τις παραπάνω προτάσεις.
     ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.
     ΠΡΟΕΔΡΟΣ ( Άννα Μπενάκη - Ψαρούδα): Το Σώμα συμφώνησε.
     Καλούνται επί του καταλόγου οι Βουλευτές κύριοι Γκιουλέκας από τη Νέα Δημοκρατία και Ιωάννης Μανιάτης από το ΠΑ.ΣΟ.Κ..
     Για την καταμέτρηση των ψήφων και τη διεξαγωγή του αποτελέσματος καλούνται οι Βουλευτές κύριοι Τσιπλάκης από τη Νέα Δημοκρατία και Κεγκέρογλου από το ΠΑ.ΣΟ.Κ..
     Παρακαλώ να αρχίσει η ανάγνωση του καταλόγου.
     (ΨΗΦΟΦΟΡΙΑ)
     (ΜΕΤΑ ΚΑΙ ΤΗ ΔΕΥΤΕΡΗ ΑΝΑΓΝΩΣΗ ΤΟΥ ΚΑΤΑΛΟΓΟΥ)
     ΠΡΟΕΔΡΟΣ (Άννα Μπενάκη-Ψαρούδα): Υπάρχει κάποιος κύριος συνάδελφος, ο οποίος δεν άκουσε το όνομά του; Κανείς.
     Κηρύσσεται περαιωμένη η ψηφοφορία και παρακαλώ τους κυρίους ψηφολέκτες να προβούν στην καταμέτρηση των ψήφων και την εξαγωγή του αποτελέσματος.
     (ΚΑΤΑΜΕΤΡΗΣΗ)
     (ΚΑΤΑ ΤΗ ΔΙΑΡΚΕΙΑ ΤΗΣ ΚΑΤΑΜΕΤΡΗΣΗΣ)
     ΠΡΟΕΔΡΟΣ (Άννα Μπενάκη-Ψαρούδα): Κυρίες και κύριοι συνάδελφοι, επανερχόμαστε στην ημερήσια διάταξη της
     ΝΟΜΟΘΕΤΙΚΗΣ ΕΡΓΑΣΙΑΣ
     Συνέχιση της συζήτησης του νομοσχεδίου του Υπουργείου Εθνικής Άμυνας: «Στρατολογία των Ελλήνων και άλλες διατάξεις».
     Το λόγο έχει ο κ. Μαγκριώτης.
     ΙΩΑΝΝΗΣ ΜΑΓΚΡΙΩΤΗΣ: Ευχαριστώ πολύ, κυρία Πρόεδρε.
     Κυρία Πρόεδρε, η συζήτηση για ένα τέτοιο κρίσιμο θέμα, όπως είναι η αποτρεπτική δύναμη του Στρατού, η άμυνα και η ασφάλεια της χώρας και όπως αυτή υπηρετείται μέσα από τις στρατολογικές διατάξεις, πάντοτε παίρνει ευρύτερα πλαίσια. Τόσο η σημερινή συζήτηση όσο και η συζήτηση στην Επιτροπή είχαν αυτά τα χαρακτηριστικά. 
     Το νομοσχέδιο αυτό καθαυτό συστηματοποιεί διατάξεις που ήταν ήδη σε ισχύ και, από την άλλη πλευρά, υιοθετεί στρατολογικά μέτρα κοινωνικού χαρακτήρα, θετικά μέτρα που ήδη είχαν ωριμάσει και σχεδιαστεί και είναι πολύ θετικό ότι η Κυβέρνηση τα ενσωματώνει στο συζητούμενο σχέδιο νόμου. 
     Πρόκειται για στρατολογικά ευνοϊκά μέτρα, για άτομα με εδικές ανάγκες ή για τις οικογένειές τους, για πολύτεκνες οικογένειες, για τους ομογενείς κλπ. Πρέπει να υπάρχει μία συνεχής διαβούλευση με τους χώρους αυτούς για να ανταποκρίνεται η πολιτεία με υψηλό αίσθημα ευθύνης στις ευαισθησίες τους οι ομάδες αυτές διακρίνονται για το πάθος προσφοράς για την πατρίδα. Πολλές φορές, όμως, οι αντικειμενικές συνθήκες και τα προβλήματα που αντιμετωπίζουν οι οικογένειές τους, δεν τους το επιτρέπουν. 
     Ιδιαίτερα για τους ομογενείς θα ήθελα να πω, επειδή βρίσκονται στα πέρατα του κόσμου, ότι η διαβούλευση θα πρέπει να είναι συνεχής. Εκφράστηκαν παράπονα ότι τους τελευταίους μήνες δεν υπήρξε αυτή η διαβούλευση. Και είναι πολύ θετικό ότι πρόσφατα ο κύριος Υπουργός έχει κάνει δύο συναντήσεις μετά τη διατύπωση των διαμαρτυριών των θεσμικών τους οργάνων και ενσωματώθηκε μια πολύ καλή διάταξη, ώριμη από καιρό στο συζητούμενο νομοσχέδιο.
     Θα ήθελα, όμως, να σταθώ σε ένα σημείο που κυριάρχησε στις συζητήσεις και το θεωρώ μείζονος σημασίας, το μέτωπο ασφάλειας και άμυνας. Άλλωστε ο πυρήνας της συζήτησης είναι η οροφή του Στρατού, το αξιόμαχο και το αποτρεπτικό του.
     Κύριε Πρόεδρε, όλοι θεωρούμε ότι πρέπει να είναι προτεραιότητά μας η ασφάλεια της χώρας, του ελληνικού λαού και η αποτρεπτική δύναμη των Ενόπλων Δυνάμεων. Αυτό δεν επιτυγχάνεται μόνο με ισχυρές Ένοπλες Δυνάμεις με καλό εξοπλισμό, με καλή εκπαίδευση, με καλή διάταξη και υψηλή ετοιμότητα. Έχει να κάνει και με την εξωτερική μας πολιτική, την παρουσία μας στους διεθνείς οργανισμούς, το κύρος της χώρας, τα θεσμικά και διπλωματικά  μας πλεονεκτήματα. Έχει να κάνει με την ισχυρή και σταθερή οικονομία, με τη σταθερότητα του πολιτικού μας συστήματος, πέρα των πολιτικών αντιπαραθέσεων και των υπερβολών που πάντοτε θα υπάρχουν σε ένα δημοκρατικό σύστημα και φυσικά την κοινωνική συνοχή. 
     Όλα αυτά σε υψηλό βαθμό τα είχε κατακτήσει η χώρα μας τα προηγούμενα χρόνια και είχε βγει από χρόνια αδιέξοδα και αντιφάσεις. Είχε περάσει την κρίσιμη γραμμή. Κορυφαία μαρτυρία η ένταξη της Κύπρου στην Ευρωπαϊκή Ένωση. Στα πιο τρελά όνειρα δεν θα μπορούσαμε να φανταστούμε αυτά τα επιτεύγματα. Η πιο μεγάλη εθνική επιτυχία, το μεγάλο θεσμικό και διπλωματικό πλεονέκτημα της Κύπρου, πρώτα απ’ όλα για τη δίκαιη λύση του Κυπριακού προβλήματος, αλλά και της Ελλάδας και του Ελληνισμού γενικότερα. Απλώς πρέπει να αξιοποιείται θετικά και αποφασιστικά και στο χρόνο που πρέπει αυτή η θεσμική υπεροχή, τα μεγάλα πλεονεκτήματα και αποτελέσματα.
     Η ένταξή μας στην Ο.Ν.Ε. μπορεί να έχει φέρει και κάποια δυσάρεστα, όπως η στρογγυλοποίηση προς τα πάνω των τιμών και η ακρίβεια που παρατηρήθηκε σε όλες τις χώρες της Ευρωζώνης, πολύ περισσότερο στις χώρες του Νότου. Όμως, ήταν και είναι αυτή που κρατά ακόμα την οικονομία μας σταθερή σε υψηλά επίπεδα. Της δίνει τη δυνατότητα να απορροφά ακόμα και τραγικά λάθη στην εφαρμοζόμενη οικονομική πολιτική της σημερινής Κυβέρνησης που ιδιαίτερα παρακολουθούμε τις τελευταίες ημέρες λάθη με μεγάλες επιπτώσεις στην ανάπτυξη της χώρας, ιδιαίτερα της περιφέρειας. Λάθη που αφαιρούν εισοδήματα από τα λαϊκά στρώματα, που είναι η μεγάλη πλειοψηφία του ελληνικού λαού. 
     Παρ’ όλα αυτά, κυρία Πρόεδρε, δεν θα είμαι αυτός που θα πω ότι η χώρα βρίσκεται στο χείλος του γκρεμού και της καταστροφής. Όποιος έχει τέτοια άποψη είναι μακριά από την πραγματικότητα. Βέβαια κάθε παράταξη κρατά για τον εαυτό της τη μεγαλύτερη προσφορά, όπως και εγώ πιστεύω ότι οι κυβερνήσεις του ΠΑ.ΣΟ.Κ. και η δημοκρατική προοδευτική παράταξη έχει τη μεγαλύτερη συνεισφορά, όμως δεν μπορείς να περιορίσεις και να αγνοείς την προσφορά όλων των κυβερνήσεων όλων των κομμάτων, όλων των κοινωνικών τάξεων και των πολιτικών σε αυτή τη μεγάλη πορεία προς τα εμπρός της χώρας μας.
     Φοβάμαι, όμως, κυρία Πρόεδρε, ότι αυτή η πορεία, παρ’ ότι δεν υπάρχουν πολιτικά περιθώρια να μας οδηγήσει στο γκρεμό, το τονίζω αυτό, γιατί υπάρχει η σταθερότητα του πολιτικού συστήματος, η ωριμότητα των πολιτών που δεν θα το επιτρέψουν, όσα λάθη και αν κάνει η οποιαδήποτε κυβέρνηση και η σημερινή κάνει πολλά. Φοβάμαι όμως ότι δημιουργούμε σήμερα με τις λανθασμένες επιλογές σας σε πολλούς τομείς προηγούμενα, τα οποία θα τα βρούμε μπροστά μας. 
     Καλώς η Κυβέρνηση δεν αντιδρά και δεν σηκώνει το γάντι σε κάθε πρόκληση της γείτονος Τουρκίας. Όμως, θα έλεγα πως πρέπει κάποια στιγμή η Κυβέρνηση, χωρίς να τροφοδοτεί εντάσεις, να τοποθετηθεί είτε στις πολλαπλασιαζόμενες παραβάσεις και παραβιάσεις στο Αιγαίο, στις σαφείς προκλήσεις που πυκνώνουν συνεχώς, είτε σ’ αυτό που διαβάζουμε έκπληκτοι στον Τύπο την αναβίωνει μέσα από το Συμβούλιο Εθνικής Ασφάλειας της Τουρκίας με την ευλογία της Κυβέρνησης της Τουρκίας, όλο εκείνο το οπλοστάσιο των γκρίζων επιχειρημάτων της Άγκυρας, των έωλων επιχειρημάτων και διεκδικήσεων απέναντι στη χώρα μας. Διαφορετικά, στέλνουμε λανθασμένα μηνύματα και προς την Άγκυρα και προς τις Βρυξέλλες, και γενικότερα στην διεθνή κοινότητα. Μηνύματα που λένε ότι είτε αναγνωρίζουμε κάποια δίκαια, είτε δεν έχουμε τη δυνατότητα να σταματήσουμε αυτήν την κλιμακούμενη ένταση από την άλλη πλευρά, που δεν έχει καταλάβει –και γι’ αυτό έχει ευθύνη η Κυβέρνηση- πως ο δρόμος για την Ευρώπη, που τόσο πολύ θέλει και εμείς θέλουμε -γιατί θέλουμε ένα δημοκρατικό γείτονα ενταγμένο στους ευρωπαϊκούς θεσμούς έναν καλό γείτονα, για να είναι καλή και η γειτονιά και να φύγει από αυτό το κακόφημο που είχε για δεκαετίες και αιώνες- έχει υποχρεώσεις και δεσμεύσεις. Και είναι στιγμή η Κυβέρνηση αυτό να το κάνει σαφές. 
     Δεν αρκεί μόνο το μήνυμα δυσφορίας που στέλνει ο Πρωθυπουργός με την αναβολή ενός ταξιδιού που δεν ξέρουμε πώς και γιατί είχε προγραμματιστεί, όταν ήδη γνωρίζουμε από μήνες τώρα αυτήν την κλιμακούμενη ένταση της Άγκυρας. Δεν μπορεί μ’ αυτόν τον επιτημητικό τρόπο ο Πρωθυπουργός της γείτονος χώρας να ομιλεί για τον Πρωθυπουργό της χώρας μας και εμείς να μην αντιδρούμε. Δεν αρκεί ο Πρωθυπουργός της Δανίας κ. Ρασμούνσεν να αναλαμβάνει εκ μέρους μας να διεκπεραιώνει αυτό το σημαντικό διπλωματικό και πολιτικό έργο. Πρέπει και η δική μας Κυβέρνηση στην κορυφαία της έκφραση να απαντήσει χωρίς να κλιμακώνει την ένταση, αλλά βάζοντας τα όρια και τα περιθώρια.
     Κλείνω, κύριε Πρόεδρε, λέγοντας ότι αυτό το μέρισμα ειρήνης από μια πολιτική που άσκησαν όλες οι κυβερνήσεις τα προηγούμενα χρόνια και που περίμενε ο κόσμος, για να φύγουμε επιτέλους από τη λίστα των χωρών που είναι πρώτες στις χώρες του ΟΟΣΑ σε αμυντικές δαπάνες, ως ποσοστό του ΑΕΠ, κάποια στιγμή πρέπει να το γευτεί. Αποκλιμάκωση υπήρξε τα προηγούμενα χρόνια, απόρροια μιας συνδυασμένης πολιτικής σε όλους τους τομείς με ασφάλεια και εγγυήσεις. Αυτή η αποκλιμάκωση φαίνεται πως και από την ελληνική πλευρά και από την τουρκική σταματά και ξαναπαίρνουν οι εξοπλισμοί την ανηφόρα. 
     Ο ελληνικός λαός ανησυχεί όχι μόνο, γιατί ένα τεράστιο τμήμα πόρων που θα πήγαιναν για την ανάπτυξη, το κοινωνικό κράτος και τους αδύναμους πολίτες και πάλι πηγαίνει στους εξοπλισμούς, αλλά γιατί βλέπει μια κλιμακούμενη ένταση και θέλει εξηγήσεις. Έχετε ευθύνη λοιπόν, κύριε Υπουργέ, να δώσετε εξηγήσεις στον ελληνικό λαό και εμείς τις περιμένουμε από την Κυβέρνηση, για να μπορέσουμε και εμείς να βάλουμε πλάτες, να βοηθήσουμε σ’ αυτήν την προσπάθεια, γιατί οι στόχοι είναι εθνικοί, υψηλοί και πρέπει να μας ενώνουν.
     Ευχαριστώ, κύριε Πρόεδρε.
     (Στο σημείο αυτό την Προεδρική Έδρα καταλαμβάνει ο Β’ Αντιπρόεδρος της Βουλής κ. ΓΕΩΡΓΙΟΣ ΣΟΥΡΛΑΣ)
     ΠΡΟΕΔΡΕΥΩΝ (Γεώργιος Σούρλας): Ευχαριστούμε τον κ. Μαγκριώτη. 
     Το λόγο έχει ο συνάδελφος κ. Πέτρος Ευθυμίου.
     ΠΕΤΡΟΣ ΕΥΘΥΜΙΟΥ: Κυρίες και κύριοι συνάδελφοι, είναι λυπηρό ότι και ο παριστάμενος Υφυπουργός αλλά και η πλειοψηφία των ομιλητών της Συμπολίτευσης δεν σεβάστηκαν το γεγονός ότι το ΠΑ.ΣΟ.Κ και στη συζήτηση στην επιτροπή είχε μια διαυγή θέση γύρω από αυτό το νομοσχέδιο. Είπαμε ότι το ψηφίζουμε επί της αρχής για δύο συγκεκριμένους λόγους: Ο πρώτος και θεμελιώδης λόγος είναι ότι το ΠΑ.ΣΟ.Κ είναι ένα κόμμα ευθύνης απέναντι στη χώρα, απέναντι στον ελληνικό λαό, απέναντι στα μείζονα θέματα, όπως είναι η άμυνα της χώρας. Ο δεύτερος και πιο συγκεκριμένος είναι ότι σας επισημάναμε ότι ο κορμός αυτού του νομοσχεδίου, η άρθρωσή του, το σύνολό του στην πραγματικότητα επαναφέρει το προεδρικό διάταγμα του 2003 του ΠΑ.ΣΟ.Κ. Δηλαδή, εσείς επικυρώσατε –και αυτό είναι θετικό, υπέρ υμών- όλο το νομοθετικό έργο και όλη τη σχετική πρωτοβουλία του ΠΑ.ΣΟ.Κ. Και άλλα θέματα – και σας τιμά προσωπικά, κύριε Υφυπουργέ, ότι δεχτήκατε παρατηρήσεις στην πορεία- γνωρίζετε καλά ότι ήταν επεξεργασίες που τις βρήκατε και ήταν ανολοκλήρωτες από την προηγούμενη Κυβέρνηση.
     Άρα, δεν χρειάζεται παρά να αποδίδουμε το σωστό μέτρο των πραγμάτων και πρέπει στο Κοινοβούλιο να προχωράμε ένα βήμα παραπέρα στα θέματα .
     Κύριε Υπουργέ, σας επισημάναμε από την Επιτροπή ότι αυτό το νομοσχέδιο δεν πάσχει τόσο στις διατάξεις του, διότι οι διατάξεις του είναι διευκολυντικές, γι’ αυτό άλλωστε τις είχαμε ψηφίσει και γι’ αυτό κι εσείς σήμερα τις επαναφέρετε. 
     Το ζήτημα που υποκρύπτεται πίσω απ’ αυτό το νομοσχέδιο είναι η πραγματική συνθήκη των Ενόπλων Δυνάμεων της χώρας γύρω από το αξιόμαχό τους. Κάθε συζήτηση που αφορά τη θητεία, αφορά κατ’ ουσία τον πυρήνα του ζητήματος που για τη χώρα μας έχει μία μοναδικότητα σ’ όλη την Ευρωπαϊκή Ένωση, ότι δηλαδή είμαστε η μόνη χώρα που οι στόχοι της εξωτερικής μας πολιτικής, η ασφάλειά της και η ειρήνη απαιτούν ισχυρές Ένοπλες Δυνάμεις με τη διπλή κατεύθυνση την οποία υπονοούν: πριν απ’ όλα ως δύναμη αποτροπής, δηλαδή να εξασφαλίζει ότι κανείς δεν μπορεί να σκεφθεί ότι δυναμικά θα αφαιρέσει από τη χώρα τα εθνικά της δίκαια, τα εθνικά της δικαιώματα, τα νόμιμα συμφέροντά της.
     Δεύτερον, αυτή η δύναμη αποτροπής πρέπει να μπορεί να χρησιμοποιηθεί και ενεργητικά, να υπάρχει συνείδηση στον καθένα ότι αν απλώσει δάκτυλο στα κυριαρχικά δικαιώματα της χώρας, θα χάσει το χέρι του. 
     Επομένως, αυτό σημαίνει ότι η πραγματική συζήτηση σήμερα, το υπόστρωμα που έχει νόημα για τον ελληνικό λαό, είναι το αν εξασφαλίζουμε και πώς το αξιόμαχο των Ενόπλων Δυνάμεων και μέσα από την κορυφαία έκφραση ευθύνης κάθε πολίτη, που είναι η υποχρέωση στράτευσης. 
     Αυτό, λοιπόν, το θέμα το παρακάμψατε. Το παρακάμψατε με διπλό τρόπο. Ενώ καταγγείλατε ορθά –και σας το τονίζω- τι χρήση έγινε διευκολυντικών νομοθετικών «παραθύρων», με άθλιο τρόπο, που πρέπει να καταδικαστεί απ’ όλες τις πλευρές, δεν σημειώσατε ότι στο διάστημα που είστε Κυβέρνηση διπλασιάσατε τον αριθμό των δικαιουμένων μειωμένη θητεία σε σχέση με ό,τι βρήκατε. Έτσι, λοιπόν, σ’ ένα κύριο επιχείρημά σας αντιφάσκετε δια των έργων σας. 
     Το δεύτερο και πιο σημαντικό είναι ότι δεν συνειδητοποιήσατε καθόλου –και το χρησιμοποιήσατε μάλιστα επιθετικά- τι σας επισημάναμε σε σχέση με τη θητεία. Σας επισημάναμε ότι όταν το ΠΑΣΟΚ προχώρησε στη μείωση θητείας και την προσδιόρισε στους δώδεκα μήνες, υπήρχε ένα ολόκληρο πλέγμα μέτρων το οποίο περιλάμβανε την εξέλιξη της εξωτερικής πολιτικής, με κορυφαίο το γεγονός ότι με την επιτυχία του Ελσίνκι η Τουρκία όφειλε να δώσει εκ των προτέρων, πριν το Δεκέμβριο του 2004, θετική απάντηση στο μόνο ζήτημα που υπάρχει ανάμεσά μας που είναι η οριοθέτηση της υφαλοκρηπίδας μέσω του Διεθνούς Δικαστηρίου της Χάγης. Το δεύτερο και πιο συγκεκριμένο είναι ότι η «οροφή» των Ενόπλων Δυνάμεων παρέμενε ασφαλής εκεί που έχει προσδιοριστεί με μίνιμουμ τρόπο από τα Επιτελεία, διότι ο συνδυασμός της υποχρεωτικής θητείας για κάθε Έλληνα και του μηχανισμού των ΕΠΟΠ θα οδηγούσε πάντα σε μία ασφαλή και πλήρη διάταξη δυνάμεων στο χώρο των στρατευσίμων.
     Δε γνωρίζουμε σήμερα ποια είναι η κατάσταση; Δε γνωρίζουμε ότι ισχύουν δύο πράγματα; Πρώτον, κι εσείς μας παραθέσατε στοιχεία, όχι μόνο τη φθίνουσα δημογραφική πορεία, αλλά το σύνολο της υπαρκτής κατάστασης στις Ένοπλες Δυνάμεις, περιλαμβανομένου και του λάθους σχεδιασμού της διάταξης των μονάδων και της με κομματικά χαρακτηριστικά τοποθέτησης των Ενόπλων Δυνάμεων σε μία διασπορά στον ελληνικό χώρο, στη λειτουργία του Υπουργείου Άμυνας ως μηχανισμού εξυπηρετήσεων φίλιων υπηρετούντων. 
     Στην πραγματικότητα οι μονάδες δεν είναι σήμερα εις θέση να επιτελέσουν το ρόλο τους και ενώ δεν είναι εις θέση να επιτελέσουν το ρόλο τους από τις στρατεύσιμες κλάσεις, «αδυνατίζετε» και το μηχανισμό των ΕΠΟΠ είτε με την υστέρηση στην πρόσληψή τους είτε με κάτι χειρότερο. 
     Ενώ οι ΕΠΟΠ στη σύλληψη (όπως πραγματοποιήθηκε από το ΠΑΣΟΚ) ήταν ο τρόπος να έχουμε στα ανεπτυγμένα οπλικά συστήματα απόλυτα εξειδικευμένους επαγγελματίες οπλίτες έτσι ώστε να έχουμε το maximum της απόδοσης σε οπλικά συστήματα που χρειάζονται και μεγάλη τεχνολογική και εις βάθος εκπαίδευση και μια αρτιότητα στο συνολικό χειρισμό τους, οι ΕΠΟΠ σήμερα –και το ξέρετε, κύριε Υπουργέ- κατ’ ουσίαν πραγματοποιούν σκοπιές, γραφικές εργασίες, καθαριότητες, γι’ αυτό άλλωστε υπάρχει και μεγάλο κλίμα φυγής. 
     Άρα, εδώ, μαζί με όποια μέτρα συνομολογούμε ότι πρέπει να περιβάλλουν τη θητεία, το θέμα είναι να ανασυντάξουμε -και η Κυβέρνηση έχει τη μείζονα ευθύνη πάνω σ’ αυτό- το αξιόμαχο των Ενόπλων Δυνάμεων ως το «κλειδί» και το μόνο λόγο να συντηρούμε Ένοπλες Δυνάμεις. Διότι, κύριε Υπουργέ, αν οι Ένοπλες Δυνάμεις δεν είναι αξιόμαχες όχι απλώς είμαστε όλοι εκκρεμείς απέναντι στους πολίτες αυτής της χώρας και την ασφάλειά της, είμαστε κάτι χειρότερο. Διαμορφώνουμε την εικόνα της κοινωνικής απαξίωσης της έννοιας της θητείας. Και προάγουμε μια συνθήκη η οποία οδηγεί σε έλλειψη συνολικής φρονηματικής πολιτικής διότι δεν υπάρχει τίποτα πιο ευγενές από τον πολίτη που υπηρετεί τη θητεία του και η θητεία έχει κάποιες προϋποθέσεις. Τα Επιτελεία, λοιπόν, σας έχουν επισημάνει ότι η δωδεκάμηνη θητεία είναι η αναγκαία προϋπόθεση του επαρκούς οπλίτη πολίτη. Όσο συρρικνώνεται η θητεία δεν έχει νόημα η απόδοσή της, δεν έχει νόημα αυτή η θυσία του κάθε πολίτη για την πατρίδα. 
     Άρα τελειώνοντας, κύριε Υπουργέ, οφείλετε να τοποθετηθείτε. Υπάρχει εισήγηση Επιτελείου που συναινεί στην ενδεκάμηνη θητεία; Υπάρχει εισήγηση Επιτελείου που συναινεί στη μείωση σταδιακά στο εξάμηνο; Και αν υπάρχει αναλαμβάνετε εσείς αυτό το βάρος της ευθύνης έναντι της Εθνικής Αντιπροσωπείας και του ελληνικού λαού; Η αίσθηση απ’ όλες τις εισηγήσεις αλλά και η κοινή λογική επιβάλλει να διατηρήσουμε τη θητεία στους δώδεκα μήνες, να της δώσουμε ουσιαστικό περιεχόμενο, όπου ο πολίτης πραγματικά θητεύει έναντι της πατρίδας γιατί αλλιώς, κύριε Υπουργέ, θα πρέπει να απαντήσετε πως είναι δυνατόν η μόνη χώρα στην Ευρωπαϊκή Ένωση η οποία έχει υπαρκτές απειλές και έχει τον πιο δύσκολο γεωπολιτικό ορίζοντα να έχει μικρότερη αίσθηση ευθύνης για τη θητεία απ’ ότι χώρες όπως η Σουηδία και η Ελβετία, για να αναφέρω δυο παραδείγματα άκρως διαφορετικά από τα δικά μας. 
     Γι’ αυτό λοιπόν, κύριε Υπουργέ, να εκτιμάτε τη θέση της Αντιπολίτευσης και να έχετε συνείδηση ότι είμαστε δύναμη ευθύνης στην οποία δεν επιτρέπεται η αναφορά με μικροκομματικό τρόπο. 
     Ευχαριστώ.
     (ΜΕΤΑ ΤΗΝ ΚΑΤΑΜΕΤΡΗΣΗ)
     ΠΡΟΕΔΡΕΥΩΝ (Γεώργιος Σούρλας): Κυρίες και κύριοι συνάδελφοι, έχω την τιμή να σας ανακοινώσω το αποτέλεσμα της διεξαχθείσης ονομαστικής ψηφοφορίας επί των αιτήσεων άρσεων ασυλίας των συναδέλφων Βουλευτών. 
     Ψήφισαν συνολικά 228 Βουλευτές.
     Για το συνάδελφο κ. Κωνσταντίνο Αγοραστό, υπέρ της άρσης ασυλίας ψήφισε 1 Βουλευτής, κατά ψήφισαν 226 Βουλευτές, ψήφισε «ΠΑΡΩΝ» 1 Βουλευτής. 
     Συνεπώς η αίτηση της εισαγγελικής αρχής για άρση ασυλίας του κ. Κωνσταντίου Αγοραστού απορρίπτεται. 
     Για το συνάδελφο, κ. Κωνσταντίνο Καΐσερλη, υπέρ της άρσης ασυλίας δεν ψήφισε κανείς Βουλευτής. Κατά ψήφισαν 226 Βουλευτές, ψήφισαν «ΠΑΡΩΝ» 2 Βουλευτές. 
     Συνεπώς η αίτηση της εισαγγελικής αρχής για άρση ασυλίας του κ. Κωνσταντίνου Καΐσερλη απορρίπτεται. 
     Για το συνάδελφο, κ. Γεώργιο Ντόλιο, υπέρ της άρσης ασυλίας ψήφισε 1 Βουλευτής, κατά ψήφισαν 225 Βουλευτές, ψήφισαν «ΠΑΡΩΝ» 2 Βουλευτές. 
     Συνεπώς η αίτηση της εισαγγελικής αρχής για άρση ασυλίας του κ. Γεωργίου Ντόλιου απορρίπτεται. 
     Για το συνάδελφο, κ. Αδάμ Ρεγκούζα, υπέρ της άρσης ασυλίας δεν ψήφισε κανείς Βουλευτής, κατά ψήφισαν 224 Βουλευτές, ψήφισαν «ΠΑΡΩΝ» 4 Βουλευτές. 
     Συνεπώς η αίτηση της εισαγγελικής αρχής για άρση ασυλίας του κ. Αδάμ Ρεγκούζα απορρίπτεται. 
     Για το συνάδελφο, κ. Μαργαρίτη Τζίμα, υπέρ της άρσης ασυλίας δεν ψήφισε κανείς Βουλευτής, κατά ψήφισαν 225 Βουλευτές, ψήφισαν «ΠΑΡΩΝ» 3 Βουλευτές. 
     Συνεπώς η αίτηση της εισαγγελικής αρχής για άρση ασυλίας του κ. Μαργαρίτη Τζίμα απορρίπτεται. 
     (Το πρωτόκολλο και τα ψηφοδέλτια της διεξαχθείσης ονομαστικής ψηφοφορίας καταχωρίζονται στα Πρακτικά και έχουν ως εξής:
     
     							
     «ΕΠΙΚΡΑΤΕΙΑΣ               Έβερτ Μιλτιάδης     -          Σουφλιάς Γεώργιος     -          Μπερνιδάκη- Άλντους Ελευθερία     +          Ρουσόπουλος Θεόδωρος     -          Βαληνάκης Ιωάννης     -          Καρύδη Χρυσή     +          Διαμαντοπούλου Άννα     +          Δαμανάκη Μαρία     +          Μάνος Στέφανος     -          Ανδρουλάκης Δημήτρης (Μίμης)     +          Ανδριανόπουλος Ανδρέας     +          Κοσμίδης Σωκράτης     +                         Α΄ ΑΘΗΝΩΝ                Αβραμόπουλος Δημήτριος     -          Κακλαμάνης Νικήτας     -          Βουλγαράκης Γεώργιος     +          Αλογοσκούφης Γεώργιος     -          Παυλόπουλος Προκόπιος     -          Γιαννάκου Mαριέττα     -          Μπενάκη-Ψαρούδα Άννα     +          Κωνσταντάρας Δημήτριος     +          Κουντουρά Έλενα     +          Σκανδαλίδης Κωνσταντίνος     +          Παπουτσής Χρήστος     +          Αλευράς Αθανάσιος (Νάσος)     +          Τσούρας Αθανάσιος     +          Ράπτη Αναστασία-Συλβάνα     +          Παπαντωνίου Ιωάννης (Γιάννος)     +          Κανέλλη Γαρυφαλλιά (Λιάνα)     +          Κωνσταντόπουλος Νικόλαος     +                         Β΄ ΑΘΗΝΩΝ               Τζαννετάκης Τζαννής     +          Μητσοτάκης Κυριάκος     +          Σπηλιωτόπουλος Αριστόβουλος (Άρης)     +          Καμμένος Παναγιώτης (Πάνος)     +          Μεϊμαράκης Ευάγγελος - Βασίλειος     +          Παναγιωτόπουλος Παναγιώτης (Πάνος)     -          Παπακώστα-Σιδηροπούλου Κατερίνα     +          Πολύδωρας Βύρων     +          Βαρβιτσιώτης Μιλτιάδης     -          Γιακουμάτος Γεράσιμος     +          Λιάπης Μιχάλης - Γιώργος     -          Βούλτεψη Σοφία     +          Πετραλιά-Πάλλη Φάνη     -          Ζαγορίτης Ελευθέριος (Λευτέρης)     +          Σταθάκης Αριστοτέλης (Άρης)     +          Παπαθανασίου Γιάννης     +          Κασσίμης Θεόδωρος     +          Ανδρεουλάκος Απόστολος     +          Καρράς Κώστας     +          Αποστολάκη Ελένη-Μαρία(Μιλένα)     +          Λοβέρδος Ανδρέας     -          Δημαράς Ιωάννης      -          Παπανδρέου Βασιλική (Βάσω)     +          Κακλαμάνης Απόστολος     -          Ευθυμίου Πέτρος     +          Παπαδόπουλος Αλέξανδρος (Αλέκος)     -          Χυτήρης Τηλέμαχος     +          Κουλούρης Κίμων     -          Γείτονας Κωνσταντίνος     +          Κούρκουλα Ελένη     -          Πρωτόπαπας Χρήστος     +          Ανωμερίτης Γεώργιος     +          Μπένος Σταύρος-Ιωάννης     +          Κατσέλη Ελεονώρα (Νόρα)     +          Παπαϊωάννου Μιλτιάδης     +          Τζουμάκας Στέφανος     -          Παπαρήγα Αλεξάνδρα     -          Κολοζώφ Ορέστης     +          Σκυλλάκος Αντώνιος     -          Αλαβάνος Αλέξανδρος     -          Κουβέλης Φώτιος-Φανούριος     +          Δραγασάκης Ιωάννης     +                         ΝΟΜΟΣ ΑΙΤΩΛΙΑΣ ΚΑΙ ΑΚΑΡΝΑΝΙΑΣ               Σαλμάς Μάριος     -          Καραγκούνης Ανδρέας     +          Αγγελόπουλος Νικόλαος     +          Μαγγίνας Βασίλειος     +          Κωστόπουλος Απόστολος     +          Βερελής Χρίστος     -          Μωραΐτης Αθανάσιος(Θάνος)     +          Μακρυπίδης Ανδρέας     +                         ΝΟΜΟΣ ΑΡΓΟΛΙΔΟΣ                Μανώλης Ιωάννης     +          Παπαδημητρίου Ελισάβετ (Έλσα)     +          Μανιάτης Ιωάννης     +                         ΝΟΜΟΣ ΑΡΚΑΔΙΑΣ               Τατούλης Πέτρος     -          Λυκουρέντζος Ανδρέας     +          Ρέππας Δημήτριος     +                         ΝΟΜΟΣ ΑΡΤΗΣ               Καραμπίνας Κωνσταντίνος     +          Παπαγεωργίου Γεώργιος     +          Κολιοπάνος Θεόδωρος     -                         ΝΟΜΟΣ ΑΤΤΙΚΗΣ               Βλάχος Γεώργιος     +          Μπούρας Αθανάσιος     +          Δούκας Πέτρος     +          Κατσιγιάννης Αθανάσιος     -          Κατσίκης Θεόδωρος     +          Σταύρου Απόστολος     +          Πάγκαλος Θεόδωρος     +          Βρεττός Κωνσταντίνος (Ντίνος)     +          Χριστοφιλοπούλου Παρασκευή (Εύη)     +          Οικονόμου Βασίλειος     +          Παπαηλίας Ηλίας     -          Λεβέντης Αθανάσιος     +                         ΝΟΜΟΣ ΑΧΑΪΑΣ               Σπηλιωτόπουλος Σπήλιος     -          Νικολόπουλος Νικόλαος     -          Βασιλείου Θεόφιλος     +          Μπεκίρης Μιχαήλ     +          Φούρας Ανδρέας     -          Βέρρας Μιλτιάδης     -          Σπηλιόπουλος Κωνσταντίνος     +          Κατσιφάρας Απόστολος     +          Κοσιώνης Παναγιώτης     -                         ΝΟΜΟΣ ΒΟΙΩΤΙΑΣ               Μπασιάκος Ευάγγελος     -          Γιαννάκης Μιχαήλ     +          Ακριβάκης Αλέξανδρος     +          Τόγιας Βασίλειος     +          ΝΟΜΟΣ ΓΡΕΒΕΝΩΝ                Φώλιας Χρήστος     +                         ΝΟΜΟΣ ΔΡΑΜΑΣ               Δαϊλάκης Σταύρος     +          Τζίμας Μαργαρίτης     +          Αηδόνης Χρήστος     +                         ΝΟΜΟΣ ΔΩΔΕΚΑΝΗΣΟΥ                Παυλίδης Αριστοτέλης     -          Καραμάριος Αναστάσιος     +          Χρύσης Βασίλειος     +          Καΐσερλης Κωνσταντίνος     +          Παρασκευάς Ιωάννης     +                         ΝΟΜΟΣ ΕΒΡΟΥ               Δερμεντζόπουλος Αλέξανδρος     +          Κελέτσης Σταύρος     +          Φωτιάδης Απόστολος     +          Ντόλιος Γεώργιος     +                         ΝΟΜΟΣ ΕΥΒΟΙΑΣ                Λιάσκος Αναστάσιος     -          Κεδίκογλου Συμεών (Σίμος)     +          Μαρκόπουλος Κωνσταντίνος     +          Περλεπέ-Σηφουνάκη Αικατερίνη     +          Παπαγεωργίου Γεώργιος     -          Πιπεργιάς Δημήτριος     +                         ΝΟΜΟΣ ΕΥΡΥΤΑΝΙΑΣ               Τσιαμάκης Δημοσθένης     +                         ΝΟΜΟΣ ΖΑΚΥΝΘΟΥ               Βαρβαρίγος Δημήτριος     +                         ΝΟΜΟΣ ΗΛΕΙΑΣ               Αδρακτάς Παναγιώτης     +          Κοντογιάννης Γεώργιος     +          Κανελλοπούλου Κρινιώ     +          Κουτσούκος Γιάννης     -          Αντωνακόπουλος Παναγιώτης     -          Γεωργακόπουλος Δημήτριος     +                         ΝΟΜΟΣ ΗΜΑΘΙΑΣ               Χαλκίδης Μιχαήλ     +          Φωτιάδης Ηλίας     +          Χρυσοχοΐδης Μιχαήλ     +          Σιδηρόπουλος Αναστάσιος     +                         ΝΟΜΟΣ ΗΡΑΚΛΕΙΟΥ                Κεφαλογιάννης Εμμανουήλ     -          Δεικτάκης Γεώργιος     +          Μπαντουβάς Κωνσταντίνος     +          Στρατάκης Εμμανουήλ     +          Σχοιναράκη-Ηλιάκη Ευαγγελία     +          Φραγκιαδουλάκης Μάνος     +          Ματζαπετάκης Στυλιανός     +          Κεγκέρογλου Βασίλειος     +                         ΝΟΜΟΣ ΘΕΣΠΡΩΤιΑΣ               Μπέζας Αντώνιος     +                         Α΄ ΘΕΣΣΑΛΟΝΙΚΗΣ               Καραμανλής Κωνσταντίνος     -          Γκιουλέκας Κωνσταντίνος     +          Ιωαννίδης Ιωάννης     +          Ορφανός Γεώργιος     +          Παπαθεμελής Στυλιανός- Άγγελος     +          Ράπτη Ελένη     +          Καλαφάτης Σταύρος     +          Σπηλιόπουλος Αναστάσιος     -          Παπανδρέου Γεώργιος     -          Καστανίδης Χαράλαμπος     +          Βενιζέλος Ευάγγελος     +          Αράπογλου Χρυσή     +          Τσοχατζόπουλος Απόστολος-Αθανάσιος     +          Μαγκριώτης Ιωάννης     +          Χουρμουζιάδης Γεώργιος     -          Ξηροτύρη-Αικατερινάρη Ασημίνα     +                         Β΄ ΘΕΣΣΑΛΟΝΙΚΗΣ                Ρεγκούζας Αδάμ     +          Σαλαγκούδης Γεώργιος     +          Καράογλου Θεόδωρος     +          Γαλαμάτης Δημήτριος     +          Γερανίδης Βασίλειος     +          Τσιόκας Θεοχάρης     +          Τζέκης Άγγελος     -                         ΝΟΜΟΣ ΙΩΑΝΝΙΝΩΝ               Καλογιάννης Σταύρος     -          Τασούλας Κωνσταντίνος     +          Φούσας Αντώνιος     +          Αργύρης Ευάγγελος     +          Παντούλας Μιχαήλ     +                         ΝΟΜΟΣ ΚΑΒΑΛΑΣ               Καλαντζής Γεώργιος     -          Χριστοφιλογιάννης Δημήτρης      +          Τσακλίδης Ιωάννης     -          Τσίμας Κωνσταντίνος     -                         ΝΟΜΟΣ ΚΑΡΔΙΤΣΗΣ                Σιούφας Δημήτριος     -          Ταλιαδούρος Σπυρίδων     +          Τσιάρας Κωνσταντίνος     +          Ρόβλιας Κωνσταντίνος     -          Σαλαγιάννης Νικόλαος     +                         ΝΟΜΟΣ ΚΑΣΤΟΡΙΑΣ               Αγγελής Ανέστης     +          Πετσάλνικος Φίλιππος     -                         ΝΟΜΟΣ ΚΕΡΚΥΡΑΣ               Γεωργιάδης Νικόλαος     +          Δένδιας Νικόλαος-Γεώργιος     +          Γκερέκου Αγγελική (Άντζελα)     +                         ΝΟΜΟΣ ΚΕΦΑΛΛΗΝΙΑΣ                Αλιβιζάτος Πέτρος -Παύλος     +                         ΝΟΜΟΣ ΚΙΛΚΙΣ               Κιλτίδης Κωνσταντίνος     +          Τσιτουρίδης Σάββας      -          Φλωρίδης Γεώργιος     +                         ΝΟΜΟΣ ΚΟΖΑΝΗΣ               Τσιαρτσιώνης Νικόλαος     -          Παπαδόπουλος Μιχάλης     +          Κασαπίδης Γεώργιος     +          Λωτίδης Λάζαρος     +          Βλατής Ιωάννης     +                         ΝΟΜΟΣ ΚΟΡΙΝΘΙΑΣ               Παπαληγούρας Αναστάσιος-Πέτρος     -          Κόρκα-Κώνστα Αθηνά     +          Μανωλάκης Άγγελος     +          Χωρέμης Αναστάσιος     +                         ΝΟΜΟΣ ΚΥΚΛΑΔΩΝ     +          Χωματάς Ιωάννης     +          Μανούσου-Μπινοπούλου Αριάδνη     +          Ρήγας Παναγιώτης                              ΝΟΜΟΣ ΛΑΚΩΝΙΑΣ               Σκανδαλάκης Παναγιώτης     -          Δαβάκης Αθανάσιος     +          Γρηγοράκος Λεωνίδας     +                         ΝΟΜΟΣ ΛΑΡΙΣΗΣ               Ζώης Χρήστος     +          Χαρακόπουλος Μάξιμος     +          Γαρουφαλιάς Γεώργιος     +          Αγοραστός Κωνσταντίνος     +          Έξαρχος Βασίλειος     +          Νασιώκας Έκτορας     +          Χατζημιχάλης Νικόλαος- Φώτιος     +          Τσιόγκας Δημήτριος     -                         ΝΟΜΟΣ ΛΑΣΙΘΙΟΥ               Πλακιωτάκης Ιωάννης     +          Καρχιμάκης Μιχαήλ     +                         ΝΟΜΟΣ ΛΕΣΒΟΥ               Γιαννέλης - Θεοδοσιάδης Ιωάννης     +          Καλογήρου Χριστιάνα     +          Σκοπελίτης Σταύρος      -                         ΝΟΜΟΣ ΛΕΥΚΑΔΑΣ               Βεργίνης Ξενοφών     +                         ΝΟΜΟΣ ΜΑΓΝΗΣΙΑΣ               Νάκος Αθανάσιος     +          Μακρή Ζωή (Ζέττα)     +          Σούρλας Γεώργιος     +          Ζήση Ροδούλα      +          Γκατζής Νικόλαος     +                         ΝΟΜΟΣ ΜΕΣΣΗΝΙΑΣ               Σαμπαζιώτης Δημήτριος     +          Καλαντζάκου Σοφία     -          Λαμπρόπουλος Ιωάννης     +          Κουσελάς Δημήτριος     +          Κατσιλιέρης Πέτρος     +                         ΝΟΜΟΣ ΞΑΝΘΗΣ               Κοντός Αλέξανδρος     +          Τσαλίδης Φίλιππος     +          Σγουρίδης Παναγιώτης     +                         Α΄ ΠΕΙΡΑΙΩΣ               Μαντούβαλος Πέτρος     -          Μιχαλολιάκος Βασίλειος     +          Καλός Γεώργιος      -          Μελάς Παναγιώτης     +          Σημίτης Κωνσταντίνος     -          Παντελάκη Ελπίδα     +                         Β΄ ΠΕΙΡΑΙΩΣ               Νεράντζης Αναστάσιος     +          Τραγάκης Ιωάννης     +          Βασιλείου Γεώργιος     +          Κουράκος Ιωάννης     +          Νιώτης Γρηγόριος      +          Λιντζέρης Δημήτριος     +          Διαμαντίδης Ιωάννης     +          Νικολαίδου Βαρβάρα (Βέρα)     -                         ΝΟΜΟΣ ΠΕΛΛΗΣ               Καρασμάνης Γεώργιος     +          Τζαμτζής Ιορδάνης (Δάνης)      +          Φουντουκίδιου-Θεοδωρίδου Παρθένα     +          Τζάκρη Θεοδώρα     +                         ΝΟΜΟΣ ΠΙΕΡΙΑΣ               Κωνσταντόπουλος Γεώργιος     -          Πολύζος Ευάγγελος     +          Καρπούζας Αντώνιος     +          Παπαγεωργίου Αθανάσιος     +                         ΝΟΜΟΣ ΠΡΕΒΕΖΗΣ               Τσαντούλας Δημήτριος     +          Παπαχρήστος Ευάγγελος     +                         ΝΟΜΟΣ ΡΕΘΥΜΝΗΣ               Κεφαλογιάννης Ιωάννης     +          Όθωνας Εμμανουήλ     +                         ΝΟΜΟΣ ΡΟΔΟΠΗΣ               Στυλιανίδης Ευριπίδης     -          Αχμέτ Ιλχάν     +          Μανωλιά Χρυσάνθη     +                         ΝΟΜΟΣ ΣΑΜΟΥ               Θαλασσινός Θαλασσινός     +                         ΝΟΜΟΣ ΣΕΡΡΩΝ               Χαϊτίδης Ευγένιος     -          Λεονταρίδης Θεόφιλος     +          Κόλλια - Τσαρουχά Μαρία     +          Τσιπλάκης Κωνσταντίνος     +          Καραμανλής Αχιλλέας      +          Μουσιώνης Αριστείδης     +          Μπόλαρης Μάρκος     +                         ΝΟΜΟΣ ΤΡΙΚΑΛΩΝ               Λέγκας Νικόλαος     -          Σκρέκας Θεόδωρος     +          Χατζηγάκης Σωτήριος     +          Χάϊδος Χρήστος     +          Μερεντίτη Αθανασία     +                         ΝΟΜΟΣ ΦΘΙΩΤΙΔΑΣ                Γιαννόπουλος Αθανάσιος     +          Καλλιώρας Ηλίας     +          Σταυρογιάννης Νικόλαος     +          Αντωνίου Αντωνία (Τόνια)     -          Παπαδήμας Λάμπρος     +                         ΝΟΜΟΣ ΦΛΩΡΙΝΗΣ               Κορτσάρης Νικόλαος     +          Λιάνης Γεώργιος     +                         ΝΟΜΟΣ ΦΩΚΙΔΟΣ               Μπούγας Ιωάννης     +                         ΝΟΜΟΣ ΧΑΛΚΙΔΙΚΗΣ                Βαγιωνάς Γεώργιος     -          Πάππας Βασίλειος     +          Δριβελέγκας Ιωάννης     +                         ΝΟΜΟΣ ΧΑΝΙΩΝ               Μαρκογιαννάκης Χρήστος     -          Νικηφοράκης Στυλιανός     +          Χριστοδουλάκης Νικόλαος     +          Σκουλάκης Εμμανουήλ     +                         ΝΟΜΟΣ ΧΙΟΥ               Πίττας Ιωάννης     +          Τσουρή Ελπίδα»)     +          ΓΕΝΙΚΟ ΣΥΝΟΛΟ ΠΑΡΟΝΤΩΝ: 228
     ΣΥΝΟΛΟ ΨΗΦΙΣΑΝΤΩΝ: 228 
     
     Η ΠΡΟΕΔΡΟΣ                                                 ΟΙ ΓΡΑΜΜΑΤΕΙΣ
     ΠΡΟΕΔΡΕΥΩΝ (Γεώργιος Σούρλας): Το λόγο έχει ο κ. Τσοχατζόπουλος.
     ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ: Κύριε Πρόεδρε, κυρίες και κύριοι συνάδελφοι, επί της αρχής μου δόθηκε η δυνατότητα να αναφερθώ σε μία σειρά από κρίσιμα θέματα, που αντιμετωπίζει η προσπάθεια θωράκισης των Ενόπλων Δυνάμεων μέσα από τη ρύθμιση θεμάτων που αφορούν τη στράτευση των Ελλήνων πολιτών.
     Σήμερα, κύριε Υπουργέ, θα ήθελα να τονίσω το εξής: Θα συμφωνήσετε πιστεύω μαζί μας ότι η στρατιωτική θητεία είναι καθήκον και υποχρέωση για κάθε Έλληνα πολίτη. Η αρχή της ισότητας πρέπει να εξασφαλιστεί με κάθε τρόπο. Η στρατιωτική θητεία πιστεύω ότι είναι μία υποχρέωση κάθε Έλληνα πολίτη απέναντι στην Πολιτεία.
     Η εμμονή μας σε αυτή την αρχή, σε μία περίοδο όπου οι περισσότερες εκ των ευρωπαϊκών χωρών, όπως ξέρετε, έχουν προχωρήσει στον επαγγελματικό Στρατό και επομένως από εδώ και πέρα στηρίζουν τις Ένοπλες Δυνάμεις τους επαγγελματικά και μόνο στελέχη, καταργώντας πλήρως και απόλυτα τους οπλίτες θητείας, που έχουμε εμείς εδώ στην Ελλάδα, νομίζω ότι δεν αποτελεί εμπόδιο για να συνεχίσουμε να εμμένουμε σε αυτή την πολιτική, την οποία ασπάζεται ένας μικρός αριθμός από τις υπόλοιπες ευρωπαϊκές χώρες. 
     Αυτό, όμως, που έχει σημασία είναι ότι πράγματι αιτιολογημένα γίνονται εξαιρέσεις, οι οποίες δίνουν ειδικά προνόμια μειωμένης θητείας ή και απαλλαγής θητείας σε συγκεκριμένες κατηγορίες Ελλήνων πολιτών. Επί αυτού πιστεύω ότι συζητήσαμε επαρκώς και στην επιτροπή. 
     Σήμερα, κύριε Υπουργέ, ερχόμαστε να κάνουμε τις παρατηρήσεις μας για το πόσο σωστό είναι διατηρώντας ουσιαστικά τα προνόμια μειωμένης θητείας για τις ομάδες πολυτέκνων και ορισμένες άλλες κοινωνικές κατηγορίες, κωδικοποιώντας τις ρυθμίσεις οι οποίες υπήρχαν στο Υπουργείο Εθνικής Αμύνης για τις ρυθμίσεις των στρατιωτών, μας φέρνετε μία ολοκληρωμένη, κωδικοποιημένη πρόταση πλέον αυτών των ειδικών ρυθμίσεων.
     Εκείνο, όμως, που θέλω να τονίσω είναι ότι όταν προβλέπετε εξαιρέσεις από τη στράτευση, πρέπει να έχουν ένα λόγο. 
     Ειλικρινά διερωτώμαι, κύριε Υπουργέ, γιατί εσείς στο άρθρο 13 προβλέπετε απαλλαγή από τη στράτευση για τους αλλοδαπούς, οι οποίοι μονάζουν στην περιοχή του Αγίου Όρους, αποκτούν την ελληνική ιθαγένεια, απαλλάσσονται από τη θητεία και ως δόκιμοι και ως μοναχοί κατ’ επιταγήν –λέτε- της παραγράφου 1 του άρθρου 105 του Συντάγματος της Ελλάδος. Μα, σύμφωνα με αυτό το άρθρο του Συντάγματος της Ελλάδος προβλέπεται και η μη στράτευση των μοναχών του Αγίου Όρους. 
     Δεν μπορείτε να εφαρμόζετε την ίδια επιταγή του Συντάγματος με διαφορετικό τρόπο για έναν συγκεκριμένο χώρο, στον οποίο, όπως ξέρετε, υπάρχει ειδικό καθεστώς. Και υπάρχει ο Καταστατικός Χάρτης του Αγίου Όρους ως μια συνταγματικής σημασίας συνθήκη μετά της Ελληνικής Πολιτείας που προβλέπει ότι οι μοναχοί δεν στρατεύονται.
     Ερωτώ λοιπόν: Πως έρχεστε εσείς κι ενώ επιτρέπετε και νομιμοποιείτε την απαλλαγή στράτευσης για τους αλλοδαπούς, έτσι ώστε το Ρώσικο μοναστήρι, το Πολωνέζικο, το Σέρβικο, το Κροάτικο και οποιοδήποτε άλλο μοναστήρι να μπορεί να αποκτήσει μοναχούς, στερείτε αυτή τη δυνατότητα στους Έλληνες πολίτες, οι οποίοι είτε είναι μοναχοί είτε είναι δόκιμοι στο Άγιο Όρος;
     Επομένως, κύριε Υπουργέ, εδώ υπάρχει κατ΄ εμέ μια αντίφαση όχι νομική ούτε συνταγματική. Έτσι κι αλλιώς συνταγματικά έχετε πρόβλημα. Φροντίστε να το εξασφαλίσετε, διότι αυτό πρέπει πρώτα να το αντιμετωπίσουμε. Συνταγματικά έχει πρόβλημα. Ο Καταστατικός Χάρτης του Αγίου Όρους έχει συνταγματική ισχύ και επομένως εσείς μόνο με ειδικό νόμο μπορείτε να το αλλάξετε. Αν φέρετε έναν ειδικό νόμο, δικαίωμά σας να το αλλάξετε. 
     Εδώ όμως το ερώτημά μου είναι πολιτικό. Πώς δηλαδή σε έναν αριθμό, που απ’ ό,τι διαπίστωσα από τα αρχεία που εισηγήθηκε ο συνάδελφος μου προχθές στην επιτροπή πρόκειται για τέσσερα ως πέντε άτομα το χρόνο. Σαράντα έως πενήντα άτομα είναι σε επτά χρόνια, είδαμε από τα στοιχεία, τα οποία έχουμε. Κι έρχεστε εσείς και ασκείτε τώρα την αυστηρότητά σας έναντι αυτών των σαράντα πέντε μοναχών ή δοκίμων του Αγίου Όρους, τους οποίους όμως έχει ανάγκη το Άγιο Όρος; Γιατί, όπως ξέρετε, κύριε Υπουργέ, δεν πάει κάποιος στο Άγιο Όρος -μην έχετε την ψευδαίσθηση- για να γλιτώσει τη στρατιωτική θητεία. Άμα σας τα λένε αυτά ορισμένοι, είναι πονηροί. 
     ΙΩΑΝΝΗΣ ΛΑΜΠΡΟΠΟΥΛΟΣ (Υφυπουργός Εθνικής Άμυνας): Διακόσιοι πενήντα ένας.
     ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ: Βέβαια, κατανοώ τη δυσκολία, στην οποία βρίσκεστε, διότι για την Ελληνική Ορθόδοξη Εκκλησία ο Αρχιεπίσκοπος έχει πει ότι οι μοναχοί των ελληνικών μοναστηριών βεβαίως να στρατεύονται και να καταργηθεί η απαλλαγή που είχαν μέχρι σήμερα. Άρα, λοιπόν, εσείς αισθάνεστε ότι είσαστε κάπως εκτεθειμένοι απέναντι του Αρχιεπισκόπου. Λάθος αυτό, αν το κάνετε, διότι καμία εξουσία και καμία αρμοδιότητα δεν έχει ο Έλληνας Αρχιεπίσκοπος για το τι ισχύει στο Άγιο Όρος. Είναι ξεχωριστό καθεστώς, δεν έχει καμία σχέση κι επομένως η οποιαδήποτε ρύθμιση δεν έρχεται σε αντίθεση με τις ρυθμίσεις που αφορούν τη συγκεκριμένη περίπτωση.
     Θα έλεγα, λοιπόν, κύριε Υπουργέ –και επιμένουμε σ’ αυτό και θα ήθελα να το μελετήσετε- να συνεννοηθείτε με την πολιτική ηγεσία. Πιστεύω, κύριε Πρόεδρε, ότι υπάρχει και συνταγματικό θέμα συν τοις άλλοις, που παραβιάζεται εδώ πέρα μέσα από τη συγκεκριμένη ρύθμιση. Γι’ αυτόν ακριβώς τον λόγο θα ήθελα να σας παρακαλέσω. Σας το είπα και στη διάρκεια της επιτροπής και μου δώσατε την εντύπωση ότι θα το ερευνούσατε. Εν πάση περιπτώσει, περιμένουμε τις απαντήσεις σας.
     Εκείνο όμως που θέλω να πω κλείνοντας, κύριε Αντιπρόεδρε της Βουλής και κύριε Υπουργέ, είναι πως το κρίσιμο θέμα τελικά είναι ότι η στρατιωτική θητεία είναι υποχρέωση για κάθε Έλληνα πολίτη. Βεβαίως, αυτή πρέπει να είναι σαφές με ποιους όρους αλλάζει. Κι επειδή κατά καιρούς από τη μεριά της Κυβέρνησης ακούσαμε διάφορα περί οκταμήνου, δωδεκαμήνου, εξαμήνου για τη διάρκεια της θητείας, εμείς επιμένουμε ότι πλέον μόνο με πρόταση του Γενικού Επιτελείου Εθνικής Αμύνης προς το ΚΥ.Σ.Ε.Α. μπορεί πράγματι να αξιολογηθεί από το αρμόδιο όργανο που εγκρίνει τη δομή δυνάμεων των Ενόπλων Δυνάμεων σε ποιους μπορούμε πράγματι να δώσουμε απαλλαγές, σε ποιους μπορούμε να μειώσουμε τη θητεία, σε ποιες περιπτώσεις ή και γενικότερα μπορούμε να μειώσουμε τη θητεία, εφόσον όμως υπάρχει υποκατάστατο στη δομή δυνάμεων, την οποίαν έχουμε υποχρέωση να εξασφαλίσουμε, εσείς ως Υπουργός πολύ περισσότερο από εμάς τους Βουλευτές. Μόνο που η δομή δυνάμεων των Ενόπλων Δυνάμεων δεν εξασφαλίζεται με λόγια. Χρειάζεται να προσληφθούν οι επαγγελματίες οπλίτες, τους οποίους προβλέψαμε από το 2000. Βάσει της πρόβλεψης, έγινε εφικτό ανά δίμηνο να μειώνεται η θητεία κι έτσι φτάσαμε στους δώδεκα μήνες. Είναι εικοσιπέντε χιλιάδες, έχουμε δεκαεπτά χιλιάδες, άρα πρέπει άλλοι επτά χιλιάδες ή οκτώ χιλιάδες να προσληφθούν.
     Είναι, λοιπόν, τελείως απαραίτητο να προσληφθούν οι υπόλοιποι για να μπορέσουμε να μιλήσουμε μετά πλέον σε μια καινούργια πρόταση δομής δύναμης, στην οποία σας καλούμε σε διάλογο. Δεν μπορείτε να τον αποφύγετε αυτό το διάλογο. Είναι θέμα που αφορά τους Έλληνες πολίτες το πώς θα μπορούσε να καλυφθεί περαιτέρω μείωση θητείας, εάν την επιθυμούμε τελικά, εάν την κρίνουμε αναγκαία, εάν είναι χρήσιμη. Και σε τελική ανάλυση εδώ δεν νομοθετούμε τις προσωπικές μας επιθυμίες, κύριε Υπουργέ. Νομοθετούμε αυτό που έχει ανάγκη ο ελληνικός λαός, αυτό που έχουν ανάγκη οι Ένοπλες Δυνάμεις. Επομένως, έχουμε υποχρέωση εμείς κι εσείς από κοινού να το βρούμε.
     Ευχαριστώ, κύριε Πρόεδρε.
     ΠΡΟΕΔΡΕΥΩΝ (Γεώργιος Σούρλας): Το λόγο έχει ο συνάδελφος κ. Τσιόκας για προτασσόμενη δευτερολογία, με την αγόρευση του οποίου ολοκληρώνεται ο κατάλογος των πρωτολογιών.
     ΒΑΣΙΛΕΙΟΣ ΟΙΚΟΝΟΜΟΥ: Κύριε Πρόεδρε, θα μπορούσα να έχω το λόγο;
     ΠΡΟΕΔΡΕΥΩΝ (Γεώργιος Σούρλας): Μετά την αγόρευση του κ. Τσιόκα. Άλλωστε θα έχετε τη δυνατότητα της δευτερολογίας.
     ΘΕΟΧΑΡΗΣ ΤΣΙΟΚΑΣ: Ευχαριστώ, κύριε Πρόεδρε, για την κατανόηση τη δική σας και των συναδέλφων.
     Συζητάμε σήμερα ένα νομοσχέδιο, το οποίο ρυθμίζει μια σειρά από ζητήματα, για τα οποία και το ΠΑ.ΣΟ.Κ., αλλά και η ανάγκη της κοινωνίας και των Ενόπλων Δυνάμεων, επέβαλαν. Είναι θέματα τα οποία, όπως κατανοήσατε όλοι, με τη στάση μας ως υπεύθυνη πολιτική δύναμη δείχνουμε ότι και τα στηρίζουμε και τα εμπλουτίζουμε και διαμορφώνουμε τις προϋποθέσεις, ώστε να αντιμετωπιστούν.
     Ενώ, λοιπόν, ένα τέτοιο νομοσχέδιο θα μπορούσε να έχει την ευρύτερη συναίνεση όλων, στην ουσία η Κυβέρνηση για μια ακόμη φορά αποδεικνύει ότι αντιμετωπίζει με επιπολαιότητα ζητήματα που σχετίζονται με το αξιόμαχο και την επάρκεια της δομής των Ενόπλων Δυνάμεων. Φαίνεται ότι δεν μπορεί να κατανοήσει πως τα θέματα άμυνας σχετίζονται και με την εξωτερική πολιτική και με τη συγκυρία και με τους εθνικούς στόχους της χώρας. Η περιοχή μας στη σύγχρονη εποχή έχει προβλήματα και η ισχύς και ο ρόλος της Ελλάδας, ως παράγοντα ειρήνης, φιλίας και ανάπτυξης, θα πρέπει να στηρίζεται τόσο στην εξωτερική της πολιτική όσο και στην ασφάλεια και στην άμυνα.
     Το ερώτημα, λοιπόν, είναι το εξής: Θα μπορέσουν οι Ένοπλες Δυνάμεις να αντιμετωπίσουν με όρους αξιομαχίας και επάρκειας όλες αυτές τις προκλήσεις; Θα πρέπει να γίνει κατανοητό στην Κυβέρνηση και στην πολιτική ηγεσία του Υπουργείου ότι αυτό δεν μπορεί να είναι μία υπόθεση προσωπική, μια υπόθεση εργασίας του Υπουργού Εθνικής Άμυνας, αλλά μια υπόθεση ευρύτερων συλλογικών οργάνων, όπως είναι το ΚΥΣΕΑ, που με τη συμβολή τους θα πρέπει να μας δείχνουν και τους δρόμους με βάση τις ανάγκες που αυτοί προτάσσουν.
     Το νομοσχέδιο, λοιπόν, ενώ απαντά στις ρυθμίσεις, δεν απαντά στο βασικό ζητούμενο: Πώς θα καλυφθούν τα κενά, που διαμορφώνονται στη δομή των Ενόπλων Δυνάμεων; Πώς θα εξασφαλίσουν την επάρκεια που εισηγείται το ΚΥ.Σ.Ε.Α. και πώς θα ενισχυθεί το αξιόμαχο με βάση τη νέα δομή που έχει προκριθεί;
     Υπάρχουν ανοιχτά ζητήματα, όπως είναι η στελέχωση με τους ΕΠ.ΟΠ. –ακούστηκαν αρκετά και δεν θέλω να κουράσω το Σώμα επ’ αυτού. Υπάρχουν ζητήματα που σχετίζονται με τα επίπεδα του Στρατού (επαγγελματίες, στρατευμένοι θητείας) που δεν απαντώνται. Υπάρχουν ζητήματα που αφορούν την ένστολη γυναίκα και τη συμμετοχή της. Σε όλα αυτά, λοιπόν, όχι μόνο δεν απαντά το νομοσχέδιο, όχι μόνο η Κυβέρνηση δεν δείχνει πού θέλει να πάει, αλλά αντίστοιχα αφήνει εύλογες απορίες και δημιουργεί εύλογες ανησυχίες.
     Θέλω, όμως, αγαπητέ, κύριε Πρόεδρε, να σταματήσω και σε ένα άλλο κομμάτι, που θεωρώ σημαντικό και το οποίο ανέφεραν πριν αρκετοί συνάδελφοι και από τα δύο κόμματα και αφορά την παράγραφο 6 του άρθρου 13. Νομίζω ότι είναι πάρα πολύ σημαντικό, πέρα από τους όρους αντισυνταγματικότητας που εγείρει –το λένε έγκριτοι νομικοί, το επικαλούνται όλοι- διότι, όπως ξέρετε, ο Καταστατικός Χάρτης του Αγίου Όρους προϋποθέτει νόμους αυξημένης ισχύος, υπάρχει ένα θέμα ουσίας. Δημιουργεί διάκριση εκ του μη όντως στην Ιερά Κοινότητα του Αγίου Όρους. Χωρίζει τους αλλοδαπούς μοναχούς από τους υπόλοιπους μοναχούς. Παραγνωρίζει τον ύψιστο εθνικό και θρησκευτικό στόχο, που υπηρετεί η Ιερά Κοινότητα του Αγίου Όρους και δημιουργεί μια αδικία για ένα θέμα, το οποίο θα έπρεπε να λυθεί μέσα από τη διαβούλευση της Ιεράς Κοινότητας και της πολιτείας. 
     Μιλάμε για ένα πάρα πολύ μικρό αριθμό μοναχών, που αποφασίζουν να στρατευτούν στους στόχους που θέτει η Κοινότητα του Αγίου Όρους, στους στόχους που θέτει η Ορθοδοξία, στους στόχους που θέτει το έθνος. Είναι περίπου οκτώ με εννέα, σύμφωνα με τα στατιστικά δεδομένα, που κάθε χρόνο στερούνται της στράτευσης, εντάσσονται, όμως, στη στράτευση του μοναχισμού. Νομίζω ότι είναι απαράδεκτο να κάνουμε αυτή τη διάκριση και να καταργούμε αυτό το θεσμό.
     Θα παρακαλούσα, λοιπόν, επειδή αποτελεί ένα πλειοψηφικό αίτημα που διαχέει τις γραμμές όλων των κομμάτων, η Κυβέρνηση να το σεβαστεί και να το απαντήσει. Η Ιερά Κοινότητα του Αγίου Όρους το θέτει ως αίτημα, το θέτουν όλοι οι Βουλευτές και θα παρακαλούσα να το εξετάσετε σοβαρά.
     ΠΡΟΕΔΡΕΥΩΝ (Γεώργιος Σούρλας): Κύριε Οικονόμου, θέλετε πριν μιλήσει ο κύριος Υπουργός να κάνετε μία παρέμβαση;
     ΒΑΣΙΛΕΙΟΣ ΟΙΚΟΝΟΜΟΥ: Ναι, κύριε Πρόεδρε, για να τα σχολιάσει μετά όλα μαζί ο κύριος Υπουργός.
     ΠΡΟΕΔΡΕΥΩΝ (Γεώργιος Σούρλας): Ορίστε, έχετε το λόγο.
     ΒΑΣΙΛΕΙΟΣ ΟΙΚΟΝΟΜΟΥ: Το άρθρο 18, κύριε Υπουργέ –σας το είχαμε πει στην επιτροπή, αλλά έχει σημασία να το ξαναπούμε- αφορά στο θέμα των σπουδών. Σας είχαμε προτείνει στην επιτροπή, σας το προτείνουμε και εδώ στην Ολομέλεια, να προβλέψετε μία μεταβατική διάταξη, γιατί την αναβολή για μεταπτυχιακά που προβλεπόταν στα είκοσι εννέα  χρόνια, την κάνετε στα είκοσι οκτώ χρόνια.
     Έχω πολλά μηνύματα από πάρα πολλά παιδιά…
     ΠΡΟΕΔΡΕΥΩΝ (Γεώργιος Σούρλας): Μην το αναπτύσσετε. Εντάξει. 
      ΒΑΣΙΛΕΙΟΣ ΟΙΚΟΝΟΜΟΥ: Υπάρχουν πολλά παιδιά, τα οποία έχουν ξεκινήσει…
     ΠΡΟΕΔΡΕΥΩΝ (Γεώργιος Σούρλας):  Mην το αναπτύσσετε, θα δευτερολογήσετε μετά. Απλά το θέτετε τώρα για να πάρετε μία απάντηση.
     ΒΑΣΙΛΕΙΟΣ ΟΙΚΟΝΟΜΟΥ: Καταργείτε την αναβολή του ενός χρόνου για τις κατατακτήριες εξετάσεις. Σας το προτείνουμε ξανά -και στην Επιτροπή και τώρα- να το βάλετε. 
     ΠΡΟΕΔΡΕΥΩΝ (Γεώργιος Σούρλας): Εντάξει. Μετά έχετε δευτερολογία. Μπορείτε να κάνετε ανάλυση, αν δεν είναι ικανοποιητικές οι απαντήσεις. 
      ΒΑΣΙΛΕΙΟΣ ΟΙΚΟΝΟΜΟΥ: Δεν θέλω να κάνω δευτερομιλία, κύριε Πρόεδρε, απλά να το θέσω.
     ΠΡΟΕΔΡΕΥΩΝ (Γεώργιος Σούρλας): Καλά, κύριε Οικονόμου. 
     Το λόγο έχει ο κύριος Υπουργός.
     ΙΩΑΝΝΗΣ ΛΑΜΠΡΟΠΟΥΛΟΣ (Υφυπουργός Εθνικής Άμυνας): Ευχαριστώ πολύ, κύριε Πρόεδρε.
     Κυρίες και κύριοι συνάδελφοι, πραγματικά έγινε πολύ καλή συζήτηση σε ένα νομοσχέδιο το οποίο είναι σημαντικό. Και ως ηγεσία του Υπουργείου Εθνικής Άμυνας και ως Κυβέρνηση νοιώθουμε ευχαριστημένοι, γιατί φέραμε ένα νομοσχέδιο, το οποίο τυγχάνει της ευρύτερης αποδοχής. Τα δύο μεγάλα κόμματα του ελληνικού λαού το ψηφίζουν επί της αρχής και το μεγαλύτερο αριθμό των άρθρων τον ψηφίζουν όλα τα κόμματα της Βουλής. 
     Έγινε ένα νομοσχέδιο το οποίο βεβαίως έπρεπε να χαιρετιστεί από κάθε πλευρά και να ξεφύγουμε από τις μικρότητες πόσο δικό μας είναι, πόσο του ενός και πόσο του άλλου. Είναι ένα νομοσχέδιο το οποίο παίρνει την πρωτοβουλία και το φέρνει η Κυβέρνηση. Κάνει χίλιες δυο ρυθμίσεις και φέρνει ευεργετικές διατάξεις. Βεβαίως δεν είναι από την αρχή όλο -όπως το είπα και εχθές-  και βεβαίως σε αυτό το στρατολογικό νομοσχέδιο που και εσείς είχατε φτιάξει είχατε βρει στρατολογικές διατάξεις οι οποίες δεν αλλάζουν με τίποτα από τότε που ξεκίνησε ο ελληνικός Στρατός και η στράτευση των Ελλήνων. 
     Μην μπαίνουμε, λοιπόν, σε αυτές τις λεπτομέρειες του τύπου «φέραμε και δεν αναγνωρίσαμε και δεν κάναμε». Έχουμε πληθώρα διατάξεων τις οποίες υπερψηφίζετε και πολύ καλά κάνετε και σας ευχαριστούμε, για τις οποίες είμαστε σύμφωνοι όλοι και βοηθάμε κοινωνικά αδύνατους, βοηθάμε ομάδες που πρέπει να βοηθήσουμε χωρίς να επηρεάζεται το αξιόμαχο των Ενόπλων μας Δυνάμεων. Αυτό έχει πολύ μεγάλη σημασία. 
     Βεβαίως να πούμε ότι αυτό το νομοσχέδιο στηρίζει το αξιόμαχο. Κατ’ αρχήν αφορά τη στράτευση. Αν δεν λειτουργεί το σύστημα της στράτευσης σωστά και όπως πρέπει να λειτουργήσει, δεν θα έχουμε και αξιόμαχο των Ενόπλων Δυνάμεων, δεν θα μαζεύουμε τον στρατό που πρέπει να μαζεύουμε. Πρέπει να εξυγιάνουμε το σύστημα της στράτευσης που, όπως σας απέδειξα εχθές, αντιμετωπίζει πολλά προβλήματα. Είχε χαλαρώσει πάρα πολύ το σύστημα και δεν ξέρουμε ποιοι υπηρετούσαν και πόσοι «την κοπάναγαν». Έφτασε να λέει ο λαός ότι υπηρετούσαν τα κορόιδα μόνο. 
     Αυτά λοιπόν, όταν τα μαζεύουμε, όταν βάζουμε μέσα σε αυτό το νομοσχέδιο διατάξεις με τις οποίες μπαίνει τέλος στην ατιμωρησία, διατάξεις που δίνουν το μήνυμα προς κάθε κατεύθυνση ότι: «Κύριοι, είστε υποχρεωμένοι οι πάντες να εκπληρώσετε τις στρατιωτικές σας υποχρεώσεις, όπως το Σύνταγμα ορίζει», δεν είναι σημαντικό; Δεν είναι ένα νομοσχέδιο που αποβλέπει και στο αξιόμαχο των Ενόπλων Δυνάμεων; Είναι και δεν μπορεί να το αμφισβητήσει κανείς. 
     Μιλήσατε και είπατε πολλά για την αναδιάρθρωση των μονάδων: «Κάνετε καινούριες μονάδες και είναι από αλλού ο κίνδυνος». Δεν αλλάζει ο προσανατολισμός μας και ο κίνδυνος. Σταθερά τα τελευταία χρόνια όλου του πολιτικού κόσμου της χώρας ένας είναι ο κίνδυνος και από εκεί προέρχεται και εκεί είναι στραμμένες όλες μας οι δυνάμεις να αποκρούσουν τη στιγμή που θα χρειαστεί, να υπερασπίσουν την πατρίδα μας, την ακεραιότητά μας, την ελευθερία μας, τη δημοκρατία μας, την ιστορία μας. 
     Δεν αλλάζουμε. Αν πήγαν κάποιες εκπαιδευτικές μονάδες στο Παρανέστι ή στη Χρυσούπολη, που -το τονίζω και πάλι- δεν έχουν καμιά σχέση με αμυντικές μονάδες, αποσυμφορούν κάποια άλλα κέντρα εκπαιδεύσεως νεοσυλλέκτων. Τα πήγαμε σε αυτές τις δυο-τρεις πόλεις, οι οποίες έχουν τρομερά οικονομικά προβλήματα, οι οποίες είχαν πρώτα στρατό και έφυγε και πήγαμε να τους στηρίξουμε. Για ρωτήστε τη Δήμαρχο του Παρανεστίου, που δεν ανήκει και στο κόμμα το δικό μας, να δείτε πόσες φορές είχε έρθει στο Υπουργείο και παρακαλούσε: «Στηρίξτε μας, πεθάναμε». Είναι μία στήριξη οικονομική, ένας άλλος, δεύτερος ρόλος που μπορούν να  παίζουν οι Ένοπλες Δυνάμεις. Γιατί, λοιπόν, να δημιουργούμε θέμα εκεί που δεν πρέπει να δημιουργούμε; 
     ΒΑΣΙΛΕΙΟΣ ΟΙΚΟΝΟΜΟΥ: Μα, φτιάξατε μεραρχία στην Τρίπολη…
     ΙΩΑΝΝΗΣ ΛΑΜΠΡΟΠΟΥΛΟΣ (Υφυπουργός Εθνικής Άμυνας): Γιατί, λοιπόν, να δημιουργούμε θέμα εκεί που δεν πρέπει; 
     Όσον αφορά τη θητεία, γίνεται μια συζήτηση μεγάλη. Θετικές οι απόψεις. Τις ακούμε, συζητάμε. Πάρα πολύ σύντομα θα σμίξουμε όλα τα κόμματα ή εδώ στη Βουλή ή οπουδήποτε να συζητήσουμε, να έλθουν και άλλα στοιχεία.
     Εμείς δεν αμφισβητούμε την ευθύνη με την οποία εσείς αντιμετωπίζετε το θέμα της θητείας. Αν και θα μπορούσαμε να πούμε ότι η τροποποίηση από τους δεκαοκτώ μήνες στους δώδεκα ήλθε χωρίς μελέτη. Ειλικρινά δεν το αμφισβητώ, αλλά μην αμφισβητείτε και μας ότι εμείς θα κάνουμε χειρισμούς τέτοιους που θα βλάψουν την πατρίδα, που θα βλάψουν το στράτευμα. Μην αμφισβητείτε ό,τι κάνουμε ή εξαγγέλλουμε. Δεν είπαμε εμείς ότι μέχρι το 2008 θα έχουμε πάει εκεί. Εμείς βάζουμε προϋποθέσεις. Και βάζουμε πολλές προϋποθέσεις. Ξεκινάμε από την αναδιάρθρωση των Ενόπλων Δυνάμεών μας, τις μονάδες που δεν χρειάζονται, τις μονάδες που υπολειτουργούσαν και υπήρχαν στα χαρτιά. Είχε στρατιές η Ελλάδα όσες δεν έχει η Αμερική. 
     Αυτά, λοιπόν, εμείς τα βάζουμε κάτω, τα συμπτύσσουμε με στόχο τον μικρότερο, τον ευέλικτο, τον αποτελεσματικό, τον καλύτερα εκπαιδευμένο και αξιόμαχο στρατό. Τα μαζεύουμε λοιπόν και από εκεί εξοικονομούμε δυνάμεις.
     Όσον αφορά το θεσμό των ΕΠ.ΟΠ., οπωσδήποτε τον συνεχίζουμε. Μη λέτε τώρα ότι θα έπρεπε να τους είχαμε προσλάβει πριν έξι μήνες. Τον συνεχίζουμε. Χρειάζεται όμως και αυτός ο θεσμός βελτίωση. Γιατί δεν μπορείτε να παίρνετε στρατιώτη πολεμιστή στα εικοσιοκτώ και να φθάνει σαράντα και σαράντα πέντε χρονών.
     Διευκρινίζω και πάλι ότι δεν πρόκειται να διώξουμε κανέναν από τους ΕΠ.ΟΠ. Είναι ενταγμένοι στο σύστημα άμυνας της χώρας μας και θα τους στηρίξουμε. 
     ΒΑΣΙΛΕΙΟΣ ΟΙΚΟΝΟΜΟΥ: Φεύγουν μόνοι τους.
     ΙΩΑΝΝΗΣ ΛΑΜΠΡΟΠΟΥΛΟΣ (Υφυπουργός Εθνικής Άμυνας): Θα σας δώσω στοιχεία, αν θέλετε, αγαπητέ συνάδελφε να δείτε πόσοι έφυγαν το 2003, πόσοι έφυγαν όλα τα χρόνια. 
     ΒΑΣΙΛΕΙΟΣ ΟΙΚΟΝΟΜΟΥ: Στην επερώτηση.
     ΙΩΑΝΝΗΣ ΛΑΜΠΡΟΠΟΥΛΟΣ (Υφυπουργός Εθνικής Άμυνας): Βεβαίως. 
     Είναι λοιπόν ένας θεσμός τον οποίο εμείς στηρίζουμε και θα τον στηρίζουμε. Και δεν είναι μόνο αυτό. Ανοίγουμε το θέμα. Θα έχουμε πλατιά συζήτηση, μακρά συζήτηση και δεν θα το κάνουμε με καθόλου βιασύνη. Θα κοιτάξουμε να εξασφαλίσουμε τη συναίνεση των πάντων. Το ίδιο θα κάνουμε και για το θέμα της στράτευσης στα δεκαεννέα, όπως υπάρχει στην Κύπρο και σε ορισμένες άλλες χώρες. Θα επιλύσουμε όλα τα προβλήματα και μετά θα μπορέσουμε να προχωρήσουμε, να πάρουμε την οποιαδήποτε απόφαση. 
     Συζητάμε, λοιπόν, με πολύ μεγάλη ευθύνη αυτό το θέμα της θητείας και με σκοπό και στόχο πάντα το αξιόμαχο των Ενόπλων μας Δυνάμεων.
     Ειπώθηκαν πολλά για το Ελσίνκι, ότι ξέρετε το Ελσίνκι μας έλυσε τα προβλήματα γι’ αυτό μειώσαμε τη θητεία. Μα, τι συζητάμε! Υπάρχει Έλληνας που να δέχεται αυτό το επιχείρημα και να λέει ότι η Τουρκία σε κάποια χρονική στιγμή είχε αλλάξει στάση, είχαμε παύσει να κινδυνεύουμε, είχαμε παύσει να παρενοχλούμεθα; Το casus belli δεν υπήρχε; Οι αναχαιτίσεις πάντα δεν υπήρχαν; Τώρα βγήκαν αυτά; Και τώρα καταλάβατε τι κάνουμε με τη θητεία και τι φτιάχνουμε; 
     Αυτά εσείς δεν τα λογαριάσατε τότε. Εμείς και τα λογαριάζουμε και τα σκεπτόμαστε και τα μετράμε και ακούμε και συζητάμε και θα συζητήσουμε μαζί σας και με όλο τον πολιτικό κόσμο, όπως έχουμε χρέος να κάνουμε, γιατί αυτές είναι σημαντικές αποφάσεις.
     Στην αγαπητή συνάδελφο την κ. Κανέλλη θέλω να πω ότι στο άρθρο που αφορά τις μη κυβερνητικές οργανώσεις, την άδεια από ένα μήνα την κάνουμε είκοσι μέρες και βεβαίως εξαιρούμε την περίπτωση να μην μπορεί ο Υπουργός να την ανακαλέσει. 
     ΛΙΑΝΑ ΚΑΝΕΛΛΗ: Σωστά.
     ΙΩΑΝΝΗΣ ΛΑΜΠΡΟΠΟΥΛΟΣ (Υφυπουργός Εθνικής Άμυνας): Το παίρνουμε πίσω. 
     (Στο σημείο αυτό ο Υφυπουργός κ. Λαμπρόπουλος καταθέτει για τα Πρακτικά τη σχετική διόρθωση η οποία έχει ως εξής:
     «ΝΟΜΟΤΕΧΝΙΚΗ ΒΕΛΤΙΩΣΗ
     Στο άρθρο 41 παρ. 1 εδάφιο ή αντικαθίσταται η λέξη «τριάντα» με τη λέξη «είκοσι».»).
     ΙΩΑΝΝΗΣ ΛΑΜΠΡΟΠΟΥΛΟΣ (Υφυπουργός Εθνικής Άμυνας): Βεβαίως για το φρόνημα των στρατιωτών μας, που είναι πάρα πολύ σημαντικό, το Υπουργείο Εθνικής Άμυνας έχει ξεκινήσει μια σημαντική δουλειά στήριξης του στρατιώτη από κάθε άποψη. Πρέπει να μπορέσουμε να τον στηρίξουμε οικονομικά, ηθικά και με κάθε άλλο τρόπο.
     Όσον αφορά τις φυλακίσεις δεν τις υπηρετεί στην ουσία κανένας αλλά δεν είμαστε σ’ ένα κόσμο αγγέλων. Η κοινωνία μας χρειάζεται καμιά φορά και τον σωφρονισμό. Χρειάζεται να υπάρχει ο φόβος. Σας διαβεβαιώ ότι φυλάκιση δεν υπηρετεί κανένας στρατιώτης μας σήμερα. Ας υπάρχει όμως για το φόβο, γιατί η πειθαρχία είναι βασικό συστατικό του στρατεύματος. Πιστέψτε με. Είναι όπως το λέω. 
     Έρχομαι στο θέμα της στράτευσης των μοναχών και των κληρικών. Το Σύνταγμά μας στο άρθρο 4 λέει ότι όλοι  οι δυνάμενοι να φέρουν όπλα πρέπει να συνεισφέρουν. Από εκεί ξεκινάμε. Πρώτα και κύρια πρέπει να βάλουμε το χρέος προς την πατρίδα μας. Να υπηρετήσουμε τη θητεία μας. Βεβαίως υπάρχει όλη η άνεση και η ευχέρεια ο καθένας να επιλέξει είτε να πάει σε μοναστήρι, είτε να μείνει στην κοινωνία. Δεν πρέπει να υπάρξει διαχωρισμός. Όταν λέμε ότι θα είμαστε ξεκάθαροι προς κάθε κατεύθυνση δεν πρέπει συνειδητά να αφήνουμε δεκαεξάχρονα και δεκαεφτάχρονα να μπαίνουν στο μοναστήρι πριν υπηρετήσουν και να λένε μετά ότι δεν θα κάνουν τη θητεία τους. 
     Εμείς στις μεταβατικές διατάξεις του νομοσχεδίου λέμε ότι όσοι είναι σήμερα μέσα και δεν έχουν στρατευθεί και αυτοί είναι διακόσιοι πενήντα ένας και όχι σαράντα, δεν τους θίγουμε καθόλου. Λέμε, όμως ότι από το 2006 όσοι πηγαίνουν για καλόγεροι, καλώς να πάνε αλλά πρώτα να υπηρετούν την πατρίδα. Όσον αφορά για τους αλλοδαπούς μας έστειλαν επιστολή από το Άγιο Όρος και έλεγαν ότι δεν είναι δυνατόν να έρθει κάποιος από τη Ρωσία να μπει στο μοναστήρι, να παίρνει την υπηκοότητα και μετά να πηγαίνει φαντάρος. Πραγματικά είδαμε θετικά το θέμα απ’ αυτήν την άποψη και το εξαιρέσαμε. Αυτό μας ζητούσαν αρχικά. Εκ των υστέρων επανήλθαν μετά από ένα μήνα και μας είπαν αφού εξαιρούμε τους άλλους, να εξαιρέσουμε και αυτούς. Εμείς τέτοιες εξαιρέσεις δεν κάνουμε. Όλοι οι Έλληνες έχουν υποχρέωση να υπηρετούν. Όπως πηγαίνουν τα παιδιά των φτωχών και των εργατών έτσι θα πάνε και οι κληρικοί. Άλλωστε είναι αίτημα και της ίδιας της Εκκλησίας της Ελλάδος. Δεν πρέπει να κάνουμε εξαιρέσεις. Πρέπει να δίνουμε το μήνυμα ότι υπερτερεί υποχρέωσή μας προς την πατρίδα. 
     Ευχαριστώ.
     ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ: Δεν αντιλαμβάνεστε ότι στο Άγιο Όρος υπάρχει άλλο καθεστώς; 
     ΙΩΑΝΝΗΣ ΛΑΜΠΡΟΠΟΥΛΟΣ (Υφυπουργός Εθνικής Άμυνας): Επειδή ετέθη θέμα συνταγματικότητας…
     ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ: Υπάρχει ο καταστατικός χάρτης του Αγίου Όρους. 
     ΠΡΟΕΔΡΕΥΩΝ (Γεώργιος Σούρλας): Κύριε Τσοχατζόπουλε, κάνατε την ερώτησή σας. Αφήστε να απαντήσει ο κύριος Υπουργός. 
     ΙΩΑΝΝΗΣ ΛΑΜΠΡΟΠΟΥΛΟΣ (Υφυπουργός Εθνικής Άμυνας): Το νομοσχέδιο πέρασε από την κρίση της Επιστημονικής Επιτροπής της Βουλής.
     ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ: Εσείς, λοιπόν, τι λέτε;
     ΙΩΑΝΝΗΣ ΛΑΜΠΡΟΠΟΥΛΟΣ (Υφυπουργός Εθνικής Άμυνας): Σας παρακαλώ, δεν σας διέκοψα. 
     ΠΡΟΕΔΡΕΥΩΝ (Γεώργιος Σούρλας): Κύριε Τσοχατζόπουλε, θέσατε το ερώτημα. Ακούστε τον Υπουργό. Κατά παρέκκλιση έγινε αυτό. 
     ΙΩΑΝΝΗΣ ΛΑΜΠΡΟΠΟΥΛΟΣ (Υφυπουργός Εθνικής Άμυνας): Το νομοσχέδιο πέρασε από την Επιστημονική Επιτροπή της Βουλής και δεν διαπιστώθηκε θέμα αντισυνταγματικότητας.
     ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ: Πάλι δεν απαντάτε.
     ΠΡΟΕΔΡΕΥΩΝ (Γεώργιος Σούρλας): Κύριε Τσοχατζόπουλε δεν θα υπαγορεύσουμε στον κύριο Υπουργό τι απάντηση θα δώσει. 
     Το λόγο έχει ο Kοινοβουλευτικός Eκπρόσωπος του ΠΑ.ΣΟ.Κ. κ. Χρυσοχοϊδης. 
     Έχετε και Kοινοβουλευτικό Eκπρόσωπο, αν χρειαστεί θα τοποθετηθεί. 
     ΜΙΧΑΗΛ ΧΡΥΣΟΧΟΪΔΗΣ: Ευχαριστώ, κύριε Πρόεδρε. 
     Κύριε Πρόεδρε, πριν από δυόμισι μήνες περίπου στη Βουλή η Kυβέρνηση είχε φέρει για ψήφιση το νομοσχέδιο για τους ΕΦ.Υ.Ε.Σ.. Τότε, λοιπόν, αναγκαστικά διεξήχθη στη Βουλή μια συζήτηση γύρω από το πρόβλημα της αμυντικής στρατηγικής της χώρας και θυμάμαι χαρακτηριστικά ειπώθηκε από όλους ότι η Kυβέρνηση προφανώς είναι σε σύγχυση και αυτό γιατί δεν υπάρχει ένα σαφές στρατηγικό σχέδιο για την αμυντική θωράκιση και ασφάλεια της χώρας. Πρόκειται ίσως για το πιο κρίσιμο ζήτημα που απασχολεί την Ελλάδα και αυτό γιατί, κύριε Πρόεδρε, με αυτό το νομοσχέδιο θεσπίστηκε και καθιερώθηκε η πρόσληψη των ΕΦ.Υ.Ε.Σ. στην Ήπειρο και τη Μακεδονία, αναρωτιέται κανείς για ποιο λόγο όταν από τη μια υπάρχει ασφαλέστατα πρόβλημα σύνθεσης στις κρίσιμες μονάδες –δεν θέλω να επεκταθώ περισσότερο- και από την άλλη, όπως έλεγε ο κ. Οικονόμου, ιδρύονται νέες μονάδες στο εσωτερικό της χώρας για τις οποίες δεν απαντά η Κυβέρνηση ποια είναι η σκοπιμότητά τους. 
     Όλα αυτά είναι ανησυχητικά πράγματα και οφείλετε να έχετε μια απάντηση. Πρέπει να είστε πολύ σαφείς και να έχετε ένα σχέδιο για το πού θέλετε να οδηγήσετε την αμυντική στρατηγική της χώρας τα επόμενα χρόνια. Ποιες είναι οι αξιολογήσεις των κινδύνων που έχετε κάνει; Είναι κρίσιμα ζητήματα που δεν είναι απαραίτητο να τα ανακοινώσετε σε μας, αλλά πρέπει με τα επιτελεία να καθίσετε και να κάνετε μία σοβαρή δουλειά. 
     Μας παρουσιάσατε πριν από λίγο καιρό στην επιτροπή, τη νέα δομή την οποία ουδείς πραγματικά αντελήφθη. Όλα αυτά συνδέονται και με την οικονομία της χώρας και με την ανάπτυξή της και με τους εξοπλισμούς. 
     Το δεύτερο ζήτημα που θέλω να θέσω είναι το εξής: Χθες σας προτείναμε μια σειρά από αλλαγές και εγώ και άλλοι συνάδελφοι του ΠΑ.ΣΟ.Κ., χρήσιμες κατά τη γνώμη μας. Η αντίδραση του Κοινοβουλευτικού Εκπροσώπου της Νέας Δημοκρατίας ήταν πως όφειλε το ΠΑ.ΣΟ.Κ. να έχει καταθέσει δικό του νομοσχέδιο. Αυτό είναι το ζητούμενο; Εμείς δεν είχαμε νομοσχέδιο. Υπάρχει όμως προεδρικό διάταγμα. Έτσι, δεν είναι κύριε Τσοχατζόπουλε;
     ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ: Απολύτως. 
     ΜΙΧΑΗΛ ΧΡΥΣΟΧΟΪΔΗΣ: Υπάρχει το προεδρικό διάταγμα που εμπεριέχει όλες αυτές τις διατάξεις. Ποιο είναι λοιπόν το πρόβλημά σας; Αν είναι λογικές αυτές οι ρυθμίσεις και οι προτάσεις, γιατί δεν τις δέχεστε; 
     Σας καλούμε να τις σκεφθείτε, επειδή αύριο έχουμε τη συζήτηση των τροπολογιών. Δεν είναι λογική αυτή, για να υπάρχει μια αρμονία μεταξύ υμών και ημών, ότι θα έπρεπε να τα είχαμε περιλάβει σ’ ένα νομοσχέδιο που δεν υπήρξε ποτέ. 
     Επίσης, ακούσαμε σήμερα από τους συναδέλφους της Νέας Δημοκρατίας, και από τον Υπουργό προηγουμένως, κάποια πράγματα που συνδέονται με το πρώτο ζήτημα που ανέφερα, και που κατ’ εμέ μπορεί να είναι και επικίνδυνα. Αναφέρθηκε εδώ ότι μέσα από την κατανομή των στρατοπέδων κάνουμε κοινωνική πολιτική και πρέπει να κάνουμε αυτήν την κατανομή γιατί υπάρχουν κοινωνικά και οικονομικά προβλήματα. Δηλαδή επειδή η Κυβέρνηση δεν μπορεί να λύσει τα κοινωνικά και οικονομικά προβλήματα, πρέπει να κατανέμει στρατόπεδα; Είναι σοβαρά πράγματα αυτά να τα λέτε μέσα στη Βουλή; Εν πάση περιπτώσει, από κάπου αλλού τα παίρνετε αυτά τα στρατόπεδα. Είναι προφανές ότι στη μεθόριο και όπου αλλού υπάρχουν φτωχά μέρη, πρέπει να υπάρχουν στρατόπεδα, αλλά μην ανάγουμε αυτό το ζήτημα σε ζήτημα οικονομικής και κοινωνικής πολιτικής.
     Γιατί τότε επιβεβαιώνεται αυτό που είπα προηγουμένως, ότι δηλαδή δεν έχετε σχέδιο, δεν έχετε στρατηγική για το πού οδηγείται η χώρα και η ασφάλειά της τα επόμενα χρόνια, και κυρίως ότι φέρνετε ένα νομοσχέδιο στο οποίο δεν αποτυπώνεται αυτή η στρατηγική, δεν αποτυπώνεται μία προσέγγιση, μία πολιτική για το πού θέλετε να πάτε τη θητεία τα επόμενα χρόνια στην Ελλάδα, για το τι θα κάνουμε.
     Σας έδωσε κάποια νούμερα ο κ. Οικονόμου και ο κ. Καρχιμάκης χθες. Τι θα γίνει σε τρία-τέσσερα χρόνια; Δεν μιλάμε για το απώτερο μέλλον, αλλά για το τι θα γίνει σε τρία, τέσσερα χρόνια με το θεσμό των κληρωτών, με τους ΕΠ.ΟΠ., με τους ΕΦ.Υ.Ε.Σ. που προβλέπετε, με τη δομή των Ενόπλων Δυνάμεων, τους εξοπλισμούς και όλα αυτά που συνδέονται, όπως είπα, με την ασφάλεια της χώρας, και με την οικονομία της. 
     Έχετε απάντηση σ’ αυτά;
     ΙΩΑΝΝΗΣ ΛΑΜΠΡΟΠΟΥΛΟΣ (Υφυπουργός Εθνικής Άμυνας): Τα είπα προηγουμένως. 
     ΜΙΧΑΗΛ ΧΡΥΣΟΧΟΪΔΗΣ: Σ’ αυτά πρέπει να δώσετε απάντηση. Όχι μόνο δεν δώσατε απάντηση κύριε Υπουργέ, αλλά εμένα με ανησυχήσατε ακόμη περισσότερο και μου δημιουργείτε ακόμα μεγαλύτερη σύγχυση με αυτά που λέτε.
     Πρέπει, λοιπόν, να κάνετε καθαρό στον ελληνικό λαό και πρωτίστως εδώ, σ’ αυτήν την Αίθουσα, τι είδους στρατηγική θέλετε τα επόμενα χρόνια να οργανώσετε στις Ένοπλες Δυνάμεις, γιατί διαχειρίζεστε κι εσείς και όλοι οι Υπουργοί –και κάθε φορά όποιος είναι κυβέρνηση- χρήματα από του Έλληνα φορολογούμενου. 
     Επίσης, θα ήθελα να αναφερθώ και σε μια άλλη διάσταση, τη μείωση των εξοπλισμών, στην οποία αναφέρθηκα χθες και αναφερθήκατε σήμερα εσείς πάλι με την απάντησή σας. Για τη μείωση των εξοπλισμών μιλήσατε εσείς. Σας θυμίζω τις περσινές δηλώσεις του Κυβερνητικού Εκπροσώπου. Ο Κυβερνητικός Εκπρόσωπος δήλωσε πέρυσι ότι συμφωνήσαμε «μείωση» –είπε αυτή τη λέξη- των εξοπλισμών με τους Τούρκους. 
     Βεβαίως, δεν υπήρχε καμιά τέτοια απόφαση, βεβαίως δεν υπήρχε τέτοια συμφωνία. 
     ΑΠΟΣΤΟΛΟΣ –ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ: Λόγια του αέρα ήταν.
     ΜΙΧΑΗΛ ΧΡΥΣΟΧΟΪΔΗΣ: Σας θυμίζω, επίσης, κύριε Λαμπρόπουλε, τις δηλώσεις του κ. Σπηλιωτόπουλου σε τουρκική εφημερίδα. Έδωσε συνέντευξη πέρυσι και έγινε σάλος.
     Εσείς, λοιπόν, χθες λέγατε «δεν συζητάμε» και σας είπα ότι πρέπει να συζητάει η Ελλάδα. Δεν είπα «να διαπραγματεύεται», «να συζητάει» είπα. 
     (Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
     Η σύγχρονη Ελλάδα πρέπει να συζητάει. Η σύγχρονη Ελλάδα πρέπει να είναι παρούσα σε όλα τα τραπέζια, σε όλα τα fora. Η σύγχρονη Ελλάδα πρέπει να είναι ισχυρή και όχι να διαπραγματεύεται τα εθνικά της συμφέροντα, αλλά να διεκδικεί τα εθνικά της συμφέροντα.
     Και επειδή αναφερθήκατε εχθές πάλι σε κάποιες συναφείς διαφορές, σας επαναλαμβάνω ότι πρέπει να δείτε τι ακριβώς αναφέρει το διαπραγματευτικό πλαίσιο της Ευρωπαϊκής Ένωσης με την Τουρκία. 
     Αναφέρεται σε συνοριακές διαφορές, κύριε Υπουργέ. Και αφήστε τα αυτά, γιατί αυτά αποτελούν έμμεσες κατηγορίες στη συνέχεια. Σε συνοριακές διαφορές αναφέρεται. Εξηγείστε λοιπόν τι σημαίνει συνοριακές διαφορές, εκτός από μία που έχουμε με τους Τούρκους.
     ΛΙΑΝΑ ΚΑΝΕΛΛΗ: «Territoria» –λέει- που σημαίνει «εδαφικές» και δεν λέει συνοριακές. 
     ΜΙΧΑΗΛ ΧΡΥΣΟΧΟΪΔΗΣ: Και λέει disputes, με την έννοια της διαφοράς.
     ΛΙΑΝΑ ΚΑΝΕΛΛΗ: Λέει «territoria» και σημαίνει εδαφικές αμφισβητήσεις. Γνωρίζουμε και ξένες και ελληνικές και κακές μεταφράσεις. Δεν θα αλλάξουμε τα κείμενα τα διεθνή.
     ΠΡΟΕΔΡΕΥΩΝ (Γεώργιος Σούρλας): Κυρία Κανέλλη, θα τα πείτε σε λίγο.
     ΜΙΧΑΗΛ ΧΡΥΣΟΧΟΪΔΗΣ: Συνεπώς θέλω να αναφέρω αυτό το ζήτημα, διότι ιδιαίτερα ο Υπουργός Άμυνας πρέπει να είναι πολύ προσεκτικός στις διατυπώσεις του και, κυρίως, η προσέγγιση του μεγάλου θέματος της ασφάλειας σε μια περιοχή που έχει ακόμη προβλήματα αστάθειας, πρέπει να αποτελεί τη μείζονα προτεραιότητα.
     Σας καλούμε, λοιπόν, αυτήν την προτεραιότητα να την αναδείξετε εμπράκτως. Σας καλούμε να παρουσιάσετε στον ελληνικό λαό ένα σχέδιο, μέσα από το οποίο θα είναι ορατό ότι η Ελλάδα αυτήν τη στιγμή έχει ένα καθαρό, σαφές σχέδιο αμυντικής στρατηγικής και ένα σχέδιο ασφάλειας για τη χώρα μας.
     Ευχαριστώ πολύ.
     (Χειροκροτήματα από την πτέρυγα του ΠΑ.ΣΟ.Κ.)
     ΠΡΟΕΔΡΕΥΩΝ (Γεώργιος Σούρλας): Ευχαριστούμε τον κ. Χρυσοχοΐδη.
     Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» με θέμα «30 Χρόνια από το Σύνταγμα του 1975», καθώς και στους λοιπούς χώρους του Μεγάρου της Βουλής των Ελλήνων, τριάντα μαθητές και μαθήτριες και δύο συνοδοί-καθηγητές από το 15ο Γυμνάσιο Πατρών Αχαΐας. 
     Η Βουλή τους καλωσορίζει και τους εύχεται καλές σπουδές. 
     (Χειροκροτήματα απ’ όλες τις πτέρυγες της Βουλής)
     Το λόγο έχει τώρα η ειδική αγορήτρια του Κομμουνιστικού Κόμματος Ελλάδος κ. Λιάνα Κανέλλη.
     ΛΙΑΝΑ ΚΑΝΕΛΛΗ: Ευχαριστώ, κύριε Πρόεδρε.
     Θα είμαι εξαιρετικά σύντομη, κύριε Υπουργέ. Είμαστε στη χώρα του Παπαλοίμονου και του Παπαφλέσσα. Όποιος νέος θέλει να πάει να προσευχηθεί στο περιβόλι της Παναγιάς για το υπόλοιπο του βίου του για να σώσει τις ψυχές των υπολοίπων, οφείλει πρώτα να έχει μάθει την κρίσιμη στιγμή, αν χρειαστεί, να είναι παπάς με καρυοφύλλι γι’ αυτόν τον τόπο. Αυτό για να τα διευκρινίσουμε και γιατί αυτό είναι θέση του Κομμουνιστικού Κόμματος. Τη διατυπώνω ως έχει και δεν επιτρέπω σε κανέναν εδώ μέσα –γιατί ακούστηκε και αυτό- να λέει ότι πήραμε εντολή από κάποιον, γιατί ενδεχομένως συμπίπτουν οι απόψεις μας.
     Αυτός ο τόπος ξέρει από ρασοφόρους που κρεμάστηκαν, γιατί πίστεψαν ότι ήταν σε θέση να κρατήσουν όπλο για την πατρίδα. Αν τώρα κάποιοι έχουν ιδεολογικές και θρησκευτικές αντιρρήσεις, υπάρχει δόξα τω Θεώ η εναλλακτική θητεία. Ας πάνε να υπηρετήσουν τους πολίτες για το χρόνο που προβλέπεται και ας πάνε μετά να μονάσουν. Αλλά για εμάς ο μοναχισμός στο Άγιο Όρος δεν θα γίνει άλλοθι για πονηρούς και μοναστικά, για αποφυγή της στρατιωτικής θητείας και των υποχρεώσεων προς την πατρίδα. Ένα ξεκαθάρισμα ωμό και ρεαλιστικό. 
     Τώρα αν το λέει και ο διάβολος, αν το λέει και ο παπάς και αν το λέει και ο αρχηγός της εκκλησίας και αν το λέει και οποιοσδήποτε άλλος και συμφωνούμε και εμείς, αυτό δεν σημαίνει ότι παίρνουμε εντολές, όταν καταθέτουμε αυτήν την άποψη. Αυτό για να τα ξεκαθαρίσουμε.
     Ορθώς πράξατε στο θέμα της θητείας. Θέλω να σας επισημάνω κάτι το οποίο είναι εξαιρετικά σημαντικό. Θα το θέσω σήμερα εδώ, για να δείτε, όταν μιλάμε για αξιόμαχο σ’ αυτήν την κοινωνία, πώς υπονομεύεται επί της ουσίας και πώς γίνεται η υπηρέτηση της πατρίδας δια της θητείας εξομοιωτικά και ανθρώπινα, όσο γίνεται, όπλο της αγοράς. Λάβετέ το υπ’ όψιν σας και ελάτε με τροπολογία αύριο και  θα συμφωνήσουν όλοι οι συνάδελφοι. Είναι μαθηματικώς βέβαιο και το προεξοφλώ. 
     Στον ιδιωτικό τομέα, η στρατιωτική θητεία του κληρωτού δεν αναγνωρίζεται ασφαλιστικώς και ενώ την έχει υπηρετήσει ο Έλληνας πολίτης, υποχρεώνεται να την εξαγοράζει. Φέρτε τροπολογία να ισχύει στον ιδιωτικό τομέα, με βάση την ελληνική πολιτεία και την αξιολόγηση της στρατιωτικής θητείας και στην αγορά στο ίδιο επίπεδο που ισχύει για το δημόσιο.
     Είναι απαράδεκτο στην Ελλάδα του 2005, κύριε Πρόεδρε, ξέρετε τη διαφωνία μας -δεν θα επανέλθω, δεν θα αναφερθώ πάλι στη δευτερολογία μου- για το ότι έχουμε υπηρεσία της πατρίδας ερασιτεχνική, εθελοντική, υποχρεωτική, πατριωτική, ήτοι κληρωτός και υπεράσπιση της πατρίδας επαγγελματική με ασφάλιση στο Ι.Κ.Α. και κατοχύρωση δι’ ΕΠ.Ο.Π.. Τα είπα, να μην τα ξαναλέω και κουραζόμαστε.
     Μην κόβετε, όμως, δύο τιμολόγια στην ελληνική σύγχρονη αγορά για τη θητεία αυτή καθ’ αυτή. Δεν μπορεί κάποιος να δουλεύει στο δημόσιο και να αναγνωρίζεται η θητεία του –το ξέρετε πολύ καλά- ασφαλιστικά και εργασιακά και να πηγαίνει στον ιδιωτικό τομέα, ο οποίος ούτως ή άλλως μασάει το δημόσιο τομέα και να υποχρεώνεται, πολίτης σε αυτόν τον τόπο, να πληρώνει από την τσέπη του τη θητεία που υπηρέτησε. 
     Αυτά για να είμαστε και εποικοδομητικοί εδώ μέσα, για να μπορούμε κάτι να προσφέρουμε ως πρόταση, που να είναι γενική. Είμαι σίγουρη. Το θεωρώ δεδομένο. Δεν θεωρώ ότι υπάρχει εδώ μέσα συνάδελφος ή εσείς ο ίδιος, κύριε Υπουργέ ή ο οποιοσδήποτε που θα αντιδρούσε σε αυτό. Φέρτε το. Υποχρεώστε τους ιδιώτες να σεβαστούν τη θητεία, γιατί αλλιώς δια της θητείας θα υπάρχουν οι άτυχοι, άκληροι κληρωτοί –και καταλαβαίνετε τι εννοώ με το «άκληροι-κληρωτοί», σαν να μην τους έχει πέσει ο κλήρος της τύχης- που θα υπηρετούν την πατρίδα και θα πηγαίνουν και θα πληρώνουν –συγχωρήστε μου την έκφραση- κερατιάτικα στον ιδιώτη.
     Και μία επισήμανση. Συνάδελφοι του ΠΑ.ΣΟ.Κ., όταν μιλάτε για θητεία, όταν μιλάτε για έμψυχο δυναμικό, μην το εξισώνετε τόσο αβρόχοις ποσί  με τους εξοπλισμούς. 
     ΒΑΣΙΛΕΙΟΣ ΟΙΚΟΝΟΜΟΥ: Ποιος το λέει αυτό;
     ΛΙΑΝΑ ΚΑΝΕΛΛΗ: Ο τρόπος με τον οποίο τοποθετήστε πολλές φορές            -αντιπολιτευόμενοι την Κυβέρνηση, συμφωνώντας και ταυτόχρονα διαφωνώντας, διεκδικώντας μερίδιο επιτυχίας ή μη μερίδιο επιτυχίας, ποιος το βρήκε πρώτος και ποιος το βρήκε δεύτερος- εξομοιώνει. Δεν δίνουμε εξετάσεις εδώ. Για τα παιδιά μας μιλάμε, τα γεννημένα, αυτά που θα υπηρετήσουν, τα αγέννητα, αυτά που υπηρετούν και αυτά που αύριο το πρωί μπορεί να κληθούν υπό τα όπλα, γιατί η χώρα βρίσκεται εν κινδύνω. 
     Όταν πέσει ένα αεροπλάνο, κύριε Πρόεδρε, μπορεί να κοστίζει δισεκατομμύρια. Εμάς εξακολουθεί να μας ενδιαφέρει ο πιλότος. Ο πιλότος είναι η περιουσία του ελληνικού λαού, γιατί δεν αντικαθίσταται. Και αν φθάσουμε στο επίπεδο να μιλάμε για την άμυνα της χώρας και να μη σεβόμαστε το έμψυχο δυναμικό της, είτε είναι αξιωματικοί, είτε είναι απλοί οπλίτες, αυτή η εξομοίωση, οι εξοπλισμοί και το αξιόμαχο και ποιοι εξοπλισμοί και πόσοι εξοπλισμοί, έχω την εντύπωση ότι υποβαθμίζουμε την αξία της ανθρώπινης ζωής.
     Τελειώνω με μια επισήμανση. Αν την σέβεστε και αν ψάχνετε να βρείτε αυτούς που τόσα χρόνια σ’ ένα πλέγμα, κατά τη γνώμη σας χαλαρότητας, διέφευγαν της στράτευσης, αυτό σημαίνει ότι μας λείπουν χέρια. Εμείς διαφωνούμε με τους ΕΠ.ΟΠ.. Όμως, αν μας λείπουν χέρια, φέρτε αυτά που  υπηρετούν σε ξένες πατρίδες για να μείνουν εδώ, να πολλαπλασιαστούν και να υπηρετούν τη δική μας. 
     Σας ευχαριστώ. 
     ΠΡΟΕΔΡΕΥΩΝ (Γεώργιος Σούρλας): Ευχαριστούμε την κ. Κανέλλη.
     Το λόγο έχει ο εισηγητής της Νέας Δημοκρατίας κ. Γιαννέλλης-Θεοδοσιάδης. 
     ΙΩΑΝΝΗΣ ΓΙΑΝΝΕΛΛΗΣ-ΘΕΟΔΟΣΙΑΔΗΣ: Κύριε Πρόεδρε, θα ήθελα να αναφερθώ στο θέμα που ετέθη προηγουμένως της διασποράς των Ενόπλων Δυνάμεων και ειδικότερα στη διασπορά στο Κέντρο Εκπαίδευσης Νεοσύλλεκτων που τη θεωρώ ως μια από τις πλέον σημαντικές αποφάσεις που έχουν παρθεί εδώ για υπανάπτυκτες περιοχές, για περιοχές όπως είναι οι παραμεθόριες. Κανείς δεν μπορεί να αμφιβάλλει ότι ο ρόλος του Στρατού είναι και κοινωνικός. Ελέχθη προηγουμένως από τον κ. Χρυσοχοΐδη, εάν το αντελήφθην καλώς, ότι σαφώς ο Στρατός συμμετέχει και στα οικονομικά δρώμενα. Όταν, λοιπόν, μέχρι σήμερα λειτουργούσαν τα Κέντρα Εκπαίδευσης στο κέντρο, στην Αθήνα ή σε περιοχές οι οποίες είναι πολύ μακριά από παραμεθόριες περιοχές και σήμερα παίρνουμε την απόφαση ότι πλέον τα παιδιά που κατοικούν και πρόκειται να στρατευθούν σε αυτές τις περιοχές θα στρατεύονται στον τόπο τους, αυτό είναι μια πάρα πολύ σημαντική απόφαση. Δίνει τη δυνατότητα στο στρατευμένο να βρίσκεται κοντά στην οικογένειά του, να υπερασπίζεται σε ώρα ανάγκης το σπίτι του, να μην είναι άγχος η στράτευσή του, αλλά και μία –θα έλεγα- ευχαρίστηση, όταν ξέρει ότι υπηρετεί το δημόσιο συμφέρον, την πατρίδα του και βρίσκεται δίπλα στην οικογένειά του. Έτσι, λοιπόν, τη θεωρώ ως μια από τις πιο σημαντικές αποφάσεις. 
     Ένα δεύτερο, που θα ήθελα να τονίσω και να συγχαρώ τον παριστάμενο Υφυπουργό Εθνικής Άμυνας κ. Λαμπρόπουλο, αφορά την απόφαση που έλαβε, ώστε οι τοπικές κοινωνίες να εφοδιάζουν με τα τοπικά προϊόντα τους το Στρατό. Αυτό είναι μεγάλη ιστορία. Μέχρι τώρα το αυγό, τα οπωροκηπευτικά, το ψάρι, το κρέας έπρεπε να έλθουν από άλλες περιοχές. Γιατί να μην γίνει το αυτονόητο -που έγινε, επιτέλους, χθες, προχθές με απόφαση του Υπουργού Εθνικής Άμυνας- και να εφοδιάζουν οι τοπικές κοινωνίες το Στρατό; Πού θα διαθέσουν τα προϊόντα τους οι μικρές, οι δύσκολες, οι υπανάπτυκτες κοινωνίες παρά μόνο στον τόπο τους; Δεν έχουν άλλες δυνατότητες. Άλλωστε, βλέπουμε ότι σε μια μικρή περιοχή πολλές φορές το κρέας δεν μπορεί να μεταφερθεί πέραν των συνόρων αυτής της περιοχής. Έτσι, λοιπόν, είναι πάρα πολύ σημαντική αυτή η απόφαση. 
     Ο Στρατός συμμετέχει στην αναπτυξιακή διαδικασία των υπανάπτυκτων περιοχών και βοηθά με τους ΕΦ.Υ.Ε.Σ.. Λίγο εμπαικτικά αναφέρθηκαν οι συνάδελφοι της Αξιωματικής Αντιπολίτευσης. Όμως, κύριε Πρόεδρε, ορισμένοι δεν γνωρίζουν τα προβλήματα της επαρχίας, των απομονωμένων περιοχών που είναι καταδικασμένες χρόνια τώρα γιατί έχουν ελάχιστο εισόδημα και στηρίζονται είτε στην ελιά είτε στην κτηνοτροφία. Όταν ο πολίτης έχει τη δυνατότητα έστω τέσσερις μήνες μονάχα το χρόνο να καταταγεί μέσα στην πατρίδα του, εκεί που ζει, εκεί που είναι η οικογένειά του, για να εκπληρώσει αυτήν του την υποχρέωση και να πάρει και ένα μισθό, τότε δεν καταλαβαίνω γιατί το αρνούμαστε αυτό. Νομίζω, λοιπόν, ότι είναι κοινωνικό έργο του Στρατού. Ζούμε σε περίοδο ειρήνης και σαφώς πρέπει ο Στρατός να έχει κατεύθυνση και προς αυτήν την περιοχή. 
     Πιστεύω, λοιπόν, ότι και οι έφεδροι υψηλής ετοιμότητας είναι κάτι πολύ σημαντικό. Δεν έχουν σχέση με τους συνοριοφύλακες, οι οποίοι φύλαγαν εδώ στην Αθήνα. Αν υπήρχαν προβλήματα λαθρομεταναστών στην Αθήνα, κύριε Οικονόμου, τότε σαφώς υπήρχαν πολύ περισσότερα και υπάρχουν καθημερινά στις ακτές και στα νησιά που είναι απέναντι από την Τουρκία. Εκεί δεν ήλθε ένας συνοριοφύλακας. Γιατί παραμελήσατε αυτές τις περιοχές; Τώρα οι ΕΦ.Υ.Ε.Σ. κάνουν ένα κομμάτι της δουλειάς των συνοριοφυλάκων. 
     ΒΑΣΙΛΕΙΟΣ ΟΙΚΟΝΟΜΟΥ: Όχι, κύριε συνάδελφε.
     ΙΩΑΝΝΗΣ ΓΙΑΝΝΕΛΛΗΣ-ΘΕΟΔΟΣΙΑΔΗΣ: Βεβαίως και μπορούν να το κάνουν, γιατί είναι δίπλα στην πατρίδα τους.
     ΒΑΣΙΛΕΙΟΣ ΟΙΚΟΝΟΜΟΥ: Δεν έχουν καμία σχέση.
     ΙΩΑΝΝΗΣ ΓΙΑΝΝΕΛΛΗΣ-ΘΕΟΔΟΣΙΑΔΗΣ: Δεν έχουν καμία σχέση και είναι άλλη η αποστολή τους, άλλος ο ρόλος τους. Όμως, έχουν τη δυνατότητα σε μία περίοδο, στην οποία θα υπάρξουν προβλήματα, να μπορέσουν να εκπληρώσουν και έναν ανάλογο ρόλο.
     Δεν είναι ο ρόλος αυτός και σας το είπα προηγουμένως. Αλλά  υπάρχουν εκεί οι στρατευμένοι, είναι με το όπλο και έχουν τη δυνατότητα να ανταποκριθούν σε μια δύσκολη περίοδο για την περιοχή.
     ΠΡΟΕΔΡΕΥΩΝ (Γεώργιος Σούρλας): Ο κ. Μαγκριώτης έχει το λόγο.
     ΙΩΑΝΝΗΣ ΜΑΓΚΡΙΩΤΗΣ: Πρώτα απ’ όλα, λείπει βεβαίως η κ. Κανέλλη η οποία απευθύνθηκε στην παράταξή μας και μίλησε «για πατριωτισμό και για το έμψυχο του στρατεύματος». Θα έλεγα ότι η δημοκρατική παράταξη και το ΠΑ.ΣΟ.Κ. ως κεντρικός εκφραστής μετά το ΄74, έχει στον ιδεολογικό και πολιτικό του πυρήνα και την καθημερινή πρακτική του αυτές τις αξίες και αρχές. Δεν κατάλαβα γιατί απευθύνθηκε σε μας. Ίσως κοιτώντας εξ αριστερών είδε εμάς μόνο στην Αίθουσα της Βουλής.
     Όσον αφορά τους «ρασοφόρους πατριώτες» θα συμφωνήσω μαζί της ότι υπήρξε και ο Παπαφλέσσας και ο Γερμανός Καραβαγγέλης και ο Χρυστοστόμου Σμύρνης και πολλές ηρωικές μορφές. Κοντά σ’ αυτούς όμως για να μην παρεξηγούμαστε και είναι οι μέρες τώρα που τιμούμε την επέτειο του Πολυτεχνείου, πρέπει να μιλήσουμε και για την ιεραρχία της Ελλάδας των «Ελλήνων χριστιανών» και για τους ποικιλώνυμους Αμβρόσιους του σήμερα. Μόνο έτσι τιμούμε τη μνήμη των ανθρώπων που εξεγέρθηκαν στο Πολυτεχνείο και όλους αυτούς που θυσιάστηκαν για τις βασικές αξίες, για την πατρίδα, για την ελευθερία, την ατομική και συλλογική αξιοπρέπεια. Πολλοί απ΄ αυτούς τους ρασοφόρους δεν την τίμησαν για διάφορους λόγους, είτε γιατί δεν την γνώριζαν, δεν την ζούσαν, δεν την κατάλαβαν, είτε γιατί  τους άρεσε.
     Όσον αφορά την κατανομή των στρατοπέδων, υπάρχει μισή αλήθεια. Και όταν λέμε τη μισή αλήθεια, λέμε ένα μεγάλο ψέμα. Ορθότατα μονάδες εκπαιδευτικές μετακινούνται από το κέντρο προς την περιφέρεια και πολύ καλό και ορθό το παράδειγμα του Παρανεστίου. Τη μεραρχία όμως στην Τρίπολη ή και άλλες μονάδες στην ηπειρωτική Ελλάδα, πώς την εξηγείτε κύριε Υπουργέ; 
     Εγώ θα σας πω ότι μαζί με την κατανομή των ΕΦ.Υ.Ε.Σ. μαζί και με τα «λευκά» που την άνοιξη, όπως βόλευε τις κομματικές επιλογές ήταν έγκυρα, τώρα το φθινόπωρο, μπροστά στις δημοτικές εκλογές και τις άλλες προτεραιότητές σας, τα υιοθετείτε ως άκυρα, με τη δημιουργία των στρατοπέδων, ουσιαστικά προσπαθείτε να επηρεάσετε τον εκλογικό χάρτη της χώρας. Η κατανομή των ΕΦ.Υ.Ε.Σ., η γεωγραφική τους κατανομή και η ανασύσταση στρατοπέδων στην ηπειρωτική Ελλάδα και όχι των εκπαιδευτικών μονάδων, που ορθότατα κάνατε σε παραμεθόριες χώρες και σε περιοχές προβληματικές εξυπηρετούν την ίδια κομματική σκοπιμότητα, ειδικά σε μονοεδρικές έδρες ή έδρες που είναι αμφίρροποι η δεύτερη από τις τρεις βουλευτικές έδρες. 
     Είναι ένας καλός εκλογικός σχεδιασμός που έχετε κάνει, απλώς όμως δεν αρκούν αυτοί οι σχεδιασμοί γιατί η κατακραυγή του κόσμου στις επόμενες εκλογές θα είναι πολύ μεγάλη και θα τα σαρώσει όλα αυτά.
     Όσον αφορά την οροφή του στρατεύματος, ενώ λέτε ότι εμείς δεν θα χρεώσουμε στο ΠΑ.ΣΟ.Κ. το 18 που έγινε 12, γιατί αυτό αφορά ευαίσθητα θέματα της Εθνικής Άμυνας, το κάνετε συνεχώς λέγοντας πως χωρίς μελέτη προχωρήσατε σ’ αυτήν τη μείωση. Και μελέτες υπήρχαν και σχεδιασμός. Το ότι οι Ένοπλες Δυνάμεις παρ’ όλα τα προβλήματα που μπορεί να υπάρχουν και εμείς καταμαρτυρούμε αδυναμίες και στη δική μας πολιτική, συνεχίζουν να είναι αξιόμαχες, ενισχύοντας συνεχώς το αποτρεπτικό τους δυναμικό, αποδεικνύουν ότι οι σχεδιασμοί ήταν ορθότατοι. Ήταν ένας συνδυασμός της οροφής του στρατεύματος, δηλαδή του ανθρώπινου δυναμικού, με το εξειδικευμένο δυναμικό, με ειδικές γνώσεις και εμπειρίες, για να χειριστεί τα όπλα της νέας τεχνολογίας. 
     Αυτόν τον συνδυασμό των νέων τεχνολογιών και των νέων εξοπλισμών ενσωματώνει ο αμυντικός σχεδιασμός μιας σύγχρονης χώρας, που θέλει να έχει ισχυρό αποτρεπτικό στρατό, όπως είναι η χώρα μας. Η διατήρηση του υψηλού πατριωτικού αισθήματος, και του αξιόπιστου και αποτελεσματικού όσον αφορά τις γνώσεις και τις εμπειρίες πρέπει να είναι ο διαρκής στόχος μας. Γι’ αυτό υπάρχουν και οι ΕΠ.ΟΠ.. Μην καταστρατηγείτε όμως αυτήν την ευαίσθητη ισορροπία με τις προσλήψεις μέσω «συνεντεύξεων».
     Το Συμβούλιο της Επικρατείας σάς έστειλε μια απάντηση, ως θέση αρχής, για τις συνεντεύξεις. Πιστεύουμε ότι στις επόμενες προσλήψεις των ΕΠ.ΟΠ. που θα γίνουν γρήγορα –και πρέπει να γίνουν γρήγορα, για να ενισχυθούν οι μονάδες- θα αξιοποιήσετε και θα ενσωματώσετε τις οδηγίες του Α.Σ.Ε.Π., για να μην έχουμε τα κωμικοτραγικά των μέχρι τώρα προσλήψεων στο χώρο αυτό.
     Τέλος, θα ήθελα να στείλω και εγώ ένα μήνυμα αλληλεγγύης στους συμπατριώτες μας στο Αφγανιστάν και να πω ότι αυτές οι ειρηνευτικές αποστολές που δεν έχουν καμία σχέση με τις εχθροπραξίες, όπως σωστά τόνισε ο Υπουργός, έχουν να κάνουν με τη διεθνή πολιτική της χώρας μας. Στηρίζουμε την ειρήνη μαζί με τους διεθνείς οργανισμούς. Ταυτόχρονα, όμως με την αύξηση του κύρους της χώρας και τη συμμετοχή της στο διεθνές γίγνεσθαι πρέπει να εντείνουμε τις προσπάθειες για την ασφάλεια των Ελλήνων αξιωματικών και οπλιτών και είμαι βέβαιος πως η Κυβέρνηση πράττει τα δέοντα σε αυτήν την περίπτωση. 
     Ευχαριστώ πολύ.
     ΠΡΟΕΔΡΕΥΩΝ (Γεώργιος Σούρλας): Αρκεί να περιορίσουμε και λίγο την καλλιέργεια της οπιοπαπαρούνας στο Αφγανιστάν που πολλαπλασιάστηκε τα τελευταία χρόνια, από τότε που ανετράπησαν οι Ταλιμπάν.
     Το λόγο έχει ο κύριος Υφυπουργός. 
     ΙΩΑΝΝΗΣ ΛΑΜΠΡΟΠΟΥΛΟΣ (Υφυπουργός Εθνικής Άμυνας): Κύριε Πρόεδρε, πριν από λίγο που τοποθετήθηκα όσον αφορά τον προσανατολισμό της χώρας μας και το από πού προέρχεται ο κίνδυνος, είναι μάρτυρες τα Πρακτικά ότι ήμουν ξεκάθαρος. Μπορεί ο κ. Χρυσοχοϊδης να μην παρακολούθησε. Δικαίωμά του είναι. Δεν χρειάζεται να επανέλθω. Όπως και για την αναδιάρθρωση των μονάδων μας. Ποιος είναι ο προσανατολισμός μας και  ποιες ήταν οι ανάγκες. Να πάμε στο Παρανέστι ή στη Χρυσούπολη ή στην Καστοριά διώχνοντας το Κ.Ε.Β.Ο.Π. από εδώ την Αθήνα, αίτημα πολλών δεκαετιών. Κάντε έναν κόπο, όταν επισκεφθείτε την Καστοριά, το Παρανέστι, τη Χρυσούπολη και ρωτήστε τον κόσμο εκεί, τους δημάρχους, τις τοπικές κοινωνίες να σας δώσουν αυτήν την απάντηση, κύριε Χρυσοχοϊδη. Δεν θα σας δώσω εγώ τίποτα άλλο. 
     ΒΑΣΙΛΕΙΟΣ ΟΙΚΟΝΟΜΟΥ: Ποιος το απάντησε αυτό; 
     ΙΩΑΝΝΗΣ ΛΑΜΠΡΟΠΟΥΛΟΣ (Υφυπουργός Εθνικής Άμυνας): Όσον αφορά τη μεραρχία, που λέτε και επικαλείσθε στην Τρίπολη, ονομαζόταν 4η Μεραρχία. Ήταν η ιστορική μεραρχία που είχε απελευθερώσει την Ελλάδα, Θεσσαλονίκη, Κιλκίς, Μπιζάνι, Γιάννενα, Γιαννιτσά, παντού. Τη μετονομάσετε σε 94 ΣΔΥ. Για λόγους ιστορικούς και μόνο, καθώς ήταν αίτημα όλης της περιοχής, την ξαναονομάσαμε 4η Μεραρχία, χωρίς να αυξηθεί το προσωπικό ή τίποτα άλλο. Πρόσφατα έγινε η τελετή και ήταν σύσσωμος ο κόσμος της Αρκαδίας και βεβαίως εκεί ήταν και ο συνάδελφός σας ο κ. Ρέππας, ο οποίος, αν άκουγε αυτά που λέτε, πιστεύω ότι δεν θα χαιρόταν καθόλου και δεν θα τα συμμεριζόταν καθόλου. Μας συνεχάρη και ήταν σε όλη την τελετή ο άνθρωπος. 
     ΒΑΣΙΛΕΙΟΣ ΟΙΚΟΝΟΜΟΥ: Για τη μετονομασία;
     ΙΩΑΝΝΗΣ ΛΑΜΠΡΟΠΟΥΛΟΣ (Υφυπουργός Εθνικής Άμυνας): Βεβαίως.
     Όσον αφορά, λοιπόν, τους ΕΦ.Υ.Ε.Σ. μην έρχεστε και λέτε τα ίδια. Διάβασα την προηγούμενη φορά στην Επιτροπή, όταν ψηφίζαμε το νομοσχέδιο, ότι ακριβώς το ίδιο είχατε προτείνει εσείς και ΕΦ.Υ.Ε.Σ. τους ονομάζατε και εσείς. Εμείς ήρθαμε και προχωρήσαμε. Το διάβασα και δεν με διέψευσε κανένας. 
     Για τη θητεία ειπώθηκαν πολλά. Εξαντλήσαμε το θέμα. Σας λέμε με πόση υπευθυνότητα το αντιμετωπίζουμε. Έγινε κατανοητό στη Βουλή ότι εσείς πλέον δεν θέλετε περαιτέρω μείωση της θητείας. Εμείς απαντάμε, λοιπόν, ότι η θητεία θα μειωθεί, εφόσον εξασφαλιστούν όλες οι προϋποθέσεις, τις οποίες ανέφερα μία-μία προηγουμένως. Δεν θα κάνουμε βήματα χωρίς να τα έχουμε μετρήσει, λογαριάσει, υπολογίσει, μελετήσει.
     ΜΙΧΑΗΛ ΧΡΥΣΟΧΟΪΔΗΣ: Κάνετε την αυτοκριτική σας τώρα.
     ΙΩΑΝΝΗΣ ΛΑΜΠΡΟΠΟΥΛΟΣ (Υφυπουργός Εθνικής Άμυνας): Εσείς, λοιπόν, είστε τοποθετημένοι και λέτε «όχι άλλη μείωση της θητείας». Με γεια σας και χαρά σας. Μας ακούει ο ελληνικός λαός και μας κρίνει.
     Αναφερθήκατε και στους εξοπλισμούς. Μη μιλάτε για εξοπλισμούς. Επί των ημερών σας όλο το χρήμα της Ελλάδος πέρασε από το Υπουργείο Εθνικής Άμυνας. Σε μια δεκαετία 21.000.000.000.000 δραχμές δαπανήσατε για οπλικά συστήματα, τα οποία εν πολλοίς δεν μας χρειάζονται. Μη μιλάτε, λοιπόν. 
     ΜΙΧΑΗΛ ΧΡΥΣΟΧΟϊΔΗΣ: Τώρα καταλαβαίνετε τι είπατε;
     ΙΩΑΝΝΗΣ ΛΑΜΠΡΟΠΟΥΛΟΣ (Υφυπουργός Εθνικής Άμυνας):  Πάρτε τον προηγούμενο προϋπολογισμό και δείτε πόσο μειώσαμε εμείς τις εξοπλιστικές δαπάνες. Πάρτε και τον καινούργιο προϋπολογισμό που θα κατατεθεί και θα δείτε επίσης πόσο μειώνονται οι εξοπλιστικές δαπάνες και πόσο ορθολογικότερα κατανέμεται το χρήμα του ελληνικού λαού. Μην μιλάτε, λοιπόν, εσείς για εξοπλιστικά προγράμματα. Δαπανήθηκαν 21.000.000.000.000 μέσα σε μία δεκαετία, το έχουν γράψει και έγκριτες εφημερίδες και δεν έχει διαψευστεί από πουθενά. Εσείς, λοιπόν, θέτετε τέτοια θέματα; 
     ΜΙΧΑΗΛ ΧΡΥΣΟΧΟΪΔΗΣ:Τα πετάξατε τα 21.000.000.000.000; 
     ΙΩΑΝΝΗΣ ΛΑΜΠΡΟΠΟΥΛΟΣ (Υφυπουργός Εθνικής Άμυνας): Τι να πετάξουμε; Μπορούμε να τα πετάξουμε; 
     ΜΙΧΑΗΛ ΧΡΥΣΟΧΟΪΔΗΣ: Να το διαγράψουμε από τα Πρακτικά αυτό; 
     ΙΩΑΝΝΗΣ ΛΑΜΠΡΟΠΟΥΛΟΣ (Υφυπουργός Εθνικής Άμυνας): Όχι, δεν διαγράφεται τίποτα. Εσείς δαπανήσατε, μην μιλάτε λοιπόν για μας για εξοπλιστικά προγράμματα. Εσείς δαπανήσατε. Εμείς προσπαθούμε, κάνουμε τους εξοπλισμούς μας ορθολογικότερους, μετράμε πού θα πάμε το χρήμα του ελληνικού λαού και θα παραγγείλουμε εκείνο που πρέπει να παραγγείλουμε για την άμυνά μας. 
     Σας ευχαριστώ.
     ΜΙΧΑΗΛ ΧΡΥΣΟΧΟΪΔΗΣ: Κύριε Πρόεδρε, θα ήθελα το λόγο.
     ΠΡΟΕΔΡΕΥΩΝ (Γεώργιος Σούρλας): Ορίστε, κύριε Χρυσοχοϊδη, αλλά να είστε σύντομος. 
     ΜΙΧΑΗΛ ΧΡΥΣΟΧΟΪΔΗΣ:  Θα μιλήσω για μισό λεπτό, κύριε Πρόεδρε.
     Νομίζω ότι ο κύριος Υπουργός έχει παρεκτραπεί και έχει παρεκτραπεί γιατί κατ’ αρχήν εγώ δεν αναφέρθηκα στους εξοπλισμούς και τη διαχείριση των χρημάτων. Αναφέρθηκα στο πώς συνδέονται ο σχεδιασμός και η αμυντική στρατηγική της χώρας με τους εξοπλισμούς. Εσείς, όμως, και η Κυβέρνησή σας έχετε μία κεκτημένη ταχύτητα και μία ρητορική. Όπως σας έλεγα και χθες, μόλις βρείτε την ευκαιρία, εκτοξεύετε «λάσπες», συκοφαντίες και αοριστίες. Αυτό που είπατε -επειδή είστε και Υπουργός Άμυνας- δε σας τιμά καθόλου, ότι δηλαδή 21.000.000.000.000 τα πετάξαμε στο δρόμο. Λέτε, δηλαδή, ότι δεν έχετε τίποτα αυτήν τη στιγμή, ότι ο στρατός είναι άοπλος. 
     ΙΩΑΝΝΗΣ ΛΑΜΠΡΟΠΟΥΛΟΣ (Υφυπουργός Εθνικής Άμυνας): Μα, ποιος τα λέει αυτά; 
     ΠΡΟΕΔΡΕΥΩΝ (Γεώργιος Σούρλας): Μη διακόπτετε, κύριε Υπουργέ, θα μιλήσετε μετά.
     ΜΙΧΑΗΛ ΧΡΥΣΟΧΟΪΔΗΣ: Σας παρακαλώ πάρα πολύ να είστε προσεκτικός γιατί εκπροσωπείτε αυτήν τη στιγμή τις Ένοπλες Δυνάμεις και τις υπηρετείτε. 
     ΙΩΑΝΝΗΣ ΛΑΜΠΡΟΠΟΥΛΟΣ (Υφυπουργός Εθνικής Άμυνας): Κύριε Πρόεδρε, το λόγο.
     ΠΡΟΕΔΡΕΥΩΝ (Γεώργιος Σούρλας):  Ορίστε, κύριε Υπουργέ, έχετε το λόγο, αλλά να είστε σύντομος αν είναι δυνατόν. Άλλωστε, θα συνεχίσουμε και αύριο τη συζήτηση του νομοσχεδίου και θα έχετε μεγάλη άνεση χρόνου.
     ΙΩΑΝΝΗΣ ΛΑΜΠΡΟΠΟΥΛΟΣ (Υφυπουργός Εθνικής Άμυνας):  Λυπάμαι γιατί και πάλι δε γίνομαι κατανοητός. Είπα ότι κατασπαταλήθηκαν 21.000.000.000.000 δραχμές όλα αυτά τα χρόνια, αυτή τη δεκαετία και εν πολλοίς –είπα αυτή τη λέξη και είναι γραμμένη στα Πρακτικά- για ορισμένα εξοπλιστικά προγράμματα που δεν χρειάζονταν. 
     (Θόρυβος στην Αίθουσα)
     ΠΡΟΕΔΡΕΥΩΝ (Γεώργιος Σούρλας): Σας παρακαλώ, κύριοι συνάδελφοι, ηρεμήστε. Έχουμε και αύριο συνεδρίαση για την ενότητα των υπόλοιπων άρθρων.
     Κηρύσσεται περαιωμένη η συζήτηση  επί της ενότητας των άρθρων 1 έως 54 και θα γίνει η ψήφισή τους κεχωρισμένως.
     Ερωτάται το Σώμα: Γίνεται δεκτό το άρθρο 1 ως έχει;
     ΠΟΛΛΟΙ ΒΟΥΛΕΥΤΕΣ: Δεκτό, δεκτό.
     ΒΑΣΙΛΕΙΟΣ ΟΙΚΟΝΟΜΟΥ: Κατά πλειοψηφία.
     ΠΡΟΕΔΡΕΥΩΝ (Γεώργιος Σούρλας): Συνεπώς το άρθρο 1 έγινε δεκτό ως έχει κατά πλειοψηφία.
     Ερωτάται το Σώμα: Γίνεται δεκτό το άρθρο 2 όπως τροποποιήθηκε από τον κύριο Υπουργό;
     ΟΛΟΙ ΟΙ ΒΟΥΛΕΥΤΕΣ: Δεκτό, δεκτό.
     ΠΡΟΕΔΡΕΥΩΝ (Γεώργιος Σούρλας): Συνεπώς το άρθρο 2 έγινε δεκτό όπως τροποποιήθηκε από τον κύριο Υπουργό ομοφώνως.
     Ερωτάται το Σώμα: Γίνεται δεκτό το άρθρο 3;
     ΟΛΟΙ ΟΙ ΒΟΥΛΕΥΤΕΣ: Δεκτό, δεκτό.
     ΠΡΟΕΔΡΕΥΩΝ (Γεώργιος Σούρλας): Συνεπώς το άρθρο 3 έγινε δεκτό ομοφώνως.
     Ερωτάται το Σώμα: Γίνεται δεκτό το άρθρο 4;
     ΟΛΟΙ ΟΙ ΒΟΥΛΕΥΤΕΣ: Δεκτό, δεκτό.
     ΠΡΟΕΔΡΕΥΩΝ (Γεώργιος Σούρλας): Συνεπώς το άρθρο 4 έγινε δεκτό ομοφώνως.
     Ερωτάται το Σώμα: Γίνεται δεκτό το άρθρο 5;
     ΟΛΟΙ ΟΙ ΒΟΥΛΕΥΤΕΣ: Δεκτό, δεκτό.
     ΠΡΟΕΔΡΕΥΩΝ (Γεώργιος Σούρλας): Συνεπώς το άρθρο 5 έγινε δεκτό ομοφώνως.
     Ερωτάται το Σώμα: Γίνεται δεκτό το άρθρο 6;
     ΠΟΛΛΟΙ ΒΟΥΛΕΥΤΕΣ: Δεκτό, δεκτό.
     ΒΑΣΙΛΕΙΟΣ ΟΙΚΟΝΟΜΟΥ: Κατά πλειοψηφία.
     ΠΡΟΕΔΡΕΥΩΝ (Γεώργιος Σούρλας): Συνεπώς το άρθρο 6 έγινε δεκτό κατά πλειοψηφία.
     Ερωτάται το Σώμα: Γίνεται δεκτό το άρθρο 7;
     ΟΛΟΙ ΟΙ ΒΟΥΛΕΥΤΕΣ: Δεκτό, δεκτό.
     ΠΡΟΕΔΡΕΥΩΝ (Γεώργιος Σούρλας): Συνεπώς το άρθρο 7 έγινε δεκτό ομοφώνως.
     Ερωτάται το Σώμα: Γίνεται δεκτό το άρθρο 8;
     ΟΛΟΙ ΟΙ ΒΟΥΛΕΥΤΕΣ: Δεκτό, δεκτό.
     ΠΡΟΕΔΡΕΥΩΝ (Γεώργιος Σούρλας): Συνεπώς το άρθρο 8 έγινε δεκτό ομοφώνως.
     Ερωτάται το Σώμα: Γίνεται δεκτό το άρθρο 9;
     ΟΛΟΙ ΟΙ ΒΟΥΛΕΥΤΕΣ: Δεκτό, δεκτό.
     ΠΡΟΕΔΡΕΥΩΝ (Γεώργιος Σούρλας): Συνεπώς το άρθρο 9 έγινε δεκτό ομοφώνως.
     Ερωτάται το Σώμα: Γίνεται δεκτό το άρθρο 10;
     ΟΛΟΙ ΟΙ ΒΟΥΛΕΥΤΕΣ: Δεκτό, δεκτό.
     ΠΡΟΕΔΡΕΥΩΝ (Γεώργιος Σούρλας): Συνεπώς το άρθρο 10 έγινε δεκτό ομοφώνως.
     Ερωτάται το Σώμα: Γίνεται δεκτό το άρθρο 11 ως έχει;
     ΟΛΟΙ ΟΙ ΒΟΥΛΕΥΤΕΣ: Δεκτό, δεκτό. 
     ΠΡΟΕΔΡΕΥΩΝ (Γεώργιος Σούρλας): Συνεπώς το άρθρο 11 έγινε δεκτό ως έχει ομοφώνως. 
     Ερωτάται το Σώμα: Γίνεται δεκτό το άρθρο 12 ως έχει;
     ΟΛΟΙ ΟΙ ΒΟΥΛΕΥΤΕΣ: Δεκτό, δεκτό. 
     ΠΡΟΕΔΡΕΥΩΝ (Γεώργιος Σούρλας): Συνεπώς το άρθρο 12 έγινε δεκτό ως έχει ομοφώνως. 
     Ερωτάται το Σώμα: Γίνεται δεκτό το άρθρο 13 ως έχει;
     ΠΟΛΛΟΙ ΒΟΥΛΕΥΤΕΣ: Δεκτό, δεκτό. 
     ΘΕΟΧΑΡΗΣ ΤΣΙΟΚΑΣ: Κατά πλειοψηφία. 
     ΠΡΟΕΔΡΕΥΩΝ (Γεώργιος Σούρλας): Συνεπώς το άρθρο 13 έγινε δεκτό ως έχει κατά πλειοψηφία. 
     Ερωτάται το Σώμα: Γίνεται δεκτό το άρθρο 14 ως έχει;
     ΟΛΟΙ ΟΙ ΒΟΥΛΕΥΤΕΣ: Δεκτό, δεκτό. 
     ΠΡΟΕΔΡΕΥΩΝ (Γεώργιος Σούρλας): Συνεπώς το άρθρο 14 έγινε δεκτό ως έχει ομοφώνως. 
     Ερωτάται το Σώμα: Γίνεται δεκτό το άρθρο 15 ως έχει;
     ΟΛΟΙ ΟΙ ΒΟΥΛΕΥΤΕΣ: Δεκτό, δεκτό. 
     ΠΡΟΕΔΡΕΥΩΝ (Γεώργιος Σούρλας): Συνεπώς το άρθρο 15 έγινε δεκτό ως έχει ομοφώνως. 
     Ερωτάται το Σώμα: Γίνεται δεκτό το άρθρο 16 ως έχει;
     ΟΛΟΙ ΟΙ ΒΟΥΛΕΥΤΕΣ: Δεκτό, δεκτό. 
     ΠΡΟΕΔΡΕΥΩΝ (Γεώργιος Σούρλας): Συνεπώς το άρθρο 16 έγινε δεκτό ως έχει ομοφώνως. 
     Ερωτάται το Σώμα: Γίνεται δεκτό το άρθρο 17 ως έχει;
     ΟΛΟΙ ΟΙ ΒΟΥΛΕΥΤΕΣ: Δεκτό, δεκτό. 
     ΠΡΟΕΔΡΕΥΩΝ (Γεώργιος Σούρλας): Συνεπώς το άρθρο 17 έγινε δεκτό ως έχει ομοφώνως. 
     Ερωτάται το Σώμα: Γίνεται δεκτό το άρθρο 18 ως έχει;
     ΠΟΛΛΟΙ ΒΟΥΛΕΥΤΕΣ: Δεκτό, δεκτό. 
     ΒΑΣΙΛΕΙΟΣ ΟΙΚΟΝΟΜΟΥ: Κατά πλειοψηφία. 
     ΠΡΟΕΔΡΕΥΩΝ (Γεώργιος Σούρλας): Συνεπώς το άρθρο 18 έγινε δεκτό ως έχει κατά πλειοψηφία. 
     Ερωτάται το Σώμα: Γίνεται δεκτό το άρθρο 19 ως έχει;
     ΟΛΟΙ ΟΙ ΒΟΥΛΕΥΤΕΣ: Δεκτό, δεκτό. 
     ΠΡΟΕΔΡΕΥΩΝ (Γεώργιος Σούρλας): Συνεπώς το άρθρο 19 έγινε δεκτό ως έχει ομοφώνως. 
     Ερωτάται το Σώμα: Γίνεται δεκτό το άρθρο 20 ως έχει;
     ΟΛΟΙ ΟΙ ΒΟΥΛΕΥΤΕΣ: Δεκτό, δεκτό. 
     ΠΡΟΕΔΡΕΥΩΝ (Γεώργιος Σούρλας): Συνεπώς το άρθρο 20 έγινε δεκτό ως έχει ομοφώνως. 
     Ερωτάται το Σώμα: Γίνεται δεκτό το άρθρο 21 ως έχει;
     ΟΛΟΙ ΟΙ ΒΟΥΛΕΥΤΕΣ: Δεκτό, δεκτό. 
     ΠΡΟΕΔΡΕΥΩΝ (Γεώργιος Σούρλας): Συνεπώς το άρθρο 21 έγινε δεκτό ως έχει ομοφώνως. 
     Ερωτάται το Σώμα: Γίνεται δεκτό το άρθρο 22 ως έχει;
     ΟΛΟΙ ΟΙ ΒΟΥΛΕΥΤΕΣ:Δεκτό, δεκτό. 
     ΠΡΟΕΔΡΕΥΩΝ (Γεώργιος Σούρλας): Συνεπώς το άρθρο 22 έγινε δεκτό ως έχει ομοφώνως. 
     Ερωτάται το Σώμα: Γίνεται δεκτό το άρθρο 23 ως έχει;
     ΟΛΟΙ ΟΙ ΒΟΥΛΕΥΤΕΣ: Δεκτό, δεκτό. 
     ΠΡΟΕΔΡΕΥΩΝ (Γεώργιος Σούρλας): Συνεπώς το άρθρο 23 έγινε δεκτό ως έχει ομοφώνως. 
     Ερωτάται το Σώμα: Γίνεται δεκτό το άρθρο 24 ως έχει;
     ΠΟΛΛΟΙ ΒΟΥΛΕΥΤΕΣ: Δεκτό, δεκτό. 
     ΒΑΣΙΛΕΙΟΣ ΟΙΚΟΝΟΜΟΥ: Κατά πλειοψηφία.
     ΠΡΟΕΔΡΕΥΩΝ (Γεώργιος Σούρλας): Συνεπώς το άρθρο 24 έγινε δεκτό ως έχει κατά πλειοψηφία. 
     Ερωτάται το Σώμα: Γίνεται δεκτό το άρθρο 25 ως έχει;
     ΠΟΛΛΟΙ ΒΟΥΛΕΥΤΕΣ: Δεκτό, δεκτό. 
     ΒΑΣΙΛΕΙΟΣ ΟΙΚΟΝΟΜΟΥ: Κατά πλειοψηφία.
     ΠΡΟΕΔΡΕΥΩΝ (Γεώργιος Σούρλας): Συνεπώς το άρθρο 25 έγινε δεκτό ως έχει κατά πλειοψηφία. 
     Ερωτάται το Σώμα: Γίνεται δεκτό το άρθρο 26 ως έχει;
     ΟΛΟΙ ΟΙ ΒΟΥΛΕΥΤΕΣ: Δεκτό, δεκτό. 
     ΠΡΟΕΔΡΕΥΩΝ (Γεώργιος Σούρλας): Συνεπώς το άρθρο 26 έγινε δεκτό ως έχει ομοφώνως. 
     Ερωτάται το Σώμα: Γίνεται δεκτό το άρθρο 27 ως έχει;
     ΟΛΟΙ ΟΙ ΒΟΥΛΕΥΤΕΣ: Δεκτό, δεκτό. 
     ΠΡΟΕΔΡΕΥΩΝ (Γεώργιος Σούρλας): Συνεπώς το άρθρο 27 έγινε δεκτό ως έχει ομοφώνως. 
     Ερωτάται το Σώμα: Γίνεται δεκτό το άρθρο 28 ως έχει;
     ΟΛΟΙ ΟΙ ΒΟΥΛΕΥΤΕΣ: Δεκτό, δεκτό. 
     ΠΡΟΕΔΡΕΥΩΝ (Γεώργιος Σούρλας): Συνεπώς το άρθρο 28 έγινε δεκτό ως έχει ομοφώνως. 
     Ερωτάται το Σώμα: Γίνεται δεκτό το άρθρο 29 ως έχει;
     ΠΟΛΛΟΙ ΒΟΥΛΕΥΤΕΣ: Δεκτό, δεκτό. 
     ΒΑΣΙΛΕΙΟΣ ΟΙΚΟΝΟΜΟΥ: Κατά πλειοψηφία.
     ΠΡΟΕΔΡΕΥΩΝ (Γεώργιος Σούρλας): Συνεπώς το άρθρο 29 έγινε δεκτό ως έχει κατά πλειοψηφία. 
     Ερωτάται το Σώμα: Γίνεται δεκτό το άρθρο 30 ως έχει;
     ΟΛΟΙ ΟΙ ΒΟΥΛΕΥΤΕΣ: Δεκτό, δεκτό. 
     ΠΡΟΕΔΡΕΥΩΝ (Γεώργιος Σούρλας): Συνεπώς το άρθρο 30 έγινε δεκτό ως έχει ομοφώνως. 
     Ερωτάται το Σώμα: Γίνεται δεκτό το άρθρο 31 ως έχει;
     ΟΛΟΙ ΟΙ ΒΟΥΛΕΥΤΕΣ: Δεκτό, δεκτό. 
     ΠΡΟΕΔΡΕΥΩΝ (Γεώργιος Σούρλας): Συνεπώς το άρθρο 31 έγινε δεκτό ως έχει ομοφώνως. 
     Ερωτάται το Σώμα: Γίνεται δεκτό το άρθρο 32 ως έχει;
     ΟΛΟΙ ΟΙ ΒΟΥΛΕΥΤΕΣ: Δεκτό, δεκτό. 
     ΠΡΟΕΔΡΕΥΩΝ (Γεώργιος Σούρλας): Συνεπώς το άρθρο 32 έγινε δεκτό ως έχει ομοφώνως. 
     Ερωτάται το Σώμα: Γίνεται δεκτό το άρθρο 33 ως έχει;
     ΟΛΟΙ ΟΙ ΒΟΥΛΕΥΤΕΣ: Δεκτό, δεκτό. 
     ΠΡΟΕΔΡΕΥΩΝ (Γεώργιος Σούρλας): Συνεπώς το άρθρο 33 έγινε δεκτό ως έχει ομοφώνως. 
     Ερωτάται το Σώμα: Γίνεται δεκτό το άρθρο 34 ως έχει;
     ΟΛΟΙ ΟΙ ΒΟΥΛΕΥΤΕΣ: Δεκτό, δεκτό. 
     ΠΡΟΕΔΡΕΥΩΝ (Γεώργιος Σούρλας): Συνεπώς το άρθρο 34 έγινε δεκτό ως έχει ομοφώνως. 
     Ερωτάται το Σώμα: Γίνεται δεκτό το άρθρο 35 ως έχει;
     ΟΛΟΙ ΟΙ ΒΟΥΛΕΥΤΕΣ: Δεκτό, δεκτό. 
     ΠΡΟΕΔΡΕΥΩΝ (Γεώργιος Σούρλας): Συνεπώς το άρθρο 35 έγινε δεκτό ως έχει ομοφώνως. 
     Ερωτάται το Σώμα: Γίνεται δεκτό το άρθρο 36 ως έχει;
     ΟΛΟΙ ΟΙ ΒΟΥΛΕΥΤΕΣ: Δεκτό, δεκτό. 
     ΠΡΟΕΔΡΕΥΩΝ (Γεώργιος Σούρλας): Συνεπώς το άρθρο 36 έγινε δεκτό ως έχει ομοφώνως. 
     Ερωτάται το Σώμα: Γίνεται δεκτό το άρθρο 37 ως έχει;
     ΟΛΟΙ ΟΙ ΒΟΥΛΕΥΤΕΣ: Δεκτό, δεκτό. 
     ΠΡΟΕΔΡΕΥΩΝ (Γεώργιος Σούρλας): Συνεπώς το άρθρο 37 έγινε δεκτό ως έχει ομοφώνως. 
     Ερωτάται το Σώμα: Γίνεται δεκτό το άρθρο 38 ως έχει;
     ΟΛΟΙ ΟΙ ΒΟΥΛΕΥΤΕΣ: Δεκτό, δεκτό. 
     ΠΡΟΕΔΡΕΥΩΝ (Γεώργιος Σούρλας): Συνεπώς το άρθρο 38 έγινε δεκτό ως έχει ομοφώνως. 
     Ερωτάται το Σώμα: Γίνεται δεκτό το άρθρο 39 ως έχει;
     ΟΛΟΙ ΟΙ ΒΟΥΛΕΥΤΕΣ: Δεκτό, δεκτό. 
     ΠΡΟΕΔΡΕΥΩΝ (Γεώργιος Σούρλας): Συνεπώς το άρθρο 39 έγινε δεκτό ως έχει ομοφώνως. 
     Ερωτάται το Σώμα: Γίνεται δεκτό το άρθρο 40 ως έχει;
     ΟΛΟΙ ΟΙ ΒΟΥΛΕΥΤΕΣ: Δεκτό, δεκτό. 
     ΠΡΟΕΔΡΕΥΩΝ (Γεώργιος Σούρλας): Συνεπώς το άρθρο 40 έγινε δεκτό ως έχει ομοφώνως. 
     Ερωτάται το Σώμα: Γίνεται δεκτό το άρθρο 41 όπως τροποποιήθηκε από τον κύριο Υπουργό;
     ΟΛΟΙ ΟΙ ΒΟΥΛΕΥΤΕΣ: Δεκτό, δεκτό. 
     ΠΡΟΕΔΡΕΥΩΝ (Γεώργιος Σούρλας): Συνεπώς το άρθρο 41 έγινε δεκτό όπως τροποποιήθηκε από τον κύριο Υπουργό ομοφώνως. 
     Ερωτάται το Σώμα: Γίνεται δεκτό το άρθρο 42 ως έχει;
     ΟΛΟΙ ΟΙ ΒΟΥΛΕΥΤΕΣ: Δεκτό, δεκτό. 
     ΠΡΟΕΔΡΕΥΩΝ (Γεώργιος Σούρλας): Συνεπώς το άρθρο 42 έγινε δεκτό ως έχει ομοφώνως. 
     Ερωτάται το Σώμα: Γίνεται δεκτό το άρθρο 43 ως έχει;
     ΟΛΟΙ ΟΙ ΒΟΥΛΕΥΤΕΣ: Δεκτό, δεκτό. 
     ΠΡΟΕΔΡΕΥΩΝ (Γεώργιος Σούρλας): Συνεπώς το άρθρο 43 έγινε δεκτό ως έχει ομοφώνως. 
     Ερωτάται το Σώμα: Γίνεται δεκτό το άρθρο 44 ως έχει;
     ΟΛΟΙ ΟΙ ΒΟΥΛΕΥΤΕΣ: Δεκτό, δεκτό. 
     ΠΡΟΕΔΡΕΥΩΝ (Γεώργιος Σούρλας): Συνεπώς το άρθρο 44 έγινε δεκτό ως έχει ομοφώνως. 
     Ερωτάται το Σώμα: Γίνεται δεκτό το άρθρο 45 ως έχει;
     ΟΛΟΙ ΟΙ ΒΟΥΛΕΥΤΕΣ: Δεκτό, δεκτό. 
     ΠΡΟΕΔΡΕΥΩΝ (Γεώργιος Σούρλας): Συνεπώς το άρθρο 45 έγινε δεκτό ως έχει ομοφώνως. 
     Ερωτάται το Σώμα: Γίνεται δεκτό το άρθρο 46 όπως τροποποιήθηκε από τον κύριο Υπουργό;
     ΟΛΟΙ ΟΙ ΒΟΥΛΕΥΤΕΣ: Δεκτό, δεκτό. 
     ΠΡΟΕΔΡΕΥΩΝ (Γεώργιος Σούρλας): Συνεπώς το άρθρο 46 έγινε δεκτό όπως τροποποιήθηκε από τον κύριο Υπουργό ομοφώνως. 
     Ερωτάται το Σώμα: Γίνεται δεκτό το άρθρο 47 ως έχει;
     ΟΛΟΙ ΟΙ ΒΟΥΛΕΥΤΕΣ: Δεκτό, δεκτό. 
     ΠΡΟΕΔΡΕΥΩΝ (Γεώργιος Σούρλας): Συνεπώς το άρθρο 47 έγινε δεκτό ως έχει ομοφώνως. 
     Ερωτάται το Σώμα: Γίνεται δεκτό το άρθρο 48 ως έχει;
     ΟΛΟΙ ΟΙ ΒΟΥΛΕΥΤΕΣ: Δεκτό, δεκτό. 
     ΠΡΟΕΔΡΕΥΩΝ (Γεώργιος Σούρλας): Συνεπώς το άρθρο 48 έγινε δεκτό ως έχει ομοφώνως. 
     Ερωτάται το Σώμα: Γίνεται δεκτό το άρθρο 49 ως έχει;
     ΠΟΛΛΟΙ ΒΟΥΛΕΥΤΕΣ: Δεκτό, δεκτό. 
     ΒΑΣΙΛΕΙΟΣ ΟΙΚΟΝΟΜΟΥ: Κατά πλειοψηφία.
     ΠΡΟΕΔΡΕΥΩΝ (Γεώργιος Σούρλας): Συνεπώς το άρθρο 49 έγινε δεκτό ως έχει κατά πλειοψηφία. 
     Ερωτάται το Σώμα: Γίνεται δεκτό το άρθρο 50 ως έχει;
     ΟΛΟΙ ΟΙ ΒΟΥΛΕΥΤΕΣ: Δεκτό, δεκτό. 
     ΠΡΟΕΔΡΕΥΩΝ (Γεώργιος Σούρλας): Συνεπώς το άρθρο 50 έγινε δεκτό ως έχει ομοφώνως. 
     Ερωτάται το Σώμα: Γίνεται δεκτό το άρθρο 51 ως έχει;
     ΟΛΟΙ ΟΙ ΒΟΥΛΕΥΤΕΣ: Δεκτό, δεκτό. 
     ΠΡΟΕΔΡΕΥΩΝ (Γεώργιος Σούρλας): Συνεπώς το άρθρο 51 έγινε δεκτό ως έχει ομοφώνως. 
     Ερωτάται το Σώμα: Γίνεται δεκτό το άρθρο 52 ως έχει;
     ΟΛΟΙ ΟΙ ΒΟΥΛΕΥΤΕΣ: Δεκτό, δεκτό. 
     ΠΡΟΕΔΡΕΥΩΝ (Γεώργιος Σούρλας): Συνεπώς το άρθρο 52 έγινε δεκτό ως έχει ομοφώνως. 
     Ερωτάται το Σώμα: Γίνεται δεκτό το άρθρο 53 ως έχει;
     ΟΛΟΙ ΟΙ ΒΟΥΛΕΥΤΕΣ: Δεκτό, δεκτό. 
     ΠΡΟΕΔΡΕΥΩΝ (Γεώργιος Σούρλας): Συνεπώς το άρθρο 53 έγινε δεκτό ως έχει ομοφώνως. 
     Ερωτάται το Σώμα: Γίνεται δεκτό το άρθρο 54 ως έχει;
     ΟΛΟΙ ΟΙ ΒΟΥΛΕΥΤΕΣ: Δεκτό, δεκτό. 
     ΠΡΟΕΔΡΕΥΩΝ (Γεώργιος Σούρλας): Συνεπώς το άρθρο 54 έγινε δεκτό ως έχει ομοφώνως. 
     Κύριοι συνάδελφοι, δέχεστε στο σημείο αυτό να λύσουμε τη συνεδρίαση;
     ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.
     Με την συναίνεση του Σώματος και ώρα 14.19΄ λύεται η συνεδρίαση για αύριο ημέρα Πέμπτη 17 Νοεμβρίου 2005 και ώρα 10.30΄ με αντικείμενο εργασιών του Σώματος: α) κοινοβουλευτικό έλεγχο, συζήτηση επικαίρων ερωτήσεων και β)νομοθετική εργασία, συνέχιση της συζήτησης επί των άρθρων και του συνόλου του σχεδίου νόμου του Υπουργείου Εθνικής Άμυνας: «Στρατολογία των Ελλήνων και άλλες διατάξεις», σύμφωνα με την ημερησία διάταξη που έχει διανεμηθεί. 
     
     Η ΠΡΟΕΔΡΟΣ 					ΟΙ ΓΡΑΜΜΑΤΕΙΣ
ΣΥΝΕΔΡΙΑΣΗ ΟΛΟΜΕΛΕΙΑΣ                16/11/05               2

