      ΣΥΝΕΔΡΙΑΣΗ ΙΕ΄
      Πέμπτη 30 Οκτωβρίου 2003
      ΠΙΝΑΚΑΣ ΠΕΡΙΕΧΟΜΕΝΩΝ
      ΣΥΝΟΔΟΣ Δ΄
      ΘΕΜΑΤΑ
      Α. ΕΙΔΙΚΑ ΘΕΜΑΤΑ
      1. Αποφάσεις Βουλής: Λήψη απόφασης με ονομαστική ψηφοφορία για τις αιτήσεις άρσης της ασυλίας των Βουλευτών κυρίων Λ. Γρηγοράκου, Α. Μακρυπίδη, Ι. Νικολαΐδη, Α. Παυλίδη, Θ. Σκρέκα, Κ. Τασούλα, Ι. Τζαμτζή, Ν. Τσιαρτιώνη και Δ. Τσιόγκα, σελ.
      2. Ανακοινώνεται ότι τη συνεδρίαση παρακολουθούν μαθητές από το 5ο Δημοτικό Σχολείο Καματερού και από το 7ο Δημοτικό Σχολείο Αγίας Παρασκευής Αττικής, σελ.
      Β. ΚΟΙΝΟΒΟΥΛΕΥΤΙΚΟΣ ΕΛΕΓΧΟΣ
      1. Κατάθεση αναφορών, σελ.
      2. Απαντήσεις Υπουργών σε ερωτήσεις Βουλευτών, σελ.
      3. Ανακοίνωση του δελτίου επικαίρων ερωτήσεων της Παρασκευής 31 Οκτωβρίου 2003, σελ.
      ΟΜΙΛΗΤΕΣ
      Επί των αιτήσεων άρσης ασυλίας Βουλευτών:
      ΚΑΚΛΑΜΑΝΗΣ Α., σελ.
      
      
      ΠΡΑΚΤΙΚΑ  ΒΟΥΛΗΣ
      Ι΄  ΠΕΡΙΟΔΟΣ (ΠΡΟΕΔΡΕΥΟΜΕΝΗΣ ΔΗΜΟΚΡΑΤΙΑΣ)
      ΣΥΝΟΔΟΣ  Δ΄
      ΣΥΝΕΔΡΙΑΣΗ  ΙΕ΄
      Πέμπτη 30 Οκτωβρίου 2003
      	Αθήνα, σήμερα στις 30 Οκτωβρίου 2003, ημέρα Πέμπτη και ώρα 11.30΄ συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια για να συνεδριάσει υπό την προεδρία του Προέδρου αυτής κ. ΑΠΟΣΤΟΛΟΥ    ΚΑΚΛΑΜΑΝΗ.
      	ΠΡΟΕΔΡΟΣ (Απόστολος Κακλαμάνης): Κυρίες και κύριοι συνάδελφοι, αρχίζει η συνεδρίαση.
      	Παρακαλείται ο κύριος Γραμματέας να ανακοινώσει τις αναφορές προς το Σώμα.
      	(Ανακοινώνονται προς το Σώμα από το Γραμματέα της Βουλής κ. Παναγιώτη Αντωνακόπουλο, Βουλευτή Ηλείας, τα ακόλουθα:
      Α. ΚΑΤΑΘΕΣΗ ΑΝΑΦΟΡΩΝ
      1) Οι Βουλευτές κύριοι ΣΠΥΡΟΣ ΣΤΡΙΦΤΑΡΗΣ και ΑΓΓΕΛΟΣ ΤΖΕΚΗΣ κατέθεσαν αναφορά με την οποία ο Δήμαρχος Αστακού Αιτωλ/νίας ζητεί την έγκριση πίστωσης για το έργο «Βελτίωση δρόμου Παραλία Βελλά – Βασιλόπουλο».
      2) Οι Βουλευτές κύριοι ΣΠΥΡΟΣ ΣΤΡΙΦΤΑΡΗΣ και ΑΝΤΩΝΗΣ ΣΚΥΛΛΑΚΟΣ κατέθεσαν αναφορά με την οποία η Ομοσπονδία Βιοτεχνικών Σωματείων Αθήνας και Σωματεία τα οποία ασχολούνται με την οικοδομή διαμαρτύρονται για το Π.Δ.  που αναφέρεται στο Μητρώο Κατασκευαστών Ιδιωτικών Έργων.
      3) Οι Βουλευτές κύριοι ΔΗΜΗΤΡΙΟΣ ΤΣΙΟΓΚΑΣ και ΝΙΚΟΛΑΟΣ ΓΚΑΤΖΗΣ  κατέθεσαν αναφορά με την οποία οι Σύλλογοι Συνταξιούχων ΟΓΑ Καρδίτσας, Σοφάδων, Καρδιτσομαγούλας, Ματαράγκας και Γοργοβιτών Νομού Καρδίτσας ζητούν να αυξηθούν οι συντάξεις του ΟΓΑ.
      4) Οι Βουλευτές κύριοι ΣΠΥΡΟΣ ΣΤΡΙΦΤΑΡΗΣ και ΑΝΤΩΝΗΣ ΣΚΥΛΛΑΚΟΣ κατέθεσαν αναφορά με την οποία η Ομοσπονδία Βιοτεχνικών Σωματείων Αθήνας ζητεί να καθιερωθεί σαν πάγιο εκλογικό σύστημα η απλή αναλογική.
      5) Ο Βουλευτής Αιτωλ/νίας κ. ΙΩΑΝΝΗΣ ΒΑΪΝΑΣ κατέθεσε αναφορά με την οποία ζητεί την κατάθεση των συμβάσεων που υπεγράφησαν μεταξύ Ν.Α. Αιτωλ/νίας και αυτοκινητιστών για τη μεταφορά μαθητών στην Αιτωλ/νία.
      6) Η Βουλευτής Μαγνησίας κ. ΖΕΤΤΑ ΜΑΚΡΗ κατέθεσε αναφορά με την οποία ζητεί την άμεση χρηματοδότηση του Δήμου Σκοπέλου για τη συνέχιση της λειτουργίας του Πυροσβεστικού Κλιμακίου στο νησί.
      7) Η Βουλευτής Μαγνησίας κ. ΖΕΤΤΑ ΜΑΚΡΗ κατέθεσε αναφορά με την οποία ζητεί την αποδοχή του αιτήματος του Συλλόγου Πολιτικών Υπαλλήλων Θεσσαλίας και ολόκληρου του προσωπικού του Υπουργείου Δημ. Τάξης, όσον αφορά στην ισχύ της κοινής υπουργικής απόφασης, για αμοιβή εργασίας πέραν του πενθημέρου.
      8) Ο Βουλευτής Κυκλάδων κ. ΙΩΑΝΝΗΣ ΧΩΜΑΤΑΣ κατέθεσε αναφορά με την οποία ο Έπαρχος Θήρας ζητεί τη στελέχωση του Αστυνομικού Τμήματος Θήρας και παράλληλα, ενόψει των Ολυμπιακών Αγώνων, την ίδρυση Τουριστικής Αστυνομίας και Τμήματος ή Σταθμού,  στο Διεθνή Αερολιμένα Θήρας.
      9) Ο Βουλευτής Θεσσαλονίκης κ. ΣΤΥΛΙΑΝΟΣ ΠΑΠΑΘΕΜΕΛΗΣ κατέθεσε αναφορά με την οποία ο κ. Νικόλαος Παναγιωτόπουλος, ομότιμος καθηγητής Α.Π.Θ., ζητεί την οργάνωση στα πλαίσια της Πολιτιστικής Ολυμπιάδας έκθεσης σχετικά με τη Μακεδονία.
      10) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε αναφορά με την οποία ο Πανελλήνιος Σύνδεσμος Απόστρατων Αξιωματικών Ενόπλων Δυνάμεων και Σωμάτων Ασφαλείας ζητεί την αύξηση των συντάξεων και των επιδομάτων των απόστρατων αξιωματικών.
      11) Οι Βουλευτές κύριοι ΑΝΤΩΝΗΣ ΣΚΥΛΛΑΚΟΣ και ΛΙΑΝΑ ΚΑΝΕΛΛΗ κατέθεσαν αναφορά με την οποία η Συντονιστική Επιτροπή Μεταναστευτικών Συλλόγων, Κοινοτήτων και Ενώσεων Ελλάδας ζητεί τη νομιμοποίηση των μεταναστών.
      12) Ο Βουλευτής Χανίων κ. ΙΩΣΗΦ ΒΑΛΥΡΑΚΗΣ κατέθεσε αναφορά με την οποία τα στελέχη των Κέντρων Συμβουλευτικής και Προσανατολισμού και των Γραφείων Σχολικού Επαγγελματικού Προσανατολισμού, Περιφέρειας Κρήτης ζητούν την υπογραφή της κοινής υπουργικής απόφασης για το ύψος της αποζημίωσης των υπηρετούντων εκπαιδευτικών και των υπευθύνων στα ΚΕΣΥΠ και γραφεία ΣΕΠ.
      13) Ο Βουλευτής Χανίων κ. ΙΩΣΗΦ ΒΑΛΥΡΑΚΗΣ κατέθεσε αναφορά με την οποία το Εθνικό Σκοπευτήριο Χανίων διαμαρτύρεται για την απόφαση της Αστυνομικής Διεύθυνσης Χανίων να ανακαλέσει άδεια κατοχής σκοπευτικών όπλων και φυσιγγίων αυτών.
      14) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας που αφορά στις διεκδικήσεις των εργαζομένων στο ΕΚΑΒ για ρύθμιση συνταξιοδοτικών και ασφαλιστικών αιτημάτων.
      15) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας που αφορά στην κρίση που μαστίζει τον ελληνικό τουρισμό.
      16) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας που αφορά στην αναγκαιότητα σύνδεσης με το Βιολογικό Καθαρισμό της περιοχής Ιτεών.
      17) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας που αφορά στο θέμα της μη χορήγησης εγγράφου για την επιστροφή στο Νοσοκομείο «Άγιος Ανδρέας» ορθοπεδικού γιατρού.
      18) Ο Βουλευτής Αχαΐας κ.  ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας που αφορά στις επιβαρύνσεις στο κόστος κατασκευής της οικοδομής.
      19) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας που αφορά στα αίτια της οξείδωσης του κτιρίου του Π.Π.Ν.Π.
      20) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας που αφορά στην απαράδεκτη εικόνα που παρουσιάζουν οι δρόμοι της Πάτρας από τα ημιτελή έργα των ΔΕΗ, ΟΤΕ, ΕΥΔΑΠ.
      21) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας που αφορά στο κύκλωμα των «πειρατικών» ταξί, που δρα στη λιμενική ζώνη Πάτρας.
      22) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας που αφορά στο αίτημα των κατοίκων της περιοχής Δασυλλίου της Πάτρας, για τη δημιουργία νέας λεωφορειακής γραμμής.
      23) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας που αφορά στην καθυστέρηση τροποποίησης του Π.Δ. για την άδεια λειτουργίας χώρων στάθμευσης στο Ιστορικό Κέντρο της Πάτρας.
      24) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας που αφορά στην επέκταση των αυθαίρετων στην Αχαία.
      25) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας που αφορά στη διαγραφή χρεών επιχειρηματιών προς το Δήμο Πατρέων.
      26) Ο Βουλευτής Εύβοιας κ. ΑΝΑΣΤΑΣΙΟΣ ΛΙΑΣΚΟΣ κατέθεσε αναφορά με την οποία οι Σύλλογοι Γονέων και Κηδεμόνων 1ου και 12ου Δημοτικών Σχολείων Χαλκίδας διαμαρτύρονται για την εγκατάσταση κεραίας κινητής τηλεφωνίας στην περιοχή Καμάρες Χαλκίδας.
      27) Ο Βουλευτής Χανίων κ. ΙΩΣΗΦ ΒΑΛΥΡΑΚΗΣ κατέθεσε αναφορά με την οποία η Πανελλήνια Ένωση Αναπληρωτών Εκπαιδευτικών ζητεί την επίλυση εργασιακού τους προβλήματος.
      28) Ο Βουλευτής Φωκίδας κ. ΝΙΚΟΛΑΟΣ ΓΚΕΛΕΣΤΑΘΗΣ κατέθεσε αναφορά με την οποία ο Ιερός Ναός Αγίου Νικολάου Αμφίσσης ζητεί τη χρηματοδότηση των εργασιών συντήρησης και αποκατάστασής του.
      29) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε αναφορά με την οποία ο Σύλλογος Εργαζομένων Περιφέρειας Αττικής ζητεί την επίλυση εργασιακών προβλημάτων των μελών του.
      30) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε αναφορά με την οποία ο Σύλλογος Εργαζομένων Ταχυδρομικού Ταμιευτηρίου ζητεί να διατηρηθεί ο παραδοσιακός και κοινωνικός ρόλος του ταχυδρομικού ταμιευτηρίου.
      31) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε αναφορά με την οποία ο Σύλλογος Έκτακτων Αρχαιολόγων ζητεί τη νομοθετική ρύθμιση της μονιμοποίησης των μελών του.
      32) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε αναφορά με την οποία η κυρία Ευαγγελία Αδαμάκη, κάτοικος Ρόδου, ζητεί να ασφαλισθεί στον ΟΓΑ ως αγρότισσα.
      33) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε αναφορά με την οποία ο Δήμος Καλαμπακίου Δράμας ζητεί την απόσπαση υπαλλήλου μέλους του τοπικού συμβουλίου Φτελιάς στον τόπο κατοικίας της.
      34) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε αναφορά με την οποία το Κέντρο Επαγγελματικής Αποκατάστασης Ατόμων με Ειδικές Ανάγκες ζητεί την άμεση χρηματοδότηση των λειτουργικών εξόδων του.
      35) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε αναφορά με την οποία η κυρία Γεσθημανή Δεληγιαννίδου ζητεί να της χορηγηθεί σύνταξη γήρατος από τον ΟΓΑ.
      36) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε αναφορά με την οποία ο κ. Στέφανος Ταχματζίδης, κάτοικος Νέας Αμισού, ζητεί να του καταβληθεί το ποσόν που δικαιούται ως αποζημίωση από τον ΕΛΓΑ  για την καταστροφή των ελαιοδένδρων του, από παγετό.
      37) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε αναφορά με την οποία Φορείς των Νομών Δράμας και Καβάλας ζητούν την άμεση αποπεράτωση του κτιρίου του Τελωνείου Εξοχής.
      38) Οι Βουλευτές κύριοι ΑΝΤΩΝΗΣ ΣΚΥΛΛΑΚΟΣ και ΔΗΜΗΤΡΙΟΣ ΤΣΙΟΓΚΑΣ κατέθεσαν αναφορά με την οποία τα Σωματεία της Ναυπηγοεπισκευαστικής Ζώνης Πειραιά ζητούν την καταβολή του επιδόματος ανεργίας στα μέλη του.
      39) Ο Βουλευτής Αιτωλ/νίας κ. ΙΩΑΝΝΗΣ ΒΑΪΝΑΣ κατέθεσε αναφορά με την οποία ο Δήμος Αλυζίας Αιτωλ/νίας ζητεί τη χορήγηση ασθενοφόρου στο Κ.Υ. Μύτικα.
      40) Ο Βουλευτής Αιτωλ/νίας κ. ΙΩΑΝΝΗΣ ΒΑΪΝΑΣ κατέθεσε αναφορά με την οποία ο Δήμος Αλυζίας Αιτωλ/νίας ζητεί την ανέγερση σχολικών κτιρίων για τη στέγαση του Δημοτικού Σχολείου και Νηπιαγωγείου Μύτικα.
      41) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας που αφορά στα προβλήματα που αντιμετωπίζει το 10ο Δημοτικό Σχολείο Αιγίου, λόγω έλλειψης εκπαιδευτικών.
      42) Ο Βουλευτής Κέρκυρας κ. ΕΥΤΥΧΙΟΣ ΚΟΝΤΟΜΑΡΗΣ κατέθεσε δημοσίευμα εφημερίδας που αφορά δηλώσεις  του Δημάρχου Κορισσίων σχετικά με τις δαπάνες του Παιδικού Σταθμού και των Σχολείων του Δήμου.
      43) Ο Βουλευτής Κέρκυρας κ. ΕΥΤΥΧΙΟΣ ΚΟΝΤΟΜΑΡΗΣ κατέθεσε αναφορά με την οποία το Νομαρχιακό Παράρτημα Κέρκυρας της ΟΤΟΕ ζητεί τη νομοθετική κατοχύρωση των εργατικών δικαιωμάτων των τραπεζοϋπαλλήλων.
      44) Οι Βουλευτές κύριοι ΕΥΤΥΧΙΟΣ ΚΟΝΤΟΜΑΡΗΣ και ΣΠΥΡΟΣ ΣΠΥΡΟΥ κατέθεσαν αναφορά με την οποία η Νομαρχιακή Αυτοδιοίκηση Κέρκυρας ζητεί τη σύσταση Νομαρχιακού Λιμενικού Ταμείου στην Κέρκυρα.
      45) Ο Βουλευτής Κέρκυρας κ. ΕΥΤΥΧΙΟΣ ΚΟΝΤΟΜΑΡΗΣ κατέθεσε αναφορά με την οποία οι Μαθητές του 3ου ΤΕΕ Κέρκυρας διαμαρτύρονται για την κατάργηση των τμημάτων Ηλεκτρολόγων Εγκαταστάσεων και Ψυκτικών, από το  3ο ΤΕΕ Κέρκυρας.
      46) Ο Βουλευτής Κέρκυρας κ. ΕΥΤΥΧΙΟΣ ΚΟΝΤΟΜΑΡΗΣ κατέθεσε αναφορά με την οποία ο κ. Κωστάκης Λάγιος, κάτοικος Πάτρας, ζητεί την επίλυση ασφαλιστικού του προβλήματος.
      47) Ο Βουλευτής Κέρκυρας κ. ΕΥΤΥΧΙΟΣ ΚΟΝΤΟΜΑΡΗΣ κατέθεσε αναφορά με την οποία ο Δήμος Αχιλλείων Νομού Κέρκυρας ζητεί την ένταξή του στην κατανομή των συμπληρωματικών ΚΑΠ για το 2003.
      48) Ο Βουλευτής Λασιθίου κ. ΜΙΧΑΛΗΣ ΚΑΡΧΙΜΑΚΗΣ κατέθεσε αναφορά με την οποία η Λασιθιώτικη Ανώνυμη Ναυτιλιακή Εταιρεία (ΛΑΝΕ) ζητεί να επαναπροκηρυχθεί  η άγονη γραμμή Ρόδο – Σάμο – Χίο – Μυτιλήνη – Λήμνο – Αλεξανδρούπολη με τους όρους της συμφερότερης και όχι οικονομικότερης προσφοράς.
      49) Ο Βουλευτής Λασιθίου κ. ΜΙΧΑΛΗΣ ΚΑΡΧΙΜΑΚΗΣ κατέθεσε αναφορά με την οποία η Ένωση Πληροφορικών Ελλάδας ζητεί στις θέσεις αναπληρωτών καθηγητών πληροφορικής να διορίζονται μόνον όσοι διαθέτουν βασικό τίτλο σπουδών στην πληροφορική.
      50) Ο Βουλευτής Ιωαννίνων κ. ΚΩΝ/ΝΟΣ ΤΑΣΟΥΛΑΣ κατέθεσε αναφορά με την οποία ο Δήμος Μολοσσών Ιωαννίνων ζητεί την αποζημίωση των καταστροφών που προκάλεσε η θεομηνία της 19ης/10/2003 στην περιοχή του.
      51) Ο Βουλευτής Χίου κ. ΑΘΑΝΑΣΙΟΣ ΒΑΡΙΝΟΣ κατέθεσε αναφορά με την οποία ο Σύλλογος Εργαζομένων ΟΤΑ Νομού Χίου ζητεί την επίλυση οικονομικών και εργασιακών προβλημάτων των μελών του.
      52) Ο Βουλευτής Μαγνησίας κ. ΑΛΕΞΑΝΔΡΟΣ ΒΟΥΛΓΑΡΗΣ κατέθεσε αναφορά με την οποία η Κοινότητα Τρικερίου Μαγνησίας ζητεί την επαναδρομολόγηση Ε/Γ πλοίων στους λιμένες Αγίας Κυριακής Τρικέρων και νησίδας Παλαιά Τρικέρι.
      53) Ο Βουλευτής Αθηνών κ. ΦΩΤΗΣ ΚΟΥΒΕΛΗΣ κατέθεσε αναφορά με την οποία ο Πανελλήνιος Σύλλογος Υπαλλήλων Γ.Γ. Εθνικής Στατιστικής Υπηρεσίας της Ελλάδος ζητεί να μην αλλάξει το νομικό πλαίσιο της ΓΓ ΕΣΥΕ  και την ίση οικονομική μεταχείριση των εργαζομένων στο ίδιο Υπουργείο.
      54) Ο Βουλευτής Αθηνών κ. ΦΩΤΗΣ ΚΟΥΒΕΛΗΣ κατέθεσε αναφορά με την οποία η κυρία Χατζή Λιλιάνα, ελληνίδα εκ πατρός γεννηθείσα στη Βουλγαρία, οδοντίατρος – στοματολόγος, ζητεί αναγνώριση της επαγγελματικής της ιδιότητας ώστε να μπορέσει να εργασθεί.
      55) Ο Βουλευτής Χαλκιδικής κ. ΑΘΗΝΑΙΟΣ ΦΛΩΡΙΝΗΣ κατέθεσε αναφορά με την οποία ο Δήμος Κασσάνδρας Χαλκιδικής ζητεί να ματαιωθεί η ανταλλαγή εκτάσεως της Ιεράς Μητροπόλεως Νεαπόλεως – Σταυρουπόλεως  με αντίστοιχη έκταση στην παραλία της περιοχής του.
      56) Ο Βουλευτής Χίου κ. ΑΘΑΝΑΣΙΟΣ ΒΑΡΙΝΟΣ κατέθεσε αναφορά με την οποία το Σωματείο Εργαζομένων Σκυλιτσείου Νοσοκομείου Χίου ζητεί την άμεση καταβολή δεδουλευμένων αποδοχών στα μέλη του.
      57) Ο Βουλευτής Χίου κ. ΑΘΑΝΑΣΙΟΣ ΒΑΡΙΝΟΣ κατέθεσε αναφορά με την οποία ο Έπαρχος Λήμνου ζητεί την άμεση δημοπράτηση της κατασκευής του προσήνεμου ΒΔ Μώλου του λιμένα Μύρινας.
      58) Ο Βουλευτής Φωκίδας κ. ΝΙΚΟΛΑΟΣ ΓΚΕΛΕΣΤΑΘΗΣ κατέθεσε αναφορά με την οποία ο Δήμος Λιδορικίου Φωκίδας ζητεί την αποδοχή της παραχώρησης από το Δήμο Λιδορικίου της πλήρους κυριότητας του γηπέδου και των  εγκαταστάσεων του βιολογικού καθαρισμού του.
      59) Ο Βουλευτής Φωκίδας κ. ΝΙΚΟΛΑΟΣ ΓΚΕΛΕΣΤΑΘΗΣ κατέθεσε αναφορά με την οποία η Ομοσπονδία Συλλόγων Παρνασσίδας ζητεί τα αζήτητα κέρδη από τους διαγωνισμούς παιγνίων του ΟΠΑΠ να περάσουν στους συλλογικούς πολιτιστικούς φορείς του τόπου μας.
      60) Ο Βουλευτής Φωκίδας κ. ΝΙΚΟΛΑΟΣ ΓΚΕΛΕΣΤΑΘΗΣ κατέθεσε αναφορά με την οποία η Πανελλήνια Ένωση Αναπληρωτών Εκπαιδευτικών ζητεί τη λήψη μέτρων για την απορρόφηση όλων των αναπληρωτών καθηγητών.
      Β. ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ
      1. Στην με αριθμό 820/15-7-03 ερώτηση των Βουλευτών κυρίων  Λιάνας Κανέλλη και Παναγιώτη Κοσιώνη δόθηκε με το υπ’ αριθμ. 2094/31-7-03 έγγραφο από τον Υφυπουργό Πολιτισμού η ακόλουθη απάντηση:
      «Σε απάντηση της από 15-7-03 ερώτησης των Βουλευτών κυρίων Π. Κοσιώνη και Λ. Κανέλλη και στο μέρος που μας αφορά, σας γνωρίζουμε ότι τους αμέσως προσεχείς μήνες θα αρχίσουν να καταβάλλονται οι οφειλές της Γ.Γ.Α. στα σωματεία που έχουν υποβάλλει απολογισμούς.
      Ο Υφυπουργός
      ΓΙΩΡΓΟΣ ΛΙΑΝΗΣ»
      2. Στην με αριθμό 765/14-7-03 ερώτηση της Βουλευτού κ. Ασημίνας Ξηροτύρη - Αικατερινάρη δόθηκε με το υπ’ αριθμ. 2085/31-7-03 έγγραφο από τον Υφυπουργό Πολιτισμού η ακόλουθη απάντηση:
      «Σε απάντηση της από 14/7/03 ερώτησης της Βουλευτού κ. Α. Ξηροτύρη-Αικατερινάρη αναφορικά με το Ολυμπιακό Ιππικό Κέντρο και το Νέο Ιππόδρομο στο Μαρκόπουλο, σας διαβιβάζουμε την απάντηση της ΟΔΙΕ Α.Ε .
      Ο Υφυπουργός
      ΓΙΩΡΓΟΣ ΛΙΑΝΗΣ»
      Σημ.: Τα συνημμένα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).
      3. Στην με αριθμό 732/11-7-03 ερώτηση του Βουλευτή κ. Ηλία Καλλιώρα δόθηκε με το υπ’ αριθμ. 48912/131639/30-7-03 έγγραφο από τον Υπουργό Οικονομίας και Οικονομικών η ακόλουθη απάντηση:
      «Σε απάντηση της παραπάνω ερώτησης που κατέθεσε ο Βουλευτής κ. Ηλ. Kαλλιώρας σχετικά με την ίδρυση υποκαταστήματος της Αγροτικής Τράπεζας (ΑΤΕ) στο Δήμο Οπουντίων (Μαρτίνο) και μετά τις πληροφορίες που μας παρέσχε η ομώνυμη Τράπεζα με το υπ. αριθ. 158/18.7.03 έγγραφό της, σας γνωρίζουμε τα ακόλουθα:
      1. Η Αγροτική Τράπεζα αντιμετωπίζει τα θέματα της ίδρυσης περιφερειακών μονάδων με γνώμονα την καλύτερη εξυπηρέτηση των συναλλασσομένων με αυτή και την παροχή των υπηρεσιών της με το μικρότερο δυνατό κόστος.
      2. Ο μεγάλος όμως αριθμός των αιτημάτων της περιφέρειας για ίδρυση νέων μονάδων καθώς και ο περιορισμός των εγκρίσεων από την Τράπεζα της Ελλάδος επέβαλαν την αξιολόγηση και τον καθορισμό προτεραιοτήτων στα επί μέρους αιτήματα.
      3. Με βάση τον ετήσιο προγραμματισμό επέκτασης του Δικτύου στην περιφέρεια, ΑΤΕ προς το παρόν δεν προτίθεται να ιδρύσει τραπεζική μονάδα στην περιοχή του Δήμου Οπουντίων.
      4. Ωστόσο οι Υπηρεσίες της ΑΤΕ στο μέλλον θα συγκεντρώσουν τα απαραίτητα στοιχεία και θα εξετάσουν τη δυνατότητα ικανοποίησης του παραπάνω αιτήματος.
      Ο Υπουργός
      Ν. ΧΡΙΣΤΟΔΟΥΛΑΚΗΣ»
      4. Στην με αριθμό 728/11-7-03 ερώτηση του Βουλευτή κ. Μανώλη Κεφαλογιάννη δόθηκε με το υπ’ αριθμ. 51803/30-7-03 έγγραφο από τον Υπουργό Οικονομίας και Οικονομικών η ακόλουθη απάντηση:
      «Σε απάντηση της παραπάνω ερώτησης που κατέθεσε στη Βουλή ο βουλευτής κ. Μ. Κεφαλογιάννης, σας πληροφορούμε ότι το Υπουργείο Οικονομίας και Οικονομικών προσπαθεί να μην καθυστερεί την πληρωμή των υπερωριών στους υπαλλήλoυς που είναι αποσπασμένοι στα Γραφεία των Βουλευτών και των Πολιτικών Κομμάτων. Συγκεκριμένα:
      1. Η Διεύθυνση Οικονομικού του πρώην ΥΠΕΘΟ καταβάλλει εμπρόθεσμα τις υπερωρίες στους οκτώ αποσπασμένους υπαλλήλους της.
      2. Από το Γ.Λ. του Κράτους ο χρόνος ο οποίος απαιτείται για να διαβιβαστούν τα δικαιολογητικά των υπαλλήλων στις ΥΔΕ, είναι το πολύ 3-4 ημέρες από την ημερομηνία εισόδου στην αρμοδία υπηρεσία. Οι τυχόν καθυστερήσεις οφείλονται στην μη έγκαιρη αποστολή των δικαιολογητικών από τους ενδιαφερομένους καθώς υπάρχουν περιπτώσεις που προσκομίζουν δικαιολογητικά 5-6 μηνών συγκεντρωτικά.
      3. Η Διεύθυνση 5η Οικονομικού του πρώην Υπουργείου Οικονομικών έχει θεσπίσει να εκδίδει τα σχετικά επιτροπικά εντάλματα για την αποζημίωση υπερωριακής απασχόλησης των υπαλλήλων αυτών ανά τρίμηνο και εφόσον έχουν έλθει τα σχετικά αιτήματα από τις Υπηρεσίες που ανήκουν οργανικά. Όσον αφορά το έτος 2002 τα σχετικά εντάλματα εκδόθηκαν το Φεβρουάριο του 2003 λόγω λήξης του οικονομικού έτους.
      Επίσης σας γνωρίζουμε ότι στην Δ/νση 5η Οικονομικού καταφθάνουν ακόμη αιτήματα που αφορούν υπερωριακή αποζημίωση των εν λόγω υπαλλήλων έτους 2002 με αποτέλεσμα να δημιουργείται πρόβλημα στη διαθέσιμη για το τρέχον έτος πίστωση.
      Ο Υπουργός
      Ν. ΧΡΙΣΤΟΔΟΥΛΑΚΗΣ»
      5. Στην με αριθμό 704/10-7-03 ερώτηση των Βουλευτών κυρίων Τάκη Τσιόγκα και Νίκου Γκατζή δόθηκε με το υπ’ αριθμ. 33637/29-7-03 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση:
      «Σε απάντηση της ανωτέρω ερώτησης των Βουλευτών κ.κ. Τ. Τσιόγκα και Ν. Γκατζή, σας πληροφορούμε ότι το ΥΠ.ΕΣ.Δ.Δ.Α., προκειμένου να συμβάλλει στην αντιμετώπιση των ζημιών που προκλήθηκαν από τις θεομηνίες Ιανουαρίου - Φεβρουαρίου 2003, στα δίκτυα ύδρευσης, αποχέτευσης και εσωτερικής- αγροτικής οδοποιίας, χρηματοδότησε τον Δήμο Αχελώου με το ποσό των 90.000 €.
      Εφόσον το Υπουργείο εξασφαλίσει και άλλες πιστώσεις για το θέμα αυτό, θα εξετάσει τα αιτήματα των δήμων για συμπληρωματική χρηματοδότηση.
      Ο Υφυπουργός
      Λ. ΠΑΠΑΔΗΜΑΣ»
      6. Στην με αριθμό 701/10-7-03 ερώτηση των Βουλευτών κυρίων Τάκη Τσιόγκα και Νίκου Γκατζή δόθηκε με το υπ’ αριθμ. 110/30-7-03 έγγραφο από τον Υπουργό Γεωργίας η ακόλουθη απάντηση:
      «Απαντώντας στην παραπάνω ερώτηση που κατέθεσαν οι Βουλευτές κ.κ. Τ. Τσιόγκας, Ν. Γκατζής, σας πληροφορούμε τα εξής:
      Για τις καλυπτόμενες από τον ΕΛ.Γ.Α ζημιές που προκλήθηκαν σε καπνοκαλλιέργειες του Οικισμού Αμπελιών της Κοινότητας Βερδικούσιας του Ν. Λάρισας, από τη χαλαζόπτωση της 16ης και 25ης lουνίου 2003 ολοκληρώθηκε ήδη η διενέργεια εξατομικευμένων εκτιμήσεων.
      Οι αποζημιώσεις θα καταβληθούν στους ενδιαφερόμενους παραγωγούς το συντομότερο δυνατό.
      Σημειώνεται ότι σύμφωνα με τον κανονισμό Ασφάλισης Φυτικής Παραγωγής ο ΕΛ.Γ.Α για ζημιά 100% πληρώνει το 75% περίπου, ποσοστό που είναι από τα μεγαλύτερα διεθνώς.
      Ο Υπουργός
      Γ. ΔΡΥΣ»
      7. Στην με αριθμό 679/10-7-03 ερώτηση του Βουλευτή κ. Νικολάου Νικολόπουλου δόθηκε με το υπ’ αριθμ. 2085/31-7-03 έγγραφο από τον Υφυπουργό Πολιτισμού η ακόλουθη απάντηση:
      «Σε απάντηση της από 10/7/03 ερώτησης του Βουλευτή N. Nικoλόπoυλoυ, σας γνωρίζουμε ότι με την προκήρυξη των 252 θέσεων ενεργοποιείται η διάταξη του άρθρου 17, παρ.4 του Ν. 2947/2001, δηλαδή, ουσιαστικά, εφαρμόζεται ένας τυπικός νόμος, που αποσκοπούσε στην ουσιαστική ενίσχυση της Γ.Γ.Α με έμπειρο και εξειδικευμένο προσωπικό ενόψει των Ολυμπιακών Αγώνων του 2004.
      Η μοριοδότηση έλαβε αφετηρία το Ν.2190/1994 που προέβλεπε την ιεράρχηση των κριτηρίων επιλογής των υποψηφίων. Διατάξεις του Ν. 3051/2002 κάνουν μνεία της φράσης «από την έναρξη ισχύος του Ν. 2190/1994» ή λαμβάνουν υπόψη εμπειρία μόνο μίας πενταετίας, όπως π.χ. το άρθρο 8, παρ.2β, χωρίς να τεθεί ζήτημα συνταγματικότητας κατά την ψήφισή τους στη Βουλή.
      Η προσαύξηση της μοριοδότησης της ειδικής εμπειρίας στηρίζεται στην ειδική εξουσιοδοτική διάταξη της παραγράφου 4 του άρθρου 17 του Ν. 2947/2001, που προβλέπει ότι: «Με απόφαση του Υπουργού Πολιτισμού καθορίζονται τα ειδικά προσόντα...η στάθμιση των κριτηρίων και κάθε άλλο σχετικό θέμα». Η ως άνω διάταξη, ως ειδική, κατισχύει των γενικών διατάξεων του νόμου 3051/2002, ο οποίος στο κείμενό του δεν περιλαμβάνει ρητή κατάργηση του άρθρου 17, παράγραφος 4 όπως συμβαίνει με άλλες διατάξεις του τελευταίου νόμου.
      Η μοριοδότηση των ειδικών προσόντων και συγκεκριμένα της ειδικής εμπειρίας στηρίχθηκε στο Ν.2190/94 όπως τροποποιήθηκε με το Ν.3051/2002. Επομένως, η διατύπωση της συγκεκριμένης φράσης στην προκήρυξη δεν επελέγη για να αποκλείσει υποψηφιότητες αλλά διότι η έννοια της ειδικής εμπειρίας εισάγεται χρονικά από τότε που προβλέφθηκε σε διάταξη νόμου, δηλαδή του Ν.2190/94, όπως αυτός τροποποιήθηκέ και ισχύει.
      Δεν πριμοδοτήθηκαν ιδιαίτερα οι μεταπτυχιακοί και διδακτορικοί τίτλοι διότι οι κλάδοι αυτοί προβλέπονται ως ειδικό επιστημονικό προσωπικό από το άρθρο 19 του Ν.2947/2001, για το οποίο, αν κριθεί αναγκαίο, θα εκδοθεί νέα προκήρυξη.
      Η αυξημένη μοριοδότηση της ξένης γλώσσας δεν κρίθηκε απαραίτητη καθώς προβλέπεται ειδική κατηγορία μεταφραστών, κλάδος, ο οποίος θα καλύψει τις ανάγκες της Γ.Γ.Α λόγω των ευρωπαϊκών και διεθνών αθλητικών σχέσεων και υποχρεώσεών της.
      Η εν λόγω προκήρυξη δεν παραγνωρίζει την αναγκαιότητα της ύπαρξης και άλλων προσόντων, γι΄ αυτό το λόγο και τα μοριοδοτεί. Το γεγονός ότι διαφοροποιεί την κλίμακα της μοριοδότησης ή παραλλάσσει κάποια από τα κριτήρια είναι καθαρά αποτέλεσμα στάθμισης στα πλαίσια των αρχών της αναγκαίας αναλογίας και της αναγκαιότητας του σκοπού, οι οποίες διέπουν όλες τις διατάξεις της κείμενης νομοθεσίας, καθώς και το Σύνταγμα.
      Η προκήρυξη αυτή ακολουθεί γενικά και αντικειμενικά κριτήρια. Η Κυβέρνηση, αντιμετωπίζοντας τα αυξημένα εργασιακά προβλήματα επιδιώκει, και με τη παρούσα προκήρυξη αλλά και με ανάλογες προσπάθειες, να ικανοποιήσει τόσο τις ανάγκες για απασχόληση όσο και την εξυπηρέτηση του δημοσίου συμφέροντος. Είναι, ως εκ τούτου αβάσιμο να της καταλογίζεται υποκειμενισμός, όταν βάση των ενεργειών της έχει τον νόμο και το Σύνταγμα.
      Ο Υφυπουργός
      ΓΙΩΡΓΟΣ ΛΙΑΝΗΣ»
      8. Στην με αριθμό 674/10-7-03 ερώτηση του Βουλευτή κ. Γεωργίου Γαρουφαλιά δόθηκε με το υπ’ αριθμ. 104/30-7-03 έγγραφο από τον Υφυπουργό Γεωργίας η ακόλουθη απάντηση:
      «Απαντώντας στην παραπάνω ερώτηση που κατέθεσε ο Βουλευτής, Κ. Γ. Γαρουφαλιάς, σας πληροφορούμε τα εξής:
      Ο διασταυρωτικός έλεγχος μεταξύ του αρχείου των πριμοδοτήσεων και της κτηνιατρικής βάσης δεδομένων διασφαλίζει την εγκυρότητα των στοιχείων – αιτήσεων.
      Οι αιτήσεις για επιδότηση απορρίπτονται λόγω των εξής παρατυπιών:
      - δεν υπάρχει η σήμανση των ζώων στο μητρώο
      - αποκλεισμός λόγω διαφοράς αριθμού ζώων
      Όσον αφορά το Νομό Λάρισας μέχρι τις 30-6-2003 οι πληρωμές βοείου κρέατος έτους 2002 έφτασαν τα 5.795.656,62€, ποσό που αντιστοιχεί σε 493 παραγωγούς επί συνόλου 694 αιτούντων.
      Από τις 8/7/2003 μέχρι τις 23-7-2003 δόθηκε στις Δ/νσεις Γεωργίας και σε συνεργασία με τις αντίστοιχες ΕΑΣ, η δυνατότητα διορθώσεων προφανών λαθών στις καταχωρήσεις και των υπολοίπων αιτούντων. Συνέπεια της ενέργειας αυτής θα είναι η αύξηση των δικαιούχων παραγωγών για τους οποίους θα εκδοθούν συμπληρωματικές καταστάσεις πληρωμών με την λήξη της προθεσμίας και πριν τις 31/7/2003.
      Μέχρι τις 30-6-2003 οι πληρωμές βοείου κρέατος του έτους 2002 στο σύνολο της χώρας έφτασαν τα 79.574.418,1 €, ποσό που αντιστοιχεί σε 20.150 παραγωγούς. Αν και η εφαρμογή του διασταυρωτικού ελέγχου έγινε για πρώτη φορά, οι πληρωμές διεκπεραιώθηκαν μέσα στην προθεσμία πληρωμής 30/6/2003, η οποία ορίζεται από την Ε.Ε.
      Η τήρηση των κανονισμών εξασφαλίζει την πληρωμή των πραγματικά δικαιούχων και την μείωση των ποινών, που επιβάλλονται στη χώρα από την Ευρωπαϊκή Ένωση.
      Ο Υφυπουργός
      Φ. ΧΑΤΖΗΜΙΧΑΛΗΣ»
      9. Στην με αριθμό 629/9-7-03 ερώτηση των Βουλευτών κυρίων Λιάνας Κανέλλη και Αντώνη Σκυλλάκου δόθηκε με το υπ΄ αριθμ. 33849/29-7-03 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση:
      «Σε απάντηση της παραπάνω ερώτησης, αναφορικά με το αντικείμενο του θέματος, σας πληροφορούμε ότι τα σχετικά στοιχεία ζητήθηκαν από την αρμόδια Υπηρεσία με το αρ. 31128/14-7-2003 έγγραφό μας.
      Μόλις αυτά ληφθούν θα σας ενημερώσουμε σχετικά.
      Ο Υφυπουργός
      Λ. ΠΑΠΑΔΗΜΑΣ»
      10. Στην με αριθμό 697/10-7-03 ερώτηση του Βουλευτή κ. Παναγιώτη Αδρακτά δόθηκε με το υπ΄ αριθμ. 33632/29-7-03 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση:
      «Σε απάντηση της ανωτέρω ερώτησης, σας πληροφορούμε ότι το ΥΠ.ΕΣ.Δ.Δ.Α προκειμένου να συμβάλει στην αντιμετώπιση των προβλημάτων από την πρόσφατη κακοκαιρία προχώρησε στη χρηματοδότηση του Δ. Πηνείας με το ποσό των 320.000,00 ευρώ και της Ν.Α Ηλείας με το ποσό των 270.000,00 ευρώ.
      Επίσης, εγκρίθηκε η ένταξη στο Πρόγραμμα Δημοσίων Επενδύσεων (ΠΔΕ) 2003 στη ΣΑΕΠ 001 του έργου «Αποκατάσταση ζημιών στο Επαρχιακό οδικό δίκτυο και λοιπών ζημιών από θεομηνίες Ιανουαρίου - Φεβρουαρίου 2003 στο Νομό Ηλείας» με προϋπολογισμό 7.300.000 ευρώ και πίστωση για το έτος 2003 ύψους 3.650.000 ευρώ.
      Τέλος, σας ενημερώνουμε ότι εφόσον το Υπουργείο εξασφαλίσει και άλλες πιστώσεις για το θέμα αυτό θα εξετάσει το αίτημα του Δήμου για επιπλέον χρηματοδότηση.
      Ο Υφυπουργός
      Λ. ΠΑΠΑΔΗΜΑΣ»
      11. Στην με αριθμό 645/9-7-03 ερώτηση του Βουλευτή κ. Γεωργίου Γαρουφαλιά δόθηκε με το υπ΄ αριθμ. 6063/30-7-03 έγγραφο από τον Υπουργό Εργασίας και Κοινωνικών Ασφαλίσεων η ακόλουθη απάντηση:
      «Απαντώντας στην με αριθμ. 645/2003 ερώτηση, που κατατέθηκε στη Βουλή από το Βουλευτή κ. Γ. Γαρουφαλιά, για τα θιγόμενα σ΄ αυτή θέματα αρμοδιότητος του Υπουργείου μας, σας πληροφορούμε τα εξής:
      1. Το Φθινόπωρο του 2002 ο Οργανισμός Εργατικής Εστίας (ΟΕΕ) προγραμμάτισε τις εξής παροχές διακοπών προς τους δικαιούχους του, για το παρόν έτος 2003, συνολικής αξίας 36,4 Εκατομμυρίων € ή 12,4 δισεκατομμυρίων δραχμών:
      α. 320.000 Δελτία Κοινωνικού Τουρισμού Πανελλαδικά δαπάνης 23,4 εκ. €
      β. 35.000 θερινές οργανωμένες εξαήμερες, επταήμερες και οκταήμερες εκδρομές, δαπάνης 7,0 εκ € για τους δικαιούχους του Νομού Αττικής.
      γ. 10.000 τριήμερες και τετραήμερες οργανωμένες χειμερινές και εαρινές εκδρομές, δαπάνης 1,0 εκ. € για τους δικαιούχους του Νομού Αττικής.
      δ. 1.000 οργανωμένες τριήμερες εκδρομές εναλλακτικού τουρισμού, δαπάνης 100.000 €. στ. Αντίστοιχα εκδρομικά προγράμματα στην Περιφέρεια, δαπάνης 5,0 εκ. € για 25.000 δικαιούχους.
      2. Ως προς την κατά Νομό κατανομή των Δελτίων Κοινωνικού Τουρισμού και των εισιτηρίων οργανωμένων εκδρομών, τα οποία ανέρχονται περίπου 400.000, σας γνωρίζουμε τα ακόλουθα:
      α. Τα δελτία Κοινωνικού Τουρισμού χρησιμοποιούνται σε 1.300 συμβεβλημένα ξενοδοχεία, σε όλους τους Νομούς της χώρας, ανάλογα με τις προτιμήσεις των δικαιούχων του ΟΕΕ, χωρίς παρέμβαση του Οργανισμού.
      β. Τα εισιτήρια θερινών οργανωμένων εκδρομών, έχουν προορισμούς παραθαλάσσιους Νομούς, νησιά και παραλίμνιες περιοχές, σε όλη τη χώρα.
      γ. Τα εισιτήρια χειμερινών και εαρινών οργανωμένων εκδρομών έχουν προορισμούς κύρια σε ορεινές περιοχές φυσικού κάλλους των ηπειρωτικών Νομών.
      3. Ο προγραμματισμός του 2003, σχεδιάστηκε με βάση τα απολογιστικά δεδομένα του 2002, κατά τα οποία δεν παρουσιάσθηκε κανένα πρόβλημα ταλαιπωρίας των δικαιούχων. Με το σχεδιασμό αυτό, όλες οι άλλες παροχές που αναφέρονται στην παράγραφο 1 και έχουν σήμερα ολοκληρωθεί (πλην της υποπαρ. 1 β), δεν παρουσίασαν κανένα πρόβλημα στην εξυπηρέτηση των δικαιούχων του ΟΕΕ το 2003. 
      Ειδικότερα το θερινό εκδρομικό πρόγραμμα του προηγούμενου έτους (2002) δεν απορροφήθηκε στο σύνολό του. Διανεμήθηκαν περίπου 33.000 εισιτήρια και χρησιμοποιήθηκαν περίπου 27.900 εισιτήρια.
      Με τα δεδομένα αυτά, δεν αντιμετωπίσθηκαν προβλήματα συνωστισμού, επειδή δεν είχε γίνει ευρύτερα γνωστή η σοβαρή αναβάθμιση της ποιότητας του συγκεκριμένου προγράμματος.
      Σημειώνεται ότι, το θερινό εκδρομικό πρόγραμμα, είναι σχετικά νέο πρόγραμμα και πολύ μικρότερο, σε σχέση με τη μεγάλη παροχή του κοινωνικού τουρισμού .Επειδή στο πρόγραμμα αυτό επιλέγονται τα ξενοδοχεία, τα πούλμαν, τα πλοία κλπ., τα μέσα διεξαγωγής του με διαφανείς διαγωνισμούς, σύμφωνα με τις εθνικές και κοινοτικές διατάξεις, επιτυγχάνονται ανταγωνιστικά εξαιρετικά συμφέρουσες συμβάσεις και εξασφαλίζονται υψηλής ποιότητας διακοπές. Οι θετικές αυτές εξελίξεις έγιναν ευρύτερα γνωστές από τους δικαιούχους που συμμετείχαν στο πρόγραμμα του 2002. Με βάση τα προαναφερθέντα, το θερινό εκδρομικό πρόγραμμα εκτιμάται ότι θα συγκεντρώνει όλο και περισσότερους ενδιαφερόμενους. Για το λόγο αυτό, παρότι δεν χρησιμοποιήθηκαν όλα τα εισιτήρια τον προηγούμενο χρόνο, προγραμματίστηκαν 35.000 εισιτήρια για το 2003, από τα οποία το 65% για τους εργαζόμενους και τα προστατευόμενα μέλη τους στην αιχμή της θερινής περιόδου (Ιούλιο - Αύγουστο) και το 35 % για τους συνταξιούχους, Ιούνιο, πρώτη εβδομάδα lουλίου και Σεπτέμβριο.
      Την 2α lουνίου, πρώτη ημέρα και την 10η lουνίου, τελευταία ημέρα απογραφής συνταξιούχων για το θερινό πρόγραμμα του παρόντος έτους, παρουσιάσθηκε πολύ μεγάλη ζήτηση που, αφενός δημιούργησε μεγάλη ικανοποίηση από την μαζική προτίμηση των δικαιούχων του ΟΕΕ προς το πρόγραμμα αυτό, αφετέρου δημιούργησε αυξημένη ευθύνη να δοθούν πρακτικές λύσεις για την κάλυψη του αυξημένου ενδιαφέροντος.
      Προς την κατεύθυνση αυτή, πάρθηκαν άμεσα τρία μέτρα:
      α) Αναμόρφωση προϋπολογισμού με ενίσχυση του κωδικού εκδρομικών προγραμμάτων.
      β) Επέκταση του προγράμματος εκδρομών κατά μία εβδομάδα ,δηλαδή χορήγηση 2.700 εκδρομικών εισιτηρίων επιπλέον, οπότε το σύνολο των εισιτηρίων ανήλθε περίπου σε 37.700 εισιτήρια, δηλαδή αύξηση από πέρυσι (27.900) περίπου 9.800 εισιτήρια και ποσοστό αύξησης 35%.
      γ) Όσοι δικαιούχοι δεν καλύφθηκαν παρ΄ όλα αυτά, να τους δοθεί αριθμός προτεραιότητας, με την επίδειξη του οποίου να προσέρχονται με την άνεσή τους στα Γραφεία Διανομής, για να ελεγχθούν οι προϋποθέσεις τους, προκειμένου να τους χορηγηθούν Δελτία Κοινωνικού Τουρισμού.
      Με τα μέτρα αυτά, εξασφαλίστηκε η πλήρης απορρόφηση της φετινής ζήτησης, απόδειξη δε αυτού είναι ότι μηδενίστηκε η προσέλευση στα Γραφεία Διανομής, για έλεγχο προς χορήγηση Δελτίων Κοινωνικού Τουρισμού, πολύ πριν εκπνεύσει η προθεσμία (30 lουνίου). Κατά συνέπεια, ήδη, η επιπλέον διάθεση 2.700 εισιτηρίων θερινών εκδρομών και αδιάθετων Δελτίων Κοινωνικού Τουρισμού, που δεν είχαν απορροφηθεί κατά την απογραφή Μαρτίου - Απριλίου, κάλυψε επαρκώς τους δικαιούχους της Εργατικής Εστίας, με αναμόρφωση κονδυλίων μέσα στα πλαίσια του συγκεκριμένου προϋπολογισμού για το τρέχον έτος 2003.
      Από τα παρατεθέντα στοιχεία προκύπτει ότι, κατά το παρόν έτος εξυπηρετήθηκαν 320.000 + 35.000 + 10.000 + 1000 + 25.000 + 2.700 = 393.700 δικαιούχοι του ΟΕΕ και προστατευόμενα μέλη αυτών.
      Επισημαίνουμε πάντως, ότι παρά τον συνωστισμό που παρατηρήθηκε λόγω της αυξημένης ζήτησης στις 2/6 και 10/6, όπως προαναφέρθηκε, ο Οργανισμός έχει πραγματοποιήσει αξιόλογο κοινωνικό έργο, ενδεικτικά αναφέρονται τα εξής στοιχεία:
      - Μοιράστηκαν το Μάρτιο και Απρίλιο 320.000 Δελτία Κοινωνικού Τουρισμού με απόλυτη τάξη.
      - Χορηγήθηκαν 300.000 εργατικά θεατρικά εισιτήρια, χωρίς κανένα πρόβλημα.
      - Διανεμήθηκαν 150.000 Δελτία Αγοράς Βιβλίων, χωρίς κανένα παράπονο.
      - Διεξήχθη όλο το χειμερινό και το ανοιξιάτικο πρόγραμμα τριήμερων και τετραήμερων κδρομών, χωρίς καμία ουρά.
      - Καθιερώθηκε για πρώτη φορά εναλλακτικός τουρισμός για νέους (ράφτιγκ, τζίπιγκ σε ορεινές διαδρομές; ορειβασία κλπ.) με άψογες διαδικασίες, κλπ.
      4. Ως προς τα κριτήρια διανομής σας πληροφορούμε κατά περίπτωση τα εξής:
      α. Ο κοινωνικός τουρισμός και οι οργανωμένες θερινές εκδρομές δίδονται χρόνο παρά χρόνο. Όσοι έλαβαν δηλαδή Δελτία Κοινωνικού Τουρισμού ή εισιτήρια θερινού εκδρομικού προγράμματος έτους 2002, δεν δικαιούνται να συμμετάσχουν σε κάποια από τις παραπάνω παροχές το 2003 .
      β. Για τον Κοινωνικό Τουρισμό υπάρχουν όρια εισοδήματος, ανάλογα με τα προστατευόμενα μέλη οικογένειας, κάτω από τα οποία δίδονται Δελτία Κοινωνικού Τουρισμού. Όσοι υπερβαίνουν αυτά τα όρια αποκλείονται Για άγαμο εργαζόμενο το όριο είναι, με βάση τη Δήλωση Φόρου Εισοδήματος 2002, 3.893.400 δρχ. και για συνταξιούχο άγαμο 3.785.250 δρχ., αυξανόμενο ανάλογα με τον αριθμό των προστατευόμενων μελών. Μπορεί να φθάσει μέχρι 9.030.000 για Άτομα με Αναπηρίες (ΑμεΑ) και πολύτεκνους με τέσσερα παιδιά, προσαυξανόμενο κατά 840.000 δρχ. για κάθε παιδί από το τέταρτο και μετά. 
      5. Κατά το σχεδιασμό του προγράμματος παροχών, για το επόμενο έτος και εν όψει της αλματώδους διάδοσης του προγράμματος θερινών επταήμερων εκδρομών, αποφασίστηκαν από τον ΟΕΕ τα ακόλουθα:
      α) Να διατηρηθεί η υψηλή ποιότητα των οργανωμένων εκδρομών.
      β) Να συγκεντρωθούν οι προσπάθειές για περαιτέρω αύξηση των εισιτηρίων προς απορρόφηση της ολοένα αυξανόμενης ζήτησης, μέσα στα πλαίσια του προϋπολογισμού του επόμενου έτους.
      γ) Να αναβαθμιστεί η μεγάλη παροχή του Κοινωνικού Τουρισμού, ώστε να αποκατασταθεί το ισοζύγιο του ενδιαφέροντος των δικαιούχων, οι οποίοι σήμερα εμφανίζουν σαφή τάση μετακίνησης προς τις οργανωμένες εκδρομές.
      δ) Να σχεδιασθεί το σύστημα διανομής των οργανωμένων θερινών εκδρομών, ανεξαρτήτως της προτεραιότητας προσέλευσης, ώστε να μην υπάρχει κίνητρο αναμονής και να αποκλεισθεί έτσι επανάληψη ταλαιπωρίας των δικαιούχων, με πρόταξη προτεραιότητας για εκείνους, που δεν έχουν συμμετάσχει τα δύο τελευταία έτη στην παροχή αυτή, σε συνδυασμό με άλλα κριτήρια, οικονομικά, κοινωνικά κλπ.
      Ο Υπουργός
      ΔΗΜΗΤΡΙΟΣ ΡΕΠΠΑΣ»
      12. Στην με αριθμό 636/9-7-03 ερώτηση του Βουλευτή κ. Αδάμ Ρεγκούζα δόθηκε με το υπ΄ αριθμ. 33889/30-7-03 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση:
      «Σε απάντηση της ανωτέρω ερώτησης, που κατέθεσε ο Βουλευτής κ. Αδάμ Ρεγκούζας, σχετικά με παράνομες και αυθαίρετες παρεμβάσεις αγνώστων σε τμήματα έκτασης 2.000 τ.μ. περίπου, που εκτείνεται κατά μήκος των ακτών, στην περιοχή Γλαρόκαβος του Δήμου Παλλήνης Χαλκιδικής, οι οποίες έχουν ως αποτέλεσμα την παρεμπόδιση της πρόσβασης των πολιτών στις ακτές, σας πληροφορούμε ότι με το υπ' αριθ. 31602/15.7.03 έγγραφό μας, ζητήσαμε στοιχεία για το θέμα αυτό από την Περιφέρεια Κεντρικής Μακεδονίας, τα οποία θα σας αποστείλουμε μόλις περιέλθουν στο Υπουργείο.
      Ο Υφυπουργός
      Λ. ΠΑΠΑΔΗΜΑΣ»
      13. Στις με αριθμό 596/9-7-03, 616/9-7-03 και 601/9-7-03 ερωτήσεις του Βουλευτή κ. Κωνσταντίνου Τσιπλάκη δόθηκε με το υπ΄ αριθμ. 110753/29-7-03 έγγραφο από την Υπουργό Περιβάλλοντος, Χωροταξίας και Δημοσίων Έργων  η ακόλουθη απάντηση:
      «Σε απάντηση των με αριθ. πρωτ. 616, 596 και 601 ερωτήσεων που κατατέθηκαν στη Βουλή στις 9/7/03 από το Βουλευτή κ. Κ. Tσιπλάκη, σας γνωρίζουμε τα ακόλουθα:
      Η συνολική ανακύκλωση αποβλήτων υλικών συσκευασίας που επετεύχθη πανελλαδικά το έτος 1999 εκτιμάται σε 32,6%.
      Με την Οδηγία 94/62/ΕΚ τέθηκαν οι ακόλουθοι στόχοι για την Ελλάδα:
      - Μέχρι την 31η Δεκεμβρίου 2005 πρέπει να αξιοποιείται τουλάχιστον το 50% κατά βάρος, με ανώτατο όριο το 65%, του συνόλου των αποβλήτων συσκευασίας.
      - Στο πλαίσιο του ανωτέρω στόχου, πρέπει να ανακυκλώνεται τουλάχιστον το 25% κατά βάρος με ανώτατο όριο το 45% από το σύνολο των υλικών συσκευασίας και τουλάχιστον 15% κατά βάρος κάθε υλικού συσκευασίας.
      - Μετά την ημερομηνία αυτή το ποσοστό αξιοποίησης και ανακύκλωσης καθορίζεται σύμφωνα με το άρθρο 6 της οδηγίας 94/62/ΕΚ, διαδικασία η οποία βρίσκεται σε εξέλιξη και αναμένεται να ολοκληρωθεί εντός του έτους.
      Η ανωτέρω Οδηγία ενσωματώθηκε στο Εθνικό δίκαιο με την ψήφιση του ν. 2939/01 τον Αύγουστο του 2001 (ΦΕΚ 159Α) που εισάγει μεταξύ άλλων την αρχή «ο ρυπαίνων πληρώνει» και θεσπίζει την υποχρέωση οργάνωσης εκ μέρους των διαχειριστών συσκευασίας ατομικών ή συλλογικών συστημάτων εναλλακτικής διαχείρισης των αποβλήτων συσκευασιών.
      Η λειτουργία των συστημάτων εναλλακτικής διαχείρισης συσκευασιών στοχεύει στην επίτευξη των ανωτέρω στόχων. Βασική επιταγή της Οδηγίας 94/62/ΕΟΚ και του Νόμου 2939/2001 αποτελεί ο διαχωρισμός των αποβλήτων συσκευασίας στην πηγή, ώστε να επιτυγχάνεται υψηλό επίπεδο ανακύκλωσης και γενικότερα αξιοποίησης υλικών. Τα συστήματα «διαλογής στην πηγή» που θα χρησιμοποιηθούν για την επίτευξη των στόχων της Οδηγίας, θα είναι πολυσυλλεκτικά και θα αφορούν όλα τα υλικά συσκευασίας. Ουσιαστικά πρόκειται για τη δημιουργία δύο ρευμάτων αποβλήτων με σύστημα διπλών κάδων, εκ των οποίων το ένα ρεύμα είναι αυτό των ανακυκλώσιμων, που συνδυάζεται υποχρεωτικά με ΚΔΑΥ (Κέντρα Διαλογής Ανακυκλώσιμων Υλικών). Η αποκομιδή γίνεται με τη χρήση ειδικών οχημάτων, ενώ στο ΚΔΑΥ με εφαρμογή μηχανικής διαλογής και χειροδιαλογής πραγματοποιείται ο διαχωρισμός σε υλικά στόχους.
      Ήδη ξεκίνησε η διαδικασία έκδοσης των προβλεπομένων από το Νόμο αποφάσεων. Συγκεκριμένα: 
      Α. Συστάθηκε η ΕΠιτροπή Παρακολούθησης Εναλλακτικής Διαχείρισης (ΕΠΕΔ).
      Β. Εκδόθηκε η κοινή Απόφαση του Υπουργού Οικονομίας και Οικονομικών και της Υπουργού Περιβάλλοντος, Χωροταξίας και Δημοσίων Έργων για τον καθορισμό του ύψους ανταποδοτικών τελών από ατομικά ή συλλογικά συστήματα εναλλακτικής διαχείρισης συσκευασιών.
      Γ. Εκδόθηκαν οι γενικές προδιαγραφές των φακέλων των ατομικών ή συλλογικών συστημάτων εναλλακτικής διαχείρισης.
      Δ. Καθορίστηκαν το πλαίσιο δράσης της επικοινωνιακής πολιτικής και το πλαίσιο των μέτρων ενθάρρυνσης της επαναχρησιμοποίησης και ανακύκλωσης των συσκευασιών.
      Ε. Από την 1/3/2003 έχει εγκριθεί και λειτουργεί σύστημα συλλογικής εναλλακτικής διαχείρισης συσκευασιών ΣΣΕΔ - Ανακύκλωση (συνεργασία της Ελληνικής Εταιρίας Αξιοποίησης και Ανακύκλωσης και της ΚΕΔΚΕ με συμμετοχή 65% και 35% αντίστοιχα).
      Από πλευράς εγκαταστάσεων διαλογής, αυτή την στιγμή στην Ελλάδα υπάρχουν τα εξής τέσσερα ΚΔΑΥ:
      - ΕΕΑΑ στο Μαρούσι - 150.000 εξυπηρετούμενος πληθυσμός
      - Πάτρα - 81.500 εξυπηρετούμενος πληθυσμός
      - Λάρισα - 100.000 εξυπηρετούμενος πληθυσμός
      - Ζάκυνθος - 35.000 εξυπηρετούμενος πληθυσμός
      Επίσης υπάρχει το πρόγραμμα διαλογής στην πηγή του ΕΣΔΚΝΑ που μαζεύει 1.200 τόνους χαρτιού και επιμέρους μικρότερα προγράμματα σε άλλες περιοχές της χώρας.
      Επιπρόσθετα έχει κατασκευαστεί εργοστάσιο μηχανικής ανακύκλωσης-κομποστοποίησης (ΕΜΑΚ) στο Δήμο Άνω Λιοσίων.
      Όσον αφορά στη διαχείριση των στερεών αποβλήτων η πολιτική του ΥΠΕΧΩΔΕ είναι εναρμονισμένη προς αυτή της Ε.Ε και υλοποιείται στο μέτρο του δυνατού, με την εφαρμογή των βασικών αρχών και στόχων, που αναφέρονται στην Εθνική και Κοινοτική Νομοθεσία.
      Τα έργα και οι δραστηριότητες για τη διαχείριση των στερεών αποβλήτων, στα οποία περιλαμβάνεται και η εξεργασία του οργανικού κλάσματος σε βιοαποδομήσιμο υλικό, αποτελούν αντικείμενο του ολοκληρωμένου σχεδιασμού διαχείρισης των στερεών αποβλήτων και για την εκπόνηση, έγκριση και εφαρμογή τους, έχουν αρμοδιότητα τα Νομαρχιακά Συμβούλια μιας περιοχής ή οι Σύνδεσμοι διαχείρισης αποβλήτων ή η Νομαρχιακή Αυτοδιοίκηση ή σε περiπτωση αδυναμίας της η οικεία Περιφέρεια (ΚΥΑ 69728/824/96 Αρ. 9 παρ m ΦΕΚ 358/ΤΒ/17.5.96).
      Η Υπουργός
      ΒΑΣΩ ΠΑΠΑΝΔΡΕΟΥ»
      14. Στην με αριθμό 559/8-7-03 ερώτηση του Βουλευτή κ. Σωτήριου Χατζηγάκη δόθηκε με το υπ΄ αριθμ. 85/30-7-03 έγγραφο από τον Υπουργό Γεωργίας η ακόλουθη απάντηση:
      «Απαντώντας στην παραπάνω ερώτηση που κατέθεσε ο Βουλευτής κ. Σ. Χατζηγάκης, σας πληροφορούμε τα εξής:
      Οι ζημιές που προκλήθηκαν στις σιτοκαλλιέργειες του Δήμου Βασιλικής του Ν. Τρικάλων, από τις δυσμενείς καιρικές συνθήκες που επικράτησαν κατά τη διάρκεια της φετινής καλλιεργητικής περιόδου (υπερβολικές βροχοπτώσεις στη διάρκεια του χειμώνα, ξηροθερμικά φαινόμενα στη συνέχεια) θα ενταχθούν σε Πρόγραμμα χορήγησης οικονομικών ενισχύσεων (αρμοδιότητας Π.Σ.Ε.Α.), το οποίο θα υποβληθεί προς έγκριση στην Επιτροπή Ανταγωνισμού της Ε.Ε.. Μετά την έγκριση του Προγράμματος και εφόσον πληρούνται οι προϋποθέσεις που απαιτούν οι Κοινοτικοί Κανονισμοί, θα καταβληθούν στους δικαιούχους παραγωγούς οι προβλεπόμενες οικονομικές ενισχύσεις.
      Ο Υπουργός
      Γ. ΔΡΥΣ»
      15. Στην με αριθμό 552/8-7-03 ερώτηση του Βουλευτή κ. Σπήλιου Σπηλιωτόπουλου δόθηκε με το υπ΄ αριθμ. 2080/31-7-03 έγγραφο από τον Υφυπουργό Πολιτισμού η ακόλουθη απάντηση:
      «Σε απάντηση της από 8-7-03 ερώτησης του Βουλευτή κ. Σπ. Σπηλιωτόπουλου, σας γνωρίζουμε ότι στις 15/7/2003 εκταμιεύθηκε ποσό 162.500 € έναντι της τακτικής επιχορήγησης έτους 2003 για το ΠΕΑΚ Πατρών.
      Ο Υφυπουργός
      ΓΙΩΡΓΟΣ ΛΙΑΝΗΣ»
      16. Στην με αριθμό 556/8-7-03 ερώτηση του Βουλευτή κ. Σπήλιου Σπηλιωτόπουλου δόθηκε με το υπ’ αριθμ. 2078/31-7-03 έγγραφο από τον Υφυπουργό Πολιτισμού η ακόλουθη απάντηση:
      «Σε απάντηση της από 8-7-03 ερώτησης του Βουλευτή κ. Σπ. Σπηλιωτόπουλου αναφορικά με την κατασκευή ανοιχτού -Κολυμβητηρίου στο Δήμο Αιγίου σας γνωρίζουμε τα παρακάτω:
      Η σύμβαση του έργου υπεγράφη στις 16/2/1998 για ποσό 855.348 €, και με την έναρξη των εργασιών στη αρχική θέση του κολυμβητηρίου διαπιστώθηκε η αδυναμία έκδοσης οικοδομικής αδείας λόγω γειτνίασης του χώρου με την εθνική οδό Κορίνθου - Πατρών. Στην συνέχεια ο Δήμος παραχώρησε έκταση περίπου 30 στρεμμάτων για την κατασκευή του Κολυμβητηρίου και άλλων αθλητικών εγκαταστάσεων, όπου και το Κολυμβητήριο έχει κατασκευασθεί.
      Μέχρι σήμερα έχουν ολοκληρωθεί όλες οι συμβατικές εργασίες του Κολυμβητηρίου, και το μεγαλύτερο τμήμα των εργασιών στον περιβάλλοντα χώρο, που θα ολοκληρωθούν αφού γίνουν οι αναγκαίες συνδέσεις για την ηλεκτροδότηση και ύδρευση του Κολυμβητηρίου. Για την υδροδότηση του Κολυμβητηρίου ο Δήμος έχει δημοπρατήσει μέσα από το πρόγραμμα «ΕΛΛΑΔΑ 2004» γεώτρηση λόγω αδυναμίας να υδροδοτήσει το κολυμβητήριο με το συμβατικό δίκτυο. Η γεώτρηση έχει ολοκληρωθεί στο μεγαλύτερο μέρος εκτός από τις συνδέσεις. Πρέπει όμως η Τεχνική Υπηρεσία του Δήμου να δημοπρατήσει στα μέσα Αυγούστου 2003 τη κατασκευή υδατοδεξαμενής 120 m3, αντλιοστασίου κ.τ.λ που πρέπει να ολοκληρωθούν μέχρι τα μέσα Νοεμβρίου 2003.
      	Η εργολαβία αυτή είναι του Δήμου Αιγίου για την υδροδότηση του Κολυμβητηρίου και όχι της Γ.Γ.Α.
      Παράλληλα ο Δήμος πρέπει να καταβάλλει στη Δ.Ε.Η. το ποσό που αντιστοιχεί για την σύνδεση του Κολυμβητηρίου (το ποσό αυτό έχει ήδη σταλεί από την Γ.Γ.Α.).
      Άρα εφόσον ο Δήμος Αιγίου ολοκληρώσει όλες τις εργασίες που εκτιμάται ότι θα ολοκληρωθούν στα μέσα Νοεμβρίου 2003 η Γ.Γ.Α. θα παραδώσει άμεσα το Κολυμβητήριο.
      Ο Υφυπουργός
      ΓΙΩΡΓΟΣ ΛΙΑΝΗΣ»
      17. Στην με αριθμό 584/8-7-03 ερώτηση του Βουλευτή κ. Μιχάλη Νεονάκη δόθηκε με το υπ’ αριθμ. 48124/Ε.Υ.Σ 4453/30-7-03 έγγραφο από τον Υφυπουργό Οικονομίας και Οικονομικών η ακόλουθη απάντηση:
      «Αναφορικά με την παραπάνω ερώτηση που κατέθεσε στη Βουλή των Ελλήνων ο Βουλευτής κ. Μιχάλης Νεονάκης, σας γνωρίζουμε τα εξής:
      1. Η ολοκλήρωση και αναβάθμιση του Βόρειου Οδικού Άξονα Κρήτης (ΒΟΑΚ) αποτελεί για το Γ΄ ΚΠΣ έργο προτεραιότητας. Οδικά του τμήματα, τα οποία είναι ώριμα από άποψη μελετών, έχουν ενταχθεί ή εξετάζεται η ένταξή τους σε προγράμματα του Γ΄ ΚΠΣ. Ειδικότερα:
      Στο Περιφερειακό Επιχειρησιακό Πρόγραμμα Κρήτης 2000-2006 και συγκεκριμένα στο Μέτρο 2.2 έχουν δεσμευτεί πόροι ύψους 56,670 εκ. Ευρώ για τμήματα του ΒΟΑΚ, ήδη έχει ενταχθεί στο ΠΕΠ Κρήτης το έργο «Κατασκευή - Αναβάθμιση του Βόρειου Οδικού Άξονα» με προϋπολογισμό 29,812 εκ. Ευρώ και έχει δοθεί προτεραιότητα στον Ανισόπεδο κόμβο Ατσιπόπουλου με προϋπολογισμό 7,3 εκ. ευρώ περίπου ,που αποτελεί τμήμα του ΒΟΑΚ.
      Στο Τομεακό Επιχειρησιακό Πρόγραμμα του ΥΠΕΧΩΔΕ «Οδικοί Άξονες - Λιμένες - Αστική Ανάπτυξη» έχουν δεσμευτεί πόρους ύψους 119,939 εκ. Ευρώ για παρεμβάσεις στον ΒΟΑΚ και έχουν ήδη ενταχθεί στο Πρόγραμμα τα σχετικά τμήματα. Αναμένεται ήδη η δημοπράτηση του έργου της αποπεράτωσης της παράκαμψης του Ρεθύμνου, με την κατασκευή διαχωριστικής νησίδας, ασφαλτοτάπητα και ηλεκτροφωτισμού.
      2. Για την ωρίμανση διαφόρων τμημάτων του ΒΟΑΚ εκπονούνται μελέτες που χρηματοδοτούνται είτε μέσω του εθνικού είτε μέσω του συγχρηματοδοτούμενου Προγράμματος Δημοσίων Επενδύσεων (ΠΔΕ).
      Για τις συμπληρωματικές μελέτες του ΒΟΑΚ, που αναφέρονται στην ερώτησή σας, πρόσφατα ζητήθηκε με την από 24/7/2003 επιστολή του Γ.Γ. Περιφέρειας Κρήτης η χρηματοδότησή τους από το ΠΔΕ. Οι μελέτες αυτές αφορούν:
      Τον Ανισόπεδο κόμβο μεταξύ Εσταυρωμένου - Αδελε,
      Τα Παράλληλα έργα και οδούς αποκατάστασης στην περιοχή του σχεδίου πόλης Ρεθύμνου στην παράκαμψη Ρεθύμνου,
      Τον Ανισόπεδο κόμβο Γερανίου,
      Την Διερεύνηση για κατασκευή ανισόπεδου κόμβου Επισκοπής,
      Τα Παράλληλα έργα για το τμήμα του ΒΟΑΚ από γέφυρα Πετρέ - κόμβο
      Ατσιπόπουλου - Σκαλέτα.
      Το Υπουργείο Οικονομίας και Οικονομικών, λαμβάνοντας υπόψη τη σημασία που θα έχουν οι παρεμβάσεις αυτές, μετά την ολοκλήρωση των μελετών, για τους δημότες των Δήμων Ρεθύμνου, Νικηφόρου Φωκά και Αρκαδίου τόσο από πλευράς ασφαλείας του ΒΟΑΚ τόσο και από πλευράς λειτουργικότητάς του, προέβη ήδη στην ένταξη και χρηματοδότηση αυτών των μελετών του ΒΟΑΚ στο ΠΔΕ, με την αριθμ. 53147 ΔΕ7786/28-7-03 απόφασή μας.
      Οι μελέτες αυτές είναι συνολικού προϋπολογισμού 475 χιλ. ευρώ, εντάσσονται στα πλαίσια χρηματοδότησης μελετών για την ωρίμανση έργων του Γ΄ ΚΠΣ και χρηματοδοτούνται μέσω της Συλλογικής Απόφασης μελετών Περιφέρειας Κρήτης.
      Τέλος η χρηματοδότηση των παρεμβάσεων αυτών θα εξεταστεί μετά την ολοκλήρωση των μελετών και στα πλαίσια της ενδιάμεσης αναθεώρησης των επιχειρησιακών προγραμμάτων του Γ΄ ΚΠΣ.
      Ο Υφυπουργός
      ΧΡΗΣΤΟΣ ΠΑΧΤΑΣ»
      Σημ.: Τα συνημμένα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).
      18. Στην με αριθμό 539/8-7-03 ερώτηση του Βουλευτή κ. Κωνσταντίνου Τσιπλάκη δόθηκε με το υπ’ αριθμ. 82/30-7-03 έγγραφο από τον Υφυπουργό Γεωργίας η ακόλουθη απάντηση:
      «Απαντώντας στην παραπάνω ερώτηση που κατέθεσε ο Βουλευτής κ. Κ. Τσιπλάκης, σας πληροφορούμε τα εξής:
      Ο διαγωνισμός για την ανάδειξη φορέων παρέμβασης στον τομέα του ρυζιού εμπορικής περιόδου 2002 - 2003 έχει ολοκληρωθεί με την υπογραφή της υπ' αριθ. 037712/03-07-03 Απόφασης του Υπ. Γεωργίας.
      Ο ΟΠΕΚΕΠΕ αποφάσισε την προσωρινή αποθήκευση ρυζιού εμπορικής περιόδου 2002 - 2003, σε αποθηκευτικούς χώρους, που έχουν κριθεί κατάλληλοι από τις Δ/νσεις Αγροτικής Ανάπτυξης και ανήκουν σε εταιρείες, οι οποίες είχαν υπογράψει σύμβαση με τη ΓΕΔΙΔΑΓΕΠ στα πλαίσια παλαιότερων διαγωνισμών. Η διαδικασία αυτή προβλέπεται από το άρθρο 3 των υπογεγραμμένων συμβάσεων. Ήδη οι μεμονωμένοι παραγωγοί και οι Συνεταιρισμοί έχουν σχεδόν παραδώσει τις ποσότητες ρυζιού που είχαν, και αυτή τη στιγμή εισάγονται οι ποσότητες ρυζιού που προσφέρθηκαν από εμπόρους.
      Ο Υφυπουργός
      Ε. ΑΡΓΥΡΗΣ»
      19. Στην με αριθμό 531/8-7-03 ερώτηση του Βουλευτή κ. Κωνσταντίνου Τσιπλάκη δόθηκε με το υπ’ αριθμ. 81/30-7-03 έγγραφο από τον Υφυπουργό Γεωργίας η ακόλουθη απάντηση:
      «Απαντώντας στην παραπάνω ερώτηση που κατέθεσε ο Βουλευτής κ. Κ. Τσιπλάκης, σας πληροφορούμε τα εξής:
      Στο Υπουργείο Γεωργίας δεν υπάρχει επίσημη ενημέρωση για την αναφερόμενη ως «Επαναστατική» ποικιλία ρυζιού.
      Ο Υφυπουργός
      Ε. ΑΡΓΥΡΗΣ»
      20. Στην με αριθμό 523/8-7-03 ερώτηση του Βουλευτή κ. Ηλία Φωτιάδη δόθηκε με το υπ’ αριθμ. 80/30/7/03 έγγραφο από τον Υφυπουργό Γεωργίας η ακόλουθη απάντηση:
       «Απαντώντας στην παραπάνω ερώτηση που κατέθεσε ο Βουλευτής κ. Η. Φωτιάδης, σας πληροφορούμε τα εξής:
      Επειδή έχει ολοκληρωθεί η εκκαθάριση των πληρωμών της φετινής περιόδου νωρίτερα από κάθε άλλη χρονιά, οι παραγωγοί που δικαιώθηκαν μετά τους επιελέγχους, θα ικανοποιηθούν με τη διαδικασία των συμπληρωματικών εντολών, η οποία θα ξεκινήσει το Σεπτέμβριο του 2003.
      Ο Υφυπουργός
      Ε. ΑΡΓΥΡΗΣ»
      21. Στην με αριθμό 522/8-7-03 ερώτηση του Βουλευτή κ. Μιχάλη Καρχιμάκη δόθηκε με το υπ’ αριθμ. 48117/ΥΔ640/30-7-03 έγγραφο από τον Υφυπουργό Οικονομίας και Οικονομικών η ακόλουθη απάντηση:
      «Απαντώντας στην ερώτηση στη Βουλή των Ελλήνων με αριθ. 522/08-07-2003 του Βουλευτή Μιχάλη Καρχιμάκη, σχετικά με το λιμάνι Σητείας, σας γνωρίζουμε τα εξής:
      Στο πρόγραμμα INTERREG ΙΙΙΑ Ελλάδα - Κύπρος, στο οποίο αρχικά είχαν ενταχθεί τα λιμάνια Ρόδου, Σητείας υπήρχε ρητή διατύπωση ότι προϋπόθεση χρηματοδότησης των εν λόγω λιμανιών είναι να υπάρχει διασύνδεση με λιμάνια της Κύπρου.
      Κατά την έγκριση του Προγράμματος (19-03-2002) υπήρχε διασύνδεση του λιμανιού της Λάρνακας με την Ρόδο και Πειραιά.
      Η ένταξη του λιμανιού της Σητείας και η αναβάθμιση των υποδομών του, θα δημιουργούσε προϋπόθεση επέκτασης της διασύνδεσης αυτής και με το εν λόγω λιμάνι.
      Ως εκ τούτου μετά την διακοπή της ναυτιλιακής γραμμής Λάρνακα - Ρόδος Πειραιάς το λιμάνι Σητείας δεν μπορεί να αποτελέσει αντικείμενο χρηματοδότησης για το Πρόγραμμα INTERREG ΙΙΙΑ Ελλάδα - Κύπρος.
      Ο Υφυπουργός
      ΧΡΗΣΤΟΣ ΠΑΧΤΑΣ»
      22. Στην με αριθμό 501/7-7-03 ερώτηση του Βουλευτή κ. Γεωργίου Κωνσταντόπουλου δόθηκε με το υπ’ αριθμ. 1410/30-7-03 έγγραφο από τον Υφυπουργό Εξωτερικών η ακόλουθη απάντηση:
      «Σας διαβιβάζουμε, συνημμένα απάντηση στην υπ’ αριθμό 501/7-7-2003 ερώτηση του Βουλευτή κ. Γ. Κωνσταντόπουλου, με θέμα «προβλήματα στην έκδοση βίζας στα Προξενεία των Σκοπίων και του Βελιγραδίου».
      Ο Υφυπουργός
      ΑΝΔΡΕΑΣ ΛΟΒΕΡΔΟΣ»
      Σημ.: Τα συνημμένα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).
      23. Στην με αριθμό 491/7-7-03 ερώτηση του Βουλευτή κ. Αθανάσιου Νάκου δόθηκε με το υπ’ αριθμ. 33287/30-7-03 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση:
      «Απαντώντας στην ανωτέρω ερώτηση που κατέθεσε ο Βουλευτής κ. Αθανάσιος Νάκος, σας πληροφορούμε τα εξής:
      Οι πίνακες προακτέων στο βαθμό του Διευθυντή καταρτίζοντας κατ’ έτος από το οικείο Υπηρεσιακό Συμβούλιο σύμφωνα με τις διατάξεις των άρθρων 82, 83, 87, 88 και 89 του Υπαλληλικού Κώδικα (ν. 2683/1999) και κυρώνονται από το Γενικό Γραμματέα Περιφέρειας.
      Το Υπηρεσιακό Συμβούλιο είναι ένα συλλογικό όργανο με αυτοτέλεια δράσης και συνεπώς κατά τη διενέργεια των υπόψη κρίσεων ο Γενικός Γραμματέας Περιφέρειας δεν μπορεί να παρέμβει με οποιοδήποτε τρόπο.
      Σε κάθε περίπτωση οι αποφάσεις των Υπηρεσιακών Συμβουλίων προσβάλλονται ενώπιον των αρμόδιων διοικητικών δικαστηρίων ενώ οι αποφάσεις των Γενικών Γραμματέων Περιφερειών προσβάλλονται σύμφωνα με τα δύο τελευταία εδάφια της παρ. 2 του άρθρου 1 του ν. 2503/97 με την υποβολή προσφυγής ενώπιον του κατά περίπτωση αρμόδιου Υπουργού.
      Ο Υφυπουργός
      ΛΑΜΠΡΟΣ ΠΑΠΑΔΗΜΑΣ»
      24. Στην με αριθμό 1120/23.7.03 ερώτηση του Βουλευτή κ. Νίκου Νικολόπουλου δόθηκε με το υπ’ αριθμ. 2101/31.7.03 έγγραφο από τον Υφυπουργό Πολιτισμού η ακόλουθη απάντηση:
      «Σε απάντηση της από 23.7.2003 ερώτησης του Βουλευτή κ. Ν. Νικολόπουλου σας γνωρίζουμε ότι στις 15.7.03 εκταμιεύθηκε ποσό των 162.500 € έναντι της τακτικής επιχορήγησης του έτους 2003 για το ΠΕΑΚ Πατρών.
      Ο Υφυπουργός
      ΓΙΩΡΓΟΣ ΛΙΑΝΗΣ»
      25. Στην με αριθμό 1107/23.7.03 ερώτηση της Βουλευτού κ. Έλσας Παπαδημητρίου δόθηκε με το υπ’ αριθμ. 52302/302/31.7.03 έγγραφο από τον Υπουργό Οικονομίας και Οικονομικών η ακόλουθη απάντηση:
      «Σε απάντηση της παραπάνω ερώτησης σας γνωρίζουμε ότι:
      1. Η απόκλιση του πληθωρισμού στην Ελλάδα από το μέσο ετήσιο ρυθμό στην Ευρωζώνη, με βάση τον Εν.ΔΤΚ, διαμορφώθηκε στις 1,6 εκατοστιαίες μονάδες τον Ιούνιο του 2003 από 0,8 εκατ. μονάδες το 2000. Η απόκλιση αυτή οφείλεται:
      στον υψηλότερο ρυθμό ανάπτυξης της Ελληνικής οικονομίας (κατά 3,5 εκατοστιαίες μονάδες στο α' τριμ. του 2003 έναντι 0,7 εκατ. μονάδες το 2000), στον υψηλότερο ρυθμό αύξησης της παραγωγικότητας (κατά 3,9 και 3,5 εκατ. μονάδες το 2001 και 2002 αντίστοιχα), σε συγκυριακούς λόγους λόγω κακοκαιρίας και στην τιμολόγηση των αγαθών και υπηρεσιών σε ευρώ και τέλος, στην αύξηση της πιστωτικής επέκτασης λόγω των χαμηλών επιτοκίων.
      2. Τα μέτρα που έχει λάβει η κυβέρνηση για τη συγκράτηση του πληθωρισμού είναι η αυστηρή δημοσιονομική πολιτική και ο έλεγχος των δαπανών, η συγκράτηση της αύξησης του κόστους εργασίας με τη θετική συμβολή της ΕΓΣΣΕ 2002-2003, η ενίσχυση του ανταγωνισμού με την απελευθέρωση των αγορών και με την εφαρμογή διαρθρωτικών αλλαγών και με την εντατικοποίηση των ελέγχων και τη στενή παρακολούθηση της αγοράς για τον εντοπισμό αθέμιτων πρακτικών. 
      Ο Υπουργός
      Ν. ΧΡΙΣΤΟΔΟΥΛΑΚΗΣ»
      26. Στην με αριθμό 1099/22.7.03 ερώτηση του Βουλευτή κ. Νίκου Νικολόπουλου δόθηκε με το υπ’ αριθμ. 33630/29.7.03 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση:
      «Σε απάντηση της ανωτέρω ερώτησης, σας πληροφορούμε ότι η κατανομή της σχετικής πίστωσης ύψους 499.000,00 ευρώ απότ ο πρόγραμμα ΣΑΤΑ/2003 (Πολιτική Προστασία) στους ΟΤΑ του Νομού Αχαΐας για την κάλυψη δράσεων πυροπροστασίας των δασών πραγματοποιήθηκε με κριτήριο το βαθμό επικινδυνότητας κάθε περιοχής.
      Ο Υφυπουργός
      Λ. ΠΑΠΑΔΗΜΑΣ»
      27. Στην με αριθμό 1098/22.7.03 ερώτηση του Βουλευτή κ. Νίκου Νικολόπουλου δόθηκε με το υπ’ αριθμ. 2098/31.7.03 έγγραφο από τον Υφυπουργό Πολιτισμού η ακόλουθη απάντηση:
      «Σε απάντηση της από 22.7.03 ερώτησης του Βουλευτή κ. Ν. Νικολόπουλου, σας διαβιβάζουμε την απάντησης της Ο.Π.Α.Π.Α.Ε.
      Ο Υφυπουργός
      ΓΙΩΡΓΟΣ ΛΙΑΝΗΣ»
      Σημ.: Τα συνημμένα έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).
      28. Στην με αριθμό 979/18.7.03 ερώτηση του Βουλευτή κ. Σάββα Τσιτουρίδη δόθηκε με το υπ’ αριθμ. 33629/29.7.03 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση:
      «Σε απάντηση της ανωτέρω ερώτησης, σας πληροφορούμε ότι η κατανομή της σχετικής πίστωσης ύψους 223.000,00 ευρώ από το πρόγραμμα ΣΑΤΑ/2003 (Πολιτική Προστασία) στους ΟΤΑ του Νομού Κιλκίς για την κάλυψη δράσεων πυροπροστασίας των δασών πραγματοποιήθηκε με κριτήριο το βαθμό επικινδυνότητας κάθε περιοχής.
      Ο Υφυπουργός
      Λ. ΠΑΠΑΔΗΜΑΣ»
      29. Στην με αριθμό 951/18.7.03 ερώτηση του Βουλευτή κ. Γιάννη Διαμαντίδη δόθηκε με το υπ’ αριθμ. 2096/31.7.03 έγγραφο από τον Υφυπουργό Πολιτισμού η ακόλουθη απάντηση:
      «Σε απάντηση της από 18.7.03 ερώτησης του Βουλευτή κ. Γ. Διαμαντίδη, σας γνωρίζουμε ότι το θέμα της επισκευής του Δημοτικού γηπέδου της Νίκαιας εξετάζεται από την Υπηρεσία μας στα πλαίσια των οικονομικών δυνατοτήτων της.
      Ο Υφυπουργός
      ΓΙΩΡΓΟΣ ΛΙΑΝΗΣ»
      30. Στις με αριθμούς 736/11.7.03 και 941/17.7.03 ερωτήσεις των Βουλευτών κυρίων Θεοφάνη Δημοσχάκη και Γεωργίου Καρασμάνη δόθηκε με το υπ’ αριθμ. 117/30.7.03 έγγραφο από τον Υφυπουργό Γεωργίας η ακόλουθη απάντηση:
       «Aπαντώντας στις παραπάνω ερωτήσεις που κατέθεσαν οι Βουλευτές, κύριοι Γ. Καρασμάνης και Θ. Δημοσχάκης, για τα θέματα της αρμοδιότητάς μας, σας πληροφορούμε τα εξής:
      Η είσπραξη της επιδότησης είναι δικαίωμα του κτηνοτρόφου που την αιτείται αφού προηγουμένως έχει εκπληρώσει τις υποχρεώσεις του που απορρέουν από την Κοινοτική Νομοθεσία - Δήλωση του Ζωικού Κεφαλαίου και των μεταβολών αυτού στην Κτηνιατρική Υπηρεσία του Νομού.
      Οι Νομαρχιακές Κτηνιατρικές Υπηρεσίες (Καν. 1760/2000 Ε.Ε) έχουν πλέον καταγράψει στην ηλεκτρονική Κτηνιατρική Βάση Δεδομένων, όλο το βόειο κεφάλαιο της χώρας με τις όποιες μεταβολές δήλωσε και δηλώνει ο κτηνοτρόφος.
      Η στελέχωση των υπηρεσιών των Ν.Α. είναι το αποτέλεσμα που προκύπτει από τη συνεργασία του οικείου Νομάρχη με το Υπουργείο Εσωτερικών. Το Υπουργείο Γεωργίας επικουρεί και μόνο με εποχιακό προσωπικό τις Δ/νσεις Κτηνιατρικής των Ν.Α.
      Ο νέος Κανονισμός Προσωπικού του ΟΠΕΚΕΠΕ προβλέπει 730 οργανικές θέσεις εκ των οποίων 305 έχουν καλυφθεί με μετατάξεις και προσλήψεις. Από τις 364 θέσεις που έχουν κατανεμηθεί στις περιφερειακές διευθύνσεις, μεγάλος αριθμός θέσεων προγραμματίζεται να καλυφθεί για τη στελέχωση αυτών, με τις προσλήψεις του έτους 2003. Aναμένεται η έκδοση σχετικής απόφασης από την αρμόδια επιτροπή Υπουργών.
      Η πρόσληψη 450 υπαλλήλων με σχέση εργασίας Ιδιωτικού δικαίου ορισμένου χρόνου (8 μήνες) για κάλυψη εποχιακών αναγκών, βρίσκεται σε εξέλιξη και πρόκειται να ολοκληρωθεί το μήνα Σεπτέμβριο.
      Ο διασταυρωτικός έλεγχος μεταξύ του αρχείου των πριμοδοτήσεων και της κτηνιατρικής βάσης δεδομένων διασφαλίζει την εγκυρότητα των στοιχείων αιτήσεων.
      Οι αιτήσεις για επιδότηση απορρίπτονται λόγω των εξής παρατυπιών» Δεν υπάρχει η σήμανση των ζώων στο μητρώο » Αποκλεισμός λόγω διαφοράς αριθμού ζώων.
      Όσον αφορά το Νομό Πέλλας μέχρι τις 30-6-2003 οι πληρωμές βοείου κρέατος έτους 2002 έφτασαν τα 2.090.225,65€, ποσό που αντιστοιχεί σε 804 παραγωγούς επί συνόλου 1.065 αιτούντων.
      Από τις 8/7/2003 μέχρι τις 23/7/2003 δόθηκε στις Δ/νσεις Γεωργίας και σε συνεργασία με τις αντίστοιχες ΕΑΣ, η δυνατότητα διορθώσεων προφανών λαθών στις καταχωρήσεις και των υπολοίπων αιτούντων. Συνέπεια της ενέργειας αυτής θα είναι η αύξηση των δικαιούχων παραγωγών για τους οποίους θα εκδοθούν συμπληρωματικές . καταστάσεις πληρωμών με τη λήξη της προθεσμίας και πριν τις 31-7-2003.
      Μέχρι τις 30-6-2003 οι πληρωμές βοείου κρέατος του έτους 2002, στο σύνολο της χώρας έφτασαν τα 79.574.418,1€, ποσό που αντιστοιχεί σε 20.150 παραγωγούς. Αν και η εφαρμογή του διασταυρωτικού ελέγχου έγινε για πρώτη φορά, οι πληρωμές διεκπεραιώθηκαν μέσα στην προθεσμία πληρωμής 30/6/2003, η οποία ορίζεται από την Ε.Ε.
      Σημειώνεται ότι υποχρέωση του ΟΠΕΚΕΠΕ είναι να προβαίνει σε πληρωμή μετά την εφαρμογή διασταυρωτικού ελέγχου με τη βάση δεδομένων της Δ/νσης Κτηνιατρικής, διαδικασία, που εξασφαλίζει την πληρωμή των πραγματικά δικαιούχων και τη μείωση των ποινών, που  από την Ευρωπαϊκή Ένωση.
      Ο Υφυπουργός
      Φ. Χατζημιχάλης
      31. Στην με αριθμό 933/17.7.03 ερώτηση του Βουλευτή κ. Σπήλιου Σπηλιωτόπουλου δόθηκε με το υπ’ αριθμ. 2089/31.7.03 έγγραφο από τον Υφυπουργό Πολιτισμού η ακόλουθη απάντηση:
      «Σε απάντησης της από 17.7.03 ερώτησης του Βουλευτή κ. Σπ. Σπηλιωτόπουλου, σας γνωρίζουμε ότι τους αμέσως προσεχείς μήνες θα αρχίσουν να καταβάλλονται οι οφειλές της Γ.Γ.Α. στα σωματεία που έχουν υποβάλλει απολογισμούς.
      Ο Υφυπουργός
      ΓΙΩΡΓΟΣ ΛΙΑΝΗΣ»
      32. Στην με αριθμό 1468/30.7.03 ερώτηση του Βουλευτή κ. Κωνσταντίνου Τσιπλάκη δόθηκε με το υπ’ αριθμ. 248/21.8.03 έγγραφο από τον Υφυπουργό Γεωργίας η ακόλουθη απάντηση:
      «Απαντώντας στην παραπάνω ερώτηση που κατέθεσε ο Βουλευτής κ. Κ. Τσιπλάκης για τα θέματα της αρμοδιότητάς μας, σας πληρoφoρούμε τα εξής:
      Ο τομέας «Οίνος» του μέτρου 2.1. του Γ Κ.Π.Σ. , δεν περιλαμβάνει δράση που να σχετίζεται με την αναφερόμενη στην ερώτηση μεθοδολογία επεξεργασίας παραπροϊόντων οινοποιίας.
      Για την αξιοποίηση προϊόντων των υγρών οινοποιητικών αποβλήτων ως ζωοτροφών δεν υπήρξε κανένα επιχειρηματικό ενδιαφέρον. Η χρησιμοποίηση τέτοιων προϊόντων ως ζωοτροφών απαιτεί αξιολόγηση της θρεπτικής τους αξίας αλλά και την ύπαρξη οικονομικού ενδιαφέροντος εκ μέρους του επιχειρηματικού κλάδου. Στην περίπτωση που αυτά συμβούν θα μπορούσαμε ενδεχομένως να μελετήσουμε την υπαγωγή των αντιστοίχων επενδυτικών σχεδίων στις δράσεις του Γ΄ Κ.Π.Σ.
      Ο Υφυπουργός
      Ε. ΑΡΓΥΡΗΣ»)
      	ΠΡΟΕΔΡΟΣ (Απόστολος Κακλαμάνης): Κυρίες και κύριοι συνάδελφοι, έχω την τιμή να ανακοινώσω στο Σώμα το δελτίου επίκαιρων ερωτήσεων της Παρασκευής 31 Οκτωβρίου 2003.
      Α. ΕΠΙΚΑΙΡΕΣ ΕΡΩΤΗΣΕΙΣ Πρώτου Κύκλου (Άρθρα 129 παρ. 2 & 3, 130 παρ. 2 και 3 Καν. Βουλής)
      1. Η με αριθμό 160/29-10-2003 επίκαιρη ερώτηση του Βουλευτή του Πανελλήνιου Σοσιαλιστικού Κινήματος κ. Κοσμά Σφυρίου προς τον Υπουργό Ανάπτυξης, σχετικώς με το διαγωνισμό κατασκευής μονάδας παραγωγής ηλεκτρικής ενέργειας στη νότια Ρόδο.
      2. Η με αριθμό 155/29-10-2003 επίκαιρη ερώτηση του Βουλευτή της Νέας Δημοκρατίας κ. Σάββα Τσιτουρίδη προς την Υπουργό Περιβάλλοντος, Χωροταξίας και Δημοσίων Έργων, σχετικώς με τις καθυστερήσεις στην κατασκευή των αντιπλημμυρικών έργων κλπ.
      3. Η με αριθμό 166/29-10-2003 επίκαιρη ερώτηση του Βουλευτή του Κομμουνιστικού Κόμματος Ελλάδας κ. Αντωνίου Σκυλλάκου προς τον Υπουργό Εσωτερικών, Δημόσιας Διοίκησης και Αποκέντρωσης, σχετικώς με την επίλυση αιτημάτων των μεταναστών που ζουν στη χώρα μας κλπ.
      4. Η με αριθμό 153/6/29-10-2003 επίκαιρη ερώτηση του Προέδρου του Συνασπισμού της Αριστεράς των Κινημάτων και της Οικολογίας κ. Νικολάου Κωνσταντόπουλου προς τον Πρωθυπουργό, σχετικώς με την κυβερνητική πρακτική στη διαχείριση των δημόσιων οικονομικών κλπ.
      Β. ΕΠΙΚΑΙΡΕΣ ΕΡΩΤΗΣΕΙΣ Δεύτερου Κύκλου (Άρθρο 130 παρ. 2 και 3 Καν. Βουλής).
      1. Η με αριθμό 156/29.10.2003 επίκαιρη ερώτηση του Βουλευτή του Πανελλήνιου Σοσιαλιστικού Κινήματος κ. Αναστασίου Μαντέλη προς τον Υπουργό Ανάπτυξης, σχετικώς με τη λήψη μέτρων αντιμετώπισης των προβλημάτων στρέβλωσης στην αγορά, τη νόθευση του ανταγωνισμού κλπ.
      2. Η με αριθμό 164/29.10.2003 επίκαιρη ερώτηση του Βουλευτή της Νέας Δημοκρατίας κ. Βασιλείου Μιχαλολιάκου προς τον Υπουργό Υγείας και Πρόνοιας, σχετικώς με την κάλυψη της θέσης του ιατρού στο Αγροτικό Ιατρείο Ύδρας κλπ.
      3. Η με αριθμό 167/29.10.2003 επίκαιρη ερώτηση της Βουλευτού του Κομμουνιστικού Κόμματος Ελλάδας κ. Λιάνας Κανέλλη προς τον Υπουργό Υγείας και Πρόνοιας, σχετικώς με την αντιμετώπιση των λειτουργικών προβλημάτων του νοσοκομείου και του Κέντρου Υγείας Κυθήρων.
      4. Η με αριθμό 162/29.10.2003 επίκαιρη ερώτηση του Βουλευτή του Συνασπισμού της Αριστεράς των Κινημάτων και της Οικολογίας κ. Φώτη Κουβέλη προς τον Υπουργό Ανάπτυξης, σχετικώς με τη χρέωση υψηλών επιβαρύνσεων για τη χορήγηση δανείων και προσωπικών καρτών από τις Τράπεζες κλπ.
      5. Η με αριθμό 163/29.10.2003 επίκαιρη ερώτηση του Ανεξάρτητου Βουλευτή κ. Γεωργίου Καρατζαφέρη προς τον Υπουργό Εθνικής Παιδείας και Θρησκευμάτων, σχετικώς με την κρίση μεταξύ της Ελλα δικής Εκκλησίας και του Οικουμενικού Πατριαρχείου κλπ.
      ΠΡΟΕΔΡΟΣ (Απόστολος Κακλαμάνης): Κύριοι συνάδελφοι, εισερχόμαστε στην
ΕΙΔΙΚΗ ΗΜΕΡΗΣΙΑ ΔΙΑΤΑΞΗ
	Αιτήσεις άρσης ασυλίας Βουλευτών: Λήψη απόφασης (με ονομαστική ψηφοφορία), σύμφωνα με τα άρθρα 62 του Συντάγματος και 83 του Κανονισμού της Βουλής, για τις αιτήσεις άρσης της ασυλίας των Βουλευτών κυρίων Λεωνίδα Γρηγοράκου, Ανδρέα Μακρυπίδη, Ιωάννη Νικολαΐδη, Αριστοτέλη Παυλίδη, Μάριου Σαλμά, Θεόδωρου Σκρέκα, Κωνσταντίνου Τασούλα, Ιορδάνη Τζαμτζή, Νικολάου Τσιαρτσιώνη και Δημητρίου Τσιόγκα.
	Θα ήθελα να ενημερώσω το Σώμα ότι δεν θα τεθεί σε ψηφοφορία η αίτηση που αφορά το Βουλευτή κ. Μάριο Σαλμά, διότι η εισαγγελική αρχή με έγγραφό της προς τον Πρόεδρο της Βουλής, το οποίο ετέθη υπόψη της Επιτροπής Δεοντολογίας και συνεφώνησε επ’ αυτού, ζήτησε την επιστροφή της δικογραφίας για τους λόγους που αναφέρονται στο έγγραφο αυτό.
	Κύριοι συνάδελφοι, για την οικονομία του χρόνου, θα ήθελα να σας προτείνω να διεξαχθεί η ψηφοφορία ταυτοχρόνως για όλες τις περιπτώσεις με μία εκφώνηση καταλόγου.
	Συμφωνείτε επ’ αυτού;
	ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.
	ΠΡΟΕΔΡΟΣ (Απόστολος Κακλαμάνης): Το Σώμα συμφώνησε ομοφώνως να διεξαχθεί μία ψηφοφορία. 
	ΜΙΛΤΙΑΔΗΣ ΕΒΕΡΤ: Κύριε Πρόεδρε, υπάρχει απαρτία; 
	ΠΡΟΕΔΡΟΣ (Απόστολος Κακλαμάνης): Δεν προβλέπεται από τον Κανονισμό απαρτία. 
      Για διευκόλυνση της ψηφοφορίας έχει καταρτιστεί ψηφοδέλτιο με τα ονόματα των συναδέλφων για τους οποίους ζητείται η άρση ασυλίας και στο οποίο έχει καταγραφεί και η σχετική πρόταση της Επιτροπής Κοινοβουλευτικής Δεοντολογίας. Κάθε συνάδελφος θα σημειώνει την ψήφο του δίπλα στο όνομα του συναδέλφου για τον οποίο ζητείται η άρση της ασυλίας. Εκείνος που ψηφίζει υπέρ της άρσης της ασυλίας σημειώνει την προτίμησή του δίπλα στο όνομα του Βουλευτή και στη στήλη «ΝΑΙ». Εκείνος που ψηφίζει κατά της άρσης της ασυλίας σημειώνει δίπλα στο όνομα του Βουλευτή και στη στήλη «ΟΧΙ» αντιστοίχως. Εκείνος που ψηφίζει «ΠΑΡΩΝ» θα το σημειώσει στην αντίστοιχη στήλη του ψηφοδελτίου. Στο ψηφοδέλτιο θα αναγράφει κάθε συνάδελφος το όνομά του και την εκλογική του περιφέρειά και θα το υπογράφει. Στη συνέχεια, και με την εκφώνηση του ονόματός του από τους επί του καταλόγου συναδέλφους θα παραδίδει το ψηφοδέλτιο στους συναδέλφους κυρίους Νίκο Σαλαγιάννη από το ΠΑΣΟΚ και Χρήστο Ζώη από τη Νέα Δημοκρατία, οι οποίοι θα το μονογράφουν και θα ανακοινώνουν ότι ο Βουλευτής εψήφισε. Μετά το τέλος της ψηφοφορίας θα γίνει καταμέτρηση των ψήφων, όπως θα προκύψουν από τα ψηφοδέλτια τα οποία θα καταχωρισθούν μαζί με το πρωτόκολλο της ψηφοφορίας στα Πρακτικά της σημερινής συνεδριάσεως.
      Συμφωνεί το Σώμα;
      ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.
      ΠΡΟΕΔΡΟΣ (Απόστολος Κακλαμάνης): Το Σώμα συμφωνεί.
      Καλούνται επί του καταλόγου οι Βουλευτές κ. Αλέξανδρος Βούλγαρης από το ΠΑΣΟΚ και κ. Γεώργιος Καλαντζής από τη Νέα Δημοκρατία. Για την καταμέτρηση των ψήφων και την εξαγωγή του αποτελέσματος καλούνται οι Βουλευτές κύριοι Γιάννης Βαθειάς από το ΠΑΣΟΚ, Αντώνης Μπέζας από τη Νέα Δημοκρατία, Ηλίας Βλαχόπουλος από το ΠΑΣΟΚ και Αδάμ Ρεγκούζας από τη Νέα Δημοκρατία. Οι συνάδελφοι κύριοι Βαθειάς και Μπέζας θα αναγιγνώσκουν τα ψηφοδέλτια και οι συνάδελφοι κύριοι Βλαχόπουλος και Ρεγκούζας θα σημειώνουν τις ανά Βουλευτή ψήφους, προκειμένου να προβούν στην καταμέτρηση και την εξαγωγή του αποτελέσματος.
      Στο Προεδρείο έχουν έρθει επίσης σύμφωνα με το άρθρο 70 του Κανονισμού της Βουλής επιστολές συναδέλφων οι οποίοι γνωστοποιούν την ψήφο τους. Οι ψήφοι αυτές θα συνυπολογιστούν στην καταμέτρηση που θα ακολουθήσει. 
      Παρακαλώ να αρχίσει η ανάγνωση του καταλόγου.
      (ΨΗΦΟΦΟΡΙΑ)
      (ΚΑΤΑ ΤΗ ΔΙΑΡΚΕΙΑ ΤΗΣ ΨΗΦΟΦΟΡΙΑΣ)
      ΠΡΟΕΔΡΟΣ (Απόστολος Κακλαμάνης): Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα Άνω Δυτικά Θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» με θέμα: «Η Ελλάδα των Βαλκανικών Πολέμων 1912 – 1913», τριάντα οκτώ μαθητές και δύο δάσκαλοί τους από το 5ο Δημοτικό Σχολείο Καματερού.
      Η Βουλή τους καλωσορίζει.
      (Χειροκροτήματα από όλες τις πτέρυγες της Βουλής)
      
      
     (ΜΕΤΑ ΚΑΙ ΤΗ ΔΕΥΤΕΡΗ ΑΝΑΓΝΩΣΗ ΤΟΥ ΚΑΤΑΛΟΓΟΥ)
     ΠΡΟΕΔΡΟΣ (Απόστολος Κακλαμάνης): Υπάρχει κάποιος κύριος συνάδελφος ο οποίος δεν άκουσε το όνομά του; Κανείς.
     Κηρύσσεται περαιωμένη η ψηφοφορία και παρακαλώ τους κυρίους ψηφολέκτες να προβούν στην καταμέτρηση των ψήφων και την εξαγωγή του αποτελέσματος. 
     (ΚΑΤΑΜΕΤΡΗΣΗ)
     
     
      (ΚΑΤΑ ΤΗ ΔΙΑΡΚΕΙΑ ΤΗΣ ΚΑΤΑΜΕΤΡΗΣΗΣ)
      ΠΡΟΕΔΡΟΣ (Απόστολος Κακλαμάνης): Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα Άνω Δυτικά Θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» με θέμα «Η Ελλάδα των Βαλκανικών Πολέμων 1912 – 1913», πενήντα ένας μαθητές και δύο δάσκαλοί τους από το 7ο Δημοτικό Σχολείο Αγίας Παρασκευής Αττικής.
      Η Βουλή τους καλωσορίζει.
      (Χειροκροτήματα από όλες τις πτέρυγες της Βουλής)
      (ΜΕΤΑ ΤΗΝ ΚΑΤΑΜΕΤΡΗΣΗ)
      ΠΡΟΕΔΡΟΣ (Απόστολος Κακλαμάνης): Κυρία και κύριοι συνάδελφοι, έχω την τιμή να σας ανακοινώσω το αποτέλεσμα της διεξαχθείσης ονομαστικής ψηφοφορίας επί των αιτήσεων άρσεως ασυλίας συναδέλφων Βουλευτών. 
      Ψήφισαν συνολικά 252 Βουλευτές. 
      Για το συνάδελφο κ. Λεωνίδα Γρηγοράκο, υπέρ της άρσεως ασυλίας ψήφισαν 240, κατά 7, παρών 5.
      Συνεπώς η αίτηση της εισαγγελικής αρχής γίνεται δεκτή. 
      Για το συνάδελφο κ. Ανδρέα Μακρυπίδη για την πρώτη περίπτωση, την πρώτη αίτηση της εισαγγελικής αρχής, υπέρ της άρσεως ασυλίας ψήφισαν 242, κατά 7, παρών 3.
      Συνεπώς η αίτηση της εισαγγελικής αρχής γίνεται δεκτή. 
      Για το συνάδελφο κ. Αριστοτέλη Παυλίδη, υπέρ της άρσεως ασυλίας εψήφισαν 146, κατά 103, παρών 3.
      Συνεπώς η αίτηση της εισαγγελικής αρχής γίνεται δεκτή. 
      Για το συνάδελφο κ. Θεόδωρο Σκρέκα υπέρ της άρσεως ασυλίας ψήφισαν 241, κατά 7, παρών 4.
      Συνεπώς η αίτηση της εισαγγελικής αρχής γίνεται δεκτή. 
      Για το συνάδελφο κ. Νικόλαο Τσιαρτσιώνη, υπέρ της άρσεως ασυλίας εψήφισαν 242, κατά 7, παρών 3.
      Συνεπώς η αίτηση της εισαγγελικής αρχής γίνεται δεκτή. 
      Για τον συνάδελφο κ. Ανδρέα Μακρυπίδη για την δεύτερη αίτηση της εισαγγελικής αρχής, υπέρ της άρσεως ασυλίας ψήφισαν 6, κατά 243, παρών 3.
      Συνεπώς η αίτηση της εισαγγελικής αρχής απορρίπτεται. 
      Για το συνάδελφο κ. Ιωάννη Νικολαΐδη, υπέρ της άρσεως ασυλίας εψήφισαν 3, κατά 248, παρών 1.
      Συνεπώς η αίτηση της εισαγγελικής αρχής απορρίπτεται. 
      Για το συνάδελφο κ. Κωνσταντίνο Τασούλα υπέρ της άρσεως ασυλίας ψήφισαν 3, κατά 247, παρών 2.
      Συνεπώς η αίτηση της εισαγγελικής αρχής απορρίπτεται. 
      Για το συνάδελφο κ. Ιορδάνη Τζαμτζή, υπέρ της άρσεως ασυλίας εψήφισαν 2, κατά 248, παρών 2.
      Συνεπώς η αίτηση της εισαγγελικής αρχής απορρίπτεται.
      Για το συνάδελφο κ. Δημήτριο Τσιόγκα υπέρ της άρσεως ασυλίας ψήφισαν 3, κατά 248, παρών 1.
      Συνεπώς η αίτηση της εισαγγελικής αρχής απορρίπτεται. 
      Κυρία και κύριοι συνάδελφοι, θεωρώ ότι αυτή η ημέρα είναι πραγματικά ιστορική για το Κοινοβούλιο. Μια τακτική, ένα ταμπού σχεδόν, που υπήρχε μέχρι τώρα, καταρρίπτεται. Αυτή η αρχή και η τακτική ανατρέπεται και πλέον και το κύρος του Κοινοβουλίου ενισχύεται αλλά και το κύρος καθενός εκ των Βουλευτών διότι ο λαός γνωρίζει ότι με φανερή ονομαστική ψηφοφορία καθένας τοποθετείται ανάλογα με τις απόψεις που έχει και για το θεσμό και για τη συγκεκριμένη περίπτωση.
      Πιστεύω ότι απ’ αυτήν τη νέα διαδικασία μόνο θετικά αποτελέσματα υπάρχουν για τον κοινοβουλευτικό θεσμό του οποίου εμείς εδώ έχουμε κληθεί με την εντολή του  λαού να υπηρετούμε και να προασπίζουμε το κύρος. 
      (Το πρωτόκολλο και τα ψηφοδέλτια της διεξαχθείσης ονομαστικής ψηφοφορίας καταχωρίζονται στα Πρακτικά και έχουν ως εξής:
«ΟΝΟΜΑΣΤΙΚΟΣ ΚΑΤΑΛΟΓΟΣ ΒΟΥΛΕΥΤΩΝ
ΣΥΝΕΔΡΙΑΣΗ ΤΗΣ 30-10-2003
      ΕΠΙΚΡΑΤΕΙΑΣ      Αυγερινός Παρασκευάς+Χριστοδουλάκης Νίκος+Σπυράκη Χριστίνα-Βούγιας Σπυρίδων-Τσουκάτος Θεόδωρος+Νεονάκης Μιχάλης+'Εβερτ Μιλτιάδης+Βαρβιτσιώτης Ιωάννης+Μολυβιάτης Πέτρος+Παπαθανασίου Ιωάννης+Σπηλιωτόπουλος Αριστόβουλος (΄Αρης)-Ψαχαρόπουλος Γεώργιος+      Α' ΑΘΗΝΩΝ      Παπανδρέου Γεώργιος-Σκανδαλίδης Κων/νος+Παπαντωνίου Ιωάννης (Γιάννος)+Παπουτσής Χρήστος+Αλευράς Αθανάσιος (Νάσος)+Αρσένης Γεράσιμος-Μανίκας Στέφανος+Ανουσάκη Ελένη+Αλογοσκούφης Γεώργιος+Παυλόπουλος Προκόπιος+Μάνος Στέφανος+Βουλγαράκης Γεώργιος+Γιαννάκου Μαριέττα +Κακλαμάνης Νικήτας+Μπενάκη - Ψαρούδα 'Αννα+Καρά Μαρία+Κοντού Μάρω+Κανέλλη Γαρυφαλλιά (Λιάνα)+Κωνσταντόπουλος Νικόλαος+      Β' ΑΘΗΝΩΝ      Παπανδρέου Βασιλική (Βάσω)+Κακλαμάνης Απόστολος+Λοβέρδος Ανδρέας+Κούρκουλα Ελένη-Γείτονας Κων/νος+Πρωτόπαπας Χρήστος+Παπαϊωάννου Μιλτιάδης+Κουλούρης Κίμων-Μαντέλης Αναστάσιος (Τάσος)+Δασκαλάκης Γεώργιος+Κοντογιαννόπουλος Βασίλειος+Κατσέλη Ελεωνόρα (Νόρα)+Ανωμερίτης Γεώργιος+Χυτήρης Τηλέμαχος+Kατσανέβας Θεόδωρος+Χαραλαμπόπουλος Ιωάννης+Κανελλόπουλος Λάμπρος+Βερυβάκης Ελευθέριος+Μητσοτάκης Κων/νος+Τζαννετάκης Τζαννής+Παναγιωτόπουλος Παναγιώτης (Πάνος)-Μεϊμαράκης Ευάγγελος - Βασίλειος+Πολύδωρας Βύρων+Λιάπης Μιχαήλ - Γεώργιος-Βαρβιτσιώτης Μιλτιάδης+Πετραλιά-Πάλλη Φάνη-Καμμένος Παναγιώτης (Πάνος)+Καρατζαφέρης Γεώργιος+Κασσίμης Θεόδωρος+Γιακουμάτος Γεράσιμος+Παπακώστα - Σιδηροπούλου Κατερίνα+Ανδρεουλάκος Απόστολος+Καρράς Κώστας+Παπαρήγα Αλεξάνδρα-Κολοζώφ Ορέστης+Σκυλλάκος Αντώνιος+Κουβέλης Φώτιος - Φανούριος+Δραγασάκης Ιωάννης      +      ΝΟΜΟΣ ΑΙΤΩΛΙΑΣ ΚΑΙ ΑΚΑΡΝΑΝΙΑΣ      Μακρυπίδης Ανδρέας+Βερελής Χρήστος+Κουρουμπλής Παναγιώτης-Σμυρλής - Λιακατάς Χρήστος+Βαϊνάς Ιωάννης+Σαλμάς Μάριος+Αγγελόπουλος Νικόλαος+Στριφτάρης Σπυρίδων-      ΝΟΜΟΣ ΑΡΓΟΛΙΔΟΣ      Θωμόπουλος Ιωάννης+Τσούρνος Γεώργιος+Παπαδημητρίου Ελισάβετ ('Ελσα)-      ΝΟΜΟΣ ΑΡΚΑΔΙΑΣ      Ρέππας Δημήτριος+Σπυρόπουλος Ροβέρτος+Τατούλης Πέτρος+Κωστόπουλος Δημήτριος+      ΝΟΜΟΣ ΑΡΤΗΣ      Κολιοπάνος Θεόδωρος+Κοσσυβάκης Δημήτριος+Καραμπίνας Κων/νος+      ΠΕΡΙΦΕΡΕΙΑ ΝΟΜΟΥ ΑΤΤΙΚΗΣ      Πάγκαλος Θεόδωρος+Βρεττός Κων/νος+Γιαννάκης Ιωάννης+Παπαηλίας Ηλίας+Βλάχος Γεώργιος+Κατσίκης Θεόδωρος+Κατσιγιάννης Αθανάσιος-Μπούρας Αθανάσιος+Στεργίου Ιωάννα+      ΝΟΜΟΣ ΑΧΑΪΑΣ      Φούρας Ανδρέας+Χρυσανθακόπουλος Αλέξανδρος+Θωμά Μαρία+Θωμάς Γεώργιος+Σπηλιόπουλος Κων/νος+Σπηλιωτόπουλος Σπήλιος+Νικολόπουλος Νικόλαος-Βασιλείου Θεόφιλος+Κοσιώνης Παναγιώτης-      ΝΟΜΟΣ ΒΟΙΩΤΙΑΣ      Αποστολίδης Λουκάς+Ακριβάκης Αλέξανδρος+Μπασιάκος Ευάγγελος+Τσιπλάκος Αριστείδης+      ΝΟΜΟΣ ΓΡΕΒΕΝΩΝ      Τζιόλας Ελευθέριος+      ΝΟΜΟΣ ΔΡΑΜΑΣ      Κωνσταντίνου Φλώρος+Παπαδόπουλος Σταύρος+Δαϊλάκης Σταύρος+      ΝΟΜΟΣ ΔΩΔΕΚΑΝΗΣΟΥ      Κρεμαστινός Δημήτριος+Σφυρίου Κοσμάς+Παπανικόλας Βασίλειος+Παυλίδης Αριστοτέλης+      ΝΟΜΟΣ ΕΒΡΟΥ      Φωτιάδης Απόστολος+Νικολαΐδης Ιωάννης+Δημοσχάκης Θεοφάνης-Λυμπερακίδης Λεωνίδας+      ΝΟΜΟΣ ΕΥΒΟΙΑΣ      Θεοδώρου Χρήστος+Παπαγεωργίου Γεώργιος+Πιπεργιάς Δημήτριος+Κεδίκογλου Βασίλειος+Λιάσκος Αναστάσιος+Παπαγεωργόπουλος Ελευθέριος+      ΝΟΜΟΣ ΕΥΡΥΤΑΝΙΑΣ      Τσίπρας Βασίλης+      ΝΟΜΟΣ ΖΑΚΥΝΘΟΥ      Γκούσκος Διονύσιος-      ΝΟΜΟΣ ΗΛΕΙΑΣ      Ζαφειρόπουλος Ιωάννης+Γεωργακόπουλος Δημήτριος+Αντωνακόπουλος Παναγιώτης+Χρονόπουλος Γεώργιος+Αδρακτάς Παναγιώτης+Κορκολόπουλος Βασίλης+      ΝΟΜΟΣ ΗΜΑΘΙΑΣ      Χρυσοχοΐδης Μιχαήλ-Γικόνογλου Μόσχος+Χαλκίδης Μιχαήλ+Φωτιάδης Ηλίας+      ΝΟΜΟΣ ΗΡΑΚΛΕΙΟΥ      Αποστολάκης Δημήτριος+Ματζαπετάκης Στυλιανός-Σχοιναράκη - Ηλιάκη Ευαγγελία+Στρατάκης Εμμανουήλ+Βρέντζος Σταύρος+Φραγκιαδουλάκης Εμμανουήλ+Κεφαλογιάννης Εμμανουήλ-Δεικτάκης Γέωργιος-      ΝΟΜΟΣ ΘΕΣΠΡΩΤΙΑΣ      Παπαδόπουλος Αλέξανδρος+Μπέζας Αντώνιος+      Α΄ ΘΕΣΣΑΛΟΝΙΚΗΣ      Τζοχατζόπουλος Απόστολος – Αθανάσιος+Βενιζέλος Ευάγγελος+Καστανίδης Χαράλαμπος+Παπαθεμελής Στυλιανός - 'Αγγελος+Μαγκριώτης Ιωάννης+Γκεσούλης Νικόλαος+Σπυριούνης Κυριάκος+Καραμανλής Κων/νος+Ορφανός Γεώργιος+Σπηλιόπουλος Αναστάσιος+Κούβελας Σωτήριος+Καλαφάτης Σταύρος-Χουρμουζιάδης Γεώργιος-Ξηροτύρη - Αικατερινάρη Ασημίνα+      Β΄ ΘΕΣΣΑΛΟΝΙΚΗΣ      Γερανίδης Βασίλειος+Τσιόκας Θεοχάρης+Κίρκος Γεώργιος+Διαμαντής Κων/νος+Ρεγκούζας Αδάμ-Σαλαγκούδης Γεώργιος+Τζέκης 'Αγγελος-      NOMOΣ ΙΩΑΝΝΙΝΩΝ      Αργύρης Ευάγγελος+Μαλέσιος Ευάγγελος+Παπούλιας Κάρολος+Tασούλας Κων/νος+Καλογιάννης Σταύρος-      ΝΟΜΟΣ ΚΑΒΑΛΑΣ      Τσακλίδης Ιωάννης+Στρατηλάτης Νικόλαος+Καλαντζής Γεώργιος+Παναγιωτόπουλος Γεώργιος+      ΝΟΜΟΣ ΚΑΡΔΙΤΣΗΣ      Σαλαγιάννης Νικόλαος+Τσιλίκας  Βασίλειος+Αναγνωστόπουλος Θεόδωρος+Σιούφας Δημήτριος+Ταλιαδούρος Σπυρίδων+      ΝΟΜΟΣ ΚΑΣΤΟΡΙΑΣ      Πετσάλνικος Φίλιππος+Αγγελής Ανέστης-      ΝΟΜΟΣ ΚΕΡΚΥΡΑΣ      Δρυς Γεώργιος+Κοντομάρης Ευτύχιος+Σπύρου Σπυρίδων+      ΝΟΜΟΣ ΚΕΦΑΛΛΗΝΙΑΣ      Καλαφάτης Αλέξανδρος+      ΝΟΜΟΣ ΚΙΛΚΙΣ      Φλωρίδης Γεώργιος+Τσιτουρίδης Σάββας+Κιλτίδης Κων/νος+      ΝΟΜΟΣ ΚΟΖΑΝΗΣ      Αθανασιάδης Αλέξανδρος+Λωτίδης Λάζαρος+Βλαχόπουλος Ηλίας+Τσιαρτσιώτης Νικόλαος	+Παπαδόπουλος Μιχάλης-      ΝΟΜΟΣ ΚΟΡΙΝΘΙΑΣ      Κοτσώνης Θεόδωρος+Χωρέμης Αναστάσιος+Δήμας Σταύρος+Παπαληγούρας Αναστάσιος+      ΝΟΜΟΣ ΚΥΚΛΑΔΩΝ      Παπαζώη Ελισάβετ-Λεβογιάννης Νικόλαος+Χωματάς Ιωάννης+      ΝΟΜΟΣ ΛΑΚΩΝΙΑΣ      Γρηγοράκος Λεωνίδας+Σκανδαλάκης Παναγιώτης+Δαβάκης Αθανάσιος+      ΝΟΜΟΣ ΛΑΡΙΣΗΣ      Νασιώκας 'Εκτορας+Φλώρος Νικόλαος+Χατζημιχάλης Νικόλαος - Φώτιος+Φαρμάκης Νικόλαος+Γαρουφαλιάς Γεώργιος+Ζώης Χρήστος+Κατσαρός Νικόλαος-Τσιόγκας Δημήτριος-      ΝΟΜΟΣ ΛΑΣΗΘΙΟΥ      Καρχιμάκης Μιχαήλ-Ιωαννίδης Φοίβος-      ΝΟΜΟΣ ΛΕΣΒΟΥ      Σηφουνάκης Νικόλαος+Παπαδέλλης Φραγκλίνος+Σκοπελίτης Σταύρος-      ΝΟΜΟΣ ΛΕΥΚΑΔΑΣ      Κτενάς Γεώργιος+      ΝΟΜΟΣ ΜΑΓΝΗΣΙΑΣ      Ζήση Ροδούλα+Τζανής Λεωνίδας+Βούλγαρης Αλέξανδρος+Νάκος Αθανάσιος+Μακρή Ζωή (Ζέττα)+Γκατζής Νικόλαος+      ΝΟΜΟΣ ΜΕΣΣΗΝΙΑΣ      Κατσιλιέρης Πέτρος+Μπένος Ιωάννης - Σταύρος+Γιαννακόπουλος Ιωάννης+Καλαντζάκου Σοφία+Παπανικολάου Ελευθέριος+Λαμπρόπουλος Ιωάννης-      ΝΟΜΟΣ ΞΑΝΘΗΣ      Σγουρίδης Παναγιώτης+Στολίδης Σωτήριος-Κοντός Αλέξανδρος+      Α' ΠΕΙΡΑΙΩΣ      Σημίτης Κων/νος+Φασούλας Παναγιώτης+Μπεντενιώτης Εμμανουήλ+Καλός  Γεώργιος+Μελάς Παναγιώτης+Μιχαλολιάκος Βασίλειος+Μαντούβαλος Πέτρος+      Β' ΠΕΙΡΑΙΩΣ      Λαλιώτης Κων/νος+Νιώτης Γρηγόρης+Λιντζέρης Δημήτριος+Κρητικός Παναγιώτης-Διαμαντίδης Ιωάννης+Καψής Γιάννης+Νεράντζης Αναστάσιος+Λαφαζάνης Παναγιώτης+      ΝΟΜΟΣ ΠΕΛΛΗΣ      Πασχαλίδης Γεώργιος+Βοσνάκης Χρήστος+Καρασμάνης Γεώργιος+Φουντουκίδου - Θεοδωρίδου Παρθένα-Τζαμτζής Ιορδάνης (Δάνης)+      ΝΟΜΟΣ ΠΙΕΡΙΑΣ      Τσερτικίδης Παντελής-Αρσένη Μαρία-Κωνσταντόπουλος Γεώργιος+Πολύζος Ευάγγελος+      ΝΟΜΟΣ ΠΡΕΒΕΖΗΣ      Τσεκούρας Ιωάννης+Τρυφωνίδης Γεώργιος+      ΝΟΜΟΣ ΡΕΘΥΜΝΗΣ      Λουκάκης Μανώλης+Κεφαλογιάννης Ιωάννης-      ΝΟΜΟΣ ΡΟΔΟΠΗΣ      Γκαλήπ  Γκαλήπ+Μεχμέτ Αχμέτ+Στυλιανίδης Ευριπίδης+      ΝΟΜΟΣ ΣΑΜΟΥ      Βαρδίκος Πυθαγόρας+      ΝΟΜΟΣ ΣΕΡΡΩΝ      Ανθόπουλος Ιωάννης+Βασιλακάκης Βασίλειος-Λεονταρίδης Θεόφιλος+Καραμανλής Αχιλλέας+Κόλλια - Τσαρουχά Μαρία+Χαϊτίδης Ευγένιος+Τσιπλάκης Κων/νος+      ΝΟΜΟΣ ΤΡΙΚΑΛΩΝ      Μαγκούφης Χρήστος+Μάτης Αθανάσιος+Σκρέκας Θεόδωρος+Χατζηγάκης Σωτήριος+Λέγκας Νικόλαος-      ΝΟΜΟΣ ΦΘΙΩΤΙΔΟΣ      Παπαδήμας Λάμπρος+Βαθειάς Ιωάννης+Αλαμπάνος Δημήτριος+Γιαννόπουλος Αθανάσιος+Καλλιώρας Ηλίας+Αγελούσης Ευστάθιος      -      ΝΟΜΟΣ ΦΛΩΡΙΝΗΣ      Λιάνης Γεώργιος-Κορτσάρης Νικόλαος-      ΝΟΜΟΣ ΦΩΚΙΔΟΣ      Θάνος Δημήτριος+Γκελεστάθης Νικόλαος+      ΝΟΜΟΣ ΧΑΛΚΙΔΙΚΗΣ      Πάχτας Χρήστος+Πάππας Βασίλειος+Φλωρίνης Αθηναίος+      ΝΟΜΟΣ ΧΑΝΙΩΝ      Σκουλάκης Εμμανουήλ+Δαμιανάκης Ευτύχιος+Βαλυράκης Ιωσήφ+Μαρκογιαννάκης Χρήστος+      ΝΟΜΟΣ ΧΙΟΥ      Τσουρή Ελπίδα+Βαρίνος Αθανάσιος+
ΣΥΝΟΛΟ ΨΗΦΙΣΑΝΤΩΝ   252
Ο ΠΡΟΕΔΡΟΣ                         ΟΙ ΓΡΑΜΜΑΤΕΙΣ»
      
      (Τα προαναφερθέντα πρωτόκολλά βρίσκονται στο τεύχος των Πρακτικών της Βουλής)
      
      ΠΡΟΕΔΡΟΣ (Απόστολος Κακλαμάνης): Κύριοι συνάδελφοι, δέχεστε στο σημείο αυτό να λύσουμε τη συνεδρίαση;
      ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.
      Με τη συναίνεση του Σώματος και ώρα 14.30΄ λύεται η συνεδρίαση για αύριο ημέρα Παρασκευή 31 Οκτωβρίου 2003 και ώρα 10.30΄ με αντικείμενο εργασιών του Σώματος κοινοβουλευτικό έλεγχο: α) συζήτηση επικαίρων ερωτήσεων και β) συζήτηση επερώτησης Βουλευτών της Νέας Δημοκρατίας προς τον Υπουργό Δημόσιας Τάξης, σχετικά με την εγκληματικότητα,σύμφωνα με την ημερήσια διάταξη που έχει διανεμηθεί. 
      Ο ΠΡΟΕΔΡΟΣ                                                    ΟΙ ΓΡΑΜΜΑΤΕΙΣ



1

ΣΥΝΕΔΡΙΑΣΗ 30-10-2003


