Σελίδα 5747 

Π Ρ Α Κ Τ Ι Κ Α   Β Ο Υ Λ Η Σ

Θ' ΠΕΡΙΟΔΟΣ (ΠΡΟΕΔΡΕΥΟΜΕΝΗΣ ΔΗΜΟΚΡΑΤΙΑΣ)

ΣΥΝΟΔΟΣ Α'

ΣΥΝΕΔΡΙΑΣΗ ΡΙΗ'

Πέμπτη 17 Απριλίου 1997

Αθήνα σήμερα, στις 17 Απριλίου 1997, ημέρα Πέμπτη και ώρα 10.24' συνήλθε στην Αίθουσα συνεδριάσεων του Βουλευτηρίου η Βουλή, σε Ολομέλεια, για να συνεδριάσει υπό την Προεδρία του Α' Αντιπροέδρου κ. ΠΑΝΑΓΙΩΤΗ Ν. ΚΡΗΤΙΚΟΥ.

ΠΡΟΕΔΡΕΥΩΝ (Παναγιώτης Ν. Κρητικός): Κυρίες και κύριοι συνάδελφοι, αρχίζει η συνεδρίαση.

Παρακαλείται ο κύριος Γραμματέας να ανακοινώσει τις αναφορές προς το Σώμα.

Ανακοινώνονται προς το Σώμα από τον κ. Ιωάννη Καρακώστα, Βουλευτή Αιτωλοακαρνανίας, τ' ακόλουθα:

Α' ΚΑΤΑΘΕΣΗ ΑΝΑΦΟΡΩΝ

1) Η Βουλευτής Πειραιώς κυρία ΣΤΕΛΛΑ ΑΛΦΙΕΡΗ κατέθεσε αναφορά με την οποία η Συντονιστική Επιτροπή για τη διάσωση της παραλίας του Σαρωνικού αναφέρεται στις επιπτώσεις που θα υπάρξουν στο Φάληρο από τα έργα για την Ολυμπιάδα του 2004.

2) Η Βουλευτής Πειραιά κυρία ΣΤΕΛΛΑ ΑΛΦΙΕΡΗ κατέθεσε αναφορά με την οποία η Πρωτοβουλία Πολιτών ενάντια στη διεξαγωγή των Ολυμπιακών Αγώνων του 2004 στην Αθήνα αναφέρεται στις συνέπειες που θα έχει η ανάληψή τους από την πόλη των Αθηνών.

3) Ο Βουλευτής Θεσ/νίκης κ. ΣΤΥΛΙΑΝΟΣ ΠΑΠΑΘΕΜΕΛΗΣ κατέθεσε αναφορά με την οποία ο Εκπαιδευτικός Σύλλογος της Σχολής ΜΤΕΝΣ διαμαρτύρεται για τον αποκλεισμό των δύο Σχολών της Θεσ/νίκης με αποτέλεσμα τη λειτουργία μόνο μιας Σχολής στο Νομό Θεσ/νίκης.

4) Ο Βουλευτής Θεσ/νίκης κ. ΣΤΥΛΙΑΝΟΣ ΠΑΠΑΘΕΜΕΛΗΣ κατέθεσε αναφορά με την οποία ο Δήμος Συκεών του Νομού Θεσ/νίκης διαμαρτύρεται για την καθυστέρηση του προγράμματος Σχολικής Στέγης του Νομού Θεσ/νίκης.

5) Ο Βουλευτής Αιτωλ/νίας κ. ΙΩΑΝΝΗΣ ΚΑΡΑΚΩΣΤΑΣ κατέθεσε αναφορά με την οποία ο Δήμος Νεάπολης Αιτωλ/νίας ζητεί έκτακτη οικονομική ενίσχυση για την κάλυψη λειτουργικών αναγκών του.

6) Ο Βουλευτής Αιτωλ/νίας κ. ΙΩΑΝΝΗΣ ΚΑΡΑΚΩΣΤΑΣ κατέθεσε αναφορά με την οποία η Κοινότητα Μύτικα Αιτωλ/νίας ζητεί την άμεση στελέχωση της θυρίδας ΑΤΕ στο Μύτικα Αιτωλ/νίας.

7) Ο Βουλευτής Αρκαδίας κ. ΔΗΜΗΤΡΙΟΣ ΚΩΣΤΟΠΟΥΛΟΣ κατέθεσε αναφορά με την οποία η Κοινότητα Στόλου Αρκαδίας ζητεί οικονομική ενίσχυση για την κατασκευή κτιρίου πολιτιστικού κέντρου.

8) Ο Βουλευτής Αρκαδίας κ. ΔΗΜΗΤΡΙΟΣ ΚΩΣΤΟΠΟΥΛΟΣ κατέθεσε αναφορά με την οποία το Συμβούλιο Περιοχής της 9ης Εδαφικής Περιφέρειας Νομού Αρκαδίας ζητεί να μην καταργηθεί η ΔΟΥ Τροπαίων Αρκαδίας.

9) Ο Βουλευτής Αθηνων κ. ΦΩΤΗΣ ΚΟΥΒΕΛΗΣ κατέθεσε αναφορά με την οποία ο Δήμαρχος Αγίας Βαρβάρας Αττικής ζητεί να μη μεταστεγαστεί η ΔΟΥ Κορυδαλλού σε περιοχή απρόσιτη για τους δημότες Αγίας Βαρβάρας.

10) Ο Βουλευτής Εύβοιας κ. ΕΥΑΓΓΕΛΟΣ ΑΠΟΣΤΟΛΟΥ κατέθεσε αναφορά με την οποία το Κοινοτικό Συμβούλιο Ροβιών Εύβοιας ζητεί να συμπεριληφθεί η Κοινότητα Ροβιών στις ζώνες τουριστικής ανάπτυξης.

11) Οι Βουλευτές κύριοι ΕΥΑΓΓΕΛΟΣ ΑΠΟΣΤΟΛΟΥ και ΣΤΕΛΛΑ ΑΛΦΙΕΡΗ κατέθεσαν αναφορά με την οποία ο Εθνικός Σύνδεσμος Αναπήρων και Θυμάτων Πολέμου Περιφέρειας Σερβίων ζητεί την απαλλαγή από την υποχρεωτική ασφάλιση των ενοικιαστών περιπτέρων.

12) Ο Βουλευτής Εύβοιας κ. ΕΛΕΥΘΕΡΙΟΣ ΠΑΠΑΓΕΩΡΓΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στην άμεση ανάγκη υλοποίησης του αναπτυξιακού προγράμματος του Νομού Εύβοιας.

13) Ο Βουλευτής Εύβοιας κ. ΕΛΕΥΘΕΡΙΟΣ ΠΑΠΑΓΕΩΡΓΟΠΟΥΛΟΣ κατέθεσε αναφορά με την οποία ο Δήμος Αλιβερίου Εύβοιας ζητεί την τοποθέτηση χλοοτάπητα στο γήπεδο Αλιβερίου.

14) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε αναφορά με την οποία ο Εμπορικός Σύλλογος Δράμας διαμαρτύρεται για τους υψηλούς συντελεστές φορολόγησης που έχουν επιβληθεί στα μέλη του.

15) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε δημοσίευμα εφημερίδας στο οποίο ζητείται να μην επιτραπεί η εισαγωγή αρνιών στη Χώρα κατά την περίοδο του Πάσχα.

16) Ο Βουλευτής Μαγνησίας κ. ΑΘΑΝΑΣΙΟΣ ΝΑΚΟΣ κατέθεσε αναφορά με την οποία η "ΔΟΡΥΦΟΡΟΣ ΕΠΕ" Ραδιοφωνικός Σταθμός, Εκδόσεις-Τύπος ζητεί ο εβδομαδιαίος τύπος να παίρνει τις καταχωρήσεις που δικαιούται από Υπουργεία και ΔΕΚΟ.

Σελίδα 5748 

 

17) Ο Βουλευτής Βοιωτίας κ. ΓΕΩΡΓΙΟΣ ΚΑΤΣΙΜΠΑΡΔΗΣ κατέθεσε αναφορά με την οποία το Παράρτημα Λιβαδειάς Βοιωτίας της ΠΕΑΕΑ ζητεί την ηθική και υλική αποκατάσταση των αγωνιστών της εθνικής αντίστασης.

18) Ο Βουλευτής Λάρισας κ. ΓΕΩΡΓΙΟΣ ΓΑΡΟΥΦΑΛΙΑΣ κατέθεσε αναφορά με την οποία η Πανελλήνια Συντονιστική Επιτροπή Επιτυχόντων μη διορισθέντων του διαγωνισμού για το Δημόσιο 8ης και 9ης Απριλίου 1995 ζητεί την απορρόφηση όλων των επιτυχόντων στο Δημόσιο Τομέα.

19) Ο Βουλευτής Φωκίδας κ. ΝΙΚΟΛΑΟΣ ΓΚΕΛΕΣΤΑΘΗΣ κατέθεσε αναφορά με την οποία ο Σύλλογος Ιδιοκτητών Καταστημάτων Ιτέας "Ο ΠΟΣΕΙΔΩΝ" ζητεί να καταργηθεί η επιβολή του δημοτικού φόρου 5% που βαρύνει τα μέλη του.

20) Ο Βουλευτής Χαλκιδικής κ. ΒΑΣΙΛΕΙΟΣ ΠΑΠΠΑΣ κατέθεσε αναφορά με την οποία ο κ.Π.Ανανιάδης, καθηγητής-γεωλόγος ΤΕΛ Πολυγύρου Χαλκιδικής ζητεί την αναγνώριση προϋπυρεσίας των καθηγητών στον ευρύτερο Δημόσιο Τομέα και τη διατήρηση του πλασματικού χρόνου σε παραμεθόριες και προβληματικές περιοχές.

21) Ο Βουλευτής Θεσ/νίκης κ. ΣΤΥΛΙΑΝΟΣ ΠΑΠΑΘΕΜΕΛΗΣ κατέθεσε αναφορά με την οποία ο κ. Αντώνιος Αμανατίδης, έμπορος λαχαναγοράς Θεσ/νίκης, ζητεί τη ρύθμιση των χρεών του.

22) Ο Βουλευτής Θεσ/νίκης κ. ΣΤΥΛΙΑΝΟΣ ΠΑΠΑΘΕΜΕΛΗΣ κατέθεσε αναφορά με την οποία ο Σύλλογος Κατοίκων 'Ανω Πόλης Θεσ/νίκης ζητεί νομοθετική ρύθμιση για τη λειτουργία του γραφείου της 'Ανω Πόλης της Θεσ/νίκης.

23) Ο Βουλευτής Κοζάνης κ. ΝΙΚΟΛΑΟΣ ΤΣΙΑΡΤΣΙΩΝΗΣ κατέθεσε αναφορά με την οποία οι Δήμοι Πολυμύλου και Φιλιππούπολης του Νομού Κοζάνης διαμαρτύρονται για τις χαμηλές αποζημιώσεις που προβλέπονται για τους δικαιούχους λόγω των απαλλοτριώσεων για την κατασκευή της Εγνατίας Οδού.

24) Ο Βουλευτής Κοζάνης κ. ΝΙΚΟΛΑΟΣ ΤΣΙΑΡΤΣΙΩΝΗΣ κατέθεσε αναφορά με την οποία οι κάτοχοι των εργατικών κατοικιών στην Πτολεμαϊδα Κοζάνης διαμαρτύρονται για την απόφαση του ΔΕΚ που προβλέπει την αύξηση της τιμής των διαμερισμάτων των εργατικών κατοικιών.

25) Ο Βουλευτής Ηρακλείου κ. ΕΜΜΑΝΟΥΗΛ ΦΡΑΓΚΙΑΔΟΥΛΑΚΗΣ κατέθεσε αναφορά με την οποία ο Σύνδεσμος Ελληνικών Ελαιουργείων προτείνει νέες φορολογικές ρυθμίσεις για τα Ελληνικά Ελαιουργεία.

26) Ο Βουλευτής Θεσ/νίκης κ. ΣΤΥΛΙΑΝΟΣ ΠΑΠΑΘΕΜΕΛΗΣ κατέθεσε αναφορά με την οποία ο Σύλλογος Γονέων και Κηδεμόνων του Ιδρύματος Περιθάλψεως Ανιάτων Παίδων "Ο 'Αγιος Δημήτριος" ζητεί τη χορήγηση επιδόματος σε άτομα με βαρειά νοητική υστέρηση.

27) Ο Βουλευτής Χανίων κ. ΙΩΣΗΦ ΒΑΛΥΡΑΚΗΣ κατέθεσε αναφορά με την οποία ο Δήμος Χανίων ζητεί την ίδρυση ΣΔΟΕ Παράρτημα Δυτικής Κρήτης με έδρα τα Χανιά.

28) Ο Βουλευτής Μεσσηνίας κ. ΕΛΕΥΘΕΡΙΟΣ ΠΑΠΑΝΙΚΟΛΑΟΥ κατέθεσε αναφορά με την οποία ο Δήμος Καλαμάτας διαμαρτύρεται για την καθυστέρηση στον προγραμματισμό της ακτοπλοϊκής γραμμής Καλαμάτας - Καστελλίου Κισσάμου.

29) Ο Βουλευτής Αρκαδίας κ. ΔΗΜΗΤΡΙΟΣ ΚΩΣΤΟΠΟΥΛΟΣ κατέθεσε αναφορά με την οποία το Επιμελητήριο Αρκαδίας ζητεί οικονομική ενίσχυση για να ανταπεξέλθει στις απαιτήσεις του υποπρογράμματος 4 του Ε.Π.Β. 1994-1999.

30) Ο Βουλευτής Μαγνησίας κ. ΑΛΕΞΑΝΔΡΟΣ ΒΟΥΛΓΑΡΗΣ κατέθεσε αναφορά με την οποία ο Δήμος Βόλου του Νομού Μαγνησίας ζητεί τη ρύθμιση των χρεών των σφαγείων Βόλου Μαγνησίας.

Β' ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ

1. Στην με αριθμό 2743/6-3-97 ερώτηση δόθηκε με το υπ' αριθμ. 10160/10-4-97 έγγραφο από τον Υφυπουργό Εργασίας η ακόλουθη απάντηση:

"Απαντώντας στην ερώτηση με α.π. 2743/6.3.97 που κατέθεσαν στη Βουλή των Ελλήνων οι Βουλευτές κ.κ.Ν.Γκατζής, Α.Κανταρτζής και Β. Μπούτας σχετικά με το πως σκοπεύει να λύσει τα προβλήματα της μηχανοργάνωσης των υπηρεσιών του ΙΚΑ Βόλου, και της εισφοροδιαφυγής και είσπραξης βεβαιωμένων χρεών προς το Ιδρυμα, σας γνωρίζουμε τα εξής:

α) Μηχανοργάνωση των υπηρεσιών του ΙΚΑ:

Μέχρι σήμερα το ΙΚΑ έχει εφαρμόσει μηχανογραφικά συστήματα, που καλύπτουν:

- Τα έσοδα Ασφάλισης

- Τις παροχές και

- Τις καθυστερούμενες Εισφορές σε ορισμένα υποκαταστήματα του Ιδρύματος.

Η επέκταση των παραπάνω μηχανογραφικών συστημάτων είχε προβλεφθεί να γίνεται σταδιακά κατά περιοχή.

Στο ΙΚΑ Βόλου μέχρι σήμερα δεν έχει εφαρμοσθεί κανένα από τα παραπάνω συστήματα.

Η μηχανοργάνωση των υπηρεσιών του Ι.Κ.Α. Βόλου θα αντιμετωπισθεί στο πλαίσιο του Ολοκληρωμένου Πληροφοριακού Συστήματος Ι.Κ.Α. (ΟΠΣ-ΙΚΑ) του οποίου η υλοποίηση ξεκίνησε με την υπογραφή της σύμβασης στις 19-12-96 "Συμβούλου Διαχείρισης και Συντονισμού της Υλοποίησης του Ολοκληρωμένου Πληροφοριακού Συστήματος Ι.Κ.Α." με παράλληλη Διαχείριση Ανθρώπινου Δυναμικού".

β) Οσον αφορά την εισφοροδιαφυγή και είσπραξη των βεβαιωμένων χρεών σας πληροφορούμε ότι η βασική επιδίωξη και στόχος του Ιδρύματος είναι η ασφάλιση των απασχολουμένων και η μείωση της εισφοροδιαφυγής.

Για το σκοπό αυτό τόσο οι αρμόδιοι υπάλληλοι εξωτερικού ελέγχου, των κατά τόπους Υποκ/των - Παρ/των του Ι.Κ.Α. όσο και οι υπάλληλοι της Ειδικής Υπηρεσίας Ελέγχου Εσόδων (Ε.Υ.Π.Ε.Κ.) διενεργούν επιτοπίους ελέγχους (στους τόπους εργασίας των ασφ/νων), όσο συχνά τους επιτρέπουν οι ιδιαιτερότητες κάθε μονάδας και σύμφωνα με τις οδηγίες της Διοίκησης στα πλαίσια πάντα της εντατικοποίησης των ελέγχων.

Σας γνωρίζουμε ότι προωθούνται νέες νομοθετικές ρυθμίσεις μετά την εφαρμογή των οποίων, αναμένεται σημαντικός περιορισμός της εισφοροδιαφυγής.

Εχουν δοθεί οδηγίες της Διοίκησης προς όλα τα Ταμεία Εισπράξεως Εσόδων ΙΚΑ και Υποκ/τα ΙΚΑ για την άμεση και αποφασιστική δραστηριοποίηση σ' όλους τους τομείς με σκοπό την όσο το δυνατόν γρηγορότερη είσπραξη των απαιτήσεων του Ιδρύματος.

Σε εφαρμογή των ανωτέρω οδηγιών, υποβάλονται μηνυτήριες αναφορές για όλους τους οφειλέτες σύμφωνα με τις μετατάξεις της Α.Ν. 86/87 και λαμβάνονται επίσης όλα τα αναγκαστικά μέτρα, που προβλέπονται από το Ν.Δ. 356/74 - ΚΕΔΕ και άλλους νόμους ήτοι εγγραφή υποθηκών και επιβολή κατασχέσεων κατά περιουσιακών στοιχείων ή οφειλετών.

Ο Υφυπουργός

ΝΙΚ. ΦΑΡΜΑΚΗΣ"

2. Στην με αριθμό 2804/12-3-97 ερώτηση δόθηκε με το υπ'αριθμ. 7018/15-4-97 έγγραφο από τον Υπουργό Υγείας η ακόλουθη απάντηση:

"Απαντώντας στην με αρ. 2804/12-3-97 ερώτηση της Βουλευτού κ. Πόπης Φουντουκίδου, σχετικά με σύσταση επιτροπής Βιοηθικής, σας γνωρίζουμε τα εξής:

Με την ΔΥ1α/42819/26-8-93 απόφαση του Υπουργού Υγείας και Πρόνοιας που συγκροτήθηκε με το προβλεπόμενο 
Σελίδα 5749 

από τις διατάξεις του άρθρου 61 του Ν. 2071/92 (ΦΕΚ 123/92 τ.Α') Εθνικό Συμβούλιο Ιατρικής και Δεοντολογίας.

2. Στο νέο Νομοσχέδιο "Για την ανάπτυξη και τον Εκσυγχρονισμό του Εθνικού Συστήματος Υγείας και των Υγειονομικών Υπηρεσιών", που θα κατατεθεί σύντομα στη Βουλή, προβλέπεται διάταξη, σύμφωνα με την οποία το παραπάνω Συμβούλιο μετονομάζεται σε Εθνική Επιτροπή Βιοηθικής και Δεοντολογίας, στα πλαίσια του ΚΕ.ΣΥ.

3. Με απόφαση του Υπουργού Υγείας και Πρόνοιας, που θα εκδίδεται ύστερα από γνωμη του ΚΕΣΥ, και εισηγητική έκθεση της αναφερόμενης Επιτροπής, θα καθορίζονται οι όροι και οι προϋποθέσεις για την εφαρμογή νέων πειραματικών μεθόδων και κλινικών ερευνών.

Ο Υπουργός

ΚΩΝ/ΝΟΣ ΓΕΙΤΟΝΑΣ"

3. Στην με αριθμό 2880/18-3-97 ερώτηση δόθηκε με το υπ' αριθμ. 1880/14-4-97 έγγραφο από τον Υφυπουργό Υγείας η ακόλουθη απάντηση:

"Επί της ερώτησης 2880/18-3-97 των Βουλευτών Αποστόλη Τασούλα και Ορέστη Κολοζώφ, επιθυμούμε να σας γνωρίζουμε τα ακόλουθα:

Α) Προς το παρόν το αίτημα, για ανέγερση εστίας για φιλοξενία των παιδιών που παρακολουθούν τα μαθήματα του ειδικού σχολείου, δεν είναι δυνατόν να ικανοποιηθεί αλλά τίθεται υπόψη μας για ένταξη σε μελλοντικό προγραμματισμό.

Β) Η επαγγελματική αποκατάσταση των ατόμων με ειδικές ανάγκες συμπεριλαμβανομένων και των ατόμων με προβλήματα όρασης, υποστηρίζεται από τον Νόμο 1648/86 και για λοιπές σχετικές ενέργειες, αρμόδιο είναι το Υπουργείο Εργασίας και Κοινωνικών Ασφαλίσεων.

Γ) Στο ήδη υπάρχον κτίριο που λειτουργεί το Ιδρυμα Κοινωνικής Πρόνοιας Ιωαννίνων "Νεομάρτυς Γεώργιος" που είναι Νομικό Πρόσωπο Δημοσίου Δικαίου, δεν υπάρχει η απαραίτητη υποδομή για την ασφαλή διαβίωση ατόμων με προβλήματα όρασης. Προγραμματίζεται η ανέγερση νέας μονάδας με δυνατότητα παροχής περίθαλψης και φιλοξενίας ηλικιωμένων ατόμων με προβλήματα όρασης.

Δ) Οσον αφορά την αύξηση του επιδόματος τυφλότητας, από το 1994 μέχρι σήμερα δίδεται ετήσια αύξηση της τάξεως του 20%.

Ο Υφυπουργός 

Θ. ΚΟΤΣΩΝΗΣ"

4. Στην με αριθμό 2903/19-3-97 ερώτηση δόθηκε με το υπ' αριθμ. 1259/9-4-97 έγγραφο από τον Υπουργό ΠΕΧΩΔΕ η ακόλουθη απάντηση:

"Απαντώντας στην ερώτηση με αριθμό 2903 που κατατέθηκε στις 19-3-97 από το Βουλευτή κ. Πάνο Καμμένο σας πληροφορούμε ότι το ΥΠΕΧΩΔΕ έχει εντάξει στο Εθνικό Σκέλος του Επιχειρησιακού Προγράμματος του 2ου ΚΠΣ το έργο με ΚΑΕ 9475542 "Αναβάθμιση περιοχής λόφου Αδριάνειου Υδραγωγείου και Εξυγίανση ρέμματος Γιαμπουρλά στη Νέα Ιωνία", προϋπολογισμού 200.000.000 δρχ. Με βάση προμελέτη που είχε συντάξει ο Δήμος Νέας Ιωνίας το έργο δημοπρατήθηκε με το σύστημα μελέτη - κατασκευή. Η μελέτη που παραδόθηκε από τον ανάδοχο διαβιβάσθηκε στο συνερωτώμενο Υπουργείο Πολιτισμού λόγω αρμοδιότητας.

Μεταξύ του ΥΠΕΧΩΔΕ και του Δήμου Νέας Ιωνίας έχει υπογραφεί Προγραμματική Σύμβαση για την υλοποίηση του αναφερόμενου έργου και έχουν σταλεί μέχρι σήμερα 80.000.000 δρχ. μέρος των οποίων έχει απορροφηθεί. Οι εργασίες αυτήν την περίοδο έχουν σταματήσει προκειμένου να τροποποιηθεί μερικώς η μελέτη σύμφωνα με τις υποδείξεις του Υπουργείου Πολιτισμού.

Ο Υπουργός

Κ.ΛΑΛΙΩΤΗΣ"

5. Στην με αριθμό 2921/20-3-97 ερώτηση δόθηκε με το υπ'αριθμ. 1312/14-4-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 2921/20.3.97 που κατέθεσε ο Βουλευτής κ. Α. Φούσας, σας πληροφορούμε για τα θέματα της "Βιομηχανίας Αξιοποίησης Δασικού Πλούτου Ηπείρου" Α.Ε. τα ακόλουθα:

Στο μετοχικό κεφάλαιο της "Β.Α.Δ.Π.Η." Α.Ε.συμμετέχουν:

-'Ενωση Αγροτικών και Δασικών Συν/σμών Κόνιτσας - Ζαγορίου - Μετσόβου: Ποσοστό 51%

- Τ.Ε.Δ.Κ. Ν.Ιωαννίνων " 23,7%

- 41 Δασοκτήμονες Δήμοι-Κοινότητες " 24,3%

- Αναπτυξιακή Εταιρεία "ΗΠΕΙΡΟΣ" Α.Ε. " 1%

Η εταιρία από την ίδρυσή της (1985) αντιμετωπίζει σοβαρά οικονομικά προβλήματα για την αντιμετώπιση των οποίων με βάση το Νόμο 2326/95, η ΑΤΕ ρύθμισε κατά το έτος 1995 τα χρέη της, με τους εξής ευνοϊκότατους όρους:

- Ποσό δρχ. 823 εκατ. καλύφθηκε από το Ελληνικό Δημόσιο

- Ποσό δρχ. 613 εκατ. διαγράφηκε σε βάρος της ΑΤΕ

- Ποσό δρχ. 150 εκατ. ρυθμίστηκε σε νέο δάνειο 15ετούς διάρκειας με επιτόκιο 0,5%

Στα πλαίσια της οικονομικής εξυγίασνσης της εταιρίας και με σκοπό τη συνέχιση της λειτουργίας της, δανειοδοτήθηκε τα έτη 1994 - 96 με βραχυπρόθεσμες χρημ/σεις ύψους δρχ. 1.200 εκατ. και με μεσ/μο δάνειο δρχ. 15 εκατ. δρχ. χωρίς όμως να καταστεί δυνατή η ομαλή εξυπηρέτησή τους λόγω αδυναμίας της επιχείρησης να προσεγγίσει τους οικονομικούς της στόχους που προβλέπονταν από το πρόγραμμά της.

Οι εξελίξεις αυτές έχουν οδηγήσει και πάλι την εταιρία σε οικονομικό αδιέξοδο που είναι πολύ δύσκολο να ξεπεραστεί (δημιουργία ανοιγμάτων ύψους δρχ. 529 εκατ.).

Η Τράπεζα εξετάζει αίτημα της εταιρίας ύψους δρχ. 150 εκατ. για κεφάλαια κίνησης περιόδου 1997 που θα αντιμετωπισθεί σύμφωνα με όσα ισχύουν στην ΑΤΕ και ειδικότερα σε συνάρτηση με τις δυνατότητες της εταιρίας να εξυπηρετήσει τις δανειακές υποχρεώσεις της στο σύνολό τους.

Ο Υπουργός

ΣΤΕΦ. ΤΖΟΥΜΑΚΑΣ"

6. Στην με αριθμό 2922/20-3-97 ερώτηση δόθηκε με το υπ'αριθμ. 1963/14-4-97 έγγραφο από τον Υφυπουργό Υγείας η ακόλουθη απάντηση:

"Σε απάντηση της με αρ.πρωτ. 2922/20-3-97 ερώτησης του Βουλευτού Αρκαδίας κ.Πέτρου Τατούλη, επί των θεμάτων που τίθενται επιθυμούμε να σας γνωρίσουμε τα ακόλουθα:

Η όποια δραστηριότητα στήριξης των ατόμων με ειδικές ανάγκες είναι άμεσα συνδεδεμένη με τα εξειδικευμένα προβλήματα της συγκεκριμένης ομάδας ιδιαίτερα δε προσδιοριζομένης αυτής από την ανάγκη υποστήριξης της όποιας συγκεκριμένης αναπηρίας.

Η σύγχρονη τάση σχεδιασμού και ανάπτυξης της προνοιακής πολιτικής έχει απόλυτο και κυρίαρχο γνώμονα την κοινωνική ένταξη και ενσωμάτωση με την ενδυνάμωση όλων των απαραίτητων υποστηρικτικών δράσεων ώστε να συνυπάρχουν σε δομές που αναφέρονται στο σύνολο του πληθυσμού. Ο προσδιορισμός δε του ορίου που εμποδίζει ένα άτομο με ειδικές ανάγκες να ενταχθεί σε συνολικές δομές είναι ένας δυναμικός προσδιορισμός αποτέλεσμα του συνόλου και του επιπέδου των υπαρχουσών υποδομών και της εξέλιξης των επιστημονικών μεθόδων μεθόδων και των ακόλουθων κοινωνικών τους εφαρμογών.

Το Υπουργείο μας έχει προγραμματίσει την ανέγερση και λειτουργία Κέντρου Κοινωνικής Υποστήριξης Ατόμων με Ειδικές Ανάγκες στο Νομό Αρκαδίας που ενταγμένο στο συνολικό δίκτυο των Κέντρων Κοινωνικής Υποστήριξης και Κατάρτισης των Ατόμων με Ειδικές Ανάγκες, θα μπορεί να αξιολογεί ατομικά να παραπέμπει σε ήδη υπάρχουσες δράσεις να υποστηρίζει με πρωτοβάθμια φροντίδα και να παρακολουθεί σε τοπικό επίπεδο τις ανάγκες του Νομού.

Το ζήτημα που αφορά το Λεωνίδιο, τίθεται υπόψη μας και θα εξεταστεί ώστε να ενταχθούν οι ανάγκες αυτής της 

Σελίδα 5750 

περιοχής στον μελλοντικό μας προγραμματισμό για τον Νομό.

Ο Υφυπουργός 

Θ. ΚΟΤΣΩΝΗΣ"

7. Στην με αριθμό 2933/20-3-97 ερώτηση δόθηκε με το υπ'αριθμ. 1313/14-4-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 2933/20.3.97 που κατέθεσαν οι Βουλετές κ.κ. Ο. Κολοζώφ, Μ.Κωστόπουλος, Β.Μπούτας, Σ. Παναγιώτου για τα θέματα της αρμοδιότητάς μας, σας πληροφορούμε τα εξής:

Το Υπ. Γεωργίας έχει προμηθευτεί κατά διαστήματα ικανό αριθμό εναέριων και επίγειων μέσων τα οποία βρίσκονται σε ετοιμότητα προκειμένου να συμβάλλουν αποφασιστικά στην πρόληψη και κύρια στην κατάσβεση των πυρκαγιών που τυχόν θα σημειωθούν κατά την επικείμενη ξηροθερμική περίοδο.

Στις προθέσεις μας είναι η επαύξηση και βελτίωση σε κάθε περίπτωση του υπάρχοντος εξοπλισμού και μέσων ώστε το έργο της δασοπυρόσβεσης να υποστηριχθεί ακόμα καλύτερα.

Με το Π.Δ. 242/93 (ΦΕΚ 107Α/93) τέθηκαν οι βάσεις για τη δημιουργία ενιαίου φορέα δασοπροστασίας και προς την κατεύθυνση αυτή λαμβάνοντας οπωσδήποτε υπόψη το πόρισμα της Διακομματικής Επιτροπής της Βουλής, θα γίνουν οι απαραίτητες τροποποιήσεις ή συμπληρώσεις του νομοθετικού αυτού πλαισίου με σκοπό ο ενιαίος φορέας δασοπροστασίας να ανταποκριθεί στο δύσκολο επίπονο και με ιδιαιτερότητες έργο της δασοπροστασίας, η οποία δεν είναι δυνατόν να ιδιωτικοποιηθεί αφενός και αφετέρου σύμφωνα με την ισχύουσα Νομοθεσία αρμόδια να το επιτελέσει είναι η Δασική Υπηρεσία.

Οι δαπάνες τέλος για την αντιμετώπιση λειτουργικών αναγκών του προγράμματος αντιπυρικής προστασίας του Τακτικού Προϋπολογισμού αλλά και των αντίστοιχων του Προγράμματος Δημ. Επενδύσεων δενείναι μειωμένες σε σχέση με τις αντίστοιχες του προηγούμενου έτους.

Με τον Ν. 2308/95 "Κτηματογράφηση για την δημιουργία Εθνικού Κτηματολογίου κ.λπ." σύμφωνα με τις διατάξεις του οποίου ο Ο.Κ.Χ.Ε. άρχισε ήδη την κατάρτιση του Εθνικού Κτηματολογίου σε 66 Ο.Τ.Α. με αναθέσεις των σχετικών εργασιών σε ιδιωτικά μελετητικά γραφεία, δεν θίγονται διατάξεις της δασικής νομοθεσίας και κατά συνέπεια το μαχητό τεκμήριο κυριότητας υπέρ του Δημοσίου για τις εν γένει δασικές εκτάσεις, εξακολουθεί να ισχύει.

Για τις περιοχές (Ο.Τ.Α.) όπου ήδη έχει καταρτισθεί το Δασικό Κτηματολόγιο σε εφαρμογή του Ν. 248/76 και έχουν αναρτηθεί Προσωρινοί Κτηματικοί Χάρτες και Κτηματολογικοί Πίνακες, έχουν παραδοθεί στον Ο.Κ.Χ.Ε. τα σχετικά στοιχεία, προκειμένου να ληφθούν υπόψη κατά την διαδικασία σύνταξης του Εθνικού Κτηματολογίου.

Με το Νομοσχέδιο που προωθείται από πλευράς Υπουργείου Γεωργίας, επιχειρείται η αντιμετώπιση των συσωρευμένων προβλημάτων σχετικά με το ιδιοκτησιακό καθεστώς των εν γένει δασικών εκτάσεων μέσα στα πλαίσια των συνταγματικών επιταγών, καθώς και εναρμόνιση των διατάξεων των νόμων 248/76 και 2308/95 ώστε η δασική υπηρεσία να είναι αρμόδια για την κατάρτιση των δασικών χαρτών και ο Ο.Κ.Χ.Ε. ως φορέας κατάρτισης του Εθνικού Κτηματολογίου να ασχολείται με τη διερεύνηση των εμπραγμάτων και λοιπών εγγραπτέων στα κτηματολογικά βιβλία δικαιωμάτων.

Σε ό,τι αφορά τις εν γένει δασικές εκτάσεις, στο νομοσχέδιο που προωθείται από πλευράς Υπουργείου Γεωργίας, προσδιορίζονται και οι απαραίτητες προϋποθέσεις που απαιτούνται για την αναγνώριση επί αυτών, κυριότητας υπέρ τρίτων.

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

8. Στην με αριθμό 2940/21-3-97 ερώτηση δόθηκε με το υπ' αριθμ. 4839/11-4-97 έγγραφο από τον Υφυπουργό Μεταφορών η ακόλουθη απάντηση:

"Απαντώντας στην ερώτηση 2940/21.3.97 του Βουλευτή κ. Κίμωνα Κουλούρη και απευθύνεται στον Υπουργό Μεταφορών και Επικοινωνιών, αναφορικά με συγκοινωνιακά προβλήματα στις περιοχέ της Δυτικής Αθήνας, σας πληροφορούμε τα παρακάτω:

1. Η επέκταση του δικτύου των Αστικών Συγκοινωνιών δεν είναι δυνατόν να αντιμετωπίζεται μεμονωμένα κατά περιοχή ή φορέα εκτέλεσης του συγκοινωνιακού έργου αλλά, αντίθετα, πρέπει να σχεδιάζεται ως ενιαίο σύνολο όπου τα διάφορα μεταφορικά μέσα (λεωφορεία, τρόλλεϋ, μετρό, τραμ) θα αλληλοσυμπληρώνονται και δεν θα δρουν ανταγωνιστικά μεταξύ τους, προκειμένου να επιτυγχάνεται η βέλτιση αξιοποίηση των πόρων του συστήματος προς όφελος του κοινωνικού συνόλου.

Ειδικότερα όσον αφορά τα μέσα σταθερής και ημισταθερής τροχιάς (μετρό, τραμ και τρόλλεϋ αντίστοιχα), απαιτούνται ολοκληρωμένες μελέτες βιωσιμότητας, σκοπιμότητας, περιβαλλοντικών επιπτώσεων κ.α. οι οποίες να αποδεικνύουν ότι τα απαραίτητα για την ίδρυση γραμμών των μέσων αυτών έργα υποδομής δικαιολογούν το υψηλό κόστος κατασκευής τους αλλά και το μετέπειτα κόστος λειτουργίας τους. Εξ άλλου οι μελέτες αυτές απαιτούνται από τα διάφορα Κοινοτικά Ταμεία όταν πρόκειται να χρηματοδοτούν τα αντίστοιχα προγράμματα.

Για τη συγκεκριμένη γραμμή που αναφέρεται στην ερώτηση δεν έχει υποβληθεί καμμία μελέτη σύμφωνα με τα παραπάνω και κατά συνέπεια δεν είναι δυνατόν να εγκριθούν προτάσεις για την ίδρυση και λειτουργία της.

Το επενδυτικό πρόγραμμα των ΗΛΠΑΠ του έτους 1997 ύψους 5.728 εκατ., όπως εγκρίθηκε από το Δ.Σ. του Ο.Α.Σ.Α. προβλέπει τις εξής επεκτάσεις του δικτύου των τρόλλεϋ:

α. Γραμμή Αθήνα - Αγ. Ιωάννη Ρέντη προς Νίκαια (7 χλμ.)

β. Γραμμή Παλ. Φαλήρου και Ανω Πετραλώνων (3 χλμ.)

γ. Γραμμή Χαλανδρίου (νέα γραμμή 10 χλμ.)

Επίσης, όπως έχει ήδη εξαγγελθεί, πρόκειται να πραγματοποιηθεί προμήθεια 114 τρόλλεϋ στα πλαίσια της ανανέωσης του στόλου και της αναβάθμισης των Αστικών Συγκοινωνιών της Πρωτεύουσας. Τα νέα αυτά τρόλλεϋ προγραμματίζονται να αντικαταστήσουν τα παλαιότερα οχήματα των ΗΛΠΑΠ, να ενισχύσουν τις ήδη υφιστάμενες γραμμές και τις προβλεπόμενες επεκτάσεις, στις οποίες δεν περιλαμβάνεται η αναφερόμενη στην ερώτηση γραμμή.

Αλλωστε, το επενδυτικό πρόγραμμα των ΗΛΠΑΠ του 1996 ύψους 5.390 εκατ. δεν υλοποιήθηκε λόγω έλλειψης χρηματοδότησης. Η αναφερόμενη γραμμή τρόλλεϋ δεν περιλαμβανόταν στο επενδυτικό πρόγραμμα του 1996.

2. Η ευρύτερη περιοχή των Δήμων Περιστερίου, Ιλίου, Πετρούπολης εξυπηρετείται συγκοινωνιακά με έξι Κύριους Συγκοινωνιακούς Αξονες, τέσσερις Ακτινικές Γραμμές, μία Διακεντρική Γραμμή, μια Διαδημοτική Γραμμή και πέντε Τοπικές Γραμμές στις οποίες δρομολογούνται καθημερινά 133 λεωφορεία. Επίσης,η περιοχή Περιστερίου εξυπηρετείται από μία γραμμή τρόλλεϋ στην οποία δρομολογούνται καθημερινά 16 οχήματα. Βελτίωση της συγκοινωνιακής εξυπηρέτησης της περιοχής αυτής εξετάζεται από τις αρμόδιες Υπηρεσίες του Ο.Α.Σ.Α. σε συνεχή βάση και σε συνεργασία με την Τοπική Αυτοδιοίκηση. Απόρροια αυτής της συνεργασίας ήταν οι πρόσφατες (Σεπτέμβριος 1006 - Ιανουάριος 1997) επεμβάσεις στο δίκτυο, σύμφωνα με τις οποίες επεκτάθηκε ο Κύριος Συγκοινωνιακός 'Αξονας Γ12, ιδρύθηκε η ακτινική γραμμή 719, επεκτάθηκαν μέχρι την Αθήνα οι τοπικές γραμμές 840 και 730 και πραγματοποιήθηκαν άλλες τοπικές βελτιώσεις και βελτιώσεις στην εκτέλεση των δρομολογίων. Εάν υπάρξει αναγκαιότητα ίδρυσης και νέας γραμμής, αυτή μπορεί να λειτουργήσει και με θερμικά λεωφορεία. Τονίζεται ότι τα θερμικά λεωφορεία τα οποία δρομολογούνται στους Κύριους Συγκοινωνιακούς Αξονες των περιοχών αυτών είναι νέας, αντιρρυπαντικής και σύμφωνα με τις Ευρωπαϊκές προδιαγραφές τεχνολογίας.

Ο Ο.Α.Σ.Α. στα πλαίσια των αρμοδιοτήτων του, καταρτίζει το Γενικό Σχέδιο Ανάπτυξης των Αστικών Συγκοινωνιών που περιλαμβάνει όλα τα Μέσα Μαζικής Μεταφοράς της ευρύτερης περιοχής της Αθήνας.Διερευνά την επέκταση της ηλεκτροκίνησης σε συνδυασμό με τις άμεσες επεκτάσεις των δύο υπό 
Σελίδα 5751 
κατασκευή γραμμών Μετρό. Ο στόχος του Ενιαίου Γενικού Σχεδίου είναι η σύνταξη ενός οργανωμένου και ολοκληρωμένου προγράμματος ανάπτυξης του Συστήματος Αστικών Συγκοινωνιών, που θα προσφέρει ουσιαστική βελτίωση των προσφερομένων Υπηρεσιών στα πλαίσια των υφιστάμενων οικονομικών δυνατοτήτων.
Ο Υφυπουργός

ΕΜΜΑΝΟΥΗΛ ΛΟΥΚΑΚΗΣ"

9. Στην με αριθμό 2944/24-3-97 ερώτηση δόθηκε με το υπ' αριθμ. 278/15-4-97 έγγραφο από τον Υφυπουργό Πολιτισμού η ακόλουθη απάντηση:

"Σε απάντηση της ερώτησης 2944/24-3-97 σας διαβιβάζουμε την από 10-4-97 απάντηση του Ε.Α.Κ.Ν. Αγ.Κοσμά καθώς και σχετικό φάκελλο προς ενημέρωσή σας.

Ο Υφυπουργός 

ΑΝΔΡΕΑΣ Α. ΦΟΥΡΑΣ"

Σημ.: Τα σχετικά έγγραφα ευρίσκονται στη Δ/νση Κοινοβουλευτικού Ελέγχου (Τμήμα Ερωτήσεων)

10. Στην με αριθμό 2966/26-3-97 ερώτηση δόθηκε με το υπ'αριθμ. 12287/11-4-97 έγγραφο από τον Υπουργό Εθν. Οικονομίας η ακόλουθη απάντηση:

"Σε απάντηση της ερώτησης 2966/26.3.97 του Βουλευτού κ.Στ. Μάνου σχετικά με τους ελέγχους που γίνονται στο Χρηματιστήριο, σας γνωρίζουμε ότι η Επιτροπή Κεφαλαιαγοράς δεν έχει ακόμα περατώσει τα νομικά της συμπεράσματα όσον αφορά στις τυχόν ευθύνες ανώνυμων χρηματιστηριακών εταιρειών που ανήκουν είτε στον ιδιωτικό τομέα είτε ελέγχονται από τον ευρύτερο Δημόσιο Τομέα.

Μόλις περατωθεί η διαδικασία θα δοθούν στη δημοσιότητα οι σχετικές αποφάσεις.

Ο Υπουργός 

ΓΙΑΝΝΟΣ ΠΑΠΑΝΤΩΝΙΟΥ"

11.Στην με αριθμό 2984/27-3-97 ερώτηση δόθηκε με το υπ' αριθμ. 119/7-4-97 έγγραφο από τον Υφυπουργό Εργασίας η ακόλουθη απάντηση:

"Απαντώντας στην ερώτηση 2984/27.3.97 που κατέθεσε στη Βουλή ο Βουλευτής κ. Νικ. Κατσαρός σχετικά με την αύξηση των αγροτικών συντάξεων, σας πληροφορούμε τα ακόλουθα:

Σύμφωνα με την παράγρ. 5 του άρθρου 12 του ν. 2458/97 "Σύσταση Κλάδου Κύριας Ασφάλισης Αγροτών" οι συντάξεις του Ο.Γ.Α. (ν.4169/61) αυξάνονται από 1.1.97 κατά 4.000 δρχ. περίπου το μήνα, για να αναπληρωθεί η λόγω του τιμαρίθμου, απώλεια εισοδήματος από την τελευταί αύξηση του Σεπτεμβρίου 1995.\

Επίσης με την παραγρ. 6 του ιδίου άρθρου, αναπροσαρμόζονται από 1.1.97 οι συντάξεις του ΟΓΑ (ν.4169/61) καθώς και τα ποσά των συντάξεων του Κλάδου Πρόσθετης Ασφάλισης (ν.1745/87) κατά ποσοστό 4,5% σύμφωναμε το προβλεπόμενο ποσοστό μεταβολής του Δείκτη τιμών Καταναλωτή έτους 1997.

Για τη χορήγηση των ανωτέρω αυξήσεων ο ΟΓΑ έχει ήδη αρχίσει τις σχετικές διαδικασίες και όπως μας πληροφόρησε, οι αυξήσεις αυτές θα καταβληθούν με τη σύνταξη του Μαϊου, αναδρομικά όμως από 1.1.97

Ο Υφυπουργός

ΝΙΚΟΣ ΦΑΡΜΑΚΗΣ"

12. Στην με αριθμό 2991/27-3-97 ερώτηση δόθηκε με το υπ' αριθμ. 417/14-4-97 έγγραφο από τον Υφυπουργό Παιδείας η ακόλουθη απάντηση:

"Απάντηση στην ερώτηση με αριθμό 2991/27-3-97 που κατέθεσαν οι Βουλευτές κ.κ. Λεων.Αυδής και Ορ. Κολοζώφ σας γνωρίζουμε τα ακόλουθα:

Οπως μας πληροφόρησε ο Οργανισμός Σχολικών Κτιρίων (Ο.Σ.Κ.):

1) Με το Φ.500/31213/9-12-96 έγγραφό του προς το 6ο Διαμέρισμα του Δήμου Αθηναίων και στα πλαίσια της ακολουθούμενης διαδικασίας ζητήθηκαν τα πλήρη στοιχεία των ιδιοκτητών προκειμένου να γίνει η σχετική εισήγηση στο Δ.Σ. του Ο.Σ.Κ. για απόκτηση των χώρων με αναγκαστική απαλλοτρίωση στις οδούς Φλωρίνης 1 και Ιθάκης 74 εμβαδού 800 μ2, ο οποίος κρίθηκε κατάλληλος για την ανέγερση του 164ου Δ.Σ. Αθηνών.

2) Για το 67ο Λύκειο Αθηνών κρίθηκε στην αρμόδια Επιτροπή κατάλληλος ο χώρος επί των οδών Ταρσού και Αλκαμένους.

3. Τέλος η αρμοδιότητα των θεμάτων επισκευής και συντηρήσεων των σχολικών διδακτηρίων σε λειτουργία ανήκει στην Τοπική Αυτοδιοίκηση οι δε σχετικές δαπάνες επιχορηγούνται από τον Ο.Σ.Κ.

Ο Υφυπουργός

ΙΩΑΝΝΗΣ ΑΝΘΟΠΟΥΛΟΣ"

13. Στην με αριθμό 2992/27-3-97 ερώτηση δόθηκε με το υπ'αριθμ. 418/14-4-97 έγγραφο από τον Υφυπουργό Παιδείας η ακόλουθη απάντηση:

"Απαντώντας στην ερώτηση με αριθμό 2992/27-3-97 που κατέθεσαν οι Βουλευτές κ.κ. Ορ. Κολοζώφ και Λεων.Αυδής σας γνωρίζουμε τα ακόλουθα:

Οπως μας πληροφόρησε ο Οργανισμός Σχολικών Κτιρίων (Ο.Σ.Κ.) με σχετικό έγγραφό του ο χώρος στη συμβολή των οδών Θήρας και Ιεροσολύμων είχε χαρακτηριστεί ως σχολικός (ΦΕΚ 114Δ/7-6-96) για την ανέγερση του 21ου Δημ. Σχολείου Αθηνών. Το τότε Δ.Σ. του Ο.Σ.Κ. στην 658/10-7-69 συνεδρίασή του αποφάσισε να μην αποκτηθεί ο χώρος με την αιτιολογία ότι θα είναι ανεπαρκής μετά τη δημιουργία στοών. Αποτέλεσμα αυτής της εξέλιξης ήταν ο αποχαρακτηρισμός του χώρου ως σχολικού (απόφαση 7262/25-2-70).

Στην 1736/28-3-91 συνεδρίασή του το Δ.Σ. του ΟΣΚ εξέτασε το θέμα της αναγκαστικής απαλλοτρίωσης του χώρου αλλά δεν έλαβε απόφαση.

Το θέμα επανήλθε μεταγενέστερα και με την 1053107/34369/0010/13-6-94 (ΦΕΚ 664 Δ'/5-7-94) Κοινή Υπουργική Απόφαση κηρύχθηκε η αναγκαστική απαλλοτρίωση του χώρου που έχει εμβαδό 1130μ2 για την ανέγερση διδακτηρίου του 19ου Γυμν.-Λυκ. Αθηνών.

Στις 14-3-97 εκδικάστηκε ενώπιον του Πρωτοδικείου Αθηνών η σχετική αίτηση και αναμένεται η έκδοση της απόφασης για τον καθορισμό της τιμής προσωρινής αποζημίωσης των ιδιοκτητών.

Με την απόκτηση του χώρου θα ακολουθήσει η εκπόνηση της σχετικής μελέτης προς δημοπράτηση του έργου ανέγερσης του διδακτηρίου.

Ο Υφυπουργός

ΙΩΑΝΝΗΣ ΑΝΘΟΠΟΥΛΟΣ"

14. Στην με αριθμό 2999/28-3-97 ερώτηση δόθηκε με το υπ' αριθμ. 97/14-4-97 έγγραφο από τον Υπουργό Ναυτιλίας η ακόλουθη απάντηση:

"Σε απάντηση της με αριθμ. 2999/28-3-97 της Βουλευτού κας Στέλλας Αλφιέρη, σας πληροφορούμε τα εξής:

- Μετά από Δημόσιο Διεθνή Διαγωνισμό υπογράφηκε μεταξύ του Υπουργείου Εμπορικής Ναυτιλίας / Αρχηγείου Λιμενικού Σώματος και της εταιρείας ΙΝΤΕRMARINE SpA η αριθμ. 77/95 Σύμβαση για την προμήθεια τεσσάρων (4) ταχυπλόων περιπολικών σκαφών.

Η κατασκευή των σκαφών από την ανάδοχο εταιρεία ολοκληρώθηκε την 3-7-96. Τα παραπάνω σκάφη όμως δεν έχουν παραληφθεί από την αρμόδια Επιτροπή λόγω αποκλίσεων που διαπιστώθηκαν και αφορούν τις συμβατικές υποχρεώσεις του προμηθευτή. Πρόκειται για τεχνικά προβλήματα τα οποία έχουν εντοπισθεί και έχει ζητηθεί η αποκατάστασή τους. Η απόφαση για την χορήγηση προθεσμίας προκειμένου να αποκατασταθούν τα προβλήματα, προτιμήθηκε ως πιο συμφέρουσα για το Δημόσιο από την ματαίωση και επανάληψη 
Σελίδα 5752 

του Διαγωνισμού, μετά τις διαβεβαιώσεις της Εταιρείας ότι δύναται να αποκαταστήσει τις παρατηρήσεις της αρμόδιας Επιτροπής Παραλαβών. Σε περίπτωση που η εταιρεία δεν ανταποκριθεί, τότε θα προχωρήσουμε πλέον σε όλες τις προβλεπόμενες από την Σύμβαση ενέργειες.

- Επισημαίνεται ότι προς εξασφάλιση του Δημοσίου συμφέροντος έχουν κατατεθεί και φυλάσσονται από την αρμόδια Υπηρεσία Λ.Σ. δύο εγγυητικές επιστολές:

1. Εγγυητική επιστολή καλής εκτέλεσης από την Ιταλική Τράπεζα CASA DI RISPARMIO DELLA SPEZIA, 510.000.00Ο Ιταλικών Λιρετών και

2. Εγγυητική επιστολή προκαταβολής από την ίδια Τράπεζα, ύψους 2.550.000.000 Ιταλικών Λιρετών, δηλαδή ισόποσης της ληφθείσας από την προμηθεύτρια Εταιρεία προκαταβολής.

- Οι πιο πάνω Εγγυητικές Επιστολές θα καταπέσουν υπέρ του Δημοσίου σε περίπτωση που η ανάδοχος Εταιρεία δεν ανταποκριθεί στις συμβατικές της υποχρεώσεις.

Ο Υπουργός

ΣΤΑΥΡΟΣ ΑΡ. ΣΟΥΜΑΚΗΣ"

15. Στην με αριθμό 3011/28-3-97 ερώτηση δόθηκε με το υπ' αριθμ. 458/11-4-97 έγγραφο από τον Υπουργό Εθν. Οικονομίας η ακόλουθη απάντηση:

"Σε απάντηση της ερώτησης 3011/28.3.97 την οποία κατέθεσε στη Βουλή των Ελλήνων ο Βουλευτής κ. Σ. Σπηλιωτόπουλος που αφορά αιτήματα της Εταιρείας "ΠΑΡΘΕΝΩΝ Α.Ε." σας γνωρίζουμε τα εξής, όσον αφορά αρμοδιότητες του Υπουργείου μας.

Η πολιτεία στα πλαίσια της πολιτικής για τη στήριξη σεισμοπλήκτων περιοχών παρείχε και για τις περιοχές των Νομών Φωκίδας και Αχαϊας πιστωτικές διευκολύνσεις, με την έκδοση της αριθμ. 1855/ΤΣΕΠ 32/21.7.95 Κοινής Υπουργικής Απόφασης για την αποκατάσταση των πληγέντων. Οι ενισχύσεις αυτές συνίστανται στη δανειοδότηση των σεισμοπαθών τόσο των ιδιωτών όσο και του επιχειρηματικού κόσμου, με πολύ ευνοϊκούς όρους όπως δωρεάν κρατική αγωγή, επιδοτούμενα δάνεια, αναστολή διάρκειας δανείων κ.λπ. Για την ευχερέστερη πρόσβαση των δανειοδοτουμένων στο πιστωτικό σύστημα παρασχέθηκε και η εγγύηση του Ελληνικού Δημοσίου.

Πέραν των ανωτέρω, δεν είναι δυνατή η παροχή άλλων πιστωτικών διευκολύνσεων λόγω των δημοσιονομικών δυσχερειών που αντιμετωπίζει η χώρα.

Ο Υπουργός 

ΓΙΑΝΝΟΣ ΠΑΠΑΝΤΩΝΙΟΥ"

16. Στην με αριθμό 3012/28-3-97 ερώτηση δόθηκε με το υπ' αριθμ. 431/14-4-97 έγγραφο από τον Υφυπουργό Παιδείας η ακόλουθη απάντηση:

"Απαντώντας στην ερώτηση με αριθμό 3012/28-3-97 σχετικά με τις συνθήκες λειτουργίας του 149ου Δημοτικού Σχολείου στα Κάτω Πετράλωνα,που κατέθεσαν οι Βουλευτές κ.κ. Λεων. Αυδής και Μήτσος Κωστόπουλος, σας γνωρίζουμε τα ακόλουθα:

Ο Ο.Σ.Κ. ζήτησε και συγκροτήθηκε από τη Νομαρχία Αθηνών η αρμόδια επιτροπή προκειμένου να κρίνει την καταλληλότητα και αναγκαιότητα των χώρων για την Α'θμια Εκπαίδευση σε ολόκληρο το 3ο Διαμέρισμα του Δήμου Αθηναίων και αναμένεται η υποβολή του σχετικού πρακτικού στον Ο.Σ.Κ.

Διευκρινίζεται ότι:

α) Η σχετική απόφαση συγκρότησης της ως άνω επιτροπής διαπιστώνει στο 3ο Διαμέρισμα την αναγκαιότητα απόκτησης χώρων για 4 Νηπιαγωγεία και 2 Δημοτικά Σχολεία.

β) Προκειμένου να επιληφθεί το Δ.Σ. του Ο.Σ.Κ. της απόκτησης οιουδήποτε χώρου (φυσικά και εκείνου που βρίσκεται στο εργοστάσιο Αγγελόπουλου) είναι απαραίτητο να έχει κριθεί κατάλληλο και αναγκαίο από την αρμόδια επιτροπή.

Ο Υφυπουργός

ΙΩΑΝΝΗΣ ΑΝΘΟΠΟΥΛΟΣ"

17. Στην με αριθμό 3013/28-3-97 ερώτηση δόθηκε με το υπ' αριθμ. 432/14-4-97 έγγραφο από τον Υφυπουργό Παιδείας η ακόλουθη απάντηση:

"Απαντώντας στην ερώτηση με αριθμό 3-13/28-3-97 σχετικά με τη λειτουργία του κτιριακού συγκροτήματος στην οδό Σκαμβανιδών στα Κάτω Πετράλωνα, που κατέθεσαν οι Βουλευτές κ.κ. Λ. Αυδής και Ορ. Κολοζώφ, σας γνωρίζουμε τα ακόλουθα:

α) Ο Ο.Σ.Κ. ζήτησε και συγκροτήθηκε από τη Νομαρχία Αθηνών η αρμόδια επιτροπή προκειμένου να κρίνει την καταλληλότητα και αναγκαιότητα χώρων για την Α/θμια Εκπαίδευση σε ολόκληρο το 3ο Διαμέρισμα του Δήμου Αθηναίων και αναμένεται η υποβολή του σχετικού πρακτικού στον Ο.Σ.Κ.

β) Από τον Ο.Σ.Κ. αποκτήθηκε συμπληρωματικός χώρος εμβαδού 417 μ2 για να καταστεί άρτιος ο αύλειος χώρος των 81ου και 82ου Δημοτικών Σχολείων. Στις 10-11-94 δημοπρατήθηκε από τον Ο.Σ.Κ. το έργο διαμόρφωσης το οποίο ήδη ολοκληρώθηκε.

Ο Υφυπουργός

ΙΩΑΝΝΗΣ ΑΝΘΟΠΟΥΛΟΣ"

18. Στην με αριθμό 3036/31-3-97 ερώτηση δόθηκε με το υπ'αριθμ. 783/4-4-97 έγγραφο από τον Υπουργό Εθν. Οικονομίας η ακόλουθη απάντηση:

"Σε απάντηση της ερώτησης 3036/31-3-97 του Βουλευτή κ. Β. Κορκολόπουλου, αναφορικά με την προωθούμενη ρύθμιση που αφορά το επάγγελμα του Λογιστή Φοροτεχνικού και που περιλαμβάνεται στο ήδη κατατεθημένο στη Βουλή νομοσχέδιο με τίτλο "Ασκηση επαγγέλματος Λογιστή Φοροτεχνικού, λειτουργία ΣΟΕ και άλλες διατάξεις", σας γνωρίζουμε ότι:

Η προτεινόμενη ρύθμιση (άρθρο 1 του σχετικού νομοσχεδίου) αποβλέπει πρώτιστα στην δημιουργία ενός σύγχρονου συστήματος ελέγχου, συνεισφέροντας με τον τρόπο αυτό στην περαιτέρω αποτελεσματικότητα του φορολογικού μας συστήματος. Η ίδια ρύθμιση κατοχυρώνει όλες τις κατηγορίες επαγγελματιών, συμπεριλαμβανομένων και των πτυχιούχων Λογιστικής των Τ.Ε.Ι. Κατά τη σχετική συζήτηση στη Βουλή του σχεδιου Νόμου θα δοθεί η ευκαιρία να υπάρξουν εάν αποδειχθεί αναγκαίο, διορθωτικές παρεμβάσεις.

Ο Υπουργός

ΓΙΑΝΝΟΣ ΠΑΠΑΝΤΩΝΙΟΥ"

19. Στην με αριθμό 3058/1-4-97 ερώτηση δόθηκε με το υπ' αριθμ. 16009/11-4-97 έγγραφο από τον Υπουργό Εσωτερικών η ακόλουθη απάντηση:

"Σε απάντηση της αριθμ. 3058/1-4-97 ερώτησης που κατέθεσε η Βουλευτής κα Μαρία Δαμανάκη σχετικά με τη χρηματοδότηση του Συνδέσμου των Δήμων Περιστερίου, Πετρουπόλεως, Ιλίου, Αγίων Αναργύρων και Καματερού, για την αγορά έκτασης και την κατασκευή κοινού κοιμητηρίου σας πληροφορούμε ότι δεν μπορεί προς το παρόν να ικανοποιηθεί το ανωτέρω αίτημα γιατί οι πιστώσεις που διαθέτει το Υπουργείο είναι περιορισμένες. 

Ο Υπουργός

ΑΛ. ΠΑΠΑΔΟΠΟΥΛΟΣ"

20. Στην με αριθμό 3081/2-4-97 ερώτηση δόθηκε με το υπ' αριθμ. 150/15-4-97 έγγραφο από τον Υπουργό Ναυτιλίας η ακόλουθη απάντηση:

"Απαντώντας στην ερώτηση 3081/2-4-97 του Βουλευτού Θεοδώρου Χρήστου με θέμα την ακτοπλοϊκή σύνδεση ΜΑΡΜΑΡΙΟΥ σας γνωρίζουμε τα ακόλουθα:

Η ακτοπλοϊκή εξυπηρέτηση της Ν. ΚΑΡΥΣΤΙΑΣ του Νομού ΕΥΒΟΙΑΣ, μετά την υποχρεωτική απομάκρυνση του Ε/Γ - Ο/Γ "ΜΑΡΜΑΡΙ" λόγω συμπλήρωσης 35ετίας, εκτελείται από δύο (2) πλοία το Ε/Γ - Ο/Γ "ΚΑΡΥΣΤΟΣ" που προϋπήρχε και το Ε/Γ - Ο/Γ "ΕΞΠΡΕΣ ΚΑΡΥΣΤΟΣ" που δρομολογήθηκε πέρυσι. Συγκεκριμένα εκτελούνται εβδομαδιαία βάση (40) δρομολόγια 

Σελίδα 5753 

περίπου, εκ των οποίων το 25% εξυπηετεί την ΚΑΡΥΣΤΟ και με τα δύο πλοία.

Παράλληλα με αποκλειστικό σκοπό την καλύτερη εξυπηρέτηση συγκοινωνιακών αναγκών και για την κάλυψη της υποχρεωτικής αποχώρησης του Ε/Γ-Ο/Γ "ΜΑΡΜΑΡΙ", χορηγήθηκε την 29/9/95 στον ΖΑΝΝΗ Βασίλειο, μετά από αίτησή του, Α.Σ. για την δρομολόγηση Ε/Γ - Ο/Γ πλοίου νεώτερου των 20 ετών στη γραμμή ΡΑΦΗΝΑΣ - ΜΑΡΜΑΡΙΟΥ. Η έναρξη των δρομολογίων μετά από νεώτερη αίτηση του ενδιαφερομένου, βάσει της ισχύουσας νομοθεσίας, παρετάθη μέχρι την 30/5/97.

Τέλος πρέπει να τονισθεί ότι έχει εξουσιοδοτηθεί η Λιμενική Αρχή ΡΑΦΗΝΑΣ για έγκριση εκτάκτων δρομολογίων στα Ε/Γ - Ο/Γ "ΚΑΡΥΣΤΟΣ" και "ΕΞΠΡΕΣ ΚΑΡΥΣΤΟΣ" όταν οι συγκοινωνιακές ανάγκες το επιβάλουν.

Ο Υπουργός

ΣΤΑΥΡΟΣ ΑΡ.ΣΟΥΜΑΚΗΣ"

21. Στην με αριθμό 3088/2-4-97 ερώτηση δόθηκε με το υπ' αριθμ. 445/14-4-97 έγγραφο από τον Υφυπουργό Παιδείας η ακόλουθη απάντηση:

"Απαντώντας στην ερώτηση με αριθμό 3088/2-4-97 σχετικά με την ανέγερση αιθουσών στον αύλειο χώρο του 8ου Δημοτικού Σχολείου Μυτιλήνης, που κατέθεσαν οι Βουλευτές κ. Σπ. Δανέλλης και Ανδρ. Λουλέ, σας γνωρίζουμε τα ακόλουθα:

'Οπως μας πληροφόρησε η Νομαρχιακή Αυτοδιοίκηση Λέσβου με σχετικό έγγραφό της η ανέγερση αιθουσών στον αύλειο χώρο του 8ου Δημοτικού Σχολείου Μυτιλήνης, θεωρείται προβληματική μέχρι και αρνητική, λαμβάνοντας υπόψη το γεγονός ότι ανακαλύφθηκαν αρχαιότητες στον χώρο αυτόν, πράγμα το οποίο, πρόσφατα, οδήγησε στην διάλυση εργολαβίας κατασκευής Νηπιαγωγείου στον ίδιο χώρο.

Η διαμορφωθείσα κατάσταση προσανατολίζει τη Νομαρχιακή Αυτοδιοίκηση Λέσβου, αλλά και τους άλλους αρμόδιους φορείς, προς την κατεύθυνση εξεύρεσης κατάλληλου κτίσματος στην περιοχή, ώστε να αντιμετωπισθούν οι υπάρχουσες ανάγκες.

Ο Υφυπουργός

ΙΩΑΝΝΗΣ ΑΝΘΟΠΟΥΛΟΣ"

22. Στην με αριθμό 3109/3-4-97 ερώτηση δόθηκε με το υπ' αριθμ. 452/14-4-97 έγγραφο από τον Υφυπουργό Παιδείας η ακόλουθη απάντηση:

"Απαντώντας στην ερώτηση με αριθμό 3109/3.4.97 που κατέθεσε ο Βουλευτής κ. Νικόλαος Κατσαρός, σας γνωρίζουμε ότι κατά τη διαδικασία υποβολής στο ΥΠΕΠΘ προτάσεων που αφορούν τις μεταβολές σχολείων για το σχολικό έτος 1997 - 1998 δεν έγινε σχετική εισήγηση από τους αρμόδιους τοπικούς φορείς (Ν. 1566/85, άρθρα 4 και 49) συνεπώς το ΥΠΕΠΘ δε δύναται να προβεί σε ανάλογη ενέργεια.

Εάν, κατά τα επόμενα έτη υποβληθεί το αίτημα από τη Διεύθυνση πρωτοβάθμιας Εκπ/σης Λάρισας, το Υπουργείο Παιδείας, θα εξετάσει την σχετική απόφαση.

Ο Υφυπουργός

ΙΩΑΝΝΗΣ ΑΝΘΟΠΟΥΛΟΣ"

23. Στην με αριθμό 3112/3-4-97 ερώτηση δόθηκε με το υπ' αριθμ. 453/14-4-97 έγγραφο από τον Υφυπουργό Παιδείας η ακόλουθη απάντηση:

"Απαντώντας στην ερώτηση με αριθμό 3112/3-4-97 σχετικά με τη χρηματοδότηση της Κοινότητας Μακρυνίτσας για κάλυψη των λειτουργικών δαπανών του Δημοτικού Σχολείου που κατέθεσαν οι Βουλευτές κ.κ. Ν. Γκατζής και Αχ. Κανταρτζής, σας γνωρίζουμε τα ακόλουθα:

1. Η χρηματοδότηση των σχολείων για την αντιμετώπιση των λειτουργικών τους δαπανών, γίνεται από πιστώσεις του Υπουργείου Εσωτερικών και με τη φροντίδα του Υπουργείου αυτού, σύμφωνα με τις διατάξεις της παρ. 3α του άρθρου 25 του Ν. 1828/89 όπως τροποποιήθηκαν και συμπληρώθηκαν μεταγενέστερα με τις διατάξεις της παρ. 6β του άρθρου 113 του Ν. 1892/90 και του άρθρου 55 του Ν. 1946/91 και ως εκ τούτου το ΥΠΕΠΘ δεν έχει τη νομική κάλυψη αλλά ούτε και πιστώσεις για το σκοπό αυτό.

2. Οι πιστώσεις που θα διατεθούν για τις λειτουργικές δαπάνες των σχολείων το 1997 είναι 24,7 δισ. (αύξηση 17,7%) έναντι 21 δισ. που διατέθηκαν το 1996 και των 16,5 δισ. που διατέθηκαν το 1995.

Είναι προφανές ότι με την αύξηση των 3,7 δισ. για το έτος 1997 θα αντιμετωπισθούν ικανοποιητικά οι λειτουργικές δαπάνες όλων των σχολείων της χώρας.

Ειδικότερα, όπως μας πληροφόρησε η Νομαρχιακή Αυτοδιοίκηση Μαγνησίας, οι λειτουργικές δαπάνες που αντιστοιχούν στο Δημοτικό Σχολείο Μακρυνίτσας, ανέρχονται σε 250.000 δρχ. το τρίμηνο και επομένως σε ετήσια βάση 1.000.000 δρχ. και όχι σε 120.000 δρχ. όπως αναφέρεται στη σχετική ερώτηση.

Επίσης για το 1996 διατέθηκε επί πλέον ποσό 1.000.000 δρχ. για εργασίες μικροεπισκευών και συντήρησης.

Το Δημοτικό Σχολείο Μακρυνίτσας, είναι μονοθέσιο και το 1996, φοιτούσαν σ' αυτό 13 μαθητές. Κατεύθυνση της Νομαρχιακής Αυτοδιοίκησης Μαγνησίας, σε συνεργασία με την Δ/νση Α/θμιας Εκπαίδευσης, είναι η συγχώνευσή του σε ένα (1) εξαθέσιο Δημοτικό Σχολείο, με τα παρακείμενα Δημοτικά Σχολεία των Κοινοτήτων Πορταριάς, Κατοχωρίου και Σταγιατών, ούτως ώστε να πληρούνται οι προϋποθέσεις της παροχής σύγχρονης παιδείας και εκπαίδευσης.

Ο Υφυπουργός

ΙΩΑΝΝΗΣ ΑΝΘΟΠΟΥΛΟΣ"

24. Στην με αριθμό 3109/3-4-97 ερώτηση δόθηκε με την υπ' αριθμ. 16209/14-4-97 έγγραφο από τον Υφυπουργό Εσωτερικών η ακόλουθη απάντηση:

"Σε απάντηση της 3109/3-4-97 ερώτησης που κατατέθηκε στη Βουλή των Ελλήνων από το Βουλευτή κ.Ν. Κατσαρό και αναφέρεται στο πιο πάνω θέμα, σας πληροφορούμε τα εξής:

1. Για την ανάπτυξη της Επαρχίας Ελασσόνας, από το ΠΕΠ Θεσσαλίας 1994 - 99, εκτελούνται και θα γίνουν σημαντικά αναπτυξιακά έργα σε όλους τους τομείς συνολικού πρ/σμού 9,678 εκ. δρχ. Επίσης ειδικά για την στήριξη του αγροτικού τομέα έχει εγκριθεί για την Επαρχία Ελασσόνας το πρόγραμμα LEADER II συνολικού πρ/σμού 1,3 δις δρχ. και αναμένεται εντός του Απριλίου η υπογραφή της σύμβασης από την Αναπτυξιακή Ελασσόνας με το Υπ. Γεωργίας προκειμένου να αρχίσει η υλοποίηση των δράσεων του προγράμματος. Για πρώτη φορά διατίθενται τόσο αυξημένοι πόροι για την εκτέλεση των σημαντικών έργων της Επαρχίας Ελασσόνας τα οποία θα συμβάλουν στην άρση της απομόνωσης, στη βελτίωση των εισοδημάτων και στην ποιότητα ζωής, στον εκσυγχρονισμό των παραγωγικών τομέων και γενικότερα στην ανάπτυξη της Επαρχίας.

2. Για την αύξηση των αρδευόμενων εκτάσεων έχουν προγραμματισθεί τα εξής έργα:

α) Φράγμα Αγιονερίου πρ/σμού 2.800.000 δρχ.

Ολοκληρώθηκε η Τεχνική Μελέτη και εκδόθηκε η σχετική απόφαση έγκρισης. Εχει εκδοθεί η προέγκριση χωροθέτησης και γνωμοδότησε το Νομ. Συμβούλιο Λάρισας για την Μ.Π.Ε. Το έργο θα δημοπρατηθεί μέχρι τον Ιούνιο του 1997.

β) Φράγμα Λιβαδίου πρ/σμού 1.200.000 δρχ.

Ολοκληρώθηκε η Τεχνική Μελέτη. Εχει εκδοθεί η προέγκριση χωροθέτησης και εκκρεμεί η έγκριση της Μ.Π.Ε. από το ΥΠΕΧΩΔΕ. Το έργο αναμένεται να δημοπρατηθεί εντός του 1997.

γ) Εχει ολοκληρωθεί η κατασκευή του φράγματος Κοιν. Μεγ. Ελευθεροχωρίου πρ/σμού 120 εκ. δρχ. και του αρδευτικού έργου Κοιν. Μεσοχώρας πρ/σμού 125 εκ. δρχ.

Επίσης βρίσκονται σε εξέλιξη τα έργα Αρδευτικές γεωτρήσεις Επ. Ελασσόνας πρ/σμού 210 εκ. δρχ. και η κατασκευή μικροταμιευτηρίων Πραιτωρίου, Αζώρου, Γιαννωτών, Τσαπουρνιάς, Φαρμάκης κ.λπ.

Σελίδα 5754 

 

Τα έργα αυτά θα δημιουργήσουν τις προϋποθέσεις για την αναδιάρθρωση των προβληματικών καλλιεργειών, θα αυξήσουν το εισόδημα των κατοίκων και θα συμβάλουν στην στήριξη των παραγωγικών τομέων της Επαρχίας.

Η κατασκευή των φραγμάτων Καλλιθέας και Κεφαλόβρυσου και όλων των φραγμάτων των ταμιευτηρίων που αναφέρονται στη μελέτη του καθηγητή Σούλιου, απαιτούν τεράστους πόρους. Για πρώτη φορά υλοποιείται ένα σημαντικό τμήμα των προτάσεων της μελέτης και καταβάλλεται σημαντική προσπάθεια από την Περιφέρεια για την υλοποίηση σημαντικών αρδευτικών έργων στην Επαρχία Ελασσόνας.

3. Η Περιφέρεια Θεσσαλίας στα πλαίσια του ΠΕΠ έχει ενταγμένο έργο "Αναδασμοί και παράλληλα έργα" πρ/σμού 2.000 δρχ. το οποίο υλοποιείται βάσει προγράμματος αναδασμών ανάλογα με το ενδιαφέρον των ΟΤΑ.

4. Για την αξιοποίηση του Ολύμπου εκτός από τα προγραμματισθέντα έργα υπάρχει η πολιτική βούληση της Περιφέρειας σε συνεργασία με την Περιφέρεια Κεντρ. Μακεδονίας για ανάληψη κοινών πρωτοβουλιών και αξιοποίηση του Ολύμπου.

Ο Υφυπουργός

Λ. ΠΑΠΑΔΗΜΑΣ"

25. Στην με αριθμό 3122/3-4-97 ερώτηση δόθηκε με το υπ' αριθμ. 455/14-4-97 έγγραφο από τον Υφυπουργό Παιδείας η ακόλουθη απάντηση:

"Απαντώντας στην ερώτηση με αριθμό 3122/3.4.97 που κατέθεσε η Βουλευτής κα Φάνη Πάλλη - Πετραλιά και στα θέματα της αρμοδιότητάς μας, για τη σωστή πληροφόρηση των μαθητών σχετικά με τα ναρκωτικά, σας γνωρίζουμε τα ακόλουθα:

1. Το ΥΠΕΠΘ ιδιαίτερα ευαισθητοποιημένο σε θέματα που αφορούν την πρόληψη και προαγωγή της υγείας των μαθητών έχει δώσει και δίνει μεγάλη βαρύτητα στην εφαρμογή προγραμμάτων Αγωγής Υγείας στα σχολεία Δ/θμιας Εκπ/σης όλης της χώρας.

Στα θέματα που αφορούν τα προγράμματα Αγωγής Υγείας είναι και η πρόληψη χρήσης εξαρτησιογόνων ουσιών.

Το ΥΠΕΠΘ σε συνεργασία με Δημόσιους και Ιδιωτικούς Επιστημονικούς φορείς, όπως με το Ο.Κ.Α.Ν.Α., το Ε.Π.Ι.Ψ.Υ., το ΚΕΘΕΑ, πραγματοποιεί βιωματικά επιμορφωτικά σεμινάρια σε εκπαιδευτικούς και σε ορισμένες περιπτώσεις σε γονείς και μαθητές με θέμα την πρόληψη χρήσης εξαρτησιογόνων ουσιών.

Αυτά τα σεμινάρια έχουν σκοπό να ευαισθητοποιήσουν τους εκπ/κούς και να τους κάνουν ικανούς να εφαρμόσουν προγράμματα τα οποία έχουν στόχο οι μαθητές να αναπτύξουν την προσωπικότητά τους, την αυτοεκτίμηση και αυτοπεποίθησή τους και να υιοθετούν θετικές στάσεις και συμπεριφορές στη ζωή τους, ώστε η υγιεινή λύση να είναι εύκολη λύση.

Συγκεκριμένα αναφέρουμε ότι κατά το προηγούμενο σχολικό έτος 1995 - 96 πραγματοποιήθηκαν:

α) βιωματικά εκπ/κά σεμινάρια με τη συνεργασία του Οργανισμού κατά των Ναρκωτικών (0ΚΑΝΑ) για εκπ/κούς των Δήμων Μοσχάτου, Αγ. Αναργύρων, Ηλιούπολης, και Αγ. Παρασκευής, όπου συμμετείχαν και γονείς και μαθητές κάτοικοι του Δήμου Καλλιθέας.

β) Στην περιφέρεια πραγματοποιήθηκαν σεμινάρια στους εκπ/κούς του Δήμου Ηρακλείου Κρήτης, Αρχανών, Αλικαρνασσού, Τυλίσσου Κρήτης.

γ) Οι καθηγητές του Νομού Λέσβου παρακολούθησαν βιωματικά σεμινάρια πρόληψης, με την συνεργασία του ΟΚΑΝΑ και του Αθηναϊκού Κέντρου Μελέτης του Ανθρώπου.

Εξάλλου κατά το τρέχον σχολικό έτος 1996 - 97 έχουν προγραμματιστεί και πραγματοποιούνται:

α) βιωματικά εκπ/κά σεμινάρια με την συνεργασία του (ΟΚΑΝΑ) για εκπ/κούς των Δήμων Αγ. Παρασκευής, Ηλιούπολης, Νέας Σμύρνης, Μοσχάτου, Ελευσίνας, Ανω Λιοσίων, Δυτικής Αττικής, Αγίων Αναργύρων, Λεκανοπεδίου Αττικής, και Καλλιθέας με τη συνεργασία του σωματείου "ΘΗΣΕΑΣ".

β) Στην περιφέρεια πραγματοποιήθηκε σεμινάριο στους εκπ/κούς του Δήμου Ηρακλείου Κρήτης, Αρτα, Ηγουμενίτσα, Πρέβεζα και Ιωάννινα.

γ) Στον Ν. Λέσβου έχουν ξεκινήσει και θα συνεχιστούν καθ' όλη τη σχολική χρονιά βιωματικά σεμινάρια για τους εκπαιδευτικούς του Νομού, με την συνεργασία του ΟΚΑΝΑ και του Αθηναϊκού Κέντρου Μελέτης του Ανθρώπου.

δ) Κατά τους μήνες Ιανουάριο - Φεβρουάριο 1997 θα πραγματοποιηθούν σεμινάρια στους Εκπαιδευτικούς των Νομών Αρτας, Θεσπρωτίας, Πρέβεζας και Ιωαννίνων στις πρωτεύουσές τους με τη συνεργασία του Ο.ΚΑ.ΝΑ. και του Εργαστηρίου Διερεύνησης Ανθρωπίνων Σχέσεων.

ε) Πολλά σχολεία της περιφέρειας, καθώς και σχολεία του Νομού Αττικής συμμετέχουν στο Δίκτυο Υγειών Σχολείων με στόχο την προαγωγή της υγείας στα σχολεία αυτά.

στ) Στο Νομό Αχαϊας κάθε χρόνο υλοποιούνται προγράμματα πρόληψης από την κίνηση κατά την εξαρτησιογόνων ουσιών "ΠΡΟΤΑΣΗ" και

ζ) Στο Νομό Ρεθύμνης από την Επιτροπή Πρόληψης και Αντιμετώπισης Ναρκωτικών Ρεθύμνης πραγματοποιούνται προγράμματα πρόληψης σε εκπαιδευτικούς, γονείς και μαθητές του Νομού.

η) Σε Εκπαιδευτικούς Δ.Ε. του Δήμου Ζωγράφου θα πραγματοποιηθούν βιωματικά σεμινάρια για δύο (2) σχολικά έτη με τη συνεργασία του Ο.ΚΑ.ΝΑ.

Ακόμη το τρέχον σχολικό έτος 1996 - 97 το ΥΠΕΠΘ προχώρησε στην κάλυψη των θέσεων υπευθύνων Αγωγής Υγείας σε όλες τις Δ/νσεις Δ/θμιας Εκπ/σης της χώρας με στόχο το συντονισμό και την συστηματικότερη παρακολούθηση των υλοποιούμενων προγραμμάτων, λαμβάνοντας υπόψη τις ιδιαιτερότητες κάθε περιοχής.

Τέλος, η Δ/νση Σπουδών Δευτ/θμιας Εκπ/σης του Υπουργείου Παιδείας έχει έτοιμους για λειτουργία δέκα (10) Συμβουλευτικούς Σταθμούς Νέων που έργο τους θα είναι η στήριξη, εφαρμογή και παρακολούθηση προγραμμάτων Αγωγής Υγείας για τους μαθητές, η ψυχοκοινωνική κάλυψη των αναγκών των σχολικών μονάδων με δυνατότητα εντοπισμού, διάγνωσης και βραχείας ψυχολογικής παρέμβασης, στις περιπτώσεις εκείνες που χρήζουν ψυχολογικής αντιμετώπισης, καθώς επίσης και Συμβουλευτική Γονέων. Στο σχεδιασμό του ΥΠΕΠΘ είναι η λειτουργία ενός Συμβουλευτικού Σταθμού Νέων σε κάθε Δ/νση Δευτεροβάθμιας Εκπ/σης.

2. Η ασφάλεια των μαθητών και των σχολικών χώρων κατά τις ώρες λειτουργίας τους ανήκει στις αρμοδιότητες του δ/ντή και του διδακτικού προσωπικού. Οι εφημερεύοντες εκπαιδευτικοί, οι οποίοι προσέρχονται στο σχολείο έγκαιρα, επιτηρούν τους μαθητές κατά την είσοδο και έξοδό τους από τις τάξεις καθώς και στα διαλείμματα και ελέγχουν την είσοδο στο χώρο του σχολείου ατόμων ξένων προς το σχολικό περιβάλλον. Ο δ/ντής του σχολείου συνεργάζεται με την τοπική αυτοδιοίκηση και τους αρμόδιους φορείς για την επισκευή φθορών που μπορούν να έχουν ως αποτέλεσμα την πλημμελή τήρηση των όρων ασφαλείας των μαθητών και των σχολικών χώρων.

3. Τέλος, σας γνωρίζουμε ότι, σύμφωνα με τις διατάξεις του άρθρου 39 παρ. 2 του Ν. 2218/94 όπως τροποποιήθηκε με το άρθρο 6 παρ. 7 του Ν. 2240/94 οι Περιφερειακές Υπηρεσίες Α/θμιας και Β/θμιας Εκπ/σης του Υπουργείου Παιδείας καταργήθηκαν από τη δημοσίευση των Οργανισμών εσωτερικής οργάνωσης και λειτουργίας των Νομαρχιακών Αυτοδιοικήσεων, το δε προσωπικό των Υπηρεσιών αυτών προσφέρει εφεξής τις υπηρεσίες του στην οικεία Νομαρχιακή Αυτοδιοίκηση.

Κατόπιν αυτού η φύλαξη των σχολείων ανήκει στην αρμοδιότητα της οικείας Νομαρχιακής Αυτοδιοίκησης, όπου ανήκει το σχολείο.

Ο Υφυπουργός

ΙΩΑΝ. ΑΝΘΟΠΟΥΛΟΣ"

26. Στην με αριθμό 3157/7-4-97 ερώτηση δόθηκε με το υπ' αριθμ. 467/14-4-97 έγγραφο από τον Υφυπουργό Παιδείας η ακόλουθη απάντηση:

Σελίδα 5755 

 

"Απαντώντας στην ερώτηση με αριθμό 3157/7-4-97 σχετικά με την ανέγερση του 6ου Δημοτικού Σχολείου Σπάρτης, που κατέθεσε ο Βουλευτής κ. Σκανδαλάκης Παναγιώτης, σας γνωρίζουμε τα ακόλουθα:

Το πρόγραμμα Δημοσίων Επενδύσεων δεν έχει ακόμη εγκριθεί από το ΥΠΕΘΟ και δεν έχει γίνει η κατανομή των πιστώσεων στις Νομαρχιακές Αυτοδιοικήσεις.

Το ΥΠΕΠΘ στα πλαίσια των οικονομικών του δυνατοτήτων θα φροντίσει για την ικανοποίηση αμέσων αναγκών της Νομαρχιακής Αυτοδιοίκησης Λακωνίας σε σχολική στέγη.

Ηδη έχει δοθεί εντολή προς τον ΟΣΚ για την κατανομή των πιστώσεων του νεου δανείου ΤΚΑΣΕ 1192/95 - Α' δόση, από τις οποίες η Νομαρχιακή Αυτοδιοίκηση Λακωνίας επιχορηγείται με το ποσό των 25.000.000 δρχ.

Ο Υφυπουργός

ΙΩΑΝΝΗΣ ΑΝΘΟΠΟΥΛΟΣ"

27. Στην με αριθμό 3196/9-4-97 ερώτηση δόθηκε με το υπ' αριθμ. 480/14-4-97 έγγραφο από τον Υφυπουργό Παιδείας η ακόλουθη απάντηση:

"Απαντώντας στην ερώτηση με αριθμό 3196/9.4.97 που κατέθεσε ο Βουλευτής κ. Κυρ. Σπυριούνης σας γνωρίζουμε τα ακολουθα:

Το ΥΠΕΠΘ στα πλαίσια των οικονομικών δυνατοτήτων του, καταβάλλει κάθε δυνατή προσπάθεια ώστε όλα τα σχολεία της χώρας να λειτουργήσουν το έτος 2000 σε πρωινή βάρδια.

Ως εκ τούτου προκειμένου να ενισχύσει το Νομαρχιακό Πρόγραμμα για την Εκπ/ση επιχορηγεί σε ετήσια βάση τις Νομαρχιακές Αυτοδιοικήσεις για οικόπεδα, κατασκευές και επισκευές διδακτηρίων Α/θμιας και Β/θμιας Εκπαίδευσης. Η απαιτούμενη δαπάνη για την αντιμετώπιση των αναγκών σε σχολική στέγη καλύπτεται από τις πιστώσεις του Π.Δ.Ε. και του Δανείου ΤΚΑΣΕ.

Το χρηματοδοτικό πρόγραμμα με τη συμμετοχή του νέου Δανείου ΤΚΑΣΕ 1192/95 αφορά στη βελτίωση της υλικοτεχνικής υποδομής της Α/βάθμιας και Β/βάθμιας Εκπαίδευσης, κυρίως για τους νομούς Αττικής, Θεσσαλονίκης, Αιτωλοακαρνανίας, Αχαϊας, Ηρακλείου, Ιωαννίνων, Λαρίσης, Μαγνησίας, Χανίων, Ευβοίας όπου παρουσιάζεται εντονότερο το πρόβλημα των αναγκών σε σχολική στέγη.

Το 1996 η Νομαρχιακή Αυτοδιοίκηση Θεσσαλονίκης επιχορηγήθηκε από τις πιστώσεις του Π.Δ.Ε. καιτης 4ης δόσης του Δανείου ΤΚΑΣΕ 1128/93 με τα εξής ποσά:

Για οικόπεδα - κατασκευές 2.048.000.000 δρχ.

Για επισκευές 660.000.000 δρχ.

Από το δάνειο ΤΚΑΣΕ 1.760.000.000 δρχ.

-------------------

ΣΥΝΟΛΟ 4.468.000.000 δρχ.

Ήδη έχει δοθεί εντολή προς τον ΟΣΚ για την κατανομή των πιστώσεων της 1ης δόσης του νέου Δανείου ΤΚΑΣΕ 1192.95.

Η Νομαρχιακή Αυτοδιοίκηση Θεσσαλονίκης θα επιχορηγηθεί με το ποσό των 1.750.000.000 δρχ.

Το Π.Δ.Ε. 1997 του ΥΠΕΠΘ για την χρηματοδότηση της σχολικής στέγης των Νομαρχιακών Αυτοδιοικήσεων έχει υποβληθεί για έγκριση στο Υπουργείο Εθνικής Οικονομίας.

Μετά την έκδοση της Συλλογικής Απόφασης θα ξεκινήσει η σταδιακή κατανομή των εγκεκριμένων πιστώσεων στις Νομαρχιακές Αυτοδιοικήσεις.

Στο Π.Δ.Ε. του ΥΠΕΠΘ ΣΑΕ 042/2 έχουν ενταχθεί, από το 1996, τα έργα μελέτης - κατασκευής των Ενιαίων Πολυκλαδικών Λυκείων Πυλαίας, Καλαμαριάς και Δυτ. Θεσσαλονίκης.

Το ΥΠΕΠΘ γνωρίζει τα προβλήματα των διδακτηρίων του Νομού και θα φροντίσει πάντα στα πλαίσια των οικονομικών του δυνατοτήτων, για την ενίσχυση της ετήσιας επιχορήγησης της Ν.Α. Θεσσαλονίκης προκειμένου να αντιμετωπισθούν άμεσες και επιτακτικές ανάγκες βελτίωσης της υλικοτεχνικής υποδομής της Α/θμιας και Β/θμιας Εκπαίδευσης στο Νομό.

Ο Υφυπουργός

ΙΩΑΝΝΗΣ ΑΝΘΟΠΟΥΛΟΣ"

ΠΡΟΕΔΡΕΥΩΝ (Παναγιώτης Ν. Κρητικός): Κύριοι συνάδελφοι, θα αναγνωστεί το δελτίο επικαίρων ερωτήσεων της Παρασκευήςη 18ης Απριλίου 1997.

Α. Επίκαιρες Ερωτήσεις Πρώτου Κύκλου

1. Η με αριθμό 1067/14.4.97 επίκαιρη ερώτηση του Βουλευτή του Πανελληνίου Σοσιαλιστικού Κινήματος κ. Μόσχου Γικόνογλου προς τον Υπουργό Γεωργίας, σχετικά με την παρακράτηση επιδοτήσεων αγροτικών προϊόντων από το Υπουργείο που καταβάλλει η Ευρωπαϊκή 'Ενωση, σε αντίθεση με τις διατάξεις των Κανονισμών της κ.λπ.

2. Η με αριθμό 1065/14.4.97 επίκαιρη ερώτηση του Βουλευτή της Νέας Δημοκρατίας κ. Γεωργίου Σούρλα προς τον Υπουργό Εθνικής Οικονομίας και Οικονομικών, σχετικά με την επανεξέταση των κριτηρίων στελέχωσης του Σώματος Δίωξης Οικονομικού Εγκλήματος (ΣΔΟΕ) κ.λπ.

3. Η με αριθμό 1079/16.4.97 Επίκαιρη Ερώτηση του Βουλευτή του Κομμουνιστιού Κόμματος Ελλάδος κ. Δημητρίου Κωστόπουλου προς τον Υπουργό Εθνικής Οικονομίας και Οικονομικών, σχετικά με τα προβλήματα που δημιουργούνται στον υπολογισμό των συντάξεων των δημοσίων υπαλλήλων με την εφαρμογή του νέου μισθολογίου κ.λπ.

4. Η με αριθμό 1077/16.4.97 επίκαιρη ερώτηση της Βουλευτού του Συνασπισμού της Αριστεράς και της Προόδου κας Στέλλας Αλφιέρη προς τον Υπουργό Υγείας και Πρόνοιας, σχετικά με τη λήψη των αναγκαίων μέτρων στελέχωσης και προμήθειας ιατρικού και εργαστηριακού εξοπλισμού του Νοσοκομείου "ΑΝΔΡΕΑΣ ΣΥΓΓΡΟΣ".

5. Η με αριθμό 1069/14.4.97 επίκαιρη ερώτηση του Βουλευτού του Δημοκρατικού Κοινωνικού Κινήματος κ. Γεωργίου Ρόκου προς τους Υπουργούς Εθνικής Οικονομίας, Οικονομικών και Ανάπτυξης, σχετικά με την καταβολή αποζημίωσης στους επαγγελματίες και επιχειρηματίες του Νομού Φλώρινας για τις ζημιές που υπέστησαν από το διεθνές και ελληνικό εμπάργκο στη Σερβία και τα Σκόπια.

Β. Επίκαιρες Ερωτήσεις Δευτέρου Κύκλου

1. Η με αριθμό 1070/14.4.97 επίκαιρη ερώτηση του Βουλευτή του Πανελληνίου Σοσιαλιστικού Κινήματος κ. Παναγιώτη Κουρουμπλή προς τον Υπουργό Εθνικής Οικονομίας και Οικονομικών, σχετικά με τις προθέσεις της Κυβέρνησης να ρυθμίσει νομοθετικά την αύξηση των επιδομάτων στα άτομα με ειδικές ανάγκες κατά 20% ετησίως κ.λπ.

2. Η με αριθμό 1073/15.4.97 επίκαιρη ερώτηση του Βουλευτού της Νέας Δημοκρατίας κας Παρθένας Φουντουκίδου προς τους Υπουργούς Εθνικής Οικονομίας, Οικονομικών και Περιβάλλοντος - Χωροταξίας και Δημοσίων 'Εργων, σχετικά με την υλοποίηση των έργων αναβάθμισης της εθνικής οδού Θεσσαλονίκης -Γιαννιτσών - 'Εδεσσας- Φλώρινας.

3. Η με αριθμό 1080/16.4.97 επίκαιρη ερώτηση του Βουλευτή του Κομμουνιστικού Κόμματος Ελλαδος κ. Ευστρατίου Κόρακα προς τον Υπουργό Περιβάλλοντος - Χωροταξίας και Δημοσίων 'Εργων, σχετικά με τις προθέσεις της Κυβέρνησης να ικανοποιήσει αίτημα της Αμερικανικής Πρεσβείας στην Αθήνα, να παραχωρηθεί ο χώρος πίσω από το υφιστάμενο κτίριο για την κατασκευή parking, γηπέδου άθλησης κ.λπ.

Η με αριθμό 1078/16.4.97 επίκαιρη ερώτηση του Βουλευτή του Δημοκρατικού Κοινωνικού Κινήματος κ. Ιωάννη Δημαρά προς τους Υπουργούς Εθνικής Οικονομίας, Οικονομικών και 'Εργασίας και Κοινωνικών Ασφαλίσεων, σχετικά με τον περιορισμό στη δωρεάν μετακίνηση των τυφλών και των συνοδών τους από τα μέσα μαζικής μεταφοράς κ.λπ. 
Σελίδα 5756 

 

ΠΡΟΕΔΡΕΥΩΝ (Παναγιώτης Ν. Κρητικός): Κύριοι συνάδελφοι, εισερχόμαστε στην ημερήσια διάταξη

ΤΩΝ ΕΠΙΚΑΙΡΩΝ ΕΡΩΤΗΣΕΩΝ

Επίκαιρες Ερωτήσεις Πρώτου Κύκλου.

Πρώτη στην ημερήσια διάταξη είναι η με αριθμό 1046/11.4.97 επίκαιρη ερώτηση του Βουλευτή του Πανελληνίου Σοσιαλιστικού Κινήματος κ.Παρασκευά Παρασκευόπουλου προς τους Υπουργούς Περιβάλλοντος, Χωροταξίας και Δημοσίων 'Εργων, Πολιτισμού και Μακεδονίας και Θράκης, σχετικά με τη λήψη των αναγκαίων μέτρων διασφάλισης υλοποίησης του προγράμματος πολιτιστικών εκδηλώσεων "Θεσσαλονίκη 97" Πολιτιστική Πρωτεύουσα της Ευρώπης κλπ., η οποία έχει ως εξής:

"Χθες στις 10.4.97 ο εκπρόσωπος του Οργανισμού "Πολιτιστικής Πρωτεύουσας Θεσσαλονίκη '97" καλλιτεχνικός διευθυντής κ. Πάνος Θεοδωρίδης ανακοίνωσε ότι ματαιώνεται το 1/3 των πολιτιστικών εκδηλώσεων που είχαν προγραμματιστεί από τον ΟΠΠΕ "Θεσσαλονίκη '97". Η αιτία της ακύρωσης των διακοσίων τριάντα πέντε εκδηλώσεων σύμφωνα με τον κ. Θεοδωρίδη οφείλεται σε ευθύνες της Κυβέρνησης λόγω οικονομικής λιτότητας (περιορισμού του αρχικού προϋπολογισμού) και έλλειψης χώρων.

Η ματαίωση των εκδηλώσεων ενώ βρισκόμαστε στον τέταρτο μήνα από την έναρξη του έτους "Θεσσαλονίκη Πολιτιστική Πρωτεύουσα της Ευρώπης '97", πέρα από πολιτιστικό πλήγμα εκθέτει το θεσμό και τη Χώρα μας. Εάν έχουν βάση οι ισχυρισμοί του κ. Πάνου Θεοδωρίδη τότε η Κυβέρνηση έχει σημαντικές ευθύνες και πρέπει να τις αναλάβει. Εάν τα πράγματα έχουν διαφορετικά, τότε η Κυβέρνηση καλείται να αποδώσει ευθύνες σε όποιους τις έχουν.

Ερωτάσθε κύριοι Υπουργοί:

α)'Εχουν βάση τα όσα ισχυρίζεται ο καλλιτεχνικός διευθυντής;

β) Ποια είναι τα μέτρα που παίρνει η Κυβέρνηση για την ελάχιστη διασφάλιση υλοποίησης του προγράμματος (πολιτιστικές εκδηλώσεις, υποδομές) για να μην οδηγηθούμε στο τέλος σε διασυρμό, σε μια πολιτιστική καρικατούρα ανάξια του κύρους της πόλης της Θεσσαλονίκης και μακράν των προσδοκιών που η Κυβέρνηση και ο ΟΠΠΕ "Θεσσαλονίκη '97" καλλιέργησαν στους πολίτες της Θεσσαλονίκης και της Ελλάδας;"

Ο Υπουργός Πολιτισμού κ. Ευάγγελος Βενιζέλος έχει το λόγο.

ΕΥΑΓΓΕΛΟΣ ΒΕΝΙΖΕΛΟΣ (Υπ. Πολιτισμού): Κύριε Πρόεδρε, είμαι βέβαιος ότι ο συνάδελφος κ. Παρασκευόπουλος, Βουλευτής Επικρατείας του ΠΑ.ΣΟ.Κ. υπέβαλε αυτήν την επίκαιρη ερώτηση, όχι γιατί έχει μία πραγματική απορία γύρω από τα τεκτενόμενα στην Πολιτιστική Πρωτεύουσα, αλλά για να δώσει την ευκαιρία στην Κυβέρνηση δι'εμού να ενημερώσει επισήμως το Σώμα. Και αυτό διότι ο κ. Παρασκευόπουλος είναι κάτοικος Θεσσαλονίκης, γνωρίζει πολύ καλά τα δεδομένα και είναι σε άμεση επικοινωνία με όλους τους παράγοντες του Οργανισμού της Πολιτιστικής Πρωτεύουσας, οι οποίοι μπορούν να του παράσχουν άμεση και έγκυρη ενημέρωση. Το ίδιο άλλωστε ισχύει και με μένα.

Η Ερώτηση του κυρίου συναδέλφου βασίζεται επί απολύτως εσφαλμένης προϋποθέσεως. Ο καλλιτεχνικός διευθυντής έχει μια άποψη την οποία γνωρίζω πολύ καλά και περιέχεται σε έγγραφο που μου απηύθυνε εν όψει της ερώτησης με ημερομηνία 15.4.1997, από το οποίο προκύπτει, ότι μία μικρή μερίδα του Τύπου μάλλον παρεξήγησε το ύφος με το οποίο κάνει τις δηλώσεις του κατά την ενημέρωση των συντακτών, διότι είναι ένας αναγεννησιακός άνθρωπος, αρχιτέκτων, λογοτέχνης, μεταφραστής του Στράβωνα με πολλές παρεμφερείς δραστηριότητες και ίσως δεν αντιλαμβάνεται, ότι το ύψος αυτό μπορεί καμία φορά να δημιουργήσει παρερμηνείες και τριβές στον Τύπο.

Η πραγματικότητα είναι πολύ γνωστή. Ο προϋπολογισμός των πολιτιστικών εκδηλώσεων "Θεσσαλονίκη 1997" έχει ένα ανώτατο και ανυπέρβλητο όριο, το όριο των δέκα δισεκατομμυρίων. Αυτό το δήλωσα σε όλους τους τόνους από την πρώτη στιγμή που ανέλαβα τα καθήκοντά μου ως Υπουργός Πολιτισμού προ έξι μηνών. Σας λέω, ότι το σύνολο των πολιτιστικών δραστηριοτήτων της Χώρας σε ετήσια βάση συμπεριλαμβανομένων και των μονίμων πολιτιστικών θεσμών της Θεσσαλονίκης, όπως το Κρατικό Θέατρο, η Κρατική Ορχήστρα, το Κρατικό Ωδείο κ.λπ., δεν υπερβαίνει κατά το μέτρο που χρηματοδοτείται από το Κράτος τα δεκαπέντε δισεκατομμύρια δραχμές.'Αρα, χρηματοδότηση δέκα δισεκατομμυρίων είναι απολύτως επαρκές πλαίσιο για τις εκδηλώσεις της Πολιτιστικής Πρωτεύουσας.

Δεύτερον, οι πολιτιστικές εκδηλώσεις γίνονται σε δεδομένους χώρους. Οι εκδηλώσεις λοιπόν, οφείλουν να λάβουν υπόψη τους, ότι το κατασκευαστικό πρόγραμμα, όπως συμβαίνει καλώς ή κακώς με όλα τα κατασκευαστικά προγράμματα, καθυστερεί και άρα δεν υπάρχουν στη διάθεσή μας όλοι οι αρχικώς υπολογισθέντες χώροι.

Τρίτον, είχαν υποβληθεί μέχρι τις αρχές Απριλίου επτά χιλιάδες φιλόδοξες προτάσεις άξιες για συζήτηση, για πραγματοποίηση εκδηλώσεων. Κατά το πρώτο τετράμηνο πραγματοποιήθηκαν τριακόσιες πολύ σημαντικές εκδηλώσεις. Σχεδόν για όλες αυτές δημοσιεύτηκαν στον Τύπο, ελληνικό και ξένο, πολύ επαινετικά σχόλια. Χθες για παράδειγμα, ξεκίνησε στη Θεσσαλονίκη μια έκθεση διεθνούς ενδιαφέροντος με έργα του Καραβάτζιο και των συνεχιστών του. Και αν δείτε τα σχόλια για κάθε έκθεση, θα δείτε πόσο θετικά είναι. Διαμορφώθηκε, λοιπόν τώρα, το πρόγραμμα των επομένων δύο τετραμήνων, δηλαδή όλο το επόμενο πρόγραμμα του 1997, στο οποίο περιέχονται άλλες εξακόσιες περίπου εκδηλώσεις. Είναι ένα σύνολο περίπου χιλίων εκδηλώσεων για το 1997.

'Εξι χιλιάδες προτάσεις, εκ των πραγμάτων, δεν μπορούν να γίνουν δεκτές και φυσικά, δεν μπορούν να γίνουν δεκτές και όλες οι εκδηλώσεις που ήταν υπό συζήτηση και διαπραγμάτευση, είχαν δηλαδή προκριθεί για να τεθούν υπό συζήτηση, αλλά δεν είχαν εγκριθεί, γιατί είναι άλλο πράγμα η πρόκριση και άλλο πράγμα η τελική έγκριση και η συμπερίληψή τους, στο οριστικό πρόγραμμα.

Η Θεσσαλονίκη, αφήνει μια πολύ ενδιαφέρουσα και ευχάριστη αίσθηση και θα μείνει στο τέλος με ένα πολύ σημαντικό απόθεμα κτιρίων και θεσμών. Πρέπει όμως και εμείς, να βοηθήσουμε στην προβολή αυτού που γίνεται στη Θεσσαλονίκη, κάτι που ενδιαφέρει πρωτίστως τη Xώρα μας και ευτυχώς ή δυστυχώς δεν είναι και τόσο έντονο το ευρωπαϊκό ενδιαφέρον για το θεσμό της Πολιτιστικής Πρωτεύουσας και για τα όσα συμβαίνουν στη Θεσσαλονίκη.

Και θέλω να ελπίζω, ότι η έκθεση των θησαυρών του Αγίου 'Ορους, θα είναι μια μοναδική ευκαιρία για να κινήσουμε το διεθνές πράγματι ενδιαφέρον.

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Παρασκευόπουλος έχει το λόγο.

ΠΑΡΑΣΚΕΥΑΣ ΠΑΡΑΣΚΕΥΟΠΟΥΛΟΣ: Κύριε Πρόεδρε, είναι σίγουρο ότι η διαδικασία της Επίκαιρης Ερώτησης δίνει τη δυνατότητα στην Κυβέρνηση να αναπτύξει τις απόψεις της. 'Ομως, δεν ήταν αυτός ο βασικός λόγος και η αιτία που κατέθεσα την ερώτηση προς τον Υπουργό Πολιτισμού. Τότε δε θα επρόκειτο περί Κοινοβουλευτικού Ελέγχου. Είναι αυτός λοιπόν ο λόγος που κατέθεσα την ερώτηση και υπήρχαν συγκεκριμένες αιτίες. Επίσης, θα συμφωνήσω με τους χαμηλούς τόνους του κυρίου Υπουργού και στην ανάγκη να βοηθήσουμε όλοι ώστε να πάνε όλα καλά. 'Ομως, δε θα συμφωνήσω με τη διατύπωσή του, ότι η κατάθεση της δικής μου επίκαιρης ερώτησης στηρίχθηκε σε εσφαλμένες προϋποθέσεις. Τους πηχιαίους πρωτοσέλιδους τίτλους δεν τους τροφοδότησε η ερώτησή μου που εκφράζει μια αγωνία και μια ανησυχία, αλλά η συνέντευξη και οι δηλώσεις του καλλιτεχνικού διευθυντή, του κ.Πάνου Θεοδωρίδη. Και ο κ. Θεοδωρίδης, όσο και να τον αντιμετωπίζουμε, κύριε Υπουργέ με επιείκια, αναφέρθηκε σε πολύ συγκεκριμένα θέματα και είπε το εξής: "Μπακαλική κάνουμε", δήλωσε ο καλλιτεχνικός διευθυντής του ΟΠΕ, υπογραμμίζοντας ότι η ματαίωση εκδηλώσεων δεν αποτελεί προσωπική του ευθύνη, αλλά ευθύνη του Κράτους 

Σελίδα 5757 

που μείωσε το βαθμό χρηματοδότησης. Και όταν αυτό ανακοινώνεται τον τέταρτο μήνα της εξέλιξης της πολιτιστικής πρωτεύουσας, είναι ένα τεράστιο ζήτημα, δημιουργεί αρνητικές εντυπώσεις προς την κοινωνία σε σχέση με τις προοπτικές επιτυχίας του προγράμματος του Οργανισμού Πολιτιστικής Πρωτεύουσας και βεβαίως, δεν μπορούμε αυτό να το περάσουμε στα ψιλά. Δημιουργούνται και άλλου είδους προβλήματα σε σχέση με πάρα πολλούς επαγγελματίες ή καλλιτέχνες, ακόμα και αν δεν είχαν υπογράψει συμβάσεις με τον Οργανισμό Πολιτιστικής Πρωτεύουσας, σίγουρα είχαν ένα προγραμματισμό και υπολόγιζαν, ότι θα έχουν συνεργασία με τον Οργανισμό.

Κατά συνέπεια, περιμένω από τον κύριο Υπουργό στη δευτερολογία του να απαντήσει εάν όντως αληθεύουν και έχουν βάση αυτά που ο κ.Θεοδωρίδης ανέφερε και χρέωσε ως ευθύνη κυβερνητική τον περιορισμό των εκδηλώσεων στα πλαίσια της Πολιτιστικής Πρωτεύουσας.

ΠΡΟΕΔΡΕΥΩΝ (Παναγιώτης Ν. Κρητικός): Ο κύριος Υπουργός Πολιτισμού έχει το λόγο.

ΕΥΑΓΓΕΛΟΣ ΒΕΝΙΖΕΛΟΣ (Υπ. Πολιτισμού): Κύριε Πρόεδρε, ο κ. Πάνος Θεοδωρίδης, είναι καλλιτεχνικός διευθυντής ενός νομικού προσώπου που εποπτεύεται από το Υπουργείο Πολιτισμού. Υπάρχουν πολλοί καλλιτεχνικοί διευθυντές στους φορείς του Υπουργείου στη θέση του κ.Θεοδωρίδη. Είναι στέλεχος του Οργανισμού και γνωρίζει πολύ καλά, ότι ο ρόλος του είναι να εκτελεί τις αποφάσεις του Διοικητικού Συμβουλίου και όχι να κάνει κριτική στην Κυβέρνηση, ή να μετέχει σ'ένα διάλογο μεταξύ των πολιτικών δυνάμεων, ή μεταξύ της Κυβέρνησης και των Βουλευτών.

Επειδή δε όλα όσα είπε προφανώς έχουν παρερμηνευθεί από κάποιες εφημερίδες, ίσως απ'αυτές που αναφέρθηκε ο κ.Παρασκευόπουλος -αλλά αυτό, δεν είναι ευθύνη ούτε της Κυβέρνησης, ούτε του κ.Θεοδωρίδη- στο έγγραφο που έστειλε υπηρεσιακά στο Υπουργείο για την προετοιμασία της απάντησης του Υπουργού (την οποία δεν χρησιμοποιώ βεβαίως γιατί γνωρίζω πολύ καλά ο ίδιος τι συμβαίνει) τονίζει ότι η περικοπή του προϋπολογισμού στα δέκα δισεκατομμύρια δραχμές, ήταν σε πλήρη γνώση της καλλιτεχνικής διεύθυνσης από εξαμήνου και δεν αποτέλεσε κανέναν αιφνιδιασμό. Αλλά εξηγεί με γλαφυρότητα, ότι είχε να επεξεργαστεί επτά χιλιάδες προτάσεις, ότι υπήρχαν χίλιες εξακόσιες ιδέες υπό διαπραγμάτευση, για να επιλεγούν τελικά εξακόσιες, για το επόμενο οκτάμηνο, όπου κυριαρχεί η 'Εκθεση των Θησαυρών του Αγίου 'Ορους.

Ο πληθωρισμός εκδηλώσεων δεν βοηθάει στην ποιότητα της Πολιτιστικής Πρωτεύουσας. Η Πολιτιστική Πρωτεύουσα δεν είναι ένα forum, όπου ο καθένας δείχνει το καλλιτεχνικό του έργο, ούτε αποτελεί έναν κορβανά από όπου ο καθένας επιχειρεί να αντλήσει όσα περισσότερα μπορεί. Και φυσικά, θα δυσαρεστηθούν και καλλιτέχνες και καλλιτεχνικοί πράκτορες.

Νομίζω, ότι το ποσό των δέκα δισεκατομμυρίων δημιουργεί μια κίνηση και μια προστιθέμενη αξία ανέλπιστη στην καλλιτεχνική αγορά. Αλλά δεν είναι αυτός ο στόχος. Ο στόχος είναι να προβάλουμε μια πολύ συγκεκριμένη φυσιογνωμία προγράμματος, που συνδέεται με την Ευρώπη, με τα Βαλκάνια, με τη Μεσόγειο, με την ιδιαίτερη ιστορική θέση της Θεσσαλονίκης και με το ρόλο της Ελλάδος στο πολιτιστικό σύμπαν. Οι εκδηλώσεις επιλέγονται με αυστηρά κριτήρια και θα έχουν το μικρότερο δυνατό προϋπολογισμό, γιατί θα πρέπει να πετυχαίνουμε το καλύτερο δυνατό αποτέλεσμα με το μικρότερο δυνατό κόστος.

Από εκεί και πέρα, αν το ύφος του κ. Θεοδωρίδη δημιουργεί ορισμένες εντυπώσεις, εγώ δεν πρόκειται να καταδικάσω ή να συμπιέσω το ύφος κανενός. Εμένα με ενδιαφέρει να συντελέσουμε όλοι, ώστε το μήνυμα της Θεσσαλονίκη, να αποκτήσει τις διεθνείς διαστάσεις που έχει. Και ήδη είχαμε την ευκαιρία το Σαββατοκύριακο στο Διεθνές Συμπόσιο που οργανώσαμε στη Θεσσαλονίκη, να διατυπώσουμε ένα μήνυμα για τον πολιτισμό και την κοινωνική συνοχή στο κατώφλι της τρίτης χιλιετίας, το οποίο έχει πράγματι μια παγκοσμιότητα και μια ευθυβολία η οποία είναι πολύ σημαντική.

ΠΡΟΕΔΡΕΥΩΝ (Παναγιώτης Ν. Κρητικός): Δεύτερη επίκαιρη ερώτηση Πρώτου κύκλου...

ΕΥΑΓΓΕΛΟΣ ΒΕΝΙΖΕΛΟΣ (Υπ. Πολιτισμού): Κύριε Πρόεδρε, σας παρακαλώ να προταχθεί η υπ'αριθμόν 1050/11-4-97 επίκαιρη ερώτηση της κας Λουλέ.

ΠΡΟΕΔΡΕΥΩΝ (Παναγιώτης Ν. Κρητικός): Εάν δεν έχει αντίρρηση το Σώμα και οι ερωτώντες και οι ερωτώμενοι, κύριε Υπουργέ, να προταχθεί, το Προεδρείο δεν έχει αντίρρηση.

Συμφωνεί το Σώμα να προταχθεί η υπ'αριθμόν 1050/11-4-97 επίκαιρη ερώτηση της Βουλευτού του Συνασπισμού της Αριστεράς και της Προόδου κας Ανδριανής Λουλέ;

ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.

ΠΡΟΕΔΡΕΥΩΝ (Παναγιώτης Ν. Κρητικός): Το Σώμα συμφώνησε ομοφώνως.

Η τέταρτη στην ημερήσια διάταξη επίκαιρη ερώτηση Πρώτου Κύκλου είναι η με αριθμό 1050/11-4-97 της Βουλευτού του Συνασπισμού της Αριστεράς και της Προόδου κας Ανδριανής Λουλέ προς τον Υπουργό Πολιτισμού, σχετικά με την ανέγερση Αρχαιολογικού Μουσείου στην 'Αρτα κ.λπ.

Η επίκαιρη ερώτηση της κας Λουλέ έχει ως εξής:

"Το 1994 εντάχθηκε στο δεύτερο Κοινοτικό Πλαίσιο Στήριξης και στο ΠΕΠ Ηπείρου, το έργο της ανέγερσης Αρχαιολογικού Μουσείου στην πόλη της 'Αρτας. Η σημασία του έργου έχει επισημανθεί τόσο από τους φορείς της τοπικής κοινωνίας, όσο και από το Υπουργείο Πολιτισμού και τις αρμόδιες εφορείες Αρχαιοτήτων. Η Δημοτική Αρχή της πόλης στην προσπάθεια εξεύρεσης κατάλληλου χώρου για την κατασκευή του Μουσείου, κατέληξε σε θέση εντός του πολεοδομικού ιστού και κοντά στους σπουδαιότερους Αρχαιολογικούς χώρους της περιοχής. Η θέση αυτή κρίθηκε κατάλληλη από το Τεχνικό Επιμελητήριο Ελλάδος (παράρτημα Ηπείρου), από το Σύλλογο Μηχανικών του Νομού και από το σύνολο των αρμοδίων Τεχνικών Υπηρεσιών. Δεδομένου, ότι η ημερομηνία της τελικής ένταξης χρηματοδότησης του έργου πλησιάζει (Σεπτέμβριος 1997), είναι πλέον εμφανής ο κίνδυνος από την ως τώρα κωλυσιεργία, τα δεσμευμένα χρήματα να μεταφερθούν σε άλλα έργα, ενδεχομένως και εκτός του Νομού 'Αρτας και να χαθεί η ευκαιρία να συμπληρώσει η πόλη της 'Αρτας την πολιτιστική της υποδομή.

Ερωτάται ο κύριος Υπουργός

1. Γιατί καθυστερεί η χωροθέτηση του Αρχαιολογικού Μουσείου της 'Αρτας από το Υπουργείο Πολιτισμού;

2. Αν η κωλυσιεργία του Υπουργείου Πολιτισμού να συγκαταθέσει στη χωροθέτηση, υποκρύπτει την αντίθεσή του στην κατασκευή του Αρχαιολογικού Μουσείου της 'Αρτας;"

Ο Υπουργός Πολιτισμού κ. Ευάγγελος Βενιζέλος έχει το λόγο.

ΕΥΑΓΓΕΛΟΣ ΒΕΝΙΖΕΛΟΣ (Υπ. Πολιτισμού): Κύριε Πρόεδρε, το Μουσείο της 'Αρτας είναι από το 1994 εντεταγμένο στο περιφερειακό σκέλος του Κοινωνικού Πλαισίου Στήριξης και βεβαίως, αποτελεί μια από τις προτεραιότητες του κατασκευαστικού προγράμματος του Υπουργείο Πολιτισμού.

'Εχει προκύψει και εκκρεμεί ένα θέμα ως προς τη χωροθέτηση του Μουσείου. Οι τοπικές Αρχές, η Τοπική Αυτοδιοίκηση -και ο Δήμος και η Νομαρχιακή Αυτοδιοίκηση- έχουν προτείνει μια θέση που περιλαμβάνεται στην επέκταση του σχεδίου πόλεως, μια θέση παρόχθια. Η θέση αυτή αρχιτεκτονικώς και πολεοδομικώς είναι συμβατή με τις προδιαγραφές του Υπουργείου Πολιτισμού, σύμφωνα με όσα λέει η Διεύθυνση Μελετών Μουσείων. Υπάρχει όμως ένα πρόβλημα πολύ σοβαρό ως προς την στατική αντοχή του κτιρίου αυτού και τη δυνατότητά του να έχει υπόγειους αποθηκευτικούς και άλλους μουσειακούς χώρους.

Για το λόγο αυτό, ήδη από το 1995, το Υπουργείο Πολιτισμού ανέθεσε στο Πανεπιστήμιο Αθηνών την εκπόνηση μιας γεωλογικής, υδρογεωλογικής και νεοτεκτονικής μελέτης, γιατί η περιοχή έχει πολύ σοβαρά προβλήματα σεισμών, πλημμυρών κ.λπ. Η μελέτη αυτή κατατέθηκε, τα θέματα εισάγονται στο Κεντρικό Αρχαιολογικό Συμβούλιο σε μια από τις επόμενες συνεδριάσεις του, έτσι ώστε να ληφθεί μια 

Σελίδα 5758 

απόφαση η οποία θα συνεκτιμά όλα αυτά τα δεδομένα.

Υπάρχει ένας πλήρης φάκελος, ο οποίος έχει ετοιμαστεί με πάρα πολύ μεγάλη προσοχή. Δεν υπάρχει καμία αμφισβήτηση ως προς την ένταξη του μουσείου στο πρόγραμμα. Το μόνο ζήτημα είναι να διασφαλιστεί η δυνατότητα τεχνικής κατασκευής του έρογυ αυτού κάτι το οποίο θέλουμε. Και θέλω να ελπίζω, ότι με την επιστημονική βοήθεια που έχουμε θα βρεθεί πολύ σύντομα -όταν λέω σύντομα εννοώ εντός ημερών- η λύση που πρέπει να βρεθεί.

ΠΡΟΕΔΡΕΥΩΝ (Παναγιώτης Ν. Κρητικός): Η κα Λουλέ έχει το λόγο.

ΑΝΔΡΙΑΝΗ ΛΟΥΛΕ: Κύριε Πρόεδρε, φοβάμαι πολυ πως το πρόβλημα είναι οικονομικό. Δεδομένου ότι το 60% το καλύπτει η Κοινότητα και το 40% το Ελληνικό Δημόσιο το έργο θα έπρεπε να έχει ξεκινήσει εδώ και δύο χρόνια από τότε που η Κοινότητα έδωσε τα χρήματα. Αντ' αυτού το Υπουργείο έρχεται και προτείνει μία άλλη θέση από αυτή που έχουν προτείνει ο Δήμος και οι τοπικοί φορείς. Η θέση που προτείνει το Υπουργείο σύμφωνα με τους φορείς δεν είναι κατάλληλη γιατί είναι δασώδης περιοχή και θα χαλάσει το περιβάλλον. Αυτό είναι το πρώτο.

Δεύτερον, δεν υπάρχουν ιστορικά μνημεία γύρω από την περιοχή αυτή.

Και τρίτον και πιο σοβαρό δεν ανήκει στο Δήμο, ανήκει στην Εκκλησία. 

Πιστεύω, ότι το πρόβλημα πρέπει να είναι οικονομικό κύριε Υπουργέ και μάλλον δεν θέλετε να το πείτε στον κόσμο, γιατί εν πάση περιπτώσει είναι σοβαρό. Αν είναι αυτό θα πρέπει να το πείτε για να σταματήσει και αυτή η διένεξη, αλλιως θα πρέπει να ξεκινήσει γιατί όπως ξέρετε αν καθυστερήσουμε λίγο ακόμα θα χάσουμε και τα χρήματα από την Κοινότητα. Ευχαριστώ.

ΠΡΟΕΔΡΕΥΩΝ (Παναγιώτης Ν. Κρητικός): Ο κύριος Υπουργός Πολιτισμού έχει το λόγο.

ΕΥΑΓΓΕΛΟΣ ΒΕΝΙΖΕΛΟΣ (Υπ. Πολιτισμού): Κατ' αρχάς για τα κοινοτικά χρήματα μην ανησυχείτε. Το πρόγραμμα εκτελείται κανονικά, το δε πρόγραμμα του Υπουργείου Πολιτισμού είναι το πιο πρόσφατο, αυτό που εγκρίθηκε τελευταίο χρονικά το Δεκέμβριο του 1995.

Πρέπει να σας πω, ότι δεν έχουμε κανένα πρόβλημα χρηματοδότησης του έργου. Το πρόβλημα είναι καθαρά τεχνικό. Αυτά δε που μεταφέρετε ως πληροφορίες προφανώς...

ΑΝΔΡΙΑΝΗ ΛΟΥΛΕ: Αυτά τα έχετε και εσείς, δεν τα έχω μόνο εγώ.

ΠΡΟΕΔΡΕΥΩΝ (Παναγιώτης Ν. Κρητικός): Σας παρακαλώ μη διακόπτετε.

ΕΥΑΓΓΕΛΟΣ ΒΕΝΙΖΕΛΟΣ (Υπ. Πολιτισμού): ... σας έχουν λεχθεί, αγαπητή κυρία Λουλέ από πρόσωπα τα οποία δεν είναι επισήμως και αρμοδίως αναμεμειγμένα στην όλη διαδικασία, διότι προσφάτως έγινε αυτοψία με τη συμμετοχή όλων των αρμοδίων διευθύνσεων του Υπουργείου Πολιτισμού και της τοπικής Εφορείας, της ΙΒ' Εφορείας Προϊστορικών και Κλασικών Αρχαιοτήτων. 'Εχουν προταθεί και άλλες θέσεις ως ιδέες, προκειμένου να αποφύγουμε μία τεχνική συζήτηση για την επάρκεια και την καταλληλότητα της συγκεκριμένης θέσης, αλλά επειδή οι τοπικές αρχές επιμένουν, εμείς ολοκληρώνουμε τη μελέτη για τη συγκεκριμένη θέση. Και η πρόταση που εισάγεται με όλα τα πιθανά προβλήματα αντοχής του κτιρίου αφορά τη συγκεκριμένη θέση. 

'Hδη δε αρχιτεκτονικώς η Διεύθυνση Μελετών Μουσείων που έχει κριτήρια τεχνικά αρχιτεκτονικά, την αποδέχεται. Η επιφύλαξη είναι μουσειολογική για το αν το κτίριο μπορεί να έχει χώρους και υπόγειες δραστηριότητες αποθηκευτικές, οι οποίες να εξυπηρετούν την Αρχαιολογική Υπηρεσία, η οποία και θα είναι ο χρήστης του Μουσείου αυτού.

ΠΡΟΕΔΡΕΥΩΝ (Παναγιώτης Ν. Κρητικός): Επανερχόμεθα στην αρχική σειρά των επικαίρων ερωτήσεων.

Δεύτερη στην ημερησία διάταξη είναι η με αριθμό 1043/10.4.97 επίκαιρη ερώτηση του Βουλευτή της Νέας Δημοκρατίας κ. Ανδρέα Καραγκούνη προς τον Υπουργό Υγείας και Πρόνοιας, σχετικά με την έξαρση των λοιμωδών νοσημάτων, λόγω της εισόδου στη Χώρα μας μεγάλου αριθμού λαθρομεταναστών, τη λήψη των αναγκαίων μέτρων κ.λ.π.

Η ερώτηση του κ. Καραγκούνη έχει ως εξής:

"Η φετινή παγκόσμια ημέρα υγείας εορτάζεται από την παγκόσμια οργάνωση υγείας στις 7 Απριλίου και είναι αφιερωμένη στα λοιμώδη νοσήματα.

Η Ελλάδα, πύλη της Ευρώπης, ευρίσκεται στο σταυροδρόμι μετακινούμενου πληθυσμού από χώρες με επιπολασμό λοιμωδών νοσημάτων σε δείκτες πολλαπλάσιους από τους δικούς μας σε νοσήματα, όπως το AIDS, ηπατίτιδες, φυματίωση και τελευταία ελονοσίας και πολυομυελίτιδας.

Ως εκ τούτου, λοιπόν, η Χώρα μας έχει ανάγκη από εκτεταμένο δίκτυο επιδημιολογικής επαγρύπνισης και αντιμετώπισης των λοιμωδών νοσημάτων. Προσέτι, λαμβανομένης υπόψη της αναστάτωσης που επικρατεί σε χώρες της Βαλκανικής και της αστάθειας, υπάρχει άμεσος κίνδυνος ανατροπής των δυνατοτήτων αντιμετώπισης από πιθανές μαζικές μετακινήσεις.

Κατόπιν των ανωτέρω, ερωτάται ο κύριος Υπουργός Υγείας και Πρόνοιας:

1. Τι μέριμνα έχει ληφθεί για τον έλεγχο στις πύλες εισόδου της Χώρας από τα κέντρα αναφοράς και πόσο οργανωμένες είναι οι υπηρεσίες δημόσιας υγείας για τον έλεγχο, τόσο των ιδίων των εισερχομένων αλλοδαπών όσο και για την προστασία του ελληνικού πληθυσμού;

2. 'Εχει γίνει κεντρικός σχεδιασμός για την αντιμετώπιση εκτάκτων συνθηκών λοιμώξεων με ηυξημένη θνητότητα που πιθανώς να εισαχθούν στη Χώρα μας συνεπεία μεγάλου κύματος λαθρομεταναστών;

3. Υπάρχει στη σκέψη σας η δημιουργία αποκεντρωμένου δικτύου υποστήριξης για τους αρρώστους και φορείς της νόσου του AIDS (ξενώνες) και συγκεκριμένα στη Βόρειο Ελλάδα (Θεσσαλονίκη), Νότιο Ελλάδα (Πάτρα) και λοιπές μεγάλες περιφέρειες;"

Ο Υφυπουργός Υγείας και Πρόνοιας κ. Μανώλης Σκουλάκης έχει το λόγο.

ΕΜΜΑΝΟΥΗΛ ΣΚΟΥΛΑΚΗΣ (Υφυπ. Υγείας και Πρόνοιας): Κύριε Πρόεδρε, κυρίες και κύριοι συνάδελφοι, το Υπουργείο Υγείας και Πρόνοιας είναι ιδιαίτερα ευαισθητοποιημένο σε θέματα δημόσιας υγείας, σε στενή πάντα συνεργασία με την Παγκόσμια Οργάνωση Υγείας και τους άλλους Ευρωπαϊκούς Οργανισμούς. Βρίσκεται σε συνεχή επαγρύπνηση, όσον αφορά την πρόληψη των λοιμωδών νοσημάτων, ιδιαίτερα τα τελευταία χρόνια, των Βαλκανικών, αλλά και των παγκοσμίων ανακατατάξεων με κατ' έτος εγκυκλίους του, αλλά και σε έκτακτες περιπτώσεις ενημερώνει τις αρμόδιες διευθύνσεις υγείας των Νομαρχιακών Αυτοδιοικήσεων για τους τρόπους πρόληψης των λοιμωδών νοσημάτων, οργανώνει προγράμματα αγωγής υγείας και χορηγεί τα απαραίτητα εμβόλια.

Στα πλαίσια αυτής της υγειονομικής ετοιμότητας, όσον αφορά τις πύλες εισόδου, αυτή τη στιγμή λειτουργεί διασυνοριακό κέντρο του ΙΚΑ στην Αλεξανδρούπολη, με σκοπό τον υγειονομικό έλεγχο του διακινούμενου πληθυσμού στην περιοχή. 'Αμεσα αρχίζουν τη λειτουργία τους τέσσερα διασυνοριακά κέντρα, τα οποία υλοποιούνται σε συνεργασία του Υπουργείου Υγείας και Πρόνοιας με την Εθνική Σχολή Δημόσιας Υγείας και τις τέσσερις νομαρχιακές αυτοδιοικήσεις των Νομών Σερρών, Φλώρινας, Ιωαννίνων και Αλεξανδρούπολης. Αυτό το πρόγραμμα είναι προϋπολογισμού δύο δισεκατομμυρίων δραχμών ενταγμένο στο ΙNTEREG 2 και προβλέπει κτιριακές υποδομές, εξοπλισμό, αλλά και δράσεις. Οι δράσεις αυτές ξεκινάνε τώρα άμεσα.

Η επαγρύπνηση έχει επεκταθεί και στους σταθμούς ομαδικής μεταφοράς, θαλασσίας, επιγείου ή αεροπορικής. Παράλληλα διενεργούνται τακτικοί δειγματοληπτικοί έλεγχοι, τόσο στον ελληνικό πληθυσμό, όσο και στα κέντρα συγκέντρωσης των αλλοδαπών, στο κέντρο του Λαυρίου, στο κέντρο των Ιωαννίνων, αλλά και σε εποχιακά κέντρα ομαδικού τουρισμού. Τα απομονούμενα στελέχη χαρακτηρίζονται στα τριάντα κέντρα αναφοράς, που λειτουργούν, όπου αξιολογείται η 

Σελίδα 5759 

προέλευσή τους, δηλαδή αν είναι γνωστά στη Χώρα ή προέρχονται από εισαγόμενη λοίμωξη. Τα μέτρα αυτά έχουν αποδώσει και αυτό αποδεικνύεται ότι από διετίας η Χώρα μας είχε ειδοποιήσει τις υγειονομικές αρχές της Αλβανίας ότι το χρησιμοποιούμενο εμβόλιο πολυομυελίτιδας, λόγω κακής συντηρήσεως, ήταν υποβαθμισμένο ως προς τον ορότυπο ένα, όπως απέδειξε η επιδημιολογική μελέτη που έγινε από τις υπηρεσίες μας και της οποίας στοιχεία υπάρχουν και αν θέλετε να σας τα καταθέσω.

Πιστεύουμε, ότι η καλύτερη θωράκιση από επιδημίες είναι ο ολοκληρωμένος εμβολιασμός του ελληνικού πληθυσμού και ανεξάρτητα από τον εμβολιασμό η ευαισθητοποίηση του Λαού έναντι των κλασσικών κανόνων της υγιεινής. Προς τούτο έχουμε προγραμματίσει για την πρώτη εβδομάδα του Οκτώβρη -και έχουμε προβλέψει για φέτος κονδύλι πενήντα εκατομμυρίων δραχμών, που εκτός από τον συγκεκριμένο εμβολιασμό για την πολυομυελίτιδα, υποχρέωση που έχουμε έναντι της ΠΟΥ- θα γίνει προσπάθεια ευαισθητοποίησης της κοινής γνώμης με διαλέξεις, με διανομή έντυπου υλικού και ειδικές οδηγίες για ενδεχόμενους κινδύνους μεταδόσεως λοιμωδών νοσημάτων.

Πιστεύουμε, ότι με την αναδιοργάνωση επί νέας βάσεως του εργαστηρίου δημόσιας υγείας, του ΚΕΔΥ, και τη δημιουργία των δεκατριών περιφερειακών εργαστηρίων δημόσιας υγείας των ΠΕΔΥ, καθώς και με τη συνολική αναβάθμιση των υπηρεσιών δημόσιας υγείας που επιχειρείται μέσα από το νομοσχέδιο, που για πρώτη φορά νομοσχέδιο ασχολείται τόσο σημαντικά με τη δημόσια υγεία, και την ενίσχυση των κέντρων αναφοράς και του κέντρου ελέγχου των ειδικών λοιμώξεων, η Χώρα θωρακίζεται ακόμη περισσότερο και δεν υπάρχει, κανένα, μα κανένα πρόβλημα.

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Καραγκούνης έχει το λόγο.

ΑΝΔΡΕΑΣ ΚΑΡΑΓΚΟΥΝΗΣ: Κύριε Πρόεδρε, εγώ έφερα την ερώτηση, για να ευαισθητοποιήσω την Κυβέρνηση σ' ένα οξύ θέμα, το θέμα των λοιμώξεων, το οποίο -όπως καταλαβαίνετε- είναι μείζον. 

Βεβαίως, δεν με ικανοποίησε απόλυτα ο κ. Σκουλάκης, ο συνάδελφος μου και φίλος, διότι κατ' αρχάς δεν μου αναφέρατε, κύριε Υπουργέ, με ποια γενικότερη στρατηγική θα αντιμετωπίσετε το θέμα, διότι τα ΠΕΔΥ που προβλέπονται στο καινούριο νομοσχέδιο, είναι γραφειοκρατικοί μηχανισμοί περισσότερο, πιστεύω, παρά ουσιαστικοί, διότι το πρόβλημα είναι μείζον, διότι οι λαθρομετανάστες είναι πάρα πολλοί, είναι πολύ περισσότεροι απ' αυτούς που μπαίνουν από τα σημεία εισόδου.

Και εκεί, βέβαια, δεν με καλύπτετε και μέχρι τώρα δεν έχει δείξει η πολιτική της Κυβέρνησης, ότι έχει τόσο μεγάλη ευαισθησία, όταν μετά δυσκολίας έχει δώσει τα χρήματα στα τριάντα αυτά Κέντρα Επιδημιολογικής Επαγρύπνησης και Συναγερμού. Επίσης, είναι το θέμα της χρηματοδότησης, που το ξέρετε πολύ καλά.

Επίσης, δεν μου αναφέρετε τίποτε σχετικά με το ΑΙDS, διότι υπάρχουν περιοχές, όπως είναι η Βόρειος Ελλάς, όπως είναι η Νότιος Ελλάς, που οι άνθρωποι δεν έχουν ξενώνες να καταφύγουν. Δεν ξέρω αν το παραλείψατε και θα το πείτε, αλλά δεν μου το αναφέρατε αυτό.

Ακόμη, θέλω να πω, ότι η λοιμογόνος ικανότητα αυτών των λοιμώξεων, είναι τεράστια και μπορεί ανά πάσα στιγμή να μας ανατρέψει ένα σύστημα υγείας. Γι' αυτό και σε άλλες χώρες, όπως στη Γαλλία, έχουν δώσει και μια δημοσιότητα μεγαλύτερη με τηλεοπτικά σποτς και ενημερώνουν τους ίδιους τους λαθρομετανάστες, ότι πρέπει για το συμφέρον τους να πάνε να ελεγχθούν.

Εν πάση περιπτώσει, νομίζω ότι είναι πολύ μείζον το θέμα και πιστεύω να το αντιμετωπίσετε, κύριε Υπουργέ, ανάλογα με τη βαρύτητά του.

Ευχαριστώ πολύ.

ΠΡΟΕΔΡΕΥΩΝ (Παναγιώτης Ν. Κρητικός): Ο κύριος Υφυπουργός Υγείας και Πρόνοιας έχει και πάλι το λόγο.

ΕΜΜΑΝΟΥΗΛ ΣΚΟΥΛΑΚΗΣ (Υφυπ. Υγείας και Πρόνοιας): Κύριε Πρόεδρε, εκείνο που έχω να διαβεβαιώσω τον κύριο συνάδελφο και το Σώμα είναι, ότι το επίπεδο της Χώρας μας, όσον αφορά τους υγειονομικούς δείκτες, είναι στα ίδια ακριβώς επίπεδα με τις ευρωπαϊκές χώρες. H υγειονομική θωράκιση της Χώρας μας είναι καλή. Βεβαίως, χρειάζεται επαγρύπνηση. Σας είπα τους μηχανισμούς, πέρα από τις Διευθύνσεις Υγείας και Πρόνοιας που λειτουργούν σε κάθε νομό της Χώρας, σας είπα ότι τα διασυνοριακά κέντρα άρχισαν άμεσα να λειτουργούν.

Πράγματι, δεν απάντησα για το ΚΕΕΛ, γιατί δεν είχα χρόνο. Πρέπει να σας πω, ότι ήδη έχει ξεκινήσει μετά από εντολή μας η μηχανογράφηση της διακινήσεως των εμβολίων, η κωδικοποίηση των εμβολιαζομένων, καθώς και η αυτόματη αναφορά των περιπτώσεων λοιμωδών νοσημάτων, τράπεζα δεδομένων.

'Οσον αφορά αυτά που λέτε για το αν πρέπει να κάνουμε ξενώνα σε άλλες πόλεις της Χώρας, βεβαίως έχουμε εξαγγείλει και θα ξεκινήσει για φέτος, έχουμε εγγράψει στον Προϋπολογισμό σαράντα πέντε εκατομμύρια, η δημιουργία τέτοιου ξενώνα στη Θεσσαλονίκη. 

Θα έχετε, όμως, υπόψη σας ότι για τις άλλες περιοχές, για τις οποίες λέτε, είναι πάρα πολύ δύσκολο, στην Πάτρα και σε άλλες περιοχές, οι μικρές κοινωνίες να ανεχθούν τέτοιους ξενώνες. 'Εχω ιδία αντίληψη. 'Εδωσα προσωπική μάχη και εγώ και άλλοι συνάδελφοι Υπουργοί πριν τρία χρόνια περίπου, για να μπορέσει να στεριώσει ο ξενώνας στα Καμίνια.

Εν πάση περιπτώσει, νομίζω, ότι το ΚΕΕΛ κάνει μια πάρα πολύ καλή δουλειά. Νομίζω, ότι έχει ένα άριστο δίκτυο υπηρεσιών. Σε όλα τα επίπεδα λειτουργεί σωστά και κυρίως στα θέματα της ενημέρωσης και της πρόληψης. Γι' αυτό και η Χώρα μας είναι η τελευταία χώρα της Ευρώπης σε αριθμό φορέων σε σχέση με τον πληθυσμό. 

Υπάρχει ο ξενώνας στα Καμίνια, υπάρχει το πρόγραμμα της κατ' οίκον νοσηλείας, υπάρχει οδοντιατρείο, υπάρχει τηλεφωνική γραμμή και συμβουλευτικός σταθμός, ενισχύονται τα δέκα Κέντρα Αναφοράς και οι Μονάδες Ειδικών Λοιμώξεων όλης της Χώρας.

Πέρυσι, η χρηματοδότηση των κέντρων αναφοράς ανήλθε στα πεντακόσια εκατομμύρια για να απαντήσω και σε αυτό που είπατε. Εν πάση περιπτώσει, νομίζω ότι το ΚΕΕΛ και το ανισχύουμε και θα το ενισχύουμε γιατί αξίζει τον κόπο. Η εθνική προσφορά του είναι πολύ μεγάλη σε όλα τα επίπεδα στα οποία η πολιτεία του έχει εμπιστευθεί την υλοποίηση της πολιτικής εναντίον του AIDS. 

Κύριε Πρόεδρε, αν είναι δυνατόν να συζητήσουμε και την άλλη επίκαιρη ερώτηση του δεύτερου κύκλου.

ΠΡΟΕΔΡΕΥΩΝ (Παναγιώτης Ν. Κρητικός): Τι αριθμό έχει;

ΕΜΜΑΝΟΥΗΛ ΣΚΟΥΛΑΚΗΣ (Υφυπ. Υγείας και Πρόνοιας): Είναι η δεύτερη του δεύτερου κύκλου του κ. Χωματά.

ΠΡΟΕΔΡΕΥΩΝ (Παναγιώτης Ν. Κρητικός): Αν δεν έχει αντίρρηση το Σώμα και οι προηγούμενοι στη σειρά ερωτώντες και ερωτώμενοι συνάδελφοι και Υπουργοί, το Προεδρείο δεν έχει αντίρρηση, για να διευκολύνουμε τον κύριο Υφυπουργό, ο οποίος έχει και τις υποχρεώσεις του Υπουργείου του, όπως όλοι φυσικά, αλλά εδώ έχει επείγοντα λόγο να αναχωρήσει ο κ. Σκουλάκης.

Συμφωνεί το Σώμα;

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.

ΠΡΟΕΔΡΕΥΩΝ (Παναγιώτης Ν. Κρητικός): Συνεπώς, προτάσσεται η δεύτερη στην ημερήσια διάταξη επίκαιρη ερώτηση δεύτερου κύκλου με αριθμό κατάθεσης 1044/10.4.97 του Βουλευτή της Νέας Δημοκρατίας κ. Ιωάννη Χωματά προς τον Υπουργό Υγείας και Πρόνοιας σχετικά με τη λήψη μέτρων κάλυψης των αναγκών υγείας στα νησιά του Αιγαίου κλπ.

Η επίκαιρη ερώτηση του κ. Χωματά έχει ως εξής:

"Το πρόβλημα της κάλυψης των αναγκών υγείας στα νησιά μας ήταν και δυστυχώς παραμένει παρά τις κατά καιρούς δεσμεύσεις και υποσχέσεις των υπευθύνων άλυτο.

Το γεγονός αυτό, όχι μόνο κρατά σε διαρκές άγχος και αγωνία τους κατοίκους των νησιών μας, αλλά δυστυχώς μας εκθέτει και διεθνώς, μια και τα νησιά μας κατ'εξοχήν τους 

Σελίδα 5760 

θερινούς μήνες δέχονται εκατοντάδες χιλιάδες επισκεπτών. Και το παράπονο των κατοίκων γίνεται ακόμα μεγαλύτερο, όταν παρά τις υποδείξεις και τις ενέργειες των αρμοδίων φορέων για την κάλυψη αυτών των αναγκών το Υπουργείο Υγείας όχι μόνο δεν ανταποκρίνεται, αλλά αποδεικνύει την πλήρη αδιαφορία με την ενοχλητική σιωπή του. Παράδειγμα, το Επαρχείο Μήλου, που παρά τις επανειλημμένες εκκλήσεις του, για άμεση κάλυψη κενών θέσεων στο Κέντρο Υγείας Μήλου, Π.Ιατρείου Κιμώλου, Ιατρείου Κοινότητας Αδάμαντα, καμία απάντηση δεν έχει λάβει.

Αποτέλεσμα αυτής της αδιαφορίας είναι το Κέντρο Υγείας της Μήλου και το Π.Ιατρείο Κιμώλου και η Κοινότητα Αδάμαντα να μην έχουν την απαιτούμενη και αναγκαία ιατρική κάλυψη.

Κατόπιν αυτών ερωτάσθε, κύριε Υπουργέ:

Τι προτίθεσθε να κάνετε για την άμεση επίλυση αυτού του προβλήματος η μη επίλυση του οποίου εγκυμονεί κινδύνους για τη ζωή των κατοίκων των νησιών μας και των επισκεπτών τους, αλλά και τη Χώρα μας εκθέτει διεθνώς από την αδυναμία κάλυψης στοιχειωδών αναγκών στον τομέα της υγείας".

Ο Υφυπουργός Υγείας και Πρόνοιας κ. Εμμανουήλ Σκουλάκης έχει και πάλι το λόγο.

ΕΜΜΑΝΟΥΗΛ ΣΚΟΥΛΑΚΗΣ (Υφυπ. Υγείας και Πρόνοιας): Κύριε Πρόεδρε, όλοι μας, και εσείς και εμείς σαν Υπουργείο, αναγνωρίζουμε τη μεγάλη σημασία της στελέχωσης των υγειονομικών μονάδων των νησιών του Αιγαίου, γενικά όλων των νησιών μας. Γι'αυτό άλλωστε εκπονήσαμε ένα ειδικό πρόγραμμα, το πρόγραμμα της υγειονομικής θωράκισης του Αιγαίου, το πρόγραμμα "Ιπποκράτης", το οποίο προβλέπει πρώτη προτεραιότητα την επιλογή ιατρικού και νοσηλευτικού προσωπικού σε αυτές τις μονάδες.

Πιστεύω, ότι το νομοσχέδιο θα μας λύσει τα χέρια και θα το δείτε. Οι δύο θέσεις αγροτικών ιατρών του Κέντρου Υγείας Μήλου που παρέμεναν, κενές μετά τη λήξη της θητείας των γιατρών, καλύφθηκαν με τα αποτελέσματα της 11ης Απριλίου, προχθές. Διορίστηκε μάλιστα η κα Ιωάννα Παπαδάκη και η κα Ιωαννίδη.

Το Κέντρο Υγείας Μήλου, όπως ξέρετε, ανήκει στην αρμοδιότητα του Ευαγγελισμού και υπηρετούν δύο γιατροί του κλάδου γιατρών ΕΣΥ, ένας της γενικής ιατρικής και ένας οδοντίατρος. Πρόσφατα από τις 5.500 θέσεις διορίστηκαν στο Κέντρο Υγείας Μήλου μία επισκέπτρια και δύο άτομα πληρωμάτων ασθενοφόρων. Συνολικά, απ'ό,τι με ενημερώνει η υπηρεσία, αυτήν τη στιγμή υπηρετούν δύο γιατροί κλάδου γιατρών ΕΣΥ, πέντε αγροτικοί γιατροί και δέκα έξι άτομα από άλλο προσωπικό. Είμαι σίγουρος όμως ότι το νομοσχέδιο που θα έρθει τον άλλο μήνα στη Βουλή προς ψήφιση θα μας λύσει τα χέρια, ιδιαίτερα για τις άμεσες καλύψεις κενών θέσεων γιατρών στα νησιά.

Από τις δύο θέσεις του περιφερειακού ιατρείου Κιμώλου, οι οποίες παρέμεναν κενές, λόγω μη προτίμησης από υποψήφιους αγροτικούς γιατρούς, η μεν πρώτη ζητήθηκε από το Γενικό Επιτελείο Στρατού στις 9 Απριλίου με έγγραφό μας -και αναμένουμε τη διάθεση με τις διαδικασίες οπλίτη-ιατρού- η δε δεύτερη προκηρύσσεται μέχρι να καλυφθεί από οπλίτη αγροτικό γιατρό και αυτή. Δεν έχουμε δυστυχώς άλλη δυνατότητα διορισμού γιατρού.

'Οσον αφορά το περιφερειακό ιατρείο Αδάμαντος, η θέση είναι καλυμένη από το γιατρό κ. Λουκά, ο οποίος ανέλαβε τα καθήκοντά του στις 30.1.97, κατά το διάστημα όμως που παρέμεναν κενές και οι δύο θέσεις του Κέντρου Υγείας Μήλου, ο Διευθυντής του Κέντρου Υγείας, κ. Κυπραίος μετακίνησε τον ανωτέρω γιατρό στο Κέντρο Υγείας Μήλου, για να προσφέρει τις υπηρεσίες του. Μετά την κάλυψη των δύο θέσεων του Κέντρου Υγείας Μήλου

ουδέν πρόβλημα υφίσταται πλέον και ο γιατρός θα επανέλθει στην έδρα του, όπου και θα συνεχίσει να ασκεί τα καθήκοντά του.

Αυτά με ενημερώνουν οι υπηρεσίες. Αν έχετε άλλη πληροφόρηση, θα τη λάβω πολύ σοβαρά υπόψη.

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Ιωάννης Χωματάς, Βουλευτής Κυκλάδων, έχει το λόγο.

ΙΩΑΝΝΗΣ ΧΩΜΑΤΑΣ: Ευχαριστώ, κύριε Πρόεδρε, και λυπάμαι ειλικρινά διότι είναι η πολλοστή φορά που φέρνω προς συζήτηση τέτοια θέματα κάλυψης αναγκών υγείας των κατοίκων των νησιών μας.

Με τα όσα είπατε, κύριε Υπουργέ -και καλά είσθε πληροφορημένος από το Επαρχείο Μήλου- πράγματι δείχνετε την αδυναμία που έχει η πολιτεία να καλύψει αυτές τις θέσεις, που είναι απαραίτητες για την κάλυψη στοιχειωδών αναγκών υγείας στα νησιά μας.

Γνωρίζετε πάρα πολύ καλά, ότι τα περισσότερα Κέντρα Υγείας είναι ελλειπέστατα στελεχωμένα. Και θα σας πω και κάτι άλλο που έχει ιδιαίτερη σημασία. Δεν είναι μόνο ελλειπέστατα στελεχωμένα σε προσωπικό ιατρικό, βοηθητικό κ.λπ., αλλά έχουν ένα κανονισμό από την εποχή που ιδρύθηκαν τα Κέντρα και άρχισαν να λειτουργούν, ο οποίος όμως χρειάζεται μια επαναθεώρηση και μια αναπροσαρμογή, διότι, οι ανάγκες, η αύξηση του τουρισμού κ.λπ., έχουν μεγαλώσει τις απαιτήσεις κάλυψης σε ιατρικό και βοηθητικό προσωπικό. Αυτό το πράγμα δεν καλύπτεται.

Και είναι πραγματικά ενοχλητικό -και έχουν δίκιο οι κάτοικοι που θεωρούνται δεύτερης και τρίτης διαλογής πολίτες από την πολιτεία- όταν πραγματικά επί επτά και περισσότερα χρόνια περιμένουν την ολοκλήρωση κάποιου διαγωνισμού για την προμήθεια ελικοπτέρων, όταν περισσότερο από επτά χρόνια περιμένουν μια υπογραφή, για την αλλαγή κανονισμού της λειτουργίας των Κέντρων Υγείας και της αναθεώρησης του δυναμικού των Κέντρων Υγείας, για να λειτουργήσουν και να αποδώσουν καλύτερα.

Είναι πραγματικά απορίας άξιον, πώς είναι δυνατόν να περιμένουμε επί επτά και πλέον χρόνια την κάλυψη μονάδος τεχνητού νεφρού στο νοσοκομείο της Σύρου, η έλλειψη της οποίας αναγκάζει ανθρώπους να μεταναστεύουν και να έρχονται στο Κέντρο, στην Αθήνα ή στον Πειραιά, για να επιβιώσουν, για να ζήσουν, διότι το Νοσοκομείο της Σύρου δεν έχει ένα μηχάνημα τεχνητού νεφρού.

Αυτές είναι ανάγκες, κύριε Υπουργέ, οι οποίες μπορούν πραγματικά εύκολα να καλυφθούν, αν υπήρχε η κατανόηση της ιδιαιτερότητας, η σωστή ιεράρχηση και η πολιτική βούληση από πλευράς Υπουργείου. Δεν είναι σπουδαίο να δώσετε μία λύση σ' αυτά τα προβλήματα της επαρχίας και εκεί πρέπει να δώσετε το βάρος. Εκεί είναι τα πολλά κενά και εκεί δυστυχώς, λόγω αδυναμίας καλύψεως αυτών των κενών, χάνονται καθημερινά αβοήθητοι οι κάτοικοι των νησιών αυτών. 

Αυτά πρέπει να καλύψουμε και από εκεί πρέπει να αρχίσει η οποιαδήποτε προσπάθεια εκσυγχρονισμού και βελτίωσης των αναγκών υγείας. Σας ευχαριστώ.

ΠΡΟΕΔΡΕΥΩΝ (Παναγιώτης Ν. Κρητικός): Ο κύριος Υφυπουργός έχει το λόγο.

ΕΜΜΑΝΟΥΗΛ ΣΚΟΥΛΑΚΗΣ (Υφυπ. Υγείας και Πρόνοιας): Κύριε Πρόεδρε, τα μεγάλα προβλήματα προκύπτουν ιδιαίτερα στα μικρά νησιά, όπου υπάρχουν τα λεγόμενα περιφερειακά ιατρεία. Εκεί, όπως ξέρετε, υπηρετούν γιατροί υπόχρεοι υπηρεσίας υπαίθρου.

Δυστυχώς, τους τελευταίους μήνες είχαμε μειωμένη προσέλευση. Δεν μπορούμε να βρούμε άλλη διαδικασία στελέχωσης. Το μόνο που κάναμε άμεσα, είναι να δώσουμε παρατάσεις όσων γιατρών επιθυμούν, εξάμηνο και δεύτερο εξάμηνο ...

ΙΩΑΝΝΗΣ ΧΩΜΑΤΑΣ: Πάνω από δυόμισι χιλιάδες γιατροί είναι στο ταμείο ανεργίας.

ΕΜΜΑΝΟΥΗΛ ΣΚΟΥΛΑΚΗΣ (Υφυπ. Υγείας και Πρόνοιας): Μισό λεπτό. Δε με ακούσατε.

'Οταν την προηγούμενη Παρασκευή είχαμε αναρτήσει διακόσια ενενήντα ιατρεία, και ενεφανίσθηκαν τριάντα πέντε υποψήφιοι, τι θέλετε να κάνουμε;

Δεν προβλέπεται από το νόμο, αγαπητέ συνάδελφε, ειδικευμένος γιατρός να υπηρετήσει σε θέση περιφερειακού ιατρείου. Αυτά τα προβλήματα, λοιπόν, τα λύνουμε με το νομοσχέδιο.

Σας είπα, ότι το νομοσχέδιο θα μας λύσει τα χέρια και ειδικά οι διατάξεις που έχουμε θεσπίσει, μπορώ να σας πω, ότι υιοθετήθηκαν από το Υπουργείο για το Αιγαίο.

Σελίδα 5761 

 

ΙΩΑΝΝΗΣ ΧΩΜΑΤΑΣ: Αυτό είναι το πρόβλημά μου και το παράπονό μου, κύριε Υπουργέ...

ΠΡΟΕΔΡΕΥΩΝ (Παναγιώτης Ν. Κρητικός): Σας παρακαλώ, κύριε Χωματά. Δε γίνεται διάλογος.

ΕΜΜΑΝΟΥΗΛ ΣΚΟΥΛΑΚΗΣ (Υφυπ. Υγείας και Πρόνοιας): Αυτά όσον αφορά τους γιατρούς υπηρεσίας υπαίθρου.

'Οσον αφορά τους γιατρούς του ΕΣΥ, ξέρετε πολύ καλά ότι υπάρχει μία διαδικασία μέσα από τα ΣΚΕΙΟΠΝΙ, τα οποία και αυτά αλλάζουμε για να συντομεύσουν οι διαδικασίες και από οκτάμηνο που είναι τώρα ή εξάμηνο, να φθάσουμε στο τρίμηνο να διορίζουμε γιατρούς στο ΕΣΥ.

Προβλέπουμε δε στο νομοσχέδιο ότι σε περίπτωση που μία προκήρυξη είναι άγονη, να μπορεί ο Υπουργός να προσλαμβάνει ειδικευμένους γιατρούς από τη λίστα του ΑΕΔ.

Γι'αυτό σας είπα ότι μέσα στο καλοκαίρι αυτά τα προβλήματα θα αντιμετωπισθούν αμέσως μετά την ψήφιση του νομοσχεδίου και θα δείτε ότι θα τα λύσουμε μαζί, γιατί πολύ σύντομα θα επισκεφθώ την περιοχή να τα κουβεντιάσουμε και να τα δούμε από κοντά.

ΠΡΟΕΔΡΕΥΩΝ (Παναγιώτης Ν. Κρητικός): Τρίτη στην ημερήσια διάταξη είναι η με αριθμό 1064/14.4.97 επίκαιρη ερώτηση του Βουλευτή του Κομμουνιστικού Κόμματος Ελλάδος κ. Αχιλλέα Κανταρτζή προς τον Υπουργό Εθνικής Οικονομίας και Οικονομικών, σχετικά με την ικανοποίηση του αιτήματος των συνταξιούχων δημοσιογράφων για αύξηση των συντάξεων κατά 8,5% κ.λπ.

Η επίκαιρη ερώτηση έχει ως εξής:

"Η άρνηση της Κυβέρνησης να δοθεί αύξηση 8,5% στις συντάξεις των συνταξιούχων δημοσιογράφων, καθώς και άλλων υπαλλήλων κ.λπ., η οποία είναι σύμφωνη με το καταστατικό των ασφαλιστικών τους ταμείων, έχει προκαλέσει αντιδράσεις στο δημοσιογραφικό κόσμο. Μετά από απόφαση του Δ.Σ. της ΕΣΗΕΑ, οι δημοσιογράφοι πραγματοποίησαν στάση εργασίας εκφράζοντας τη συμπαράστασή τους προς τους συνταξιούχους δημοσιογράφους, αλλά και την απόφασή τους να προστατεύσουν τα δικαιώματά τους και τα ασφαλιστικά τους ταμεία.

Ερωτάται ο κύριος Υπουργός έαν θα ικανοποιήσει το δίκαιο αίτημα του δημοσιογραφικού κόσμου, να δοθεί αύξηση 8,5% στις συντάξεις των συνταξιούχων δημοσιογράφων, καθώς και άλλων υπαλλήλων και εργαζομένων στο χώρο, η οποία είναι σύμφωνη με το καταστατικό των ασφαλιστικών τους ταμείων και η οποία δόθηκε στους μισθούς των εν ενεργεία δημοσιογράφων."

Ο κύριος Υφυπουργός έχει το λόγο.

ΧΡΗΣΤΟΣ ΠΑΧΤΑΣ (Υφυπ. Εθνικής Οικονομίας): Κύριοι συνάδελφοι, βασική μας θέση παραμένει ότι η αύξηση των συντάξεων αποτελεί μέρος της γενικότερης εισοδηματικής και κοινωνικής πολιτικής, αλλά και της αναδιανεμητικής πολιτικής της Κυβέρνησης. Ως εκ τούτου, αποτελεί κυβερνητική επιλογή.

Θα ήθελα να επισημάνω, απαντώντας στην ερώτησή σας, κύριε συνάδελφε, ότι οι βασικοί πόροι του ταμείου αποτελούνται από τις εισφορές των εργοδοτών και των ασφαλισμένων και από τους πόρους από το αγγελιόσημο του ραδιοφωνικού σταθμού της ΕΡΤ Α.Ε. των ιδιωτικών ραδιοφωνικών, αλλά και τηλεοπτικών σταθμών και των περιοδικών.

Ο βασικός πόρος του κλάδου ασφάλισης ιδιοκτητών ημερησίων εφημερίδων είναι η εισφορά με 0,60% στην τιμή πώλησης κάθε πωλούμενου φύλλου εφημερίδας. Για κάθε εφημερίδα έχουμε ένα έσοδο 1,2 δραχμές.

Οι συνταξιούχοι του ταμείου ανέρχονται σε χίλιους πεντακόσιους πενήντα, του δε κλάδου ιδιοκτητών σε είκοσι τρεις. Η μέση σύνταξη συντακτών εφημερίδων το 1996 ήταν διακόσιες πενήντα τέσσερις χιλιάδες δραχμές, ενώ των ιδιοκτητών τριακόσιες εβδομήντα χιλιάδες δραχμές. Αυτά για ενημέρωσή σας.

Αν πάμε τώρα στα στοιχεία του κοινωνικού προϋπολογισμού του 1996, θα δούμε ότι η κατάσταση στο ταμείο έχει ως εξής: Σε σύνολο εσόδων δεκαπέντε δισεκατομμυρίων ενενήντα οκτώ εκατομμυρίων, η κοινωνική εισφορά είναι οκτώ δισεκατομμύρια διακόσια πενήντα εκατομμύρια.

Από αυτά που σας έχω εκθέσει παραπάνω, προκύπτει ότι η κοινωνική εισφορά ανέρχεται στο 54,6% των εσόδων και στο 462,2% των εισφορών των ασφαλισμένων. Τα αντίστοιχα ποσοστά για το σύνολο των φορέων κοινωνικής ασφάλισης ανέρχονται στο 23,3% και στο 70%. 'Ετσι προβλέπουμε ότι το ποσοστό της κοινωνικής εισφοράς ως προς τα έσοδα είναι 2,34 υψηλότερο του συνόλου των άλλων ασφαλισμένων ως προς δε τις εισφορές των άλλων ασφαλισμένων κατά 6,6 φορές μεγαλύτερο.

Γνωρίζετε ότι ακολουθείται μια εισοδηματική πολιτική, που προσδιορίστηκε με τις τρεις ενότητες, το 2,5% διορθωτικό και το 1,78% από 1.1.97 και 2,20% από 1.7.97, κλιμακωτά και κατά μέσο όρο και μέχρι του ποσού των διακοσίων ογδόντα χιλιάδων δραχμών. Ειδικά για τους ασφαλισμένους του ταμείου, που συζητάμε σήμερα, η Επιτροπή Τιμών και Εισοδημάτων αποφάσισε ότι οι συντάξεις αυξάνονται κατά 8,5% από την 1.2.96 και μέχρι του ποσού των διακοσίων ενενήντα χιλιάδων.

Προκύπτει, λοιπόν, ότι κατά το 1996 οι αυξήσεις που δόθηκαν ήταν μεγαλύτερες κατά μία ποσοστιαία μονάδα σε σχέση με τον πληθωρισμό και για το δε 1997 η χορηγούμενη αύξηση του 6,5% από 1.1.97, πριν λήξει το δωδεκάμηνο, 1.2.96-1.2.97 και μέχρι συντάξεις των διακοσίων ογδόντα χιλιάδων υπερκαλύπτει τον πληθωρισμό κατά δύο εκατοστιαίες μονάδες περίπου. 'Ετσι, λοιπόν, έχουμε μέσα επίπεδα άνοδο συντάξεων, που ανέρχονται στο 7,1% και βεβαίως είναι πολύ μεγαλύτερη αυτή που δόθηκε κατά μέσο όρο σε όλη την Ελλάδα.

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Κανταρτζής έχει το λόγο.

ΑΧΙΛΛΕΥΣ ΚΑΝΤΑΡΤΖΗΣ: Στην προσπάθειά του να δικαιολογήσει ο Υφυπουργός την άρνηση της Κυβέρνησης να δώσει αυξήσεις, όπως είναι υποχρεωμένη, αυξήσεις που προβλέπονται και από το ίδιο το καταστατικό του ταμείου, αναλώθηκε στο να μας παρουσιάσει τη σχέση των κοινωνικών πόρων προς τα άλλα έσοδα του ταμείου, όπως επίσης και στο να καταλήξει στο συμπέρασμα ότι η αύξηση που δίνεται υπερκαλύπτει τον πληθωρισμό.

Το ερώτημα που γεννάται είναι, γιατί αυτή η επίκληση της σχέσης των κοινωνικών πόρων με τα άλλα έσοδα του ταμείου. Υπάρχει καμία σκέψη για κατάργηση; Τι ακριβώς υπονοεί αυτή η αναφορά του κυρίου Υφυπουργού;

Δεύτερον, υπάρχει ένα ολόκληρο ζήτημα. Είναι για έντεκα συνεχή χρόνια, που οι αυξήσεις οι οποίες δίνονται στους συνταξιούχους δημοσιογράφους, είναι μικρότερες από τις αυξήσεις των μισθών, όπως είναι υποχρεωμένο το ταμείο τους να καταβάλει. Πρακτικά αυτό σημαίνει ότι μέσα στην εντεκαετία ενώ οι αυξήσεις των μισθών ήταν 417%, οι αυξήσεις των συντάξεων ήταν μόνο 274%, που μεταφράζεται σε απώλειες εκατόν σαράντα τριών χιλιάδων το μήνα.

Το ερώτημα που γεννιέται είναι το εξής. 'Οταν η Κυβέρνηση έρχεται και καθηλώνει, καταστρατηγώντας τις διατάξεις του νόμου, την αύξηση των συντάξεων των δημοσιογράφων, τι θα γίνει με τα επικουρικά ταμεία, όταν όλοι γνωρίζουν ότι από 1.1.98 αρχίζει πλέον η εφαρμογή των διατάξεων του νόμου, που είχε ψηφίσει η Νέα Δημοκρατία;

Δεύτερο, με την άρνηση της Κυβέρνησης καταρρίπτεται ο μύθος, που λέει ότι δε δίνουμε αυξήσεις, γιατί δεν υπάρχουν χρήματα. Το Ταμείο Συντάξεων έχει πλεονάσματα περισσότερο των πέντε δισεκατομμυρίων δραχμών. Συνεπώς, η άρνηση της Κυβέρνησης οφείλεται στο γεγονός ότι εντάσσεται στα πλαίσια της προσπάθειας που γίνεται για την κατεδάφιση των ασφαλιστικών και άλλων συνταξιοδοτικών δικαιωμάτων των εργαζομένων, που στοχεύουν στη μείωση των εργοδοτικών εισφορών, στην αξιοποίηση των πόρων των ασφαλιστικών ταμείων προς όφελος του μεγάλου κεφαλαίου, όπως άλλωστε έγινε και με τις άλλες διατάξεις.

Από αυτήν την άποψη, εμείς χαιρετίζουμε τους αγώνες των δημοσιογράφων και θα τους στηρίξουμε στην προσπάθειά τους να διεκδικήσουν ουσιαστικές αυξήσεις.

ΠΡΟΕΔΡΕΥΩΝ (Παναγιώτης Ν. Κρητικός): Ο Υφυπουργός Εθνικής Οικονομίας έχει το λόγο.

Σελίδα 5762 

 

ΧΡΗΣΤΟΣ ΠΑΧΤΑΣ (Υφυπ. Εθνικής Οικονομίας): Χαίρομαι που ο συνάδελφος του Κ.Κ.Ε. μπορεί να ζει σε έναν άλλο κόσμο, που δεν είναι πραγματικός βέβαια. Είναι και αυτό μια προοπτική ζωής.

Θα ήθελα όμως να πω δυο-τρία συμπληρωματικά στοιχεία, σε σχέση με αυτά που ανέφερα προηγουμένως. Κατ' αρχήν, οφείλω να επισημάνω ότι σε μέσα επίπεδα η άνοδος των συντάξεων ανέρχεται σε 7,1%, αφού η αύξηση του 6,5% δίδεται από την αρχή του έτους, από 1.1.97, ενώ το το 1996 δόθηκε από 1.2.96 με 8,5% και πάντα δίδεται για το δωδεκάμηνο. 'Αρα ο Γενάρης του 1997 ήταν προαυξημένος κατά 8,5% του προηγούμενου έτους και κατά 6,5% της νέας απόφασης της Επιτροπής Τιμών και Εισοδημάτων.

'Ενα στοιχείο είναι αυτό, ότι έχουμε αύξηση 7,1%. Το δεύτερο είναι ότι πράγματι αυτή η αύξηση μπορεί σε μέσα επίπεδα να καλύψει τον πληθωρισμό κατά 1,5 με 2 μονάδες. 'Αρα, δεν έχουμε μείωση αλλά πραγματική αύξηση των συντάξεων.

Το τρίτο στοιχείο είναι ότι υπάρχει μία εισοδηματική πολιτική την οποία ακολουθεί η Πολιτεία και αν δει κανείς τι γίνεται με τους υπόλοιπους συνταξιούχους και ασφαλισμένους θα δούμε ότι εκεί έχουμε καταρχήν τρεις επιμέρους παρεμβάσεις, το διορθωτικό των 2,5 μονάδων που δόθηκε στις 31.12.96, την αύξηση από 1.1.97 κατά 1,78% και την αύξηση από 1.7.97 με 2,22% κατά μέσο όρο μέχρι ποσού 280.000 δραχμών. Αυτός ο μέσος όρος για το 1997 ανέρχεται περίπου στο 4,5%. Υπάρχει, λοιπόν, μία σημαντικότατη αύξηση των ασφαλισμένων συνταξιούχων του συγκεκριμένου ταμείου, σε σχέση με τους υπόλοιπους ασφαλισμένους των άλλων ταμείων.

Η τρίτη παρατήρηση που έχω να κάνω, κύριε συνάδελφε, έχει να κάνει με το εξής. Είπα και προηγουμένως ότι υπάρχει μία κοινωνική εισφορά. Ο Ελληνικός Λαός συνεισφέρει με ένα σημαντικό ποσοστό κατά 55% περίπου στην οικονομική ευρωστία αυτού του ταμείου. Δεν πρέπει αυτό να το ξεχνάμε. Και αυτή η κοινωνική εισφορά είναι κατά 23% θα έλεγα μεγαλύτερη από τα άλλα ταμεία ενώ είναι κατά 462% αυξημένες σε σχέση με τις ίδιες τις εισφορές των ασφαλισμένων, όταν στα υπόλοιπα ταμεία είναι μόνο κατά 70%.Αυτά είναι τρία στοιχεία που μας δείχνουν πράγματι ότι υπήρξε μία σημαντική παρέμβαση για να μην έχουμε υστέρηση των πραγματικών εσόδων των συνταξιούχων. Ευχαριστώ, κύριε Πρόεδρε.

ΠΡΟΕΔΡΕΥΩΝ (Παναγιώτης Ν. Κρητικός): Πέμπτη στην ημερήσια διάταξη είναι η με αριθμό 1036/9.4.97 επίκαιρη ερώτηση του Βουλευτή του ΔΗ.Κ.ΚΙ. κ. Ιωάννη Καρακώστα προς τον Υπουργό Εθνικής Παιδείας και Θρησκευμάτων, σχετικά με τις προθέσεις της Κυβέρνησης για την ίδρυση Πανεπιστημίου Δυτικής Στερεάς Ελλάδας. Η ερώτηση του κυρίου συναδέλφου έχει ως εξής:

"Σε σύσκεψη που έγινε στο Υπουργείο Παιδείας την 16.7.96 επί υπουργίας Γ.Παπανδρέου, είχε αναληφθεί η υποχρέωση και δέσμευση για έρευνα ίδρυσης Πανεπιστημίου Δυτικής Στερεάς Ελλάδας, με έδρα το Αγρίνιο, Αγροτικής Οικονομικής Κατεύθυνσης.

Επειδή το θέμα ενδιαφέρει άμεσα την οικονομική ανάπτυξη των Νομών Αιτωλ/νίας, Φωκίδας, Λευκάδας και Ευρυτανίας,

Ερωτάται ο κύριος Υπουργός:

α. Πού βρίσκεται το θέμα σήμερα;

β. Πρόκειται το Υπουργείο να προβεί στην ίδρυση και λειτουργία του Πανεπιστημίου Δυτικής Στερεάς Ελλάδας;"

Ο Υφυπουργός Εθνικής Παιδείας και Θρησκευμάτων, κ. Ιωάννης Ανθόπουλος έχει το λόγο.

ΙΩΑΝΝΗΣ ΑΝΘΟΠΟΥΛΟΣ (Υφυπ. Εθνικής Παιδείας και Θρησκευμάτων): Κύριε Πρόεδρε, κύριοι συνάδελφοι, η επίκαιρη ερώτηση ουσιαστικά συμπεριλαμβάνει ένα επίκαιρο αίτημα υποκρύπτοντας ένα χρόνιο πρόβλημα. Το αίτημα αυτό για πρώτη φορά διατυπώνεται στην επίκαιρη αυτή ερώτηση, γιατί απλούστατα ενημερώνω τον κύριο συνάδελφο ότι όπως προκύπτει από τα στοιχεία του Υπουργείου Παιδείας, στις 16.7.96, που έγινε η σύσκεψη στο Υπουργείο Παιδείας υπό την Προεδρία του τότε Υπουργού Γεωργίου Παπανδρέου, συζητήθηκε η λειτουργία του Οικονομικού Τμήματος του Πανεπιστημίου Πατρών με έδρα στο Αγρίνιο. Είχε ανακύψει από τότε το πρόβλημα το οποίο διαρκεί και σήμερα και γι' αυτό το χαρακτήρισα χρόνιο πρόβλημα. Δε συζητήθηκε καθόλου, μα καθόλου η προοπτική ίδρυσης Πανεπιστημίου Δυτικής Στερεάς Ελλάδας, διότι εκ των πραγμάτων δεν μπορούσε να συζητηθεί εφόσον ένα τμήμα του Πανεπιστημίου Πατρών δεν μπορεί να λειτουργήσει. Και το πρόβλημα ξέρετε πού έγκειται. 'Εγκειται στην άρνηση των καθηγητών του Πανεπιστημίου Πατρών, αλλά και των φοιτητών να βρεθούν στο Αγρίνιο.

Εμείς στηρίξαμε με συγκεκριμένα διαβήματα το αίτημα της τοπικής κοινωνίας, προκειμένου να λειτουργήσει το Τμήμα Οικονομικών Σπουδών στο Αγρίνιο. Υπήρξε μία δικαστική διένεξη. Στη διάρκεια της εκκρεμοδικίας απευθυνθήκαμε επανειλημμένα στη Σύγκλητο του Πανεπιστημίου Πατρών. Κατέστη αδύνατον. Στο τέλος, μετά την έκδοση σχετικής απόφασης από το Συμβούλιο της Επικρατείας επί αιτήσεως ασφαλιστικών μέτρων, που δικαίωσε το Δήμαρχο Αγρινίου, ζητήσαμε από τη Σύγκλητο αμέσως να λάβει απόφαση σύμφωνη με τη δικαστική απόφαση.

Και όταν αποφάσισε η Σύγκλητος να λειτουργήσει το εαρινό τμήμα οικονομικών σπουδών στο Αγρίνιο προέκυψε η κατάληψη εκ μέρους μιας μικρής ομάδας φοιτητών και ουσιαστικά ακύρωσε την προοπτική της εφαρμογής αυτής της απόφασης.

Βλέπουμε, λοιπόν, να υπάρχει ένα πρόβλημα το οποίο ουσιαστικά έχει τα χαρακτηριστικά στοιχεία του αδιεξόδου. Και γιατί; Γιατί το Υπουργείο Παιδείας δεν μπορεί να παραβιάσει ούτε το Σύνταγμα ούτε τους νόμους και να καταργήσει ουσιαστικά την αυτονομία και το αυτοδιοίκητο των πανεπιστημίων.

Κάλεσε επανειλημμένα να εφαρμόσουν το νόμο και τις δικαστικές αποφάσεις, τους καθηγητές του Πανεπιστημίου Πατρών, αλλά όπως βλέπουμε υπάρχει μια έντονη και σταθερή αντίδραση να λειτουργήσει αυτό το τμήμα οικονομικών σπουδών στο Αγρίνιο. 

Επειδή το Υπουργείο Παιδείας πρέπει να αναζητεί λύση του προβλήματος έστω και με εναλλακτική λύση απευθύνθηκε στο Πανεπιστήμιο Ιωαννίνων. 'Ηδη βρισκόμαστε σε κάποιες διαπραγματεύσεις και συζητήσεις προκειμένου ένα αντιστοιχο τμήμα να λειτουργήσει στο Αγρίνιο για να ικανοποιηθεί και η τοπική κοινωνία. 

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Καρακώστας έχει το λόγο.

ΙΩΑΝΝΗΣ ΚΑΡΑΚΩΣΤΑΣ: Κύριε Πρόεδρε και κύριε Υπουργέ, φαίνεται ότι μπλέκετε τα ζητήματα. 'Αλλο το τμήμα της οικονομικής σχολής Αγρινίου και άλλο το πανεπιστήμιο της Δυτικής Στερεάς Ελλάδος για το οποίο ανέλαβε την υποχρέωση και τη δέσμευση ο τότε Υπουργός Παιδείας Γεώργιος Παπανδρέου και ο οποίος εφάνη δεκτικός. Δε θέλω, κύριε Υπουργέ, να σας ψέξω με αυτό αλλά δεν είστε καλά πληροφορημένος. Πήγαν οι φορείς στο Υπουργείο Παιδείας -και όταν λέω φορείς, εννοώ τέσσερις νομάρχες, όλοι οι δήμαρχοι των νομών αυτών και επίσης πέντε ομοσπονδίες πολιτιστικές του Νομού Αιτωλοακαρνανίας και αντιπρόσωποι όλων των πολιτιστικών συλλόγων των νομών αυτών- και ύστερα από ημερίδες και συνέδρια που έγιναν πρότειναν στο Υπουργείο Παιδείας την ίδρυση αυτού του πανεπιστημίου. Διότι η Δυτική Στερεά Ελλάδα σήμερα, έχει ανάγκη από ανάπτυξη. Και σοβαρός πόλος ανάπτυξης κρίθηκε ότι είναι η ίδρυση και η λειτουργία πανεπιστημίου οικονομικής και γεωργικής κατεύθυνσης με έδρα το Αγρίνιο.

Τώρα όσον αφορά στην οικονομική σχολή, εκεί σας παίζουν ένα παιχνίδι οι καθηγητές οι οποίοι κακώς πληρώνονται διότι ώφειλαν να υπηρετούν μέσα στο Αγρίνιο και επειδή δεν τους αρέσει το Αγρίνιο, θέλουν να είναι στην Πάτρα. Και βάζουν τους φοιτητές να κάνουν καταλήψεις στο πανεπιστήμιο. Και δεν μπορώ να καταλάβω γιατί δεν παίρνετε το ραβδί -με συγχωρείτε κύριε Υπουργέ- για να μην τους δώσετε χρήματα να πληρωθούν και σαμποτάρουν τη σχολή του Αγρινίου. Προσέξτε σας παρακαλώ. Διότι εκεί πέρα είναι ένας νομός 

Σελίδα 5763 

υπανάπτυκτος αυτήν τη στιγμή και δεν μπορεί επιτέλους να παίζει το Κράτος συνέχεια και να μας παίζουν πέντε καθηγητές. Εσείς αποφασίζετε. Τι είναι η Πολιτεία; Δεν έχει τη δύναμη να επιβάλει τη θέλησή της έναντι πέντε καθηγητών οι οποίοι είναι τεμπέληδες; Να τους σχολάσετε, κύριε Υπουργέ. Τι σημαίνει αυτονομία των πανεπιστημίων; Κραυγάζει ο νομός, θέλει την οικονομική σχολή. Ιδρύστε τότε το πανεπιστήμιο που ζητάμε της Στερεάς Ελλάδας.

ΠΡΟΕΔΡΕΥΩΝ (Παναγιώτης Ν. Κρητικός): Χαμηλότερους τόνους, παρακαλώ!

ΙΩΑΝΝΗΣ ΚΑΡΑΚΩΣΤΑΣ: Κύριε Πρόεδρε, με συγχωρείτε για το ύφος μου αλλά εκφράζω αυτόν το λαό που δεν τον ακουν τόσα χρόνια.

ΠΡΟΕΔΡΕΥΩΝ (Παναγιώτης Ν. Κρητικός): Με υψηλούς τόνους θα τρομοκρατήσετε και τους καθηγητές έστω και αν είναι σε απόσταση μεγάλη!

ΙΩΑΝΝΗΣ ΚΑΡΑΚΩΣΤΑΣ: Τι να τους κάνω; Μας κοροϊδεύουν, κύριε Πρόεδρε.

ΠΡΟΕΔΡΕΥΩΝ (Παναγιώτης Ν. Κρητικός): Ο κύριος Υφυπουργός έχει το λόγο.

ΙΩΑΝΝΗΣ ΑΝΘΟΠΟΥΛΟΣ (Υφυπ. Εθνικής Παιδείας και Θρησκευμάτων): 'Εχω την εντύπωση ότι δικαίωσε την επιχειρηματολογία μου ο αγαπητός συνάδελφος ότι πρόκειται για ένα επίκαιρο αίτημα, που υποκρύπτει ένα χρόνιο πρόβλημα.

Δεν ήμουν αυτόπτης μάρτυς σε εκείνη τη συνάντηση του Υπουργείου Παιδείας. Δεν ξέρω αν ήσασταν και εσείς αυτόπτης μάρτυς. Διότι αντλούμε ίσως πληροφορίες από διαφορετικές πηγές. Αλλά το Υπουργείο Παιδείας έχει έγγραφα, έχει δελτία τύπου και καταγράφει λεπτομερώς το αντικείμενο της συζήτησης εκείνης της συνάντησης και το αποτέλεσμα. Και σας τα διαβάζω επακριβώς, κύριε συνάδελφε, εάν υποστηρίζετε ότι είμαι κακώς πληροφορημένος. Δεν έχω άλλη πηγή για να αντλήσω πληροφορίες. Διαβάζω:

"Στις 16 Ιουλίου 1996 πραγματοποιήθηκε σύσκεψη στο Υπουργείο Παιδείας με Πρόεδρο τον Υπουργό Παιδείας και με παράγοντες της Αιτωλοακαρνανίας, με αντικείμενο τη λειτουργία του Oικονομικού Tμήματος του Πανεπιστημίου Πατρών που έχει έδρα το Αγρίνιο. Στη σύσκεψη αυτή ο τότε Υπουργός είχε ανακοινώσει στους παράγοντες της Αιτωλοακαρνανίας και τη σύσταση επιτροπής υπό την προεδρία του Προέδρου του ΕΣΥΠ Ιωάννη Πανάρετου, του τότε Γενικού Γραμματέα, η οποία θα εξέταζε τα προβλήματα λειτουργίας του τμήματος και την προοπτική ανάπτυξης του τμήματος, καθώς και θέματα που θα σχετίζονται με την πανεπιστημιακή εκπαίδευση στο Νομό Αιτωλοακαρνανίας".

Εάν κατά μία παρέκταση ερμηνευτική, υπερεκτιμήσατε το αντικείμενο της συζήτησης και το αναγάγατε σε ένα τεράστιο στόχο αναπτυξιακού -όπως λέτε εσείς- περιεχομένου και ζητάτε ίδρυση Πανεπιστημίου, εγώ σας θέτω ενώπιον του απλού ερωτήματος: 'Οταν ένα απλό τμήμα μίας σχολής έχει πρόβλημα στη λειτουργία του, πως είναι δυνατόν να λειτουργήσει Πανεπιστήμιο Δυτικής Στερεάς Ελλάδας; Ευχαρίστως θα το θέλαμε εάν συνέτρεχαν οι προϋποθέσεις.

(Στο σημείο αυτό ακούγεται ο προειδοποιητικός ήχος λήξης του χρόνου ομιλίας του κυρίου Υφυπουργού)

Κύριε Πρόεδρε, σας παρακαλώ την ανοχή σας για ένα λεπτό και θα τελειώσω.

Δεν λειτουργούμε ως αστυνομική Κυβέρνηση επιβάλλοντας αστυνομικά μέτρα και καταργώντας το Σύνταγμα και τους νόμους. Υπάρχει η δικαστική εξουσία, η οποία μπορεί να λύσει προβλήματα τα οποία προκύπτουν από την κακή λειτουργία ή την παράβαση του νόμου, ηθελημένη ή αθέλητη, από τους παράγοντες του Πανεπιστημίου. Εμείς δεν μπορούμε να σηκώσουμε ραβδί ούτε εναντίον των καθηγητών ούτε εναντίον των φοιτητών. Εμείς είμαστε υποχρεωμένοι να ασκούμε την εποπτεία και όταν υπάρχει παρανομία, τότε να επεμβαίνουμε και να ελέγχουμε.

ΙΩΑΝΝΗΣ ΚΑΡΑΚΩΣΤΑΣ: ... (δεν ακούστηκε)

ΙΩΑΝΝΗΣ ΑΝΘΟΠΟΥΛΟΣ (Υφυπ. Εθνικής Παιδείας και Θρησκευμάτων): Δεν έχουμε αστυνομική νοοτροπία, κύριε συνάδελφε.

ΠΡΟΕΔΡΕΥΩΝ (Παναγιώτης Ν. Κρητικός): Επίκαιρες ερωτήσεις δεύτερου κύκλου:

Πρώτη στην ημερήσια διάταξη είναι η με αριθμό 1038/10.4.97 επίκαιρη ερώτηση του Βουλευτή του Πανελληνίου Σοσιαλιστικού Κινήματος κ. Λεωνίδα Τζανή προς τους Υπουργούς Εσωτερικών Δημόσιας Διοίκησης και Αποκέντρωσης και Εθνικής Παιδείας και Θρησκευμάτων, σχετικά με τις προθέσεις της Κυβέρνησης να ρυθμίσει την παράταση των συμβάσεων μίσθωσης των σχολικών κυλικείων κ.λπ., έχει ως εξής:

"Με την υπ'αριθμόν Δ4/425/24.6.96 Κοινή Υπουργική Απόφαση των Υπουργών Εσωτερικών, Δημόσιας Διοίκησης και Αποκέντρωσης και Εθνικής Παιδείας και Θρησκευμάτων, σε συνδυασμό με την υπ'αριθμόν Δ4/355/2.6.94 όμοια Κοινή Υπουργική Απόφαση, ορίσθηκε ότι "η σχολική Επιτροπή με απόφασή της μπορεί να παρατείνει τη σύμβαση μίσθωσης των σχολικών κυλικείων μέχρι ένα χρόνο εφόσον συντρέχουν εξαιρετικοί λόγοι αναφερόμενοι στη λειτουργία των κυλικείων. Στην περίπτωση αυτή προσαυξάνεται το ποσό της ετήσιας προσφοράς ανά μαθητή κατά 10%".

'Οπως είναι φυσικό η παρατεταμένη από 20/1/97 μέχρι 14/3/97 απεργία των εκπαιδευτικών προκάλεσε πολύ σοβαρή ζημιά στους μισθωτές των σχολικών κυλικείων, κάτι που οδηγεί σε ορισμένες περιπτώσεις και σε αδυναμία ανταπόκρισής τους στις οικονομικές τους υποχρεώσεις.

Ερωτώνται οι αρμόδιοι Υπουργοί Εσωτερικών Δημόσιας Διοίκησης και Αποκέντρωσης και Εθνικής Παιδείας και Θρησκευμάτων:

Υπάρχει πρόθεση επανάληψης της ρύθμισης που έγινε με την προαναφερθείσα Κοινή Υπουργική Απόφαση και για το σχολικό έτος 1996-1997, δηλαδή παράτασης των μισθώσεων αυτών για ένα ακόμη έτος;"

Ο Υφυπουργός Εθνικής Παιδείας και Θρησκευμάτων, κ. Ιωάννης Ανθόπουλος έχει το λόγο.

ΙΩΑΝΝΗΣ ΑΝΘΟΠΟΥΛΟΣ (Υφυπ. Εθνικής Παιδείας και Θρησκευμάτων): Κύριε Πρόεδρε, με την υπ'αριθμόν Δ4/355/1994 Κοινή Υπουργική Απόφαση, οι Υπουργοί Εσωτερικών και Εθνικής Παιδείας και Θρησκευμάτων, θεσμοθέτησαν κατά ένα τρόπο τη λειτουργία των κυλικείων στα σχολεία. 'Εδωσαν στη σχολική Επιτροπή πάρα πολλές αρμοδιότητες και της άφησαν το δικαίωμα να δημοπρατεί τη λειτουργία των κυλικείων για τρία χρόνια.

Στη συνέχεια, επειδή προέκυψαν ίσως κάποιοι έκτακτοι λόγοι, με μια απόφαση της προηγούμενης πολιτικής ηγεσίας του Υπουργείου Παιδείας με ημερομηνία 1996, έγινε μία τροποποίηση όπου το μίσθωμα που αρχικώς κατεβάλετο σε δύο δόσεις ρυθμίστηκε να καταβάλεται σε τρεις δόσεις και προστέθηκε μία παράγραφος που έδωσε στη σχολική επιτροπή το δικαίωμα, μετά τη λήξη της τριετίας και εφόσον συνέτρεχαν κάποιοι έκτακτοι λόγοι, να παρατείνει για ένα και μόνο έτος, αυτές τις μισθώσεις των σχολικών κυλικείων.

Εάν τυχόν προχωρήσουμε στην παράταση για ακόμη ένα έτος, τότε είναι γεγονός ότι θα ανατρέψουμε το συμβατικό καθεστώς και θα αλλάξει και η φύση των μισθώσεων. Γιατί θα αλλάξει ένα βασικό στοιχείο των μισθώσεων, που είναι η χρονική διάρκειά τους. Η χρονική διάρκεια προβλέφθηκε να είναι τριετής, προκειμένου να αλλάζει ή να διατηρείται ίσως, αλλά με νέα δημοπράτηση του κυλικείου, το πρόσωπο του κυλικειάρχη.

Τώρα για το θέμα της έκτακτης περίπτωσης, που δημιουργήθηκε από την απεργία των εκπαιδευτικών, δώσαμε μία οδηγία. Η οδηγία δόθηκε από τις 12.3.1997. Είπαμε ότι οι σχολικές επιτροπές, εφόσον είναι αρμόδιες για την τήρηση των συμβατικών όρων, που αφορούν συμβάσεις εκμίσθωσης σχολικών κυλικείων, να δύνανται, με αιτιολογημένη απόφασή τους, να περιορίσουν το μίσθωμα, που έχει συμφωνηθεί με τους κυλικειάρχες, ανάλογα με τον αριθμό των ημερών απεργίας, που σημειώθηκαν κατά τη διάρκεια της συνολικής απεργίας. 

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Τζανής έχει το λόγο.

ΛΕΩΝΙΔΑΣ ΤΖΑΝΗΣ: Κύριε Πρόεδρε η απάντηση του

Σελίδα 5764 

κυρίου Υπουργού σε ό,τι αφορά την παρασχεθείσα στις σχολικές επιτροπές δυνατότητα μείωσης του τμήματος, θα μπορούσε να πει κανείς ότι αντιμετωπίζει κατά ένα μέρος το πρόβλημα.

Η δική μου ερώτηση, ανεξαρτήτως του περιεχομένου της, δεν έχει μόνο ως αφετηρία το πρόβλημα που προέκυψε -αυτό το πρόβλημα είναι βέβαια το συγκεκριμένο αίτιο που προκάλεσε την ερώτησή μου- με την απεργία των εκπαιδευτικών η οποία πραγματικά προκάλεσε μια ζημιά στους εκμεταλλευτές, μισθωτές των κυλικείων. Αυτό είναι το έλασσον.

Το μείζον, το οποίο θέλω να θέσω υπόψη του κυρίου Υπουργού, είναι ότι η σχέση ανάμεσα στον μισθωτή του κυλικείου και στο παιδί που σπουδάζει, που φοιτά στο σχολείο είναι μια εξαιρετικά λεπτή σχέση, η οποία δεν μπορεί και δεν πρέπει να μπαίνει στη λογική των μισθωτικών πλειοδοσιών.

'Οταν, λοιπόν, υπάρχουν μισθωτές που έχουν δημιουργήσει με τις παιδικές ηλικίες μια σχέση τέτοια που ταιριάζει στη λεπτή ψυχολογία των παιδιών αυτών των χρόνων που περίπου τους εκμεταλλευτές των κυλικείων -περίπου επαναλαμβάνω- τους βλέπουν σαν ένα μέλος της ευρύτερης οικογένειάς τους, όταν επίσης υπάρχουν δοκιμασμένης εμπιστοσύνης μισθωτές των κυλικείων, πιστεύω -και αυτό το θέτω, κύριε Υπουργέ, σαν ένα στοιχείο ευρύτερου προβληματισμού, έξω από το πρόβλημα που δημιούργησε η απεργία των εκπαιδευτικών- ότι πρέπει να έχει η σχολική επιτροπή τη δυνατότητα, αν θέλετε με τη σύμφωνη γνώμη της Νομαρχιακής Αυτοδιοίκησης- θέλετε να το επεκτείνω και πιο πέρα;- και με τη σύμφωνη γνώμη του ίδιου του Υπουργείου, να παρατείνει αυτές τις μισθώσεις. Γιατί πιστεύω ότι δεν είναι οικονομικός ο χαρακτήρας της μίσθωσης των κυλικείων. Δεν πρέπει να είναι οικονομικός ο χαρακτήρας.

Ο κυλικειάρχης, ο εκμεταλλευτής του κυλικείου είναι ένα πρόσωπο στο οποίο καθημερινά τα παιδιά προσφεύγουν. Και αν δεν είναι ένα πρόσωπο δοκιμασμένης εμπιστοσύνης, δημιουργείται κίνδυνος και για την ψυχολογία και γενικότερα για τα παιδιά.

Κάτω από αυτήν τη λογική, κύριε Υπουργέ, υπέβαλα την ερώτησή μου. Και πιστεύω ότι το Υπουργείο, ανεξαρτήτως του αν θα προσφύγει σε νέα παράταση -κατά την άποψή μου πρέπει να προσφύγει- καλό θα είναι να προβληματιστεί γύρω από τη δυνατότητα παροχής ευρύτερης θεσμικής δυνατότητας στις σχολικές επιτροπές να μην προσφεύγουν σε δημοπρασίες, όταν πιστεύουν ότι τα πρόσωπα που εκμεταλλεύονται τα κυλικεία είναι δεμένα με την ψυχολογία και με το μεγάλωμα και με τη ζωή των παιδιών μέσα στο σχολείο.

ΠΡΟΕΔΡΕΥΩΝ (Παναγιώτης Ν. Κρητικός): Κύριοι Βουλευτές, έχω τη χαρά να ανακοινώσω στο Σώμα, ότι από τα Δυτικά Θεωρεία παρακολουθούν τη συνεδρίασή μας τριάντα επτά μαθητές και τρεις συνοδοί καθηγητές από το Γυμνάσιο Αυλώνας Ανατολικής Αττικής οι οποίοι προηγουμένως ξεναγήθηκαν στην αίθουσα "ΕΛΕΥΘΕΡΙΟΣ ΒΕΝΙΖΕΛΟΣ".

(Χειροκροτήματα από όλες τις Πτέρυγες της Βουλής)

Ο Υφυπουργός Εθνικής Παιδείας και Θρησκευμάτων κ. Ανθόπουλος έχει το λόγο.

Στα πλαίσια των δικών σας αρμοδιοτήτων και στο δικό σας κλίμα ήταν και η ανακοίνωση κύριε Υπουργέ. 

ΙΩΑΝΝΗΣ ΑΝΘΟΠΟΥΛΟΣ (Υφυπ. Εθνικής Παιδείας και Θρησκευμάτων): Ευχαριστώ, κύριε Πρόεδρε.

Είναι γεγονός ότι κανένας από εμάς μέσα σε αυτήν την Αίθουσα δε θα αρνηθεί ότι ο ρόλος του κυλικειάρχη σε ένα σχολικό κτίριο διαφέρει από το ρόλο οποιουδήποτε ασκεί το ίδιο επάγγελμα σε οποιονδήποτε άλλο χώρο.

Αλλά επιτρέψτε μας να διατηρήσουμε τις επιφυλάξεις μας εάν ασκεί και ψυχοπαιδαγωγικό ρόλο ο κυλικειάρχης μέσα στο σχολείο. 'Αρα, λοιπόν, η φύση αυτών των συμβάσεων οι οποίες ολοκληρώνονται μετά από δημοπράτηση, έχουν καθαρά οικονομικό χαρακτήρα και επίσης, υγειονομικό ενδιαφέρον. Με ποια έννοια το λέω; 'Οτι, σύμφωνα με νόμο και με υπουργικές αποφάσεις έχει συγκροτηθεί από τη σχολική επιτροπή, επιτροπή ελέγχου λειτουργίας των κυλικείων. Ελέγχεται και η συμπεριφορά, όπως λέτε εσείς, του κυλικειάρχη, αλλά πολύ περισσότερο η υγειονομική πλευρά της λειτουργίας του κυλικείου. Εγώ, δε θα ήμουν αντίθετος να υποστηρίξω ότι η σχολική επιτροπή, έχει την ευχέρεια εφ'όσον ο κυλικειάρχης, είναι ένα πρόσωπο που πληροί όλες αυτές τις προϋποθέσεις που αναφέρατε, ανεξάρτητα με το τι μίσθωμα θα προσφέρει κάποιος άλλος, να θεωρηθεί με πιστοποιητικό καλής προϋπηρεσίας σε πλεονεκτικότερη θέση από οποιονδήποτε άλλον, εφ'όσον έχει δημιουργήσει και ένα καλό ψυχικό δεσμό και με τους μαθητές του σχολείου, αλλά και με το διδακτικό προσωπικό. Δε θα πρέπει όμως να οδηγηθούμε και στην ακραία περίπτωση να πούμε ότι εφ'όσον βρήκαμε έναν καλό κυλικειάρχη, αλλάζουμε το νόμο, καταργούμε την τριετή διάρκεια των μισθωτικών αυτών συμβάσεων που προέρχονται από δημοπράτηση και οδηγούμεθα τελικά και στη μονιμοποίηση των κυλικειαρχών. Κάθε άλλο. Η λογική του νόμου, η ratio εδώ, έχει μια λειτουργική αξία. Θέλει την ανανέωση των προσώπων αυτών, εάν κατά τη διάρκεια της τριετίας απέτυχαν στην αποστολή τους, στο να λειτουργήσουν σωστά ένα κυλικείο μέσα στο σχολείο. Είμαστε άκρως επιφυλακτικοί στην πρότασή σας, γιατί νομίζουμε ότι καταργείται η φιλοσοφία του νόμου που έχει άμεση λειτουργική σχέση με τα κυλικεία μέσα στα σχολεία.

ΠΡΟΕΔΡΕΥΩΝ (Παναγιώτης Ν. Κρητικός): Τρίτη στην ημερήσια διάταξη επίκαιρη ερώτηση είναι η με αριθμό 1063/14-4-97 του Βουλευτή του Κομμουνιστικού Κόμματος Ελλάδος κ. Ευστρατίου Κόρακα προς τον Υπουργό Γεωργίας, σχετικά με τη μείωση της τιμής του λαδιού και τη λήψη μέτρων προστασίας των ελαιοπαραγωγών.

Η ερώτηση του κυρίου συναδέλφου έχει ως εξής:

"Στην ελαιοκαλλιέργεια απασχολείται ένα σημαντικό ποσοστό μικρών παραγωγών, που στις περισσότερες περιπτώσεις αξιοποιεί ορεινές, μειονεκτικές, νησιωτικές και παραμεθόριες περιοχές.

Ειδικά σε μερικές, όπως η Λέσβος αποτελεί μια από τις κύριες πηγές εισοδήματος.

Ωστόσο, η τιμή του λαδιού, ενώ θα έπρεπε να είναι τέτοια που να καλύπτει το κόστος παραγωγής και να αφήνει ένα λογικό κέρδος ώστε να μην ερημωθούν τελείως αυτές οι περιοχές και οι άνθρωποι που ασχολούνται με την ελαιοκαλλιέργεια, να μπορούν να ζήσουν, συνεχώς πέφτει.

'Ετσι η παραγωγή είναι τελείως απροστάτευτη απέναντι στις "ορέξεις" των εμπόρων, ενώ ο καταναλωτής δεν το γεύεται φθηνότερα. 

Ερωτάται ο κύριος Υπουργός: Τι μέτρα προτίθεται να πάρει, προκειμένου να υπάρξει προστασία της τιμής του λαδιού από τη φθίνουσα πορεία του, γεγονός που έχει τραγικές επιπτώσεις στους ελαιοπαραγωγούς."

Ο Υφυπουργός Γεωργίας κ. Δημήτριος Σωτηρλής έχει το λόγο.

ΔΗΜΗΤΡΙΟΣ ΣΩΤΗΡΛΗΣ (Υφυπ. Γεωργίας): Κύριε Πρόεδρε, κυρίες και κύριοι συνάδελφοι, είναι η τρίτη κατά σειράν ερώτηση του συναδέλφου Βουλευτή τον τελευταίο καιρό για το ελαιόλαδο. Βεβαίως, όχι με το ίδιο περιεχόμενο, αλλά στην τελευταία επίκαιρη ερώτησή σας το Μάρτη 1997 και εκείνος και εσείς, κύριε συνάδελφε, και εγώ ασχοληθήκαμε παρεμπιπτόντως με το περιεχόμενο και της σημερινής ερώτησής σας.

Θέλω να σημειώσω όμως, ότι η τιμή του παραγωγού για το εξαιρετικό παρθένο ελαιόλαδο κυμαίνεται σήμερα από οκτακόσιες έως οκτακόσιες πενήντα δραχμές ανά κιλό, ο δε παραγωγός εισπράττει επιπλέον περίπου τετρακόσιες ογδόντα δραχμές ανά κιλό, που αντιστοιχούν στην ενίσχυση στην παραγωγή του ελαιολάδου. 

Δεύτερον, θέλω να τονίσω στο Σώμα, ότι η τιμή του ελαιολάδου, διαμορφώνεται ελεύθερα στην αγορά, ανάλογα με την προσφορά και την ζήτηση. Η υποχώρηση της τιμής του ελαιολάδου κατά την τρέχουσα περίοδο, οφείλεται κυρίως στην υπερπαραγωγή που παρουσίασε η Ισπανία, αλλά και οι χώρες της Βορείου Αφρικής και πάνω σ' αυτό, το Υπουργείο Γεωργίας, θέλει να υπενθυμίσει στο Σώμα, ότι είχαμε έγκαιρα επισημάνει το πρόβλημα που πρόκειται να παρουσιαστεί.

Γι' αυτό πέρυσι τέτοιο καιρό δώσαμε ανακοίνωση προειδο-

Σελίδα 5765 

ποίησης προς τους παραγωγούς, στην οποία συνοπτικά -είναι μεγάλο το κείμενο- επισημαίναμε τα εξής: "Με τη λήξη της παρατεταμένης περιόδου ξηρασίας στην Ισπανία και τις χώρες της Βορείου Αφρικής, η παραγωγή ελαιολάδου το 1996-1997 φαίνεται ότι θα επανέλθει στα κανονικά και φυσιολογικά επίπεδα και αυτό σημαίνει ότι κατά την επόμενη περίοδο θα υπάρξει πτώση των διεθνών τιμών του ελαιολάδου".

Γι'αυτόν το λόγο, το Υπουργείο Γεωργίας συνιστούσε στους παραγωγούς να διαθέσουν σταδιακά και πριν την έναρξη της νέας ελαιοκομικής περιόδου τα αποθέματά τους, για να μη δημιουργηθούν στρεβλώσεις στην αγορά, να υπάρξει ομαλός ανεφοδιασμός, προπαντός, όμως, να αποφευχθούν πολιτικές στροφής των καταναλωτών στα σπορέλαια, όσο και για να επωφεληθούν των σημερινών πολύ ικανοποιητικών τιμών.

Κύριοι συνάδελφοι, θέλω να πω ότι αυτό πραγματοποιήθηκε. Φαίνεται σήμερα από τις εκτιμήσεις που έχουμε απ' όλη την Ελλάδα από την κίνηση του ελαιολάδου, ότι έχουμε έντονη στροφή σε άλλα προϊόντα σπορέλαια, φυτίνες κλπ. που δεν έχουν όμως σχέση με το ελαιόλαδο και βεβαίως, έχουμε συμπιεστικά προβλήματα, όσον αφορά την τιμή του λαδιού.

Τέλος, είναι γνωστό, αλλά θέλω να το επαναλάβω ότι το ελαιόλαδο υπάγεται στην κοινή οργάνωση της αγοράς και τα διάφορα μέτρα για τη στήριξη, που αποφασίζονται από τα όργανα της Ευρωπαϊκής 'Ενωσης και από τη Χώρα μας στο επίπεδο του Συμβουλίου Υπουργών, αλλά και της διαχειριστικής επιτροπής, είναι δεσμευτικά.

Γι' αυτό, η λήψη τυχόν εθνικών παρεμβατικών μέτρων σημαίνει άνισο ανταγωνισμό μεταξύ των κρατών-μελών και κίνδυνο απώλειας μεγάλων οικονομικών ενισχύσεων από την Ευρωπαϊκή 'Ενωση με τη μορφή ποινής. Πολιτικές και μέτρα που οδηγούν σε εφησυχασμό και σε θερμοκήπιο προστατευτισμού και αγνοούν τυχόν αποφάσεις μας ή δεσμεύσεις μας, δεν μπορούμε να τις ικανοποιήσουμε, κύριοι συνάδελφοι.

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Στρατής Κόρακας, Βουλευτής Λέσβου, έχει το λόγο.

ΣΤΡΑΤΗΣ ΚΟΡΑΚΑΣ: Κύριε Πρόεδρε, λυπάμαι πολύ, αλλά πρέπει να πω ότι η απάντηση του κυρίου Υπουργού, ούτε λίγο ούτε πολύ, ήταν σαν να λέει στους ελαιοπαραγωγούς "κόψτε το λαιμό σας, γιατί εμείς αυτές τις υποχρεώσεις έχουμε". Εδώ ακριβώς είναι η διαφορά μας. 

Εμείς ζητάμε αντίσταση, κύριε Υπουργέ, γιατί το ελαιόλαδο είναι ένα προϊόν δυναμικό για τη Χώρα μας, τρέφει περίπου εξακόσιες χιλιάδες αγρότες και δεν μπορούμε να το αφήσουμε στο έλεος των επιλογών που θα κάνουν "τα αφεντικά των Βρυξελλών". 

Η κατάσταση έχει ως εξής: Βεβαίως, είναι η τρίτη κατά σειρά ερώτηση και φοβάμαι ότι δε θα είναι η τελευταία, γιατί ακριβώς και στην εκλογική μου περιφέρεια, αλλά και στην Ελλάδα γενικότερα, οι παραγωγοί νιώθουν καταληστευόμενοι και όχι μόνο οι ελαιοπαραγωγοί, αλλά ταυτόχρονα και οι καταναλωτές. Γιατί ενώ η τιμή του λαδιού πέφτει συνεχώς -και δεν είναι οκτακόσιες ογδόντα δραχμές όπως είπατε, κύριε Υπουργέ, αλλά είναι επτακόσιες πενήντα ο άσσος- τελικά φτάνει αυτήν την εποχή, κατά μέσο όρο στις εξακόσιες πενήντα δραχμές, γιατί οι οξύτητες είναι μεγαλύτερες, η τιμή καταναλωτή ανεβαίνει ή μένει σταθερή.

Κατά συνέπεια, ενώ είχαμε τον Οκτώβριο του 1996, χίλιες εκατόν εβδομήντα κατά κιλό τον Απρίλιο του 1997 έχουμε 750 δρχ. τον άσσο και κατά μέσο όρο, εξακόσιες πενήντα, δηλαδή υπάρχει μια πτώση της τιμής κατά 40% με 45%. Σε πανελλήνια κλίμακα η απώλεια είναι εκατόν εξήντα δισεκατομμύρια για τον παραγωγό, ενώ συγκεκριμένα στη Λέσβο είναι δέκα τέσσερα δισεκατομμύρια περίπου.

Το πακέτο Ντελόρ για τη Λέσβο δεν είναι τίποτα μπροστά σ'αυτές τις απώλειες και φυσικά αυτά τα λεφτά πάνε στις τσέπες των αετονύχηδων.

Εμείς, λοιπόν, προτείνουμε να σταματήσει κατ' αρχήν η αύξηση της τιμής των καλλιεργητικών μέσων και ειδών. Να υπάρξει -παρά και ενάντια στους προσανατολισμούς- έλεγχος στις τιμές. Να υπάρξουν τιμές ασφαλείας. Αγορανομικός έλεγχος για την προστασία παραγωγού και καταναλωτή. 'Ατοκη ή έστω χαμηλότοκη χρηματοδότηση στις Ενώσεις Αγροτικών Συνεταιρισμών, ώστε να μπορούν να παρεμβαίνουν από την αρχή της παραγωγικής περιόδου στην παραγωγή και στις τιμές. Σήμερα με βάση τις καταστάσεις που φέρνουν οι συνεταιρισμοί, πάνε στην'Ενωση και η'Ενωση πάει μετά από δέκα μέρες στην ΑΤΕ και αυτή δίνει μόνο το 80% μετά από 10-20 μέρες.

Ζητάει από τις Ενώσεις να βρουν το υπόλοιπο και το 80% το δίνει με 20% επιτόκιο, δηλαδή πράγματα απαγορευτικά. Να πώς παραδίδεται στο έλεος το ληστρικό των μεσαζόντων και των εμπόρων.

Να σημειώσετε ακόμη ότι φέτος η τιμή παρέμβασης, που καθορίζει η Ευρωπαϊκή 'Ενωση, είναι χαμηλότερη από την περσινή και η έλλειψη πολιτικής στήριξης του λαδιού για εξαγωγές τυποποιημένων λαδιών, είναι θανάσιμη για το λάδι μας. Ξέρετε ότι το 80% της παραγωγής μας φεύγει χύμα στο εξωτερικό, ότι καλύπτουμε μόνο το 4% με 5% της διεθνούς κατανάλωσης σε τυποποιημένο λάδι εμείς ως Ελλάδα; Και παίρνουν τα ελαιόλαδά μας οι Ισπανοί και οι Ιταλοί, τα τυποποιούν και τα πωλούν.

Επίσης, ζητάμε να υπάρξει προβολή του ελαιολάδου και στο εσωτερικό της Χώρας για όλες τις ιδιότητες τις ευεργετικές που έχει για τον ανθρώπινο οργανισμό.

ΠΡΟΕΔΡΕΥΩΝ (Παναγιώτης Ν. Κρητικός): Ολοκληρώστε, κύριε Κόρακα.

ΣΤΡΑΤΗΣ ΚΟΡΑΚΑΣ: Τελικά, κύριε Πρόεδρε, πιστεύω και θα συμφωνήσετε μαζί μου, ότι επιβάλλεται η Κυβέρνηση να αλλάξει στάση απέναντι στο λάδι. Δεν είναι δυνατό η Αγροτική Τράπεζα της Ελλάδας να τοκογλυφεί, επιτρέψτε μου την έκφραση, σε βάρος των παραγωγών και των Ενώσεων. Ευχαριστώ, κύριε Πρόεδρε.

ΠΡΟΕΔΡΕΥΩΝ (Παναγιώτης Ν. Κρητικός): Ο κύριος Υφυπουργός έχει τον λόγο.

ΔΗΜΗΤΡΙΟΣ ΣΩΤΗΡΛΗΣ (Υφυπ. Γεωργίας): Ο κύριος συνάδελφος επανέλαβε κάποιες προτάσεις που είχαμε την ευκαιρία και εκείνος και εγώ να τις κουβεντιάσουμε στο Ελληνικό Κοινοβούλιο στις προηγούμενες επίκαιρες ερωτήσεις. Είναι φυσικό ότι γι'αυτές του τις προτάσεις, όχι μόνο συμφωνούμε, αλλά ξέρει και ο ίδιος πολύ καλά ότι κάνουμε συγκεκριμένα βήματα προς αυτήν την κατεύθυνση και συγκεκριμένες πολιτικές.

Θέλω μόνο να θυμίσω ότι στις 13.3.1997, πριν ένα μήνα, εκείνος και εγώ ήμασταν αυτοί που λέγαμε εδώ στο Ελληνικό Κοινοβούλιο ότι πρέπει πράγματι να προχωρήσουμε σε συγκεκριμένα βήματα τυποποίησης για να αναστρέψουμε όλες τις γνωστές πολιτικές αγοραπωλησίας του χύμα ελληνικού λαδιού. Προς αυτήν την κατεύθυνση πραγματικά κάνουμε σημαντικά βήματα.

Αλλά εγώ σήμερα δεν ήρθα εδώ για να επαναλάβω τα ίδια και τα ίδια.

ΣΤΡΑΤΗΣ ΚΟΡΑΚΑΣ: Ο ΟΠΕ πάντως δεν έκανε τίποτα.

ΔΗΜΗΤΡΙΟΣ ΣΩΤΗΡΛΗΣ (Υφυπ. Γεωργίας): Μου βάζετε ένα γενικό θέμα, κύριε συνάδελφε, των επιθυμιών σας, εμείς υλοποιούμε με συνέπεια αυτό που πραγματικά είναι εφικτό με βάση τα δεδομένα και τις δεσμεύσεις της Χώρας μας στην Ευρωπαϊκή 'Ενωση. Τι να κάνουμε, κύριε συνάδελφε; Διαφωνούμε με τη δική σας πολιτική. Δεν μπορούμε να κάνουμε εθνική στήριξη και το ξέρετε αυτό πολύ καλά, διότι τότε θα χάσουμε και τις τετρακόσιες ογδόντα δραχμές που παίρνουμε σαν επιδότηση.

ΣΤΡΑΤΗΣ ΚΟΡΑΚΑΣ: Αυτά θα τα ξεχάσουμε έτσι και αλλιώς, πολύ σύντομα.

ΔΗΜΗΤΡΙΟΣ ΣΩΤΗΡΛΗΣ (Υφυπ. Γεωργίας): Παίρνουμε ένα τρισεκατομμύριο δρχ. πόρους από την Ευρωπαϊκή 'Ενωση και δεν είμαστε διατεθειμένοι, μια και δεν έχουμε δυνατότητα αντικατάστασης-αναπλήρωσης αυτών των πόρων, να τα θυσιάσουμε ακριβώς κάνοντας εθνικές επιδοτήσεις και εφησυχάζοντας τον κόσμο με πολιτικές που οδηγούν στο πουθενά. 'Εχουμε διαφορετική αντίληψη και πρέπει να το λέμε εδώ μέσα.

Για τα άλλα που κάνατε πρόταση, σας δίνω το λόγο μου

Σελίδα 5766 

ότι θα ελέγξω το επίπεδο της Αγροτικής Τράπεζας, θα δω αυτές τις δυσκολίες που δημιουργούν στις ενώσεις οι καθυστερήσεις χρηματοδοτήσεων με συνέπεια να υποβοηθείται η παρέμβαση των εμπόρων σε βάρος των αγροτών. Αυτό με κάθε διαβεβαίωση σας λέω ότι θα το κάνω. Και βεβαίως τα άλλα μέτρα, επειδή τα έχω επαναλάβει πολλές φορες εδώ στο Ελληνικό Κοινοβούλιο, τα απέφυγα.

ΣΤΡΑΤΗΣ ΚΟΡΑΚΑΣ: Κατά τα άλλα ασυδοσία στην εκμετάλλευση.

ΠΡΟΕΔΡΕΥΩΝ (Παναγιώτης Ν. Κρητικός): Η τέταρτη στην ημερήσια διάταξη με αριθμό 1059/14.4.1997 επίκαιρη ερώτηση του Βουλευτή του Συνασπισμού της Αριστεράς και της Προόδου κ. Ευάγγελου Αποστόλου προς τον Υπουργό Εργασίας και Κοινωνικών Ασφαλίσεων, σχετικά με τα μέτρα κοινωνικής προστασίας για τους απολυμένους από επιχειρήσεις της περιοχής Μαντουδίου Ευβοίας κ.λπ., διαγράφεται με τη σύμφωνη γνώμη ερωτώντος και ερωτωμένου.

ΕΥΑΓΓΕΛΟΣ ΑΠΟΣΤΟΛΟΥ: Κύριε Πρόεδρε, μπορώ να έχω για λίγο το λόγο;

ΠΡΟΕΔΡΕΥΩΝ (Παναγιώτης Ν. Κρητικός): 'Οχι, αφού έχετε συμφωνήσει να διαγραφεί η ερώτησή σας. Δεν είναι αντικείμενο συζητήσεως.

Εξαντλήθηκε το δελτίο των επικαίρων ερωτήσεων.

'Εχω την τιμή ν'ανακοινώσω στο Σώμα, ότι σαράντα δύο Βουλευτές της Νέας Δημοκρατίας κατέθεσαν στη Βουλή πρόταση κατηγορίας, σύμφωνα με το άρθρο 86 παρ.1 και 2 του Συντάγματος, το άρθρο 154 του Κανονισμού της Βουλής και τα άρθρα 9 και 10 του Νομοθετικού Διατάγματος 702/71 περί ευθύνης των μελών της Κυβερνήσεως και των Υφυπουργών κατά

1. Του Διονυσίου Λιβανού, πρώην Υπουργού Τουρισμού.

2. Της Βασιλικής Παπανδρέου, Υπουργού Ανάπτυξης ως και κατά παντός συμμετόχου για την υπόθεση της χορήγησης στην "Κοινοπραξία Καζίνο Αθηνών" αδείας εγκατάστασης και λειτουργίας καζίνο, συνεδριακού κέντρου, ξενοδοχείου και τουριστικού λιμένα στην περιοχή Φλοίσβου Παλαιού Φαλήρου Αθηνών.

Η πρόταση θα καταχωριστεί στα Πρακτικά της σημερινής συνεδριάσεως, θα τυπωθεί και θα διανεμηθεί στους κυρίους Βουλευτές, θα οριστεί δε προσεχώς ημέρα συζητήσεως με ειδική ημερήσια διάταξη, που θα σας διανεμηθεί σύμφωνα με τα όσα ο Κανονισμός της Βουλής ορίζει.

Η προαναφερθείσα πρόταση κατηγορίας, έχει ως εξής:

ΠΡΟΣ ΤΗ ΒΟΥΛΗ ΤΩΝ ΕΛΛΗΝΩΝ

ΠΡΟΤΑΣΗ ΚΑΤΗΓΟΡΙΑΣ

που υποβάλλουν οι υπογράφοντες Βουλευτές

μέλη της Κοινοβουλευτικής Ομάδας της Νέας Δημοκρατίας

ΠΡΟΤΕΙΝΟΥΜΕ

ΝΑ ΑΣΚΗΣΕΙ Η ΒΟΥΛΗ ΤΩΝ ΕΛΛΗΝΩΝ

σύμφωνα με τα άρθρα 86 παρ. 1 και 2 του Συντάγματος, το άρθρο 154 του Κανονισμού της Βουλής και τα άρθρα 9 και 10 του ν.δ. 802/1971 "Περί ευθύνης των μελών της Κυβερνήσεως και των Υφυπουργών"

ΠΟΙΝΙΚΗ ΔΙΩΞΗ

ΚΑΤΑ

1. Του Διονυσίου Λιβανού, πρώην Υπουργού Τουρισμού, κατοίκου Αθηνών και

2. της Βασιλικής Παπανδρέου, Υπουργού Ανάπτυξης

ΓΙΑ ΤΙΣ ΠΡΑΞΕΙΣ

που εκθέτουμε με κάθε αναγκαία λεπτομέρεια κατωτέρω

ΚΑΙ

να αποφασίσει τη σύσταση Προανακριτικής Επιτροπής

Ι. ΙΣΤΟΡΙΚΟ

1. Αρχικά με την 920/30-5-1994 απόφαση του Υπουργού Τουρισμού Διόν. Λιβανού (ΦΕΚ/Β' 422/6-6-1994) προκηρύχθηκε, σύμφωνα με τον Ν. 2206/94 (ΦΕΚ Α' 62/20-4-1994), διεθνής πλειοδοτικός διαγωνισμός για την παραχώρηση δέκα (10) αδειών λειτουργίας Καζίνων, ανάμεσα στις οποίες περιλαμβανόταν και μια στο νομό Αττικής, εκτός Δήμου Αθηναίων, ο οποίος παρατάθηκε με την 1328/5-8-1994 (ΦΕΚ/605 Β'/1994), παρόμοια και συμπληρώθηκε με την 1364/ 8-8-1994 (ΦΕΚ/615 Β'/8-8-1994), παρόμοια (βλ. κατωτέρω παράγ. 2.1).

1.2. Ο Υπουργός Τουρισμού Διον. Λιβανός στις 14-6-1994 καταθέτει στη Βουλή τροπολογία στο Σχέδιο Νόμου: "Ρύθμιση Θεμάτων Εργασίας, συνδικαλιστικών δικαιωμάτων υγιεινής και ασφαλείας των εργαζομένων και οργάνωσης Υπουργείου Εργασίας και εποπτευομένων από αυτό Νομικών Προσώπων", η οποία ενσωματώθηκε ως άρθρο 57 του μετέπειτα νόμου υπ' αριθμ. 2224 (ΦΕΚ/Α' 112/6-7-1994) με το ακόλουθο περιεχόμενο: ....γ. Η παράγραφος 2 του άρθρου 41 του Ν. 2160/1993 (ΦΕΚ 118Α/93) συμπληρώνεται με την αναφορά του διαγράμματος του τουριστικού λιμένα Φλοίσβου Αττικής, το οποίο εφ' εξής προσαρτάται και αποτελεί αναπόσπαστο μέρος του ν. 2160/1993, δ. στην παρ. 5 του άρθρου 30 του ν. 2160/1993 (ΦΕΚ 118/Α') προστίθεται παράγραφος ως ακολούθως: "Σε περίπτωση, κατά την οποία στη χερσαία ζώνη χωροθετημένου τουριστικού λιμένα προτείνεται η εγκατάσταση επιχείρησης Καζίνο κατά τις διατάξεις του ν. 2206/1994 (ΦΕΚ Α'/62) η παραχώρηση της χρήσης και εκμετάλλευσης του τουριστικού λιμένα, συμπεριλαμβανομένης και της χερσαίας ζώνης διενεργείται από την επιτροπή των διατάξεων των παραγράφων 7 και 8 και τη Γραμματεία της παραγράφου 10 του άρθρου 1 του ν. 2206/1994 μετά από προηγούμενη γνώμη της Επιτροπής του άρθρου 30 του ν. 2160/1993. Η παραχώρηση διενεργείται σύμφωνα με τη διαδικασία που προβλέπεται στις διατάξεις των παραγράφων 7, 12, 13, 14, 15 του άρθρου 1 και του άρθρου 2 του Ν. 2206/1994, σε συνδυασμό με την παράγραφο 7 του άρθρου 31 του ν. 2160/1993".

1.2.3. Την 5-8-1994 δημοσιεύεται (ΦΕΚ/Α' 128) με πρόταση του Υπουργού Τουρισμού Διον. Λιβανού και του Υφυπουργού Οικονομικών Δημ. Γεωργακόπουλου το Π.Δ. 201/4-8-1994 δια του οποίου ανακηρύσσονται ως Τουριστικά Δημόσια Κτήματα Δημόσιες Εκτάσεις στην περιοχή Δέλτα Φαλήρου-Φλοίσβος, Παλαιού Φαλήρου Αττικής συνολικού εμβαδού 262. 423 τ.μ.. Ειρήσθω προοιμιακά, ότι όλως καθυστερημένα με την υπ' αριθμ. πρωτ. 523503/10-1-1995 (ΦΕΚ..........) Κοινή Απόφαση των Υπουργών Τουρισμού Διον. Λιβανού και Υφυπουργού Οικονομικών Δημ. Γεωργακόπουλου, ανετέθη στον Ελληνικό Οργανισμό Τουρισμού (Ε.Ο.Τ.) η Διοίκηση και Διαχείριση των παραπάνω Τουριστικών Δημοσίων Κτημάτων.

2. Στη συνέχεια εκδίδεται η υπ' αριθμ. 1363/5-8-1994 (ΦΕΚ/Δ' 827/8-5-1994) Κ.Υ.Α. των Υπουργών Τουρισμού Διον. Λιβανού και ΠΕ.ΧΩ.Δ.Ε. Κων. Λαλιώτη με τον τίτλο "Οροι επιτρεπομένων χρήσεων και περιορισμών δόμησης στο Φλοίσβο Αττικής" με την οποία εσπευσμένως ολοκληρώνεται ο κύκλος των κυβερνητικών ενεργειών και επιλέγεται με ακατανόητα κριτήρια και αδιαφανείς σκοπιμότητες η παραλία του Φαληρικού Ορμου (Φλοίσβος Αττικής), η οποία αποτελεί την κυρία διέξοδο προς την θάλασσα για το μεγαλύτερο μέρος του πληθυσμού του Λεκανοπεδίου και ένα από τους τελευταίους εναπομείναντες ελεύθερους χώρους της Αθήνας για την εγκατάσταση του Καζίνο της Αττικής και χωροθετείται στη μεν χερσαία έκταση η ανέγερση γραφείων διοίκησης μαρίνας και καταστημάτων υποστήριξης της μαρίνας, Συνεδριακού Κέντρου, Ξενοδοχείου πολυτελείας, Καζίνο, υπαιθρίων χώρων στάθμευσης αυτοκινήτων και διαμόρφωση περιβάλλοντος χώρου, στη δε θαλάσσια ζώνη η ολοκλήρωση της κατασκευής μαρίνας δυναμικότητας πεντακοσίων τουλάχιστο σκαφών αναψυχής. Στην παραπάνω χερσαία έκταση συνολικού εμβαδού 440 στρεμμάτων περίπου περιλαμβάνονται η χερσαία ζώνη του χωροθετημένου τουριστικού λιμένα του Φλοίσβου, εμβαδού 173,6 περ. στρεμμάτων, οι συνεχόμενες εκτάσεις ιδιοκτησίας και διαχείρισης Ε.Ο.Τ. μέχρι την υπο κατάργηση παλαιά παραλιακή οδό και την παραλιακή Λεωφόρο Ποσειδώνος και τα συνεχόμενα Τουριστικά Δημόσια Κτήματα του Π.Δ. 201/1994. Στην ως άνω Κ.Υ.Α. μνημονεύεται ότι αυτή θα κυρωθεί με νόμο. Ο νόμος όμως αυτός ουδέποτε εξεδόθη, το δε Νομικό Συμβούλιο του Κράτους εν ολομελεία με την υπ' αριθμ. 194/96 ομόφωνη γνωμοδότηση του την έκρινε ανίσχυρη, διότι εξεδόθη χωρίς νομοθετική εξουσιοδότηση και

Σελίδα 5767 

πάντως, ακόμη και αν εκυρούτο με νόμο, ως αντισυνταγματική, ως παραβιάζουσα το άρθρο 24 του Συντάγματος, το οποίο προστατεύει το φυσικό και πολιτιστικό περιβάλλον.

2.1. Ακολούθως και μόλις μετά τριήμερο με την 1364/8-8-1994 (ΦΕΚ/615 Β'/8-8-1994) απόφαση του Υπουργού Τουρισμού Διον. Λιβανού συμπληρώθηκε η πρώτη πιο πάνω ( παρ. 1) απόφασή του και προκηρύχθηκε σύμφωνα με το άρθρο 57 του Ν. 2224/1994 σε συνδυασμό με τον Ν. 2206/1994 και τον Ν. 2160/1993 διεθνής πλειοδοτικός διαγωνισμός για την ανάπτυξη της θαλάσσιας και της χερσαίας περιοχής, που ορίζεται στην παραπάνω 1363/ 8-8-1994 Κ.Υ.Α. (περιοχή Φλοίσβου Παλαιού Φαλήρου) προκειμένου να αναπτυχθούν στην χερσαία και θαλάσσια αυτή περιοχή τα κτίρια, οι εγκαταστάσεις και τα έργα που αναφέρονται στην προμνημονευομένη Κ.Υ.Α. Στη δεύτερη αυτή απόφαση του Υπουργού (συμπληρωματική προκήρυξη) οριζόταν, ότι ο αναφερόμενος σε αυτή διαγωνισμός προκηρύσσεται στα πλαίσια του διαγωνισμού για την παραχώρηση της άδειας λειτουργίας Καζίνο, ότι ο διαγωνισμός αυτός θα διενεργηθεί από την Επιτροπή διεξαγωγής του διαγωνισμού του άρθρου 1 παρ. 7 και 8 του Ν. 2206/1994 (επιτροπή Καζίνων) σε συνδυασμό με τις διατάξεις του άρθρου 57 του Ν. 2224/1994 και των άρθρων 30 επ. του Ν. 2160/1993, ότι η όλη διαδικασία του διαγωνισμού, το περιεχόμενο των προσφορών και τα κριτήρια αξιολόγησης των υποψηφίων θα ρυθμίζονται από την 920/1994 προκήρυξη σε συνδυασμό με την δεύτερη αυτή προκήρυξη, το Ν. 2206/1994 και το Ν. 2160/1993 (άρθρο 30 επ.) και ότι η προσφορά θα είναι ενιαία (μία) και για την άδεια Καζίνου και για την ανάπτυξη της παραπάνω περιοχής και θα πρέπει να περιλαμβάνει επιπλέον των όσων αναφέρονται στην 920/1994 προκήρυξη και α) αντάλλαγμα για την παραχώρηση της εκμετάλλευσης της μαρίνας σύμφωνα με τα άρθρα 30 επ. του Ν. 2160/93 β) παραχώρηση δωρεάν στο Δημόσιο του Συνεδριακού Κέντρου γ) χρονοδιάγραμμα εκτέλεσης των έργων δ) ετήσιο μίσθωμα για την οικοπεδική έκταση, που παραχωρείται και ε) ανταποδοτικό τέλος υπέρ του οικείου δήμου, πέραν του προβλεπομένου από το Ν. 2206/94.

3. Κατά το άρθρο 1 παρ. 12 του Ν. 2206/1994, "Στο διαγωνισμό δικαιούται να μετέχουν ανώνυμες εταιρείες ή κοινοπραξίες ανωνύμων εταιρειών, που υπογράφουν για το σκοπό αυτόν καταστατικό, που κατατίθεται στην Επιτροπή...". Τα ίδια ορίζονται και στην προκήρυξη (920/1994 ΦΕΚ 422Β άρθρο 7.1α και β).

3.1. Κατά δε το άρθρο 1 παρ. 13 ιδίου ως άνω νόμου "Το μετοχικό κεφάλαιο των ανωνύμων εταιρειών, που μετέχουν στο διαγωνισμό ή το συνολικό μετοχικό κεφάλαιο των εταιρειών που μετέχουν σε κοινοπραξίες δεν μπορεί να είναι κατώτερο των 2 δις εκατομμυρίων (2.000.000.000) δραχμών, που θα έχει καταβληθεί ολόκληρο πριν από την χορήγηση της αδείας". Τα ίδια ορίζονται και στην προκήρυξη (άρθρο 7. 1β εδ. γ).

3.1.2 Κατά το άρθρο 2 παρ. 2 και 3 του Ν. 2206/1994 και κατά τις παράγρ. 5, 7 και 8 της προκήρυξης η επιλογή των υποψηφίων θα γίνει σε δυο στάδια: Α. Κατά το πρώτο στάδιο θα επιλεγούν όσοι από τους υποψηφίους επενδυτές πληρούν κατά την αιτιολογημένη κρίση της επιτροπής τις ακόλουθες προϋποθέσεις: α) Οι μέτοχοι, οι εκπρόσωποι, οι διευθυντές και συνεργάτες της εταιρείας ή κοινοπραξίας εταιρειών διαθέτουν ήθος και εντιμότητα. β) Διακρίνονται για την επαγγελματική τους ικανότητα και την εμπειρία τους σε τουριστικές επιχειρήσεις, εκμεταλλεύσεις Καζίνων ή συναφείς δραστηριότητες. γ) Η προτεινόμενη χρηματοδότηση των υποψηφίων επενδυτών είναι επαρκής και προέρχεται από αδιάβλητη πηγή.

Κατά το Α' στάδιο, λοιπόν, η μελέτη και εκτίμηση θα επικεντρωθεί στο τμήμα των προσφορών, που αφορά στο ήθος και στην εντιμότητα-οικονομική φερεγγυότητα των υποψηφίων και στα προσόντα και την εμπειρία τους στη διαχείριση και λειτουργία επιχειρήσεων Καζίνων ή άλλων τουριστικών επιχειρήσεων καθώς και την επαρκή χρηματοδότηση από αδιάβλητη πηγή.

Στο τέλος του Α' Σταδίου θα συνταχθεί κατάλογος επιλεγέντων για περαιτέρω αξιολόγηση.

Στο Β' στάδιο της επιλογής μετέχουν όσοι κρίθηκαν, ότι συγκεντρώνουν τις παραπάνω προϋποθέσεις και υπό τον όρο προηγούμενης εμπρόθεσμης καταθέσεως εγγυητικής επιστολής που να καλύπτει το σύνολο της οικονομικής αξίας των υποχρεώσεων τους σε μετρητά για την χορήγηση της άδειας. Οι προσφορές τους βαθμολογούνται από 0-5 στα ακόλουθα έξι (6) κριτήρια αξιολόγησης:

α) άμεσο δημοσιονομικό όφελος

β) επωφελείς επιπτώσεις στην Εθνική Οικονομία, ιδιαίτερα δε νέες επενδύσεις, εισαγωγή κεφαλαίου από το εξωτερικό, συμβολή στη γενικότερη ανάπτυξη της περιοχής λειτουργίας της επιχείρησης.

γ) συμβολή στην τουριστική ανάπτυξη

δ) δημιουργία νέων θέσεων εργασίας

ε) ελάχιστη κονωνική όχληση και

στ) πληρότητα και σαφήνεια της σχετικής προτάσεως και παροχή πρόσθετων εγγυήσεων (επιπλέον της εγγυητικής επιστολής) για την εκπλήρωση του συνόλου των υποχρεώσεων.

4. Ανταποκρινόμενες στις δυο παραπάνω προκηρύξεις εξεδήλωσαν ενδιαφέρον και υπέβαλαν την 9-9-1994 μια προσφορά η δήθεν κοινοπραξία με την επωνυμία "ΚΟΙΝΟΠΡΑΞΙΑ ΚΑΖΙΝΟ ΑΘΗΝΩΝ" στην οποία φέρεται να μετέχει ως operator η Mirage Resorts Inc. και η Interglobe International Holding S.A. και μια προσφορά η κοινοπραξία με την επωνυμία "LONDON C.I.". Αμφότερες οι κοινοπραξίες γίνονται δεκτές από την επιτροπή Καζίνο να συμμετάσχουν στο Α' Στάδιο κατά τα προειρημμένα.

4.1 Η αρχική "Κοινοπραξία" με την επωνυμία "ΚΟΙΝΟΠΡΑΞΙΑ ΚΑΖΙΝΟ ΑΘΗΝΩΝ" φέρεται ότι συνεστήθη στις 8-8-1994 και ότι απετελείτο από τις: α) INTERGLOOBE INTERNATIONAL HOLDING S.A , "νομίμως" εκπροσωπουμένη κατά την υπογραφή του καταστατικού της κοινοπραξίας από τον δικηγόρο Αθηνών Αλκιβιάδη Παππά και β) MIRAGE RESORTS INC., "νομίμως" εκπροσωπουμένη κατά την υπογραφή του καταστατικού της κοινοπραξίας από την Αμερικανίδα υπήκοο Ρόζμαρι Μάρρα. Για την INTERGLOBE δεν υπεβλήθη κατά την κατάθεση της προσφοράς (9-9-1994), αλλ' ούτε και μεταγενέστερα στην Επιτροπή του Διαγωνισμού καταστατικό, παρά μόνον η από 9-9-1994 ανυπόγραφη δήλωση εν μέρει έντυπη και εν μέρει χειρόγραφη της Ρόζμαρι Μάρρα, σχετική με τα στοιχεία της εταιρείας, τα μέλη του Δ.Σ. και τη σύνθεση του μετοχικού κεφαλαίου. Το Δ.Σ. αποτελείται, κατά τη δήλωση αυτή, από την Ρόζμαρι Μάρρα, Δ/νουσα σύμβουλο, και συμβούλους Γεώργιο Ρίζο, Larry Martin, Παύλο Σαπουνάκη, Ευάγγελο Μάβη, Γεώργιο Οικονόμου και Αλκιβιάδη Παππά. Το 68% των μετοχών φέρεται, κατά τη δήλωση πάντα αυτή να ανήκει στην Ρόζμαρι Μάρρα και στους υπολοίπους παραπάνω συμβούλους ως και στους Μιχάλη Χολάκη και Μάκη Ζουμπουλίδη κατά μικρά ποσοστά. Για την σύσταση της "Κοινοπραξίας" υπογράφει για λογαριασμό της INTERGLOBE INT. HOLDING ο δικηγόρος Αλκ. Παππάς φερόμενος ως μικρομέτοχος και μέλη του Δ.Σ.αυτής, χωρίς όμως να υπάρχει η απαιτούμενη νομιμοποίηση του (πρακτικό εξουσιοδότησης του Δ.Σ. και καταστατικό της εταιρείας). Για την εταιρεία MIRAGE RESORTS υπογράφει το από 8-9-94 καταστατικό της "Κοινοπραξίας", η Ρόζμαρι Μάρρα, φερομένη ως κυρία μέτοχος και δ/νουσα σύμβουλος της INTERGLOBE INT. HOLDING, σύμφωνα με την παραπάνω ανυπόγραφη δήλωσή της, υπογράφει δε χωρίς να υπάρχει η απαιτούμενη νομιμοποίησή της από την MIRAGE RESORTS (καταστατικό και πρακτικό εξουσιοδότησης του Δ.Σ. της εταιρείας). Το μόνο έγγραφο που υπάρχει είναι μια επιστολή του BRUCE A. LEVIN, φερομένου ως αντιπροσώπου του Δ.Σ. της MIRAGE RESORTS, που φέρει την ημεροχρονολογία σύστασης της "κοινοπραξίας", (8-9-94) , όπου αναφέρεται απλώς η πρόθεση της MIRAGE RESORTS να συμμετάσχει στο "κονσόρτσιουμ" αλλά ως μάνατζερ του Καζίνο, υπό την προϋπόθεση, ότι το "κονσόρτσιουμ" θα λάβει την άδεια Καζίνο και όλες τις 

Σελίδα 5768 

προβλεπόμενες εγκρίσεις από το Ελληνικό Δημόσιο και υπό την περαιτέρω προϋπόθεση ότι οι αρμόδιες αρχές της Πολιτείας της Νεβάδα (όπου και η έδρα της MIRAGE RESORTS) θα εγκρίνουν την καταλληλότητα των βασικών αρχών της Κοινοπραξίας καθώς και την συμμετοχή της σ' αυτή και εφ' όσον υπάρξει τελικά συμφωνητικό διαχείρισης της MIRAGE RESORTS και της Κοινοπραξίας".

Σε επιστολή επίσης του παραπάνω φερομένου ως αντιπροέδρου του Δ.Σ. της MIRAGE RESORTS με ημεροχρονολογία 6-9-94 προς τον κ. Αντώνη Κεφαλογιάννη, σύζυγο της Ρόζμαρι Μάρρα αναφέρεται, ότι δεν υπάρχει εξουσιοδότηση για οποιαδήποτε συμβατική δέσμευση της MIRAGE RESORTS αναφορικά με το Καζίνο των Αθηνών και τις Τουριστικές εγκαταστάσεις. Σημειωτέον, ότι η MIRAGE RESORTS είναι υπαρκτή και γνωστή εταιρεία στον χώρο των Καζίνων.

Τέλος, με την από 27-9-94 επιστολή του ο φερόμενος ως αντιπρόσωπος του Δ.Σ. της MIRAGE RESORTS προς τον Larry Martin, δικηγόρο και μέλοςτου Δ.Σ. και μικρομέτοχο της Interglobe International Holding S.A., εγνωστοποίησε, οτι σύμβουλοί της εκτιμούν ότι οι αρχές της Πολιτείας της Νεβάδα Η.Π.Α. δεν θα εγκρίνουν την προτεινόμενη συμμετοχή της στο σχέδιο - πρόγραμμα του Καζίνο Αθηνών και συνεπώς έχουν αποφασίσει να μην προχωρήσουν σε αυτό το προτεινόμενο σχέδιο - πρόγραμμα.

Οι αμέσως παραπάνω δύο επιστολές της MIRAGE RESORTS δεν υπάρχουν στον φάκελλο του τ. Υπουργείου Τουρισμού. Είναι πρόδηλον, οτι, ως μη έδει, τα έγγραφα αυτά απεκρύβησαν και δεν ετέθησαν από τους εκπροσώπους της INTERGLOBE INT. HOLDING υπ' όψιν της επιτροπής Καζίνων, διότι σε αντίθετη περίπτωση θα ήταν παντελώς αδύνατον να επιλεγεί η έστω και ανυπόστατη ("μαϊμού") Κοινοπραξία να μετάσχει στο Β' στάδιο του διαγωνισμού, μιας και από της 27-9-96 η MIIRAGE κάνει σαφές, ότι αρνείται την προτεινόμενη ανάμειξή της στο σχέδιο-πρόγραμμα Καζίνο Αθηνών.

4.1.2. Από όλα τα παραπάνω έγγραφα της παραγ. 4.1 αποδεικνύεται, ότι η Ρόζμαρι Μάρρα δεν είχε καμμιά εξουσιοδότηση να υπογράψει την 8-8-94 για λογ/σμό της MIRAGE RESORTS το καταστατικό της δήθεν ΚΟΙΝΟΠΡΑΞΙΑΣ ΚΑΖΙΝΟ ΑΘΗΝΩΝ και ότι η MIRAGE RESORTS αγνοούσε το γεγονός αυτό δηλαδή της υπογραφής ενός τέτοιου καταστατικού από την Ρόζμαρι Μάρρα επ' ονόματι και για λογ/σμό της (δηλ. της MIRAGE RESORTS) και συνεπώς η κοινοπραξία αυτή είναι ανυπόστατη και παρά το νόμον (αρθ. 1 παρ. 12 Ν. 2206/94) και την προκήρυξη του Διαγωνισμού (άρθρο 7.1α και β της 920/1994 αποφάσεως του Υπ. Τουρισμού) συμμετέσχε τόσο στο Α' όσο και στο Β' στάδιο του διαγωνισμού, αναδειχθείσα μάλιστα τελικώς και πλειοδότης. Εξ άλλου από τα ίδια παραπάνω έγγραφα και στοιχεία σε συνδυασμό και με το γεγονός, ότι στις 9-9-94 κατατίθεται από την δήθεν "κοινοπραξία" στην επιτροπή του Διαγωνισμού η αναγκαία εγγυητική επιστολή για την "συμμετοχή" της στο Α' στάδιο επιλογής ποσού 200.000.000 δρχ. με εντολέα της εγγυητικής την "ΠΡΟΟΔΕΥΤΙΚΗ Α.Τ.Ε.", μία από τις τέσσαρες (4) τεχνικές εταιρείες που εισήλθαν στην "κοινοπραξία" στις 25-10-94 καταδεικνύεται η οικονομική αδυναμία και αφερεγγυότης και το αχυράνθρωπο της "κοινοπραξίας" που συμμετέχει στον διαγωνισμό. Είναι απορίας άξιον, πώς η "κοινοπραξία", που προτίθεται να επενδύσει 90 δισ δραχμών, να εισάγει κεφάλαια από το εξωτερικό, κ.λ.π., που έχει υποτίθεται μέλος τη γνωστή στο χώρο των Καζίνων MIRAGE RESORTS, δεν έχει την τραπεζική πίστη να εκδώσει με εντολή της εγγυητική επιστολή της τάξεως των 200.000.000 δρχ.!! Να σημειωθεί, ότι την 9-9-94, ημέρα υποβολής της προσφοράς και εκδόσεως της άνω εγγυητικής επιστολής, είχε προηγηθεί ιδιωτικό συμφωνητικό μεταξύ της INTERGLOBE INTERNATIONAL HOLDING S.A. εκπροσωπουμένης από την Ρόζμαρι Μάρρα και της ΠΡΟΟΔΕΥΤΙΚΗ ΑΤΕ, εκπροσωπουμένης από τον Κων/νο Κούτλα, με το οποίο, η πρώτη συμβαλλομένη παρέχει δικαίωμα προτιμήσεως στην ΠΡΟΟΔΕΥΤΚΗ ΑΤΕ, δεύτερη συμβαλλόμενη, να αγοράσει μετοχές της "ΚΑΖΙΝΟ ΑΘΗΝΩΝ Α.Ε.Τ.Ε." και το διακριτικό τίτλο "ATHENS KAZINO & RESORT S.A.", η οποία θα υπογράψει με το Ελληνικό Δημόσιο την οικεία σύμβαση παραχωρήσεως της αδείας λειτουργίας Καζίνο, εφ' όσον στον διαγωνισμό επιλεγεί η ΚΟΙΝΟΠΡΑΞΙΑ ΚΑΖΙΝΟ ΑΘΗΝΩΝ, οι οποίες μετοχές αντιπροσωπεύουν το 8% του μετοχικού κεφαλαίου της "ΚΑΖΙΝΟ ΑΘΗΝΩΝ Α.Ε.Τ.Ε" αντί τιμήματος αντιστοιχούντος στο εκ. δρχ. ισότιμο των 10.000.000 δολλαρίων Η.Π.Α. κατά την ημερομηνία της αγοράς. Η ΠΡΟΟΔΕΥΤΙΚΗ Α.Τ.Ε. παρέδωσε στην πρώτη συμβαλλομένη την υπ' αριθμ. 28/9203/9-9-94 εγγυητική επιστολή της Γενικής Τράπεζας της Ελλάδος για ποσό δρχ. 200.000.000, η οποία θα παραδοθεί στο Ελληνικό Δημόσιο ως εγγύηση συμμετοχής στο διαγωνισμό. Η εγγυητική αυτή επιστολή θα επιστραφεί στην ΠΡΟΟΔΕΥΤΙΚΗ Α.Τ.Ε. με το πέρας του Α' σταδίου του Διαγωνισμού για το Καζίνο!!

Για το Β' στάδιο επιλέγονται και οι δύο κοινοπραξίες και στις 6-10-94 γίνεται ανακοίνωση της επιλογής στην "Κοινοπραξία" με την επωνυμία "ΚΟΙΝΟΠΡΑΞΙΑ ΚΑΖΙΝΟ ΑΘΗΝΩΝ" για να συμμετάσχει στο Β' στάδιο του διαγωνισμού.

5. Με το από 13-10-1994 ιδιωτικό συμφωνητικό, στο οποίο συμβάλλονται οι INTERGLOBE INTERNATIONAL HOLDING S.A. και η SUN INTERNATIONAL INVESTMENTS LTD, συνιστούν κοινοπραξία με την επωνυμία "ΚΟΙΝΟΠΡΑΞΙΑ ΚΑΖΙΝΟ ΑΘΗΝΩΝ", η οποία υποκαθίσταται στα δικαιώματα και τις υποχρεώσεις της από 9-9-94 αρχικής "κοινοπραξίας" με την ίδια επωνυμία και η οποία συμμετείχε στο Α' στάδιο του διαγωνισμού για την παραχώρηση σ' αυτή αδείας λειτουργίας Καζίνου στην περιοχή του Φλοίσβου Αττικής και έχει επιλεγεί με την από 6-10-94 επιστολή του Υπ. Τουρισμού για το Β' στάδιο του διαγωνισμού. Στη συσταθείσα κατά τα άνω κοινοπραξία μετέχει ως operator η δεύτερη των συμβαλλομένων, της οποίας οι ευθύνες περιορίζονται σε εκείνες που έχει αναλάβει με την υπογραφή του από 4-10-94 συμφωνητικού διαχείρισης μεταξύ των ιδίων συμβαλλομένων. Επι του ώς άνω από 13-10-94 συμφωνητικού συστάσεως κοινοπραξίας έχομεν να παρατηρήσουμε: α) δεν υπάρχουν και στην περίπτωση αυτή τα νομιμοποιητικά έγγραφα γι' αυτούς που φέρονται ως "νόμιμοι" εκπρόσωποι και υπογράφουν (καταστατικά και πρακτικά-εξουσιοδοτήσεις των Δ.Σ. των εταιρειών μελών). β) δεν υπογράφει ως εκ τρίτου συμβαλλομένη η MIRAGE RESORTS, η οποία τάχα ήταν μέλος της αρχικής "κοινοπραξίας" και "απεχώρησε" τάχα από την "κοινοπραξία", πράγμα το οποίο είναι μία πρόσθετη ένδειξη ότι η εν λόγω εταιρεία ουδέποτε υπήρξε μέλος κοινοπραξίας μαζί με την INTERGLOBE INTERNATIONAL HOLDING S.A. γ) την 3-10-94 συντάσσει στην VIRGINIA των Η.Π.Α. την επιστολή του ο LARRY MARTIN, δικηγόρος και δηλούμενος στην επιτροπή Καζίνων από την Ρόζμαρι Μάρρα, ως μέλος του Δ.Σ. και μικρομέτοχος της INTERGLOBE, την οποία επιστολή απευθύνει στον δικηγόρο Αλκιβιάδη Παππά, στην Ελλάδα δηλούμενον και αυτόν από την Ρόζμαρι Μάρρα ως μέλος του Δ.Σ. και μικρομέτοχος της INTERGLOBE και με την οποία επιστολή γνωστοποιεί, ότι πληροφορήθηκε από την εταιρεία MIRAGE RESORTS, ότι σύμφωνα με το κανονιστικό δίκαιο της Νεβάδα, η εταιρεία αυτή δε θα μπορέσει να συμμετάσχει στην κοινοπραξία που θα διεκδικήσει την άδεια λειτουργίας επιχειρήσεως Καζίνο στην Αθήνα (Φλοίσβος) και ω του θαύματος την επομένη (4-10-94) έχει βρεθεί άλλος operator και έχει υπογραφεί και το οικείο συμφωνητικό διαχείρισης!!!

5.1 Την επομένη (14-10-94) η "κοινοπραξία" γνωστοποιεί εγγράφως στην επιτροπή του διαγωνισμού, ότι η MIRAGE RESORTS αποχώρησε τάχα από την "Κοινοπραξία" και ζητεί έγκριση συμμετοχής του νέου συμβαλλόμενου μέλους, SUN INTERNATIONAL INVESTMENTS LTD, ως εταίρου και διαχειριστή των εγκαταστάσεων που προβλέπονται στην πρότασή της. Δεν φαίνεται όμως να συνυποβάλλει και το από 13-10-94 καταστατικό της νέας κοινοπραξίας.

Ολα τα παραπάνω, αλλά και γενικότερα όλα τα μέχρι τώρα ιστορηθέντα και όσα στη συνέχεια θα ιστορηθούν καταδεικνύουν την αδιαφάνεια, εικονικότητα, πλαστότητα και απατηλότητα των ενεργειών εκείνων, που-καλυπτόμενοι υπό τον μανδύα της INTERGLOBE INTERNATIONAL HOLDING 
Σελίδα 5769 

S.A - έδρασαν παράνομα και αξιόποινα εις βάρος της Επιτροπής του Διαγωνισμού και του Ελληνικού Δημοσίου γενικότερα.

6. Οι κοινοπραξίες που επελέγησαν στο Α' Στάδιο υποχρεούνται να καταθέσουν μέχρι και την 14-10-94 εγγυητικη επιστολή για να συμμετάσχουν στο Β' Στάδιο του Διαγωνισμού.

6.1. Στις 14-10-94 η London Club International καταθέτει εγγυητική επιστολή. Την ίδια μέρα η νέα "ΚΟΙΝΟΠΡΑΞΙΑ ΚΑΖΙΝΟ ΑΘΗΝΩΝ" δεν καταθέτει εγγυητική επιστολή, αλλά υποβάλλει εγγράφως αίτημα, με διάτρητες δικαιολογίες που αποπνέουν οικονομική αδυναμία και αφερεγγυότητα, για παράταση της προθεσμίας καταθέσεως της εγγυητικής επιστολής μέχρι και της 26-10-1994. Το αίτημα υποβάλλεται στην Επιτροπή του Διαγωνισμού με κοινοποίηση και στον Υπουργό Τουρισμού κ. Διον. Λιβανό.

7. Με το από 25-10-94 ιδιωτικό συμφωνητικό, στο οποίο συμβάλλονται αφ ενός η Ρόζμαρι Μάρρα, ως πωλήτρια και αφ ετέρου οι τέσσαρες (4) τεχνικές εταιρείες, ήτοι α) η "ΑΤΤΙ-ΚΑΤ ΑΕ" β) η "ΠΡΟΟΔΕΥΤΙΚΗ ΑΤΕ" γ) η "ΑΛΤΕ ΑΤΕ" και δ) η "ΑΕΤΕ ΤΕΧΝΟΔΟΜΙΚΗ- ΑΦΟΙ Μ. ΤΡΑΥΛΟΥ", ως αγοράστριες δηλώνει η πωλήτρια, ότι έχει στην κυριότητα, νομή και κατοχή της 1250 ανώνυμες μετοχές, ονομαστικής αξίας 1ΟΟΟ Flux η καθεμία, της "INTERGLOBE INTERNATIONAL HOLDING S.A" τις οποίες πωλεί, μεταβιβάζει κατά κυριότητα,νομή και κατοχή και παραδίδει στις αγοράστριες κατά ποσοστά 30%, 30% 20% και 20% αντίστοιχα αντί του τιμήματος των 2.692.000 δολλαρίων ΗΠΑ, το οποίο θα καταβληθεί στην πωλήτρια εφ όσον κατακυρωθεί ο σχετικός πλειοδοτικός διαγωνισμός στην "ΚΟΙΝΟΠΡΑΞΙΑ ΚΑΖΙΝΟ ΑΘΗΝΩΝ" ή στην εταιρεία "INTERGLOBE INTERNATIONAL HOLDING S.A" ή σε εταιρεία, η οποία θα υποκαταστήσει (ως καθολικός ή ειδικός διάδοχος) την παραπάνω κοινοπραξία και εφ' όσον υπογραφεί η σχετική σύμβαση με τον Υπουργό Τουρισμού που προβλέπει η προκήρυξη του Διαγωνισμού εντός μηνός. Εντός της αυτής προθεσμίας θα παραδοθεί ως επιπλέον τίμημα της αγοραπωλησίας και προσωρινός τίτλος, που θα αντιστοιχεί στο 8% του μετοχικού ή εταιρικού κεφαλαίου και για ύψος μέχρι 15 δις δρχ. της εταιρείας, η οποία θα υπογράψει την σύμβαση παραχωρήσεως της αδείας Καζίνο με το Ελληνικό Δημόσιο (στην οποία θα συμμετέχει η "INTERGLOBE INTERNATIONAL HOLDING S.A").

7.1 Στο παραπάνω συμφωνητικό αγοραπωλησίας διαλαμβάνεται η εξής αξιοπρόσεχτη και πολλά υποδηλούσα και υπονοούσα ρήτρα "Ρητώς συμφωνείται, οτι σε περίπτωση που ανακληθεί ή ακυρωθεί η πράξη εγκρίσεως της παραχωρήσεως αδείας Καζίνο μετά την υπογραφή της σχετικής συμβάσεως με το Ελληνικό Δημόσιο για λόγους που οφείλονται στις μέχρι σήμερα ενέργειες της πωλήτριας ή ανάγονται στη σφαίρα ευθύνης της, η πωλήτρια υποχρεούται να επιστρέψει το τυχόν εισπραχθέν τίμημα των 2.692.000 δολλαρίων ΗΠΑ". Αλήθεια τι εγνώριζαν και τι εφοβούντο οι αγοράστριες και οι νομικοί τους παραστάτες και διέλαβαν την παραπάνω πολύ χαρακτηριστική ρήτρα;

7.1.2 Επίσής σε άλλο σημείο του παραπάνω συμφωνητικού "η πωλήτρια δηλώνει και εγγυάται, ότι πέραν αυτής οι μεταβιβαζόμενες μετοχές δεν ανήκουν σε κανένα άλλο πρόσωπο και ιδίως στα πρόσωπα που δηλώθηκαν με την προσφορά της "ΚΟΙΝΟΠΡΑΞΙΑΣ ΚΑΖΙΝΟ ΑΘΗΝΩΝ" ως μέτοχοι της εταιρείας "INTERGLOBE INTERNATIONAL HOLDING S.A". Συνεπώς η σχετική από 9-9-94 δήλωση της Ρόζμαρι Μάρρα προς την επιτροπή του διαγωνισμού περί της συνθέσεως του μετοχικού κεφαλαίου της INTERGLOBE ήταν αναληθής, κατά παράβαση του νόμου 2206/94 και της προκηρύξεως του διαγωνισμού.

8. Αξίζει να σημειωθεί ότι την επομένη (26-10-94 ) της υπογραφής του παραπάνω ιδιωτικού συμφωνητικού αγοραπωλησίας υποβάλλονται στην επιτροπή του διαγωνισμού από την ΚΟΙΝΟΠΡΑΞΙΑ ΚΑΖΙΝΟ ΑΘΗΝΩΝ και μάλιστα από τον πληρεξούσιο δικηγόρο της Κων. Καλαβρό οι απαιτούμενες εγγυητικές επιστολές για την συμμετοχή στο Β' στάδιο του διαγωνισμού συνολικού ύψους 11.000.000.000 δρχ. οι οποίες εκδίδονται με μέριμνα και δαπάνες των τεσσάρων (4) τεχνικών εταιρειών.

9. Στις 9-11-94 συνιστάται η εταιρεία υπό την επωνυμία "MARRECON ENTERPRISES S.A." με έδρα την Λιβερία, με τελικούς κυρίους, νομείς και κατόχους των ανωνύμων μετοχών της και νομίμους εκπροσώπους την Ρόζμαρι Μάρρα και τον Γ. Οικονόμου, δύο εκ των μετόχων της INTERGLOBE. Στις 11-11-94 συνιστάται νέα "κοινοπραξία" με την ίδια επωνυμία "ΚΟΙΝΟΠΡΑΞΙΑ ΚΑΖΙΝΟ ΑΘΗΝΩΝ" και τον ίδιο σκοπό που είναι η συνέχιση της συμμετοχής στον διεθνή πλειοδοτικό διαγωνισμό (στη θέση και ως καθολική διάδοχος α) της διαλυθείσης ήδη κοινοπραξίας μεταξύ των εταιρειών "INTERGLOBE INTERNATIONAL HOLDING S.A." και "MIRAGE RESORTS INC." η οποία είχε συσταθεί με το από 8-9-94 ιδιωτικό συμφωνητικό με την επωνυμία "ΚΟΙΝΟΠΡΑΞΙΑ ΚΑΖΙΝΟ ΑΘΗΝΩΝ" και β) της διαλυομένης - με το παρόν - κοινοπραξίας μεταξύ των εταιρειών "INTERGLOBE INTERNATIONAL HOLDING S.A." και "SUN INTERNATIONAL INVESTMENTS LTD.", που έχει συσταθεί με το από 13-10-94 ιδ. συμφωνητικό) για την παραχώρηση άδειας καζίνο, λειτουργίας ξενοδοχείου, Συνεδριακού Κέντρου και Μαρίνας στην περιοχή Φλοίσβου Αττικής,όπως ορίζει ο νόμος. Στην νέα αυτή κοινοπραξία συμμετέχουν: α) η INTERGLOBE INTERNATIONAL HOLDING S.A. με ποσοστό 1% β) η SUN INTERNATIONAL INVESTMENTS LTD. με 10% γ) η ΑΤΤΙ - ΚΑΤ με 24% δ) η ΠΡΟΟΔΕΥΤΙΚΗ με 24% ε) η ΑΛΤΕ ΑΤΕ με 18% στ) η ΑΕΤΕ ΤΕΧΝΟΔΟΜΗ - ΑΦΟΙ Μ. ΤΡΑΥΛΟΥ με 18% και ζ) MARRECON ENTERPRISES SA με 9%.

9.1. Οι μεταβολές που εκτίθενται παραπάνω στις παραγρ. 7 και 9, γνωστοποιούνται στις 15.11.94 στην επιτροπή καζίνο και κοινοποιούνται στον Υπ. Τουρισμού.

9.1.2. Στις 14-11-94 και 23-11-94 η ΚΟΙΝΟΠΡΑΞΙΑ ΚΑΖΙΝΟ ΑΘΗΝΩΝ επανυποβάλλει στην Επιτροπή Καζίνο με κοινοποίηση στον Υπ. Τουρισμού το αίτημά της για παράταση της προθεσμίας καταθέσεως της εγγυητικής επιστολής του Β' σταδίου του διαγωνισμού μέχρι της 26.10.94. Στις 25-11-94 ο Υπ. Τουρισμού, με επιστολή του ζητεί από την επιτροπή καζίνο να έχει, μέχρι 29-11-94, πρόταση της Επιτροπής επί του αιτήματος της Κ.Κ.Α. για παράταση της προθεσμίας καταθέσεως της εγγυητικής επιστολής του Β' σταδίου του διαγωνισμού. Η Επιτροπή Καζίνο συνεδριάζει στις 9-12-94 και γνωμοδοτεί ότι είναι αναγκαίο να παραταθεί γενικώς και όχι μόνον για την Κ.Κ.Α. η προθεσμία της διακηρύξεως για την κατάθεση των εγγυητικών επιστολών, δεδομένου ότι και οι δύο υποβληθείσες προσφορές πάσχουν από νομικές ελλείψεις, η μεν ως εκπρόθεσμη, η δε άλλη της London club International, διότι η συνοδεύουσα την προσφορά εγγυητική επιστολή περιέχει όρους αντιθέτους των όρων της διακήρυξης και αναιρούντας την λειτουργία της εγγυήσεως και ότι οι ελλείψεις αυτές μπορούν να αναπληρωθούν με την παράταση της προθεσμίας γενικά και για τις δύο. Το μέλος της επιτροπής Κων/νος Μπιράκος, εξέφρασε την άποψη, ότι το Δημόσιο συμφέρον διασφαλίζεται περισσότερο με την προκήρυξη νέου διαγωνισμού λαμβάνοντας υπ' όψιν τις πλείονες προσφορές που υπεβλήθησαν και δεν έγιναν δεκτές για τυπικά ελαττώματα που μπορούν να θεραπευθούν σε νέο διαγωνισμό.

10. Ενταύθα πρέπει να επισημανθεί ότι από 9-9-94, ημέρα που συνεδρίασε η Επιτροπή του διαγωνισμού για την αποσφράγιση των προσφορών πλην της οικονομικής προσφοράς εκάστης συμμετοχής μέχρι της 9-12-94, οπότε γνωμοδότησε υπέρ της παρατάσεως της προθεσμίας για τις εγγυητικές επιστολές δεν υπήρξε ενασχόληση της Επιτροπής με τις αλλεπάλληλες αλλαγές και οβιδιακές μεταμορφώσεις της σύνθεσης της Κ.Κ.Α. παρά το ότι απαγορεύεται από το νόμον ούτε με την εξέταση του ήθους, της εντιμότητας και της οικονομικής υπόσταστης των μετόχων, των εκπροσώπων, των διευθυντών και των συνεργατών της Κ.Κ.Α. και των κοινοπραττουσών εταιρειών και ούτε με την επάρκεια και την προέλευση από αδιάβλητη πηγή της προτεινόμενης χρηματοδότησης όπως ο νόμος ορίζει.

Σελίδα 5770 

 

11. Με την 2116/12-12-94 (ΦΕΚ/Β915/12-12-94) απόφασή του, ο Υπουργός Τουρισμού κ. Διον. Λιβανός ενοποιεί τις διαδικασίες και τις προθεσμίες των διαδικασιών του διαγωνισμού υπό στοιχεία β, γ, δ, ε, ζ του χρονοδιαγράμματος, που προβλέπεται στην παρ. 6 της Υπουργικής αποφάσεως 920/1994 (ΦΕΚ 422/1994), ήτοι τις προθεσμίες των 50, 20, 15, 20 και 40 ημερών αντιστοίχως σε μια ενιαία προθεσμία 145 ημερών που άρχισε στις 9 Σεπτεμβρίου 1994, έληγε στις 13 Δεκεμβρίου 1994 και έκρινε αναγκαίο να παραταθεί για 7 ημέρες, ήτοι να λήξει στις 20 Δεκεμβρίου 1994.

11.1 Η παραπάνω Υπουργική απόφαση είναι προδήλως παράνομη και διαβλητή, διότι: α) με την ενοποίηση των διαδικασιών και των προθεσμιών αυτών σε μια ενιαία, ενοποιούνται τα δύο σαφώς διακεκριμένα απ' αλλήλων στάδια του διαγωνισμού σε ένα ενιαίο, κατά κατάφωρη παραβίαση του ν. 2206/1994 (άρθρο 2 παρ. 2 & 3) και της προκήρυξης (παρ. 5, 7 και 8) και β) εξεδόθη, χωρίς προηγούμενη γνώμη και μάλιστα σύμφωνη της Επιτροπής του Διαγωνισμού, αφού με την από 25-11-94 επιστολή του ο κ. Υπουργός εζήτησε από την επιτροπή πρόταση επί του αιτήματος της Κ.Κ.Α. για παράταση μόνο της προθεσμίας καταθέσεως της εγγυητικής επιστολής του Β' σταδίου, η οποία είχε λήξει στις 14-10-94, μέχρι και της 26-10-94 και όχι πρόταση για ενοποίηση όλων των προμνησθεισών διαδικασιών και προθεσμιών αυτών και ούτε επίσης πρόταση για παράταση της υπό στοιχείο 3 της παραγρ. 6 της αρχικής προκήρυξης (920/94), η οποία έληγε στις 13-12-94, ημεροχρονολογία αξιολογήσεως των προσφορών και συντάξεως του πρακτικού κατατάξεως αυτών, κατά 7 ημέρες, ώστε να λήγει στις 20-12-94. Με την σκανδαλώδη αυτή Υπουργική απόφαση η Κ.Κ.Α. δεν εξυπηρετείτο παράνομα μόνο ως προς το εκπρόθεσμο της εγγυητικής επιστολής, αλλά κυρίως, με την παρά το νόμο και την διακήρυξη του διαγωνισμού ενοποίηση των δύο σταδίων, επεχειρείτο η κάλυψη των αλλεπαλλήλων παρανομιών, που συνάπτονταν τόσο με τις ατελεύτητες αλλαγές και τις οβιδιακές μεταμορφώσεις της συνθέσεώς της όσο και με την ίδια την υπόστασή της. Η μελέτη, η εκτίμηση και ο έλεγχος που γίνονται κατά το νόμον και την προκήρυξη στο Α' στάδιο και στην περίπτωσή μας μέχρι 29-9-94 και επικεντρώνονται στο τμήμα των προσφορών, που αφορά στο ήθος και την εντιμότητα - οικονομική φερεγγυότητα των υποψηφίων και στα προσόντα και την εμπειρία της στην διαχείριση και λειτουργία επιχειρήσεων καζίνο ή άλλων τουριστικών επιχειρήσεων καθώς και την επαρκή χρηματοδότηση από αδιάβλητη πηγή, θα μπορούσαν, με την επελθούσα ενοποίηση των διαδικασιών και των προθεσμιών αυτών (δηλ. την ενοποίηση των δύο σταδίων), να γίνουν οποτεδήποτε, ακόμη και μετά την δημοσίευση της ειρημένης Υπουργικής αποφάσεως και μέχρι της 20/12/94, νέας ημεροχρονολογίας της τελικής αξιολογήσεως των προσφορών και συντάξεως του σχετικού πρακτικού κατατάξεως αυτών από την επιτροπή του Διαγωνισμού. Δηλαδή θα μπορούσε, το πρώτον, να εμφανισθεί υποψήφιος επενδυτής, να υποβάλει προσφορά και να λάβει μέρος στην τελική αξιολόγηση και κατάταξη!! Και όλα αυτά διαδραματίζονται, ενώ είναι ανοιχτή η προσφορά της άλλης υποψηφίου, της London Club International από τις 14-10-94, δηλ. εις δόξαν της διαφάνειας, της αρχής της ισότητας των όρων του διαγωνισμού ως προς όλους του διαγωνιζόμενους και της αξιοπιστίας του Κράτους και των λειτουργιών του.

11.1.2. Στις 13-12-94 δηλώνεται νέα αλλαγή στη μετοχική σύνθεση μέλους της Κ.Κ.Α. Συγκεκριμένα οι τέσσαρες (4) τεχνικές εταιρείες, δια των νομίμων εκπροσώπων τους, δηλώνουν στην Επιτροπή του Διαγωνισμού, ότι είναι κύριοι, νομείς και κάτοχοι των 1.250 ανωνύμων μετοχών της "INTERGLOBE INTERNATIONAL HOLGING S.A.", που αντιπροσωπεύουν το 100% του καταβεβλημένου μετοχικού της κεφαλαίου κατά τα ακόλουθα ποσοστά: α) η "ΑΤΤΙΚΑΤ ΑΤΕ" με 30% β) η "ΠΡΟΟΔΕΥΤΙΚΗ ΑΤΕ" με 30% γ) η "ΑΛΤΕ ΑΤΕ" με 20% και η "ΑΕΤΕ ΤΕΧΝΟΔΟΜΗ-ΑΦΟΙ Μ. ΤΡΑΥΛΟΥ" με 20%. Σημειωτέον α) ότι στην αρχική "κοινοπραξία" η INTERGLOBE συμμετείχε με το 100% και στην τελική μορφή της με το 1% και β) η Ρόζμαρι Μάρρα, μέχρι πρότινος Διευθύνουσα Σύμβουλος και σχεδόν αποκλειστική μέτοχος της INTERGLOBE τώρα είναι εκτός INTERGLOBE, αλλά είναι νόμιμος εκπρόσωπος και η κυρία μέτοχος της νεοιδρυθείσης στη Λιβερία "MARRECON ENTERPISES S.A.", η οποία μετέχει στην νέα Κ.Κ.Α. με ποσοστό 9%!!

12. Την 20-12-94 συνέρχεται η Επιτροπή Διεξαγωγής του Διαγωνισμού για την παραχώρηση αδειών καζίνων (άρθρο 1 παρ. 7,8 και 9 του Νόμου 2206/1994), προκειμένου να προβεί στην τελική επιλογή του υποψηφίου επενδυτή για την παραχώρηση της προβλεπομένης από τον Νόμο άδειας λειτουργίας καζίνο στην περιοχή του Νομού Αττικής (εκτός Δήμου Αθηναίων). Από το πρακτικό της συνεδρίασης προκύπτει, ότι ήσαν παρόντα εξ (6) μέλη της επιτροπής και απουσίαζε το έβδομο μέλος, ήτοι ο κ. Ευσταθιάδης, εκπρόσωπος της Τοπικής Ενωσης Δήμων και Κοινοτήτων του νομού Αττικής, χωρίς να αναγράφεται, εάν εκλητεύθη και μάλιστα νομίμως και εμπροθέσμως, πράγμα το οποίο έχει μεγάλη νομική σημασία για το νόμιμο της συγκροτήσεως της Επιτροπής, αλλά και ουσιαστική σημασία εν' όψει της ελάχιστης διαφοράς στην βαθμολόγηση των δύο επενδυτών.

12.1. Η υποψηφία "ΚΟΙΝΟΠΡΑΞΙΑ ΚΑΖΙΝΟ ΑΘΗΝΩΝ" συγκέντρωσε συνολική βαθμολογία 207,5 βαθμών έναντι 205 βαθμών που συγκέντρωσε η "LONDON CLUB INTERNATIONAL" και κρίθηκε, συγκριτικώς, με βάση τη συνολική αυτή βαθμολογία ως πλέον κατάλληλη για να τύχει της παραχωρήσεως της αδείας λειτουργίας καζίνο στην περιοχή του Νομού Αττικής (εκτός Δήμου Αθηναίων).

12.1.2. Η βαθμολογία υπήρξε ιδιαιτέρως μικρή για αμφότερες τις προσφορές και σε όλα τα προβλεπόμενα από το Ν. 2206/94 κριτήρια (207,5 βαθμοί για την πλειοδότρια και 205 για την "LONDON C.I." με άριστα τους 480 βαθμούς). Η διαφορά γενικής βαθμολογίας μεταξύ πλειοδότριας και μειοδότριας ήταν ασήμαντη. Απελπιστικά χαμηλή ήταν η βαθμολόγηση αμφοτέρων των προσφορών και ιδιαιτέρως της πλειοδότριας στο σημαντικό κριτήριο "πληρότητα και σαφήνεια της σχετικής επενδυτικής πρότασης και παροχή προσθέτων εγγυήσεων (επί πλέον της εγγυητικής επιστολής) για την εκπλήρωση του συνόλου των υποχρεώσεων". Η Κ.Κ.Α. βαθμολογήθηκε συνολικά με (1+0,5+0,5+0,5+0,5+0,5=) 3,5 βαθμούς, ενώ η μειοδότρια "LONDON C.I." με (2+1,5+1,5+1,5+1,5+1,5=) 9,5 βαθμούς, με άριστα τους 30 βαθμούς. Δηλαδή, η πλειοδότρια έλαβε στο σημαντικό αυτό κριτήριο μόλις το 10% και η μειοδότρια το 30% της άριστης βαθμολογίας. Ολα τα μέλη της Επιτροπής, στην αιτιολόγηση της ψήφου τους στο παραπάνω κριτήριο αξιολόγησης, συνδυάζουν την έλλειψη σαφήνειας της επενδυτικής πρότασης και προσθέτων εγγυήσεων για πραγματοποίηση της συνολικής επένδυσης και της λειτουργίας του Καζίνο με τις πολλές αλλαγές και ιδία τις τελευταίες στη σύνθεση της πλειοδότριας κοινοπραξίας. Μάλιστα ο μεν κ. Κων/νος Μπιράκος, εκπρόσωπος του Οικονομικού Επιμελητηρίου προσθέτει "Συνεκτιμώντας τα αρνητικά δημοσιεύματα εγκύρων εφημερίδων και περιοδικών για τον κύριο φορέα της εταιρείας (SUN INTERNATIONAL), που θα έχει το management, χωρίς να υπάρχει δυνατότητα και χρόνος διερεύνησης των δημοσιευμάτων, καθιστά επισφαλή ακόμη περισσότερο την όποια εγγύηση", ο δε κ. Ευάγγελος Ρίκος, πρόεδρος της Επιτροπής και Αντιπρόεδρος του Α.Π. υπεστήριξε "οτι υπάρχουν ανεξακρίβωτα στοιχεία προσωπικής καταστάσεως βασικού μέλους της Κ.Κ.Α. και οι αναφερόμενες επιπλέον εξασφαλίσεις δεν συνιστούν αληθείς εγγυήσεις". Σε πλήρη λογική ακολουθία και συνάφεια προς τις παραπάνω επιμέρους αιτιολογίες των μελών της Επιτροπής τελεί η στο τέλος του Πρακτικού της Επιτροπής (20-12-94) ΓΕΝΙΚΗ ΠΑΡΑΤΗΡΗΣΗ "δεν είναι εφικτό να διερευνηθούν όλα όσα αναφέρονται στο άρθρο 2 παρ. 2α και 2γ του Ν. 2206/94 και άρθρο 8 παρ. 8.1 και 8.3 της προκήρυξης (920/94) για τους ξένους επενδυτές. Δεν προσκομίζουν ποινικά μητρώα των φυσικών προσώπων και η μεγάλη διακίνηση κεφαλαίων σε πολλές χώρες και επιχειρήσεις δεν διευκολύνει την διερεύνηση των πηγών. Πρέπει ωστόσο,

Σελίδα 5771 

να διερευνηθούν κατά την υπογραφή της σύμβασης". Τέλος, δέον να επισημανθεί: α) ότι ο Κων. Μπιράκος για την μειοδότρια κοινοπραξία διατυπώνει την γνώμη,οτι η σύνθεση και η σταθερότητα της κοινοπραξίας εξαρχής δημιουργεί σχετική αίσθηση πρόσθετης εγγύησης, αλλά συνολικά δίνει την ίδια βαθμολογία και στις δυο προσφορές, διότι έχει την σταθερή άποψη, ότι ο διαγωνισμός πρέπει να επαναληφθεί β) ότι ο κ. Ευάγγελος Ρίκος εβαθμολόγησε συνολικά την "London C.I.", με 29,5 βαθμούς έναντι 29,2 της Κ.Κ.Α, διατυπώσας στο πρακτικό την άποψη, "οτι η όλη πρόταση (της London C.I.) εκτιμάται, ότι είναι σαφής και η επιχείρηση βιώσιμη, παρά την έλλειψη περαιτέρω εγγυήσεων" και " συγκριτικώς και παρά την μείζονα χρηματική προσφορά της Κ.Κ.Α., πρέπει, κατά την γνώμη μου, να προτιμηθεί η κοινοπραξία "London C.I." ως περισσότερο φερέγγυος" και γ) ο κ. Κων/νος Τσούμας, δ/ντής του Υπουργείου Οικονομικών, επισημαίνει στο τέλος του πρακτικού της 20-12-94, "οτι η καταλληλότητα ενός πλειοδότη δεν κρίνεται μόνον από τη διαφορά βαθμολογίας".

13. ΠΑΡΑΤΗΡΗΣΕΙΣ ΕΠΙ ΤΟΥ ΠΑΡΑΠΑΝΩ ΠΡΑΚΤΙΚΟΥ.

Α. Από το περιεχόμενο του πρακτικού αξιολόγησης και κατάταξης των προσφορών συνάγεται αβιάστως το συμπέρασμα, ότι αμφότερες οι επενδυτικές προτάσεις ήταν ασαφείς και άκρως επισφαλείς ως προς την πραγματοποίησή τους, κοινώς στον αέρα!!

Β. Ενώ ο διαγωνισμός ήταν μικτός και αφορούσε τόσο παραχώρηση αδείας Καζίνο, όσο και παραχώρηση της χρήσης και εκμετάλλευσης του τουριστικού λιμένα Φλοίσβου Π. Φαλήρου, πουθενά στο πρακτικό ούτε στα τυπικά και προεισαγωγικά ούτε στο κυρίως περιεχόμενο αυτού δεν φαίνεται, ότι αντικείμενο του διαγωνισμού ήταν και η παραχώρηση της χρήσης και εκμετάλλευσης του τουριστικού λιμένα Φλοίσβου Αττικής. Προφανώς, σκοπίμως γίνεται τούτο,διότι δεν έχει ζητηθεί ούτε έχει δοθεί στην Επιτροπή του Διαγωνισμού η γνώμη της Επιτροπής λιμένων του άρθρου 30 επ. του Ν.2160/1993 περί της παραχωρήσεως της χρήσεως και εκμετάλλευσης του παραπάνω τουριστικού λιμένα.

Γ. Δεν προκύπτει από το πρακτικό ούτε και από πουθενά αλλού, ότι η Επιτροπή του Διαγωνισμού προέβη κατά το Β' Στάδιο έστω και παρανόμως και παρατύπως, σε έλεγχο του ήθους και της εντιμότητας-οικονομικής φερεγγυότητας της Κ.Κ.Α. και των προσόντων και της εμπειρίας της στη διαχείριση και λειτουργία επιχειρήσεων Καζίνων ή άλλων τουριστικών επιχειρήσεων, καθώς και της επαρκούς χρηματοδότησης από αδιάβλητη πηγή, εν όψει των αλλεπαλλήλων αλλαγών στη σύνθεσή της που έγιναν ακόμη και πρόσφατα (13-12-94). Αντιθέτως από την ΓΕΝΙΚΗ ΠΑΡΑΤΗΡΗΣΗ, αλλά και από ειδικές επιμέρους αιτιολογίες και σκέψεις σχεδόν όλων των μελών της συνάγεται, ότι τέτοιος έλεγχος, ούτε έγινε, ούτε ήτο εφικτός.

14. Το ίδιο βράδυ, (20-12-94) και ευθύς μετά την παραπάνω αξιολόγηση της Επιτροπής του Διαγωνισμού, σύμφωνα με την οποία η Κ.Κ.Α. κρίνεται ως η πλέον κατάλληλη για να τύχει της παραχώρησης της αδείας Καζίνο στο Φλοίσβο Αττικής, ο Υπουργός Τουρισμού κ. Διον.Λιβανός σπεύδει να ανακοινώσει, ότι η άδεια θα δοθεί στην Κ.Κ.Α.

14.1. Με την υπ' αριθμ. 37/13-1-1995 (ΦΕΚ/Β' 64/31-1-95) απόφαση του Υπουργού Τουρισμού και τους σε αυτή διαλαμβανομένους όρους, παραχωρήθηκε στην πλειοδότρια, αφ ενός μεν η άδεια ίδρυσης, λειτουργίας και εκμετάλλευσης επιχείρησης Καζίνο με τις συνοδευτικές της εγκαταστάσεις στο Νομό Αττικής (εκτός δήμου Αθηναίων) και αφ ετέρου η χρήση και εκμετάλλευση του Τουριστικού Λιμένα (Μαρίνας) Φλοίσβου Αττικής, συμπεριλαμβανομένης και της χερσαίας ζώνης, όπως αυτή περιγράφεται στο άρθρο 41 παρ.2 παράρτημα ΙΙ, στοιχείο β του Ν. 2160/1993 σε συνδυασμό με την 1363/1994 (ΦΕΚ 827Β/1994) Κ.Υ.Α. των Υπουργών Τουρισμού και ΠΕ.ΧΩ.Δ.Ε και το άρθρο 57 του Ν.2224/1994.

14.1.2. Στην έκδοση της παραπάνω αποφάσεως, ως μη έδει, προέβη ο κ. Διον. Λιβανός: α) ενώ δεν είχε εισέτι κυρωθεί με νόμο η προμνησθείσα (βλ. παρ. 2) 1363/5-8-1994 Κ.Υ.Α., την οποία η 37/1995 απόφαση του Υπουργού Τουρισμού έθετε ως βάση για την ανέγερση των πιο πάνω κτιρίων και εγκαταστάσεων. Ετσι η ανέγερση των κτιρίων και εγκαταστάσεων, που πρότεινε η πλειοδότρια κοινοπραξία και περιλήφθηκε στην απόφαση του Υπουργού Τουρισμού, ως όρος της διοικητικής αυτής πράξεως, είναι αντίθετη με την ισχύουσα πολεοδομική νομοθεσία και συνεπώς είναι ανέφικτος η υλοποίηση του αντικειμένου του διαγωνισμού. Αναλυτικότερα: με την παραπάνω 1363/94 Κ.Υ.Α τροποποιούνται αφ ενός οι χρήσεις γης και οι όροι και περιορισμοί δόμησης, που είχε καθορίσει για την χερσαία ζώνη του τουριστικού λιμένα Φλοίσβου, εμβαδού 173,6 στρέμ., ο Ν. 2160/93 και αφ ετέρου οι όροι και περιορισμοί δόμησης που ίσχυαν με βάση τις σχετικές πολεοδομικές διατάξεις, για τις πέραν της χερσαίας ζώνης του τουριστικού λιμένα Φλοίσβου, εκτάσεις, εμβαδού 266,4 στρέμ. που είναι εκτός σχεδίου, από τις οποίες, άλλες είναι ιδιοκτησίας και διαχειρίσεως του ΕΟΤ και άλλες χαρακτηρισμένες Δημόσια Τουριστικά Κτήματα (Π.Δ. 201/94) των οποίων κατά τα προλεχθέντα (βλ. παρ 1.2.3.), η διοίκηση και διαχείριση έχει ανατεθεί στον ΕΟΤ. Η τροποποίηση όμως των χρήσεων και των όρων και περιορισμών δόμησης δεν έγινε νομίμως με την παραπάνω Κ.Υ.Α., διότι δεν υπάρχει σχετική νομοθετική εξουσιοδότηση και γι' αυτό στην ίδια αυτή απόφαση, ρητώς ορίζεται, ότι θα κυρωθεί με νόμο. Αλλά τέτοια νομοθετική κύρωση ουδέποτε έλαβε χώρα. Είναι άξιον σχολιασμού και επισημάνσεως, ότι σχεδόν επί ολόκληρο εξάμηνο ο κ. Λιβανός δεν έδειξε καμία προθυμία για τη νομοθετική κύρωση της εν λόγω απόφασης. Προφανώς εγνώριζε τις δυσκολίες του εγχειρήματος, προέβλεπε τις αντιδράσεις και εικάζεται, ότι είχε τους δικούς του λόγους για να ολοκληρωθεί "καθ' οιονδήποτε" τρόπο, έστω και παράνομο, σαθρό και επισφαλή, ο διεξαγόμενος διαγωνισμός και να παραχωρήσει την άδεια του Καζίνο και τη χρήση και εκμετάλλευση του Τουριστικού Λιμένα του Φλοίσβου σε "προεπιλεγμένο" υποψήφιο και αδιαφορώντας για το νομικώς διαβλητό και επισφαλές της παραχωρήσεως και τις εντεύθεν δυσμενείς για το δημόσιο συμφέρον και την σοβαρότητα και αξιοπιστία του Κράτους, συνέπειες.

β) Καίτοι, δεν είχε τεθεί υπ' όψιν της Επιτροπής του Διαγωνισμού γνωμοδότηση της Επιτροπής του άρθρου 30 του Ν 2160/1993, προτού αυτή αποφασίσει για την επιλογή του πλειοδότη. Αναλυτικώτερα: Η παραχώρηση της χρήσης και εκμετάλλευσης, χωροθετημένου Τουριστικού Λιμένα, στην περίπτωση που στη χερσαία ζώνη αυτού προτείνεται η εγκατάσταση επιχειρήσεως Καζίνο, διενεργείται κατά ρητή και σαφή διατύπωση του άρθρου 57 του Ν. 2224/94 από την Επιτροπή Καζίνων "μετά από προηγούμενη γνώμη της Επιτροπής του άρθρου 30 του Ν. 2160/1993. Στην προκειμένη περίπτωση, η γνωμοδότηση της Επιτροπής του άρθρου 30 του Ν. 2160/93", η οποία σημειωτέον ήταν τεκμηριωμένη και απόλυτα αρνητική, δεν τέθηκε υπ' όψιν της Επιτροπής Διαγωνισμού, αφού εκδόθηκε μετά την έκδοση της απόφασης της Επιτροπής αυτής (το πρακτικό της Επιτροπής Διαγωνισμού συντάχθηκε στις 20-12-94 και η γνωμοδότηση της άλλης Επιτροπής φέρει ημερομηνία 10-1-1995) και έτσι τέθηκε υπ' όψιν μόνο του Υπουργού Τουρισμού, πριν από την έκδοση της αποφάσεως του. Ομως, τόσο κατά το γράμμα, όσο και το πνεύμα της διατάξεως του άρθρου 57 του Ν. 2224/94, η γνώμη της Επιτροπής του άρθρου 30 του Ν. 2160/93 πρέπει να προηγείται της αποφάσεως της Επιτροπής του Διαγωνισμού (Επιτροπής Καζίνων), η οποία να λαμβάνει υπ' όψιν τη γνωμοδότηση αυτή και να την συνεκτιμά με τα άλλα στοιχεία κατά την βαθμολόγηση των υποψηφίων. Και αυτό, γιατί η Επιτροπή Καζίνων είναι εκείνη, που διενεργεί τον διαγωνισμό, εξετάζει την ουσία της υποθέσεως και βαθμολογεί και αναδεικνύει τον πλειοδότη , στον οποίο και γίνεται η παραχώρηση και δεν έχει κανένα νόημα να τίθεται υπ' όψιν μόνο του Υπουργού η γνωμοδότηση αυτή, δεδομένου ότι ο Υπουργός ελέγχει κατά τον νόμο 2206/94 μόνο τη νομιμότητα και όχι την ουσιαστική ορθότητα των αποφάσεων της Επιτροπής του Διαγωνισμού. Σημειωτέον, ότι στην αιτιολογική 

Σελίδα 5772 

έκθεση του άρθρου 57 του Ν. 2224/94 ρητώς ορίζεται ότι, "η γνώμη της Επιτροπής του άρθρου 30 του ν.2160/93 παρέχεται πλέον όχι στον Υπουργό Τουρισμού αλλά στην Επιτροπή του άρθρου 1 παρ. 7 του Ν. 2206/94. Διασφαλίζεται με την διαδικασία αυτή η πλήρης διαφάνεια και η καλύτερη δυνατή αξιοποίηση της περιουσίας του Δημοσίου και η πραγματοποίηση μεγάλων, συνθέτων επενδύσεων" και έτσι δεν καταλείπεται καμία πλέον αμφιβολία για το ζήτημα αυτό. Υπενθυμίζεται, ότι συντάκτης της αιτιολογικής αυτής έκθεσης και εισηγητής του άρθρου 57 του Ν. 2224/94 είναι ο ίδιος ο κ. Λιβανός, ο οποίος όμως στην πράξη λησμόνησε τα περί πλήρους διαφάνειας και καλύτερης δυνατής αξιοποίησης της περιουσίας του Δημοσίου και πραγματοποιήσεως μεγάλων, συνθέτων επενδύσεων!

γ) Παραχωρήσας, ενώ δεν ήταν αρμόδιος και συνεπώς παρανόμως και ακύρως, την χρήση και εκμετάλλευση των εδαφικών εκτάσεων, συνεχομένων της χερσαίας ζώνης του χωροθετημένου τουριστικού λιμένα του Φλοίσβου Π. Φαλήρου, μερικές από τις οποίες εμβαδού 75 στρεμμάτων ανήκουν κατά κυριότητα και διαχείριση στον ΕΟΤ και οι λοιπές εμβαδού 191,4 στρεμμάτων ανήκουν κατά κυριότητα στο Ελληνικό Δημόσιο, έχουν χαρακτηρισθεί Δημόσια Τουριστικά Κτήματα (Π.Δ. 201/94) και η διοίκηση και διαχείριση αυτών έχει ανατεθεί στον ΕΟΤ με την υπ' αριθμ. πρωτ. 523503/10-1-1995 κοινή απόφαση του Υπουργού Τουρισμού κ. Διον. Λιβανού και Υφυπουργού Οικονομικών κ. Δημ. Γεωργακόπουλου. Αρα, ο κ. Λιβανός εν γνώσει τελών, ότι είναι αναρμόδιος, παρεχώρησε, κατά χρήση και εκμετάλλευση, τις παραπάνω εδαφικές εκτάσεις στην πλειοδότρια κοινοπραξία με την σχολιαζομένη απόφασή του, ενώ οι εκτάσεις αυτές μπορούσαν να παραχωρηθούν μόνο από τα αρμόδια όργανα του ΕΟΤ και κατά την προβλεπομένη από την νομοθεσία περί ΕΟΤ διαδικασία.

δ) Χωρίς να ασκήσει έλεγχο νομιμότητας των αποφάσεων της Επιτροπής του Διαγωνισμού, ενώ είχε νόμιμη προς τούτο υποχρέωση (άρθρ.2 Ν.2206/94). Ο Υπουργός Τουρισμού, ασκώντας έλεγχο και μόνο νομιμότητας, έχει τις δυνατότητες ή να χορηγήσει με απόφασή του την άδεια στον πλειοδότη ή να θεωρήσει παράνομη την απόφαση της Επιτροπής και να μην χορηγήσει την άδεια ή, εάν θεωρεί νόμιμη την απόφαση της Επιτροπής του Διαγωνισμού αλλά ασύμφορο για το Ελληνικό Δημόσιο το επιτευχθέν οικονομικό αποτέλεσμα του Διαγωνισμού, να εισηγηθεί στο Υπουργικό Συμβούλιο, να κηρυχθεί άγονος ο διαγωνισμός και να προκηρυχθεί νέος.

Εάν ασκούσε, λοιπόν, έλεγχο νομιμότητας, ως ώφειλε, θα διεπίστωνε εύκολα, οτι: δ.1.) δεν έγινε έλεγχος του ήθους και της εντιμότητας-οικονομικής φερεγγυότητας των υποψηφίων και ιδία της πλειοδότριας κοινοπραξίας και των προσόντων και της εμπειρίας τους στην διαχείριση και λειτουργία επιχειρήσεων Καζίνων ή άλλων τουριστικών επιχειρήσεων, καθώς και της επάρκειας της χρηματοδότησης από αδιάβλητη πηγή, κατά τα λεπτομερέστερα εκτιθέμενα ανωτέρω ( βλ. παρ.10), ούτε κατά το Α' Στάδιο ούτε κατά το Β' Στάδιο του Διαγωνισμού, εν όψει μάλιστα των αλλεπαλλήλων αλλαγών στη σύνθεση που έγιναν ακόμη και πρόσφατα (13-12-94) και δ.2.) του νομικώς υποστατού τόσο της αρχικής πλειοδότριας "κοινοπραξίας" όσο και των επιγενομένων "ανανεώσεων" της, κατά τα λεπτομερέστερα ανωτέρω εκτιθέμενα (βλ. παρ.4.1, 4.1.2 και

5). Και θα έπρεπε να μην χορηγήσει την άδεια και

ε) ενώ ώφειλε να μελετήσει το πρακτικό επιλογής της Επιτροπής Διαγωνισμού (20-12-94), οπότε θα διεπίστωνε εύκολα, ότι το οικονομικό αποτέλεσμα, το επιτευχθέν δια του διαγωνισμού, ήταν άγονο αλλά και άκρως επισφαλές για το Ελληνικό Δημόσιο, σύμφωνα με τα διαλαμβανόμενα ανωτέρω στις παρ. 12.1. και 12.1.2. και θα ώφειλε να εισηγηθεί στο Υπουργικό Συμβούλιο να κηρύξει άγονο τον Διαγωνισμό και να προκηρύξει νέο, πράγμα όμως το οποίο δεν έκανε, παραβιάσας εκ προθέσεως τα καθήκοντα της υπηρεσίας του, για να προσπορίσει παράνομο όφελος στην πλειοδότρια κοινοπραξία, συνιστάμενο στην παρά το νόμον παραχώρηση σ' αυτή της αδείας του Καζίνο και της χρήσης και εκμετάλλευσης του τουριστικού λιμένα του Φλοίσβου Π. Φαλήρου.

ΙΙ. ΝΟΜΙΚΟ ΜΕΡΟΣ: ΠΑΡΑΒΑΣΗ ΚΑΘΗΚΟΝΤΟΣ (άρθρο 259 Π.Κ.)

1. Κατά το άρθρο 259 Π.Κ. "Υπάλληλος που με πρόθεση παραβαίνει τα καθήκοντα της υπηρεσίας του με σκοπό να προσπορίσει στον εαυτό του ή σε άλλον παράνομο όφελος ή για να βλάψει το κράτος ή κάποιον άλλον τιμωρείται με φυλάκιση δυο ετών, αν η πράξη αυτή δεν τιμωρείται με άλλη ποινική διάταξη". Υπάλληλος με την έννοια της ποινικής αυτής διατάξεως, δυνάμενος να είναι υποκείμενον του αδικήματος της παραβάσεσως καθήκοντος ( άρθρο 259 Π.Κ.) είναι και ο Υπουργός, όπως εν προκειμένω ο κ. Διον. Λιβανός.

2. Από το σύνολο του αποδεικτικού υλικού προέκυψαν - κατά τα ιστορηθέντα ανωτέρω - κάτι παραπάνω από αποχρώσες ενδείξεις για διάπραξη από αυτόν του αδικήματος της παραβάσεως καθήκοντος, διότι όντας Υπουργός Τουρισμού, με πρόθεση παραβίασε κατ' εξακολούθηση τα καθήκοντα της υπηρεσίας του, με σκοπό να προσπορίσει σε άλλον παράνομο όφελος και συγκεκριμένα ως Υπουργός Τουρισμού, ήτοι αρμόδιος υπάλληλος για την προκήρυξη και την διενέργεια του προκειμένου διεθνούς πλειοδοτικού διαγωνισμού, αλλά και για την έκδοση της αποφάσεως περί παραχωρήσεως:

α) της άδειας για την ίδρυση, λειτουργία και εκμετάλλευση Καζίνο και λοιπών συνοδευτικών εγκαταστάσεων στο νομό Αττικής, εκτός δήμου Αθηναίων και β) της χρήσης και εκμετάλλευσης του τουριστικού λιμένα του Φλοίσβου Π. Φαλήρου με πρόθεση παραβίασε κατ' εξακολούθηση τα καθήκοντα της υπηρεσίας του με τις παράνομες πράξεις (ενέργειες και παραλείψεις) του, οι οποίες συνοπτικά έχουν ως εξής: α) έκδοση της 1363/5-8-94 αποφάσεως του, χωρίς νομοθετική εξουσιοδότηση, αντίθετης με το ν. 2160/1993 και την ισχύουσα πολεοδομική νομοθεσία αλλά και με το άρθρο 24 του Συντάγματος με σκοπό να διευκολύνει παράνομα την ΙNTERGLOBE INTERNATIONAL HOLDING S.A., εδρεύουσα στο Λουξεμβούργο, την "υπό σύσταση" απ' αυτή κοινοπραξία με την επωνυμία "ΚΟΙΝΟΠΡΑΞΙΑ ΚΑΖΙΝΟ ΑΘΗΝΩΝ" και τους όπισθεν αυτών κρυπτομένους Ρόζμαρι Μάρρα, Γ. Οικονόμου, κ.α. να μετάσχουν καίτοι άφραγκοι στον προκείμενο διεθνή πλειοδοτικό διαγωνισμό, διότι ο προσδιορισμός του Φλοίσβου ως ακριβούς θέσεως του Καζίνο και των συνοδευτικών εγκαταστάσεων, γενόμενος κατά παράβαση της διατάξεως του άρθρου 1, παρ. 4 του ν. 2206/1994, απήλειψε το ανυπέρβλητο γι' αυτούς οικονομικό εμπόδιο της αγοράς ή μισθώσεως τεράστιας και πανάκριβης εδαφικής εκτάσεως στην Αττική εκτός δήμου Αθηναίων, για να μετάσχουν στον διαγωνισμό.

β) της παρανόμου ενοποιήσεως διαδικασιών και προθεσμιών του διαγωνισμού κατά τα ανωτέρω (βλ. παρ.11 και 11.1.) λεπτομερώς εκτιθέμενα.

γ) της μη ασκήσεως του ελέγχου νομιμότητας επί των αποφάσεων της Επιτροπής - Διαγωνισμού κατά τα ανωτέρω (βλ. παρ. 14.1.2.) λεπτομερώς εκτιθέμενα

δ) της παραλείψεως να εισηγηθεί στο Υπουργικό Συμβούλιο να κηρυχθεί άγονος ο διαγωνισμός κατά τα λεπτομερώς (βλ. παρ. 14.1.2.ε) ανωτέρω εκτιθέμενα και

ε) της παράνομης έκδοσης της υπ' αριθμ. 37/13-1-95 αποφάσεως με την οποία παρεχώρησε παράνομα την άδεια Καζίνο και την χρήση και εκμετάλλευση του Τουριστικού Λιμένα (βλ. παρ. 14.1.2α & β & γ) και αναλυτικότερα περιγράφονται ανωτέρω (βλ. παρ. 2., 11, 11.1 και 14.1.2.) και τις οποίες διέπραξε ή στις οποίες υπέπεσε προς το σκοπό να προσπορίσει σε άλλον και συγκεκριμένα στην εδρεύουσα στην Αθήνα κοινοπραξία με την επωνυμία "ΚΟΙΝΟΠΡΑΞΙΑ ΚΑΖΙΝΟ ΑΘΗΝΩΝ" ήτοι προς το σκοπό να διευκολύνει παράνομα την κοινοπραξία αυτή να μετάσχει και να προχωρήσει σ' όλες τις φάσεις του διαγωνισμού, να αναδειχθεί πλειοδότρια και τέλος να τύχει παράνομα από τον Υπουργό Τουρισμού κ.. Διον. Λιβανό της παραχωρήσεως: α) της αδείας για την ίδρυση, λειτουργία και εκμετάλλευση του Καζίνο και των συνοδευτικών εγκαταστάσεων στο Φλοίσβο Αττικής και β) της χρήσης και εκμετάλλευσης του τουριστικού λιμένα του Φλοίσβου Αττικής, κατά παράβαση του Συντάγματος, των νόμων και της προκηρύξεως του διαγωνισμού αυτού (αριθμ. 920/1994 απόφ.

Σελίδα 5773 

του Υπουργού Τουρισμού). Επιβάλλεται, συνεπώς, η σύσταση προανακριτικής επιτροπής προς ανάκριση και διερεύνηση του αδικήματος τούτου (άρθρο 259 Π.Κ)

ΙΙΙ. ΑΠΙΣΤΙΑ (άρθρο 390 Π.Κ.). ΠΡΑΓΜΑΤΙΚΟ ΚΑΙ ΝΟΜΙΚΟ ΜΕΡΟΣ

1. Κατά το άρθρο 390 Π.Κ. "όποιος με γνώση ζημιώνει την περιουσία άλλου, της οποίας βάσει του νόμου ή δικαιοπραξίας έχει την επιμέλεια ή διαχείριση (ολική ή μερική ή μόνο για ορισμένη πράξη) τιμωρείται με φυλάκιση". Η ποινική αυτή διάταξη έχει εφαρμογή και επί Υπουργού επιμελουμένου ή διαχειριζομένου δημόσια περιουσία. Αρα στην προκειμένη περίπτωση και επί του κ. Διον. Λιβανού, ο οποίος ως Υπουργός Τουρισμού, όντας κατά τον νόμον 2206/1994 αρμόδιος να παραχωρήσει με απόφασή του α) την άδεια για ίδρυση, λειτουργία και εκμετάλλευση καζίνου και λοιπών συνοδευτικών εγκαταστάσεων στο νομό Αττικής, εκτός δήμου Αθηναίων και β) την χρήση και εκμετάλλευση του τουριστικού λιμένα του Φλοίσβου Π. Φαλήρου, διεχειρίσθη ξένη περιουσία, ήτοι την περιουσία του Ελληνικού Δημοσίου.

2. Από το σύνολο του αποδεικτικού υλικού προέκυψαν κάτι παραπάνω από αποχρώσες ενδείξεις, ότι ο κ. Διον. Λιβανός κατά την έκδοση της 37/13-1-1995 αποφάσεώς του εν γνώσει ζημίωσε την περιουσία του Ελληνικού Δημοσίου ως σύνολον, της οποίας κατά τον νόμο 2206/1994 είχε την διαχείριση κατά τα αμέσως ανωτέρω αναπτυχθέντα,διότι διέλαβε εν γνώσει τους τους ακολούθους ζημιογόνους όρους για το Δημόσιο και αντιστοίχως χαριστικούς για την κάτοχο της άδειας κοινοπραξία.

1. Στο άρθρο 1.3.4. της αποφάσεως διέλαβε, ότι το Δημόσιο αναλαμβάνει την υποχρέωση για χρονικό διάστημα 12 ετών από την έναρξη λειτουργίας του Καζίνο να μην χορηγήσει άλλες άδειες. Το χρονικό διάστημα των 12 ετών που θεσπίζει ο νόμος 2206/94 αρχίζει από την έναρξη της ισχύος (δημοσιεύσεως) αυτού του νόμου, όπως άλλωστε σαφώς ορίζεται και στην προκήρυξη, την οποία εξέδωσε ο ίδιος Υπουργός Τουρισμού ( αριθμ. 920/5-8-94 απόφ. Υπουργού Τουρισμού).

2. Στο ίδιο άρθρο 1.3.4 τελευταίο εδάφιο ορίζεται, ότι τυχόν άδειες, που θα παραχωρηθούν μετά την 12ετία, θα διέπονται από τους ίδιους όρους. Αυτό όμως δεν προβλέπεται ούτε από τον Ν.2206/94, ούτε από την προκήρυξη του διαγωνισμού.

3. Στο άρθρο 1.4 αναφέρεται ότι το σύνολο των εγκαταστάσεων της χερσαίας και της θαλάσσιας ζώνης αποδίδονται στο Ελληνικό Δημόσιο από την κάτοχο της άδειας κοινοπραξία, μετά την πάροδο 30 ετών από την έναρξη λειτουργίας καζίνο, ενώ ως η αφετηρία της παρόδου των 30ετίας έπρεπε να τεθεί από τον Υπουργό Τουρισμού όχι η έναρξη λειτουργίας του Καζίνο αλλά ο χρόνος παραχώρησης και παράδοσης της χερσαίας έκτασης στην κοινοπραξία.

4. Στο άρθρο 2 παρ. 4 αναφέρεται ότι ο κάτοχος της άδειας υποχρεούται να παραχωρήσει δωρεάν στο Δημόσιο κτιριακούς χώρους έως 700 τ.μ. για την εγκατάσταση της Διοίκησης του Τουριστικού Λιμένα, ενώ η ίδια κοινοπραξία στην προσφορά της αναφέρει ότι θα ανεγείρει κτίρια διοίκησης της μαρίνας 1.250 τ.μ.

5. Στο άρθρο 2 στοιχείο Β που αφορά στο χρονοδιάγραμμα εκτέλεσης των έργων και έναρξης λειτουργίας της επιχείρησης καζίνο και των συνοδευτικών αυτής εγκαταστάσεων, οι προθεσμίες έχουν αφετηρία την λήψη των σχετικών οικοδομικών αδειών και όχι την υπογραφή της σύμβασης, όπως άλλωστε αναφέρεται εις την οικονομική και τεχνική προσφορά της κοινοπραξίας. Με αυτόν τον προσπορισμό της αφετηρίας των προθεσμιών, ο κάτοχος της άδειας θα σπεύσει να λάβει την οικοδομική άδεια του καζίνο για να έχει όσο το δυνατόν ταχύτερα τα μυθώδη κέρδη εκ παιγνίων και ουδέποτε θα υποβάλλει τις σχετικές αιτήσεις και φακέλλους για τα λοιπά έργα και εγκαταστάσεις, που κυρίως ενδιαφέρουν το δημόσιο και όχι τον κάτοχο της άδειας.

6. Στο άρθρο 3.2.4 β ορίζεται ότι ο κάτοχος της άδειας υποχρεούται να καταβάλει στο Ελληνικό Δημόσιο για τη συμμετοχή του Δημοσίου στα μικτά κέρδη των παιχνιδιών, όπως αυτά ορίζονται από το Π.Δ. 1123/1980 ποσοστό 30%. Με το Π.Δ. αυτό τέθηκε σε προαιρετική και όχι υποχρεωτική εφαρμογή για όλες τις οικονομικές μονάδες της χώρας το Γενικό Λογιστικό Σχέδιο. Ο Ν. 2206/94 όμως μιλάει για συμμετοχή του Δημοσίου στα μικτά κέρδη των παιχνιδιών προφανώς με την έννοια που έχουν τα κέρδη αυτά στις ειδικές επιχειρήσεις καζίνο και συνεπώς δεν μπορεί για τον προσδιορισμό της ειδικής αυτής εννοίας να γίνει παραπομπή, χωρίς ρητή νομοθετική πρόβλεψη, στο Γενικό Λογιστικό Σχέδιο, το οποίο αφ' ενός είναι εντελώς γενικό και αφορά σ' όλες τις οικονομικές μονάδες και αφ' ετέρου είναι προαιρετικό και όχι υποχρεωτικό. Με τον τρόπο αυτό υπολογισμού των μικτών κερδών των παιχνιδιών, το ποσοστό συμμετοχής δεν είναι 30% αλλά πολύ λιγότερο κατά πάσα πιθανότητα μόλις 10%!! Στο σημείο αυτό πρέπει να επισημανθεί ότι η παραπομπή για προσδιορισμό των μικτών κερδών των παιχνιδιών στο Π.Δ. 1123/1980 γίνεται μόνο στην απόφαση για την παραχώρηση της αδείας καζίνο στον Φλοίσβο και σε καμμιά άλλη από τις χορηγηθείσες από τον ίδιο Υπουργό Τουρισμού άδειες καζίνο!!

7. Στο άρθρο 3.2.4β ορίζεται ότι ο κάτοχος της άδειας υποχρεούται να καταβάλει ετήσιο μίσθωμα για την οικοπεδική έκταση 200.000.000 από την έναρξη λειτουργίας των εγκαταστάσεων αναπροσαρμοζόμενο ετησίως από το δεύτερο έτος λειτουργίας τους με βάση το Δείκτη Τιμών Καταναλωτή. Αφού η Προκήρυξη του Διαγωνισμού (1364/94 αποφ. Υπ. Τουρισμού) μιλάει για μίσθωμα της οικοπεδικής εκτάσεως που παραχωρείται είναι αυτονόητο, ότι το μίσθωμα αυτό πρέπει να καταβάλεται από την παραχώρηση και παράδοση της οικοπεδικής έκτασης στον κάτοχο της άδειας. Αλήθεια, εάν με την συμπληρωματική προκήρυξη (1364/94) δεν είχε προσδιοριστεί ο Φλοίσβος ως ακριβής θέση εγκαταστάσεως του καζίνο και των συνοδευτικών εγκαταστάσεων και ήταν υποχρεωμένος ο κάτοχος της άδειας να έχει μισθώσει την οικοπεδική έκταση από ιδιώτη, δεν θα κατέβαλε το συμπεφωνημένο μίσθωμα από της παράδοσης της εκτάσεως;

Να σημειωθεί, ότι καίτοι ο Νομικός Σύμβουλος του Υπ. Τουρισμού κ. Ηλίας Παπαδόπουλος επεσήμανε τα παραπάνω στο από 20-3-95 σημείωμά του προς τον κ. Υπουργό Τουρισμού, όμως ο κ. Λιβανός δεν επέφερε τις δέουσες διορθώσεις και απαλείψεις με την υπ' αριθμ. 676/12-4-95 (ΦΕΚ....) απόφασή του "συμπλήρωση και τροποποίηση της 37/95 αποφάσεως του Υπουργού Τουρισμού." Ενδεικτικό και τούτο του δόλου του.

Εν όψει όλων των ανωτέρω, επιβάλλεται η σύσταση προανακριτικής επιτροπής για την ανάκριση και διερεύνηση και του αδικήματος τούτου (αρθρ. 390 Π.Κ.).

IV. ΠΑΘΗΤΙΚΗ ΔΩΡΟΔΟΚΙΑ

1. Από το σύνολο του αποδεικτικού υλικού γεννώνται υπόνοιες διαπράξεως του αδικήματος της παθητικής δωροδοκίας (δωροληψίας), διότι ο κ. Λιβανός κατά την ενάσκηση των καθηκόντων του ως Υπουργού Τουρισμού, ήτοι αρμοδίου υπαλλήλου για την προκήρυξη και διεξαγωγή του παραπάνω διεθνούς πλειοδοτικού διαγωνισμού και αρμοδίου για την έκδοση της αποφάσεως περί παραχωρήσεως: α) της αδείας για την ίδρυση, λειτουργία και εκμετάλλευση καζίνο καί λοιπών συνοδευτικών εγκαταστάσεων στο Νομό Αττικής, εκτός Δήμου Αθηναίων και β) της χρήσης και εκμετάλλευσης του Τουριστικού Λιμένα του Φλοίσβου Π. Φαλήρου δέχθηκε χρηματικά ανταλλάγματα ανεξακρίβωτου ύψους για τις παράνομες ενέργειες και παραλείψεις του που διεξοδικά περιγράφονται ανωτέρω (Ι. ΙΣΤΟΡΙΚΟ παραγρ. 2., 11, 11.1 και 14.1.2), οι οποίες είναι αντίθετες στα καθήκοντά τους. Τα χρηματικά ποσά του δεκασμού του τ. Υπουργού Τουρισμού κ. Διον. Λιβανού προφανώς προέρχονται από εκείνους που παράνομα ωφελήθησαν και μάλιστα επί ζημία του Ελληνικού Δημοσίου από τις προπεριγραφείσες παράνομες ενέργειες και παραλείψεις του χρηματισθέντος τ. Υπουργού.

2. Οι υπόνοιες προσδιορίζονται ως ακολούθως:

Η κυρία 'Ελλη Στάη - Τσαρλαμπά, η γνωστή δημοσιογράφος 

Σελίδα 5774 

και τηλεπαρουσιάστρια, είναι από πολλά έτη η σύντροφος του τ. Υπουργού Τουρισμού κ. Διον. Λιβανού, ο οποίος εξεταζόμενος ενώπιον της Επιτροπής μας επιβεβαίωσε τη σταθερότητα και βαθύτητα της συμβιωτικής σχέσεως και την εχαρακτήρισε σύζυγό του. Την 15-12-94, πέντε (5) μόλις ημέρες προ της συνεδριάσεως της Επιτροπής του διαγωνισμού για την επιλογή του πλειοδότη (20-12-94) και της αυθημερόν (το βράδυ της 20-12-94) εσπε FACE="Arial" size=2> Επιτροπής του Διαγωνισμού και εν πάση περιπτώσει την κρισιμώτερη για τον Υπουργό Τουρισμού εποχή (από την κατάθεση του κ. Σαγιά) ότι μετά την σύνταξη του συμβολαίου, επισκέφθηκε το ακίνητο το οποίο δεν κατοικείται ακόμη αλλά δεν κατόρθωσε να διαφωτίσει την Επιτροπή για τον λόγο αυτής της επισκέψεως ούτε επίσης διεφώτισε την Επιτροπή σχετικά με το πώς η κ. Στάη βρήκε και αγόρασε το συγκεκριμένο ακίνητο.

Κίνηση τραπεζικών λογαριασμών και σχέση αυτών με αγορές ακινήτων της Μελεάγρου και Μυκόνου.

Κατά το δωδεκάμηνο Οκτώβριος 94 ως Οκτώβριος 95 παρατηρείται ιδιαίτερα αυξομειωτική μαζική κίνηση στον υπ' αριθμ. 29695539 λογαριασμό της κ. Στάη τον τηρούμενο στην Ιονική Τράπεζα. Στις 21-10-94 κατατίθενται 74.000.000 δρχ. και στις 2-12-94 αναλαμβάνονται συνολικά 39.834.222 δρχ., το οποίο αναλύεται πιο κάτω. Η δήλωση φόρου μεταβιβάσεως για το ακίνητο της Μελεάγρου φέρει ημερομηνία συντάξεως 23-11-94, τρεις (3) ολόκληρες εβδομάδες προ της υπογραφής του συμβολαίου,πράγμα ασύνηθες και υπεβλήθη στην αρμόδια ΔΟΥ Κεφαλαίου 1-12-94, ο δε αναλογών φόρος μεταβιβάσεως εκ δρχ. 9.834.222 κατεβλήθη την 2-12-94, δηλ. 13 ημέρες προ της υπογραφής του συμβολαίου, πράγμα επίσης ασύνηθες, με την υπ' αριθμ. 484713360 τραπεζική επιταγή της Ιονικής Τράπεζας. Το ποσό ανελήφθη από τον παραπάνω λογαριασμό της κ. Στάη.

Αυθημερόν (2-12-94) από τον ίδιο λογαριασμό αναλαμβάνει επίσης άλλα 30.000.000 δρχ. εν συνόλω, ήτοι σύνολο (9.834.222 + 30.000.000=) 39.834.222 δρχ. Επίσης, προηγουμένως στις 10-11-94 από τον ίδιο λογαριασμό έχει αναλάβει σε δύο δόσεις (9.000.000 + 1.000.000=) 10.000.000 δρχ. συνολικά. Και επί τη υποθέσει ακόμη, ότι όλες οι παραπάνω αναλήψεις συνολικού ύψους (9.000.000 + 1.000.000 + 9.834.000 + 30.000.000=) 49.834.000 δρχ σχετίζονται με την αγορά της Μελεάγρου δηλουμένης (αντικειμενικής) αξίας άνω των 100.000.000 δρχ. υπάρχει μία διαφορά (100.000.000 - 49.834.000) άνω των 50.000.000 δρχ. η οποία δεν φαίνεται να αναλαμβάνεται από κανένα λογαριασμό της αγοράστριας για να καταβληθεί στην πωλήτρια εταιρεία. Η εντεύθεν υπόνοια ενισχύεται, διότι και η μαζική κατάθεση των 74.000.000 δρχ. χρήζει ερεύνης για να διακριβωθεί το αδιάβλητο ή μη της προέλευσης, εν αναφορά προς την ερευνουμένη παραχώρηση της αδείας καζίνο στο Φλοίσβο. Στο σημείο αυτό πρέπει να καταγραφεί το γεγονός, ότι από μαρτυρίες και επίσημα έγγραφα πιστοποιείται δικηγορική συνεργασία σε σοβαρότατες δικαστικές υποθέσεις της ΔΕΠΑ με δικηγορικές αμοιβές εκατομμυρίων δρχ. μεταξύ των κ.κ. Κων/νου Καλαβρού, καθηγητού, δικηγόρου της πλειοδότριας κοινοπραξίας προ της καταθέσεως (9-9-94) της προσφοράς στο Διαγωνισμό για το Καζίνο του Φλοίσβου και καθόλη τη διάρκεια αυτού και μέχρι σήμερα και του Σπύρου Σαγιά, ειδικού συμβούλου του Υπ.Τουρισμού. Η δικηγορική συνεργασία χρονολογείται μήνες προ της προκηρύξεως του Διαγωνισμού.

Περαιτέρω, η κ. Ελλη Στάη συνεχίζοντας τις μεγάλες περιουσιακές επενδύσεις της αγοράζει την 5-4-95 (μόλις τρείς και μισό μήνες μετά την αγορά της Μελεάγρου), δια πρώτην φοράν, ένα αυτοκίνητο και δη μάρκας MERCEDES, δηλωθείσης αξίας 12.800.000 δρχ. χωρίς να προκύπτει από τα προαναφερθέντα αντίγραφα κινήσεως των τραπεζικών λογαριασμών της, ανάληψη χρημάτων που να δύναται να συσχετισθεί με την αγορά αυτή. Τέλος δε, κατά τον Νοέμβριο 1995, απο κοινού και εξ αδιαιρέτου, ο κ. Διονύσιος Λιβανός και η κ. 'Ελλη Στάη αγόρασαν στην Μύκονο δύο ακίνητα συνολικής εκτάσεως μ2 8.365 αντί συνολικού δηλωθέντος τιμήματος πλέον Φ.Μ.Α. και λοιπών εξόδων εκ. δρχ. 28.258.428. Για την εν λόγω αγορά δεν διερευνήθηκε από την Επιτροπή πόθεν αντλήθηκαν τα χρηματικά κεφάλαια.

Μολονότι ο κ. Λιβανός στην κατάθεσή του ενώπιον της Επιτροπής αναφέρει, οτι ουδεμία οικονομική ή άλλη σχέση έχει με την αγορά του παραπάνω ακινήτου της Μελεάγρου, αυτοχαρακτηριζόμενος μάλιστα ως "υπερφορτωμένος υπουργός κατά την κρίσιμη χρονική περίοδο", εν τούτοις στον πρώτο 

Σελίδα 5775 

λογαριασμό κοινοχρήστων δαπανών της πολυκατοικίας, όπου βρίσκεται το ως άνω ακίνητο και ενώ δεν έχουν τόσο ο ίδιος όσο και η σύντροφός του κ. 'Ελλη Στάη εγκατασταθεί σ' αυτό, δοθέντος ότι δηλώνεται στην Εφορία, ότι είναι υπό επισκευή, φαίνεται ο ίδιος και όχι η κ. Στάη, πράγμα το οποίο υποδηλώνει άμεση σχέση και επαφή με το ακίνητο.

Εν κατακλείδι και πέραν των θεμάτων που αναφέρθηκαν, υφίστανται ορισμένα θέματα κρισίμου σημασίας που χρήζουν διερευνήσεως από την προτεινόμενη προς σύσταση προανακριτική επιτροπή. Συγκεκριμένα, δεν διερευνήθηκε και επιβάλλεται να διερευνηθεί η κίνηση των τραπεζικών λογαριασμών του ιδίου του κ. Λιβανού, ιδία κατά το επίμαχο δωδεκάμηνο, καίτοι ο ίδιος συγκατένευσε στη διερεύνηση αυτή, καθώς επίσης δεν διερευνήθηκε και επιβάλλεται να διερευνηθεί η κίνηση τυχόν τραπεζικών λογαριασμών των δυο ενηλίκων υιών του, του Σπυρίδωνος και του Κοσμά. Υπ' όψιν, ότι κατά το παρελθόν ο κ. Λιβανός έχει συνάψει γονικές παροχές προς τα παιδιά του, ο ίδιος δε μέσα στο 1994 προκύπτει εκ των στοιχείων του φακέλλου, ότι απέκτησε δυο πολυτελή αυτοκίνητα. Επίσης, δεν εκλήθη και επιβάλλεται να κληθεί να εξετασθεί ενώπιον της Επιτροπής ο πωλητής του διαμερίσματος της οδού Μελεάγρου, προκειμένου να απαντήσει σε εύλογα ερωτήματα.

ΚΕΦΑΛΑΙΟ Β'

ΒΑΣΩ ΠΑΠΑΝΔΡΕΟΥ


ΙΣΤΟΡΙΚΟ ΑΝΑΚΛΗΣΗΣ ΤΗΣ 37/95 ΥΠΟΥΡΓΙΚΗΣ 

ΑΠΟΦΑΣΗΣ

1. Η υπ' αρίθμ. 37/13.1.1995 απόφαση του Υπουργού Τουρισμό εξεδόθη, χωρίς προηγουμένως να έχει κυρωθεί με νόμο η 1363/5-8-1994 Κ.Υ.Α., η οποία, κατά τα προεκτεθέντα, αποτελούσε την βάση για την υλοποίηση της παραχωρηθείσης άδειας Καζίνο. Απόπειρα για νομοθετική κύρωση τον Μάϊο 1995 απέτυχε, διότι ο Υ.ΠΕ.ΧΩ.Δ.Ε. κ. Κων. Λαλιώτης δεν έστερξε προς τούτο αλλά αντέδρασε. Ο κ. Λιβανός, κατόπιν τούτου, οδηγήθηκε σε παραίτηση τον Ιούνιο 1995. Τον διεδέχθη στο Υπουργείο Τουρισμού ο κ. Ν. Σηφουνάκης, ο οποίος επεδίωξε να ισχυροποιήσει τις όποιες κινήσεις και αποφάσεις του δια της κυβερνητικής οικονομικής επιτροπής. Εν τω μεταξύ, πάνδημη είναι η αντίδραση κατά της Κυβερνητικής αποφάσεως να στήσει ναό της τύχης στα όρια του Δήμου Αθηναίων και σε μιά περιοχή, η οποία αποτελεί την κυρία διέξοδο προς την θάλασσα για το μεγαλύτερο μέρος του πληθυσμού του Λεκανοπεδίου και έναν από τους τελευταίους εναπομείναντες ελεύθερους χώρους. Κατά την συνεδρίαση της Κυβερνητικής Επιτροπής, στις 2-11-95, αποφασίστηκε μεταξύ άλλων: α) να μην γίνει Καζίνο στην πόλη της Αθήνας, δηλαδή στην Περιφέρεια Α' και Β' Αθηνών και τον Πειραιά και β) να γίνει προσπάθεια διάσωσης του διαγωνισμού για την πρώτη άδεια Καζίνο

2. Τον Ιανουάριο του 1996, που σχηματίζεται η κυβέρνηση Κων. Σημίτη και αναλαμβάνει το νεοσυσταθέν Υπουργείο Ανάπτυξης, στο οποίο συνεχωνεύθη και το Υπουργείο Τουρισμού, η κ. Βάσω Παπανδρέου, η εκκρεμότητα και η ασάφεια των κυβερνητικών προθέσεων περί το Καζίνο του Φλοίσβου συνεχίζεται. Η κυβέρνηση ταλαντεύεται μεταξύ του να τιμήσει την υπογραφή της μεταφέροντας το Καζίνο στην Ανάβυσσο ή στο Λαγονήσι και να ανακαλέσει την άδεια.

3. Στις 28-2-1996, ο κ. Αντ. Βγόντζας, νομικός σύμβουλος του μέχρι πρότινος πρωθυπουργού Α. Παπανδρέου, υποβάλλει ΣΗΜΕΙΩΜΑ για την Υπουργό Ανάπτυξης κ. Βάσω Παπανδρέου, προφανώς ικανοποιώντας σχετική παράκληση της περί υποδείξεως του καταλλήλου νομικού τρόπου για την άρση της εκκρεμότητας περί το Καζίνο του Φλοίσβου. Η πεμπτουσία των νομικών θέσεων του συμπυκνώνεται ως ακολούθως: α) "Δεν πάσχει η απόφαση (δηλ. 37/1995) χορήγησης αδείας από το γεγονός, ότι αποκλείστηκε η περιοχή του Φλοίσβου (εννοεί κατόπιν της από 5-11-1995 αποφάσεως της Κυβερνητικής Επιτροπής). Το Δημόσιο δικαιούται για λόγους δημοσίου συμφέροντος να επιβάλλει την μετεγκατάσταση και γενικά να ορίσει άλλο τόπο λειτουργίας του Καζίνο (μέσα βέβαια στις ζώνες που προβλέπει ο νόμος), β) "Ρωτήθηκα - λέει- για το ενδεχόμενο ανάκλησης της αδείας. Η άποψή μου είναι: α) το Δημόσιο έχει το δικαίωμα να ρυθμίσει διαφορετικά μια κατάσταση αρκεί να το κάνει για λόγους δημοσίου συμφέροντος και τηρώντας ορισμένους γενικούς κανόνες. Με άλλα λόγια το Δημόσιο μπορεί να αποφασίσει, ότι δεν επιτρέπεται η λειτουργία Καζίνο στην Αττική και μετά από αυτό να ανακαλέσει την άδεια που έχει χορηγηθεί. (Σε κάθε περίπτωση βέβαια πρέπει να τροποποιηθεί το άρθρο 1 του Ν. 2206/94). β) Ανάκληση της αδείας τηρώντας τα προηγούμενα θα έχει τις εξής συνέπειες: β.1) επιστροφή του ποσού των 11 δις μαζί με τους τόκους υπερημερίας. β.2) Καταβολή από το Δημόσιο όλων των δαπανών του αναδόχου για τη συμμετοχή του στο διαγωνισμό και για όλα τα έξοδα που έχει κάνει αυτός για την προώθηση της επένδυσής του. Θεωρώ περιορισμένη την πιθανότητα να αναζητήσει ο ανάδοχος επιτυχώς τα διαφυγόντα κέρδη και μάλιστα το σύνολό τους. γ) Ανάκληση της αδείας χωρίς την τήρηση των προηγουμένων προϋποθέσεων θα προκαλέσει σε βάρος του Δημοσίου, εκτός από την επιστροφή νομιμότοκα των 11 δις και την καταβολή αποζημιώσεως για τα διαφυγόντα κέρδη".

Στο σημείωμά του ο κ. Βγόντζας καταλήγει προτείνοντας: 1) Προώθηση σχετικής τροπολογίας στη Βουλή 2) Ολοκλήρωση των διαπραγματεύσεων για την μετεγκατάσταση της πρώτης αδείας στο νομό Αττικής 3) κ.λ.π

4. Στη συνέχεια η κ. Βάσω Παπανδρέου ζητεί ιδιωτική γνωμοδότηση από τους κ.κ Ευάγγ. Ρίκο και Παν. Κορνηλάκη, καθηγητή. Στην από 21-3-1996 γνωμοδότησή τους:

α) Επισημαίνεται ο κίνδυνος να υποχρεωθεί το Δημόσιο σε πλήρη αποζημίωση (αποκατάσταση θετικών ζημιών και διαφυγόντων κερδών) της "ΚΟΙΝΟΠΡΑΞΙΑ ΚΑΖΙΝΟ ΑΘΗΝΩΝ" με βάση το άρθρο 105 του εισ. Νόμου του Αστικού Κώδικα σε περίπτωση ανακλήσεως της αδείας με το λόγο, ότι αυτή παραχωρήθηκε, χωρίς να συντρέχουν οι κατά νόμο προϋποθέσεις δηλ. 1) χωρίς έγκριση περιβαλλοντικών όρων και 2) χωρίς όρους επιτρεπομένων χρήσεων και περιορισμούς δόμησης στο Φλοίσβο Αττικής, αφού στη δεύτερη αυτή περίπτωση η ορίζουσα τους όρους επιτρεπομένων χρήσεων και περιορισμούς δόμησης στο Φλοίσβο Αττικής υπ' αριθμ. 1363/1994 Κ.Υ.Α δεν έχει κυρωθεί με νόμο.

β) Υποδεικνύονται λόγοι ανακλήσεως της αδείας λόγω παραπλανητικής (δόλιας) συμπεριφοράς της κατόχου της άδειας, συμπεριφοράς προγενέστερης της έκδοσης της αδείας και κατά την διάρκεια και διαδικασία του διαγωνισμού, οπότε η ανάκληση θα συνετελείτο αζημίως για το Ελληνικό Δημόσιο.

γ) Υποδεικνύεται στην Υπουργό να επιδιωχθεί η διαπίστωση και μάλιστα με τους νόμιμους τύπους και την προβλεπομένη διαδικασία συμπεριφοράς της κατόχου της αδείας, που μπορεί να χαρακτηρισθεί ως "κατά παρέκκλιση της άδειας λειτουργίας της επιχείρησης" με συνέπεια να γεννάται, σύμφωνα με το άρθρο 5.2. περ. α' της υπ' αριθμ. 37/13-1-1995 Υπουργικής Αποφάσεως δικαίωμα και υποχρέωση της Διοίκησης (του Υπουργού Τουρισμού) να κηρύξει έκπτωτη την κάτοχο της αδείας Κοινοπραξία και να ανακαλέσει την άδεια, δηλ. την υπ' αριθμ. 37/13-1-95 Υ.Α. Η έκπτωση της κατόχου της άδειας κοινοπραξίας και η ανάκληση της άδειας γίνονται σύμφωνα με το άρθρο 5.2. περ. ζ' της υπ' αριθμ. 37/13-1-95 Υ.Α. "με απόφαση του Υπουργού Τουρισμού μετά σύμφωνη γνώμη της Επιτροπής Εποπτείας Καζίνων κατόπιν προηγούμενης ακρόασης της κατόχου της άδειας" και επιφέρουν την αυτοδίκαιη ανάκληση όλων των επ' ονόματι της κατόχου της αδείας αδειών λειτουργίας του Καζίνο και των συνοδευτικών της εγκαταστάσεων". Αυτονότο, ότι στην περίπτωση ανάκλησης λόγω έκπτωσης ουδεμία ζημία υφίσταται το Δημόσιο.

δ) Είναι απόλυτα αντίθετη με την ενέργεια μετεγκατάστασης του Καζίνο και επισημαίνουν τον κίνδυνο αποζημιώσεων του μειοδότη.

Ακολούθως η κ. Υπουργός προσφεύγει αυθημερόν με το υπ' αριθμ. Α. Π. 41/21-3-1996 έγγραφό της στο Ν.Σ.Κ., το οποίο εν Ολομελεία και ομόφωνα φθέγγεται, ότι η 37/31-1-1995 ( ΦΕΚ Β' 64) απόφαση του Υπουργού Τουρισμού είναι 
Σελίδα 5776 

παράνομη και ανακλητέα για επτά (7) συγκεκριμένους λόγους, τους οποίους και διεξοδικά παραθέτει. Περαιτέρω στο ερώτημα περί της δυνατότητας διεκδικήσεως από την κάτοχο της αδείας κοινοπραξία διαφυγόντων κερδών σε περίπτωση ανακλήσεως της αδείας γνωμοδοτεί ως εξής: "Στην περίπτωση ανακλήσεως από τη Διοίκηση, για τους αναφερομένους παραπάνω υπό στοιχεία 4-6 λόγους, της 37/95 Υπουργικής Απόφασης εξαφανίζεται νομίμως από την έκδοσή της (αναδρομικά) η απόφαση αυτή και η παραχώρηση και της αδείας του Καζίνο και της εκμετάλλευσης της μαρίνας που δόθηκε με αυτήν θεωρείται, ότι δεν επέφερε στο παρελθόν και δεν θα επιφέρει και στο μέλλον καμιά απολύτως έννομη συνέπεια και κανένα αποτέλεσμα και συνεπώς με τη νόμιμη αυτή ανάκληση εκλείπει, με νόμιμο τρόπο, αναδρομικώς η αναφερομένη παραπάνω βασική προϋπόθεση (της ύπαρξης και της δυνατότητας χρησιμοποιήσεως της παραχώρησης), χωρίς την οποία δεν είναι νοητή η διεκδίκηση διαφυγόντων κερδών. Επομένως, δεν θα μπορούν να προβληθούν αξιώσεις για διαφυγόντα κέρδη ούτε για τον μετά αλλ' ούτε και για τον πριν από την ανάκληση της Υπουργικής Αποφάσεως χρόνο".

6. Στη συνεδρίαση της 4-4-1996 η Κυβερνητική Επιτροπή δέχεται την εισήγηση της κ. Β. Παπανδρέου να ανακληθεί η άδεια προφανώς για τους αναφερομένους στη γνωμοδότηση Ρίκου-Κορνηλάκη, υποκειμενικούς λόγους, που στοιχειοθετούν αποκλειστικώς υπαίτια συμπεριφορά της κοινοπραξίας, όντας πεπεισμένη, ότι δεν υφίσταται κίνδυνος καταβολής αποζημιώσεως εκ μέρους του Δημοσίου. Το σκεπτικό της αποφάσεως της Κυβερνητικής Επιτροπής αποτυπώνεται στην από 4-4-96 ανακοίνωση του Κυβερνητικού εκπροσώπου κ. Ρέππα, ο οποίος δηλώνει, ότι η Κυβερνητική Επιτροπή υιοθέτησε την εισήγηση της κ. Παπανδρέου για ανάκληση της άδειας, διότι "ναι μεν το Δημόσιο έχει αναλάβει συμβατικές υποχρεώσεις, παράλληλα όμως η κοινοπραξία έχει περιπέσει σε παρατυπίες των όρων της συμφωνίας, γεγονός που αναμένεται να επιτρέψει την ανάκληση της άδειας, χωρίς δυσμενείς οικονομικές επιπτώσεις για το Κράτος"

7. Περιέργως η κ. Υπουργός δεν σπεύδει να υλοποιήσει την παραπάνω απόφαση της Κυβερνητικής Επιτροπής, ανακαλώντας την απόφαση για λόγους αποκλειστικώς υπαίτιας συμπεριφοράς της κατόχου της άδειας κοινοπραξίας και συνεπώς αζημίως για το Δημόσιο, όπως άλλωστε και είχε η ίδια εισηγηθεί. Αδρανεί επί 40 ολόκληρες ημέρες. Δραστηριοποιείται τελικώς την 15-5-96, οπόταν, χωρίς να τηρήσει την νόμιμη διαδικασία, ζητεί απλή γνώμη (ενώ το άρθρο 5.2. περ. ζ' της Υ.Α. 37/13-1-1995) απαιτεί σύμφωνη γνώμη της Επιτροπής Καζίνο για να ανακαλέσει την άδεια. Η Επιτροπή Καζίνο συνεδριάζει την επομένη (16-5-96) και κατά τη συνεδρίαση αυτή συμβαίνουν, όπως προοκύπτει από το τηρηθέν πρακτικό, τα εξής:

α) Ομόφωνα η Επιτροπή έκρινε, ότι για τις υποκειμενικές παραβάσεις λειτουργίας της επιχειρήσεως κατόχου της αδείας δεν είναι επιτρεπτό να αποφανθεί, διότι δεν έχει τηρηθεί σχετικώς η οριζομένη προπαρασκευαστική διαδικασία (τάξη προθεσμίας στην επιχείρηση προς συμμόρφωση, πάροδος αυτής άπρακτης και κλήση προς ακρόαση).

β) ως προς τις περιπτώσεις αντικειμενικής παρανομίας 3 από τα μέλη της Επιτροπής εξέφρασαν την άποψη, ότι εφ' όσον δεν προβλέπεται τούτο ρητώς στον νόμο και στην Υ.Α. η Επιτροπή ούτε απλή γνώμη περί του θέματος μπορεί να εκφέρει ως στερούμενη αρμοδιότητας και απέχουν της περαιτέρω συζητήσεως.

γ) τα εναπομείναντα μέλη της Επιτροπής (Ρίκος, Στεφανίδης και Τσούμας) θεωρούν αντιθέτως, ότι οι ισχούουσες διατάξεις δεν αποκλείουν να διατυπωθεί από την Επιτροπή προς τον αρμόδιο Υπουργό συμβουλευτική γνώμη επί των αντικειμενικών παρατυπιών και εντοπίζουν τους εξής λόγους ανακλήσεως της αδείας:

1) Η υπ' αριθμ. 37/95 Υ.Α. είναι μη νόμιμη, καθόσον η υλοποίησή της συνεπάγεται την επιδείνωση του φυσικού περιβάλλοντος.

2) Η υπ' αριθμ. 1363/94 Κ.Υ.Α. με την οποία τροποποιήθηκε η χρήση γης είναι μη νόμιμη, διότι έχει εκδοθεί χωρίς νομοθετική εξουσιοδότηση και δεν έχει κυρωθεί με νόμο.

3) Η υπ' αριθμ.. 1363/94 Κ.Υ.Α. αντιβαίνει στο άρθρο 24 του Συντάγματος, διότι αναιρεί την κοινοχρησία χώρων του Φλοίσβου, χωρίς να δημιουργεί παραλλήλως κοινόχρηστους χώρους αντίστοιχης επιφάνειας.

4) Η υπ' αριθμ. 37/95 Υ.Α. παραχωρεί τη χρήση και εκμετάλλευση θαλάσσιας περιοχής και της χερσαίας ζώνης για τη λειτουργία τουριστικού λιμένα, χωρίς να έχει υποβληθεί στην Επιτροπή Καζίνων η γνώμη της Επιτροπής του άρθρου 30 Ν.2160/93.

5) Η διάταξη του άρθρου 1 παρ. 4 Ν. 2206/95 είναι αντίθετη με το άρθρο 24 του Συντάγματος.

6) Η τροποποίηση της χρήσης γης για τη δημιουργία Καζίνο δεν έγινε με συνολική και τεκμηριωμένη μελέτη και δεν υιοθετήθηκαν πολεοδομικά κριτήρια και

7) Η κοινοπραξία δεν υπέβαλλε πριν από την έκδοση της υπ' αριθμ. 37/95 Υ.Α. μελέτη περιβαλλοντικών επιπτώσεων, παραβιάζοντας ουσιώδη τύπο.

8) Με νομικό έρεισμα την ανωτέρω γνωμοδότηση της Επιτροπής Καζίνων, η Υπουργός Ανάπτυξης εκδίδει την Τ/588/21-5-1996 απόφασή της (ΦΕΚ 391/27-5-1996), με την οποία ανακαλείται η υπ' αριθμ. 37/13-1-1995 Υ.Α. του Υπουργού Τουρισμού. Στο κείμενο αυτό της ανακλητικής απόφασης επαναλαμβάνονται σχεδόν αυτούσιοι ( και μάλιστα με ταυτόσημη αρίθμηση και σύνταξη) οι ανωτέρω 1-6 αντικειμενικοί λόγοι, που διαλαμβάνονται στο από 16-5-1996 πρακτικό της Επιτροπής Καζίνων , ενώ προστίθεται και έβδομος λόγος, ο οποίος συμπίπτει με τον ανωτέρω 7 λόγο περί μη υποβολής από την Κοινοπραξία μελέτης περιβαλλοντικών επιπτώσεων με τη διαφορά, ότι αυτός αποδίδεται σε υπαιτιότητα της κατόχου της αδείας. Συγκεκριμένα, στην ανακλητική Υπουργική απόφαση αναφέρεται υπό στοιχείο ζ' ο εξής λόγος ανακλήσεως της αδείας: "Διότι η ΚΟΙΝΟΠΡΑΞΙΑ ΚΑΖΙΝΟ ΑΘΗΝΩΝ από δική της υπαιτιότητα δεν υπέβαλε στην Επιτροπή Καζίνων πριν την έκδοσή της από 20-12-1995 αποφάσεως της Επιτροπής αυτής, εγκεκριμένη μελέτη περιβαλλοντικών επιπτώσεων..." Ακολούθως όμως την 17-6-1996 η ανωτέρω ανακλητική απόφαση της Υπουργού Ανάπτυξης αναδημοσιεύεται στο υπ' αριθμ. 461 ΦΕΚ με τη διαφορά ότι από τον 7ο ανακλητικό λόγο απαλείφεται η λέξη υπαιτιότητα, με συνέπεια ο λόγος ούτος όπως διεμορφώθη δεν διασφαλίζει το Δημόσιο από τον κίνδυνο καταβολής αποζημιώσεως στην Κοινοπραξία λόγω διαφυγόντων κερδών, όπως βεβαίως δεν το διασφαλίζουν το Ελληνικό Δημόσιο και οι προαναφερθέντες εξ αντικειμενικοί λόγοι ανακλήσεως. Επίσης πρέπει να σημειωθεί, ότι κατά την παραπάνω αναδημοσίευση αυτοαναιρείται περαιτέρω η προαναφερθείσα ανακλητική απόφαση απόφαση, αφού αναδιατυπώνει τον παραπάνω τέταρτο λόγο κατά τρόπο που δεν ανταποκρίνεται στην αλήθεια. Δηλαδή η ανταποκρινόμενη στην αλήθεια αρχική διατύπωση , ότι η 37/95 απόφαση του Υπουργού Τουρισμού εκδόθηκε κατά παράβαση ουσιώδους τύπου, αφού δεν είχε υποβληθεί στην Επιτροπή Καζίνων πριν από την έκδοση της από 20-12-94 πράξης της γνώμη της Επιτροπής του άρθρου 30 του νόμου 2160/93 στην αναδημοσίευση γίνεται "... εκδόθηκε κατά παράβαση ουσιώδους τύπου αφού δεν είχε υποβληθεί πριν από την έκδοση της αδείας, γνώμη της Επιτροπής Καζίνων κατ' άρθρο 30 του νόμου 2160/93, πράγμα που δεν είναι αληθές. Ο λόγος αυτός, όπως αναδημοσιεύθηκε δεν είναι βάσιμος αφού κατ' άρθρο 57 του νόμου 2224/94 γνώμη δίδει η Επιτροπή λιμένων του άρθρου 30 του νόμου 2160/93 στην Επιτροπή Καζίνων. Επίσης πρέπει συμπληρωματικά να αναφερθεί, ότι με την παραπάνω και σε αναληθή βάση αναδημοσίευση του τετάρτου λόγου ανακλήσεως η κ. Υπουργός "επέτυχε" να μην διαλάβει στην ανακλητική της απόφαση κανένα από τους τρεις λόγους της προαναφερθείσης 194/96 ομοφώνου γνωμοδοτήσεως του Ν.Σ.Κ., η επίκληση των οποίων κατά τα προαναπτυχθέντα υπό στοιχείον 5' διεσφάλιζε το Ελληνικό Δημόσιο από τον κίνδυνο να καταβάλει στην κάτοχο της ανακαλουμένης αδείας Κοινοπραξία λόγο αποζημιώσεως δεκάδες δισεκατομμύρια δρχ. για 

Σελίδα 5777 

διαφυγόντα κέρδη. Τέλος πρέπει να σημειωθεί , ότι κατά τον χειρισμό της ανακλητικής της πρωτοβουλίας ουδόλως έλαβε υπ' όψιν τις προπαρατεθείσες νομικές απόψεις της γνωμοδότησης Ρίκου-Κορνηλάκη και του σημειώματος Αντ. Βγόντζα, τις οποίες ως και τις του Ν.Σ.Κ , εάν ελάμβανε σοβαρώς υπ' όψιν, ως έδει, θα διεσφάλιζε απολύτως το Ελληνικό Δημόσιο κατά του κινδύνου διεκδικήσεως πολλών δεκάδων δισεκατομμυρίων δρχ. από την Κοινοπραξία, κάτοχο της αδείας, για διαφυγόντα κέρδη.

9) Αρα, γεννώνται υπόνοιες, ότι η Υπουργός Ανάπτυξης διέπραξε το αδίκημα της απιστίας, διότι εν γνώσει της ανακαλέσασα την 37/95 απόφαση του Υπουργού Τουρισμού,κατά τον τρόπο που το έκανε και προφανώς για να εξυπηρετήσει επιχειρηματικά συμφέροντα, με ό,τι αυτό συνεπάγεται, εζημίωσε την περιουσία του Δημοσίου,της οποίας στη συγκεκριμένη περίπτωση είχε από τον Νόμο την επιμέλεια και διαχείριση.

Συνεπώς επιβάλλεται να συσταθεί Προανακριτική Επιτροπή προς περαιτέρω ανάκριση και διερεύνση του αδικήματος της απιστίας (άρθρο 390 Π.Κ.) για το οποίο υπάρχουν υπόνοιες, ότι το διέπραξε η Υπουργός Ανάπτυξης.

ΙΙ. ΙΣΤΟΡΙΚΟ ΑΝΑΘΕΩΡΗΣΗΣ ΣΥΜΒΑΣΗΣ ΛΕΙΤΟΥΡΓΙΑΣ ΚΑΖΙΝΟ ΛΟΥΤΡΑΚΙΟΥ

1. Ο ν. 2206/1994 προβέπει τη χορήγηση 12 αδειών Καζίνων, εκ των οποίων 2 στο νομό Αττικής και μια στα όρια του δήμου Λουτρακίου-Περαχώρας ( άρθρ. 1, παρ. 1, εδάφ. α και ε). Η κατώτερη χρηματική προσφορά για τα Καζίνα αυτά προβλεπόταν να είναι 5,5 δις για το Μον Παρναίς,10 δις για το άλλο Καζίνο Αττικής και μόλις 1 δις για το Λουτράκι (άρθρ. 2, παρ. 7). Η συμμετοχή του Ελληνικού Δημοσίου στα μικτά κέρδη από τα παιχνίδια του Ελληνικού Δημοσίου προβλεπόταν να είναι τουλάχιστο 30% για τα Καζίνα της Αττικής και 20% για το Λουτράκι (άρθρ. 2, παρ. 8), ενώ το ετήσιο ειδικό τέλος καθορίστηκε σε 1,2 δις για τα Καζίνα της Αττικής και μόλις 50 εκατ. για το Λουτράκι ( άρθρ. 2, παρ.9). Είναι φανερό λοιπόν ότι ο νομοθέτης προέβλεψε συλλειτουργία των Καζίνων και γι' αυτό προέβλεψε διαφορετικές επιβαρύνσεις για τους υποψηφίους κατόχους αδειών ευθέως ανάλογες των προσδοκώμενων κερδών τους. Η μη ιδιωτικοποίηση όμως του Μον Παρνές και η ανάκληση της αδείας του Φλοίσβου,μη συνοδευόμενη από άμεση επαναπροκήρυξη και χορήγηση της άδειας έφεραν το καζίνο του Λουτρακίου σε εξαιρετικά πλεονεκτική θέση. Με την απλή καταβολή ποσού 1,05 δις, 20% συμμετοχή του Δημοσίου στα μικτά κέρδη από τα παιχνίδια και μόλις 50 εκατομμύρια ετήσιο τέλος (Υ.Α. 290/14-2-95, ΦΕΚ 101/15-2-95) κατάφερε να εκμεταλλεύεται κατά μονοπωλιακό τρόπο την τεράστια αγορά της Αττικής, ενώ το Δημόσιο θα έπρεπε να είχε εισπράξει κατ' ελάχιστο 15,5 δις (5,5 δις για το Μον Παρνές και 10 δις για το Καζίνο Αττικής) για την τεράστια αυτή αγορά. Αψευδής απόδειξη, οτι τα κέρδη του ήταν και παραμένουν πολλαπλάσια αυτών που και ο ίδιος ο κάτοχος της αδείας είχε προβλέψει.

2. Παρά τα ανωτέρω, η Υπουργός Ανάπτυξης με το από 8-11-1996 ιδιωτικό σύμφωνητικό, το οποίο, ως νόμιμη εκπρόσωπος του Ελληνικού Δημοσίου υπέγραψε, με α) την Κοινοπραξία υπό την επωνυμία "Ανώνυμη Τουριστική Εταιρεία Καζίνο Λουτρακίου (Α.Τ.Ε.Κ.Λ.)-ΚΛΑΜΠ-ΟΤΕΛ-ΛΟΥΤΡΑΚΙ Καζίνο Τουριστικές και Ξενοδοχειακές Επιχειρήσεις Α.Ε. και β) την ανώνυμη εταιρεία με την επωνυμία "ΚΛΑΜΠ-ΟΤΕΛ-ΛΟΥΤΡΑΚΙ Καζίνο Αθηνών Τουριστικές και Ξενοδοχειακές Επιχειρήσεις Α.Ε.", νόμιμα εκπροσωπούμενες δέχθηκε να αναθεωρηθεί η 602/3-4-95 σύμβαση , κατά τρόπο άκρως χαριστικό για τις αντισυμβαλλόμενες Κοινοπραξία και Ανώνυμη Εταιρεία και αντίστοιχα άκρως επαχθή και ζημιογόνο για την περιουσία του Ελληνικού Δημοσίου, ως ακολούθως: α) το ποσοστό του 20% επί των μικτών κερδών από τα τυχερά παίγνια και μέχρις ύψους κερδών 18 δις σε ετήσια βάση και το ποσοστό 22% για τα μικτά κέρδη πέραν των 18 δις δρχ. σε ετήσια βάση γίνεται μόλις 33% ανεξάρτητα από το ύψος των μικτών κερδών γίνεται μόλις 33%

β) και το ειδικό ετήσιο τέλος από 50 εκ. δρχ. που η κάτοχος της αδείας του Καζίνο Λουτρακίου κατέβαλε στο Ελληνικό Δημόσιο, γίνεται μόλις 250 εκ. δρχ. Οι αναπροσαρμογές αυτές συνεφωνήθη, ότι παύουν να ισχύουν αν λειτουργήσει δεύτερο καζίνο στην Αττική ή λειτουργήσει Καζίνο επί του οδικού άξονα Αθηνών-Κορίνθου.

Στο σημείο αυτό πρέπει να τονισθεί, ότι ενώ σύμφωνα με τους όρους της υπ' αριθμ. 290/13-2-95 απόφασης του Υπουργού Τουρισμού με την οποία παρεχωρήθη άδεια για ίδρυση, λειτουργία και εκμετάλλευση Καζίνο στα όρια του Δήμου Λουτρακίου-Περαχώρας και τους όρους της αναθεωρηθείσης συμβάσεως 602/1995, έπρεπε η τελική μορφή του Καζίνο στο ξενοδοχειακό συγκρότημα να έχει ολοκληρωθεί μέχρι 15-2-97, μόνο η πρώτη αίθουσα έχει ολοκληρωθεί και αντί η Υπουργός να ενεργήσει τα δέοντα για να κηρύξει την Κοινοπραξία έκπτωτη και να ανακαλέσει την άδεια, διότι παρέβη τις εκ του χρονοδιαγράμματος εκτελέσεως των έργων υποχρεώσεις της , προέβη με την προαναφερθείσα αναθεώρηση, στην χαριστική για την κάτοχο της άδειας επιχείρηση αναθεώρηση του χρονοδιαγράμματος.

Στην παραπάνω αναθεώρηση της αρχικής συμβάσεως προέβη η κ. Υπουργός Ανάπτυξης, χωρίς να πάρει τη σύμφωνη γνώμη, ως ώφειλε, της Επιτροπής Καζίνων και χωρίς προφανώς να στηριχθεί σε μελέτες οικονομοτεχνικές που να κατοχυρώνουν τα συμφέροντα του Δημοσίου. Είναι πρόδηλον, εν όψει του μονοπωλιακού χαρακτήρα που απέκτησε για τους παραπάνω λόγους το Καζίνο Λουτρακίου και των ταπεινών επενδύσεων στις οποίες αρχήθεν υποχρεούτο η κάτοχος της αδείας και τις οποίες άλλωστε υπαιτίως παρεβίασε από πλευράς χρονοδιαγράμματος εκτελέσεως, ότι οι ρυθμίσεις που δέχθηκε με την παραπάνω αναθεώρηση της συμβάσεως ζημιώνουν κατάφωρα την περιουσία του Ελληνικού Δημοσίου κατά πολλά δις δρχ. και ότι υπάρχουν υπόνοιες, ότι η Υπουργός Ανάπτυξης εν γνώσει της εζημίωσε την περιουσία του Ελληνικού Δημοσίου, της οποίας είχε την επιμέλεια και διαχείριση από το νόμο, κατά την υπογραφή της παραπάνω συμβάσεως ι αναθεωρήσεως και συνεπώς υπάρχουν υπόνοιες, ότι διέπραξε το αδίκημα της απιστίας, (άρθρο 390 Π.Κ.).

Αρα επιβάλλεται να συσταθεί να ασκηθεί ποινική δίωξη δια της συστάσεως προανακριτικής επιτροπής για έρευνα και περαιτέρω διερεύνηση των παραπάνω αδικημάτων και ειδικότερα:

Α. ΚΑΤΑ ΔΙΟΝΥΣΙΟΥ ΛΙΒΑΝΟΥ

1. ΓΙΑ ΠΑΡΑΒΑΣΗ ΚΑΘΗΚΟΝΤΟΣ (άρθρ. 259 Π.Κ.), διότι:

Στην Αθήνα, κατά το χρονικό διάστημα από 5-8-1994 έως 13-1-1995 υπάλληλος ων, με πρόθεση παρέβη τα καθήκοντα της υπηρεσίας του με σκοπό να προσπορίσει σε άλλον παράνομο ώφελος και για να βλάψει το κράτος , ήτοι Υπουργός Τουρισμού ων, αρμόδιος για την προκήρυξη και την διενέργεια διεθνούς πλειοδοτικού διαγωνισμού για την άδεια, ίδρυση, λειτουργία και εκμετάλλευση καζίνο και λοιπών συνοδευτικών εγκαταστάσεων στο νομό Αττικής, εκτός δήμου Αθηναίων και για τη χρήση και εκμετάλλευση του τουριστικού λιμένα του Φλοίσβου Π. Φαλήρου, με πρόθεση παρεβίασε τα καθήκοντα της υπηρεσίας του και εξέδωσε την υπ' αριθμ. 37/1995 απόφασή του (ΦΕΚ Β' 64/1995), με την οποία εχορήγησε στην "Κοινοπραξία Καζίνο Αθηνών" άδεια εγκατάστασης και λειτουργίας Καζίνο, συνεδριακού κέντρου, και εκμετάλλευσης του τουριστικού λιμένα στην περιοχή Φλοίσβος της περιφέρειας του δήμου Παλαιού Φαλήρου εν γνώσει του, ότι η απόφαση αυτή ήταν παράνομη και με σκοπό βλάβης των συμφερόντων του Δημοσίου και αντίστοιχη παράνομη ωφέλεια της εν λόγω Κοινοπραξίας, αφού: α) εξέδωσε την υπ' αριθμ. 1363/5-8-1994 απόφασή του, χωρίς νομοθετική εξουσιοδότηση και αντίθετη με τον ν. 2160/1993 και την ισχύουσα πολεοδομική νομοθεσία αλλά και με το άρθρο 24 του Συντάγματος β) παρανόμως ενοποίησε με την υπ' αριθμ. 2116/12-12-1994 (ΦΕΚ Β' 915/12-12-1994) απόφασή του τις διαδικασίες και τις προθεσμίες των διαδικασιών του διαγωνισμού υπό στοιχεία β,γ, δ, ε, ζ του χρονοδιαγράμματος που 

Σελίδα 5778 

προβλέπονται στην παράγραφο 6 της υπουργικής αποφάσεως 920/1994 (ΦΕΚ 422/1994),ήτοι τις προθεσμίες των 50,20, 15, 20 και 40 ημερών αντιστοίχως σε μια ενιαία προθεσμία 145 ημερών που άρχισε στις 9 Σεπτεμβρίου 1994, έληγε στις 13 Δεκεμβρίου 1994 και την παρέτεινε εν συνεχεία κατά 7 ημέρες για να λήξει στις 20-12-1994 γ) παρέλειψε να εισηγηθεί στο Υπουργικό Συμβούλιο να κηρυχθεί άγονος ο διαγωνισμός και να προοκηρυχθεί νέος,αφού δεν κατέστη δυνατό να γίνει από την αρμόδια Επιτροπή έλεγχος του ήθους και της εντιμότητας - οικονομικής φερεγγυότητας των υποψηφίων και ιδία της πλειοδότριας Κοινοπραξίας και η βαθμολογία την οποία είχαν επιτύχει οι συμμετέχουσες στον διαγωνισμό εταιρείες ήταν ιδιαίτερα χαμηλή δ) παρέλειψε να ασκήσει τον επιβεβλημένο έλεγχο νομιμότητας των αποφάσεων της επιτροπής Διαγωνισμού.

2. ΓΙΑ ΑΠΙΣΤΙΑ (άρθρο 390 Π.Κ) διότι:

Στην Αθήνα κατά το χρονικό διάστημα από 5-8-1994 έως 13-1-1995 με γνώση ζημίωσε την περιουσία άλλου, της οποίας βάσει του νόμου είχε την επιμέλεια και την διαχείριση, ήτοι Υπουργός Τουρισμού ων, αρμόδιος για την προκήρυξη και διενέργεια διεθνούς πλειοδοτικού διαγωνισμού για την άδεια, ίδρυση, λειτουργία και εκμετάλλευση καζίνο και λοιπών συνοδευτικών εγκαταστάσεων στο νομό Αττικής, εκτός δήμου Αθηνών για τη χρήση και εκμετάλλευση του τουριστικού λιμένα του Φλοίσβου Π. Φαλήρου εξέδωσε την υπ' αριθμ. 37/1995 απόφασή του, με την οποία χορηγήθηκε στην Κοινοπραξία με την επωνυμία Κοινοπραξία Καζίνο Αθηνών άδεια για την ίδρυση κ.λ.π. του εν λόγω Καζίνο παραβιάζοντας κατά τα ανωτέρω υπό στοιχείον Ι τα καθήκοντα της υπηρεσίας του, ζημιώνοντας την υπηρεσία του ελληνικού δημοσίου κατά το επιπλέον ποσόν των 10 δις και τους ευνοικότερους όρους που θα επιτυγχάνοντο εάν εκηρύσσετο άγονος και επανελεμβάνετο ο πλειοδοτικός διαγωνισμός επι πλέον δε:

α) στο άρθρο 1.3.4. της υπ' αριθμ. 37/1995 αποφάσεως διέλαβε, ότι το Δημόσιο αναλαμβάνει την υποχρέωση για χρονικό διάστημα 12 ετών από την έναρξη λειτουργίας του Καζίνο να μην χορηγήσει άλλες άδειες, ενώ το χρονικό διάστημα των 12 ετών που θεσπίζει ο νόμος 2206/1994 αρχίζει από την έναρξη της ισχύος (δημοσιεύσεως) αυτού του νόμου, όπως άλλωστε σαφώς ορίζεται και στην προκήρυξη, την οποία εξέδωσε ο ίδιος Υπουργός Τουρισμού (αριθμ. 920/5-8-1994 απόφ. Υπουργού Τουρισμού).

β) στο ίδιο άρθρο 1.3.4 τελευταίο εδάφιο ορίζεται ότι τυχόν άδειες που θα παραχωρηθούν μετά την 12ετία, θα διέπονται από τους ίδιους όρους. Αυτό όμως δεν προβλέπεται ούτε από τον ν. 2206/1994, ούτε από την προκήρυξη του διαγωνισμού.

γ) στο άρθρο 1.4 αναφέρεται ότι το σύνολο των εγκαταστάσεων της χερσαίας και της θαλάσσιας ζώνης αποδίδονται στο Ελληνικό Δημόσιο από την κάτοχο της άδειας Κοινοπραξία, μετά την πάροδο 30 ετών από την έναρξη λειτουργίας Καζίνο, ενώ ως η αφετηρία της παρόδου 30κονταετίας έπρεπε να τεθεί από τον Υπουργό Τουρισμού όχι η έναρξη λειτουργίας του Καζίνο αλλά ο χρόνος παραχώρησης και παράδοσης της χερσαίας έκτασης στην Κοινοπραξία.

δ) στο άρθρο 2 παρ. 4 αναφέρεται ότι ο κάτοχος της άδειας υποχρεούται να παραχωρήσει δωρεάν στο Δημόσιο κτιριακούς χώρους έως 700 τ.μ. για την εγκατάσταση της Διοίκησης του Τουριστικού Λιμένα, ενώ η ίδια η Κοινοπραξία στην προσφορά της αναφέρει ότι θα ανεγείρει κτίρια διοίκησης της Μαρίνας 1250 τ.μ.

ε) στο άρθρο 2 στοιχείο Β που αφορά στο χρονοδιάγραμμα εκτέλεσης των έργων και έναρξης λειτουργίας της επιχείρησης Καζίνο και των συνοδευτικών αυτής εγκαταστάσεων, οι προθεσμίες έχουν αφετηρία την λήψη των σχετικών οικοδομικών αδειών και όχι την υπογραφή της σύμβασης, όπως άλλωστε αναφέρεται εις την οικονομική και τεχνική προσφορά της Κοινοπραξίας. Με αυτόν τον προσπορισμό της αφετηρίας των προθεσμιών, ο κάτοχος της άδειας θα σπεύσει να λάβει την οικοδομική άδεια του Καζίνο για να έχει όσο το δυνατό ταχύτερα τα μυθώδη κέρδη εκ παιγνίων και ουδέποτε θα υποβάλει τις σχετικές αιτήσεις και φακέλους για τα λοιπά έργα και εγκαταστάσεις, που κυρίως ενδιαφέρουν το Δημόσιο και όχι τον κάτοχο της άδειας.

στ) στο άρθρο 3.2.4 β ορίζεται ότι ο κάτοχος της άδειας υποχρεούται να καταβάλει στο Ελληνικό Δημόσιο για τη συμμετοχή του Δημοσίου στα μικτά κέρδη των παιχνιδιών, όπως αυτά ορίζονται από το Π.Δ. 1123/1980 ποσοστό 30%. Με το Π.Δ. αυτό τέθηκε σε προαιρετική και όχι υποχρεωτική εφαρμογή για όλες τις οικονομικές μονάδες της χώρας το Γενικό Λογιστικό Σχέδιο. Ο Ν. 2206/94 όμως μιλάει για συμμετοχή του Δημοσίου στα μικτά κέρδη των παιχνιδιών προφανώς με την έννοια που έχουν τα κέρδη αυτά στις ειδικές επιχειρήσεις καζίνο και συνεπώς δεν μπορεί για τον προσδιορισμό της ειδικής αυτής εννοίας να γίνει παραπομπή, χωρίς ρητή νομοθετική πρόβλεψη, στο Γενικό Λογιστικό Σχέδιο, το οποίο αφ' ενός είναι εντελώς γενικό και αφορά σ' όλες τις οικονομικές μονάδες και αφ' ετέρου είναι προαιρετικό και όχι υποχρεωτικό. Με τον τρόπο αυτό υπολογισμού των μικτών κερδών των παιχνιδιών, το ποσοστό συμμετοχής δεν είναι 30% αλλά πολύ λιγότερο κατά πάσα πιθανότητα μόλις 10%!

ζ) στο άρθρο 3.2.4β ορίζεται ότι ο κάτοχος της άδειας υποχρεούται να καταβάλει ετήσιο μίσθωμα για την οικοπεδική έκταση 200.000.000 από την έναρξη λειτουργίας των εγκαταστάσεων αναπροσαρμοζόμενο ετησίως από το δεύτερο έτος λειτουργίας τους με βάση των Δείκτη Τιμών Καταναλωτή. Αφού η Προκήρυξη του Διαγωνισμού (1364/94 αποφ. Υπ. Τουρισμού) μιλάει για μίσθωμα της οικοπεδικής εκτάσεως που παραχωρείται είναι αυτονόητο, ότι το μίσθωμα αυτό πρέπει να καταβάλεται από την παραχώρηση και παράδοση της οικοπεδικής έκτασης στον κάτοχο της άδειας.

ΓΙΑ ΠΑΘΗΤΙΚΗ ΔΩΡΟΔΟΚΙΑ (άρθρ. 235 Π.Κ.) διότι:

Στην Αθήνα και σε μη επακριβώς εξακριβωθέντα χρόνο, πάντως κατά το χρονικό διάστημα από 5-8-1994 έως 13-1-1995, υπάλληλος ων, εδέχθη δώρα και άλλα ανταλλάγματα που δεν εδικαιούτο για ενέργεια αντίθετη στα καθήκοντά του και δη ως Υπουργός Τουρισμού δέχθηκε και έλαβε άγνωστο χρηματικό ποσό ως δώρο και εξέδωσε την υπ' αριθμ. 37/1995 απόφασή του κατά παράβαση καθήκοντος και επί ζημία του ελληνικού δημοσίου κατά τα ανωτέρω και υπό στοιχεία 1 και 2 αναφερόμενα.

Β. ΚΑΤΑ ΒΑΣΙΛΙΚΗΣ ΠΑΠΑΝΔΡΕΟΥ

ΥΠΟΥΡΓΟΥ ΑΝΑΠΤΥΞΗΣ

ΓΙΑ ΑΠΙΣΤΙΑ ΚΑΤΑ ΣΥΡΡΟΗΝ (άρθρα 94 παρ. 1 και 390 Π.Κ.), διότι:

Στην Αθήνα, την 21-5-1996 και 8-11-1996 με γνώση ζημίωσε την περιουσία άλλου, της οποίας βάσει του νόμου είχε την επιμέλεια και τη διαχείριση, ήτοι Υπουργός Ανάπτυξης ούσα:

α) Εξέδωσε την υπ' αριθμ. Τ/588/21-5-1996 απόφασή της (ΦΕΚ 391/27-5-1996) με την οποία ανακάλεσε την υπ' αριθμ. 37/13-1-1995 απόφαση του Υπουργού Τουρισμού, ως παράνομη, την οποία στη συνέχεια αναδημοσίευσε στο υπ' αριθμ. 461/1996 ΦΕΚ, χωρίς όμως στην εν λόγω απόφασή της να αναφέρονται λόγοι υπαίτιας συμπεριφοράς της κατόχου της ανακαλουμένης αδείας κοινοπραξίας υπό την επωνυμία "Κοινοπραξία Καζίνο Αθηνών", αν και υπήρχαν τοιούτοι, με αποτέλεσμα να διατρέχει κίνδυνο το ελληνικό δημόσιο να εμπλακεί σε δικαστικούς αγώνες και να υποχρεωθεί να καταβάλει αποζημίωση για θετικές ζημίες και διαφυγόντα κέρδη στην ως άνω κοινοπραξία.

β) Μετά την ανάκληση της ανωτέρω υπ' αριθμ. 37/1995 απόφασης του Υπουργού Τουρισμού ως παράνομης, ευνοείτο υπερβολικά η κοινοπραξία που εξεμεταλλεύετο το Καζίνο Λουτρακίου, αφού με την καταβολή ποσού 1,05 δις, 20% συμμετοχή του ελληνικού δημοσίου στα μικτά κέρδη και μόλις 50 εκατομμύρια ετήσιο τέλος, εκμεταλλευόταν πλέον κατά τρόπο μονοπωλιακό την μεγάλη αγορά της Αττικής αποκομίζοντας τεράστια κέρδη. Αν και τούτο ήταν πασιφανές η Υπουργός Ανάπτυξης δεν προέβη αμέσως στην επαναπροκήρυξη του διαγωνισμού για το Καζίνο του Φλοίσβου αλλά με το από 8-11-1996 ιδιωτικό σύμφωνητικό, το οποίο, ως νόμιμη εκπρόσωπος του Ελληνικού Δημοσίου υπέγραψε, με α) την 

Σελίδα 5779 

σελ. 5779

Σελίδα 5780 

σελ. 5780

Σελίδα 5781 

σελ. 5781

Σελίδα 5782 

ΠΡΟΕΔΡΕΥΩΝ (Παναγιώτης Ν. Κρητικός): Κύριοι συνάδελφοι, επαναλαμβάνεται η διακοπείσα συνεδρίαση.

Εισερχόμαστε στην ημερήσια διάταξη

ΤΗΣ ΝΟΜΟΘΕΤΙΚΗΣ ΕΡΓΑΣΙΑΣ

Ψήφιση στο σύνολο του σχεδίου νόμου του Υπουργείου Ανάπτυξης "Ασφαλιστική σύμβαση, τροποποιήσεις της νομοθεσίας για την ιδιωτική ασφάλιση και άλλες διατάξεις".

Κύριε Υφυπουργέ, έχετε να κάνετε κάποια νομοτεχνική παρατήρηση πριν ψηφιστεί το νομοσχέδιο στο σύνολο;

ΜΙΧΑΗΛ ΧΡΥΣΟΧΟΪΔΗΣ (Υφυπ. Ανάπτυξης): Ναι, κύριε Πρόεδρε.

ΠΡΟΕΔΡΕΥΩΝ (Παναγιώτης Ν. Κρητικός): Ορίστε, έχετε το λόγο.

ΜΙΧΑΗΛ ΧΡΥΣΟΧΟΪΔΗΣ (Υφυπ. Ανάπτυξης): Κύριε Πρόεδρε, έχω διανείμει στους συναδέλφους Εισηγητές ορισμένες νομοτεχνικές βελτιώσεις στο σχέδιο νόμου για την ασφαλιστική σύμβαση. 

ΠΡΟΕΔΡΕΥΩΝ (Παναγιώτης Ν. Κρητικός): Παρακαλώ τον κ. Αλογοσκούφη, ο οποίος είναι Εισηγητής της Νέας Δημοκρατίας και τον κ. Βλαχόπουλο, καθώς και τους Ειδικούς Αγορητές, να έχουν την προσοχή τους στις παρατηρήσεις που κάνει αυτήν τη στιγμή ο κύριος Υφυπουργός.

ΜΙΧΑΗΛ ΧΡΥΣΟΧΟΪΔΗΣ (Υφυπ. Ανάπτυξης): Διαβάζω, κύριε Πρόεδρε.

Στη σελίδα 14: Η παρ. 5 του άρθρου 33 τίθεται ως άρθρο 34 και γίνεται αναρίθμηση των υπολοίπων άρθρων.

Στη σελίδα 17: Στην παρ.9 του άρθρου 34 (χειρόγραφη προσθήκη), οι λέξεις "ή έμμεσα", διαγράφονται.

Στη σελίδα 17: Στην ίδια παρ.9 του άρθρου 34 (χειρόγραφη προσθήκη) στον τελευταίο στίχο, πριν από τη λέξη "επιχείρησης" προστίθεται η λέξη "ασφαλιστική".

Στη σελίδα 18: Στην παρ. 13 περίπτωση β' του άρθρου 34, στον τελευταίο στίχο, πριν από τη λέξη "παρόντος", προστίθεται η λέξη "του".

Στη σελίδα 24: Στην παρ. 28 του άρθρου 35 (χειρόγραφη προσθήκη), μετά τη λέξη "λυθεί", προστίθενται οι λέξεις "ή λήξει".

Στη σελίδα 25: Στην παρ. 28 του άρθρου 35, στην προσθήκη του τελευταίου εδαφίου, η λέξη "σοβαρό" αντικαθίσταται από τη λέξη "βαρύ".

Στη σελίδα 25: Στην παρ. 31 του άρθρου 35, στον τελευταίο στίχο, οι λέξεις "του άρθρου 9" αντικαθίστανται από τις λέξεις "του άρθρου 19α".

Στη σελίδα 29: Στην παρ.24 του άρθρου 36, μετά τη λέξη "επενδυθεί", διαγράφεται το κόμμα (,) και προστίθεται η λέξη "ή".

Στη σελίδα 29: Στην παρ.26 του άρθρου 36, η λέξη "αδικήματος" αντικαθίσταται από τη λέξη "ατυχήματος".

Στη σελίδα 30: Στην παρ. 27 του άρθρου 36, μετά τη λέξη "μέρος", προστίθεται η λέξη "της".

Ευχαριστώ, κύριε Πρόεδρε.

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Αλογοσκούφης έχει το λόγο.

ΓΕΩΡΓΙΟΣ ΑΛΟΓΟΣΚΟΥΦΗΣ: Κύριε Πρόεδρε, θα ήθελα να προτείνω για περαιτέρω βελτίωση, η παρ. 9 του άρθρου 34, όπως ήταν στη χειρόγραφη προσθήκη, εφόσον βγάζουμε τη λέξη "έμμεσα" να βγάλουμε και τη λέξη "άμεσα". Να είναι απλώς "διοίκηση ή διαχείριση".

ΜΙΧΑΗΛ ΧΡΥΣΟΧΟΪΔΗΣ (Υφυπ. Ανάπτυξης): Είμαι σύμφωνος.

ΠΡΟΕΔΡΕΥΩΝ (Παναγιώτης Ν. Κρητικός): Συνεπώς με τις νομοτεχνικές παρατηρήσεις και με αυτήν την τροποποίηση, η οποία μόλις επήλθε, ερωτάται το Σώμα: Γίνεται δεκτό το νομοσχέδιο του Υπουργείου Ανάπτυξης, "Ασφαλιστική σύμβαση, τροποποιήσει της νομοθεσίας για την ιδιωτική ασφάλιση και άλλες διατάξεις" και στο σύνολο;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΙΩΑΝΝΗΣ ΤΖΩΑΝΝΟΣ: Κατά πλειοψηφία.

ΣΤΡΑΤΗΣ ΚΟΡΑΚΑΣ: Κατά πλειοψηφία.

ΠΡΟΕΔΡΕΥΩΝ (Παναγιώτης Ν. Κρητικός): Το νομοσχέδιο έγινε δεκτό και στο σύνολο κατά πλειοψηφία. Συνεπώς το νομοσχέδιο του Υπουργείου Ανάπτυξης, "Ασφαλιστική σύμβαση, τροποποιήσεις της νομοθεσίας για την ιδιωτική ασφάλιση και άλλες διατάξεις", έγινε δεκτό σε μόνη συζήτηση, κατά πλειοψηφία, κατ'αρχήν, κατ'άρθρον και στο σύνολο, και έχει ως εξής:

(Λόγω του μεγάλου όγκου της Συμβάσεως το κείμενό της δεν καταχωρείται στο παρόν Πρακτικό. Ο σχετικός νόμος υπ'αριθμόν 2496 εδημοσιεύθη στο υπ'αριθμόν 87 Α' ΦΕΚ της 16-5-97)

ΠΡΟΕΔΡΕΥΩΝ (Παναγιώτης Ν. Κρητικός): Παρακαλώ το Σώμα να εξουσιοδοτήσει το Προεδρείο για την υπ' ευθύνη του επικύρωση των Πρακτικών ως προς την ψήφιση στο σύνολο του παραπάνω νομοσχεδίου.

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.

ΠΡΟΕΔΡΕΥΩΝ (Παναγιώτης Ν. Κρητικός): Παρεσχέθη η ζητηθείσα εξουσιοδότηση.

Προχωρούμε στην εκφώνηση των σχεδίων νόμων που αναφέρονται σε κυρώσεις συμβάσεων αρχίζοντας από τη συμπληρωματική ημερήσια διάταξη, ώστε για όσα από αυτά υπάρχει αντίρρηση, να γίνουν δεκτά χωρίς συζήτηση.

Υπουργείου Εξωτερικών 

Μόνη συζήτηση επί της αρχής των άρθρων και του συνόλου του σχεδίου νόμου: "Κύρωση Συμφωνίας για τη σύναψη εταιρικής σχέσης μεταξύ των Ευρωπαϊκών Κοινοτήτων και των Κρατών-Μελών τους αφ'ενός και της Δημοκρατίας του Ουζμπεκιστάν αφ'ετέρου".

Ερωτάται το Σώμα: Γίνεται δεκτό το νομοσχέδιο;

ΣΤΡΑΤΗΣ ΚΟΡΑΚΑΣ: Κρατείται.

ΠΡΟΕΔΡΕΥΩΝ (Παναγιώτης Ν. Κρητικός): Το νομοσχέδιο κρατήθηκε και θα συζητηθεί κατά τον Κανονισμό.

Του ίδιου Υπουργείου

Μόνη συζήτηση επί της αρχής, των άρθρων και του συνόλου του σχεδίου νόμου: "Κύρωση Συμφωνίας για τη σύναψη εταιρικής σχέσης και συνεργασίας μεταξύ των Ευρωπαϊκών Κοινοτήτων και των Κρατών-Μελών τους αφ'ενός και της Δημοκρατίας της Μολδαβίας αφ'ετέρου".

ΣΤΡΑΤΗΣ ΚΟΡΑΚΑΣ: Κρατείται.

ΠΡΟΕΔΡΕΥΩΝ (Παναγιώτης Ν. Κρητικός): Το νομοσχέδιο κρατήθηκε και θα συζητηθεί κατά τον Κανονισμό.

Του αυτού Υπουργείου

Μόνη συζήτηση επί της αρχής, των άρθρων και του συνόλου του σχεδίου νόμου: "Κύρωση Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Σοσιαλιστικής Δημοκρατίας του Βιετνάμ για την οικονομική, βιομηχανική και τεχνολογική συνεργασία" .

Ερωτάται το Σώμα: Γίνεται δεκτό το νομοσχέδιο;

ΟΛΟΙ ΟΙ ΒΟΥΛΕΥΤΕΣ: Δεκτό, δεκτό.

ΠΡΟΕΔΡΕΥΩΝ (Παναγιώτης Ν. Κρητικός): Συνεπώς το νομοσχέδιο αρμοδιότητας Υπουργείου Εξωτερικών "Κύρωση Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Σοσιαλιστικής Δημοκρατίας του Βιετνάμ για την οικονομική, βιομηχανική και τεχνολογική συνεργασία", έγινε δεκτό σε μόνη συζήτηση, ομοφώνως, κατ'αρχήν, κατ'άρθρον και σύνολο και έχει ως εξής:

(Λόγω του μεγάλου όγκου της Συμβάσεως το κείμενό της δεν καταχωρείται στο παρόν Πρακτικό. Ο σχετικός νόμος υπ'αριθμόν 2497 εδημοσιεύθη στο υπ'αριθμόν 88 Α' ΦΕΚ της 16.5.1997)

ΠΡΟΕΔΡΕΥΩΝ (Παναγιώτης Ν. Κρητικός): Παρακαλώ το Σώμα να εξουσιοδοτήσει το Προεδρείο για την υπ'ευθύνη του επικύρωση των Πρακτικών ως προς την ψήφιση στο σύνολο του παραπάνω νομοσχεδίου.

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.

ΠΡΟΕΔΡΕΥΩΝ (Παναγιώτης Ν. Κρητικός): Παρεσχέθη η ζητηθείσα εξουσιοδότηση.

Ομοίως του Υπουργείου Εξωτερικών 

Μόνη συζήτηση επί της αρχής των άρθρων και του συνόλου του σχεδίου νόμου: "Κύρωση Πρόσθετου Πρωτοκόλλου στη Σύμβαση για την απαγόρευση ή περιορισμό χρήσης ορισμένων 

Σελίδα 5783 

συμβατικών όπλων που μπορούν να θεωρηθούν ως εξαιρετικώς επιβλαβή ή ως προκαλούντα αδιακρίτως αποτελέσματα".

ΝΙΚΟΛΑΟΣ ΓΚΑΤΖΗΣ: Για ποια σύμβαση λέμε;

ΠΡΟΕΔΡΕΥΩΝ (Παναγιώτης Ν. Κρητικός): Την υπ'αριθμόν 4. Διαβάζω τη συμπληρωματική ημερήσια διάταξη, κύριοι συνάδελφοι. Είπα ότι αρχίζω από τη συμπληρωματική ημερήσια διάταξη.

ΣΤΡΑΤΗΣ ΚΟΡΑΚΑΣ: Στην συμπληρωματική ημερήσια διάταξη, η σύμβαση που εκφωνήσατε έχει τον αριθμό 5. 

ΠΡΟΕΔΡΕΥΩΝ (Παναγιώτης Ν. Κρητικός): 'Εχει τον αριθμό 4.

ΣΤΡΑΤΗΣ ΚΟΡΑΚΑΣ: Γιατί ο αριθμός 4 είναι για το Βιετνάμ.

ΠΡΟΕΔΡΕΥΩΝ (Παναγιώτης Ν. Κρητικός): Εν πάση περιπτώσει, το 4 αφορά, αυτή που ανέγνωσα με τον τίτλο της.

ΣΤΡΑΤΗΣ ΚΟΡΑΚΑΣ: Βγαίνουν πενήντα έντυπα, κύριε Πρόεδρε και δεν μπορούμε να παρακολουθήσουμε. Ποιο απ'όλα να έχουμε;

ΠΡΟΕΔΡΕΥΩΝ (Παναγιώτης Ν. Κρητικός): 'Οχι, ένα είναι το έντυπο.

Ερωτάται το Σώμα: Γίνεται δεκτό το νομοσχέδιο το οποίο εξεφώνησα;

ΣΤΡΑΤΗΣ ΚΟΡΑΚΑΣ: Κρατείται.

ΠΡΟΕΔΡΕΥΩΝ (Παναγιώτης Ν. Κρητικός): Το νομοσχέδιο κρατήθηκε και θα συζητηθεί κατά τον Κανονισμό.

ΣΤΡΑΤΗΣ ΚΟΡΑΚΑΣ: Δεν έχουμε βασικά αντίρρηση, όμως, επειδή αναφέρεται σε ένα σοβαρό θέμα, την κρατάμε γιατί έχουμε να πούμε μερικά πράγματα.

ΠΡΟΕΔΡΕΥΩΝ (Παναγιώτης Ν. Κρητικός): Συνεπώς κρατείται και αυτή 

Του ιδίου Υπουργείου 

Μόνη συζήτηση επί της αρχής, των άρθρων και του συνόλου του σχεδίου νόμου: "Κύρωση Συμφώνου Φιλίας και Συνεργασίας μεταξύ της Ελληνικής Δημοκρατίας και της Δημοκρατίας της Αρμενίας".

Ερωτάται το Σώμα: Γίνεται δεκτό το νομοσχέδιο;

ΣΤΡΑΤΗΣ ΚΟΡΑΚΑΣ: Κρατείται. 

ΠΡΟΕΔΡΕΥΩΝ (Παναγιώτης Ν. Κρητικός): Το νομοσχέδιο κρατήθηκε και θα συζητηθεί κατά τον Κανονισμό.

Του αυτού Υπουργείου 

Μόνη συζήτηση επί της αρχής, των άρθρων και του συνόλου του σχεδίου νόμου: "Κύρωση της Ευρωμεσογειακής Συμφωνίας περί συνδέσεως μεταξύ των Ευρωπαϊκών Κοινοτήτων και των Κρατών-Μελών τους αφ'ενός, και του κράτους του Ισραήλ αφ'ετέρου, της Τελικής Πράξης, καθώς και των Συμφωνιών υπό μορφήν ανταλλαγής επιστολών και των προσαρτημένων σ'αυτή δηλώσεων".

Ερωτάται το Σώμα: Γίνεται δεκτό το νομοσχέδιο;

ΣΤΡΑΤΗΣ ΚΟΡΑΚΑΣ: Κρατείται.

ΠΡΟΕΔΡΕΥΩΝ (Παναγιώτης Ν. Κρητικός): Το νομοσχέδιο κρατήθηκε και θα συζητηθεί κατά τον Κανονισμό.

Του ιδίου Υπουργείου 

Μόνη συζήτηση επί της αρχής, των άρθρων και του συνόλου του σχεδίου νόμου: "Κύρωση της Ευρωμεσογειακής Συμφωνίας περί συνδέσεως μεταξύ των Ευρωπαϊκών Κοινοτήτων και των Κρατών-Μελών τους αφ' ενός, και του Βασιλείου του Μαρόκου αφ'ετέρου, της Τελικής Πράξης, καθώς και των Συμφωνιών υπό μορφήν ανταλλαγής επιστολών και των προσαρτημένων σ'αυτή δηλώσεων".

Ερωτάται το Σώμα: Γίνεται δεκτό το νομοσχέδιο;

ΣΤΡΑΤΗΣ ΚΟΡΑΚΑΣ: Κρατείται.

ΠΡΟΕΔΡΕΥΩΝ (Παναγιώτης Ν. Κρητικός): Το νομοσχέδιο κρατήθηκε και θα συζητηθεί κατά τον Κανονισμό.

Του αυτού Υπουργείου 

Μόνη συζήτηση επί της αρχής, των άρθρων και του συνόλου του σχεδίου νόμου: "Κύρωση των Ευρωπαϊκών Συμφωνιών για την εγκαθίδρυση συνδέσεως μεταξύ των Ευρωπαϊκών Κοινοτήτων και των Κρατών-Μελών τους αφ'ενόςκαι 1. της Δημοκρατίας της Εσθονίας, 2. της Δημοκρατίας της Λεττονίας και 3. της Δημοκρατίας της Λιθουανίας αφ'ετέρου μετά των Τελικών Πράξεων, Δηλώσεων και Επιστολών".

Ερωτάται το Σώμα: Γίνεται δεκτό το νομοσχέδιο;

ΣΤΡΑΤΗΣ ΚΟΡΑΚΑΣ: Κρατείται.

ΠΡΟΕΔΡΕΥΩΝ (Παναγιώτης Ν. Κρητικός): Το νομοσχέδιο κρατήθηκε και θα συζητηθεί κατά τον Κανονισμό.

Υπουργείου Δικαιοσύνης

Μόνη συζήτηση επί της αρχής, των άρθρων και του συνόλου του σχεδίου νόμου: "Κύρωση της Ευρωπαϊκής Σύμβασης για την άσκηση των δικαιωμάτων των παιδιών".

Ερωτάται το Σώμα: Γίνεται δεκτό το νομοσχέδιο;

ΣΤΡΑΤΗΣ ΚΟΡΑΚΑΣ: Κρατείται.

ΠΡΟΕΔΡΕΥΩΝ (Παναγιώτης Ν. Κρητικός): Το νομοσχέδιο κρατήθηκε και θα συζητηθεί κατά τον Κανονισμό, αργότερα, μετά το Πάσχα.

Υπουργείου Εμπορικής Ναυτιλίας

Μόνη συζήτηση επί της αρχής, των άρθρων και του συνόλου του σχεδίου νόμου: "Κύρωση Συμφωνίας για τις θαλάσσιες μεταφορές μεταξύ της Κυβέρνησης της Ελληνικής Δημοκρατίας και της Κυβέρνησης του Χασεμιτικού Βασιλείου της Ιορδανίας".

Ερωτάται το Σώμα: Γίνεται δεκτό το νομοσχέδιο;

ΣΤΡΑΤΗΣ ΚΟΡΑΚΑΣ: Κρατείται.

ΠΡΟΕΔΡΕΥΩΝ (Παναγιώτης Ν. Κρητικός): Το νομοσχέδιο κρατήθηκε και θα συζητηθεί κατά τον Κανονισμό.

Κύριοι συνάδελφοι, προχωρούμε στην προεκφώνηση των νομοσχεδίων από την κανονική ημερήσια διάταξη, τα οποία κυρώνουν διεθνείς συμβάσεις ώστε για όσα από αυτά δεν υπάρχει αντίρρηση, να γίνουν δεκτά χωρίς συζήτηση.

Υπουργείου Ανάπτυξης

Μόνη συζήτηση επί της αρχής, των άρθρων και του συνόλου του σχεδίου νόμου: "Κύρωση Σύμβασης για την πυρηνική ασφάλεια".

Ερωτάται το Σώμα: Γίνεται δεκτό το νομοσχέδιο;

ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): Κρατείται.

ΠΡΟΕΔΡΕΥΩΝ (Παναγιώτης Ν. Κρητικός): Το νομοσχέδιο κρατήθηκε και θα συζητηθεί κατά τον Κανονισμό.

Υπουργείου Εθνικής Αμυνας

Μόνη συζήτηση επί της αρχής, των άρθρων και του συνόλου του σχεδίου νόμου: "Κύρωση Συμφωνίας μεταξύ του Υπουργείου Εθνικής 'Αμυνας της Ελληνικής Δημοκρατίας και του Υπουργείου 'Αμυνας της Δημοκρατίας της Μολδαβίας, σχετικά με τους όρους παροχής υποτροφιών σε σπουδαστές της Δημοκρατίας της Μολδαβίας για φοίτηση σε ελληνικές στρατιωτικές σχολές".

Ερωτάται το Σώμα: Γίνεται δεκτό το νομοσχέδιο;

ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): Κρατείται.

ΠΡΟΕΔΡΕΥΩΝ (Παναγιώτης Ν. Κρητικός): Το νομοσχέδιο κρατήθηκε και θα συζητηθεί κατά τον Κανονισμό.

Του αυτού Υπουργείου

Μόνη συζήτηση επί της αρχής, των άρθρων και του συνόλου του σχεδίου νόμου: "Κύρωση του τελικού κειμένου της 'Εκτακτης Διάσκεψης των Χωρών που μετέχουν στη Συνθήκη για τις Συμβατικές 'Ενοπλες Δυνάμεις στην Ευρώπη".

ΣΤΡΑΤΗΣ ΚΟΡΑΚΑΣ: Κρατείται.

ΚΟΣΜΑΣ ΣΦΥΡΙΟΥ: Στη Διαρκή Επιτροπή πέρασε ομόφωνα, κύριε Πρόεδρε.

ΠΡΟΕΔΡΕΥΩΝ (Παναγιώτης Ν. Κρητικός): 'Εχει δικαίωμα να το κρατήσει και ένας Βουλευτής, κύριε συνάδελφε.

ΣΤΡΑΤΗΣ ΚΟΡΑΚΑΣ: Ισχύει αυτό που είπαμε.

ΠΡΟΕΔΡΕΥΩΝ (Παναγιώτης Ν. Κρητικός): Θα παρακαλούσα, τις παρατηρήσεις σας, κύριε Κόρακα, να τις κάνετε κατά την ώρα που θα συζητηθεί. Αφού το κρατήσατε, δε θα γίνει συζήτηση τώρα.

Υπουργείου Εθνικής Οικονομίας

Μόνη συζήτηση επί της αρχής, των άρθρων και του συνόλου του σχεδίου νόμου: "Κύρωση της Συμφωνίας που συνάφθηκε μεταξύ της Ελληνικής Δημοκρατίας και της Ρουμανίας, δι'ανταλλαγής ρηματικών διακοινώσεων για την παράταση της ισχύος της Συμφωνίας για την προώθηση και την αμοιβαία προστασία των επενδύσεων". 

Ερωτάται το Σώμα: Γίνεται δεκτό το νομοσχέδιο;

Σελίδα 5784 

 

ΧΡΗΣΤΟΣ ΠΑΧΤΑΣ (Υφυπ. Εθνικής Οικονομίας): Αυτό περνάει.

ΠΡΟΕΔΡΕΥΩΝ (Παναγιώτης Ν. Κρητικός): Η σύμβαση η οποία εκφωνήθηκε, κύριοι συνάδελφοι, τελικά κρατείται; Γιατί, δε σας άκουσα εσάς που είχατε ορισμένες επιφυλάξεις.

ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): Κρατείται.

ΠΡΟΕΔΡΕΥΩΝ (Παναγιώτης Ν. Κρητικός): Εντάξει, για να σας ακούσω. Συνεπώς, το νομοσχέδιο κρατήθηκε και θα συζητηθεί κατά τον Κανονισμό.

Του αυτού Υπουργείου.

Μόνη συζήτηση επί της αρχής, των άρθρων και του συνόλου του σχεδίου νόμου: "Κύρωση Συμφωνίας για τη σύναψη εταιρικής σχέσης και συνεργασίας μεταξύ των Ευρωπαϊκών Κοινοτήτων και των Κρατών-Μελών τους αφ'ενός και της Δημοκρατίας του Κιργιζιστάν, αφ'ετέρου, μετά της Τελικής Πράξης και των Κοινών Δηλώσεων".

Ερωτάται το Σώμα: Γίνεται δεκτό το νομοσχέδιο;

ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): Κρατείται.

ΠΡΟΕΔΡΕΥΩΝ (Παναγιώτης Ν. Κρητικός): Το νομοσχέδιο κρατήθηκε και θα συζητηθεί κατά τον Κανονισμό.

Του ιδίου Υπουργείου

Μόνη συζήτηση επί της αρχής, των άρθρων και του συνόλου του σχεδίου νόμου: "Κύρωση Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Δημοκρατίας της Λιθουανίας για την προώθηση και αμοιβαία προστασία των επενδύσεων".

Ερωτάται το Σώμα: Γίνεται δεκτό το νομοσχέδιο;

ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): Κρατείται.

ΠΡΟΕΔΡΕΥΩΝ (Παναγιώτης Ν. Κρητικός): Το νομοσχέδιο κρατήθηκε και θα συζητηθεί κατά τον Κανονισμό.

Υπουργείου Εργασίας και Κοινωνικών Ασφαλίσεων

Μόνη συζήτηση επί της αρχής, των άρθρων και του συνόλου του σχεδίου νόμου: "Κύρωση Συμφωνίας εποχιακής απασχόλησης εργατικού δυναμικού, μεταξύ της Κυβέρνησης της Ελληνικής Δημοκρατίας και της Κυβέρνησης της Δημοκρατίας της Αλβανίας".

Ερωτάται το Σώμα: Γίνεται δεκτό το νομοσχέδιο;

ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): Κρατείται.

ΣΤΥΛΙΑΝΗ ΑΛΦΙΕΡΗ: Κρατείται.

ΠΡΟΕΔΡΕΥΩΝ (Παναγιώτης Ν. Κρητικός): Το νομοσχέδιο κρατήθηκε και θα συζητηθεί κατά τον Κανονισμό.

Του αυτού Υπουργείου

Μόνη συζήτηση επί της αρχής, των άρθρων και του συνόλου του σχεδίου νόμου: "Κύρωση της Σύμβασης κοινωνικής ασφάλειας μεταξύ της Ελληνικής Δημοκρατίας και του Καναδά και του Διοικητικού Κανονισμού εφαρμογής της".

Ερωτάται το Σώμα: Γίνεται δεκτό το νομοσχέδιο; 

ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): Ασφάλισης ή ασφάλειας, κύριε Πρόεδρε;

ΠΡΟΕΔΡΕΥΩΝ (Παναγιώτης Ν. Κρητικός): Ασφάλειας γράφει το κείμενο, αλλά θα είναι ασφάλισης προφανώς. 

ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): Κρατείται.

ΠΡΟΕΔΡΕΥΩΝ (Παναγιώτης Ν. Κρητικός): Το νομοσχέδιο κρατήθηκε και θα συζητηθεί κατά τον Κανονισμό.

ΣΤΡΑΤΗΣ ΚΟΡΑΚΑΣ: Μπορούμε να πούμε δυο λόγια σήμερα. Δεν έχουμε βασική διαφωνία, αλλά θέλουμε να σημειώσουμε δυο πράγματα και φαντάζομαι σήμερα θα μπορούμε να το κάνουμε.

ΠΡΟΕΔΡΕΥΩΝ (Παναγιώτης Ν. Κρητικός): Κύριε Κόρακα, ασφαλώς. Αφού κρατείται, θα σημειώσετε αυτά τα δύο που θέλετε να πείτε. Και απ' ό,τι βλέπω, μόνο εσείς τα κρατάτε και εσείς θα έχετε και το λόγο συνοπτικά, κατά το άρθρο 108, να κάνετε τις παρατηρήσεις σας και όσοι άλλοι έχουν αντιρρήσεις φυσικά, αλλά με την περιορισμένη συνοπτική διαδικασία που προβλέπει το σχετικό άρθρο του Κανονισμού.

Υπουργείου Πολιτισμού

Μόνη συζήτηση επί της αρχής, των άρθρων και του συνόλου του σχεδίου νόμου: "Κύρωση Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Δημοκρατίας της Κροατίας περί συνεργασίας στους τομείς του πολιτισμού, της εκπαίδευσης και της επιστήμης".

Ερωτάται το Σώμα: Γίνεται δεκτό το νομοσχέδιο;

ΣΤΡΑΤΗΣ ΚΟΡΑΚΑΣ: Κρατείται.

ΠΡΟΕΔΡΕΥΩΝ (Παναγιώτης Ν. Κρητικός): Το νομοσχέδιο κρατήθηκε και θα συζητηθεί κατά τον Κανονισμό.

Κατά συνέπεια θα συζητηθούν τα νομοσχέδια που κυρώνουν τις συμβάσεις, με τη συνοπτική διαδικασία του άρθρου 108.

Θέλετε να συζητηθούν όλες μαζί με μία διεύρυνση στο χρόνο...

ΓΕΡΑΣΙΜΟΣ ΓΙΑΚΟΥΜΑΤΟΣ: Μάλιστα, κύριε Πρόεδρε.

ΠΡΟΕΔΡΕΥΩΝ (Παναγιώτης Ν. Κρητικός): ... και όσοι εχουν αντιρρήσεις, δηλαδή, να μιλήσουν για ένα δεκάλεπτο επί όλων των συμβάσεων, ή και περισσότερο ακόμη, ή να τις συζητήσουμε μία-μία, όπου αυτό θα μας πάρει πάρα πολύ χρόνο; 'Εχουμε άλλωστε αποφασίσει να τις ψηφίσουμε σήμερα, διότι έχουμε κάποιες δεσμεύσεις με τις ξένες χώρες. Και όταν λέω δεσμεύσεις, με την έννοια της ανάπτυξης των διεθνών σχέσεων της Χώρας μας.

ΣΤΡΑΤΗΣ ΚΟΡΑΚΑΣ: Κύριε Πρόεδρε, το λόγο παρακαλώ.

ΠΡΟΕΔΡΕΥΩΝ (Παναγιώτης Ν. Κρητικός): Ορίστε, κύριε Κόρακα, έχετε το λόγο επί της προτάσεως σε σχέση με τη διαδικασία. 

ΣΤΡΑΤΗΣ ΚΟΡΑΚΑΣ: Θα ήθελα να πω δυο λόγια επί της διαδικασίας εκ μέρους του Κ.Κ.Ε.. Και αυτήν τη φορά έχουμε να κάνουμε με αρκετές συμβάσεις-νομοσχέδια για τη συζήτηση των οποίων δεν τηρήθηκε ο Κανονισμός της Βουλής και συγκεκριμένα το άρθρο 89, παράγραφος 5 το οποίο -επιτρέψτε μου να το διαβάσω- προβλέπει: "Η πρόσκληση (για τη συζήτηση στη συνεδρίαση της Επιτροπής, ενός νομοσχεδίου), πρέπει να κοινοποιείται στα μέλη της Επιτροπής, τουλάχιστον τρεις ημέρες πριν απο την ημέρα της πρώτης συνεδρίασης της Επιτροπής. Σε εξαιρετικές περιπτώσεις και μετά προηγούμενη συνεννόηση με τον Πρόεδρο της Βουλής, η πρόσκληση μπορεί να κοινοποιείται και δύο τουλάχιστον ημέρες πριν απο την ημέρα της πρώτης συνεδρίασης της Επιτροπής".

'Εχουμε, δηλαδή, εδώ ένα σαφέστατο περιορισμό που βάζει ο Κανονισμός της Βουλής για τη συζήτηση τέτοιων συμβάσεων και νομοσχεδίων. Από τις συμβάσεις που εκφωνήσατε, ένας μεγάλος αριθμός συζητήθηκε στην Επιτροπή χωρίς να τηρηθεί το άρθρο αυτό.

Δηλαδή στις 15 του μηνός μας δόθηκε η ημερήσια διάταξη, για να πάμε το απόγευμα της 15ης να συζητήσουμε συμβάσεις. Το έχουμε θέσει στη Διάσκεψη των Προέδρων, το έχουμε θέσει επανειλημμένα και εδώ. Θεωρούμε ότι αυτή η διαδικασία υποβαθμίζει σημαντικά το έργο της Βουλής. Και αν ακόμα μπορεί να συμφωνούμε για μία σύμβαση, κύριε Πρόεδρε, δεν μπορούμε να την ψηφίζουμε στο γόνατο. Θέλουμε -έχουμε και εμείς τους συμβούλους μας, όπως φαντάζομαι και τα άλλα Κόμματα, δεν είμαστε παντογνώστες- να μπορούν τουλάχιστον οι σύμβουλοί μας να κάνουν μια απλή ανάγνωση της σύμβασης για να μας πουν μια γενική άποψη, ή εμείς να προλάβουμε. Αυτή η δυνατότητα, δυστυχώς, δε μας δίνεται. Αυτό είναι το ένα.

Το άλλο που θα ήθελα να πω είναι ότι επιμένουμε στο μέλλον, κύριε Πρόεδρε, να μην επαναληφθούν τέτοιες καταστάσεις, γιατί, εν πάση περιπτώσει, δεν είμαστε διατεθειμένοι να τις ανεχθούμε παραπέρα.

Τώρα ως προς τη συζήτηση...

ΠΡΟΕΔΡΕΥΩΝ (Παναγιώτης Ν. Κρητικός):Κύριε Κόρακα, να σας απαντήσω ως προς αυτό.

Προχθές συζητήθηκε και στη Διάσκεψη των Προέδρων, η περίπτωση στην οποία αναφερθήκατε και εν μέρει έχετε δίκιο, τυπικά. Αλλά, όπως ξέρετε, αυτές οι συμβάσεις εκκρεμούν από καιρό και εκρίθη αναγκαίο από την Κυβέρνηση και από τη Διάσκεψη των Προέδρων, να προωθηθούν, γιατί δυσχεραίνουν την ανάπτυξη των διεθνών σχέσεων της Χώρας. Εκκρεμούν ένα χρόνο, εκκρεμούν έξι μήνες, εκκρεμούν επτά

Σελίδα 5785 

μήνες και στις επαφές που έχει η Χώρα μας με τις άλλες χώρες τίθεται κατά τρόπο κομψό, βέβαια, πώς και γιατί αυτές οι συμβάσεις εκκρεμούν. Συνεπώς είναι ανάγκη να τις προωθήσουμε σε συζήτηση στη Βουλή. Βέβαια σε κάποιες περιπτώσεις δεν τηρήθηκε απόλυτα εκείνο το τυπικό που προβλέπεται ως προς τις προθεσμίες. Αλλά προχθές στη Διάσκεψη των Προέδρων συμφωνήσαμε να δεχτούμε τη συζήτηση και αυτών των συμβάσεων. 'Αλλωστε συμβάσεις είναι, δεν είναι ουσιαστικά νομοσχέδια, τα οποία έχουν άλλο περιεχόμενο και επί του οποίου επιφέρονται μεταβολές κατά τη συζήτηση. Εδώ δεν προκύπτουν και δεν επιτρέπονται μεταβολές. Κατά συνέπεια έχει μια ελαστική εσωτερική λογική η περίπτωση της εισαγωγής τους με τη σύντμηση των προθεσμιών.

ΣΤΡΑΤΗΣ ΚΟΡΑΚΑΣ: Κύριε Πρόεδρε, παρακαλώ το λόγο.

ΠΡΟΕΔΡΕΥΩΝ (Παναγιώτης Ν. Κρητικός): Ορίστε, αλλά να μπούμε στην ουσία κάποια στιγμή.

ΣΤΡΑΤΗΣ ΚΟΡΑΚΑΣ: Κύριε Πρόεδρε, θέλω να επιμείνω ότι εμείς δεν έχουμε καμία αμφιβολία ότι υπάρχουν συγκεκριμένες πολιτικές σκοπιμότητες, για να προωθούνται με τον τρόπο αυτό οι διάφορες συμβάσεις για συζήτηση. Ωστόσο, όμως, θέσαμε ένα θέμα, όχι τυπικό, όπως το εμφανίσατε, αλλά ουσιαστικό. Για παράδειγμα, θα μπορούσαμε να θέσουμε το ερώτημα: Η πλειοψηφία στη Διάσκεψη των Προέδρων μπορεί να καταργεί τον Κανονισμό; Γιατί κάθε φορά, όταν θέτουμε για παράδειγμα το θέμα ότι καθορίζει τη διάρκεια της συζήτησης ενός νομοσχεδίου η Διάσκεψη των Προέδρων, το Προεδρείο επικαλείται τον Κανονισμό της Βουλής για να μας πει ότι δεν είναι δυνατόν να μην ορίσουμε συγκεκριμένο χρόνο. Εμείς δε ζητάμε να παραβιαστεί ο Κανονισμός, όταν λέμε ότι ορισμός χρόνου είναι και να αφεθεί στη διάθεση της Ολομέλειας της Βουλής η συζήτηση του νομοσχεδίου.

Ωστόσο, θέλω να επαναλάβω ότι εμείς θεωρούμε πως δεν είναι δυνατόν να συζητάμε νομοσχέδια στην Επιτροπή, χωρίς προηγούμενα να μας δίνεται η δυνατότητα να τα διαβάσουμε έστω. Επιμένουμε να τα μελετάμε, αλλά έστω να τα διαβάσουμε. Δεν είναι δυνατόν η Διάσκεψη των Προέδρων να καταργήσει αυτό το στοιχειώδες δικαίωμα των Βουλευτών.

ΠΡΟΕΔΡΕΥΩΝ (Παναγιώτης Ν. Κρητικός):Ασφαλώς δεν το καταργεί καμία Διάσκεψη και καμία διάταξη του Κανονισμού, αλλά μη γενικεύουμε κάποια εξαίρεση που συνέβη στη συγκεκριμένη περίπτωση. Τηρείται ο Κανονισμός με τις προθεσμίες και μάλιστα πέραν των στενά προβλεπομένων, με πολλή άνεση.

ΣΤΡΑΤΗΣ ΚΟΡΑΚΑΣ:Μας κάνει εντύπωση ότι κανένας άλλος συνάδελφος δεν φέρνει τέτοιο θέμα. 

ΠΡΟΕΔΡΕΥΩΝ (Παναγιώτης Ν. Κρητικός):Κύριοι Βουλευτές έχω τη χαρά να ανακοινώσω στο Σώμα, ότι από τα Δυτικά Θεωρεία παρακολουθούν τη συνεδρίασή μας σαράντα μαθητές και τρεις συνοδοί-καθηγητές από το 3ο Γυμνάσιο Σαλαμίνας, οι οποίοι προηγουμένως ξεναγήθηκαν στην έκθεση της αίθουσας "ΕΛΕΥΘΕΡΙΟΣ ΒΕΝΙΖΕΛΟΣ".

Τους καλωσορίζουμε στο Κοινοβούλιο. 

(Χειροκροτήματα απ' όλες τις Πτέρυγες της Βουλής)

Επίσης ανακοινώνω, ότι κατά τη σημερινή συζήτηση ο Πρόεδρος του ΔΗΚΚΙ κ. Τσοβόλας ορίζει Κοινοβουλευτικό Εκπρόσωπο το Βουλευτή κ. Αναστάσιο Ιντζέ.

Ποιοι εκ των συναδέλφων έχουν αντιρρήσεις επί των συζητουμένων συμβάσεων; 

ΜΑΡΙΑ ΔΑΜΑΝΑΚΗ:Πώς θα τις συζητήσουμε, κύριε Πρόεδρε;

ΠΡΟΕΔΡΕΥΩΝ (Παναγιώτης Ν. Κρητικός):Είπαμε να τις συζητήσουμε όλες από κοινού και με άνεση χρόνου στις παρατηρήσεις σας.

ΜΑΡΙΑ ΔΑΜΑΝΑΚΗ:Κύριε Πρόεδρε, ανεξαρτήτως Υπουργείου;

ΠΡΟΕΔΡΕΥΩΝ (Παναγιώτης Ν. Κρητικός):Να ξεκινήσουμε με τη συμπληρωματική ημερήσια διάταξη με πρώτο το νομοσχέδιο του Υπουργείου Εξωτερικών.

ΕΥΑΓΓΕΛΟΣ ΜΕΪΜΑΡΑΚΗΣ:Γιατί να ξεκινήσουμε, κύριε Πρόεδρε, από τη συμπληρωματική ημερήσια διάταξη και όχι από την κανονική;

ΠΡΟΕΔΡΕΥΩΝ (Παναγιώτης Ν. Κρητικός):Θα ξεκινήσουμε από την κανονική ημερήσια διάταξη.

Θέλετε να προηγηθεί με μία σύντομη συζήτηση το υπ' αριθμ. 2 αναγραφόμενο στην κανονική ημερήσια διάταξη σχέδιο νόμου του Υπουργείου Ανάπτυξης "Κύρωση Σύμβασης για την πυρηνική ασφάλεια", που βιάζεται και ο κύριος Υπουργός;

ΠΟΛΛΟΙ ΒΟΥΛΕΥΤΕΣ:Μάλιστα, μάλιστα.

ΠΡΟΕΔΡΕΥΩΝ (Παναγιώτης Ν. Κρητικός):Θα πάμε επομένως ξεχωριστά σ' αυτήν τη σύμβαση και μετά θα πάμε στις άλλες συμβάσεις.

Ποιος έχει αντιρρήσεις επ' αυτού του σχεδίου νόμου;

Ο κ. Δημήτριος Β. Κωστόπουλος έχει το λόγο.

ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε'Αντιπρόεδρος της Βουλής): Ευχαριστώ, κύριε Πρόεδρε.

Δε θα ταλαιπωρήσω πολύ το Σώμα, απλώς θέλω να επαναλάβω και εγώ από τη μεριά μου, ότι πρέπει να τηρούνται οι κανονισμοί, γιατί θα τα βρούμε όλα μπροστά μας αύριο, και τρώγοντας έρχεται η όρεξη.

'Ερχομαι τώρα στη σύμβαση. Θέσαμε ορισμένα ερωτήματα στην Επιτροπή -δεν ήμασταν αρνητικοί, την ψηφίσαμε κατ'αρχήν- και θέλω να τα επαναλάβω γρήγορα. Δε χωρά καμία αμφιβολία, ότι πυρηνικά εργοστάσια δεν υπάρχουν μόνο στις γειτονικές ή σε γειτονικές χώρες, υπάρχουν και στις Ηνωμένες Πολιτείες, στην Αγγλία κ.λπ. Πυρηνικά ατυχήματα έχουν γίνει -όπως τουλάχιστον μας ενημερώνουν διάφορες εφημερίδες- σε πάρα πολλές περιπτώσεις και σε πάρα πολλές χώρες.'Εχουμε μία υποψία, μήπως αυτή η σύμβαση στοχεύσει σε συγκεκριμένες χώρες, με την έννοια ότι θέλει να εξασφαλίσει στοιχεία έμμεσης επέμβασης σ'αυτές τις χώρες, με τον εκσυγχρονισμό δήθεν των εγκαταστάσεων των πυρηνικών εργοστασίων, και από την άποψη αυτή δεν πήραμε μία σαφή απάντηση στην Επιτροπή, ότι δε στοχεύει σε κάτι τέτοιο, πράγμα που θα έπρεπε να περιγραφεί με ακόμη μεγαλύτερη ακρίβεια απ' ό,τι περιγράφεται στη σύμβαση, όλο το πακέτο των εγγυήσεων, για να μην υπάρχει αυτή η υποψία. 

Θέσαμε ένα άλλο ερώτημα. Σε περίπτωση που σε μία οποιαδήποτε χώρα ένα εργοστάσιο δεν έχει τις προδιαγραφές για να λειτουργήσει -μιλάμε για ένα εργοστάσιο που μπορεί σε κάποια χώρα να καλύπτει το 50% και παραπάνω των αναγκών παραγωγής ηλεκτρικής ενέργειας αυτής της χώρας- ποιος αναλαμβάνει να στηρίξει αυτήν τη χώρα, γιατί είναι δεδομένο πως θα υπάρξουν αναστατώσεις και καταστάσεις, που δε θα επιθυμούσε -ή μήπως θα επιθυμούσε;- ο συντάκτης του νομοσχεδίου ή της σύμβασης.

Επίσης θέσαμε ένα άλλο ερώτημα. Σε περίπτωση που κλείσει ένα τέτοιο εργοστάσιο, τι θα γίνει με αυτόν τον κόσμο που δουλεύει σ'αυτό το εργοστάσιο; Καμία εγγύηση δεν υπάρχει και σε αυτό.

Συνεπώς δεν μπορούμε να κατανοήσουμε τι διεθνής κοινότητα είναι αυτή η οποία λέει "θα σταματήσεις να λειτουργείς, εγώ, όμως, δε σου δίνω καμία κάλυψη". Με αυτήν την έννοια, κύριε Πρόεδρε, εμείς είπαμε ότι επιφυλασσόμεθα να ψηφίσουμε τη σύμβαση.'Οχι ότι δε συμφωνούμε να υπάρχουν μέτρα για την ασφάλειά μας.

ΙΩΑΝΝΗΣ ΒΑΡΒΙΤΣΙΩΤΗΣ: Κύριε Πρόεδρε, παρακαλώ το λόγο.

ΠΡΟΕΔΡΕΥΩΝ (Παναγιώτης Ν. Κρητικός): Ορίστε, κύριε Βαρβιτσιώτη, έχετε το λόγο.

ΙΩΑΝΝΗΣ ΒΑΡΒΙΤΣΙΩΤΗΣ: Κύριε Πρόεδρε, η σύμβαση που συζητάμε αποτελεί ένα μεγάλο βήμα για την προστασία από τις τυχόν πυρηνικές επιπτώσεις οι οποίες μπορεί να δράσουν ανεξέλεγκτα σε περίπτωση βλάβης οποιουδήποτε πυρηνικού σταθμού.

Θα ήθελα, όμως, να υπενθυμίσω στον κύριο Υφυπουργό Εξωτερικών, ο οποίος παρίσταται στη συζήτηση, ότι προ ολίγων εβδομάδων είχε συζητηθεί στην Αίθουσα αυτή μία επίκαιρη ερώτησή μου, σχετικά με τον κίνδυνο που έχει η Ελλάδα από μία πυρηνική βλάβη στον πυρηνικό σταθμό του Κοζλοντούι. Ο παριστάμενος Αναπληρωτής Υπουργός Εξωτερικών κ. Παπανδρέου, είχε διαβεβαιώσει το Σώμα ότι θα

Σελίδα 5786 

κάνει ενέργειες προς την Κοινότητα, θα θέσει το θέμα και προς τη Βουλγαρική πλευρά και θα ενημερώσει το Σώμα.

Δεν ξέρω τι έκανε ο Αναπληρωτής Υπουργός, αλλά νομίζω ότι αναλήφθηκε υποχρέωση απέναντι του Σώματος και απέναντι του Ελληνικού Λαού να υπάρξει μία πλήρης και σαφής ενημέρωση σε τι ενέργειες προέβη το Υπουργείο Εξωτερικών στο θέμα αυτό. Διότι -αν θυμάμαι καλά- ο πρώτος αντιδραστήρας του πυρηνικού σταθμού του Κοζλουντούι που έχει αρχίσει να επαναλειτουργεί, είναι προβληματικός, έχει δημιουργήσει στο παρελθόν προβλήματα και κατά συνέπεια ο κίνδυνος από οποιαδήποτε βλάβη του αντιδραστήρα αυτού, θα είναι τεράστιος για την Ελλάδα.

Περιμένουμε μία ενημέρωση από το Υπουργείο Εξωτερικών σ'αυτό το καίριο θέμα.

ΠΡΟΕΔΡΕΥΩΝ (Παναγιώτης Ν. Κρητικός): Κύριε Υφυπουργέ, θέλετε να δώσετε κάποια σύντομη απάντηση;

ΜΙΧΑΗΛ ΧΡΥΣΟΧΟΪΔΗΣ (Υφυπ. Ανάπτυξης): Κύριε Πρόεδρε, θα ήθελα να πω δυο κουβέντες.

ΠΡΟΕΔΡΕΥΩΝ (Παναγιώτης Ν. Κρητικός): Ορίστε, κύριε Υφυπουργέ.

ΜΙΧΑΗΛ ΧΡΥΣΟΧΟΪΔΗΣ (Υφυπ. Ανάπτυξης): Κύριε Πρόεδρε, ευχαριστώ για την προτίμηση και εσάς και τους συναδέλφους.

Θα ήθελα απλά να επισημάνω, ότι η σύμβαση αυτή παρουσιάζει σημαντικότατο ενδιαφέρον για τη Χώρα μας, η οποία, παρόλο που δε διαθέτει πυρηνικές εγκαταστάσεις, γειτνιάζει με χώρες που διαθέτουν ή πρόκειται να αποκτήσουν. Οι δε επιπτώσεις από ένα ενδεχόμενο πυρηνικό ατύχημα, θα είναι πάρα πολύ σοβαρές για το περιβάλλον, για την υγεία του πληθυσμού και την οικονομία της Χώρας.

Ιδιαίτερη σημασία, όμως, για τη Χώρα μας έχουν οι διατάξεις και κυρίως τα άρθρα 16 και 17 της σύμβασης αυτής, με τα οποία δεσμεύονται τα κράτη, τα οποία ήδη διαθέτουν πυρηνικές εγκαταστάσεις ή όπου πρόκειται να λειτουργήσουν νέες, να παρέχουν όλες τις απαραίτητες πληροφορίες στα γειτονικά κράτη, προκειμένου αυτά να προβούν στις δικές τους εκτιμήσεις και αξιολογήσεις σε ό,τι αφορά την ενδεχομένη επίδραση στην ασφάλεια της δικής τους χώρας από αυτές τις εγκαταστάσεις. Είναι αυτό το οποίο έθεσε προηγουμένως ο συνάδελφος κ. Βαρβιτσιώτης.

Με την εφαρμογή, λοιπόν, της παρούσας συμφωνίας, επιδιώκεται η επίτευξη υψηλότερου επιπέδου ασφαλείας των πυρηνικών εγκαταστάσεων, η λήψη ουσιαστικών μέτρων για πρόληψη διασυνοριακής μεταφοράς ραδιενεργών ουσιών και η μείωση των ραδιολογικών κινδύνων, ούτως ώστε να προστατευθούν τα άτομα, η κοινωνία και το περιβάλλον.

Ευχαριστώ, κύριε Πρόεδρε.

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Σφυρίου έχει το λόγο.

ΚΟΣΜΑΣ ΣΦΥΡΙΟΥ: Κύριε Πρόεδρε, έχω τη γνώμη ότι στην αρμόδια Κοινοβουλευτική Επιτροπή, με εξαίρεση αυτά τα ερωτήματα που έθεσε ο κ. Κωστόπουλος, η σύμβαση ψηφίστηκε ομόφωνα και θεωρήθηκε ότι είναι μια θετική πρωτοβουλία των μελών του Διεθνούς Οργανισμού της Ατομικής Ενέργειας, που έχει σαν στόχο να αναβαθμίσει την ασφάλεια των πυρηνικών αντιδραστήρων, σε επίπεδα τα οποία να είναι διεθνώς κοινά αποδεκτά. Βέβαια, θεσπίζει κάποιους κανόνες, βάσει των οποίων επιτυγχάνεται αυτό.

Υπάρχει ένα ερώτημα, κύριε Πρόεδρε, γιατί η αλήθεια είναι ότι κατά καιρούς έχουμε εκφράσει σαν πολιτικά Κόμματα -και θα ήθελα και με την ευκαιρία αυτής της συζήτησης να το εκφράσουμε και επίσημα μέσα στο Κοινοβούλιο όλα τα Κόμματα- την αντίθεση της Ελληνικής Πολιτείας για την ίδρυση του πυρηνικού εργοστασίου από την πλευρά της Τουρκίας, το οποίο από καιρό η Τουρκία σχεδιάζει να ιδρύσει στα μικρασιατικά παράλια.

Γνωρίζοντας, αν κάνω λάθος, παρακαλώ να με διορθώσει ο κύριος Υπουργός, ότι η Τουρκία δεν έχει υπογράψει αυτήν τη διεθνή σύμβαση, αυτός είναι ένας λόγος ακόμη, επιπρόσθετος, για να εκφράσουμε αυτήν την αντίθεση του ελληνικού πολιτικού κόσμου σ' αυτήν την πρωτοβουλία της γείτονος.

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Κόρακας έχει το λόγο.

ΣΤΡΑΤΗΣ ΚΟΡΑΚΑΣ: Κύριε Πρόεδρε, θα ήθελα να πω μια κουβέντα σχετικά με την τελευταία παρατήρηση που έκανε ο κ. Σφυρίου.

Είναι γεγονός ότι στα παράλια της Τουρκίας επιχειρήθηκε επανειλημμένα να γίνουν εγκαταστάσεις και κυρίως ηλεκτρογεννήτριες, ας μου επιτραπεί αυτή η έκφραση, που είναι ιδιαίτερα επιζήμιες για το περιβάλλον και την περιοχή, αλλά και επικίνδυνες.

'Ετσι πριν από μερικά χρόνια, χάρη στη συντονισμένη προσπάθεια της Τοπικής Αυτοδίοικησης, τόσο των παραλίων του Αιγαίου της Τουρκίας, όσο και των παραλίων των δικών μας νησιών του Αιγαίου, αλλά και με τη συντονισμένη προσπάθεια και ορισμένων Βουλευτών, από τις δυο μεριές, ακυρώθηκε η προσπάθεια της Τουρκίας να εγκαταστήσει στον κόλπο του Αλή Αγά ένα θερμοηλεκτρικό σταθμό 1000 μεγαβάτ, που θα λειτουργούσε με λιθανθράκα και θα είχε σοβαρότατες, επιβλαβείς συνέπειες για το περιβάλλον στην περιοχή.

Σχετικά με τον πυρηνικό σταθμό, στον οποίο αναφέρθηκε ο κύριος συνάδελφος, κάναμε επανειλημμένα ερωτήσεις και στην Ελληνική Βουλή και στο Ευρωκοινοβούλιο και η απάντηση που πήραμε, είναι ότι το θέμα εξετάζεται. Θέλουμε κι εμείς με την ευκαιρία αυτή να εκφράσουμε τις έντονες ανησυχίες μας και να ζητήσουμε και από τον παριστάμενο Υπουργό να το εξετάσει ο ίδιος και να πιέσει περισσότερο προς αυτήν την κατεύθυνση.

Το τρίτο είναι ότι απέναντι από τη Λέσβο πρόκειται να εγκατασταθεί εργοστάσιο ή εργοστάσια επεξεργασίας ορυκτών χρυσού, η οποία θα γίνεται με ιδιαίτερα επιβλαβή χημικά στοιχεία και αυτά εγκυμονούν θανάσιμο κίνδυνο για το Αιγαίο.

Και εκεί γίνεται μία συντονισμένη προσπάθεια. Ο Δήμαρχος Περγάμου σε επίσκεψη που έκανε πέρυσι τον Ιούλιο στη Μυτιλήνη, μας ζήτησε να τον βοηθήσουμε στον αγώνα που κάνει αυτός και όλη η Τοπική Αυτοδιοίκηση της περιοχής.

Θα ήθελα και επ' αυτού να επιστήσω την προσοχή του Υπουργείου Εξωτερικών. Ευχαριστώ, κύριε Πρόεδρε.

ΠΡΟΕΔΡΕΥΩΝ (Παναγιώτης Ν. Κρητικός): Κηρύσεται περαιωμένη η συζήτηση επί του νομοσχεδίου ...

ΓΙΑΝΝΟΣ ΚΡΑΝΙΔΙΩΤΗΣ (Υφυπ. Εξωτερικών): Κύριε Πρόεδρε, το λόγο.

ΙΩΑΝΝΗΣ ΒΑΡΒΙΤΣΙΩΤΗΣ: Μα, έχει ζητήσει το λόγο ο κύριος Υφυπουργός.

ΠΡΟΕΔΡΕΥΩΝ (Παναγιώτης Ν. Κρητικός): Απάντησε ο αρμόδιος Υπουργός, κύριε Κρανιδιώτη. Δεν είναι ανάγκη ...

ΓΙΑΝΝΟΣ ΚΡΑΝΙΔΙΩΤΗΣ (Υφυπ. Εξωτερικών): Κύριε Πρόεδρε, υπάρχουν...

ΠΡΟΕΔΡΕΥΩΝ (Παναγιώτης Ν. Κρητικός): Μα, απάντησε ο κύριος Χρυσοχοϊδης. Μην κάνουμε συζήτηση. Δεν ξέρετε, ίσως, εδώ η διαδικασία είναι συνοπτική.

ΙΩΑΝΝΗΣ ΒΑΡΒΙΤΣΙΩΤΗΣ: Μα, να απαντήσει ο κύριος Υφυπουργός.

ΠΡΟΕΔΡΕΥΩΝ (Παναγιώτης Ν. Κρητικός): Παρακαλώ. Δεν θα τελειώσουμε ούτε το βράδυ.

ΙΩΑΝΝΗΣ ΒΑΡΒΙΤΣΙΩΤΗΣ: Το θέμα είναι να τελειώσουμε γρήγορα ή αργά, ή να ενημερωθεί το Σώμα;

ΠΡΟΕΔΡΕΥΩΝ (Παναγιώτης Ν. Κρητικός): Μα, με συγχωρείτε. 'Εχουμε μία συγκεκριμένη διαδικασία και υποχρέωση.

ΙΩΑΝΝΗΣ ΒΑΡΒΙΤΣΙΩΤΗΣ: Για όνομα του Θεού! Αυτή η πίεση του χρόνου που σας έχει καταλάβει για να ψηφίζουμε σαράντα διεθνείς συμβάσεις σε μία συνεδρίαση, είναι απαράδεκτη.

ΠΡΟΕΔΡΕΥΩΝ (Παναγιώτης Ν. Κρητικός): Μα, απάντησε ο αρμόδιος Υπουργός.

ΙΩΑΝΝΗΣ ΒΑΡΒΙΤΣΙΩΤΗΣ: Μα, ετέθησαν ερωτήματα. Ζητάει ο κύριος Υφυπουργός να απαντήσει.

ΠΡΟΕΔΡΕΥΩΝ (Παναγιώτης Ν. Κρητικός): Είναι εκτός συμβάσεως, αν θέλετε, τα ερωτήματα.

ΙΩΑΝΝΗΣ ΒΑΡΒΙΤΣΙΩΤΗΣ: Δεν είναι καθόλου εκτός συμβάσεως.

ΠΡΟΕΔΡΕΥΩΝ (Παναγιώτης Ν. Κρητικός): Ορίστε, κύριε

Σελίδα 5787 

Κρανιδιώτη.

ΓΙΑΝΝΟΣ ΚΡΑΝΙΔΙΩΤΗΣ (Υφυπ. Εξωτερικών): Ζήτησα το λόγο απλώς για να μη μείνουν αναπάντητα κάποια ερωτήματα που έχουν τεθεί, κύριε Πρόεδρε, από τον κ. Βαρβιτσιώτη και από τον κ. Κόρακα.

Θα ήθελα να ενημερώσω το Σώμα, ότι όσον αφορά το Κοζλοντούι, στην πρόσφατη επίσκεψη που είχαμε του Υπουργού Εξωτερικών της Βουλγαρίας, τέθηκε το θέμα και αποφασίσαμε να το δούμε από κοινού, ώστε να δοθούν οι όσο το δυνατόν μεγαλύτερες εγγυήσεις για την ασφάλεια αυτού του αντιδραστήρα.

'Εχουμε, επίσης, θέσει το θέμα στην αρμόδια Επιτροπή της Ευρωπαϊκής 'Ενωσης, η οποία ασχολείται με την πυρηνική ασφάλεια. Μάλιστα είμασταν από τους πιο έντονα παρεμβαίνοντες και έχουμε ζητήσει, επίσης, και οικονομική ενίσχυση για οποιεσδήποτε ζημιές που μπορεί να προκληθούν στο περιβάλλον από τη λειτουργία τέτοιων σταθμών. 

Δεν έχω πλήρη στοιχεία των αποτελεσμάτων της παρέμβασης αυτής στην Ευρωπαϊκή 'Ενωση. Μόλις έχω, θα ενημερώσω το Σώμα.

'Οσον αφορά αυτά που είπε ο κ. Κόρακας, τα έχουμε υπόψη μας και θα τα θέτουμε ακριβώς όπου πρέπει, και στα πλαίσια της Ευρωπαϊκής 'Ενωσης και όπου αλλού χρειάζεται, για να υπάρξει η απαραίτητη προστασία και του περιβάλλοντος, αλλά και της ασφάλειας της περιοχής. Ευχαριστώ.

ΠΡΟΕΔΡΕΥΩΝ (Παναγιώτης Ν. Κρητικός): Ερωτάται το Σώμα: Γίνεται δεκτό το σχέδιο νόμου του Υπουργείου Ανάπτυξης: "Κύρωση Σύμβασης για την πυρηνική ασφάλεια";

ΟΛΟΙ ΟΙ ΒΟΥΛΕΥΤΕΣ: Δεκτό, δεκτό.

ΠΡΟΕΔΡΕΥΩΝ (Παναγιώτης Ν. Κρητικός): Συνεπώς το σχέδιο νόμου αρμοδιότητας Υπουργείου Ανάπτυξης: "Κύρωση Σύμβασης για την πυρηνική ασφάλεια", έγινε δεκτό σε μόνη συζήτηση, ομοφώνως κατ'αρχήν, κατ' άρθρον και στο σύνολο και έχει ως εξής:

(Λόγω του μεγάλου όγκου της Συμβάσεως το κείμενό της δεν καταχωρείται στο παρόν Πρακτικό. Ο σχετικός νόμος υπ'αριθμόν 2480 εδημοσιεύθη στο υπ'αριθμόν 70 Α' ΦΕΚ της 14.5.1997)

ΠΡΟΕΔΡΕΥΩΝ (Παναγιώτης Ν. Κρητικός): Παρακαλώ τη Βουλή να εξουσιοδοτήσει το Προεδρείο για την υπ' ευθύνη του επικύρωση των Πρακτικών, ως προς την ψήφιση στο σύνολο του παραπάνω νομοσχεδίου.

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.

ΠΡΟΕΔΡΕΥΩΝ (Παναγιώτης Ν. Κρητικός): Συνεπώς παρεσχέθη η ζητηθείσα εξουσιοδότηση.

Εισερχόμαστε στη συζήτηση των νομοσχεδίων του

Υπουργείου Εθνικής 'Αμυνας

Μόνη συζήτηση επί της αρχής, των άρθρων και του συνόλου του σχεδίου νόμου: "Κύρωση Συμφωνίας μεταξύ του Υπουργείου Εθνικής 'Αμυνας της Ελληνικής Δημοκρατίας και του Υπουργείου 'Αμυνας της Δημοκρατίας της Μολδαβίας σχετικά με τους όρους παροχής υποτροφιών σε σπουδαστές της Δημοκρατίας της Μολδαβίας για φοίτηση σε ελληνικές στρατιωτικές σχολές".

Είχε επιφυλαχθεί μόνο το Κομμουνιστικό Κόμμα.

ΙΩΑΝΝΗΣ ΒΑΡΒΙΤΣΙΩΤΗΣ: Ναι, αλλά δεν παρίσταται ο αρμόδιος Υπουργός, κύριε Πρόεδρε.

ΠΡΟΕΔΡΕΥΩΝ (Παναγιώτης Ν. Κρητικός): 'Εχει εξουσιοδοτηθεί ο κ. Κρανιδιώτης.

Και επίσης: Μόνη συζήτηση επί της αρχής, των άρθρων και του συνόλου του σχεδίου νόμου: "Κύρωση του τελικού κειμένου της 'Εκτακτης Διάσκεψης των Χωρών που μετέχουν στη Συνθήκη για τις Συμβατικές 'Ενοπλες Δυνάμεις στην Ευρώπη".

Ο κ. Κωστόπουλος έχει το λόγο.

ΑΛΕΞΑΝΔΡΟΣ ΠΑΠΑΔΟΓΓΟΝΑΣ: Κύριε Πρόεδρε, το λόγο.

ΠΡΟΕΔΡΕΥΩΝ (Παναγιώτης Ν. Κρητικός): Και εσείς θα πάρετε το λόγο. 'Οποιοι έχουν αντιρρήσεις, κατά τον Κανονισμό, άπαξ παίρνουν το λόγο.

Ορίστε, κύριε Κωστόπουλε.

ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): Κύριε Πρόεδρε, για λίγο χρόνο θα απασχολήσω το Σώμα.

Η Ελλάδα έχει σχέσεις με τις περισσότερες χώρες του κόσμου, είναι γεγονός. Επίσης, έχει σχέσεις ή αναπτύσσει σχέσεις με τη Ρωσία και τις πρώην Σοβιετικές Δημοκρατίες και θέλει να έχει αυτές τις σχέσεις. Θέλουμε να έχουμε αυτές τις σχέσεις για το καλό όλων με αμοιβαίο όφελος.

Το ερώτημα που θέσαμε στην Επιτροπή και μάλιστα έχει σχέση με το Υπουργείο Εξωτερικών περισσότερο, παρά με το 'Αμυνας από μία άποψη -και είναι καλό που βρίσκεται ο αρμόδιος Υφυπουργός σήμερα εδώ- είναι το εξής:

Λέτε να έλθουν κάποιοι από τη φίλη χώρα Μολδαβία να φοιτήσουν στις στρατιωτικές σχολές της Ελλάδας. Εντάξει. Γνωρίζουμε όμως ότι η Μολδαβία ήταν μία πρώην Σοβιετική Δημοκρατία, δηλαδή είχε σχέσεις εβδομήντα και πάνω χρόνων με τη Ρωσία, με τις άλλες Σοβιετικές Δημοκρατίες.

Το ερώτημα ήταν το εξής: Αυτή μας η ενέργεια δεν δημιουργεί προβλήματα σε άλλες χώρες, με τις οποίες έχουμε σχέσεις; Και πιο συγκεκριμένα, δεν δημιουργεί κάποια προβλήματα με τη Ρωσία;

Δεν εξετάζω, ποιό είναι το καθεστώς της Ρωσίας σήμερα, τι είναι ο Γέλτσιν και ο κάθε Γέλτσιν. Εξετάζω γενικά τις σχέσεις που έχουμε.

Αν δημιουργεί τέτοια προβλήματα, εξετάστηκαν από την Κυβέρνηση; Και αν εξετάστηκαν, πώς ξεπεράστηκαν;

Αυτά τα ερωτήματα δεν απαντήθηκαν στην επιτροπή. Από την άποψη αυτή, ενώ είχαμε τη διάθεση να ψηφίσουμε τη σύμβαση, κρατηθήκαμε και ψηφίσαμε λευκό. Αυτή τη στάση -παρότι δεν υπάρχει λευκό στην περίπτωση που κουβεντιάζουμε- διατηρούμε σαν πολιτική θέση γι'αυτή τη σύμβαση.

ΠΡΟΕΔΡΕΥΩΝ (Παναγιώτης Ν. Κρητικός): Ο κ.Παπαδόγγονας έχει το λόγο.

ΑΛΕΞΑΝΔΡΟΣ ΠΑΠΑΔΟΓΓΟΝΑΣ: Κύριε Πρόεδρε, αναμφισβήτητα με τις υποτροφίες οι οποίες δίδονται από τη σύμβαση, ενισχύονται οι καλές σχέσεις τις οποίες επιβάλλεται να έχει η Χώρα μας με όλες τις χώρες, αλλά και με αυτές, οι οποίες προήλθαν από τη διάλυση της πρώην Σοβιετικής Ενώσεως.

Νομίζω ότι αυτό είναι πάρα πολύ χρήσιμο, έχει αποδειχθεί ήδη χρήσιμη αυτή η πρακτική στο παρελθόν. Είναι γεγονός ότι οι μαθητές αυτοί γνωρίζουν εν συνεχεία την Ελληνική, ότι είναι μετά βεβαιότητος φιλέλληνες, όταν πηγαίνουν πίσω στις πατρίδες τους και συνεπώς, αυτή η σύμβαση είναι αναμφισβήτητα επωφελής.

Εκείνο το οποίο είχα παρατηρήσει και στη Διαρκή Επιτροπή είναι στο θέμα των μικροεξόδων, ότι αυτά πληρώνονται από τις διάφορες χώρες και εν προκειμένω από τη Μολδαβία. Τώρα, οι είκοσι χιλιάδες το μήνα, που είναι τα μικροέξοδα τα οποία παίρνουν οι μαθητές των στρατιωτικών σχολών, θα μπορούσαν να παρέχονται από τη Χώρα μας και προς τους ελαχίστους αυτούς μαθητές, οι οποίοι προέρχονται από τη Δημοκρατία της Μολδαβίας.

Αυτή ήταν η μόνη παρατήρηση την οποία είχαμε κάνει και νομίζω ότι θα πρέπει να βρεθεί, μία λύση, έστω και εκτός της συμβάσεως, ούτως ώστε αυτό το ελάχιστο ποσό να παρέχεται προς τους μαθητές αυτούς, οι οποίοι θα αισθάνονται ότι τυγχάνουν ακριβώς της αυτής μεταχειρίσεως που τυγχάνουν και οι 'Ελληνες μαθητές των αντιστοίχων στρατιωτικών σχολών.

Κατά τα άλλα, το κόμμα της Νέας Δημοκρατίας συμφωνεί και νομίζω ότι το μέτρο αυτό, όσο μπορεί να επεκταθεί και προς άλλες χώρες, θα είναι προς όφελος της Χώρας μας. Ευχαριστώ.

ΠΡΟΕΔΡΕΥΩΝ (Παναγιώτης Ν. Κρητικός): Ο κ.Κηπουρός έχει το λόγο.

ΧΡΗΣΤΟΣ ΚΗΠΟΥΡΟΣ: Κύριε Πρόεδρε, θέλω να καταθέσω στα Πρακτικά της Βουλής αλληλογραφία και ιστορικά ντοκουμέντα που έχουν σχέση με την παρουσία εκατόν πενήντα και πλέον χιλιάδων Ελληνορθόδοξων, πλην όμως, Τουρκόφωνων Γκαγκαβούζηδων στη Μολδαβία, οι οποίοι επί ένα μεγάλο χρονικό διάστημα υπέστησαν μια επεξεργασμένη τουρκική πολιτική.

Σελίδα 5788 

 

Πέραν δηλαδή του αδικήματος της πολιτισμικής γενοκτονίας, όπως αυτό ιστορικά τεκμηριώνεται από τον καθηγητή Στίλπωνα Κυριακίδη, αλλά και από μελετητές των Κέντρων Μικρασιατικών Σπουδών, όπως ο Κουγιουμτζόγλου, υπάρχει και η πρόσφατη ιστορία, η οποία επιβεβαιώνει του λόγου μου το αληθές.

Είναι πολύ θετική αυτή η σύμβαση, εγκρίνω και επαυξάνω, θα έλεγα, αλλά θα πρέπει να μας προβληματίσει και για την επέκτασή της και στα Υπουργεία Παιδείας.

Είναι πάρα πολύ παρεξηγημένο αυτό το κομμάτι του Ελληνισμού και υπάρχει εδώ αντίστοιχο κομμάτι στον 'Εβρο, στη Ροδόπη μέχρι και τις Σέρρες. Ακόμα υπάρχει μια μεγάλη κοινότητα στη Βοστώνη, είναι ογδόντα οικογένειες Γκαγκαβούζηδων των Σερρών που κάνουν ελληνική εθνική πολιτική. Νομίζω ότι αυτοί έχουν κάνει τη λεγόμενη "διπλωματία των πολιτών και των συλλόγων", που είναι μια πρωτοποριακή διπλωματία και απ'αυτά θα πρέπει να λάβει μαθήματα και το ίδιο το ελλαδικό Υπουργείο Εξωτερικών.

(Στο σημείο αυτό ο Βουλευτής κ. Χρ.Κηπουρός καταθέτει στα Πρακτικά τα προαναφερθέντα ντοκουμέντα, τα οποία βρίσκονται στο Αρχείο της Στενογραφικής Υπηρεσίας και είναι στη διάθεση κάθε ενδιαφερόμενου).

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Ιντζές έχει το λόγο.

Η συζήτηση γίνεται επί των δύο νομοσχεδίων του Υπουργείου Εθνικής 'Αμυνας.

ΑΝΑΣΤΑΣΙΟΣ ΙΝΤΖΕΣ: Κύριε Πρόεδρε, στη σύμβαση του Υπουργείου Εθνικής 'Αμυνας με τη Δημοκρατία της Μολδαβίας θα αναφερθώ.

Πράγματι, είναι μια πολύ καλή σύμβαση επιβεβλημένη και καθυστερημένη θα έλεγα, διότι, όπως είπε και ο προλαλήσας συνάδελφος, ο κ. Κηπουρός, στη Μολδαβία ζει ένα μεγάλο τμήμα του λαού της, που είναι ελληνοορθόδοξοι, τουρκόφωνοι και είναι αντικείμενο υιοθέτησής της ή αφομοίωσής της από την Τουρκία για να στηρίξει τουρκόφωνο Ορθόδοξο Πατριαρχείο. Είναι η παλαιά ιστορία που είχε κάνει ο Μουσταφά Κεμάλ, να υφαρπάσει το Ελληνοορθόδοξο Οικουμενικό Πατριαρχείο της Κωνσταντινουπόλεως, που είχε χρήσει έναν παπά ως τουρκόφωνο Πατριάρχη. Αυτή, λοιπόν, η ιστορία που έχει τελειώσει γιατί δεν ευδοκίμησε στην Κωνσταντινούπολη αναγεννιέται πάλι και γίνεται προσπάθεια μέσω των Γκαγκαβούζηδων της Μολδαβίας.

Συμφωνώ και εγώ πολύ και στο να αυξηθεί ο αριθμός τέτοιων σπουδαστών και αν μπορεί να προέρχονται και από αυτήν τη μερίδα του λαού και να επεκταθούν ιδίως σε θέματα πολιτιστικά και σε θέματα παιδείας.

Μ'αυτές τις σκέψεις ψηφίζουμε και εμείς τη σύμβαση αυτή.

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Δραγασάκης έχει τον λόγο.

ΙΩΑΝΝΗΣ ΔΡΑΓΑΣΑΚΗΣ: Κύριε Πρόεδρε, ο Συνασπισμός έχει τοποθετηθεί θετικά στο σχετικό θέμα. Εγώ θα ήθελα να κάνω μία παρατήρηση, η οποία είναι η εξής: Πιστεύουμε ότι με αυτές τις χώρες της πρώην Σοβιετικής 'Ενωσης και με άλλες, αλλά αυτές έχουν μια ιδιαιτερότητα, επειδή είναι και νέα κρατικά υποκείμενα, ας τα πούμε έτσι, η Χώρα μας θα έπρεπε προ πολλού, έστω και τώρα, να διαμορφώσει ένα ολοκληρωμένο πρόγραμμα τεχνικής βοήθειας για την κάθε χώρα. Συνήθως με αυτόν τον όρο εννοούμε όλα αυτά, εκπαιδεύσεις, καταρτίσεις, συμβουλευτικές υπηρεσίες κ.λπ.

Στα πρώτα ίσως χρόνια πέρασε η αντίληψη ότι αυτό θα γίνει μέσω ευρωπαϊκών προγραμμάτων. Νομίζω ότι με την πείρα που έχουμε αποκτήσει γίνεται κατανοητό ότι μια χώρα σαν τη δική μας πρέπει να έχει, έστω ένα μικρό πρόγραμμα για κάθε χώρα, το οποίο θα έχει εκτιμήσει τις ιδιαιτερότητες της κάθε χώρας. Αλλού η ιδιαιτερότητα μπορεί να είναι η παρουσία έντονου ελληνικού στοιχείου, αλλού μπορεί να είναι άλλοι παράγοντες και με όρους, εν πάση περιπτώσει και διαφάνειας, να λειτουργεί ως ένα εργαλείο μέσω του οποίου θα προωθούνται διάφορες ιδέες ή συνεργασίες με την αντίστοιχη χώρα.

Με αυτή την έννοια δηλαδή πιστεύω ότι τέτοιου τύπου αποσπασματικές ρυθμίσεις δεν απαντούν στο συνολικότερο αυτό θέμα το οποίο βάζω. Ευχαριστώ.

ΠΡΟΕΔΡΕΥΩΝ (Παναγιώτης Ν. Κρητικός): Ο κύριος Υφυπουργός των Εξωτερικών, ο οποίος έχει υιοθετήσει και τις συμβάσεις αυτές, έχει το λόγο.

ΓΙΑΝΝΟΣ ΚΡΑΝΙΔΙΩΤΗΣ (Υφυπ. Εξωτερικών): Επιθυμώ να κάνω τις ακόλουθες παρατηρήσεις σε σχέση με τη συμφωνία αυτή.

Πρώτα να ευχαριστήσω τις κυρίες και τους κυρίους Βουλευτές για τις παρατηρήσεις τους και να σημειώσω ότι το Υπουργείο Εξωτερικών απασχολεί πράγματι η χάραξη μιας συνολικής στρατηγικής για τα θέματα των κρατών της πρώην Σοβιετικής 'Ενωσης.

Προσπάθειά μας είναι να εντείνουμε τις σχέσεις, να πολλαπλασιάσουμε τις επαφές, έτσι ώστε να υπάρξουν οι απαραίτητες ανταλλαγές και στο πολιτικό και στο πολιτιστικό επίπεδο, αλλά βεβαίως και στο χώρο της οικονομίας, του εμπορίου και των επιχειρήσεων.

'Ηδη έχουν πραγματοποιηθεί σειρά από επαφές, επισκέψεις και του Υπουργού Εξωτερικών, αλλά και αντίστοιχα των παραγόντων των χωρών αυτών και έχει ξεκινήσει μια σοβαρή δραστηριότητα. Η συμφωνία αυτή εντάσσεται μέσα σ'αυτό το σχέδιο, μέσα σ'αυτήν την προσπάθεια ενίσχυσης των ανταλλαγών.

Πιστεύουμε ότι πράγματι εξυπηρετεί και τη Μολδαβία αλλά και τη δική μας πλευρά, διότι, όπως λέχθηκε, οι σπουδαστές αυτοί θα μάθουν την ελληνική γλώσσα, θα έρθουν κοντά στον ελληνικό πολιτισμό και θα καταστούν πρέσβεις του ελληνικού πολιτισμού στη χώρα τους.

'Οσον αφορά τις παρατηρήσεις του κ. Κωστόπουλου, δεν νομίζω ότι υπάρχει οποιαδήποτε αντίδραση από οποιαδήποτε χώρα. Ασφαλώς την λαμβάνουμε υπόψη, ώστε η πολιτική μας να μην είναι μονόπλευρη, να είναι ανοικτή. Αυτά που είπε ο κ. Παπαδόγγονας ασφαλώς θα τα μεταφέρω στο Υπουργείο Εθνικής 'Αμυνας και συμφωνώ ότι είναι ψιχία και θα μπορούσαν να αντιμετωπιστούν, οι πληροφορίες δε, που έδωσε ο κ. Κηπουρός και ο κ.

Ιντζές, είναι πράγματι ιδιαίτερα χρήσιμες. Τις γνωρίζει βεβαίως το Υπουργείο Εξωτερικών και συμφωνούμε ότι θα πρέπει να υπάρξει προσοχή όσον αφορά σε αυτό το τμήμα του πληθυσμού της Μολδαβίας.

ΠΡΟΕΔΡΕΥΩΝ (Παναγιώτης Ν. Κρητικός): Κηρύσσεται περαιωμένη η συζήτηση επί του σχεδίου νόμου "Κύρωση Συμφωνίας μεταξύ του Υπουργείου Εθνικής 'Αμυνας της Ελληνικής Δημοκρατίας και του Υπουργείου 'Αμυνας της Δημοκρατίας της Μολδαβίας σχετικά με τους όρους παροχής υποτροφιών σε σπουδαστές της Δημοκρατίας της Μολδαβίας για φοίτηση σε ελληνικές στρατιωτικές σχολές".

Ερωτάται το Σώμα: Γίνεται δεκτό το σχέδιο νόμου;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΔΗΜΗΤΡΙΟΣ Β.ΚΩΣΤΟΠΟΥΛΟΣ (Ε' Αντιπρόεδρος της Βουλής): Απέχει το Κομμουνιστικό Κόμμα Ελλάδος.

ΠΡΟΕΔΡΕΥΩΝ (Παναγιώτης Ν. Κρητικός): Συνεπώς, το σχέδιο νόμου αρμοδιότητας Υπουργείου Εθνικής 'Αμυνας "Κύρωση Συμφωνίας μεταξύ του Υπουργείου Εθνικής 'Αμυνας της Ελληνικής Δημοκρατίας και του Υπουργείου 'Αμυνας της Δημοκρατίας της Μολδαβίας σχετικά με τους όρους παροχής υποτροφιών σε σπουδαστές της Δημοκρατίας της Μολδαβίας για φοίτηση σε ελληνικές στρατιωτικές σχολές", έγινε δεκτό σε μόνη συζήτηση κατ'αρχήν, κατ'άρθρον και στο σύνολο κατά πλειοψηφία και έχει ως εξής:

(Λόγω του μεγάλου όγκου της Συμβάσεως το κείμενό της δεν καταχωρείται στο παρόν Πρακτικό. Ο σχετικός νόμος υπ'αριθμόν 2485 εδημοσιεύθη στο υπ'αριθμόν 76 Α' ΦΕΚ της 16.5.1997)

ΠΡΟΕΔΡΕΥΩΝ (Παναγιώτης Ν. Κρητικός): Το δεύτερο σχέδιο νόμου του Υπουργείου Εθνικής 'Αμυνας "Κύρωση του τελικού κειμένου της 'Εκτακτης Διάσκεψης των Χωρών που μετέχουν στη Συνθήκη για τις Συμβατικές 'Ενοπλες Δυνάμεις στην Ευρώπη"...

ΔΗΜΗΤΡΙΟΣ Β.ΚΩΣΤΟΠΟΥΛΟΣ (Ε' Αντιπρόεδρος της 

Σελίδα 5789 

Βουλής): Κύριε Πρόεδρε, παρακαλώ το λόγο.

ΠΡΟΕΔΡΕΥΩΝ (Παναγιώτης Ν. Κρητικός): Είχε γίνει ομοφώνως δεκτό στην Επιτροπή. Είχαμε πεί ότι συζητούνται από κοινού, από την αρχή, το επανέλαβα και κατά τη διάρκεια της συζητήσεως.

ΑΛΕΞΑΝΔΡΟΣ ΠΑΠΑΔΟΓΓΟΝΑΣ: Είχαμε πει μία μία, κύριε Πρόεδρε.

ΠΡΟΕΔΡΕΥΩΝ (Παναγιώτης Ν. Κρητικός): Είπαμε απο κοινού κατά Υπουργείο.

Ορίστε, κύριε Κωστόπουλε, έχετε το λόγο.

ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): Δύο λόγια θα πω, κύριε Πρόεδρε.

ΠΡΟΕΔΡΕΥΩΝ (Παναγιώτης Ν. Κρητικός): Να τα πείτε, αλλά σας λέω και εγώ τι είχα πει. Υπάρχουν στα Πρακτικά.

ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): Νομίζω ότι διορθώνεται το κακό.

Καταλαβαίνω ότι είναι κουραστικό για συναδέλφους να επιμένεις, έστω και για λίγα λεπτά σε ορισμένα πράγματα. Ωστόσο, μια που έχουμε αυτό το δικαίωμα θα το ασκήσουμε.

Θα θυμάστε, κύριε Πρόεδρε, ότι πριν από πέντε χρόνια περίπου, όταν συζητιόταν αυτή η σύμβαση εδώ σε αυτήν την Αίθουσα, είχε προκληθεί, ένας μικρός σάλος, με τη διαβόητη Μερσίνα. 'Οτι δηλαδή η σύμβαση αυτή και είναι η ίδια με μερικές διορθώσεις, αλλά η Μερσίνα είναι έξω από το παιχνίδι, δεν είναι στον έλεγχο δηλαδή πάλι. Τότε το ΠΑΣΟΚ δεν ψήφισε τη σύμβαση και στην Επιτροπή και στην Ολομέλεια. Εμείς την ψηφίσαμε, όπως την ψηφίζουμε και σήμερα, γιατί ό,τι συνιστά περιορισμό, έλεγχο των όπλων, θεωρούμε ότι είναι θετικό, είναι προς θετική κατεύθυνση δηλαδή.

Σήμερα καλείται το ΠΑΣΟΚ να εξηγήσει γιατί, ενώ οι όροι της σύμβασης παραμένουν οι ίδιοι σε ό,τι αφορά τη Μερσίνα, ψηφίζει αυτήν τη σύμβαση. Και έχει λόγο να εξηγήσει, έχει υποχρέωση προς τον Ελληνικό Λαό γιατί κάνει αυτήν τη στροφή στην πολιτική. Αυτό να εξηγήσει. Οι όροι άλλαξαν, τα δεδομένα άλλαξαν, συνεπώς ψηφίζω τη συνθήκη. Γιατί; Αν δεν το εξηγήσει, το μήνυμα που βγαίνει προς τα έξω είναι το εξής -και κλείνω, κύριε Πρόεδρε. 'Οτι ένα από τα στοιχεία της ανωμαλίας στην πολιτική, της κρίσης της πολιτικής είναι άλλο να λες τη μία φορά άλλα να λες την άλλη στιγμή για το ίδιο αντικείμενο, άλλα να σκέφτεσαι, άλλα να πράττεις και άλλα να λες στο Λαό. Αυτό δεν είναι καλό πράγμα και έχουμε υποχρέωση να το υπογραμμίσουμε.

Ψηφίζει το Κ.Κ.Ε. τη σύμβαση για τον περιορισμό των συμβατικών όπλων.

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Παπαδόγγονας έχει το λόγο.

ΑΛΕΞΑΝΔΡΟΣ ΠΑΠΑΔΟΓΓΟΝΑΣ: Πρέπει να καταστεί σαφές ότι η παρούσα σύμβαση επικυρώνει το τελικό κείμενο. Το δε τελικό κείμενο που διατυπώνεται ή επαναδιατυπώνεται γίνεται για το λόγο, ότι στο μεταξύ μεσολάβησε η διάλυση της Σοβιετικής Ενώσεως και επομένως είναι απαραίτητο να αναφερθούν οι χώρες οι οποίες προέκυψαν ακριβώς εκ της διαλύσεώς της.

Είναι βέβαιο, και το γνωρίζουμε όλοι μας, ότι η συνθήκη αυτή αναμφισβήτητα είναι κάτι το οποίο κατέστη αναγκαίο και χρήσιμο σε μία περίοδο κατά την οποία επεκράτησε ύφεση στην περιοχή. Η περιοχή στην οποία αναφερόμαστε είναι από τις ακτές του Ατλαντικού μέχρι τα Ουράλια.

Οι δε δυνάμεις οι οποίες διατηρούνται, διατηρούνται ακριβώς για την αποτροπή του πολέμου -όπως αναφέρεται εδώ- την εξασφάλιση αποτελεσματικής άμυνας, καθώς και για την υπενθύμιση της σχέσεως μεταξύ στρατιωτικών δυνάμεων και αρχών, επιβεβαιώνοντας την προσήλωσή τους στη δέσμευση της ειρήνης κ.ο.κ.

Συνεπώς, το τελικό κείμενο της σύμβασης είναι χρήσιμο και απαραίτητο να επικυρωθεί, ούτως ώστε η Χώρα μας να είναι μεταξύ των χωρών, οι οποίες το έχουν επικυρώσει. Η Νέα Δημοκρατία συμφωνεί αναμφισβήτητα με το τελικό κείμενο, το οποίο διατυπώνεται με την παρούσα σύμβαση.

ΠΡΟΕΔΡΕΥΩΝ (Παναγιώτης Ν. Κρητικός): Κηρύσσεται περαιωμένη η συζήτηση επί του σχεδίου νόμου αρμοδιότητας Υπουργείου Εθνικής 'Αμυνας "Κύρωση του τελικού κειμένου της 'Εκτακτης Διάσκεψης των Χωρών, που μετέχουν στη Συνθήκη για τις Συμβατικές 'Ενοπλες Δυνάμεις στην Ευρώπη".

Ερωτάται το Σώμα: Γίνεται δεκτό το νομοσχέδιο;

ΟΛΟΙ ΟΙ ΒΟΥΛΕΥΤΕΣ: Δεκτό, δεκτό.

(Στο σημείο αυτό την Προεδρική 'Εδρα καταλαμβάνει ο Πρόεδρος της Βουλής κ. ΑΠΟΣΤΟΛΟΣ ΚΑΚΛΑΜΑΝΗΣ)

ΠΡΟΕΔΡΟΣ (Απόστολος Κακλαμάνης): Συνεπώς το σχέδιο νόμου "Κύρωση του τελικού κειμένου της 'Εκτακτης Διάσκεψης των Χωρών, που μετέχουν στη Συνθήκη για τις Συμβατικές 'Ενοπλες Δυνάμεις στην Ευρώπη" έγινε δεκτό, σε μόνη συζήτηση, κατ' αρχήν, κατ' άρθρο και στο σύνολο, ομοφώνως και έχει ως εξής:

(Λόγω του μεγάλου όγκου της Συμβάσεως το κείμενό της δεν καταχωρείται στο παρόν Πρακτικό. Ο σχετικός νόμος υπ'αριθμόν 2481 εδημοσιεύθη στο υπ'αριθμόν 71 Α' ΦΕΚ της 14.5.1997)

ΠΡΟΕΔΡΟΣ (Απόστολος Κακλαμάνης): Εισερχόμαστε στη συζήτηση του νομοσχεδίου, αρμοδιότητας Υπουργείου Εμπορικής Ναυτιλίας από τη συμπληρωματική ημερήσια διάταξη, μόνη συζήτηση επί της αρχής, των άρθρων και του συνόλου του σχεδίου νόμου: "Κύρωση συμφωνίας για τις θαλάσσιες μεταφορές μεταξύ της Κυβέρνησης της Ελληνικής Δημοκρατίας και της Κυβέρνησης του Χασεμιτικού Βασιλείου της Ιορδανίας".

Ο κ. Παναγιώτου έχει το λόγο.

ΣΤΑΥΡΟΣ ΠΑΝΑΓΙΩΤΟΥ: Κύριε Πρόεδρε, κυρίες και κύριοι συνάδελφοι, εκφράσαμε τις επιφυλάξεις μας για τη συμφωνία αυτή, πρώτον, διότι είχε έρθει λίγες ώρες πριν συζητηθεί στη Διαρκή Επιτροπή, πράγμα που μας δημιούργησε πρόβλημα στην ενημέρωση. Στη συνέχεια όμως, εξετάζοντας όσο ήταν δυνατόν το περιεχόμενο αυτής της σύμβασης, διαπιστώσαμε ότι η συμφωνία αυτή εξυπηρετεί βασικά και κύρια τα συμφέροντα των εφοπλιστών, τα οποία δεν μπορούμε να τα ταυτίζουμε με τα συμφέροντα της ναυτιλίας της χώρας και γενικά της εθνικής μας οικονομίας.

Σταθήκαμε στο άρθρο 5 της συμφωνίας αυτής, όπου υπάρχει ο κίνδυνος της κατάργησης του καμποτάζ. Δηλαδή με βάση αυτά που γνωρίζουμε, οι εφοπλιστές μπορούν και αλλάζουν σημαίες, μετά την υπογραφή αυτή της συμφωνίας, θα μπορούσαν ξένα πλοία κάτω από τη σημαία της Ιορδανίας να αναπτύξουν δραστηριότητα σ' αυτόν τον τομέα, με αποτέλεσμα να θιγούν τα συμφέροντα των Ελλήνων ναυτικών, που απασχολούνται στη ναυτιλία μας.

Αυτός ήταν ο κύριος λόγος της διαφωνίας μας. Υπάρχουν όμως και άλλα σημεία, στα οποία δεν συμφωνούμε, γι' αυτό και καταψηφίζουμε τη σύμβαση.

ΠΡΟΕΔΡΟΣ (Απόστολος Κακλαμάνης): Ο κ. Μελάς, Βουλευτής Πειραιώς, έχει το λόγο.

ΠΑΝΑΓΙΩΤΗΣ ΜΕΛΑΣ: Η συμφωνία αυτή είναι μια συνηθισμένη συμφωνία, που έρχεται προς κύρωση στη Βουλή και αφορά την εξυπηρέτηση του θαλάσσιου εμπορίου μεταξύ της Ελλάδος και του Βασιλείου της Ιορδανίας.

Η Νέα Δημοκρατία ψηφίζει τη σύμβαση αυτή, διότι πιστεύουμε ότι μπορεί να εξυπηρετήσει καλύτερα το θαλάσσιο εμπόριο μεταξύ των δύο αυτών χωρών. Η Ελλάδα ως χώρα με περισσότερο εμπορικό στόλο, μπορεί να επωφεληθεί περισσότερο από τις εισαγωγές και εξαγωγές στο μοναδικό λιμάνι της Ιορδανίας.

'Ομως, κύριε Πρόεδρε, όπως είπα και στη Διαρκή Επιτροπή -και θα τελειώσω- για να συμβεί αυτό, πρέπει να διατηρήσουμε ισχυρό τον εμπορικό μας στόλο, διότι τα τελευταία χρόνια η εμπορική ναυτιλία συρρικνώνεται, ελαττώνονται τα υπό ελληνική σημαία πλοία και υπάρχει αύξηση ανεργίας των Ελλήνων ναυτικών. Πρέπει λοιπόν και προς αυτήν την κατεύθυνση να δείξει η Κυβέρνηση το ανάλογο ενδιαφέρον για να έχει και κάποιο ουσιαστικό όφελος απ' αυτήν την κύρωση της σύμβασης που έρχεται σήμερα στη Βουλή. Ευχαριστώ.

ΙΩΑΝΝΗΣ ΤΖΩΑΝΝΟΣ: Κύριε Πρόεδρε, αν μου επιτρέπετε.

ΠΡΟΕΔΡΟΣ (Απόστολος Κακλαμάνης): Κύριε συνάδελφε, το Κόμμα σας ψηφίζει τη σύμβαση. Το άρθρο 108 του 

Σελίδα 5790 

Κανονισμού της Βουλής λέει, εάν διατυπωθούν αντιρρήσεις, τότε ο Πρόεδρος δίνει το λόγο σ' αυτούς που έχουν αντιρρήσεις.

ΙΩΑΝΝΗΣ ΤΖΩΑΝΝΟΣ: Μια θετική παρατήρηση θέλω να κάνω, κύριε Πρόεδρε. 

ΠΡΟΕΔΡΟΣ (Απόστολος Κακλαμάνης): Αυτό όμως λέει ο Κανονισμός. 

Ορίστε, έχετε το λόγο.

ΙΩΑΝΝΗΣ ΤΖΩΑΝΝΟΣ: Επαναλαμβάνω, κύριε Πρόεδρε, ότι θέλω να κάνω μια θετική παρατήρηση. Η εν λόγω σύμβαση έχει το επιπρόσθετο θετικό στοιχείο, που πρέπει να επισημανθεί, ότι ωθεί προς απελευθέρωση γενικά του εμπορίου, όχι μόνο μεταξύ Ελλάδος και Ιορδανίας. Αποτελεί μια πράξη που ενισχύει την τάση απελευθερώσεως του θαλασσίου εμπορίου, διεθνώς και είναι χρήσιμη ενόψει των μελλοντικών διαπραγματεύσεων, στα πλαίσια του παγκόσμιου Οργανισμού Εμπορίου. Και απ' αυτήν την οπτική γωνία θεωρούμε θετική τη σύμβαση.

ΠΡΟΕΔΡΟΣ (Απόστολος Κακλαμάνης): Ερωτάται το Σώμα: Γίνεται δεκτό το νομοσχέδιο του Υπουργείου Εμπορικής Ναυτιλίας "Κύρωση Συμφωνίας για τις θαλάσσιες μεταφορές μεταξύ της Κυβέρνησης της Ελληνικής Δημοκρατίας και της Κυβέρνησης του Χασεμιτικού Βασιλείου της Ιορδανίας";

ΣΤΡΑΤΗΣ ΚΟΡΑΚΑΣ: Κύριε Πρόεδρε, με συγχωρείτε, θέλω να κάνω μια παρατήρηση, επειδή πρόκειται για τις ναυτιλιακές μεταφορές. 

ΠΡΟΕΔΡΟΣ (Απόστολος Κακλαμάνης): Παρακαλώ, κύριε συνάδελφε.

ΣΤΡΑΤΗΣ ΚΟΡΑΚΑΣ: 'Ηθελα να πω ότι δημοσιεύθηκε σήμερα στον Τύπο μια απόφαση την οποία υπογράφουν από κοινού οι Υπουργοί Εμπορικής Ναυτιλίας, Εθνικής Οικονομίας και ο Υφυπουργός Οικονομικών, με την οποία δίνεται η δυνατότητα στην εταιρεία ΑΓΕΤ ΗΡΑΚΛΗΣ, στην οποία ανήκε το ΔΥΣΤΟΣ, να περιοριστεί το πλήρωμα του ΔΥΣΤΟΣ και μάλιστα επτά μέρες μετά το τραγικό ναυάγιο και όταν είχαν ανευρεθεί τα δεκαεπτά πτώματα!

Θέλω με την ευκαιρία αυτή να καταθέσω στη Βουλή αυτό το γεγονός, αλλά και να το καταγγείλουμε, γιατί δείχνει με ποιό τρόπο, πώς υπογράφονται οι διάφορες υπουργικές αποφάσεις, χωρίς καν να βλέπουν οι Υπουργοί τι υπογράφουν. Υπεγράφη για επτα πλοία της ιδιοκτήτριας εταιρείας και μέσα σ' αυτά ήταν και το ΔΥΣΤΟΣ. Αυτά είχα να πω, κύριε Πρόεδρε.

(Στο σημείο αυτό ο Βουλευτής κ. Κόρακας καταθέτει στα Πρακτικά το προαναφερθέν δημοσίευμα, το οποίο βρίσκεται στο αρχείο της Στενογραφικής Υπηρεσίας και είναι στη διάθεση κάθε ενδιαφερόμενου.)

ΠΡΟΕΔΡΟΣ (Απόστολος Κακλαμάνης): Κύριε συνάδελφε, ξέρετε πολύ καλά, καλύτερα από πολλούς άλλους συναδέλφους νεώτερους, ότι αυτή η διαδικασία είναι συγκεκριμένη. Συζητούμε μια σύμβαση. 'Οσοι έχουν, όπως λέει το αρθρο 108 παρ.1, αντίρρηση για τη σύμβαση, μπορούν να διατυπώσουν την άποψή τους. Τώρα, θέτετε ένα άλλο θέμα, που μπορεί ο κύριος Υπουργός να ζητήσει να απαντήσει και ασφαλώς να ζητήσουν και άλλοι να πάρουν το λόγο. Νομίζω, όμως, ότι αυτό είναι μια παραβίαση του Κανονισμού και παρακαλώ να μην επαναληφθεί.

Ερωτάται, επαναλαμβάνω, το Σώμα εάν γίνεται δεκτό το νομοσχέδιο του Υπουργείου Εμπορικής Ναυτιλίας "Κύρωση Συμφωνίας για τις θαλάσσιες μεταφορές μεταξύ της Κυβέρνησης της Ελληνικής Δημοκρατίας και της Κυβέρνησης του Χασεμιτικού Βασιλείου της Ιορδανίας".

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΣΤΑΥΡΟΣ ΠΑΝΑΓΙΩΤΟΥ: Κατά πλειοψηφία, κύριε Πρόεδρε.

ΠΡΟΕΔΡΟΣ (Απόστολος Κακλαμάνης): Συνεπώς, το νομοσχέδιο αρμοδιότητας του Υπουργείου Εμπορικής Ναυτιλίας "Κύρωση Συμφωνίας για τις θαλάσσιες μεταφορές μεταξύ της Κυβέρνησης της Ελληνικής Δημοκρατίας και της Κυβέρνησης του Χασεμιτικού Βασιλείου της Ιορδανίας", έγινε δεκτό σε μόνη συζήτηση κατ αρχήν κατ' άρθρον και στο σύνολο κατά πλειοψηφία και έχει ως εξής:

(Λόγω του μεγάλου όγκου της Συμβάσεως το κείμενό της δεν καταχωρείται στο παρόν Πρακτικό. Ο σχετικός νόμος υπ'αριθμόν 2486 εδημοσιεύθη στο υπ'αριθμόν 77 Α' ΦΕΚ της 16.5.1997)

ΠΡΟΕΔΡΟΣ (Απόστολος Κακλαμάνης): Κύριοι συνάδελφοι, πριν προχωρήσουμε -και αυτός είναι ο λόγος που ήρθα στην 'Εδρα- ήθελα να ανακοινώσω στο Σώμα, ότι απεβίωσε τις πρωινές ώρες σήμερα στη Σεούλ, όπου είχε μεταβεί για να εκπροσωπήσει το Κοινοβούλιό μας στη Διάσκεψη των Γενικών Γραμματέων των Κοινοβουλίων, ο Γενικός Διευθυντής της Βουλής, ο Αντώνης Αγγελόπουλος.

'Ηταν ένας συνεργάτης όλων μας, τον οποίο από μας οι παλαιότεροι τον εγνώριζαν από τριακονταετίας, όταν ως συνεργάτης τότε του μετέπειτα Προέδρου της Βουλής, του Δημητρίου Παπασπύρου, καταγόμενος και αυτός από τη Λιβαδειά, εισήλθε στην υπηρεσία της Βουλής και είχε μια αξιοσημείωτη, πολύ σημαντική πορεία σε όλες τις υπηρεσιακές βαθμίδες και έφθασε στη θέση του Γενικού Διευθυντή, έχοντας και κατακτώντας συνεχώς μια ευρύτερη γνώση των αντικειμένων των υπηρεσιών της Βουλής, αλλά και της ίδιας της λειτουργίας του Νομοθετικου Σώματος.

'Ηταν πραγματικά ένας πολύτιμος συνεργάτης, ήταν άριστος συνεργάτης, επιστήμονας, νομικός, συνάδελφος -πριν γίνει υπάλληλος της Βουλής- εν δικηγορία πολλών από μας και ο αιφνίδιος θάνατός του, όλους μας κατέθλιψε. Η Διάσκεψη των Προέδρων, στην οποία ανεκοίνωσα το γεγονός, εξέφρασε τη βαθύτατη θλίψη όλων των μελών της, οι εκπρόσωποι των Κομμάτων εκεί διετύπωσαν επίσης τα συναισθήματα θλίψης τους και με παρεκάλεσαν να μεταφέρω στην οικογένειά του συλληπητήρια.

Η γυναίκα του και η κόρη του, η οποία είναι υπάλληλος επίσης της Βουλής, μαζί με το γιατρό της Βουλής καρδιολόγο κ. Ζορμπά, είχαν αναχωρήσει χθες το πρωί για τη Σεούλ, αλλά δυστυχώς δεν πρόφτασαν το θάνατο, ο οποίος είχε επέλθει λίγες ώρες πριν από την άφιξή τους εκεί.

Θα μεταφερθεί η σωρός του αύριο εδώ, μέσω Φραγκφούρτης και αν καταστεί δυνατόν, θα γίνει η κηδεία του το Σάββατο στην Αγία Σκέπη, στο Δήμο Παπάγου, όπου διέμενε.

Πιστεύω ότι εκφράζω τα συναισθήματα όλων των μελών του Κοινοβουλίου, εάν μεταφέρω στην οικογένειά του την έκφραση των συλληπητηρίων όλων σας.

ΕΥΑΓΓΕΛΟΣ ΜΕΪΜΑΡΑΚΗΣ: Κύριε Πρόεδρε, παρακαλώ το λόγο.

ΠΡΟΕΔΡΟΣ (Απόστολος Κακλαμάνης): Ορίστε, κύριε Μεϊμαράκη.

ΕΥΑΓΓΕΛΟΣ ΜΕΪΜΑΡΑΚΗΣ: Κύριε Πρόεδρε, θέλω να εκφράσω τα ειλικρινή και θερμά συλληπητήρια στην οικογένεια του εκλιπόντος. Πραγματικά όσοι από μας είχαμε την τύχη να τον γνωρίσουμε και να συνεργαστούμε μαζί του, θυμόμαστε πάντα τον Αντώνη Αγγελόπουλο δραστήριο στα καθήκοντά του. Και σαν άνθρωπος ήταν ικανότατος και πάντα πρόθυμος να λύσει τα προβλήματα τα οποία παρουσιάζοντο.

Νομίζω ότι η Βουλή χάνει ένα από τα καλύτερα στελέχη της στο διοικητικό προσωπικό και ως Νέα Δημοκρατία, εκφράζουμε τη θλίψη μας και τα ειλικρινή συλλυπητήριά μας στην οικογένειά του.

ΠΡΟΕΔΡΟΣ (Απόστολος Κακλαμάνης): Ο κ. Σφυρίου έχει το λόγο.

ΚΟΣΜΑΣ ΣΦΥΡΙΟΥ: Κύριε Πρόεδρε, μας εκφράζουν αυτά τα οποία εσείς, διερμηνεύοντας τα συναισθήματα όλων των συναδέλφων, εκφράσατε προηγουμένως. Θα ήταν πλεονασμός να επαναλάβουμε, παρ'όλο ότι αξίζει να υπογραμμισθούν πολλά για τις ικανότητες και για τη θητεία του εκλιπόντος στο Εθνικό μας Κοινοβούλιο. Αλλά ήθελα να εκφράσω εκ μέρους όλων των συναδέλφων του ΠΑΣΟΚ τα ειλικρινή μας συλλυπητήρια προς την οικογένειά του και οπωσδήποτε η ανάμνηση του Γενικού Διευθυντή της Βουλής, θα μείνει άσβεστη στις μνήμες όλων μας. 

Θα παρακαλέσουμε να διαβιβαστούν αυτά μέσω του Προεδρείου. Ευχαριστώ πολύ.

ΠΡΟΕΔΡΟΣ (Απόστολος Κακλαμάνης): Ο κ. Κόρακας, ο οποίος ήταν μαζί με τους συναδέλφους που συμμετείχαν στη

Σελίδα 5791 

Συνέλευση της Διεθνούς Διακοινοβουλευτικής Ενώσεως, έχει το λόγο από πλευράς Κομμουνιστικού Κόμματος.

ΣΤΡΑΤΗΣ ΚΟΡΑΚΑΣ: Κύριε Πρόεδρε, πράγματι ο εκλιπών είχε μια σημαντικότατη προσφορά στο Κοινοβουλευτικό έργο, στο έργο της Βουλής και ταυτόχρονα μια σεμνή υποδειγματική παρουσία εδώ, δυσανάλογη, θα έλεγα, προς την προσφορά του.

Είχα πράγματι την ευκαιρία, την ατυχία, την τύχη, δεν ξέρω, να περάσω τις τελευταίες μέρες της ζωής του μαζί με άλλους τρεις συναδέλφους και άλλους δύο συνεργάτες της Βουλής στη Σεούλ. Θα μου μείνουν αξέχαστες εκείνες οι στιγμές, oι συζητήσεις που είχαμε μαζί, οι ανησυχίες του και για τη Χώρα μας, αλλά και γενικότερα.

Επίσης, επειδή ήμουν εκείνος ο Βουλευτής που τον ξεπροβόδισε στο ασθενοφόρο, μπροστά στο ξενοδοχείο, θέλω να μεταφέρω την ηρεμία με την οποία πήγαινε και την ψυχραιμία που είχε εκείνη τη στιγμή.

Δυστυχώς, δεν μπόρεσε να ξεπεράσει αυτό το σοβαρό πρόβλημα υγείας που αντιμετώπισε με την καρδιά και μας άφησε.

Θέλω κι εγώ να μεταφέρω, με την ευκαιρία αυτής της αναφοράς στη Βουλή, τα θερμά συλλυπητήρια του Κόμματός μας στην οικογένειά του και να σας παρακαλέσω επίσης και προσωπικά να τα μεταφέρετε.

Ευχαριστώ.

ΠΡΟΕΔΡΟΣ (Απόστολος Κακλαμάνης): Ο κ. Δανέλλης, ο Βουλευτής του Συνασπισμού, ο οποίος ήταν επίσης στην Αντιπροσωπεία μας στη Σεούλ, έχει το λόγο.

ΣΠΥΡΙΔΩΝ ΔΑΝΕΛΛΗΣ: Κύριε Πρόεδρε, τα λόγια που είπατε, εσείς και οι συνάδελφοί μου για τον εκλιπόντα, εκφράζουν και τους συναδέλφους του Συνασπισμού. Είχα κι εγώ την τύχη και την ατυχία να είμαι στις τελευταίες στιγμές του εκλιπόντος μαζί. 

Πράγματι πιστεύω ότι είναι μία απώλεια για τη Βουλή, για τις υπηρεσίες της και για την οικογένειά του. 'Οντως ο Συνασπισμός εκφράζει τη λύπη του για το θάνατό του. Πρέπει να μεταφέρετε τη λύπη του Συνασπισμού και τα θερμά του συλλυπητήρια στην οικογένειά του.

Ευχαριστώ.

ΠΡΟΕΔΡΟΣ (Απόστολος Κακλαμάνης): Ο κ. Ιντζές, εκ μέρους του Δημοκρατικού Κοινωνικού Κινήματος, έχει το λόγο.

ΑΝΑΣΤΑΣΙΟΣ ΙΝΤΖΕΣ: Κύριε Πρόεδρε, εκ μέρους του Δημοκρατικού Κοινωνικού Κινήματος εκφράζουμε τα βαθειά μας συλλυπητήρια για τον αδόκητο θάνατο του Αγγελόπουλου.

Εμείς οι παλαιότεροι θυμόμαστε τον άοκνο τρόπο, με τον οποίο εργαζόταν για τη διεκπεραίωση των εργασιών του Νομοθετικού Σώματος.

Σας παρακαλούμε, να μεταβιβάσετε τα συλλυπητήρια όλων των συναδέλφων του ΔΗ.Κ.ΚΙ., στην οικογένειά του.

ΠΡΟΕΔΡΟΣ (Απόστολος Κακλαμάνης): Παρακαλώ το Σώμα για την έγκριση σχεδίου απόφασής του, με το οποίο έχει συμφωνήσει και η Διάσκεψη των Προέδρων στη σημερινή της συνεδρίαση.

ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.

ΠΡΟΕΔΡΟΣ (Απόστολος Κακλαμάνης): Η Βουλή ενέκρινε.

Το σχετικό σχέδιο απόφασης έχει ως εξής:

"ΑΠΟΦΑΣΗ ΤΗΣ ΟΛΟΜΕΛΕΙΑΣ ΤΗΣ ΒΟΥΛΗΣ

Η Βουλή των Ελλήνων έχοντας υπόψη:

1. Το άρθρο 120 παρ. 7 του Κανονισμού της Βουλής (Μέρος Α' Κοινοβουλευτικό) σε συνδυασμό με τα άρθρα 119 και 123 του Κανονισμού της Βουλής (Μέρος β' - Προσωπικό).

2. Την ομόφωνη απόφαση της Διάσκεψης των Προέδρων που λήφθηκε στη συνεδρίαση της 17-4-1997.

3. Τις πιστώσεις του προϋπολογισμού δαπανών της Βουλής για το οικ. έτος 1997.

Αποφασίζει

να αναλάβει η Βουλή όλα τα έξοδα νοσοκομειακά, φαρμακευτικά και άλλα της ασθένειας και της μεταφοράς της σορού και της κηδείας του εκλιπόντος Αντώνη Αγγελόπουλου, Γενικού Δ/ντή της Βουλής, καθώς και τα έξοδα της οικογενείας του που μετέβη μαζί με το γιατρό της Βουλής στη Σεούλ και τα έξοδα του ταξιδιού του από και προς την Ιταλία.

Εξουσιοδοτεί τον Πρόεδρο της Βουλής να ρυθμίσει με αποφάσεις του τις λεπτομέρειες για την εφαρμογή της παρούσης."

ΠΡΟΕΔΡΟΣ (Απόστολος Κακλαμάνης): Επανερχόμαστε στην ημερήσια διάταξη.

Ακολουθούν τα νομοσχέδια αρμοδιότητας του Υπουργείου Εθνικής Οικονομίας.

Μόνη συζήτηση επί της αρχής, των άρθρων και του συνόλου του σχεδίου νόμου: "Κύρωση της Συμφωνίας που συνάφθηκε μεταξύ της Ελληνικής Δημοκρατίας και της Ρουμανίας, δι' ανταλλαγής ρηματικών διακοινώσεων για την παράταση της ισχύος της Συμφωνίας για την προώθηση και την αμοιβαία προστασία των επενδύσεων".

Μόνη συζήτηση επί της αρχής, των άρθρων και του συνόλου του σχεδίου νόμου: "Κύρωση Συμφωνίας για τη σύναψη εταιρικής σχέση και συνεργασίας μεταξύ των Ευρωπαϊκών Κοινοτήτων και των Κρατών - Μελών τους, αφ' ενός και της Δημοκρατίας του Κιργιζιστάν αφ' ετέρου, μετά της Τελικής Πράξης και των Κοινών Δηλώσεων".

Μόνη συζήτηση επί της αρχής, των άρθρων και του συνόλου του σχεδίου νόμου: "Κύρωση Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Δημοκρατίας της Λιθουανίας για την προώθηση και αμοιβαία προστασία των επενδύσεων". 

Κύριοι συνάδελφοι, υπάρχουν αντιρρήσεις για την ψήφιση των παραπάνω νομοσχεδίων;

ΑΧΙΛΛΕΥΣ ΚΑΝΤΑΡΤΖΗΣ: Το λόγο παρακαλώ, κύριε Πρόεδρε.

ΠΡΟΕΔΡΟΣ (Απόστολος Κακλαμάνης): Ορίστε, έχετε το λόγο.

ΑΧΙΛΛΕΥΣ ΚΑΝΤΑΡΤΖΗΣ: Κύριε Πρόεδρε, όσον αφορά το πρώτο, που είναι η παράταση για ένα χρόνο της Συμφωνίας με τη Ρουμανία, δε θα είχαμε αντίρρηση, αν και έχουμε γενικότερες επιφυλάξεις και αντιρρήσεις, όσον αφορά τους όρους και τις προϋποθέσεις, με τις οποίες δημιουργούνται αυτές οι Συμφωνίες και πού τελικά αποβλέπουν, όπως θα φανεί και απ' όσα θα αναφέρω παρακάτω.

'Οσον αφορά, όμως, την εταιρική Σύμβαση με το Κιργιζιστάν, είναι φανερά τα πράγματα. Από το προοίμιο ήδη της Συμφωνίας αναφέρεται ποιός είναι αυτός ο στόχος. Ο στόχος της Συμφωνίας είναι η προώθηση και η επιβολή των οικονομικών και πολιτικών μεταρρυθμίσεων, δηλαδή, η πορεία στην ελεύθερη αγορά, με άλλα λόγια η παλινόρθωση του καπιταλισμού. 

Μέσα απ' αυτήν τη διαδικασία ουσιαστικά προλειαίνεται το έδαφος για την εισβολή των μονοπωλίων και των πολυεθνικών επιχειρήσεων, οι οποίες γίνονται και σ' αυτή τη χώρα, όπως και στις άλλες πρώην σοσιαλιστικές χώρες και αποβλέπουν στην καταλήστευση του φυσικού πλούτου των χωρών αυτών, στη λεηλασία του εθνικού τους πλούτου, που σπέρνουν τη φτώχεια και την εξαθλίωση στους λαούς. 

Βέβαια, δεν σταματάνε μόνο στη θεσμοθέτηση, στην υπαγόρευση ποιάς πορείας θα ακολουθήσουν αυτές οι χώρες. Ταυτόχρονα, επιβάλλονται και μηχανισμοί για την επιβολή αυτών των μέτρων, μηχανισμοί οι οποίοι έχουν σχέση -και αναφέρονται επίσης και στο προοίμιο αλλά και στα επιμέρους άρθρα-με τη θεσμοθέτηση μηχανισμών, συναντήσεις υπαλλήλων, παρακάμπτοντας και τα κυβερνητικά όργανα υψηλού επιπέδου, όπως επίσης και την υποχρέωση της συγκεκριμένης χώρας να προσαρμόσει τη νομοθεσία της με τη νομοθεσία που ισχύει στις Ευρωπαϊκές Κοινότητες.

Δεν έχουμε αυταπάτες ότι η επέμβαση στα εσωτερικά των χωρών αυτών σταματούν εκεί. Ανοίγουν το δρόμο για την επέμβαση με ακόμα χειρότερους όρους. Βλέπουμε την επέμβαση που γίνεται αυτές τις μέρες στη γειτονική μας χώρα, την Αλβανία, όπου όταν οι λαοί ξεσηκώνονται και αντιδρούν στην πορεία αυτή, όταν οι λαοί ορθώνουν το ανάστημά τους στις προσπάθειες που γίνονται για τη λεηλασία του εθνικού τους πλούτου, στέλνονται ξένα στρατεύματα για να υπερασπίσουν στην ουσία τα συμφέροντα των ισχυρών ιμπερεαλι-

Σελίδα 5792 

στικών δυνάμεων, αλλά και τα συμφέροντα των μονοπωλίων.

Αυτή η συμφωνία δεν είναι ούτε προς όφελος των εργαζομένων της Χώρας μας. Οι εργαζόμενοι της Χώρας μας όχι μόνο δεν έχουν να κερδίσουν τίποτα από τέτοιου είδους συμφωνίες, αλλά είναι και αυτοί θύματα αυτής της πολιτικής. Είναι γνωστό το φαινόμενο σε όλους να κλείνουν επιχειρήσεις, να μεταφέρουν τις παραγωγικές τους δραστηριότητες στις πρώην σοσιαλιστικές χώρες, θέλοντας να αξιοποιήσουν το φθηνό εργατικό δυναμικό και βέβαια, τα κέρδη τους να μην τα φέρνουν στην Ελλάδα, αλλά να τα τοποθετούν οπουδήποτε αλλού όπου θα μπορέσουν να αντλήσουν μεγαλύτερα κέρδη.

Για τους λόγους αυτούς καταψηφίζουμε τη συμφωνία και με το Κιργιζιστάν, αλλά και με τη Λιθουανία.

Στη Λιθουανία γίνεται φανερή επίσης η αναφορά στο ίδιο το προοίμιο της συμφωνίας. Η ενίσχυση της ατομικής επιχειρηματικής πρωτοβουλίας, είναι φανερό που αποβλέπει.

Επιπρόσθετα, σε όλα όσα ανέφερα προηγουμένως, να σημειώσουμε και τα παρακάτω: 'Οτι η πορεία αυτή συνδυάζεται με την οικοδόμηση αυταρχικών καθεστώτων, με την καλλιέργεια κλίματος τρομοκρατίας.

Στη Λιθουανία δεν είναι μόνο το Κομμουνιστικό Κόμμα στην παρανομία, δεν είναι μόνο τα ηγετικά του στελέχη στις φυλακές, δεν στήνονται μόνο δίκες και καταδίκες προμελετημένες σε βάρος αγωνιστών και ανθρώπων οι οποίοι αρνούνται να αποκηρύξουν τις ιδέες τους, αλλά υπάρχει και ολόκληρο πογκρομ διώξεων σε βάρος του ρωσόφωνου πληθυσμού. Και φυσικά δε μας εκπλήσσει η απάθεια με την οποία αντιμετωπίζει η Ευρωπαϊκή 'Ενωση, αλλά και οι άλλες χώρες, αυτές τις εξελίξεις που κατά τα άλλα κόπτονται για την κατοχύρωση της Δημοκρατίας, αλλά κλείνουν τα μάτια τους όταν έχουμε την οικοδόμηση τέτοιων αυταρχικών καθεστώτων και την υιοθέτηση τέτοιων αντιδημοκρατικών μέτρων.

Βεβαίως η σύμβαση με τη Λιθουανία αφορά τη Χώρα μας. Το επισημαίνουμε όμως, αυτό, διότι δε συμβαίνει μόνο στη Λιθουανία, αλλά συμβαίνει και σε πολλές άλλες πρώην σοσιαλιστικές χώρες.

Το κόμμα μας καταψηφίζει και τη συμφωνία με το Κιργιζιστάν, αλλά και τη συμφωνία με τη Λιθουανία.

ΠΡΟΕΔΡΟΣ (Απόστολος Κακλαμάνης): Ο κ. Σπύρου έχει το λόγο.

ΣΠΥΡΙΔΩΝ ΣΠΥΡΟΥ: Κύριε Πρόεδρε, κυρίες και κύριοι Βουλευτές, η Νέα Δημοκρατία όπως και στη Διαρκή Επιτροπή έτσι και σήμερα, συμφωνεί με την κύρωση των συμφωνιών, γιατί οι συμφωνίες αυτές προωθούν και συμβάλλουν στη δημιουργία ευνοϊκού επενδυτικού κλίματος στις χώρες που τις συνάπτουν.

Θέλω, όμως, να επισημάνω την καθυστέρηση ανανέωσης της σύμβασης που έληξε στις 21 Οκτωβρίου 1995 και παρατάθηκε με την ανταλλαγή ρηματικών διακοινώσεων. Η καθυστέρηση αυτή λειτουργεί αρνητικά στην όλη παρουσία της Χώρας μας, στη Ρουμανία, αλλά και στην ευρύτερη περιοχή της Βαλκανικής και δεν διευκολύνει ούτε τις επενδύσεις, ούτε την οικονομική συνεργασία και ασφαλώς η παράταση δε σημαίνει και νέα σύμβαση μέσα από τα νέα δεδομένα που έχουν διαμορφωθεί.

Πιστεύουμε, ότι η οικονομική συνεργασία μεταξύ των κρατών και ιδιαίτερα των Βαλκανικών χωρών, συμβάλλει τα μέγιστα στη θεμελίωση και εδραίωση της ειρηνικής συμβίωσης. Η Ελλάδα μπορεί να διαδραματίσει ένα σταθεροποιητικό ρόλο στην περιοχή. Απαιτείται, όμως, πρώτα, κύριε Πρόεδρε, πολιτική βούληση και μετά ουσιαστική γνώση των συνθηκών που επικρατούν στα κράτη αυτά και ιδιαίτερα τελευταίως.

Η Χώρα μας μπορεί -και πιστεύω ότι έχει καθυστερήσει πολύ- να γίνει ο πιο φερέγγυος συνομιλητής μεταξύ Ευρώπης και Βαλκανίων. 

Ιστορικά τα Βαλκάνια αποτέλεσαν το φυσικό χώρο της οικονομικής ανάπτυξης του ελληνισμού. Ιδιαίτερα με τη Ρουμανία και το λαό της, μας συνδέει μακρά φιλία και συνεργασία που φθάνει πίσω, πολύ μακριά, στην περίοδο της Ελληνικής Επανάστασης.

Και αυτές τις σχέσεις πρέπει να τις ενισχύσουμε. Γιατί είναι αλήθεια ότι οι λαοί της Βαλκανικής βιώνουν το παρόν τους με βάση την ιστορία τους. Ασφαλώς είμαστε χώρα ευρωπαϊκή και ανήκουμε στη Δύση. 'Ομως, πιστεύω ότι ξεχάσαμε ότι τουλάχιστον δεν λειτουργήσαμε επιτυχώς για να αποδείξουμε ότι είμαστε και χώρα Βαλκανική, συνδεδεμένη μάλιστα με την Ευρωπαϊκή 'Ενωση, αλλά μία χώρα οικονομικά ισχυρή, που θα πρέπει να ενισχύσουμε τις σχέσεις μας τις οικονομικές, τις αμυντικές με τις Βαλκανικές χώρες.

Κλείνω λέγοντας ότι πράγματι συμφωνίες με τη Ρουμανία παρουσιάζουν μία δυστοκία στην υλοποίησή τους από Ρουμανικής πλευράς, λόγω της οικονομικής κατάστασης της χώρας αυτής. Παραδείγματος χάρη η αποζημίωση Ελλήνων υπηκόων, που εργάστηκαν εκεί, δεν έχει αντιμετωπιστεί. Και επίσης, υπάρχει το θέμα των περιουσιών των Ελλήνων που έμεναν προπολεμικά εκεί. 

Παρά ταύτα χρειάζεται ένα ευρύ νομοθετικό πλαίσιο συμφωνίας, που να ενισχύσει και να εξασφαλίσει την οικονομική δραστηριότητα των Ελλήνων και γενικότερα της συνεργασίας σε πολλούς τομείς με τη Ρουμανία, αλλά και τις άλλες Βαλκανικές χώρες. 

ΠΡΟΕΔΡΟΣ (Απόστολος Κακλαμάνης): Δεν υπάρχει άλλος ομιλητής.

Θα ήθελα, κύριοι συνάδελφοι, με αφορμή την αναφορά που έκανε ο κ. Κανταρτζής στα συμβαίνοντα στη Λιθουανία, να ανακοινώσω στο Σώμα ότι, όπως πάλι εκφράζοντας απόψεις και συναισθήματα της Βουλής μας, είχαμε απευθύνει διαμαρτυρία για τις δίκες Βουλευτών στην Τουρκία, έτσι και κατά την επίσκεψη εδώ του Προέδρου της Λιθουανίας, εξέφρασα την ευαισθησία που είναι φυσικό να έχει ένα Κοινοβουλευτικό Σώμα για δίκες που αφορούν κοινοβουλευτικούς. Και να εκφράσω την ευχή να εξασφαλιστούν όλες οι προϋποθέσεις και εγγυήσεις, ώστε να κρίνονται από μία δίκαιη δίκη, όπως είναι μία βασική αρχή του Δικαίου που πρέπει όσα καθεστώτα θέλουν να ονομάζονται δημοκρατικά να τη σέβονται και να την τηρούν.

'Εχετε, κύριε Πάχτα, να παρατηρήσετε τίποτα;

ΧΡΗΣΤΟΣ ΠΑΧΤΑΣ (Υφυπ. Εθνικής Οικονομίας): Θα ήθελα, σε σχέση με το γενικό πλαίσιο που έθεσαν οι κύριοι συνάδελφοι, να απαντήσω.

ΠΡΟΕΔΡΟΣ (Απόστολος Κακλαμάνης): Αν συζητήσουμε μέσα στο γενικό πλαίσιο, κύριε Πάχτα, δε θα τελειώσουμε ποτέ.

Ερωτάται το Σώμα: Γίνεται δεκτό το σχέδιο νόμου αρμοδιότητας Υπουργείου Εθνικής Οικονομίας "Κύρωση της Συμφωνίας που συνάφθηκε μεταξύ της Ελληνικής Δημοκρατίας και της Ρουμανίας, δι' ανταλλαγής ρηματικών διακοινώσεων για την παράταση της ισχύος της Συμφωνίας για την προώθηση και την αμοιβαία προστασία των επενδύσεων" ;

ΟΛΟΙ ΟΙ ΒΟΥΛΕΥΤΕΣ: Δεκτό, δεκτό.

ΠΡΟΕΔΡΟΣ (Απόστολος Κακλαμάνης): Συνεπώς, το σχέδιο 

Σελίδα 5793 

νόμου αρμοδιότητας Υπουργείου Εθνικής Οικονομίας "Κύρωση της Συμφωνίας που συνάφθηκε μεταξύ της Ελληνικής Δημοκρατίας και της Ρουμανίας, δι' ανταλλαγής ρηματικών διακοινώσεων για την παράταση της ισχύος της Συμφωνίας για την προώθηση και την αμοιβαία προστασία των επενδύσεων" έγινε δεκτό, σε μόνη συζήτηση, κατ' αρχήν, κατ' άρθρο και στο σύνολο, ομοφώνως και έχει ως εξής:

(Λόγω του μεγάλου όγκου της Συμβάσεως το κείμενό της δεν καταχωρείται στο παρόν Πρακτικό. Ο σχετικός νόμος υπ'αριθμόν 2494 εδημοσιεύθη στο υπ'αριθμόν 85 Α' ΦΕΚ της 16.5.1997)

ΠΡΟΕΔΡΟΣ (Απόστολος Κακλαμάνης): Ερωτάται το Σώμα: Γίνεται δεκτό το σχέδιο νόμου "Κύρωση Συμφωνίας για τη σύναψη εταιρικής σχέσης και συνεργασίας μεταξύ των Ευρωπαϊκών Κοινοτήτων και των Κρατών-Μελών τους, αφ' ενός και της Δημοκρατίας του Κιργιζιστάν, αφ' ετέρου, μετά της Τελικής Πράξης και των Κοινών Δηλώσεων" ;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΑΧΙΛΛΕΥΣ ΚΑΝΤΑΡΤΖΗΣ: Κατά πλειοψηφία.

ΠΡΟΕΔΡΟΣ (Απόστολος Κακλαμάνης): Συνεπώς, το σχέδιο νόμου αρμοδιότητας Υπουργείου Εθνικής Οικονομίας "Κύρωση Συμφωνίας για τη σύναψη εταιρικής σχέσης και συνεργασίας μεταξύ των Ευρωπαϊκών Κοινοτήτων και των Κρατών-Μελών τους, αφ' ενός και της Δημοκρατίας του Κιργιζιστάν, αφ' ετέρου, μετά της Τελικής Πράξης και των Κοινών Δηλώσεων" έγινε δεκτό, σε μόνη συζήτηση, κατ' αρχήν, κατ' άρθρο και στο σύνολο, κατά πλειοψηφία και έχει ως εξής:

(Λόγω του μεγάλου όγκου της Συμβάσεως το κείμενό της δεν καταχωρείται στο παρόν Πρακτικό. Ο σχετικός νόμος υπ'αριθμόν 2491 εδημοσιεύθη στο υπ'αριθμόν 82 Α' ΦΕΚ της 16.5.1997)

ΠΡΟΕΔΡΟΣ (Απόστολος Κακλαμάνης): Ερωτάται το Σώμα: Γίνεται δεκτό το σχέδιο νόμου "Κύρωση Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Δημοκρατίας της Λιθουανίας για την προώθηση και αμοιβαία προστασία των επενδύσεων".

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΑΧΙΛΛΕΥΣ ΚΑΝΤΑΡΤΖΗΣ: Κατά πλειοψηφία.

ΠΡΟΕΔΡΟΣ (Απόστολος Κακλαμάνης): Συνεπώς, το σχέδιο νόμου αρμοδιότητας Υπουργείου Εθνικής Οικονομίας "Κύρωση Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Δημοκρατίας της Λιθουανίας για την προώθηση και αμοιβαία προστασία των επενδύσεων" έγινε δεκτό, σε μόνη συζήτηση, κατ' αρχήν, κατ' άρθρο και στο σύνολο κατά πλειοψηφία και έχει ως εξής:

(Λόγω του μεγάλου όγκου της Συμβάσεως το κείμενό της δεν καταχωρείται στο παρόν Πρακτικό. Ο σχετικός νόμος υπ'αριθμόν 2483 εδημοσιεύθη στο υπ'αριθμόν 74 Α' ΦΕΚ της 16.5.1997)

ΧΡΗΣΤΟΣ ΠΑΧΤΑΣ (Υφυπ. Εθνικής Οικονομίας): Κύριε Πρόεδρε, το λόγο παρακαλώ.

ΠΡΟΕΔΡΟΣ (Απόστολος Κακλαμάνης): Ορίστε, κύριε Πάχτα, έχετε το λόγο.

ΧΡΗΣΤΟΣ ΠΑΧΤΑΣ (Υφυπ. Εθνικής Οικονομίας): Κύριε Πρόεδρε, επειδή ο κ. Βενιζέλος έχει αποχωρήσει, με παρεκάλεσε να τον καλύψω στη συζήτηση για το σχέδιο νόμου του Υπουργείου Πολιτισμού "Κύρωση Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Δημοκρατίας της Κροατίας περί συνεργασίας στους τομείς του πολιτισμού, της εκπαίδευσης και της επιστήμης".

ΠΡΟΕΔΡΟΣ (Απόστολος Κακλαμάνης): Καλώς.

Κύριοι συνάδελφοι, επειδή συχνά διατυπώνονται σχετικές παρατηρήσεις ήθελα να πω, ότι η διαδικασία αυτή, του άρθρου 108 είναι πράγματι ταχεία, γιατί ανταποκρίνεται σε μία αντίληψη, που κρατούσε επί πάρα πολλά χρόνια, ότι για μία σύμβαση που έχει ήδη υπογραφεί και δεσμεύει την Ελληνική Πολιτεία, πρέπει απλώς να δίνεται η δυνατότητα να εκφραστούν τυχόν αντιρρήσεις γιατί δεν μπορεί αφού δεν γίνεται τροποποίησή της παρά ή να γίνει δεκτή ή να απορριφθεί στο σύνολό της.

'Ομως επειδή έχει συντελεσθεί από δεκαετίες, ιδιαίτερα τα τελευταία χρόνια μία μεγάλη διεύρυνση των διεθνών σχέσεων και των διεθνών υποχρεώσεων της Χώρας, το Νομοθετικό Σώμα δε θα πρέπει να βρίσκεται προ τετελεσμένων ουσιαστικά γεγονότων και να οφείλει κατά κανόνα -δεν μπορεί να κάνει αλλιώς, γιατί θα δημιουργήσει πρόβλημα στις διεθνείς σχέσεις της Χώρας- να επικυρώσει συμβάσεις με το περιεχόμενο των οποίων μπορεί και να μη συμφωνεί.

Προσωπικά, αναζητώ και προβληματίζομαι για κάποιο τρόπο, ώστε το νομοθετικό Σώμα να έχει γνώση των σχετικών θεμάτων στον κρίσιμο χρόνο που καταρτίζεται μια σύμβαση, γιατί γνωρίζουμε όλοι, ότι πάρα πολλές από αυτές τις συμβάσεις και λόγω του πλήθους των ή της δευτερεύουσας, καμιά φορά, σημασίας των θεμάτων που αντιμετωπίζουν, δεν κρίνονται καν σε επίπεδο πολιτικό, αλλά σε επίπεδο καθαρά υπηρεσιακό. Αυτό είναι κάτι που πρέπει να μας απασχολήσει. Ιδιαίτερα η νομοθεσία της Ευρωπαϊκής'Ενωσης που ενσωματώνεται στο εσωτερικό μας δίκαιο.

Με την ευκαιρία αυτή, θέλω να σας πω, ότι στον Κανονισμό, που τροποποιήσαμε τον Ιούνιο υπάρχει μια διαδικασία, σύμφωνα με την οποία, σε ό,τι αφορά τουλάχιστον την Ευρωπαϊκή 'Ενωση, όχι μόνο η Επιτροπή Ευρωπαϊκών Υποθέσεων, αλλά όλες οι Διαρκείς Επιτροπές μπορούν να ζητούν την εμφάνιση των αρμόδιων Υπουργών για να ενημερωθούν από αυτούς και να διατυπώσουν την άποψή τους και να έχουν τη δυνατότητα μετά την υπογραφή μιας συμφωνίας ή ενόψει της υπογραφής μιας συμφωνίας στις Βρυξέλλες, να έχουν μια καλύτερη ενημέρωση.

Μέχρι τώρα, κανένα Κόμμα δεν έχει κάνει χρήση αυτής της δυνατότητας , κάτι το οποίο θεωρώ πιο σημαντικό από το να ερχόμαστε κατόπιν εορτής να διατυπώνουμε απόψεις σωστές μεν, αλλά χωρίς πρακτική αξία.

ΕΥΑΓΓΕΛΟΣ ΜΕΪΜΑΡΑΚΗΣ: Κύριε Πρόεδρε, παρακαλώ το λόγο.

ΠΡΟΕΔΡΟΣ (Απόστολος Κακλαμάνης): Ορίστε, κύριε Μεϊμαράκη, έχετε το λόγο. Για ενημέρωσή σας και όχι για να αναπτύξουμε συζήτηση ...

ΕΥΑΓΓΕΛΟΣ ΜΕΪΜΑΡΑΚΗΣ: Κύριε Πρόεδρε, δεν υπάρχει λόγος να μπούμε στη συζήτηση αυτού του θέματος, αλλά επί του συγκεκριμένου θέματος που θέσατε θέλω να πω, ότι η Νέα Δημοκρατία το έχει ζητήσει κατ' επανάληψη και το έχει θέσει. Χθές στη Διαρκή Επιτροπή Οικονομικών Υποθέσεων ζητήθηκε από τον κ. Τζωάννο, να σας το μεταφέρει ο Πρόεδρος της Επιτροπής κ. Δαμιανίδης. Χαίρομαι, γιατί από την τωρινή σας παρατήρηση φαίνεται, πράγματι, ότι αυτό μεταφέρθηκε.

ΠΡΟΕΔΡΟΣ (Απόστολος Κακλαμάνης): Αυτό ισχύει από τον Ιούνιο. 

ΕΥΑΓΓΕΛΟΣ ΜΕΪΜΑΡΑΚΗΣ: Ισχύει, αλλά ο Βουλευτής, κύριε Πρόεδρε, δεν έχει τη δυνατότητα ή τις ικανότητες να μαθαίνει ποιες συμφωνίες πρόκειται να συναφθούν.

Το κάθε Υπουργείο, η Εκτελεστική Εξουσία, γνωρίζει περίπου τι γίνεται, εκτός αν και αυτή δε γνωρίζει και κάνουν οι υπάλληλοι ό,τι θέλουν. Κατά συνέπεια, το ίδιο το Υπουργείο, η ίδια η Εκτελεστική Εξουσία πρέπει πριν ξεκινήσει η συζήτηση για την συμφωνία να την θέσει υπ' όψιν της Βουλής, δηλαδή πρέπει να έρθει στην Κοινοβουλευτική Επιτροπή, να ενημερώσει ότι συζητούνται αυτά τα πράγματα και ότι τείνουμε να καταλήξουμε σε ένα τέτοιο σχέδιο.

ΠΡΟΕΔΡΟΣ (Απόστολος Κακλαμάνης): Καλώς.

ΕΥΑΓΓΕΛΟΣ ΜΕΪΜΑΡΑΚΗΣ: Εμείς δεν ζητάμε, ούτε απόρρητα να μας πει, ούτε τα διαπραγματευτικά της χαρτιά να ανοίξει η Εκτελεστική Εξουσία. Εν τέλει, είναι μια διαδικασία, η οποία πρέπει να γίνει.

Δεύτερον, θα ήθελα να επισημάνω με την ευκαιρία, κύριε Πρόεδρε, ότι δεν τιμά το Κοινοβούλιο η διαδικασία, η οποία ακολουθήθηκε, ιδιαίτερα με τις κυρώσεις συμβάσεων της Συμπληρωματικής Ημερήσιας Διάταξης. Δεν είναι δυνατόν να έχουμε αυτά τα πράγματα.

ΠΡΟΕΔΡΟΣ (Απόστολος Κακλαμάνης): Κύριε Μεϊμαράκη, για να είμεθα αποτελεσματικοί, πρέπει να είμεθα και καλόπιστοι.

ΕΥΑΓΓΕΛΟΣ ΜΕΪΜΑΡΑΚΗΣ: Δε θέλω να ανοίξω αυτό το θέμα. Συναινέσαμε στην Διάσκεψη των Προέδρων, παρ' όλο ότι διαφωνήσαμε!

ΠΡΟΕΔΡΟΣ (Απόστολος Κακλαμάνης): Εσείς που διακρίνεστε για την καλή σας πίστη, δεν πρέπει να μας τα χαλάτε αυτή την ώρα. Ξέρετε πολύ καλά, ότι αυτή είναι η διαδικασία, την οποία τουλάχιστον εγώ γνωρίζω, από τον Οκτώβριο του 1974, ότι συνεχώς και αδιαλείπτως ακολουθείται.

Εγώ, λοιπόν, είμαι υπερήφανος γι' αυτό και πρέπει να πω μάλιστα, ότι και ο Πρωθυπουργός κ. Σημίτης ασμένως το αποδέχθηκε και υπερέβαλε, αν θέλετε και στις δικές μου προτάσεις και είπε -και αυτό νομοθετήσαμε- ότι η Βουλή θα πρέπει να ενημερώνεται για όλα τα σχέδια: Πράσινη Βίβλος, Λευκή Βίβλος και τις βασικές ρυθμίσεις που θα γίνονται στην Ευρωπαϊκή 'Ενωση.

Η Κυβέρνηση εξέφρασε την προθυμία της. Ο Πρόεδρος της Βουλής εισηγήθηκε και έγινε ήδη μια τροποποίηση. Απομένει, τα Κόμματα, όχι μόνο να μεμψιμοιρούμε -γιατί όταν έτσι λειτουργούμε δίνουμε το δικαίωμα να μας πει κανείς ότι μεμψημοιρούμε- αλλά μ έσα στα πλαίσια του Κανονισμού να 

Σελίδα 5794 

αξιοποιήσουμε δυνατότητες που υπάρχουν, ώστε το Κοινοβούλιο να δείξει και στο Λαό μας ότι έχει έναν ενεργότερο ρόλο, τον οποίο μπορεί να έχει.

Σας θυμίζω, παλαιότερη τροποποίηση, που υπάρχει από το 1993, του Κανονισμού, σύμφωνα με την οποία ορισμένες αναφορές πολιτών ή κοινωνικών φορέων μπορούν να έρθουν σε μια επιτροπή να συζητηθούν και η επιτροπή, με εξαίρεση τη Δικαιοσύνη, μπορεί να απευθύνει σε οποιαδήποτε άλλη διοικητική αρχή και σύσταση και πρόταση και να ζητήσει και εξηγήσεις. Δεν έχει αξιοποιηθεί μέχρι τώρα ούτε αυτή η δυνατότητα. Πρέπει να το τονίσω αυτό, διότι συχνά ακούω σ'αυτήν την Αίθουσα, συναδέλφους που λένε -ή διαβάζω ή ακούω- ότι στη Βουλή ερχόμαστε και δεν έχουμε να μιλήσουμε, δεν έχουμε να κάνουμε κάτι. 'Ισως δεν έχουν όλοι πλήρη ενημέρωση και ίσως γι'αυτό να ευθυνόμαστε και εμείς, που αυτήν την ενημέρωση δεν την ανανεώνουμε και δεν την επισημαίνουμε συχνά.

'Εχουμε δυνατότητες να δράσουμε και πρέπει να το κάνουμε αυτό το πράγμα. Αυτό πιστεύω εγώ.

ΕΥΑΓΓΕΛΟΣ ΜΕΪΜΑΡΑΚΗΣ: Κύριε Πρόεδρε, δεν θέλω να αντιδικήσω, ούτε να φάω το χρόνο.

ΠΡΟΕΔΡΟΣ (Απόστολος Κακλαμάνης): Μα, δεν αντιδικούμε. Και εσείς συμφωνείτε.

ΕΥΑΓΓΕΛΟΣ ΜΕΪΜΑΡΑΚΗΣ: Αλλά επειδή θέσατε το θέμα, κύριε Πρόεδρε, να πω ότι ο σεβασμός της Εκτελεστικής Εξουσίας προς τη Νομοθετική Εξουσία, πρέπει να γίνεται εν τοις πράγμασι. Δεν είναι δυνατόν, να ζητάμε από τα Κόμματα αυτονόητες διαδικασίες που πρέπει η ίδια η Εκτελεστική Εξουσία να κινεί, να τις ζητάνε τα ίδια τα Κόμματα. Και βέβαια πρέπει να τις ζητάνε και τα Κόμματα, αλλά όχι μόνο αυτά. Την πρωτοβουλία πρέπει να την έχει η Εκτελεστική Εξουσία.

Επίσης, χθες, με πρωτοβουλία του Υπουργού Παιδείας, προς τιμήν του, έγινε η σύγκλιση της Επιτροπής Μορφωτικών Υποθέσεων το πρωϊ και μας ενημέρωσε για κάποια θέματα. Να λέμε και τα θετικά. 

ΠΡΟΕΔΡΟΣ (Απόστολος Κακλαμάνης): Θέλετε δηλαδή, να ζητήσω συγγνώμη και να μετανοιώσω γιατί άνοιξα αυτή τη συζήτηση;

ΕΥΑΓΓΕΛΟΣ ΜΕΪΜΑΡΑΚΗΣ: 'Οχι, κύριε Πρόεδρε.

ΠΡΟΕΔΡΟΣ (Απόστολος Κακλαμάνης): Δίνουμε έτσι ένα δείγμα...

ΕΥΑΓΓΕΛΟΣ ΜΕΪΜΑΡΑΚΗΣ: Με συγχωρείτε, κύριε Πρόεδρε. Δεν είναι αυτή η πρόθεσή μου. Αλλά αυτό που ήθελα να επισημάνω ήταν, ότι πολύ περισσότερο όταν έχουμε τις συμβάσεις για κύρωση χθες και τις περάσαμε από την Επιτροπή χθες, ενώ τις πήραμε προχθές, τι να κουβεντιάζουμε τώρα; Περισσεύει. Αυτό είναι το μείζον.

ΠΡΟΕΔΡΟΣ (Απόστολος Κακλαμάνης): Κάνετε ένα λάθος. Κατ'αρχήν, ζητήθηκε η συγκατάθεσή σας και συγκατατεθήκατε γι'αυτό. Κατά συνέπεια, από τη στιγμή που συγκατατεθήκατε σ'αυτό -γιατί πρόκειται για μια καθαρά τυπική διαδικασία- δεν θέλω να πω τι μπορεί να σκεφθεί κανείς, όταν σας ακούει τώρα να διαμαρτύρεσθε γι'αυτό, που συγκατατεθήκατε και το οποίο επίσης δεν έχει ουσία. Είναι καθαρά μια τυπική διαδικασία. Και εγώ, ως Πρόεδρος του Σώματος, ενοχλούμαι απ'αυτό όπως και όλοι σας. Και δεν έχω λόγο να πιστεύω ότι δεν ενοχλεί και την ίδια την Κυβέρνηση. Γιατί όχι να μας απαντήσει σε οποιεσδήποτε ενστάσεις ή απόψεις που διατυπώνονται για μια σύμβαση, που δεσμεύει τη Χώρα.

Δεν έχουμε παρά να δούμε το πράγμα αυτό καλύτερα, πιο λειτουργικά και να συνεργαστούμε όλοι προς μια τέτοια κατεύθυνση.

ΙΩΑΝΝΗΣ ΔΡΑΓΑΣΑΚΗΣ: Κύριε Πρόεδρε, το λόγο παρακαλώ.

ΠΡΟΕΔΡΟΣ (Απόστολος Κακλαμάνης): Ορίστε, κύριε Δραγασάκη.

ΙΩΑΝΝΗΣ ΔΡΑΓΑΣΑΚΗΣ: Ακριβώς, επειδή είπατε ότι σας προβληματίζει και εσάς ένας αποτελεσματικότερος τρόπος, θα ήθελα να κάνω την εξής παρατήρηση:

Το σοβαρότερο θέμα αφορά τις Συμβάσεις της Ευρωπαϊκής 'Ενωσης. Διότι αν είναι μια διακρατική συμφωνία και λάθος να κάνει το Σώμα, έχουμε την ευχέρεια να το διορθώσουμε. Εάν είναι όμως μια συμφωνία, όπως μερικές που έχουμε, όπου η Ευρωπαϊκή 'Ενωση συνάπτει μια συμφωνία με τη Λιθουανία ή με τη Γεωργία κλπ., το κρίσιμο στάδιο εδώ είναι όταν διαμορφώνεται αυτή η συμφωνία, όπου πρέπει να ενημερωθούν φορείς, επιμελητήρια, παράγοντες της ελληνικής κοινωνίας, για να εξασφαλίσουμε ό,τι μας καλύπτει η συμφωνία που θα προκύψει.

Η μόνη σκέψη που θα μπορούσα σ'αυτό το στάδιο να καταθέσω είναι, ότι, ιδίως γι'αυτές τις συμφωνίες να μπορεί η Βουλή μέσω της Επιτροπής Ευρωπαϊκών Υποθέσεων, να ενημερώνεται για το στάδιο της προεργασίας τους. Αυτή την παρατήρηση βασικά ήθελα να κάνω. Θεωρώ ότι είναι σχετικά εφικτό, διότι και 'Ελληνες Ευρωβουλευτές μετέχουν σε διάφορες επιτροπές και μέσω του Υπουργείου Εξωτερικών ενδεχομένως μπορεί να υπάρξει μια τέτοια πληροφόρηση.Ευχαριστώ.

ΣΤΡΑΤΗΣ ΚΟΡΑΚΑΣ: Κύριε Πρόεδρε, το λόγο.

ΠΡΟΕΔΡΟΣ (Απόστολος Κακλαμάνης): Ορίστε, κύριε Κόρακα.

ΣΤΡΑΤΗΣ ΚΟΡΑΚΑΣ: Κύριε Πρόεδρε, είναι γνωστό ότι μια βασική δυσκολία που υπάρχει στη συζήτηση των συμβάσεων είναι ότι η Βουλή δεν έχει τη δυνατότητα να τις τροποποιήσει. Ερχόμαστε και συζητάμε και κάνουμε παρατηρήσεις.

ΠΡΟΕΔΡΟΣ (Απόστολος Κακλαμάνης): Σε όλες τις χώρες ισχύει αυτό, να έχετε υπόψη σας.

ΣΤΡΑΤΗΣ ΚΟΡΑΚΑΣ: Ναι. Οι παρατηρήσεις πολλές φορές μπορεί να είναι σημαντικές, να είναι καθοριστικές για τη Χώρα μας. Αλλά δυστυχώς μένουν παρατηρήσεις.

Γι'αυτό έχει κατά τη γνώμη μου μια βάση η πρόταση που γίνεται να ενημερώνεται τουλάχιστον η αρμόδια επιτροπή εγκαίρως, όχι απλώς για να έχει γνώση, αλλά για να μπορεί να πει και γνώμη.

Σε ό,τι αφορά τη συζήτηση στη Βουλή. 'Εκανα μία παρέμβαση στην αρχή της συζήτησης των συμβάσεων, κύριε Πρόεδρε, και επιμένουμε στην εφαρμογή του άρθρου 89 παρ. 5 που λέει, ότι θα πρέπει η πρόσκληση για την επιτροπή να στέλνεται τρεις ημέρες πριν ή έπειτα από συμφωνία με τα Κόμματα, δύο ημέρες πριν. Και αυτό το πράγμα για πολλές από τις συζητούμενες, δεν τηρήθηκε και επιμένουμε. Κατά τη γνώμη μας, η Βουλή -το λέω γενικά ως παρατήρηση- δεν πρέπει απλώς να ενημερώνεται, αλλά πρέπει να αποφασίζει ενημερωμένη. 

ΠΡΟΕΔΡΟΣ (Απόστολος Κακλαμάνης): Σε ό,τι αφορά την προθεσμία αυτή των τριών ημερών, γνωρίζετε, ότι ήταν δική μου πρόταση στον Κανονισμό και σε περίπτωση που δεν συμφωνεί έστω και ένα Κόμμα -και σε αυτό μόνο για περιπτώσεις κυρώσεως συμβάσεων έχουμε παρεκλίνει- δεν γίνεται η συζήτηση. 'Οταν μου είπε προχθές στη Διάσκεψη των Προέδρων, από το Κόμμα σας ο κ. Κωστόπουλος, για τη σύμβαση με το Ισραήλ, είπα οτι αν υπάρξει αντίρρηση, να μη συζητηθεί.

Να είμεθα σαφείς σε αυτά.

ΣΤΡΑΤΗΣ ΚΟΡΑΚΑΣ: Υπήρξε αντίρρηση και συζητήθηκε.

ΠΡΟΕΔΡΟΣ (Απόστολος Κακλαμάνης): Σε ό,τι αφορά λοιπόν, το νομοσχέδιο του Υπουργείου Πολιτισμού "Κύρωση Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Δημοκρατίας της Κροατίας περί συνεργασίας στους τομείς του πολιτισμού, της εκπαίδευσης και της επιστήμης", ποιος έχει αντίρρηση;

ΣΤΡΑΤΗΣ ΚΟΡΑΚΑΣ: Από εμάς έχει κρατηθεί.

ΠΡΟΕΔΡΟΣ (Απόστολος Κακλαμάνης): Ορίστε, κύριε Κόρακα, έχετε το λόγο.

ΣΤΡΑΤΗΣ ΚΟΡΑΚΑΣ: Κύριε Πρόεδρε, κατ'αρχήν κανείς δε θα μπορούσε να φέρει αντίρρηση για την υπογραφή τέτοιων συμβάσεων που αφορούν πολιτισμό, επιστημονικές ανταλλαγές, πολιτιστικές κ.λπ. Είναι πράγματα που είναι ωφέλιμα στις σχέσεις δύο χωρών.

Ωστόσο, όμως, πιστεύουμε, ότι έχει σημασία να εξετάζουμε με ποιες χώρες υπογράφονται αυτές οι συμφωνίες. 

Πρέπει να το πούμε καθαρά, κύριε Πρόεδρε, αφού σας

Σελίδα 5795 

υπενθυμίσω ότι επανειλημμένα έχουμε θέσει τέτοιο θέμα στη Βουλή, ότι δεν είναι δυνατόν να κλείνουμε τα μάτια μας μπροστά σ'αυτό που γίνεται στην Κροατία, ούτε με το επιχείρημα της μη ανάμειξης σε εσωτερικές υποθέσεις. 

Βλέπετε, κύριε Πρόεδρε, ότι όταν πρόκειται για τα συμφέροντα των ιμπεριαλιστών, για τη νέα τάξη πραγμάτων, όλα αυτά παραμερίζονται και στέλνουμε και στρατό. Μπαίνουμε στις χώρες και αλωνίζουμε και κάνουμε ό,τι καταλαβαίνουμε, όπως έγινε με την πρώην Γιουγκοσλαβία και τώρα με την Αλβανία.

Θα ήθελα να πω για τη συγκεκριμένη χώρα ότι υπάρχουν πολύ συγκεκριμένες καταγγελίες και πολύ συγκεκριμένα στοιχεία, για κατάφωρη απάνθρωπη παραβίαση των στοιχειωδών δικαιωμάτων του ανθρώπου, αλλά και των μειονοτήτων.

(Στο σημείο αυτό την Προεδρική 'Εδρα καταλαμβάνει ο Δ' Αντιπρόεδρος της Βουλής κ. ΝΙΚΟΛΑΟΣ ΚΑΤΣΑΡΟΣ)

Είναι φρέσκια στη μνήμη μας ακόμη η γενοκτονία, που επεχείρησε το καθεστώς αυτό κατά των Σέρβων της Κράϊνα και άλλων περιοχών της Κροατίας. Ταυτόχρονα είναι νωπή στη μνήμη μας η εθνική κάθαρση που κάνει αυτό το καθεστώς.

Ωστόσο, αυτό δεν εμπόδισε το υποκριτικό Συμβούλιο της Ευρώπης -θα τα πούμε και την επόμενη εβδομάδα στη συνέλευση στο Στρασβούργο- να κάνει δεκτή την Κροατία στους κόλπους του καθώς και όλους εκείνους που κόπτονται δήθεν για τα δικαιώματα του ανθρώπου να αγκαλιάσουν το καθεστώς Τούτσμαν. 

Και ερχόμαστε σήμερα, ενώ δεν πάει πολύς καιρός από τότε που έγινε το όργιο βίας και νοθείας κατά τις δημοτικές εκλογές και τις βουλευτικές την περασμένη Κυριακή, στην Κροατία -και καταγγέλονται γι'αυτές τις εκλογές πάλι "τέρατα και σημεία" όπως λέει ο Λαός μας- να προωθήσουμε αυτή τη σύμβαση.

Πρέπει να πούμε, επίσης, ότι το καθεστώς Τούτσμαν χαρακτηρίζεται ιδιαίτερα για τη μισαλλόδοξη ακραία εθνικιστική πολιτική που ακολουθεί.

Με την έννοια αυτή, κύριε Πρόεδρε, εμείς είμαστε υποχρεωμένοι να μη ψηφίσουμε αυτή τη σύμβαση παρά το ότι όπως είπα στην αρχή κατά κανόνα τέτοιες συμβάσεις πρέπει να υποστηρίζονται.

'Ηθελα επίσης να πω και δυστυχώς ο κύριος Πρόεδρος έχει φύγει ...

ΠΡΟΕΔΡΕΥΩΝ (Νικόλαος Κατσαρός): Σας παρακαλώ, επί της συμβάσεως.

ΣΤΡΑΤΗΣ ΚΟΡΑΚΑΣ: Ναι επί της συμβάσεως. Επί της συμβάσεως ζήτησα το λόγο και δεν μου δόθηκε εκείνη την ώρα.

Λέω, λοιπόν, ότι καλό ειναι να διατυπώνουμε τη διαμαρτυρία μας για τη Λιθουανία ή για άλλες χώρες και ενδεχόμενα αύριο για την Κροατία, αν έρθει ο Πρόεδρος της Κροατικής Βουλής, αλλά ακόμα καλύτερο είναι να παίρνουμε συγκεκριμένα μέτρα αποτελεσματικής πίεσης, προς αυτά τα καθεστώτα, για να αλλάξει η κατάσταση, γιατί αλλιώς αν περιοριζόμαστε σε τυπικές απλώς παραινέσεις, τίποτα δεν πρόκειται να προωθηθεί.

ΠΡΟΕΔΡΕΥΩΝ (Νικόλαος Κατσαρός): Δεν υπάρχει άλλος εγγεγραμμένος.

Ερωτάται το Σώμα: Γίνεται δεκτό το σχέδιο νόμου "Κύρωση συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Δημοκρατίας της Κροατίας περί συνεργασίας στους τομείς του πολιτισμού, της εκπαίδευσης και της επιστήμης".

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΕΥΓΕΝΙΟΣ ΧΑΪΤΙΔΗΣ: Κατά πλειοψηφία.

ΣΤΡΑΤΗΣ ΚΟΡΑΚΑΣ: Κατά πλειοψηφία.

ΠΡΟΕΔΡΕΥΩΝ (Νικόλαος Κατσαρός): Συνεπώς το σχέδιο νόμου αρμοδιότητας Υπουργείου Πολιτισμού "Κύρωση συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Δημοκρατίας της Κροατίας περί συνεργασίας στους τομείς του πολιτισμού, της εκπαίδευσης και της επιστήμης", έγινε δεκτό, σε μόνη συζήτηση, κατά πλειοψηφία, κατ' αρχήν, κατ' άρθρο και στο σύνολο και έχει ως εξής:"

(Λόγω του μεγάλου όγκου της Συμβάσεως το κείμενό της δεν καταχωρείται στο παρόν Πρακτικό. Ο σχετικός νόμος υπ'αριθμόν 2493 εδημοσιεύθη στο υπ'αριθμόν 84 Α' ΦΕΚ της 16.5.1997)

ΠΡΟΕΔΡΕΥΩΝ (Νικόλαος Κατσαρός): Παρακαλώ το Σώμα να εξουσιοδοτήσει το Προεδρείο για την υπ' ευθύνη του επικύρωση των Πρακτικών ως προς την ψήφιση στο σύνολο του παραπάνω νομοσχεδίου.

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.

ΠΡΟΕΔΡΕΥΩΝ (Νικόλαος Κατσαρός): Παρεσχέθη η ζητηθείσα εξουσιοδότηση.

Εισερχόμεθα στη συζήτηση του σχεδίου νόμου: Μόνη συζήτηση επι της αρχής των άρθρων και του συνόλου του σχεδίου νόμου του Υπουργείου Εργασίας και Κοινωνικών Ασφαλίσεων "Κύρωση Συμφωνίας εποχιακής απασχόλησης εργατικού δυναμικού μεταξύ της Κυβέρνησης της Ελληνικής Δημοκρατίας και της Κυβέρνησης της Δημοκρατίας της Αλβανίας".

Ποιός κύριος συνάδελφος έχει αντίρρηση;

ΣΤΥΛΙΑΝΗ ΑΛΦΙΕΡΗ: Εγώ, κύριε Πρόεδρε.

ΠΡΟΕΔΡΕΥΩΝ (Νικόλαος Κατσαρός): Ορίστε, κυρία Αλφιέρη, έχετε το λόγο.

ΣΤΥΛΙΑΝΗ ΑΛΦΙΕΡΗ: Κύριε Πρόεδρε, είχαμε πει και στην Επιτροπή ότι υπάρχουν κάποια χαρακτηριστικά που δεν επιτρέπουν στο Συνασπισμό να ψηφίσει αυτή την εποχιακή σύμβαση, γιατί θεωρούμε ότι χαρακτηριστικό μιας κοινωνικής πολιτικής είναι η προσέγγιση των προβλημάτων των ανθρωπίνων αναγκών με διαφορετικό πρίσμα απο αυτό των οικονομικών αναγκών και των πρόσκαιρων συμφωνιών μεταξύ δύο κρατών. Ο κίνδυνος που υπαρχει στην ελεύθερη ή στην εν μέρει ελεγχόμενη μετακίνηση των εργαζομένων, είναι οτι υπάρχει περίπτωση να μετατραπεί σε ελεύθερη μετακίνηση ανέργων και φθηνού εργατικού δυναμικού.

Γίνομαι συγκεκριμένη. Οι κατευθυντήριες αρχές απο την διεθνή σύμβαση εργασίας αναφέρουν ότι στους όρους εργασίας πρέπει να αναφέρονται το ημερομίσθιο, το ωράριο, τα ασφαλιστικά δικαιώματα, η ισότητα ανδρών και γυναικών εργαζομένων, τα ατομικά δικαιώματα και η προστασία απο εργατικά ατυχήματα. Η σύμβαση Ελλάδας-Αλβανίας δεν περιλαμβάνει τίποτα απο όλα αυτά. Αδυνατεί να λύσει το πρόβλημα της λαθρομετανάστευσης το οποίο τα τελευταία χρονια έχει πάρει τεράστιες διαστάσεις. 'Εχει αφήσει αρκετά αναπάντητα κενά, που τα επισημάναμε και στην Επιτροπή.

Ακόμη δε γίνεται καμία σαφής αναφορά στα ασφαλιστικά δικαιώματα, στα θέματα κοινωνικής ασφάλισης. Συγκεκριμένα το άρθρο 9 της σύμβασης λέει ότι θα αποτελέσουν αντικείμενο χωριστής συμφωνίας. Δεν είναι κάτι απλό; Πώς είναι δυνατόν να χρησιμοποιούνται εργαζόμενοι χωρις τη στοιχειώδη ασφάλεια. Την ίδια στιγμή η άδεια παραμονής είναι συνδεδεμένη με τους εργοδότες και τους κρατικούς μηχανισμούς. Η σύμβαση ουσιαστικά αφορά αγροτικές εργασίες για διάστημα μόνο έξι μηνών. Δεν γνωρίζουμε τίποτα για το θέμα των ημερομισθιων, τον τρόπο επιλογής των Αλβανών εργατών που έρχονται στην Ελλάδα. 'Ολα αυτά είναι συγκεχυμένα.

Είναι φανερό ότι δημιουργούνται ζώνες φθηνής εργασίας για αλλοδαπούς. Υπαρχει πλήρης σύγχιση για το θέμα της ασφάλισής τους. Το κυριότερο έιναι ότι σε ιδεολογικό επίπεδο, η σύμβαση συνδέεται με το ν.1975 και με τα Προεδρικά Διατάγματα που προετοιμάζει η Κυβερνηση και που δυστυχώς, κατά τη γνώμη μας, ενισχύουν ρατσιστικές αντιλήψεις που δεν πρέπει να περάσουν στη χώρα μας.

Ο Συνασπισμός, λοιπόν, καταψηφίζει τη σύμβαση, γιατί την εντάσσει σε μια χάραξη πολιτικής που στόχο έχει τους μετανάστες και όχι να αντιμετωπίσει ουσιαστικά το πρόβλημα της επίλυσης της εργασίας των αλλοδαπών.

ΠΡΟΕΔΡΕΥΩΝ (Νικόλαος Κατσαρός): Ο κύριος Γκατζής έχει το λόγο.

ΝΙΚΟΛΑΟΣ ΓΚΑΤΖΗΣ: Κύριε Πρόεδρε, στην Επιτροπη είχαμε βάλει ορισμένα ερωτήματα και προβληματισμούς γι' αυτή τη σύμβαση. Το ένα είναι με τα ασφαλιστικά δικαιώματα αυτών των εργαζομένων. Υπάρχει μία παρόμοια σύμβαση που 

Σελίδα 5796 

έγινε με τη Βουλγαρία για τους εργαζόμενους απο τη Βουλγαρία. 'Ενα χρόνο πριν, σε ερώτηση που είχαμε προς τον αρμόδιο Υπουργό που παρίσταται στην Επιτροπή, για το τί έγινε, η υποχρέωση που είχε η προηγούμενη σύμβαση με τη Βουλγαρία για να γίνει ξεχωριστή υπογραφή, μας απάντησε ότι ακόμα δεν έχει γίνει μια τέτοια υπογραφή.

Καταλαβαίνετε ότι αυτά δεν μπορούν να βρίσκονται σε εκκρεμότητα. Οι συμφωνίες αυτές θα έπρεπε να έρχονται ολοκληρωμένες. Δεν έχουμε αντίρρηση οι Αλβανοί εργαζόμενοι που έρχονται στην Ελλάδα να έχουν τα ίδια δικαιώματα και τις ίδιες υποχρεώσεις που έχουν και οι 'Ελληνες εργαζόμενοι.

Πιστεύουμε, ότι αυτό πρέπει να γίνει με κάποια μέτρα -δεν ξέρω ποια είναι αυτά που απαιτούνται- που είναι υποχρεωμένη η Κυβέρνηση να το λύσει και με τους εργαζομένους, τους λαθραίους εισερχόμενους Αλβανούς οι οποίοι είναι εκατοντάδες χιλιάδες και όμως αυτό παραπέμπεται στο μέλλον με προεδρικό διάταγμα απ' ό,τι μας είχε πει.

Εμείς πιστεύουμε, ότι όλα αυτά πρέπει να λυθούν, όπως επίσης και το πρόβλημα της κατοχύρωσης αυτών των εργαζομένων από τον εκβιασμό που μπορεί να κάνει ο εργοδότης π.χ. σε διώχνω, σε δεκαπέντε μέρες μπορείς να φύγεις, αν του ανανεώσει τη σύμβαση κ.λπ.

Πρέπει να κατοχυρώνεται λοιπόν ο εργαζόμενος και να μη βρίσκεται στο έλεος του εργοδότη αν εκβιάζεται με τον α' ή β' τρόπο, είτε για το μισθό του, είτε για κάτι άλλο και τον εξαναγκάζει να συμφωνήσει.

'Εχουμε αυτές τις επιφυλάξεις γι'αυτή τη σύμβαση και δεν ξέρω αν με το νέο καθεστώς που πιθανόν να προκύψει -εμείς δεν έχουμε αυταπάτες ότι οι δυνάμεις που πήγαν εκεί θα έχουν ένα παρόμοιο καθεστώς με ή χωρίς τον Μπερίσα - όμως δεν ξέρουμε αν θα ισχύσει. Θα μου πείτε, ότι είναι διακρατική και θα σας απαντήσω, ότι πολλά μπορούν να αλλάξουν και επιπρόσθετα δεν ξέρουμε τις προθέσεις της Κυβέρνησης στις προτάσεις που έχουμε κάνει. 

ΠΡΟΕΔΡΕΥΩΝ (Νικόλαος Κατσαρός):Ο κ. Χαϊτίδης έχει το λόγο.

ΕΥΓΕΝΙΟΣ ΧΑΪΤΙΔΗΣ:Κύριε Πρόεδρε, η Νέα Δημοκρατία είναι μεταξύ εκείνων των πολιτικών Κομμάτων που αγωνιούν για την ανεξέλεγκτη και αθρόα είσοδο στην Ελλάδα λαθρομεταναστών και ζητούσε εδώ και χρόνια από την Κυβέρνηση να λάβει μέτρα. 

Θα μπορούσε να πει κανείς ότι μ'αυτή την έννοια δεχόμαστε και επιδοκιμάζουμε ένα σχέδιο νόμου, ο οποίος υποτίθεται ότι θα βάλει μία τάξη και θα λύσει αυτό το πρόβλημα έστω και μερικώς, αναφορικά με τους Αλβανούς που αναζητούν εργασία στην Ελλάδα.

Δυστυχώς, όταν κανείς διαβάζει τα άρθρα του νομοσχεδίου αυτού οδηγείται σε μια δυσοίωνη πρόβλεψη για τις πραγματικές επιδιώξεις του νομοσχεδίου. Κατ' αρχήν δεν γίνεται καμία αναφορά σε κάποιο χρονοδιάγραμμα απομάκρυνσης όλων των λαθρομεταναστών που εκτιμάται ότι είναι πάνω από τετρακόσιες χιλιάδες και που δεν είναι δυνατόν να απορροφηθούν. Σύμφωνα με το άρθρο 1 το οποίο προβλέπεται ότι θα απασχολούμε εργατικό δυναμικό από την Αλβανία, εφόσον διαπιστωθεί έλλειψη εργατικού δυναμικού αντιστοίχου ειδικότητας στην Ελλάδα. Ομως σήμερα επίσημα στη Χώρα μας έχουμε ανεργία της τάξεως των πεντακοσίων έως εξακοσίων χιλιάδων ατόμων. Γι' αυτό είναι δεδομένο, ότι δεν πρόκειται να απορροφήσουμε νέους ξένους εργαζόμενους, όταν αδυνατούμε να απασχολήσουμε τους Ελληνες ανέργους. 'Αλλωστε από την Αλβανία έρχονται εκτός από τους και ειδικευμένοι, που όταν αντίστοιχοι άνεργοι υπάρχουν στην Ελλάδα.

'Ενα σημείο της συμφωνίας με το οποίο διαφωνούμε είναι, η ανυπαρξία πρόβλεψης για τον τρόπο απομάκρυνσης όσων δε θα έχουν τη νόμιμη άδεια εργασίας. Δεν λαμβάνεται πρόνοια πώς αυτοί που θα έλθουν νόμιμα και των οποίων θα λήξει η σύμβαση εργασίας, θα απομακρυνθούν.

Προβλέπεται στο άρθρο 7 η μεταφορά εντός Ελλάδος των νομίμων αποδοχών των Αλβανών σε μετατρέψιμο νόμισμα. Δεν καταλαβαίνω γιατί δεν προβλέπεται η μεταφορά σε ελληνικό νόμισμα των αποδοχών τους. Εισάγουμε τη δυνατότητα να εξάγουν ακόμα και συνάλλαγμα από την Ελλάδα το οποίο θα βρουν δεν ξέρω με ποιο τρόπο; 

Αυτό που θέλω να παρατηρήσω ακόμη είναι, ότι σήμερα υπάρχει μια νομοθεσία που προβλέπει την αντιμετώπιση των λαθρομεταναστών οι οποίοι παρανόμως εργάζονται στην Ελλάδα και δεν αναφέρομαι μόνο στους Αλβανούς. Αυτή η νομοθεσία δεν εφαρμόζεται, ενώ θα μπορούσε η αυστηρή εφαρμογή της να λύσει το πρόβλημα. Βέβαια συμπονούμε και συμπαραστεκόμαστε και νομίζω, ότι η Ελλάδα έχει πολύ συμπαρασταθεί στην Αλβανία, αφού εδώ και έξι-επτά χρόνια εμείς στηρίζουμε οικονομικά το Αλβανικό κράτος. Ομως όλα τα πράγματα έχουν ορισμένα όρια. Δεν μπορούμε να έχουμε τους 'Ελληνες πολίτες, κύριε Υπουργέ, σε ανεργία και να δείχνουμε αυτήν την υποτιθέμενη μεγαλοψυχία προς καθένα ξένο, ο οποίος μπορεί ανθρώπινα να μας προκαλεί τη συμπάθεια και τη διάθεση να τον βοηθήσουμε, αλλά όχι σε βάρος των συμφερόντων και των αναγκών του Ελληνικού Λαού.

Υπ' αυτήν την έννοια και εφόσον δεν γίνουν δεκτές οι παρατηρήσεις, προκειμένου να διορθωθεί ένα κείμενο το οποίο αποτελεί Ελληνοαλβανική Συμφωνία -και δεν έχουμε τη δικαιολογία της Κοινοτικής Συμφωνίας- εμείς απέχουμε από την ψήφιση αυτής της συμφωνίας.

ΠΡΟΕΔΡΕΥΩΝ (Νικόλαος Κατσαρός): Ο κύριος Υπουργός έχει το λόγο.

ΣΤΡΑΤΗΣ ΚΟΡΑΚΑΣ: Αφήστε με, κύριε Πρόεδρε, να κάνω μία παρατήρηση.

ΠΡΟΕΔΡΕΥΩΝ (Νικόλαος Κατσαρός): Σας παρακαλώ, κύριε Κόρακα!

ΧΡΗΣΤΟΣ ΠΡΩΤΟΠΑΠΑΣ (Υφυπ. Εργασίας και Κοινωνικών Ασφαλίσεων): Κύριε Πρόεδρε, ας μιλήσουν και άλλοι συνάδελφοι αν θέλουν και στο τέλος θα μιλήσω εγώ. Δεν έχω πρόβλημα.

ΠΡΟΕΔΡΕΥΩΝ (Νικόλαος Κατσαρός): Ο κ. Κόρακας έχει το λόγο για ένα λεπτό.

ΣΤΡΑΤΗΣ ΚΟΡΑΚΑΣ: Για ένα λεπτό, κύριε Πρόεδρε.

Κατ' αρχήν το Κομμουνιστικό Κόμμα της Ελλάδας, όπως είπε και ο Eιδικός Aγορητής μας, έχει ταχθεί ανέκαθεν και παλεύει γι' αυτό, για την απογραφή των αλλοδαπών, εργαζομένων στη Xώρα μας, των οικονομικών προσφύγων, ή άλλων, για τη νομιμοποίησή τους, τη χορήγηση σ' αυτούς κάρτας παραμονής και κάρτας εργασίας και την εξίσωσή τους με τους 'Ελληνες εργαζόμενους σε δικαιώματα και υποχρεώσεις. Πιστεύουμε, ότι αυτό θα χτυπήσει αποτελεσματικά την μαύρη αγορά εργασίας την οποία ζούμε καθημερινά, το σύγχρονο αυτό δουλεμπόριο.

Εκατοντάδες, χιλιάδες συνάνθρωποί μας γίνονται θύματα άγριας εκμετάλλευσης και έχουμε -ας μου επιτραπεί η έκφραση- Αλβανοποίηση και των Ελλήνων εργαζομένων τώρα, με την έννοια, ότι αναγκάζονται και αυτοί για να βρουν δουλειά να δουλεύουν στην μαύρη εργασία ανασφάλιστοι κ.λπ. Είναι ζητήματα τα οποία τα ζούμε, τα βιώνουμε καθημερινά.

Το δεύτερο θέμα που ήθελα να αναφέρω, είναι ότι με τη σύμβαση αυτή δίνεται η δυνατότητα να εισάγουμε από την Αλβανία και άλλα εργατικά χέρια, ενώ είναι εδώ όλοι αυτοί που είναι παράνομοι. Δηλαδή, παρακάμπτουμε το θέμα των παρανόμων κ.λπ.

Πιστεύω, ότι θα πρέπει και εδώ να εφαρμοσθεί ένας κανόνας που υπάρχει σ' όλες τις χώρες, ότι καλούνται εργαζόμενοι από άλλες χώρες να εργασθούν στη Χώρα μας, στη χώρα τη συγκεκριμένη που καλεί, όταν έχουν εξαντληθεί τα όρια απασχόλησης των ντόπιων εργαζομένων. Δηλαδή, όταν δεν υπάρχουν άνεργοι σε κάποια ειδικότητα στη Χώρα μας, 'Ελληνες άνεργοι συγκεκριμένα, ή νόμιμοι άνεργοι μετανάστες εδώ στην Ελλάδα, να προσφεύγουμε, να καταφεύγουμε στο εξωτερικό για να φέρουμε και άλλους.

Τυχαίνει, κύριε Πρόεδρε, να έχω ζήσει τις συνθήκες του μετανάστη σε Ευρωπαϊκή χώρα. Βεβαίως, στη χώρα αυτή, με αγώνες η εργατική τάξη κατάφερε να πετύχει αρκετά δικαιώματα και για τους μετανάστες και γενικά για όλους τους 

Σελίδα 5797 

εργαζόμενους. 'Αλλο τώρα αν σήμερα αφαιρούνται -μιλάω για το Βέλγιο- κατά κράτος. Τέτοιες συμβάσεις, λοιπόν, εδώ πέρα θα έπρεπε να μας προβληματίζουν πράγματι περισσότερο.

Τίποτα άλλο, κύριε Πρόεδρε.

ΠΡΟΕΔΡΕΥΩΝ (Νικόλαος Κατσαρός): Ο κ. Κουράκης έχει το λόγο.

ΙΩΑΝΝΗΣ ΚΟΥΡΑΚΗΣ: Κύριε Πρόεδρε, η σύμβαση αυτή αναφέρεται στη συνεργασία των δύο χωρών, δηλαδή της Ελλάδος και της Αλβανίας. Νομίζω, ότι είναι πάρα πολύ σημαντική στον τομέα της εποχιακής απασχόλησης του εργατικού δυναμικού, έναν ευαίσθητο τομέα -θα έλεγα.

Η συμφωνία αυτή που κυρώθηκε και υπογράφηκε στην Αθήνα με πρωτοβουλία της Ελληνικής Κυβέρνησης, το Μάϊο του 1996, απαντά σε πάρα πολλά ζητήματα. Με τη σύμβαση αυτή λύνεται το θέμα της αμοιβαίας απασχόλησης των Αλβανών πολιτών στην Ελλάδα και των Ελλήνων πολιτών στην Αλβανία, κυρίαρχα όμως των Αλβανών πολιτών στην Ελλάδα.

Νομίζω, ότι όλα αυτά τα ζητήματα που τέθηκαν από συναδέλφους απαντούνται από τα δεκατέσσερα άρθρα της συμφωνίας, αλλά παράλληλα και από τα δύο παραρτήματα αυτής.

Επίσης, πρέπει να τονίσουμε ότι η μετακίνηση των εργαζομένων αυτών γίνεται όταν διαπιστωθούν οι ανάγκες στην εγχώρια αγορά εργασίας τίθεται δε και ένα πεδίο συνεννόησης μεταξύ των δύο χωρών.

Με τα δυο παραρτήματα, πρέπει να πω, ότι καθορίζεται όλη η οργανωτική διαδικασία για την επιλογή της αποστολής και του εφοδιασμού των απασχολουμένων Αλβανών πολιτών με τα απαραίτητα έγγραφα, καθώς επίσης των Ελλήνων εργαζομένων στην Αλβανία.

Επίσης, πρέπει να τονίσουμε, ότι πέρα από τα μεταναστευτικά και εργασιακά προβλήματα, η συμφωνία λύνει και ένα βασικό στοιχείο, που αναδεικνύεται ως ένα σημαντικό γεγονός σχετικά με τις Ελληνοαλβανικές σχέσεις.

Είναι ότι θέτει την αρχή της συνεννόησης ιδιαίτερα όσον αφορά το μεγάλο θέμα της παρουσίας μεταναστών στη Χώρα μας.

Πρέπει επίσης να πούμε ότι η συμφωνία αυτή δεν έχει τίποτα να φοβίζει τους 'Ελληνες εργαζόμενους γιατί ξεφεύγει και από την λογική της λαθρομετανάστευσης και επίσης ξεφεύγει και από τη λογική της "μαύρης" εργασίας. Θεωρώ, ότι θα ωφελήσει και τους 'Ελληνες εργαζόμενους. Και είναι γνωστό, ότι περίπου διακόσιες χιλιάδες είναι οι λαθρομετανάστες Αλβανοί στην Ελλάδα, ενώ άδεια παραμονής έχουν διακόσιοι δέκα μόνο.

Τελειώνοντας, θέλω να τονίσω ότι είναι δεδομένη η σημασία του νομοσχεδίου αυτού για τη συνεργασία της Χώρας μας με την Αλβανία στον ευαίσθητο χώρο της εργασίας το θεωρώ ότι πρέπει να ψηφιστεί από την Ελληνική Βουλή.

ΠΡΟΕΔΡΕΥΩΝ (Νικόλαος Κατσαρός): Ο Υφυπουργός Εργασίας και Κοινωνικών Ασφαλίσεων κ. Πρωτόπαπας έχει το λόγο.

ΧΡΗΣΤΟΣ ΠΡΩΤΟΠΑΠΑΣ (Υφυπ. Εργασίας και Κοινωνικών Ασφαλίσεων): Κύριε Πρόεδρε, αν κάποιοι συνάδελφοι δεν θέλουν να υπάρχει εργασία ξένων στην Ελλάδα, αν νομίζουν, δηλαδή, ότι με αυτόν τον τρόπο μπορούμε να απαγορεύσουμε ή να επιβάλουμε άλλες συνθήκες γύρω από την εργασία, τότε θα έλεγα ότι δικαιολογείται να μην ψηφίσουν τη σύμβαση. Συνάδελφοι όμως οι οποίοι επιθυμούν να ρυθμιστεί το πρόβλημα των μεταναστών -και ρύθμιση δεν είναι βέβαια να τους διώξουμε, αλλά να βάλουμε κάποιες αρχές και κάποιους όρους, ώστεοι άνθρωποι αυτοί να βγουν από τη γκρίζα ζώνη που είναι σήμερα, αλλά και από την άλλη πλευρά να σταματήσει ο αθέμιτος ανταγωνισμός που ασκείται σε βάρος των Ελλήνων εργατών- πρέπει να συνυπολογίσουν ότι αυτή η σύμβαση βαδίζει παράλληλα με την προσπάθεια των δύο προεδρικών διαταγμάτων που προβλέπει ο ν. 2434 για τη ρύθμιση του θέματος των ήδη παρανόμως εργαζομένων Αλβανών οικονομικών μεταναστών που βρίσκονται στη Χώρα μας και θα πρέπει να ψηφίσουν πανηγυρικά αυτή τη σύμβαση. Και πράγματι απορώ γιατί υπάρχουν διαφορές.

Σας παρακαλώ, κύριοι συνάδελφοι, προσέξτε: Η σύμβαση αυτή ανοίγει το δρόμο για να γίνεται συμφωνία μεταξύ Ελλάδος και Αλβανίας γύρω από τους όρους που μπορούν Αλβανοί εργαζόμενοι να έρθουν στην Ελλάδα για να καλύψουν υπαρκτές ανάγκες της παραγωγής μας όπως για παράδειγμα στη γεωργική παραγωγή. Σύμφωνα με αυτήν τη σύμβαση θα έρχονται με τους όρους που προβλέπονται για τον 'Ελληνα εργαζόμενο, άρα θα έχουν όσα προβλέπονται για τον 'Ελληνα εργαζόμενο από τις οικείες συμβάσεις και τους νόμους συν όσα προβλέπονται στο καθεστώς υγείας, κοινωνικής ασφάλισης από τις συμβάσεις και τους νόμους.

Αν συνυπολογιστεί, ότι για τους ήδη υπάρχοντες, προωθείται και πολύ σύντομα θα είναι γεγονός το πρώτο προεδρικό διάταγμα που προβλέπει ο ν. 2434 για την καταγραφή τους και τη χορήγηση προσωρινής κάρτας παραμονής και εργασίας...

ΣΤΡΑΤΗΣ ΚΟΡΑΚΑΣ: Το διώξιμό τους ουσιαστικά.

ΧΡΗΣΤΟΣ ΠΡΩΤΟΠΑΠΑΣ (Υφυπ. Εργασίας και Κοινωνικών Ασφαλίσεων): 'Οχι, κύριε Κόρακα.

... και στη συνέχεια με το δεύτερο προεδρικό διάταγμα τίθενται οι όροι γύρω από το ποιοι και με ποιες διαδικασίες πρέπει να παραμείνουν. Τότε θα δούμε, ότι με αυτό το συνδυασμό των δύο προεδρικών διαταγμάτων με αυτή τη σύμβαση που ρυθμίζει οριστικά τα της μελλοντικής εισόδου θα έχουμε ένα πλέγμα μέτρων, όπου και άνθρωποι που μας βοηθούν -ή πρέπει να δουλέψουν μέσα σε συγκεκριμένες συνθήκες της ελληνικής παραγωγής- θα έρχονται και θα έρχονται νόμιμα όπως ακριβώς όλοι θέλουμε και για ανθρωπιστικούς λόγους, αλλά και για λόγους προστασίας του 'Ελληνα εργαζόμενου.

Πρέπει να σας κάνω σαφές, κύριε Κόρακα, ότι με το δεύτερο διάταγμα το οποίο προετοιμάζουμε δε θα διώξουμε ανθρώπους, οι οποίοι υπάρχουν πολλά χρόνια μέσα στην ελληνική κοινωνία και οι οποίοι δουλεύουν στην ελληνική παραγωγή. Και αυτό σύμφωνα με τους όρους καταγραφής του πρώτου προεδρικού διατάγματος θα μπορεί εύκολα να αποδειχθεί.

Θέλω να διασκεδάσω τις ανησυχίες σας, θέλω να σας πω, ότι το νομοσχέδιο το οποίο αυτήν τη στιγμή συζητούμε, βάζει τους όρους για την από εκεί και πέρα ρύθμιση του ζητήματος και με αυτή την έννοια είναι απόλυτα θετικό και πρέπει να ψηφιστεί.

Αν όμως πιθανώς θεωρούμε όπως ακούστηκαν κάποιες φωνές, ότι πρέπει να διώξουμε αυτούς τους ανθρώπους ή να πάρουμε άλλα τέτοια μέτρα, τότε σαφώς αυτό το προεδρικό διάταγμα δε θα έπρεπε να υπάρχει. 'Ομως για όσους λένε -και το διακηρύσσουν και πράγματι σωστά το διακηρύσσουν- ότι θα πρέπει να λάβουμε αυτούς τους όρους και για προστασία των ανθρώπων που δουλεύουν εδώ, αλλά και για μια οριστική ρύθμιση του ζητήματος και το χτύπημα του αθέμιτου ανταγωνισμού τότε αυτό το πλέγμα μέτρων θα πρέπει να γίνει πράξη και στη συγκεκριμένη περίπτωση ο οριστικός διακανονισμός του ζητήματος με αυτές τις διακρατικές συμφωνίες θα πρέπει να εγκριθεί και αυτό ζητάμε από το Κοινοβούλιο.

ΠΡΟΕΔΡΕΥΩΝ (Νικόλαος Κατσαρός): Κύριοι συνάδελφοι δεν επιτρέπονται δευτερολογίες βάσει του άρθρου 108 παράγραφος 1.

Επομένως κηρύσσεται περαιωμένη η συζήτηση ...

ΕΥΑΓΓΕΛΟΣ ΜΕΪΜΑΡΑΚΗΣ: Κύριε Πρόεδρε, ο κύριος Υπουργός δεν απάντησε σε κανένα από τα ερωτήματα τα οποία έθεσε ο κ. Χαϊτίδης. Πρώτον αυτό.

Δεύτερον, έκανε μία αυθαίρετη ερμηνεία λέγοντας ότι καταψηφίζοντας αυτή τη σύμβαση είμαστε κατά όλων των εργαζομένων των ξένων χωρών που έρχονται να δουλέψουν στην Ελλάδα. Αυτή είναι μια ερμηνεία του κυρίου Υπουργού που δεν την επιτρέπουμε εμείς τουλάχιστον για τα δικά μας λεγόμενα.

Εμείς είπαμε, ότι διατηρούμε τις επιφυλάξεις μας, γιατί η παρούσα σύμβαση είναι πρόχειρη, γιατί η Κυβέρνηση δε λύνει το μείζον ζήτημα το οποίο έχει προκύψει και γι'αυτό ακριβώς απέχουμε. Δε μας απαντήσατε ούτε πώς θα πληρώνονται και 

Σελίδα 5798 

αν θα είναι μετατρέψιμο σε συνάλλαγμα, ούτε αν αυτά θα φεύγουν προς τα έξω, ούτε τίποτα. Κατά συνέπεια, κύριε Πρόεδρε, οι δικές μας επιφυλάξεις παραμένουν.

ΣΤΥΛΙΑΝΗ ΑΛΦΙΕΡΗ: Κύριε Πρόεδρε, παρακαλώ το λόγο.

ΣΤΡΑΤΗΣ ΚΟΡΑΚΑΣ: Κύριε Πρόεδρε, ζητώ το λόγο σαν Κοινοβουλευτικός Εκπρόσωπος.

ΠΡΟΕΔΡΕΥΩΝ (Νικόλαος Κατσαρός): Κύριοι, δε θα μιλήσει κανένας που να μη δικαιούται.

ΧΡΗΣΤΟΣ ΠΡΩΤΟΠΑΠΑΣ (Υφυπ.Εργασίας και Κοινωνικών Ασφαλίσεων): Μπορώ να έχω το λόγο, κύριε Πρόεδρε;

ΠΡΟΕΔΡΕΥΩΝ (Νικόλαος Κατσαρός): Ορίστε.

ΧΡΗΣΤΟΣ ΠΡΩΤΟΠΑΠΑΣ (Υφυπ.Εργασίας και Κοινωνικών Ασφαλίσεων): Θα απευθυνθώ προς τον κ. Μεϊμαράκη γιατί ήταν ο μόνος που μίλησε. Κύριε Μεϊμαράκη εμείς θέλουμε να ψηφίσετε το σχετικό νόμο και δεν έχουμε καμία αντίρρηση να σας δώσουμε και τις απαντήσεις τις οποίες θέλετε. Στη συγκεκριμένη περίπτωση είναι σαφές, ότι εργάτης, ο οποίος θα δουλεύει στην Ελλάδα με βάση αυτή τη διακρατική συμφωνία, θα δουλεύει με όλους τους όρους και τις προϋποθέσεις που προβλέπονται για έναν 'Ελληνα εργαζόμενο. Είναι πάρα πολύ απλό. Υπάρχει μία νομοθεσία στην Ελλάδα, η οποία δεν μπορεί και δεν πρέπει να παραβιάζεται από κανέναν. Αυτό προβλέπεται από τη συμφωνία και δεν χρειάζονται αναλυτικά το μισθολόγιο, όπως είπε κάποια κυρία συνάδελφος, ούτε άλλοι όροι. Υπάρχουν στους νόμους, υπάρχουν στις οικείες διατάξεις, υπάρχουν στις συλλογικές συμβάσεις και όλα αυτά θα τηρούνται. Επομένως, δεν έχουμε κανένα πρόβλημα σ'αυτόν τον τομέα.

ΠΡΟΕΔΡΕΥΩΝ (Νικόλαος Κατσαρός): Η κα Αλφιέρη έχει το λόγο για ένα λεπτό.

ΣΤΥΛΙΑΝΗ ΑΛΦΙΕΡΗ: Κύριε Πρόεδρε, η Βουλή εδώ παραπλανάται. Εδώ η σύμβαση είναι συγκεκριμένη. Δεν ομιλεί για ασφάλεια στο άρθρο 9, δεν μιλάει για μεροκάματο, δεν μιλάει για ωράριο, είναι εποχιακή σύμβαση. Εμείς, λοιπόν, υπερασπιζόμαστε τους ξένους εργάτες σύμφωνα με αυτά που έχετε εξαγγείλει σαν Γραμματέας στη Γ.Σ.Ε.Ε. 'Αρα,λοιπόν, είναι μία σύμβαση που ενισχύει τη μαύρη εργασία και εσείς την προσυπογράφετε.

ΠΡΟΕΔΡΕΥΩΝ (Νικόλαος Κατσαρός): Κύριε Κόρακα, έχετε το λόγο, αλλά μόνο για ένα λεπτό.

ΣΤΡΑΤΗΣ ΚΟΡΑΚΑΣ: Κύριε Πρόεδρε, θα ήθελα να πω ότι εμείς επιμένουμε να εξασφαλιστούν στους αλλοδαπούς εργαζόμενους στη Χώρα μας τα ίδια δικαιώματα και οι ίδιες υποχρεώσεις. Εδώ, όμως, μ'αυτή τη σύμβαση, δεν γίνεται κάτι τέτοιο. Θα σας φέρω ένα παράδειγμα. Θα έρθει ο άλλος να δουλέψει, κύριε Υπουργέ, για έξι μήνες και μετά θα φύγει. Θα έχει πληρώσει ασφάλεια κ.λπ. Μετά μπορεί να μην ξανάρθει. Τι γίνεται τότε;

Ανάποδα τα κάνετε. 'Επρεπε πρώτα να ρυθμιστεί το θέμα αυτών που βρίσκονται στην Ελλάδα, να δούμε πώς μπορούμε να τους αξιοποιήσουμε καλύτερα χωρίς δουλεμπορική εκμετάλλευση. 'Εχω υπόψη μου ορισμένους οι οποίοι έχουν τρεις, τέσσερις, πέντε Αλβανούς για να τους "κάνουν" -επιτρέψτε μου την έκφραση- "αέρα" για ένα κομμάτι ψωμί, ή κάνουν εργασίες χωρίς ωράρια, δουλεύουν δεκαπέντε ώρες την ημέρα για τρεις χιλιάδες και τέσσερις χιλιάδες δραχμές, χωρίς ασφάλεια, και αν αρρωστήσουν μπορεί να πάνε σαν το σκυλί στο αμπέλι.

Και το Προεδρικό διάταγμα που φέρνετε είναι για να τους διώξετε από δω και για να στερηθούν ό,τι έχουν κάνει εδώ.

Αυτό που επιβάλλεται, κατά τη γνώμη μας, -και είναι σωστό- από πλευράς κοινωνικής πολιτικής είναι ο αλλοδαπός εργαζόμενος, που είναι στη Χώρα μας, να μένει εδώ, να δένεται με την ελληνική κοινωνία, να πονάει αυτό τον τόπο και όχι να έρχεται για μερικούς μόνο μήνες και ό,τι μπορέσει να βγάλει και μετά να ξαναφύγει.

ΠΡΟΕΔΡΕΥΩΝ (Νικόλαος Κατσαρός): Κύριε Υπουργέ, θα παρακαλέσω να κλείσετε τη συζήτηση.

ΧΡΗΣΤΟΣ ΠΡΩΤΟΠΑΠΑΣ (Υφυπ.Εργασίας και Κοινωνικών Ασφαλίσεων): 

Ευχαριστώ, κύριε Πρόεδρε.

Θα συμφωνούσα απόλυτα με τον κ. Κόρακα, αν δε μας καταλόγιζε μία πρόθεση, η οποία δεν υπάρχει. Για το πρώτο προεδρικό διάταγμα πρέπει να σας πω, ότι έχουν συμφωνήσει όλοι οι φορείς.

ΣΤΡΑΤΗΣ ΚΟΡΑΚΑΣ: Δεν είναι αλήθεια, κύριε Υφυπουργέ, έχω προσωπική γνώση.

ΠΡΟΕΔΡΕΥΩΝ (Νικόλαος Κατσαρός): Παρακαλώ, κύριε Κόρακα, μη διακόπτετε.

ΧΡΗΣΤΟΣ ΠΡΩΤΟΠΑΠΑΣ (Υφυπ.Εργασίας και Κοινωνικών Ασφαλίσεων): 'Εχουν συμφωνήσει όλοι οι φορείς που μετείχαν στην επιτροπή που προβλέπει ο νόμος. Το πρώτο Προεδρικό Διάταγμα προβλέπει την καταγραφή. Το δεύτερο θα μας πει τι θα γίνει -και θα συμφωνήσουμε και σ'αυτό με κάθε καλή πίστη- με τους υπάρχοντες.

Κυρία Αλφιέρη, θα ήθελα να πω, ότι δε χρειάζεται ειδική περιγραφή όρων και προϋποθέσεων μέσα στη σύμβαση για το πώς θα αμείβονται, για το πώς θα δουλεύουν, για το πώς θα ασφαλίζονται οι άνθρωποι αυτοί εδώ, για τον απλούστατο λόγο ότι στην Ελλάδα υπάρχουν νόμοι και συμβάσεις, οι οποίοι είναι αυτονόητο ότι τηρούνται. Δε χρειάζεται, λοιπόν, να περιγράψουμε το μεροκάματο. Το μεροκάματο για έναν που προσλαμβάνει ανειδίκευτο εργάτη είναι σαφώς προδιαγεγραμμένο. Είναι το μεροκάματο που προβλέπει η Εθνική Γενική Συλλογική Σύμβασης Εργασίας.

ΣΤΡΑΤΗΣ ΚΟΡΑΚΑΣ: Δεν αναφέρεται.

ΧΡΗΣΤΟΣ ΠΡΩΤΟΠΑΠΑΣ (Υφυπ. Εργασίας και Κοινωνικών Ασφαλίσεων): Δεν χρειάζεται να αναφέρεται. 'Οταν κάποιος έρχεται και δουλεύει με νόμιμο καθεστώς - ο άνθρωπος αυτός δουλεύει με νόμιμο καθεστώς- και είναι πολύ σαφές τι σημαίνει νόμιμο καθεστώς. Οι φόβοι σας προέρχονται πιθανόν από λόγους οι οποίοι, πιστέψτε με, δεν είναι πραγματικοί.

ΝΙΚΟΛΑΟΣ ΓΚΑΤΖΗΣ: Κύριε Πρόεδρε, παρακαλώ τον λόγο.

ΠΡΟΕΔΡΕΥΩΝ (Νικόλαος Κατσαρός): Δεν έχετε δικαίωμα, κύριε Γκατζή. Μίλησε ο Κοινοβουλευτικός Εκπρόσωπος.

ΝΙΚΟΛΑΟΣ ΓΚΑΤΖΗΣ: Μα είμαι Εισηγητής, κύριε Πρόεδρε.

ΠΡΟΕΔΡΕΥΩΝ (Νικόλαος Κατσαρός): Καλά κάνετε. Το άρθρο 108 δε σας δίνει το δικαίωμα.

Κηρύσσεται περαιωμένη η συζήτηση επί του σχεδίου νόμου:

Ερωτάται το Σώμα: Γίνεται δεκτό το νομοσχέδιο;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΣΤΥΛΙΑΝΗ ΑΛΦΙΕΡΗ: Κατά πλειοψηφία.

ΠΡΟΕΔΡΕΥΩΝ (Νικόλαος Κατσαρός): Συνεπώς το νομοσχέδιο αρμοδιότητας Υπουργείου Εργασίας και Κοινωνικών Ασφαλίσεων: "Κύρωση Συμφωνίας εποχιακής απασχόλησης εργατικού δυναμικού, μεταξύ της Κυβέρνησης της Ελληνικής Δημοκρατίας και της Κυβέρνησης της Δημοκρατίας της Αλβανίας" έγινε δεκτό σε μόνη συζήτηση κατά πλειοψηφία, κατ'αρχήν, κατ'άρθρον και στο σύνολο και έχει ως εξής:

(Λόγω του μεγάλου όγκου της Συμβάσεως το κείμενό της δεν καταχωρείται στο παρόν Πρακτικό. Ο σχετικός νόμος υπ'αριθμόν 2482 εδημοσιεύθη στο υπ'αριθμόν 73 Α' ΦΕΚ της 16.5.1997)

ΠΡΟΕΔΡΕΥΩΝ (Νικόλαος Κατσαρός): Μόνη συζήτηση επί της αρχής, των άρθρων και του συνόλου του σχεδίου νόμου του Υπουργείου Εργασίας και Κοινωνικών Ασφαλίσεων: "Κύρωση της Σύμβασης κοινωνικής ασφάλειας μεταξύ της Ελληνικής Δημοκρατίας και του Καναδά και του Διοικητικού Κανονισμού εφαρμογής της".

Ο κ. Κόρακας έχει το λόγο.

ΣΤΡΑΤΗΣ ΚΟΡΑΚΑΣ: Κατ'αρχήν θέλουμε να πούμε, ότι συμφωνούμε με αυτήν τη σύμβαση.

ΠΡΟΕΔΡΕΥΩΝ (Νικόλαος Κατσαρός): Αν συμφωνείτε, δεν έχετε αντιρρήσεις, κύριε Κόρακα.

ΣΤΡΑΤΗΣ ΚΟΡΑΚΑΣ: Δεν κατάλαβα, κύριε Πρόεδρε. Θέλετε να χάνουμε χρόνο;

'Εχουμε, λοιπόν, να κάνουμε ορισμένες σοβαρές παρατηρήσεις με την ευκαιρία αυτή.

Πρώτον, θα θέλαμε να διευκρινισθεί αν αυτή η συμφωνία αφορά ολόκληρο τον Καναδά ή εάν εξαιρείται το Κεμπέκ. Εάν δεν εξαιρείται το Κεμπέκ θα πρέπει να ειπωθεί όχι ως σύμβαση με τον Καναδά, 

Σελίδα 5799 

αλλά ως σύμβαση με ένα μέρος του Καναδά, για να ξέρουμε τι μας γίνεται. Και αυτό θα έπρεπε να αναφέρεται στην εισηγητική έκθεση.

Δεύτερον, πρέπει να πούμε -μια που μιλάμε εδώ για ασφαλιστικά δικαιώματα- ότι όταν φεύγει ένας 'Ελληνας συνταξιούχος από τον Καναδά και έρχεται στην Ελλάδα παίρνει κατά 25% μειωμένη σύνταξη. Αυτό είναι απαράδεκτο. Δεν καταλαβαίνουμε γιατί πρέπει να συμβαίνει κάτι τέτοιο. 'Επρεπε το θέμα αυτό να είχε ρυθμιστεί.

Τρίτον, η σύνταξη του 'Ελληνα συνταξιούχου, που πήρε τη σύνταξη από τον Καναδά και έρχεται στην Ελλάδα, φορολογείται δύο φορές -αυτό είναι ένα καινούριο σχετικά μέτρο- μία φορά στον Καναδά και μία φορά στην Ελλάδα.

'Εχουμε κάνει συζήτηση εδώ στη Βουλή, κύριε Υπουργέ, και είπαμε ότι θα μπορούσε η Ελλάδα να πει στον Καναδά ότι θα μπορούσε και η ίδια να εφαρμόσει παράλληλα μέτρα για τους δικούς του πολίτες και θα 'βγαινε χαμένος ο Καναδάς, γιατί πολλοί 'Ελληνες πολίτες παίρνουν συντάξεις στον Καναδά από την Ελλάδα ή Καναδοί από την Ελλάδα και μένουν στον Καναδά. 'Ομως κάτι τέτοιο δεν το έκανε η Κυβέρνηση παρά το ότι ο κύριος Υπουργός είχε δεσμευθεί ότι θα το κάνει.

(Στο σημείο αυτό ακούγεται ο προειδοποιητικός ήχος λήξης του χρόνου ομιλίας του κυρίου Βουλευτή)

Και τέταρτον, εδώ και δύο χρόνια περίπου, ίσως και περισσότερο, ο Καναδάς με ορισμένα προσχήματα και επιχειρήματα κατάργησε τη σύνταξη, το επίδομα, αντιστασιακών που έδινε στους 'Ελληνες αντιστασιακούς από χρήματα που ήταν κατατεθειμένα για τη δουλειά αυτή και προερχόταν από αποζημιώσεις των Γερμανών. Κατάργησε αυτή τη σύνταξη του αντιστασιακού και αυτό είναι ένα σοβαρό πρόβλημα. Και δεν έχω υπόψη μου αν η Κυβέρνηση έχει βάλει αυτή την περίπτωση.

Ορίστε, κύριε Πρόεδρε, ορισμένες παρατηρήσεις που θέλαμε να κάνουμε με την ευκαιρία αυτής της σύμβασης και περιμένουμε, εάν έχει υπόψη του ο κύριος Υπουργός, να μας δώσει απαντήσεις.

Θέλω επίσης, να πω με την ευκαιρία ότι και εδώ έχουμε παρόμοια προβλήματα, όπως και με τη σύμβαση με τις Ηνωμένες Πολιτείες, διότι...

ΒΑΣΙΛΕΙΟΣ ΣΩΤΗΡΟΠΟΥΛΟΣ: Κύριε Πρόεδρε, έχει υπερβεί το χρόνο του ο συνάδελφος.

ΣΤΡΑΤΗΣ ΚΟΡΑΚΑΣ: 'Εχω δικαίωμα να μιλήσω δέκα λεπτά, κύριε Σωτηρόπουλε.

ΒΑΣΙΛΕΙΟΣ ΣΩΤΗΡΟΠΟΥΛΟΣ: Αυτή είναι ευνοϊκή μεταχείριση, κύριε Πρόεδρε.

ΠΡΟΕΔΡΕΥΩΝ (Νικόλαος Κατσαρός): Κύριοι συνάδελφοι, σας απήντησε ο κ. Κόρακας.

ΣΤΡΑΤΗΣ ΚΟΡΑΚΑΣ: 'Εχω δικαίωμα να μιλήσω δέκα λεπτά και σας παρακαλώ να μην παίζεις τον υποβολέα του Προέδρου. Δεν υπάρχει καμία ευνοϊκή μεταχείριση. Πόσα λεπτά δικαιούμαι, κύριε Πρόεδρε, πέστε στο συνάδελφο;

ΠΡΟΕΔΡΕΥΩΝ (Νικόλαος Κατσαρός): Συνεχίστε, κύριε Κόρακα.

ΣΤΡΑΤΗΣ ΚΟΡΑΚΑΣ: Δέκα λεπτά, κύριε συνάδελφε. Να μάθετε τον Κανονισμό.

ΠΡΟΕΔΡΕΥΩΝ (Νικόλαος Κατσαρός): Κύριε Κόρακα, συνεχίστε να ασκείτε τα δικαιώματά σας. Δεν τολμάμε να σας τα αρνηθούμε!

ΣΤΡΑΤΗΣ ΚΟΡΑΚΑΣ: Ευχαριστώ, κύριε Πρόεδρε.

Λέω, λοιπόν, γιατί παρουσιάζονται τέτοια προβλήματα. Αντιμετωπίσαμε το ίδιο πρόβλημα και με τις Ηνωμένες Πολιτείες -με την Αυστραλία ακόμη να φθάσουμε σε συμφωνία- διότι η Κυβέρνηση υπογράφει συμφωνίες χωρίς να συζητήσει με τους φορείς των ενδιαφερομένων πριν υπογράψει και πάει εκ των υστέρων να τους ενημερώσει.

Πάει η Κυβέρνηση και υπογράφει συμφωνίες, χωρίς να συζητήσει με τους φορείς των ενδιαφερομένων πριν υπογράψει και πάει μετά, εκ των υστέρων, να τους ενημερώσει.

Αν είχατε συζητήσει, κύριε Υπουργέ, με τους φορείς των συμπατριωτών μας στον Καναδά, δε θα υπήρχαν αυτά τα προβλήματα και θα μπορούσατε, καλόπιστα σας μιλώ, αν κι εσείς το συμφέρον των συμπατριωτών μας συνταξιούχων θέλατε, να έχετε αντιμετωπίσει τέτοια ζητήματα.

Αυτές είναι οι παρατηρήσεις μου, κύριε Πρόεδρε και στο ένα τρίτο του χρόνου, που δικαιούμαι.

ΠΡΟΕΔΡΕΥΩΝ (Νικόλαος Κατσαρός): Ο κ. Σφυρίου έχει το λόγο.

ΚΟΣΜΑΣ ΣΦΥΡΙΟΥ: Κύριε Πρόεδρε, ο αγαπητός συνάδελφος Κοινοβουλευτικός Εκπρόσωπος του Κ.Κ.Ε., κρίνει χωρίς να γνωρίζει μερικά πράγματα και λυπούμαι γιατί έτσι, αβασάνιστα, τα αναφέρει εδώ στο Κοινοβούλιο. 

ΣΤΡΑΤΗΣ ΚΟΡΑΚΑΣ: Τα γνωρίζω πάρα πολύ καλά, κύριε Σφυρίου, να το έχετε υπόψη σας. Να μην εκτεθείτε εσείς. 'Ο,τι είπα, το είπα εν γνώσει μου.

ΠΡΟΕΔΡΕΥΩΝ (Νικόλαος Κατσαρός): Κύριε Κόρακα, σας παρακαλώ.

ΚΟΣΜΑΣ ΣΦΥΡΙΟΥ: Τουλάχιστον ο στοιχειώδης κανόνας διαλόγου μέσα στο Κοινουβούλιο, είναι ο σεβασμός των συναδέλφων που μιλούν. Εγώ το σεβάστηκα απολύτως και θα παρακαλέσω να το σεβαστείτε κι εσείς.

ΣΤΡΑΤΗΣ ΚΟΡΑΚΑΣ: Εσείς δε με σέβεστε όταν λέτε ότι δεν ξέρω τι λέω.

ΠΡΟΕΔΡΕΥΩΝ (Νικόλαος Κατσαρός): Πάντως, πρέπει να τελειώσουμε πολλές συμβάσεις σήμερα, κύριε Σφυρίου.

ΚΟΣΜΑΣ ΣΦΥΡΙΟΥ: Πρέπει να τις τελειώσουμε, κύριε Πρόεδρε. Θα είχα τελειώσει, αν δε με διέκοπταν.

Απλά, υπάρχει ένα θέμα ευαισθησίας, γιατί συμβαίνει αυτήν τη συγκεκριμένη σύμβαση να την έχω υπογράψει εγώ ως Υπουργός Κοινωνικών Ασφαλίσεων. Δεν έχει δίκιο ο κύριος συνάδελφος. Κατά τη διάρκεια της διαπραγμάτευσης, έγιναν κατ' επανάληψη συναντήσεις με τους φορείς των Ελλήνων, που είναι μετανάστες στον Καναδά και επομένως η όλη επεξεργασία ήταν και εν γνώσει και των ιδίων οι βελτιώσεις που επέρχονται στη Σύμβαση. Δεν είναι αλήθεια αυτό το οποίο λέει.

Σε ό,τι αφορά το θέμα για τις συντάξεις που εκόπησαν από αγωνιστές της Εθνικής Αντίστασης, δεν είναι έτσι τα πράγματα. Πράγματι, με εσωτερικό δίκαιο του Καναδά, δηλαδή με νόμο του Καναδά, σταμάτησε, αφού πλήρωσε επί αρκετά χρόνια κάποιες συντάξεις, στους παλαιμάχους του Δευτέρου Παγκοσμίου Πολέμου και όχι σε αγωνιστές της Εθνικής Αντίστασης.

Η Ελληνική Κυβέρνηση το έθεσε, έγιναν ειδικές συναντήσεις και του κ. Αρσένη, τότε Υπουργού Εθνικής 'Αμυνης και δική μου συνάντηση με τον Υπουργό Εθνικής Αμύνης του Καναδά και έγινε προσπάθεια να επανέλθει ο νόμος αυτός.

Επαναλαμβάνω για μια ακόμη φορά, ότι δεν έγινε κατορθωτό. 'Ομως, ήταν διακρατική συμφωνία, ήταν εσωτερικός δικός τους νόμος, της Καναδικής πολιτείας. Δεν κατέστη δυνατό να τον επαναφέρουν, γιατί ίσχυε και τον κατήργησαν, μετά από κάποιες παρενέργειες, για να μην περιγράψω το περιεχόμενο των παρενεργειών, που υπήρξαν κατά την παροχή αυτών των συντάξεων.

Λοιπόν, θα παρακαλέσω να εξετάζονται καλύτερα τα πράγματα, πριν εκτοξεύονται οι θέσεις αυτές.

ΣΤΡΑΤΗΣ ΚΟΡΑΚΑΣ: Δε θα περάσει έτσι. Εδώ ειπώθηκαν ανακρίβειες, κύριε Υπουργέ. 'Εχουν κοπεί οι συντάξεις των αντιστασιακών.

ΠΡΟΕΔΡΕΥΩΝ (Νικόλαος Κατσαρός): Δεν είναι θέμα της συμβάσεως. Κύριε Κόρακα, είστε εκτός θέματος.

ΣΤΡΑΤΗΣ ΚΟΡΑΚΑΣ: Κατά συνέπεια, ό,τι είπε ο κ. Σφυρίου είναι ότι δεν πήρε υπόψη αυτά που είπαμε. Τι να σας πω;

ΠΡΟΕΔΡΕΥΩΝ (Νικόλαος Κατσαρός): Κύριε Κόρακα, θέλετε να σας αφαιρέσω το λόγο; Καθήστε σας παρακαλώ.

Ο κύριος Υπουργός έχει το λόγο.

ΝΙΚΟΛΑΟΣ ΦΑΡΜΑΚΗΣ (Υφυπ. Εργασίας και Κοινωνικών Ασφαλίσεων): Κύριε Πρόεδρε, θα μιλήσω για ελάχιστα δευτερόλεπτα μόνο.

Θα ήθελα να πω στον κύριο συνάδελφο ότι η σύμβαση που συζητούμε σήμερα εδώ, είναι αναθεωρημένη παλαιότερη σύμβαση. Είναι καλύτερη από την προηγούμενη. 'Οσα δε διαλαμβάνει, έγιναν μετά από συνεννόηση και πολλές συζη-

Σελίδα 5800 

τήσεις με τους ενδιαφερομένους, από τους οποίους κανένας δε διαφωνεί. Η σημερινή συμφωνία, επαναλαμβάνω, η αναθεωρημένη, είναι πολύ καλύτερη από την προηγούμενη. Το πρώτο θέμα είναι αυτό.

Το δεύτερο θέμα είναι, ότι υπάρχει άλλη συμφωνία με το Κεμπέκ και βρισκόμαστε σε συνεννόηση για την αναθεώρηση και εκείνης. Επιγράφεται αυτή ως "Σύμβαση κοινωνικής ασφάλειας μεταξύ Ελλάδας και Καναδά", γιατί έτσι επιγράφεται και η προηγούμενη, που αναθεωρείται.

Θα ήθελα να πω στον κ. Κόρακα εν τέλει, ότι σύμβαση θα πει διαπραγμάτευση και αποδοχή κάποιων όρων και από τις δύο πλευρές. Δεν μπορεί να βάζει κανείς ό,τι θέλει σε μία σύμβαση. Αναθεωρήσαμε, λοιπόν, τη Σύμβαση σε συνεννόηση με τον Καναδά και τη βελτιώσαμε. Αυτά απεδέχθησαν τα συμβαλλόμενα μέρη και αυτά αναφέρονται στη σύμβαση.

ΠΡΟΕΔΡΕΥΩΝ (Νικόλαος Κατσαρός): Κηρύσσεται περαιωμένη η συζήτηση επί του σχεδίου νόμου:

Ερωτάται το Σώμα: Γίνεται δεκτό;

ΟΛΟΙ ΟΙ ΒΟΥΛΕΥΤΕΣ: Δεκτό, δεκτό.

ΠΡΟΕΔΡΕΥΩΝ (Νικόλαος Κατσαρός): Συνεπώς το σχέδιο νόμου αρμοδιότητας Υπουργείου Εργασίας και Κοινωνικών Ασφαλίσεων "Κύρωση της Σύμβασης κοινωνικής ασφάλειας μεταξύ της Ελληνικής Δημοκρατίας και του Καναδά και του Διοικητικού Κανονισμού εφαρμογής της" έγινε δεκτό, σε μόνη συζήτηση, ομοφώνως, κατ' αρχήν, κατ' άρθρον και στο σύνολο και έχει ως εξής:

(Λόγω του μεγάλου όγκου της Συμβάσεως το κείμενό της δεν καταχωρείται στο παρόν Πρακτικό. Ο σχετικός νόμος υπ'αριθμόν 2492 εδημοσιεύθη στο υπ'αριθμόν 83 Α' ΦΕΚ της 16.5.1997)

ΠΡΟΕΔΡΕΥΩΝ (Νικόλαος Κατσαρός): Κύριοι συνάδελφοι, θα ήθελα να υποβάλλω την εξής παράκληση: Ακολουθούν οι κυρώσεις των συμφωνιών με το Ουζμπεκιστάν, τη Μολδαβία, την Αρμενία, το Ισραήλ, το Μαρόκο, την Εσθονία, τη Λεττονία και τη Λιθουανία.

Θέλετε να τις συζητήσουμε όλες μαζί;

ΒΑΣΙΛΕΙΟΣ ΣΩΤΗΡΟΠΟΥΛΟΣ: 'Ολες μαζί, κύριε Πρόεδρε.

ΠΡΟΕΔΡΕΥΩΝ (Νικόλαος Κατσαρός): Αφήνω μόνο την υπ' αριθμόν 4, που είναι για τη χρήση ορισμένων συμβατικών όπλων, που μπορούν να θεωρηθούν ως εξαιρετικώς επιβλαβή κ.λπ. για ξεχωριστή συζήτηση.

Μπορεί ο καθένας να αναφερθεί στη σύμβαση, για την οποία θέλει να μιλήσει.

ΝΙΚΟΛΑΟΣ ΓΚΑΤΖΗΣ: Κύριε Πρόεδρε, το λόγο.

ΕΥΓΕΝΙΟΣ ΧΑΪΤΙΔΗΣ: Πόσο χρόνο θα μας δώσετε, κύριε Πρόεδρε; Είναι δεκαπέντε συμβάσεις. Πρέπει να ξέρουμε πόσο χρόνο θα έχουμε.

ΠΡΟΕΔΡΕΥΩΝ (Νικόλαος Κατσαρός): 'Οσο θέλετε.

ΣΤΡΑΤΗΣ ΚΟΡΑΚΑΣ: Να πάμε μία-μία, γρήγορα.

ΕΥΓΕΝΙΟΣ ΧΑΪΤΙΔΗΣ: 'Οχι, κύριε Πρόεδρε, όλες μαζί.

ΠΡΟΕΔΡΕΥΩΝ (Νικόλαος Κατσαρός): Μία-μία, γρήγορα. 'Οπως θέλετε. 'Οταν υπάρχει αντίρρηση, εγώ δεν μπορώ να επιμείνω.

ΜΑΡΙΑ ΔΑΜΑΝΑΚΗ: Εντάξει, κύριε Πρόεδρε, δεν έχω αντίρρηση.

ΠΡΟΕΔΡΕΥΩΝ (Νικόλαος Κατσαρός): Λοιπόν, συζητούμε πρώτα τη σύμβαση για το Ουζμπεκιστάν.

Μόνη συζήτηση επί της αρχής, των άρθρων και του συνόλου του σχεδίου νόμου: "Κύρωση της Συμφωνίας για τη σύναψη εταιρικής σχέσης μεταξύ των Ευρωπαϊκών Κοινοτήτων και των Κρατών-Μελών τους αφενός, και της Δημοκρατίας του Ουζμπεκιστάν αφετέρου"

Υπάρχει κανείς συνάδελφος που θέλει το λόγο;

ΝΙΚΟΛΑΟΣ ΓΚΑΤΖΗΣ: Κύριε Πρόεδρε το λόγο.

ΠΡΟΕΔΡΕΥΩΝ (Νικόλαος Κατσαρός): Ορίστε, κύριε Γκατζή.

ΒΑΣΙΛΕΙΟΣ ΣΩΤΗΡΟΠΟΥΛΟΣ: 'Εχετε αντίρρηση;

ΝΙΚΟΛΑΟΣ ΓΚΑΤΖΗΣ: Ναι, έχουμε αντιρρήσεις, κύριε Βουλευτά.

Κατ' αρχήν, θα ήθελα να πω ότι η σύμβαση αυτή, που είναι μία εταιρική σχέση, είναι, κύριε Πρόεδρε, μία συμφωνία, η οποία έχει ουσιαστικά όλες τις δεσμεύσεις, που επιβάλλει η Ευρωπαϊκή 'Ενωση και που έχουν σχέση με τις χώρες της Ευρωπαϊκής 'Ενωσης. Είναι μία σχέση συμφωνίας, η οποία είναι διατυπωμένη με ιδιαίτερη προσοχή και λέει, ότι θα πρέπει να προχωρήσει η χώρα αυτή στην ολοκλήρωση των πολιτικών, οικονομικών και νομικών μεταρρυθμίσεων. 

Είναι ουσιαστικά μία παρέμβαση της Ευρωπαϊκής 'Ενωσης, για ό,τι ορθό έχει απομείνει σαν κατάκτηση ακόμα του προηγούμενου καθεστώτος -του σοσιαλισμού που υπήρχε στη χώρα αυτή- να καταργηθεί και να προχωρήσουν ουσιαστικά στην ελεύθεση αγορά, να προχωρήσουν στην εκμετάλλευση του λαού και της χώρας αυτής.

Εμείς πιστεύουμε, ότι σε τέτοιες συμφωνίες δε θα πρέπει τελικά να παίρνει μέρος η Χώρα μας και να τις εγκρίνει, από το γεγονός, ότι είναι πολύ φρέσκιες και νωπές και συνεχίζονται οι συνέπειες που έχει η ίδια η Xώρα μας από τις καταστρεπτικές συμφωνίες, που έχουν υπογραφεί από το Μάαστριχτ. 

Δεν είναι δυνατόν να συναινέσουμε στην παλινόρθωση του καπιταλισμού, που γίνεται στις χώρες αυτές και που σκοπό έχουν να πάρουν πίσω ό,τι έχει απομείνει στους εργαζόμενους.

Αυτά εν συντομία, για να μην σας καθυστερώ. 

Δε θα ψηφίσουμε τη σύμβαση αυτή.

ΠΡΟΕΔΡΕΥΩΝ (Νικόλαος Κατσαρός): Ο κ. Χαϊτίδης έχει το λόγο.

ΕΥΓΕΝΙΟΣ ΧΑΪΤΙΔΗΣ: Κύριε Πρόεδρε, ήθελα να κάνω μία παρατήρηση, η οποία ισχύει και για όλες τις άλλες, ή για τις περισσότερες από τις άλλες συμβάσεις που ακολουθούν.

Στο άρθρο περί όρων εγκαταστάσεως και λειτουργίας των εταιριών λέει, ότι η ισχύς της ρήτρας του μάλλον ευνοουμένου κράτους ή η εθνική μεταχείριση αναλόγως του ποία εκ των δύο είναι η πλέον ευνοϊκή, θα εφαρμοστεί καθ' όσον αφορά τη σχέση μας και τη σχέση των άλλων κρατών-μελών με το Ουζμπεκιστάν.

Ξέρετε ποιος κίνδυνος κρύβεται εδώ, κύριε Πρόεδρε, για τη Χώρα μας; Κάτι, το οποίο δεν είναι απλώς μία υποψία κινδύνου, αλλά είναι μία πραγματικότητα, που συμβαίνει με άλλες χώρες. 'Οτι σε χώρες όπως το Ουζμπεκιστάν, οι οποίες τείνουν λόγω του πολύ χαμηλά αμειβομένου εργατοτεχνικού δυναμικού να καταστούν χώρες με σημαίες ευκαιρίας, εγκαθίστανται τεχνικές εταιρίες -εικονικά εγκαθίστανται- οι οποίες λαμβάνουν έργα μέσα στην Ευρωπαϊκή 'Ενωση ή οπουδήποτε, χρησιμοποιούν προσωπικό, το οποίο αμείβεται με είκοσι έως το πολύ τριάντα δολάρια το μήνα και έτσι γίνονται ανταγωνιστικές προς άλλες εταιρίες, οι οποίες αμείβουν με τις αμοιβές των χωρών-μελών της Ευρωπαϊκής 'Ενωσης.

'Ηδη έχουμε δοκιμάσει τις συνέπειες αυτής της μεθοδεύσεως με την ανάληψη από ξένες εταιρίες, έστω και σε εικονική σύμπραξη με αντίστοιχες ελληνικές, έργων του λεγομένου Πακέτου Ντελόρ-2 και από τα οποία έργα πλέον εκτοπίζονται οι 'Ελληνες εργαζόμενοι από εργαζόμενους, οι οποίοι όχι ως λαθρομετανάστες, όπως προηγουμένως συζητήσαμε, αλλά ως νόμιμοι εργαζόμενοι έρχονται στην Ελλάδα, εκτοπίζουν τους αντίστοιχους 'Ελληνες εργαζομένους και οδηγούν σε χρεωκοπία τις αμιγώς ελληνικές εταιρείες, που απασχολούν μόνο Ελληνες εργαζόνενους.

Θα ήθελα, λοιπόν, να παρακαλέσω και αναφορικά μ' αυτήν τη σύμβαση και επειδή σχεδόν όλες οι άλλες περιέχουν αυτόν τον όρο, να μας απαντήσει ο αξιότιμος κύριος Υπουργός, τι πρόνοια έλαβε η Κυβέρνηση στην κατάρτιση αυτής της συμβάσεως, για την οποία -και ας μην επικαλούμαστε, κύριε Υπουργέ, το αιτιολογικό ότι είναι της Ευρωπαϊκής Ενώσεως- συμπράξαμε και εμείς, δηλαδή η Κυβέρνησή μας με τους εκπροσώπους της.

Θα ήθελα να σας ρωτήσω και γι' αυτή και για τις άλλες, ποιοι ήταν οι 'Ελληνες εκπρόσωποι οι οποίοι συμμετείχαν, ποιες ήταν οι αντιρρήσεις και αν έδειξαν ολιγωρία ή αμέλεια, ποιες οι κυρώσεις τις οποίες θα επιβάλετε σ' αυτούς τους ανθρώπους. Διότι εδώ συρόμαστε ως Ελληνικό Κοινοβούλιο -με το επιχείρημα ότι είναι συμβάσεις της Ευρωπαϊκής Ενώσεως και άρα δεν μπορούμε να τις ανατρέψουμε, 

Σελίδα 5801 

επιχείρημα το οποίο εγώ δε δέχομαι- να τις υπερψηφίσουμε, αγνοώντας τις συνέπειες για τους 'Ελληνες εργαζομένους, σε μια περίοδο κατά την οποία είναι τόσο ασφυκτική η πίεση από την ανεργία, την οποία πρώτοι εσείς ως Κυβέρνηση υφίστασθε και η οποία δεν μπορεί να συνεχιστεί άλλο.

'Εχουμε τους λαθρομετανάστες, για τους οποίους δε λαμβάνουμε ουσιαστικά καμιά πρόνοια, ώστε να σταματήσει αυτό το φαινόμενο που γίνεται στην Ελλάδα. 'Εχουμε τώρα και τους νομίμως εισερχομένους στην Ελλαδα, με πολύ χαμηλές αμοιβές, γιατί αμείβονται με τους όρους της χώρας τους.

Τελικά σας ερωτώ, οι 'Ελληνες εργαζόμενοι πού θα εργαστούν, κύριε Υπουργέ, αφού τους διώχνουμε μέσα από τη Χώρα τους, τους διώχνουμε μέσα από τα σπίτια τους; 

Θα παρακαλούσα πάρα πολύ να μας απαντήσετε και από αυτήν την απάντηση θα εξαρτήσουμε και τη δική μας ψήφο, αναφορικά προς αυτή και προς τις υπόλοιπες συμβάσεις που συζητούμε σήμερα. Ευχαριστώ.

ΠΡΟΕΔΡΕΥΩΝ (Νικόλαος Κατσαρός): Κύριε Υπουργέ, θέλετε το λόγο; 

ΓΙΑΝΝΟΣ ΚΡΑΝΙΔΙΩΤΗΣ (Υφυπ. Εξωτερικών): Ναι, κύριε Πρόεδρε, ευχαριστώ.

Θα σημειώσω ότι αυτή η συμφωνία αφορά σε μια χώρα της πρώην Σοβιετικής 'Ενωσης. Είναι ένας τύπος συμφωνιών, που έχει προκριθεί στην Ευρωπαϊκή 'Ενωση για όλες τις χώρες της πρώην Σοβιετικής 'Ενωσης. Είναι μια συμφωνία, η οποία επιδιώκει τη θεσμοθέτηση ενός κατάλληλου πλαισίου, για την ανάπτυξη πολιτικών σχέσεων μεταξύ της Ευρωπαϊκής 'Ενωσης και των χωρών ΚΑΚ, όπως λέμε, αλλά επίσης και για την προώθηση του εμπορίου, των επενδύσεων, της οικονομικής συνεργασίας και της χρηματοδοτικής και πολιτιστικής συνεργασίας.

Επίσης, προβλέπει την καθιέρωση ενός τακτικού πολιτικού διαλόγου μεταξύ των μερών και η προσπάθεια βεβαίως από την πλευρά της Ευρωπαϊκής 'Ενωσης και της Ελλάδας είναι, σ' αυτήν τη δύσκολη μεταβατική περιόδο, που διέρχονται οι χώρες αυτές, να βοηθήσουμε ώστε να προωθηθεί η πολιτική σταθερότητα και η οικονομική ανάπτυξη των χωρών αυτών.

'Οσον αφορά την παρατήρηση που έγινε για το θέμα της διακίνησης των εργαζομένων, το έχουμε πει και κατά τη συζήτηση στη Διαρκή Επιτροπή ότι δεν υφίσταται θέμα ελεύθερης διακίνησης εργαζομένων στη Χώρα μας.

Αυτό το οποίο προβλέπει η συμφωνία είναι τη δυνατότητα απασχόλησης, στην περίπτωση που υπάρχει τέτοιο ζήτημα, βασικού προσωπικού. Δηλαδή, μιλάμε για διευθυντικά στελέχη, προσωπικό με εξειδικευμένες γνώσεις. 

ΕΥΓΕΝΙΟΣ ΧΑΪΤΙΔΗΣ: Πού το λέει αυτό;

ΓΙΑΝΝΟΣ ΚΡΑΝΙΔΙΩΤΗΣ (Υφυπ. Εξωτερικών): Αυτή είναι η αντίληψη, η οποία υπάρχει, αυτή είναι η εκτίμηση η οποία υπάρχει και με βάση αυτή τη λογική είναι που προωθήσαμε τη συμφωνία αυτή και δώσαμε τη συναίνεσή μας.

Θα αναφερθώ σε κάποιο τεχνικό θέμα, κύριε Πρόεδρε. Θέλουμε να υπάρξει κάποια αλλαγή για τεχνικούς λόγους, διότι έχουν παραλειφθεί κάποιες φράσεις από το κείμενο της συμφωνίας. Αν μου επιτρέπετε να το διαβάσω.

ΠΡΟΕΔΡΕΥΩΝ (Νικόλαος Κατσαρός): Να το διαβάσετε, κύριε Υφυπουργέ.

ΓΙΑΝΝΟΣ ΚΡΑΝΙΔΙΩΤΗΣ (Υφυπ. Εξωτερικών): "'Αρθρο πρώτο: Κυρώνεται και έχει την ισχύ που ορίζει το άρθρο 28 παρ. 1 του Συντάγματος η Συμφωνία για τη σύναψη εταιρικής σχέσης μεταξύ των Ευρωπαϊκών Κοινοτήτων και των Κρατών-Μελών τους αφενός, και της Δημοκρατίας του Ουζμπεκιστάν αφετέρου, η Τελική Πράξη και οι επισυναπτόμενες σε αυτή κοινές δηλώσεις και επιστολές που υπογράφηκαν στη Φλωρεντία στις 21 Ιουνίου 1996, των οποίων το κείμενο σε πρωτότυπο στην ελληνική γλώσσα έχει ως εξής:

'Αρθρο δεύτερο

Η ισχύς του παρόντος Νόμου αρχίζει από τη δημοσίευσή του στην Εφημερίδα της Κυβερνήσεως και της Συμφωνίας που κυρώνεται από την πλήρωση των προϋποθέσεων του άρθρου 101 αυτής".

Είχε παραλειφθεί η λέξη "πλήρωση" και κάποιες άλλες φράσεις.

ΠΡΟΕΔΡΕΥΩΝ (Νικόλαος Κατσαρός): Καταθέστε το για τα Πρακτικά, κύριε Υπουργέ.

ΓΙΑΝΝΟΣ ΚΡΑΝΙΔΙΩΤΗΣ (Υφυπ. Εξωτερικών): Το καταθέτω.

(Στο σημείο αυτό ο Υφυπουργός Εξωτερικών κ. Γιάννος Κρανιδιώτης καταθέτει στα Πρακτικά το προαναφερθέν κείμενο το οποίο έχει ως εξής:

ΣΧΕΔΙΟ ΝΟΜΟΥ

"Κύρωση της Συμφωνίας για τη σύναψη εταιρικής σχέσης μεταξύ των Ευρωπαϊκών Κοινοτήτων και των Κρατών-Μελών τους αφ' ενός και της Δημοκρατίας του Ουζμπεκιστάν αφ' ετέρου, της Τελικής Πράξης και των επισυναπτόμενων σε αυτή κοινών δηλώσεων και επιστολών"

'Αρθρο πρώτο

Κυρώνεται και έχει την ισχύ που ορίζει το άρθρο 28 παρ. 1 του Συντάγματος η Συμφωνία για τη σύναψη εταιρικής σχέσης μεταξύ των Ευρωπαϊκών Κοινοτήτων και των Κρατών-Μελών τους αφ'ενός και της Δημοκρατίας του Ουζμπεκιστάν αφ' ετέρου, η Τελική Πράξη και οι επισυναπτόμενες σε αυτή κοινές δηλώσεις και επιστολές, που υπογράφηκαν στη Φλωρεντία στις 21 Ιουνίου 1996, των οποίων το κείμενο σε πρωτότυπο στην ελληνική γλώσσα έχει ως εξής:

'Αρθρο δεύτερο

Η ισχύς του παρόντος νόμου αρχίζει από τη δημοσίευσή του στην Εφημερίδα της Κυβερνήσεως, και της Συμφωνίας που κυρώνεται από την πλήρωση των προϋποθέσεων του άρθρου 101 αυτής.

Αθήνα, 15 Απριλίου 1997")

 

Σελίδα 5802 

ΠΡΟΕΔΡΕΥΩΝ (Νικόλαος Κατσαρός): Κύριοι συνάδελφοι, δεν υπάρχει άλλος συνάδελφος που να ζήτησε το λόγο.

Κηρύσσεται περαιωμένη η συζήτηση επί του σχεδίο νόμου.

Ερωτάται το Σώμα: Γίνεται δεκτό το σχεδιο νόμου;

ΠΟΛΛΟΙ ΒΟΥΛΕΥΤΕΣ : Δεκτό, δεκτό.

ΝΙΚΟΛΑΟΣ ΓΚΑΤΖΗΣ: Κατά πλειοψηφία.

ΠΡΟΕΔΡΕΥΩΝ (Νικόλαος Κατσαρός): Συνεπώς το σχέδιο νόμου αρμοδιότητας Υπουργείου Εξωτερικών "Κύρωση της Συμφωνίας για τη σύναψη εταιρικής σχέσης μεταξύ των Ευρωπαϊκών Κοινοτήτων και των Κρατών-Μελών τους αφ' ενός, και της Δημοκρατίας του Ουζμπεκιστάν αφ' ετέρου, της Τελικής Πράξης και των επισυναπτομένων σε αυτή κοινών δηλώσεων και επιστολών", έγινε δεκτό, σε μόνη συζήτηση, κατά πλειοψηφία, κατ' αρχήν, κατ'άρθρο και στο σύνολο και έχει ως εξής:"

"Κύρωση Συμφωνίας για τη σύναψη εταιρικής σχέσης μεταξύ των Ευρωπαϊκών Κοινοτήτων και των Κρατών - Μελών τους αφ' ενός και της Δημοκρατίας του Ουζμπεκιστάν αφ' ετέρου, της Τελικής Πράξης και των επισυναπτομένων σε αυτή κοινών δηλώσεων και επιστολών".

'Αρθρο πρώτο

Κυρώνεται και έχει την ισχύ που ορίζει το άρθρο 28 παρ. 1 του Συντάγματος η Συμφωνία για τη σύναψη εταιρικής σχέσης μεταξύ των Ευρωπαϊκών Κοινοτήτων και των Κρατών - Μελών τους αφ' ενός, και της Δημοκρατίας του Ουζμπεκιστάν αφ' ετέρου, η Τελική Πράξη και οι επισυναπτόμενες σε αυτή κοινές δηλώσεις και επιστολές, που υπογράφηκαν στη Φλωρεντία στις 21 Ιουνίου 1996, των οποίων το κείμενο σε πρωτότυπο στην ελληνική γλώσσα έχει ως εξής:

(Παρεμβάλλεται το κείμενο της Συμφωνίας βιβλιοδετημένο σε τόμο.)

'Αρθρο δεύτερο

Η ισχύς του παρόντος νόμου αρχίζει από τη δημοσίευσή του στην Εφημερίδα της Κυβερνήσεως, και της Συμφωνίας που κυρώνεται από την πλήρωση των προϋποθέσεων του άρθρου 101 αυτής.

Αθήνα,1997

ΟΙ ΥΠΟΥΡΓΟΙ

ΕΣΩΤΕΡΙΚΩΝ, ΔΗΜ. ΕΘΝ. ΑΜΥΝΑΣ ΕΘΝ. ΟΙΚΟΝΟΜΙΑΣ

ΔΙΟΙΚΗΣΗΣ & ΑΠΟΚΕΝ. ΚΑΙ ΟΙΚΟΝΟΜΙΚΩΝ

ΑΝΑΠΤΥΞΗΣ ΠΕ.ΧΩ.Δ.Ε. ΕΘΝΙΚΗΣ ΠΑΙΔΕΙΑΣ

ΚΑΙ ΘΡΗΣΚΕΥΜΑΤΩΝ

ΓΕΩΡΓΙΑΣ ΕΡΓΑΣΙΑΣ ΚΑΙ ΥΓΕΙΑΣ ΚΑΙ ΠΡΟΝΟΙΑΣ

ΚΟΙΝ. ΑΣΦΑΛΙΣΕΩΝ

ΔΙΚΑΙΟΣΥΝΗΣ ΠΟΛΙΤΙΣΜΟΥ ΕΜΠΟΡ. ΝΑΥΤΙΛΙΑΣ

ΔΗΜΟΣΙΑΣ ΤΑΞΗΣ ΜΕΤΑΦΟΡΩΝ & ΤΥΠΟΥ ΚΑΙ

ΕΠΙΚΟΙΝΩΝΙΩΝ Μ.Μ.Ε.

ΑΝΑΠΛΗΡΩΤΗΣ ΥΠΟΥΡΓΟΣ

ΕΞΩΤΕΡΙΚΩΝ"

(Λόγω του μεγάλου όγκου της Συμβάσεως το κείμενό της δεν καταχωρείται στο παρόν Πρακτικό. Ο σχετικός νόμος υπ'αριθμόν 2488 εδημοσιεύθη στο υπ'αριθμόν 79 Α' ΦΕΚ της 16.5.1997)

ΠΡΟΕΔΡΕΥΩΝ (Νικόλαος Κατσαρός): Μόνη συζήτηση επί της αρχής των άρθρων και του συνόλου του σχεδίου νόμου του Υπουργείου Εξωτερικών: "Κύρωση Συμφωνίας για τη σύναψη εταιρικής σχέσης και συνεργασίας μεταξύ των Ευρωπαϊκών Κοινοτήτων και των Κρατών-Μελών τους αφ'ενός και της Δημοκρατίας της Μολδαβίας αφ'ετέρου".

Δε ζήτησε κανένας το λόγο.

ΝΙΚΟΛΑΟΣ ΓΚΑΤΖΗΣ: Εγώ ζήτησα να κρατηθεί, κύριε Πρόεδρε.

ΠΡΟΕΔΡΕΥΩΝ (Νικόλαος Κατσαρός): Εσείς ζητήσατε να κρατηθεί, αλλά δε ζητήσατε το λόγο. Τον ζητάτε τώρα;

ΝΙΚΟΛΑΟΣ ΓΚΑΤΖΗΣ: Μάλιστα, κύριε Πρόεδρε.

ΠΡΟΕΔΡΕΥΩΝ (Νικόλαος Κατσαρός): Ορίστε, κύριε Γκατζή, έχετε το λόγο.

ΝΙΚΟΛΑΟΣ ΓΚΑΤΖΗΣ: Θέλω να προσθέσω πως ό,τι ειπώθηκε για την προηγούμενη Σύμβαση, στους ίδιους ακριβώς λόγους αναφερόμαστε και σ'αυτήν.

ΠΡΟΕΔΡΕΥΩΝ (Νικόλαος Κατσαρός): Επίσης και ο κ. Χαϊτίδης.

Ο κύριος Υπουργός δίδει την ίδια απάντηση.

Κηρύσσεται περαιωμένη η συζήτηση επί του σχεδίου νόμου.

Ερωτάται το Σώμα: Γίνεται δεκτό το νομοσχέδιο;

ΕΥΓΕΝΙΟΣ ΧΑΪΤΙΔΗΣ: Το δεχόμαστε, κύριε Πρόεδρε.

ΝΙΚΟΛΑΟΣ ΓΚΑΤΖΗΣ: Γιατί το ρωτάτε πάλι, κύριε Πρόεδρε;

ΠΡΟΕΔΡΕΥΩΝ (Νικόλαος Κατσαρός): Γιατί έχω υποχρέωση να ρωτήσω και εσείς έχετε υποχρέωση να επαναλάβετε τα ίδια.

Λοιπόν, το δέχεσθε;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΠΡΟΕΔΡΕΥΩΝ (Νικόλαος Κατσαρός): Συνεπώς το νομοσχέδιο αρμοδιότητας του Υπουργείου Εξωτερικών "Κύρωση Συμφωνίας για τη σύναψη εταιρικής σχέσης και συνεργασίας μεταξύ των Ευρωπαϊκών Κοινοτήτων και των Κρατών-Μελών τους αφ'ενός και της Δημοκρατίας της Μολδαβίας αφ'ετέρου", έγινε δεκτό σε μόνη συζήτηση κατά πλειοψηφία, κατ'αρχήν, κατ'άρθρον και στο σύνολο και έχει ως εξής:"

(Λόγω του μεγάλου όγκου της Συμβάσεως το κείμενό της δεν καταχωρείται στο παρόν Πρακτικό. Ο σχετικός νόμος υπ'αριθμόν 2489 εδημοσιεύθη στο υπ'αριθμόν 80 Α' ΦΕΚ της 16.5.1997)

ΠΡΟΕΔΡΕΥΩΝ (Νικόλαος Κατσαρός): Μόνη συζήτηση επί της αρχής, των άρθρων και του συνόλου του σχεδίου νόμου του Υπουργείου Εξωτερικών: " Κύρωση Πρόσθετου Πρωτοκόλλου στη Σύμβαση για την απαγόρευση ή περιορισμό χρήσης ορισμένων συμβατικών όπλων που μπορούν να θεωρηθούν ως εξαιρετικώς επιβλαβή ή ως προκαλούντα αδιακρίτως αποτελέσματα".

Ο κ. Γκατζής έχει το λόγο.

ΝΙΚΟΛΑΟΣ ΓΚΑΤΖΗΣ: Κύριε Πρόεδρε, στην Επιτροπή είχαμε κρατήσει το δικαίωμα να τοποθετηθούμε σήμερα και έχουμε ορισμένους προβληματισμούς, τους οποίους θα αναπτύξουμε και εδώ, τους είπαμε και εκεί εν ολίγοις. Θεωρούμε ότι η τεχνολογία όσο περνάει ο καιρός, τόσο ταχύτατα αναπτύσσεται. Δε θα πρέπει να χρησιμοποιείται ούτε σαν καταστρεπτικό μέσον όπλου ούτε πολύ περισσότερο να χρησιμοποιείται για την τύφλωση, όπως ακριβώς αναφέρεται στη συγκεκριμένη περίπτωση. 

Δεν ξέρω όταν με την τεχνολογία αυτή πέφτει μία βόμβα ή ένα οποιοδήποτε άλλο οπλικό σύστημα από ένα τάνκ, αεροπλάνο ή πλοίο κ.λπ., μπορεί κανείς να ξεχωρήσει, αν θα κάνει αυτό διαχωρισμό αν θα τυφλώνει ή θα σκοτώνει ανθρώπους.

Γι'αυτό, λοιπόν, εμείς είμαστε αντίθετοι με οποιαδήποτε χρησιμοποίηση αυτών των μέσων λέϊζερ. Και επειδή σήμερα δεν είναι δυνατόν αυτό να συζητηθεί, εκφράζουμε έτσι τη θέλησή μας και την πίστη μας ότι πρέπει τελικά οι λαοί και οι κυβερνήσεις να παλέψουν προς μία τέτοια κατεύθυνση και ψηφίζουμε τη συγκεκριμένη σύμβαση.

ΠΡΟΕΔΡΕΥΩΝ (Νικόλαος Κατσαρός): Δεν υπάρχει άλλος εγγεγραμμένος για να ομιλήσει.

Μήπως θέλετε το λόγο, κύριε Υπουργέ; 

ΓΙΑΝΝΟΣ ΚΡΑΝΙΔΙΩΤΗΣ (Υφυπ. Εξωτερικών):'Οχι, κύριε Πρόεδρε.

ΠΡΟΕΔΡΕΥΩΝ (Νικόλαος Κατσαρός): Κηρύσσεται περαιωμένη η συζήτηση επί του σχεδίου νόμου.

Ερωτάται το Σώμα: Γίνεται δεκτό το νομοσχέδιο;

ΟΛΟΙ ΟΙ ΒΟΥΛΕΥΤΕΣ: Δεκτό, δεκτό.

ΠΡΟΕΔΡΕΥΩΝ (Νικόλαος Κατσαρός): Συνεπώς το νομοσχέδιο αρμοδιότητας Υπουργείου Εξωτερικών "Κύρωση Πρόσθετου Πρωτοκόλλου στη Σύμβαση για την απαγόρευση ή περιορισμό χρήσης ορισμένων συμβατικών όπλων που μπορούν να θεωρηθούν ως εξαιρετικώς επιβλαβή ή ως προκαλούντα αδιακρίτως αποτελέσματα" έγινε δεκτό, σε μόνη συζήτηση, ομοφώνως, κατ'αρχήν, κατ'άρθρον και στο σύνολο και έχει ως εξής:

(Λόγω του μεγάλου όγκου της Συμβάσεως το κείμενό της δεν καταχωρείται στο παρόν Πρακτικό. Ο σχετικός νόμος υπ'αριθμόν 2484 εδημοσιεύθη στο υπ'αριθμόν 75 Α' ΦΕΚ της 16.5.1997)

ΠΡΟΕΔΡΕΥΩΝ (Νικόλαος Κατσαρός): Μόνη συζήτηση επί της αρχής, των άρθρων και του συνόλου του σχεδίου νόμου του Υπουργείου Εξωτερικών: "Κύρωση Συμφώνου Φιλίας και Συνεργασίας μεταξύ της Ελληνικής Δημοκρατίας και της Δημοκρατίας της Αρμενίας".

Ο κ. Γκατζής έχει το λόγο.

ΝΙΚΟΛΑΟΣ ΓΚΑΤΖΗΣ: Για την Αρμενία έχουμε και πρόσθετους λόγους, κύριε Πρόεδρε. Πρόσθετους λόγους, διότι πρόσφατα στις εκλογές αυτές που έγιναν, πραγματικά έγινε μία παραβίαση κάθε δεοντολογικού στοιχείου μιας διαδικασίας εκλογών και πιστεύουμε, πέρα από όλα τα άλλα που είπαμε και για τις άλλες σοσιαλιστικές χώρες, ότι εκεί με αυτόν τον τρόπο επιδιώκεται, μέσω της Ευρωπαϊκής 'Ενωσης, η ενίσχυση της παλινόρθωσης του καπιταλισμού. Εκεί για ακόμη μία φορά θέλουν να πισωγυρίσουν το λαό σ'αυτά τα δικαιώματά του, παρά τη μεγάλη φτώχεια την οποία έχει.

Πιστεύουμε τελικά, ότι όταν έχουμε τέτοια δείγματα και αναφέρονται μέσα στις εισηγήσεις ότι πρόκειται να αποκατασταθούν και τα δημοκρατικά δικαιώματα των λαών αυτών κ.λπ., είναι προφάσεις εν αμαρτίαις, διότι έχουμε τα πρόσφατα παραδείγματα της Τουρκίας, πως εκεί καταπατούνται βάναυσα τα δημοκρατικά δικαιώματα και όμως πιεζόμαστε σαν Χώρα.

Γιατί εμείς για άλλους λόγους προβάλλουμε την αντίθεσή μας, γι αυτό λέω ότι είναι προφάσεις και ότι δεν πρόκειται το ενδιαφέρον της Ευρωπαϊκής 'Ενωσης να δειχθεί και να φανεί για τα δημοκρατικά δικαιώματα, εκείνο που την ενδιαφέρει είναι να καταδυναστεύει και να εκμεταλλεύεται τον πλούτο των χωρών αυτών, όπως επίσης και τους ίδιους τους εργαζόμενους.

Για τους λόγους αυτούς καταψηφίζουμε τη σύμβαση αυτή.

ΠΡΟΕΔΡΕΥΩΝ (Νικόλαος Κατσαρός): Ο κ. Χαϊτίδης έχει το λόγο.

Σελίδα 5803 

 

ΕΥΓΕΝΙΟΣ ΧΑΪΤΙΔΗΣ: Κύριε Πρόεδρε, προσωπικά και νομίζω όλοι οι συνάδελφοι, είμαστε ευτυχείς γιατί σήμερα συζητάμε εδώ την κύρωση του Συμφώνου Φιλίας και Συνεργασίας της Ελληνικής Δημοκρατίας και της Δημοκρατίας της Αρμενίας. 

Η Αρμενία για την Ελλάδα, δεν είναι μια οποιαδήποτε χώρα. Διπλά μας κάνει ευτυχισμένους αφ'ενός το γεγονός ότι μια χώρα που ήταν ενσωματωμένη μέσα σ' ένα πλαίσιο, το οποίο δεν επιθυμούσε και δεν αποτελούσε ανεξάρτητη και κυρίαρχη χώρα, έγινε ανεξάρτητη. Eνας λαός που δεινοπάθησε όσο και ο ελληνικός και που πέρασε από καταστάσεις γενοκτονίας, όπως και ο ελληνικός και μάλιστα από την ίδια αιμοσταγή χείρα, την Τουρκική, επιτέλους εξασφάλισε την εθνική του υπόσταση.

Αυτό, λοιπόν, το λαό, είμαστε ευτυχείς και έχουμε υποχρέωση να τον θέλουμε κοντά μας. Τώρα ερχόμαστε μ' αυτήν τη συμφωνία πιο κοντά. 'Εχουμε υποχρέωση, αλλά και όφελος να τον στηρίξουμε και διότι είναι ένας λαός, ο οποίος μας δίνει το δικαίωμα να μη λεγόμαστε όπως μερικοί μας ονομάζουν ανάδελφους. Εχουμε και άλλους λαούς, οι οποίοι έχουν την συναντίληψη, την ιστορία, τον πολιτισμό και τη φιλία προς την Ελλάδα μέσα στο αίμα τους και στη συνείδησή τους. Αυτός είναι ο Αρμενικός λαός. Εξ' άλλου, αν δούμε και λίγο τα πολιτικά και οικονομικά συμφέροντα της Ελλάδος με την καλή έννοια του όρου, η Αρμενία είναι μια χώρα η οποία λόγω της γεωγραφικής της θέσεως, μας δίνει τη δυνατότητα να ασκήσουμε μια πολιτιστική, οικονομική, αναπτυξιακή και πολιτική δραστηριότητα σε μια ευρύτερη περιοχή η οποία μας ενδιαφέρει. Αν και είναι η περιοχή αυτή γεωγραφικά απομεμακρυσμένη, μέσω της Αρμενίας, έρχεται πολύ κοντά στην Ελλάδα.

'Ηθελα να χαιρετίσω την υπογραφή αυτής της Συμβάσεως και να τη θεωρήσω ως μια συνέχεια των δεσμών φιλίας και συνεργασίας με τον Αρμενικό λαό, ως παράγοντα ενίσχυσης των δεσμών με την Αρμενική κοινότητα που υπάρχει στην Ελλάδα και βεβαίως, της Ελληνικής κοινότητας, που υπάρχει στην Αρμενία με το κράτος της Αρμενίας.

Είναι ευχής έργον, κύριε Υπουργέ, να ακολουθήσουν και άλλες τέτοιες συμφωνίες, για να υπάρχει πλήρης συνεργασία και πλήρης αξιοποίηση αυτών των ιστορικών και φιλικών δεσμών μεταξύ Ελληνικού λαού και Αρμενικού λαού.

Γι' αυτούς τους λόγους, με πολλή μεγάλη χαρά και ικανοποίηση ψηφίζουμε αυτή τη Συμφωνία.

ΠΡΟΕΔΡΕΥΩΝ (Νικόλαος Κατσαρός): Κύριοι συνάδελφοι, έχω την τιμή να σας ανακοινώσω ότι την συνεδρίασή μας παρακολουθούν από τα δυτικά γενικά θεωρεία, αφού προηγουμένως ξεναγήθηκαν στην έκθεση της αίθουσας "ΕΛΕΥΘΕΡΙΟΣ ΒΕΝΙΖΕΛΟΣ" πενήντα οκτώ μαθητές και τρεις συνοδοί-καθηγητές από το Πειραματικό Λύκειο Πατρών του Νομού Αχαίας.

(Χειροκροτήματα)

Ο κύριος Υπουργός έχει το λόγο.

ΓΙΑΝΝΟΣ ΚΡΑΝΙΔΙΩΤΗΣ (Υφυπ. Εξωτερικών): Για να αρθεί η οποιαδήποτε παρεξήγηση, αυτή η Συμφωνία δεν είναι Συμφωνία Ευρωπαϊκής 'Ενωσης με την Αρμενία, είναι σύμφωνο φιλίας και συνεργασίας μεταξύ Ελλάδας και Αρμενίας.

Πρόκειται για μια χώρα, η οποία είναι ιδιαίτερα φιλική και με την οποία έχουμε παραδοσιακούς και ιστορικούς δεσμούς και πάνω σ'αυτούς στηρίχθηκε η προσπάθεια να ενταθούν οι σχέσεις, οι ανταλλαγές μεταξύ Ελλάδας και Αρμενίας.

Την περασμένη εβδομάδα ήταν εκεί ο Υπουργός Εξωτερικών, μάλιστα πρόσφατα είχε επισκεφθεί, επίσης τη Χώρα μας, ο Πρόεδρος της Αρμενίας.

Το Σύμφωνο φιλίας θέτει το πλαίσιο των σχέσεων και επιβεβαιώνει τη βούλησή μας να τις εντατικοποιήσουμε.

Η Ελλάδα, στηρίζει όλες τις προσπάθειες της Αρμενίας για να προωθηθεί στην Ευρωπαϊκή 'Ενωση, να ενισχύσει δηλαδή τη σχέση της με την Ευρωπαϊκή 'Ενωση, όπως εργαζόμαστε στενά σε θέματα ευρωπαϊκής και διεθνούς ασφάλειας.

Το Σύμφωνο προβλέπει συνεργασία σε μία σειρά από τομείς, οικονομία, άμυνα, παιδεία, πολιτισμό, δημόσια ασφάλεια. Προβλέπεται ακόμη συνεργασία των δύο Κοινοβουλίων και βεβαίως ο σεβασμός των ανθρωπίνων δικαιωμάτων και της Δημοκρατίας.

Θα σημειώσω εδώ, κύριε Πρόεδρε, ότι θα προστατευθούν αμοιβαία και οι 'Ελληνες και οι Αρμένιοι οι οποίοι ζουν στις αντίστοιχες χώρες. Θα υπάρξει, βεβαίως, συνεργασία και μεταξύ των δύο Εκκλησιών. 

Νομίζω ότι είναι πολύ σημαντική η συμφωνία για τη Χώρα μας και παρακαλώ το Σώμα να την εγκρίνει.

ΠΡΟΕΔΡΕΥΩΝ (Νικόλαος Κατσαρός): Κηρύσσεται περαιωμένη η συζήτηση επί του σχεδίου νόμου.

Ερωτάται το Σώμα: Γίνεται δεκτό το νομοσχέδιο;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΝΙΚΟΛΑΟΣ ΓΚΑΤΖΗΣ: Κατά πλειοψηφία.

ΠΡΟΕΔΡΕΥΩΝ (Νικόλαος Κατσαρός): Συνεπώς το σχέδιο νόμου αρμοδιότητας Υπουργείου Εξωτερικών: "Κύρωση Συμφώνου Φιλίας και Συνεργασίας μεταξύ της Ελληνικής Δημοκρατίας και της Δημοκρατίας της Αρμενίας", έγινε δεκτό, σε μόνη συζήτηση, κατ' αρχήν, κατ' άρθρο και στο σύνολο, κατά πλειοψηφία και έχει ως εξής:"

(Λόγω του μεγάλου όγκου της Συμβάσεως το κείμενό της δεν καταχωρείται στο παρόν Πρακτικό. Ο σχετικός νόμος υπ'αριθμόν 2495 εδημοσιεύθη στο υπ'αριθμόν 86 Α' ΦΕΚ της 16.5.1997)

ΠΡΟΕΔΡΕΥΩΝ (Νικόλαος Κατσαρός): Μόνη συζήτηση επί της αρχής, των άρθρων και του συνόλου του σχεδίου νόμου του Υπουργείου Εξωτερικών: "Κύρωση της Ευρωμεσογειακής Συμφωνίας περί συνδέσεως μεταξύ των Ευρωπαϊκών Κοινοτήτων και των Κρατών - Μελών τους αφ' ενός και του κράτους του Ισραήλ αφ' ετέρου, της Τελικής Πράξης, καθώς και των Συμφωνιών υπό μορφήν ανταλλαγής επιστολών και των προσαρτημένων σ' αυτή δηλώσεων".

Ο κ. Ζιάγκας έχει το λόγο.

ΙΩΑΝΝΗΣ ΖΙΑΓΚΑΣ: Κύριε Πρόεδρε, η Συμφωνία αυτή δεν υπάρχει καμία αμφιβολία ότι είναι μέσα στα πλαίσια της Ευρωπαϊκής 'Ενωσης και των χωρών της Μεσογείου, στη νέα προσπάθεια της Ευρωμεσογειακής Συνεργασίας.

Σαν τέτοια την αποδεχόμαστε.

Θα ήθελα, όμως, σ' αυτό το σημείο να πω και με την ευκαιρία της παρουσίας του Υφυπουργού Εξωτερικών, ότι η συγκυρία είναι πάρα πολύ προβληματική για την προσπάθεια ειρήνευσης στη Μέση Ανατολή. Ναι, είμαστε υπέρ αυτής της Συμφωνίας. 'Ετσι κι αλλιώς έχει προωθηθεί. Θα ήθελα, όμως, να επισημάνω στον κύριο Υπουργό, ότι θα πρέπει να παρθούν πρωτοβουλίες να συνεχισθεί αυτή η ειρηνευτική διαδικασία, γιατί βρίσκεται στα όρια δυναμιτισμού και κατάρρευσης αυτής της προσπάθειας που έχει τόσο πολύ συμβάλλει της ειρήνευσης στην περιοχή της Μεσογείου.

Επίσης, θα πρέπει να επισημανθεί από πλευράς μας αυτή η τάση του νέου εποικισμού, που ξαναεμφανίζεται με την κυβέρνηση Νετανιάχου. Νομίζω ότι είναι μία καλή ευκαιρία, γιατί όπως ξέρω πρόκειται να επισκεφθείτε το Ισραήλ, έχουμε άριστες σχέσεις και πρέπει να τις προωθήσουμε και σαν Χώρα απέναντι στο Ισραήλ, αλλά και σαν Ευρωπαϊκή 'Ενωση με τις άλλες χώρες της Μεσογείου.

Ακόμα πρέπει να τονισθεί ότι από την πλευρά τους και από την πλευρά των Παλαιστινίων θα πρέπει να υπάρξει κοινή υποχώρηση, για να σώσουμε την ειρήνη στη Μεσόγειο.

Ευχαριστώ.

ΠΡΟΕΔΡΕΥΩΝ (Νικόλαος Κατσαρός): Ο κ. Χαϊτίδης έχει το λόγο.

ΕΥΓΕΝΙΟΣ ΧΑΪΤΙΔΗΣ: Κύριε Πρόεδρε, η Νέα Δημοκρατία, όταν ήταν Κυβέρνηση, την περίοδο 1990-1993, κατόρθωσε να προωθήσει τις σχέσεις της Ελλάδος με το Ισραήλ κατά τρόπο που δεν εθίγησαν οι άριστες σχέσεις μας με τον αραβικό κόσμο.

Επομένως, κατ' αρχήν θα έλεγα ότι συμφωνούμε με την επικύρωση αυτής της Ευρωμεσογειακής Συμφωνίας που αφορά τις σχέσεις του Ισραήλ με την Ευρωπαϊκή 'Ενωση.

'Ομως, είμαι υποχρεωμένος να κάνω κάποιες παρατηρήσεις, που μας οδήγησαν στη διατύπωση επιφυλάξεων κατά τη 

Σελίδα 5804 

συζήτηση στη Διαρκή Επιτροπή. Οι παρατηρήσεις είναι δύο ειδών. Κατ' αρχήν είναι παρατηρήσεις που αναφέρονται στο σεβασμό των ανθρωπίνων δικαιωμάτων και στον τρόπο με τον οποίο το επίσημο κράτος του Ισραήλ αντιμετωπίζει τις όποιες διαμαρτυρίες, των Παλαιστινίων και άλλων πολιτών.

'Ετσι βλέπουμε να σημειώνονται βιαιοπραγίες ακόμη και εναντίον γυναικοπαίδων.

Επίσης, βλέπουμε με ανησυχία (καθ' όσον αφορά τη διατηρηση αυτής της ειρήνης, που όλοι ελπίσαμε ότι είχε αρχίσει πλέον να δρομολογείται στο χώρο της Μέσης Ανατολής), την υπαναχώρηση του Ισραήλ στις συμφωνίες του Ντέιτον και την ίδρυση και εγκατάσταση νέων οικισμών, κάτι το οποίο είχε συμφωνηθεί να αποφευχθεί.

'Ερχομαι τώρα σε εκείνο κυρίως που ενδιαφέρει την Ελλάδα και το οποίο δυστυχώς περιέχεται σε βάρος της Ελλάδος μέσα στην υπό κύρωση συμφωνία. Βλέπω από τους συνημμένους πίνακες και τα παραρτήματα, ότι συμφωνείτε, κύριε Υπουργέ, να εισαχθούν στην Ευρωπαϊκή 'Ενωση άνευ δασμών, αμέσως, είκοσι χιλιάδες τόνοι πατάτας, τετρακόσιες τριάντα χιλιάδες τόνοι εσπεριδοειδή ή χυμοί αυτών, δέκα χιλιάδες τόνοι χυμός ντομάτας και χίλια εξακόσια λίτρα κρασιών.

Υπάρχουν και άλλες τέτοιες προβλέψεις εισαγωγής στην Ευρωπαϊκή 'Ενωση γεωργικών προϊόντων, τα οποία όχι μόνο παράγονται στην Ελλάδα, αλλά για τα οποία υπάρχουν αυστηρές ποσοστώσεις οι οποίες έχουν σαν αποτέλεσμα την δυσκολία διάθεσης ή την επιβολή προστίμων στους 'Ελληνες παραγωγούς όταν υπερβούν τη συμπεφωνημένη ποσόστωση.

Εάν η Ευρωπαϊκή 'Ενωση, κύριε Υπουργέ, έχει τη δυνατότητα να απορροφήσει μεγαλύτερες ποσότητες τέτοιων προϊόντων που παράγονται στην Ελλάδα, ήθελα να σας ρωτήσω, γιατί ως Κυβέρνηση συμφωνήσατε δια των εκπροσώπων σας στην Ευρωπαϊκή 'Ενωση σε μια τέτοια συμφωνία μεταξύ Ευρωπαϊκής 'Ενωσης και Ισραήλ και δεν απαιτήσατε τουλάχιστον να αυξηθεί ισόποσα, ή έστω ανάλογα οι ποσοστώσεις διαθέσεως και παραγωγής ομοειδών ελληνικών προϊόντων; Θα ήθελα να σας ρωτήσω πώς είναι δυνατόν, κύριε Υπουργέ, να έχουμε εμείς χωματερές για πορτοκάλια, για μανταρίνια ή για πατάτες -εγώ είμαι από περιοχή η οποία έχει πρόβλημα διαθέσεως πατάτας η οποία παράγεται σε ορεινές περιοχές για τις οποίες αποτελεί μόνο -καλλιέργεια-και να επιτρέπετε να εισάγονται τετρακόσιες πενήντα χιλιάδες τόνοι περίπου εσπεριδοειδών στην Ευρωπαϊκή 'Ενωση, αλλά και είκοσι χιλιάδες τόνοι πατάτας από το Ισραήλ; Ανάλογες παρατηρήσεις εν συνεχεία θα διατυπώσουμε και για το Μαρόκο, λόγω των δυσμενεστάτων επιπτώσεων από την εφαρμογή των συμφωνιών αυτών για την Ελλάδα.

Εμείς ως Ν.Δ. εάν δε δεσμευθείτε ότι θα επιδιώξετε -και μάλιστα κατά τρόπο αποφασιστικό να συγκατατεθεί η Ευρωπαϊκή 'Ενωση στην αντίστοιχη ισόποση αύξηση των ποσοστώσεων παραγωγής των ιδίων ελληνικών προϊόντων, τότε θα απόσχουμε από την επικύρωση της Συμβάσεως για την οποία κατ' αρχήν δεν έχουμε καμία αντίρρηση. Αντίθετα, όπως σας είπα, είμαστε εμείς που Κυβέρνηση καταφέραμε να αναβαθμίσουμε και να προάγουμε τις σχέσεις με το κράτος του Ισραήλ. Ευχαριστώ.

ΠΡΟΕΔΡΕΥΩΝ (Νικόλαος Κατσαρός): Ο κ. Γκατζής έχει το λόγο.

ΝΙΚΟΛΑΟΣ ΓΚΑΤΖΗΣ: Κύριε Πρόεδρε, αν δει κανείς τη συμφωνία του 'Εσσεν, στην οποία μας παραπέμπει η σύμβαση, θα διαπιστώσει ότι έγινε μία προνομιακή μεταχείριση μεταξύ της Ευρωπαϊκής 'Ενωσης και του Ισραήλ ανάμεσα στις άλλες χώρες, όπως επίσης προνομιακή είναι και με την Τουρκία. Για τις δύο αυτές χώρες αποφάσισε τελικά το Συμβούλιο του 'Εσσεν. Απ' ό,τι δε αναφέρει η δικαιολογία στην έκθεση, γίνεται για να ενισχυθούν κατ' αυτόν τον τρόπο και οι άλλες παλαιστινιακές χώρες. Απεναντίας δεν έχουμε καν μία τέτοια ενίσχυση. 'Εχουμε αντίθετα μία ενίσχυση του Ισραήλ, έχουμε παραπέρα αποθράσυνση καταπάτησης δημοκρατικών και άλλων δικαιωμάτων του παλαιστινιακού λαού, έχουμε αναιρέσεις συμφωνιών, έχουμε νέο πρόγραμμα επίθεσης για νέο εποικισμό, έχουμε ουσιαστικά μία χώρα, η οποία δρα και όποτε αυτή κρίνει ότι τα συμφέροντά της της επιβάλλουν να κάνει το άλφα ή το βήτα, χωρίς να σέβεται τίποτε απ' ό,τι ισχύει μέχρι σήμερα, ούτε διεθνείς συμβάσεις ούτε ανθρώπινα δικαιώματα ούτε τελικά το δικαίωμα στο να ζουν οι γείτονές της μέσα σ' ένα συγκεκριμένο χώρο πατρίδας εν ειρήνη. Το ένα είναι αυτό.

Το δεύτερο είναι, ότι τώρα δυστυχώς ο συνάδελφος Εισηγητής της Νέας Δημοκρατίας διαπίστωσε τις επιπτώσεις που έχουν οι συμφωνίες αυτές, που έχει υπογράψει και η Χώρα μας, οι συμφωνίες του Μάαστριχτ όπως είναι γνωστές στο Λαό μας, τις συνέπειες που έχει για την παραγωγή. 

ΕΥΓΕΝΙΟΣ ΧΑΪΤΙΔΗΣ: Τα θάβουμε...

ΝΙΚΟΛΑΟΣ ΓΚΑΤΖΗΣ: Μα, τώρα τα θάβουμε, κύριε συνάδελφε; Τα θάβουμε χρόνια και τα θάβουμε, γιατί και πριν γίνουν αυτές οι επίσημες διαπραγματεύσεις...

ΕΥΓΕΝΙΟΣ ΧΑΪΤΙΔΗΣ: Υπό διαπραγμάτευση...

ΝΙΚΟΛΑΟΣ ΓΚΑΤΖΗΣ: Αν διαβάσετε λέει, ότι από το 1975 έχουμε συμφωνίες τέτοιες στην Ευρωπαϊκή 'Ενωση, που εισάγονται προϊόντα και όταν λέμε εμείς ότι τελικά οδηγείται η αγροτική μας οικονομία όπως οδηγήθηκε και η βιομηχανική μας παραγωγή στην καταστροφή, αυτό δεν το λέμε γιατί έτσι μας αρέσει ή γιατί έτσι το θέλουμε. Απεναντίας το πολεμάμε να μη γίνει έτσι και γι' αυτό πολεμάμε και αυτές τις συμφωνίες.

Λοιπόν, βάλλεται ακόμα περισσότερο η αγροτική μας παραγωγή, και η βιομηχανική μας παραγωγή. Και θα το δούμε και παρακάτω, όταν θα περάσουμε και στο Μαρόκο.

Λοιπόν, γι' αυτούς τους λόγους εμείς, κύριε Πρόεδρε, καταψηφίζουμε αυτήν τη συμφωνία. 

ΠΡΟΕΔΡΕΥΩΝ (Νικόλαος Κατσαρός): Η κα Δαμανάκη έχει το λόγο.

ΜΑΡΙΑ ΔΑΜΑΝΑΚΗ: Κύριε Πρόεδρε, η συμφωνία αυτή είναι η πρώτη από μία σειρά συμφωνιών που θα συζητηθούν στα πλαίσια της Ευρωπαϊκής 'Ενωσης και πιο ειδικά στα πλαίσια της λεγόμενης ευρωμεσογειακής συνεργασίας.

Θα ήθελα κατ' αρχήν να πω, ότι εμείς υποστηρίζουμε αυτήν την ιδέα της ευρωμεσογειακής συνεργασίας. Νομίζω ότι η Ελλάδα ειδικότερα έχει και ένα συμφέρον εθνικό να υποστηρίξει αυτήν την ιδέα, που θα συνδεθεί και στο μέλλον με την ιδέα μίας Ευρώπης, που θα διευρύνεται και προς το νότο, όχι μόνο μονόπλευρα προς το βορρά. Και στα πλαίσια αυτά και η ιδέα της συνεργασίας με χώρες του νότου, χώρες της Μεσογείου -και με την Τουρκία θα πρόσθετα εγώ σε μία προοπτική- είναι μία προοπτική, η οποία συμφέρει τη Χώρα μας.

Πέρα απ' αυτά, βεβαίως, υπάρχουν τα θέματα, πώς διασφαλίζονται κρίσιμοι τομείς που έχουν σχέση με τη ζωή των λαών της Ευρωπαϊκής 'Ενωσης, παίρνοντας υπόψη τις προοπτικές αυτής της διεύρυνσης.

Και εγώ θα έλεγα, ότι το μείζον θέμα το οποίο υπάρχει εδώ και στο οποίο η Κυβέρνηση πρέπει να δώσει μία μάχη -θα έλεγα όχι μόνο η Κυβέρνηση, αλλά και η Βουλή και είναι ατυχές το γεγονός, ότι η Επιτροπή των Ευρωπαϊκών Υποθέσεων δεν έχει αναβαθμιστεί όπως θα έπρεπε- το θέμα, λοιπόν, στο οποίο θα πρέπει να δώσουμε μία μάχη είναι, πως θα συνδεθεί αυτή η προοπτική της διεύρυνσης με την αλλαγή των δημοσιονομικών πολιτικών της Κοινότητας και την επιβίωση των διαρθρωτικών ταμείων, διότι περί αυτού πρόκειται. 

Δεν νομίζω ότι η κατεύθυνση πρέπει να αναζητηθεί στην προσπάθεια να οικοδομήσουμε ένα ισχυρό προστατευτισμό, ας μου επιτραπεί η έκφραση, απέναντι σε προϊόντα που έχουν ένα ελληνικό ενδιαφέρον. Το ενδιαφέρον μας για την ελληνική παραγωγή και τα ελληνικά προϊόντα θα υπηρετηθεί στο βαθμό που η Ελλάδα σε συνεργασία και με άλλες χώρες της Ευρωπαϊκής 'Ενωσης, που έχουν αντίστοιχα ενδιαφέροντα, θα μπορέσει να προωθήσει δημοσιονομική πολιτική της Κοινότητας, με έναν προϋπολογισμό ο οποίος είναι καθηλωμένος στο 1% του ακαθάριστου εθνικού προϊόντος της Ευρώπης. Ούτε καν τηρείται η συμφωνία και οι απόψεις του Ευρωπαϊκού Κοινοβουλίου επί του θέματος. 'Οταν τα διαρθρωτικά ταμεία είναι πλέον προβληματικά και όταν, εν πάση περιπτώσει, υπάρχουν και οι σχετικές δυσκολίες, που υπάρχουν και στα 

Σελίδα 5805 

πλαίσια των διαρθρωτικών προβλημάτων, που έχει η δική μας, η ελληνική γεωργία, τα οποία ασφαλώς δέχομαι, τότε πραγματικά υπάρχουν σοβαρότατα προβλήματα. Επομένως προς τα εκεί νομίζω πρέπει να κινηθεί η Ελληνική Κυβέρνηση και σ' αυτήν την κατεύθυνση θα αρθούν και οι οποιεσδήποτε δυσκολίες διαπιστώνονται εδώ και αναφέρθηκαν ήδη από τους συναδέλφους.

Αυτά όσον αφορά την ευρωμεσογειακή συνεργασία. Επαναλαμβάνω, η Ελλάδα έχει συμφέρον να την προωθήσει, υπάρχουν θέματα που έχουν σχέση με τη θέση της Ελλάδος, με τη θέση στην περιοχή, με εθνικά θέματα και γι' αυτό νομίζω, ότι θα πρέπει να είμαστε πιο επιθετικά θετικοί σ' αυτήν την ιδέα.

Και έρχομαι στη συγκεκριμένη σύμβαση. Το Ισραήλ εξαιτίας του γεωπολιτικού του ρόλου έχει μία προνομιακή πράγματι θέση στα πλαίσια της ευρωμεσογειακής συνεργασίας. 

Οι δικές μας επιφυλάξεις, κύριε Πρόεδρε, αναφέρονται κυρίως στο θέμα των ανθρωπίνων δικαιωμάτων και της πολιτικής συγκυρίας που πράγματι ειπώθηκε ότι σημαδεύει την κύρωση αυτής της συμφωνίας. 

Υπάρχουν αναμφισβήτητα θέματα εφαρμογής των ανθρωπίνων δικαιωμάτων στο Ισραήλ. Αυτά που συμβαίνουν στα κατεχόμενα με τον εποικισμό, με την πολιτική της κυβέρνησης Νετανιάχου σε κρίσιμα θέματα, που ακυρώνουν ή, εν πάση περιπτώσει, θέτουν σε κίνδυνο τις συμφωνίες του 'Οσλο, είναι ανησυχητικά. Και οι τελευταίες εξελίξεις είναι εξόχως ανησυχητικές. Ο κίνδυνος, που υπάρχει, είναι να δώσει η Ευρώπη την εντύπωση, αν προωθεί αυτήν τη συμφωνία, χωρίς έστω κάποιες επιφυλάξεις, χωρίς κάποιες αντιρρήσεις, ότι αποδέχεται τα πρότυπα της εφαρμογής των ανθρωπίνων δικαιωμάτων από το Ισραήλ στη συγκεκριμένη φάση.

Και υπάρχει βεβαίως και το πολιτικό πρόβλημα του δυναμιτισμού της ειρηνευτικής διαδικασίας, η οποία ανησυχεί τη διεθνή κοινή γνώμη και δεν είναι τυχαίο, ότι και πολλές χώρες, αλλά και η Ευρωπαϊκή 'Ενωση, προσπαθεί να αναπτύξει πρωτοβουλία με ειδικό μεσολαβητή, όπως και με άλλες προσπάθειες που κάνει στην περιοχή.

Κύριε Πρόεδρε, θέλω να επισημάνω, ότι εμείς θα μπορούσαμε να ψηφίσουμε αυτήν τη συμφωνία -και αυτή θα ήταν η θέση μας- εάν υπήρχε η δυνατότητα να γίνει στο Ελληνικό Κοινοβούλιο αυτό που έγινε σε άλλα κοινοβούλια, αλλά δυστυχώς η αντίληψη που υπάρχει και στο Προεδρείο για το πώς ψηφίζονται αυτές οι συμφωνίες δεν μας το επιτρέπει. Θέλω να αναφερθώ συγκεκριμένα στα κοινοβούλια της Σουηδίας, της Αυστρίας και της Ιταλίας, που εψήφισαν μεν τη συμφωνία, αλλά τη συνόδευσαν με αντίστοιχα μνημόνια που αφορούν τα θέματα των ανθρωπίνων δικαιωμάτων και τα θέματα της εφαρμογής της ειρηνευτικής διαδικασίας. Θα μπορούσε και η δική μας Βουλή να πάρει τέτοιες πρωτοβουλίες, διότι δεν αρκεί μόνο η επίσκεψη, η οποία έχει ανακοινωθεί, των Υπουργών Εξωτερικών -Υπουργού και Αναπληρωτού Υπουργού-στο Ισραήλ, όπου ενδεχομένως να τεθούν τα θέματα. Θα έπρεπε, έχω τη γνώμη, το δικό μας το Κοινοβούλιο να έχει μια παρουσία στο θέμα αυτό. Επειδή απ'ό,τι αντιλαμβάνομαι αυτό είναι αδύνατο, αν και έκανα και τη σχετική πρόταση στην Επιτροπή, το εσπευσμένο της διαδικασίας δεν μας το επιτρέπει. Η ψήφος μας θα είναι λευκή στη συγκεκριμένη σύμβαση.

ΠΡΟΕΔΡΕΥΩΝ (Νικόλαος Κατσαρός): Ο κύριος Υπουργός έχει το λόγο.

ΓΙΑΝΝΟΣ ΚΡΑΝΙΔΙΩΤΗΣ (Υφυπ. Εξωτερικών): Κύριε Πρόεδρε, να αναφέρω αμέσως, ότι η ευρωμεσογειακή συνεργασία υπήρξε πρωτοβουλία της Ελληνικής Προεδρίας το 1994 και ήταν μια πρωτοβουλία ιδιαίτερα επιτυχής, διότι αμέσως μετά ενισχύθηκε από τις επόμενες Προεδρίες που ακολούθησαν και σήμερα υπάρχουν συγκεκριμένα αποτελέσματα αυτής της πολιτικής. Χθες

μάλιστα ολοκληρώθηκαν και οι εργασίες της δεύτερης συνάντησης των χωρών, που συμμετέχουν σ'αυτήν την ευρωμεσογειακή πρωτοβουλία στη Μάλτα, με πολύ συγκεκριμένα αποτελέσματα και στον πολιτικό αλλά και στον οικονομικό τομέα. Διότι η ευρωμεσογειακή συνεργασία, όπως γνωρίζετε, καλύπτει δύο τομείς. Υπάρχει ο οικονομικός, ο εμπορικός τομέας, αλλά και το πολιτικό σκέλος. Η ανάπτυξη της ευρωμεσογειακής συνεργασίας έχει αυτονόητους πολιτικούς, οικονομικούς, πολιτιστικούς λόγους, διότι η Ευρωπαϊκή 'Ενωση θέλει να επεκτείνει και να ενισχύσει τη σχέση με τις χώρες της Μεσογείου. Η Ελλάδα περισσότερο από οποιαδήποτε άλλη χώρα της Ευρώπης, είναι μεσογειακή χώρα, έχει κάθε λόγο να υποστηρίξει αυτήν την πολιτική. 'Εχει ιδιαίτερες σχέσεις με τον αραβικό κόσμο, κατόρθωσε και έχει βελτιώσει τις σχέσεις της με το Ισραήλ και με την έννοια αυτή πρωτοστατεί στην ευρωμεσογειακή συνεργασία. Το μεγάλο πρόβλημα στον οικονομικό τομέα αυτής της ευρωμεσογειακής συνεργασίας είναι το εξής: Οι χώρες αυτές, όπως αντιλαμβάνεσθε, είναι ως επί το πλείστον γεωργικές. Εξάγουν γεωργικά προϊόντα προς την Ευρωπαϊκή 'Ενωση. Υπάρχει λοιπόν μια σύγκρουση συμφερόντων μεταξύ της Ελλάδας αλλά και των άλλων νότιων χωρών της Ευρώπης, διότι παράγουν ομοειδή προϊόντα. 'Ετσι στις διαπραγματεύσεις που γίνονται στον αγροτικό τομέα καταβάλλεται προσπάθεια να μη θιγούν εκατέρωθεν τα συμφέροντα.

Η Χώρα μας, όσον αφορά την ευρωμεσογειακή πολιτική, ακολουθεί στο θέμα αυτό την εξής γραμμή: Προσπαθεί να περιορίσει όσον το δυνατόν περισσότερο τις εισαγωγές στην Ευρωπαϊκή 'Ενωση αγροτικών προϊόντων για να μη θιγούν τα δικά της και πράγματι, στη διάρκεια της διαπραγμάτευσης και για το Ισραήλ και για το Μαρόκο και για σειρά από άλλες χώρες, έχει καταβληθεί τεράστια προσπάθεια να περιοριστούν οι ποσοστώσεις, οι ημερομηνίες εισαγωγής αυτών των προϊόντων και νομίζω με σημαντικά αποτελέσματα.

Ταυτόχρονα υποστηρίζουμε την άποψη, ότι θα πρέπει οι χώρες αυτές να ενισχυθούν χρηματοδοτικά, κάτι το οποίο δυστυχώς δεν δέχονται οι περισσότερες από τις άλλες χώρες της Ευρώπης. Υπάρχει λοιπόν μια σοβαρή σύγκρουση μεταξύ των χωρών που θέλουμε να ενισχυθούν χρηματοδοτικά οι χώρες αυτές και αυτών που θέλουν απλώς να ανοίξει η αγορά, για να μποθν τα αγροτικά τους προϊόντα.

Το αποτέλεσμα είναι πάντοτε ένας συμβιβασμός. Εμείς δώσαμε μάχη να υπάρξει ένα πρόγραμμα ΜΕDΑ με υψηλές χρηματοδοτήσεις. Δεν καταφέραμε να γίνει δεκτή η πρόταση που είχε κάνει η Επιτροπή και που είχε επίσης υποστηρίξει το Ευρωπαϊκό Κοινοβούλιο, αλλά μιλούμε αυτήν τη στιγμή για ένα ποσό γύρω στα τέσσερα δισεκατομμύρια ΕCU για όλες αυτές τις χώρες τα προσεχή πέντε χρόνια. Δεν είναι σημαντικό ποσό, αλλά σας διαβεβαιώ, είναι πολύ περισσότερο από αυτό που ήταν διατεθειμένες να δώσουν οι βιομηχανικές χώρες.

Στα αγροτικά προϊόντα έγινε τεράστια προσπάθεια. 'Οσον αφορά το Ισραήλ, αυτά τα οποία βλέπετε σήμερα στη συμφωνία, είναι ουσιαστικά οι παραδοσιακές εμπορικές ροές των τριών τελευταίων ετών που θεσμοθετούνται και κατοχυρώνονται.

Η Χώρα μας έδωσε, είπα, μάχη για να στηρίξει τη γεωργία της. Είμαστε σε συνεχή επαφή με το Υπουργείο Γεωργίας. Υπήρχαν ειδικοί. Νομίζουμε ότι είναι αρκετά ισορροπημένη για τα συμφέροντά μας η συμφωνία αυτή.

'Ερχομαι τώρα στο πολύ σοβαρό πολιτικό ζήτημα, που αφορά το Ισραήλ. Συμμερίζομαι τις επιφυλάξεις και θα έλεγα, κύριε Πρόεδρε, ότι χαίρομαι που έγινε και η συζήτηση αυτή εδώ στο Κοινοβούλιο, σχετικά με την πολιτική κατάσταση στο Ισραήλ, διότι μέσα από αυτήν τη συζήτηση θα περάσουν κάποια μηνύματα προς όλες τις κατευθύνσεις. Εμείς συμμεριζόμαστε τις επιφυλάξεις και τους φόβους για την πορεία της ειρηνευτικής διαδικασίας. Γνωρίζετε ότι είμαστε από τις χώρες που τη στηρίζουμε. Πιστεύουμε ότι πρέπει να προχωρήσει, πρέπει να γίνουν σεβαστές όλες οι ρυθμίσεις και όλες οι δεσμεύσεις που έχουν αναληφθεί. Το βάρος πέφτει στο Ισραήλ και στην Κυβέρνησή του και έχουμε επανειλημμένα καλέσει την Κυβέρνησή του να σεβαστεί τις συμφωνίες του 'Οσλο.

Με δηλώσεις μας αλλά και με συζητήσεις, που έγιναν στα πλαίσια της Ευρωπαϊκής 'Ενωσης, έχουμε στηρίξει την ειρηνευτική διαδικασία. Ακόμη και χθες στη Μάλτα υπήρξε 

Σελίδα 5806 

σημαντική ανακοίνωση και σημαντική απόφαση για την υποστήριξη της ειρηνευτικής διαδικασίας.

'Οσον αφορά δε τους Παλαιστινίους, γνωρίζετε, ότι η Ευρωπαϊκή 'Ενωση -μεταξύ των χωρών αυτής και η Ελλάδα- ενισχύει με κάθε τρόπο την παλαιστινιακή αρχή. Υπάρχει μάλιστα και συγκεκριμένη συμφωνία εμπορική, οικονομική, για τις σχέσεις μεταξύ Ευρωπαϊκής 'Ενωσης και παλαιστινιακής αρχής. Πρόκειται για μία ενδιάμεση συμφωνία, η οποία προχωρά στην ενίσχυση και τη στήριξη της προσπάθειας αυτής.

Να σημειώσω εδώ, ότι η Ευρωπαϊκή 'Ενωση είναι ο κύριος οικονομικός χρηματοδότης της ειρηνευτικής διαδικασίας. Και μάλιστα θα έλεγα, ότι είναι και άνιση η παρέμβαση της Ευρωπαϊκής 'Ενωσης. Είναι πολύ έντονη η οικονομική της παρέμβαση και πολύ περιορισμένη η πολιτική της. Είναι κάτι το οποίο θέλουμε να αλλάξει και τουλάχιστον η Ελλάδα έχει επανειλημμένα μιλήσει προς αυτήν την κατεύθυνση.

Οι σχέσεις μας με το Ισραήλ, όπως είπα, έχουν βελτιωθεί. Είναι ένας σημαντικός παράγοντας στην περιοχή. Πιστεύουμε ότι για το λόγο αυτόν πρέπει να περάσει αυτή η συμφωνία, αλλά παράλληλα και με τη συζήτηση και με αυτά που λέω και με κάθε άλλη ευκαιρία, περνούμε και το μήνυμα για την ανάγκη προώθησης της ειρηνευτικής διαδικασίας, της ειρήνης μεταξύ Ισραήλ και Παλαιστίνης, του σεβασμού των ανθρωπίνων δικαιωμάτων και της Δημοκρατίας.

'Εχουμε πυκνώσει τις ανταλλαγές μας με την περιοχή και όπως ανέφερα και στη Διαρκή Επιτροπή, πρόκειται σύντομα να επισκεφθούμε το Ισραήλ και τη Γάζα, βεβαίως και ο Υπουργός ο κ. Πάγκαλος και εγώ προσωπικά, για να ενισχύσουμε τις σχέσεις μεταξύ των δύο μερών.

Σας ευχαριστώ.

ΠΡΟΕΔΡΕΥΩΝ (Νικόλαος Κατσαρός): Κύριοι συνάδελφοι, κηρύσσεται περαιωμένη η συζήτηση επί του νομοσχεδίου αυτού.

Ερωτάται το Σώμα: Γίνεται δεκτό το σχέδιο νόμου "Κύρωση της Ευρωμεσογειακής Συμφωνίας περί συνδέσεως μεταξύ των Ευρωπαϊκών Κοινοτήτων και των Κρατών-Μελών τους αφ'ενός και του κράτους του Ισραήλ αφ'ετέρου, της Τελικής Πράξης, καθώς και των Συμφωνιών υπό μορφήν ανταλλαγής επιστολών και των προσαρτημένων σ'αυτή δηλώσεων";

ΝΙΚΟΛΑΟΣ ΓΚΑΤΖΗΣ: Κατά πλειοψηφία.

ΠΡΟΕΔΡΕΥΩΝ (Νικόλαος Κατσαρός): Συνεπώς το σχέδιο νόμου αρμοδιότητας του Υπουργείου Εξωτερικών "Κύρωση της Ευρωμεσογειακής Συμφωνίας περί συνδέσεως μεταξύ των Ευρωπαϊκών Κοινοτήτων και των Κρατών-Μελών τους αφ'ενός και του κράτους του Ισραήλ αφ'ετέρου, της Τελικής Πράξης, καθώς και των Συμφωνιών υπό μορφήν ανταλλαγής επιστολών και των προσαρτημένων σ'αυτή δηλώσεων", έγινε δεκτό σε μόνη συζήτηση κατά πλειοψηφία, κατ'αρχήν, κατ'άρθρο και στο σύνολο και έχει ως εξής:

(Λόγω του μεγάλου όγκου της Συμβάσεως το κείμενό της δεν καταχωρείται στο παρόν Πρακτικό. Ο σχετικός νόμος υπ'αριθμόν 2490 εδημοσιεύθη στο υπ'αριθμόν 81 Α' ΦΕΚ της 16.5.1997)

ΠΡΟΕΔΡΕΥΩΝ (Νικόλαος Κατσαρός): Εισερχόμαστε στη συζήτηση επί της αρχής, των άρθρων και του συνόλου του υπ'αριθμόν 7 σχεδίου νόμου, αρμοδιότητας του Υπουργείου Εξωτερικών της συμπληρωματικής ημερήσιας διάταξης "Κύρωση της Ευρωμεσογειακής Συμφωνίας περί συνδέσεως μεταξύ των Ευρωπαϊκών Κοινοτήτων και των Κρατών-Μελών τους αφ'ενός και του Βασιλείου του Μαρόκου αφ'ετέρου, της Τελικής Πράξης, καθώς και των Συμφωνιών υπό μορφήν ανταλλαγής επιστολών και των προσαρτημένων σ'αυτή δηλώσεων".

Ο κ. Χαϊτίδης έχει το λόγο.

ΕΥΓΕΝΙΟΣ ΧΑΪΤΙΔΗΣ: 'Οπως προείπα, ισχύουν και για το Μαρόκο ανάλογες παρατηρήσεις με εκείνες, που διατυπώσαμε για την περίπτωση του Ισραήλ. Η Νέα Δημοκρατία, ως κυβέρνηση, προώθησε την ανάπτυξη σχέσεων και σήμερα επιθυμούμε την περαιτέρω προώθηση με όλες αυτές τις χώρες, με τις οποίες, χάρις στη Μεσόγειο, γειτνιάζουμε.

Δεν μπορούμε, όμως, να αγνοήσουμε τα προβλήματα που δημιουργούνται από τη διατύπωση και το περιεχόμενο των συγκεκριμένων άρθρων αυτών των συμφωνιών. Είχε ευθύνη η Ελλάδα -η Κυβέρνηση δια των εκπροσώπων της- να λάβει πρόνοια, ώστε όταν συντάσσονταν αυτές οι συμφωνίες είτε να μην υπάρχουν καθόλου είτε να έχουν λιγότερο δυσμενείς επιπτώσεις για τη Χώρα μας τα άρθρα αυτά.

Αναφέρομαι πάλι στα γεωργικά μας προϊόντα. Σας υπενθυμίζω, ότι προβλέπεται στη συμφωνία η ατελής εισαγωγή από το Μαρόκο πατάτας, εκατόν είκοσι χιλιάδων τόνων, ντομάτας, εκατόν πενήντα χιλιάδων τόνων, εσπεριδοειδών, πεντακοσίων είκοσι πέντε χιλιάδων τόνων και κρασιών -για όνομα του Θεού, κύριε Υπουργέ- εκατόν πενήντα χιλιάδων λίτρων.

Συνολικά από τις δύο μεσογειακές χώρες συμφωνήσατε, κύριε Υπουργέ, να εισαχθούν στην Ελλάδα εσπεριδοειδή, ένα εκατομμύριο τόνοι, κρασιά, εκατόν πενήντα δύο χιλιάδες λίτρα, ντομάτες και χυμοί ντομάτας, εκατόν εξήντα χιλιάδες τόνοι και βαμβάκι, καπνά κλωστοϋφαντουργικά, ψάρια. 'Εχουμε ακόμη τον κίνδυνο των θαλασσίων μεταφορών, υπό την έννοια ότι το Μαρόκο μπορεί θαυμάσια να αποτελέσει χώρα σημαίας ευκαιρίας, να εγκατασταθούν, όπως στον Παναμά, εταιρείες τύποις, οι οποίες μέσω του Μαρόκου να ανταγωνίζονται την ελληνική εμπορική ναυτιλία.

Κύριε Υπουργέ, με τον τρόπο που συνετάγησαν αυτές οι συμφωνίες και τα άρθρα που περιλαμβάνουν με την ελληνική σύμφωνη γνώμη κατά τον καταρτισμό τους αυτές οι συμβάσεις είναι ετεροβαρείς. Ειδικά για την Ελλάδα θα έλεγα, ότι είναι επιζήμιες αλλά και επικίνδυνες.

Δεν θα θεωρηθώ ότι είμαι εκτός θέματος, αν σας πω -επειδή δεν πρόλαβα προηγουμένως- ότι αγνοήσατε -και απορώ πώς η Κυβέρνηση δεν έλαβε υπόψη- ότι το Ισραήλ συνήψε μία επικίνδυνη για την Ελλάδα στρατιωτική συμφωνία με την Τουρκία. Ανέλαβε την αναβάθμιση της Τουρκικής Πολεμικής Αεροπορίας, διέθεσε αεροδρόμια, για όποια επιθετική ενέργεια της Τουρκίας εναντίον της Κύπρου ή εναντίον της Ελλάδας.

Φοβάμαι ότι και το Μαρόκο, το οποίο είναι μια μουσουλμανική χώρα με πάρα πολύ στενές σχέσεις και δεσμούς με την Τουρκία, θα συνάψει τέτοιες συμφωνίες στο μέλλον. Συμφωνίες, οι οποίες θα είναι εξόχως επικίνδυνες και επιβλαβείς για την Ελλάδα.

Απορώ γιατί η Κυβέρνηση δεν έχει τη δυνατότητα, εις ανταπόδοσιν, αν θέλετε, της δικής της συναινέσεως γι'αυτές τις διευκολύνσεις υπέρ του Μαρόκου και των άλλων μεσογειακών κρατών, να εξασφαλίσει -αν μη τι άλλο- τη μη υπογραφή τέτοιων συμβάσεων απ' τις χώρες αυτές, οι οποίες συμβάσεις και συμφωνίες με χώρες εχθρικά διακείμενες προς την Ελλάδα, όπως η Τουρκία, στρέφονται ευθέως εναντίον της Ελλάδας.

Θα ήθελα να σας παρακαλέσω, κύριε Υπουργέ, να μας δώσετε σχετικές εξηγήσεις. Επειδή, όμως, αυτές οι συμφωνίες δεν είναι κείμενα, που δεν μεταβάλλονται, να μας πείτε, αν έχετε πρόθεση στο άμεσο μέλλον να πείσετε τις χώρες αυτές, υπέρ των οποίων ο Ελληνικός Λαός καλείται να κάνει θυσίες εις βάρος της παραγωγής του και της οικονομίας του, τουλάχιστον να μας εξασφαλίσουν μία ανάλογη φιλική συμπεριφορά έναντι της Ελλάδας ή και να μην υποστηρίζουν διά πράξεων ή ενεργειών εκείνες τις χώρες, οι οποίες σαφώς είναι εχθρικές εναντίον της Ελλάδας, όπως είναι η Τουρκία.

(Στο σημείο αυτό ακούγεται ο προειδοποιητικός ήχος λήξης του χρόνου ομιλίας του κυρίου Βουλευτή.)

ΠΡΟΕΔΡΕΥΩΝ (Νικόλαος Κατσαρός):Τελειώστε, κύριε Χαϊτίδη.

ΕΥΓΕΝΙΟΣ ΧΑΪΤΙΔΗΣ:Ειδικά για τις μεσογειακές χώρες, οι περισσότερες των οποίων λόγω θρησκείας στέκονται στο πλευρό της Τουρκίας, θα ήθελα να σας παρακαλέσω, κύριε Υπουργέ, να λάβετε σοβαρά υπόψη και να μας πείτε, ποιες είναι οι απόψεις της Κυβερνήσεως.

Για τη σύμβαση, την οποία συζητάμε, διατυπώσαμε τις πιο πάνω παρατηρήσεις και περιμένουμε τις απόψεις σας. Επιφυλασσόμεθα να σας πούμε εάν μετά την απάντησή σας, θα 

Σελίδα 5807 

απόσχουμε ή θα υπερψηφίσουμε αυτήν τη σύμβαση με το Μαρόκο.

ΠΡΟΕΔΡΕΥΩΝ (Νικόλαος Κατσαρός): Ο κ. Γκατζής έχει το λόγο.

ΝΙΚΟΛΑΟΣ ΓΚΑΤΖΗΣ: Κύριε Πρόεδρε, ιδιαίτερα σε αυτήν τη χώρα και στις άλλες φυσικά, αλλά ιδιαίτερα σ' αυτήν τη χώρα, η οποία είναι καθαρά μια χώρα αγροτική και με πολύ λίγη κλωστοϋφαντουργική παραγωγή, εκείνες οι χώρες που έχουν να ωφεληθούν, είναι αυτές, που θα κατακλύσουν τη χώρα αυτή με βιομηχανικά προϊόντα. Τι να φοβηθεί ουσιαστικά η Γερμανία, η Αγγλία κ.λπ., από τις σχέσεις με αυτήν τη χώρα, με τη συμφωνία της GATT ουσιαστικά -γιατί γι' αυτήν αναφερόμαστε- που θα ισχύσει και με τη χώρα αυτή; Οι επιπτώσεις θα είναι τρομερές, ιδιαίτερα για τη δική μας Χώρα και για τα υφαντουργικά και πολύ περισσότερο για τα αγροτικά προϊόντα.

Μπαίνει το ερώτημα: Γιατί σταμάτησε η συμφωνία των υπηρεσιών; Γιατί μπλοκαρίστηκε; Χθες έμαθα από ένα συνάδελφο, ότι ήταν παρέμβαση της Αμερικής ιδιαίτερα, που την ενδιαφέρουν οι θαλάσσιες μεταφορές και ιδιαίτερα στα στερεά εμπορεύματα. 'Οταν η Αμερική θέλει να σπάσει αυτές τις συμφωνίες, το κάνει όποτε θέλει και με το σπαθί της, που λένε. Τα σιτηρά τα πριμοδοτεί και έχουν κατακλύσει όλη την Ευρώπη και τη Χώρα μας. Πριμοδοτεί άλλο τόσο σχεδόν την αγροτική παραγωγή και τα καπνά επίσης. Λοιπόν, εμείς βάζουμε περιορισμούς. Και τώρα έρχεται και επιβάλλει αυτό που θα πλήξει ουσιαστικά τη δική μας ναυτιλία, στις ελεύθερες μεταφορές με τις χώρες αυτές. Επιζήμιο είναι για τη Χώρα μας αυτό, μία εξάπλωση ουσιαστικά του ελέγχου της οικονομίας σε όλες τις μεσογειακές χώρες και μέσω της οικονομίας να ελέγχουν τις ίδιες τις χώρες, αλλά και τις ενδότερες να εποπτεύουν από τη θαλάσσια περιοχή και τίποτα περισσότερο. Δυστυχώς η Ελλάδα παίζει αυτό το παιχνίδι, σέρνοντας το χορό ουσιαστικά του Ζαλόγγου σε μία καταστροφή και της εθνικής μας οικονομίας και ιδιαίτερα της αγροτικής παραγωγής. Δεν ξέρω πώς μπορούν και ψηφίζονται τετοιες διατάξεις. Εμείς θα την καταψηφίσουμε.

ΠΡΟΕΔΡΕΥΩΝ (Νικόλαος Κατσαρός): Η κα Δαμανάκη έχει το λόγο.

ΜΑΡΙΑ ΔΑΜΑΝΑΚΗ: Κύριε Πρόεδρε, για τους πολιτικούς λόγους, που επιβάλλουν στη Χώρα μας να προωθήσει αυτήν την ευρωμεσογειακή συνεργασία, αναφέρθηκα στην προηγούμενη συμφωνία. Δεν θα τα επαναλάβω.

Την ψηφίζουμε εμείς αυτήν τη συμφωνία με ορισμένες επιφυλάξεις. 'Οσον αφορά τις οικονομικές της επιπτώσεις, υπάρχουν πράγματι επιπτώσεις που αφορούν την ελληνική γεωργία, η οποία πρέπει όμως να ξεπεράσει και τα δικά της διαρθρωτικά προβλήματα, μαζί με την προσπάθεια να αποκατασταθούν και αντίστοιχες πολιτικές στην Ευρωπαϊκή 'Ενωση, οι οποίες να αντιμετωπίζουν τα θέματα αυτά και αναφέρομαι στα όσα είπα πριν. Θέλω, όμως, να σημειώσω, ότι εδώ υπάρχουν και ορισμένες θετικές οικονομικές επιπτώσεις, που αφορούν κυρίως την ελληνική ναυτιλία και την αλιεία, οι οποίες πρέπει να συνυπολογισθούν.

Μία δεύτερη επιφύλαξη αφορά τον τομέα των ανθρωπίνων δικαιωμάτων. Αναφέρομαι και στα ανθρώπινα δικαιώματα στο ίδιο το Βασίλειο του Μαρόκου, αλλά αναφέρομαι και στα όσα συμβαίνουν στην περιοχή της δυτικής Σαχάρας. Εν πάση περιπτώσει, παρά τις επιφυλάξεις, εμείς ψηφίζουμε τη συμφωνία.

ΠΡΟΕΔΡΕΥΩΝ (Νικόλαος Κατσαρός): Ο κ. Σωτηρόπουλος έχει το λόγο.

ΒΑΣΙΛΕΙΟΣ ΣΩΤΗΡΟΠΟΥΛΟΣ: Κατ' αρχάς, κύριε Πρόεδρε, είμαστε υπέρ της ευρωμεσογειακής συνεργασίας, αλλά δεν μπορεί αυτή η συνεργασία να είναι σε βάρος των συμφερόντων της Ελλάδας, είτε στον οικονομικό τομέα είτε στον πολιτικό τομέα.

Ακούσαμε προηγουμένως με τη σύμβαση του Ισραήλ -ομιλώ για τα αγροτικά προϊόντα- σε τι δύσκολη θέση βρίσκεται η Χώρα μας. Με το Μαρόκο το κακό παραγίνεται. Δεν είναι δυνατόν να λέμε πεντακόσιες χιλιάδες περίπου τόνοι εσπεριδοειδών, δεκαπέντε χιλιάδες τόνοι χυμών, κρασιά, ντομάτες, πατάτες, όλα αυτά να εισάγονται χωρίς δασμούς ή με ευνοϊκούς όρους, όταν την ίδια στιγμή ανάλογα προϊόντα της Χώρας μας δεν μπορούν να εξαχθούν σε χώρες μη Κοινοτικές με τη βαριά δασμολόγηση που υφίστανται.

Εάν υπήρχαν τα ίδια προϊόντα ή ανάλογα προϊόντα, στις βόρειες ή κεντρικές χώρες της Ευρώπης, έχετε την εντύπωση, ότι θα επέτρεπαν να ισχύσουν τέτοια καθεστώτα οι κεντρικές ή οι βόρειες ευρωπαϊκές χώρες; Κάθε άλλο.

Γίνεται μία μάχη, εάν η ενίσχυση των μη κοινοτικών μεσογειακών χωρών θα γίνει με χρηματοδότηση ή αν θα γίνει με εξαγωγές αγροτικών προϊόντων. Βλέπετε αμέσως πώς υποστηρίζουν αυτές οι χώρες τα συμφέροντα των κεντρικών και των βορείων χωρών.

Δεν μπορεί, λοιπόν μόνο με τα αγροτικά προϊόντα των χωρών της Μεσογείου, των χωρών του νότου, να γίνεται αυτή, η χρηματοδότηση. Εγώ είμαι αρνητικός στη σύμβαση αυτή, διότι πιστεύω, ότι τα συμφέροντα της Χώρας μας θίγονται καίρια. Και δεν ξέρω αν το Υπουργείο Εξωτερικών είχε αρμονική συνεργασία με το Υπουργείο Γεωργίας και δέχθηκε να συνυπογράψει αυτήν τη σύμβαση. Διότι και με τη σύμβαση της GATT, που υπέγραψε το Υπουργείο Εξωτερικών το Δεκέμβριου του '93, καίτοι η Νέα Δημοκρατία το καλοκαίρι του '93 είχε ορισμένες επιφυλάξεις για τα μεσογειακά προϊόντα, στο τέλος αυτές οι επιφυλάξεις του Ελληνικού Κράτους δεν τηρήθηκαν. Η κυβέρνηση του ΠΑ.ΣΟ.Κ. το Δεκέμβριο του ' 93 υπέγραψε τη συμφωνία της GATT χωρίς αυτές τις επιφυλάξεις και τώρα έρχονται όλες αυτές οι συμβάσεις, οι οποίες είναι δυσμενέστατες για τα αγροτικά μας προϊόντα, για τα συμφέροντα του Ελληνικού Δημοσίου.

ΠΡΟΕΔΡΕΥΩΝ (Νικόλαος Κατσαρός): Ο κ. Δαβάκης έχει το λόγο.

ΑΘΑΝΑΣΙΟΣ ΔΑΒΑΚΗΣ: Κύριε Πρόεδρε, σίγουρα οι δρόμοι της θάλασσας, που ενώνουν τα μεσογειακά κράτη, πρέπει να μας δημιουργούν κατάλληλη συμπεριφορά στην οργάνωση της εξωτερικής μας πολιτικής για να μπορέσουμε να βρούμε κοινές αναφορές. Αλλά όταν συνάπτονται τέτοιες συμφωνίες με κράτη τα οποία έχουν ομοειδή συμφέροντα με τη Χώρα μας, ιδιαίτερα στο γεωργικό τομέα, πρέπει πέρα από οποιαδήποτε γραφειοκρατική αντίληψη να μας εμβάλει στο συγκεκριμένο πολιτικό ερώτημα. Και το πολιτικό ερώτημα είναι το εξής:

Αυτή τη στιγμή το Υπουργείο Γεωργίας, όπως αναφέρετε εσείς στην αρμόδια Διαρκή Επιτροπή, λέτε, ότι έχει μελετήσει λεπτομερειακά όλες τις προτάσεις και ότι το γεωργικό πακέτο, που έχει διαμορφωθεί, είναι συμφέρον και δεν θίγει ιδιαίτερα τα ελληνικά προϊόντα. Είναι, όμως, έτσι ακριβώς;

Κύριε Υπουργέ, πρέπει να βρεθείτε κάποια στιγμή σε κάποια επερώτηση, που κάνουμε πολλές φορές προς τον Υπουργό Γεωργίας τον κ. Τζουμάκα, για να δείτε, τι διαφορετικά μας λέει και σε τι αντίφαση πέφτει με αυτά που λέτε εσείς. Διότι διαγράφοντας το διεθνές, ιδιαίτερα το ευρωπαϊκό, δυσμενές κλίμα, που υπάρχει στα δικά μας προϊόντα, αναφέρει και την περίπτωση του Μαρόκου. Τι θα γίνουν τα συγκεκριμένα ελληνικά προϊόντα, τόσο του ελαιολάδου όσο και των εσπεριδοειδών, όταν γίνουν αυτές οι αθρόες εισαγωγές από το Μαρόκο και από τα άλλα κράτη με ομοειδή προϊόντα;

Είναι ορισμένα πράγματα που πρέπει να μας εμβάλουν σε μεγάλες τύψεις συνειδήσεως και πρέπει, επίσης, να αποτελέσουν ερέθισμα για μία γενικότερη στρατηγική στον τομέα της γεωργίας. Αυτές οι απλές συμβάσεις, που ορισμένοι συνάδελφοι βρισκόμαστε τώρα να τις κυρώνουμε, αποτελούν δυναμίτιδα στην υπόθεση που λέγεται "ελληνική γεωργία". Και νομίζω, ότι όλοι μας πρέπει από εδώ και μπρος, πέραν της κατάθεσης της άρνησής μας στην κύρωση αυτής της συμβάσεως, να έχουμε μία διαφορετική στάση στο μέλλον απέναντι σ' αυτού του είδους τις συμβάσεις. Ευχαριστώ.

ΠΡΟΕΔΡΕΥΩΝ (Νικόλαος Κατσαρός): Ο κύριος Υπουργός, έχει το λόγο.

ΓΙΑΝΝΟΣ ΚΡΑΝΙΔΙΩΤΗΣ (Υφυπ. Εξωτερικών): Κύριε Πρόεδρε, να ξεκινήσω με κάποιες γενικές παρατηρήσεις που αφορούν τόσο στο Μαρόκο όσο και στο Ισραήλ. Πρώτον, οι

Σελίδα 5808 

χώρες αυτές δεν είναι εχθρικές, επειδή αναφέρθηκε, ότι είναι εχθρικές. Οι χώρες δεν είναι εχθρικές και, εν πάση περιπτώσει, η απομόνωση της Χώρας μας ή η απομόνωση αυτών των χωρών δεν βοηθά ούτε στην προαγωγή της εξωτερικής μας πολιτικής ούτε βεβαίως και στην προώθηση των εθνικών μας συμφερόντων. Εμείς βλέπουμε διαφορετικά τις διεθνείς σχέσεις. Πιστεύουμε στη συνεργασία, στις ανταλλαγές, στο άνοιγμα των συνόρων. Βρισκόμαστε μάλιστα σε μία τέτοια εποχή, που αν δεν προχωρήσουμε μ' αυτούς τους ρυθμούς και αυτήν την πολιτική, θα απομονωθούμε και θα περιθωριοποιηθούμε.

'Οσον αφορά κάποια παρατήρηση που έγινε για τα ανθρώπινα δικαιώματα και τη Δημοκρατία στις χώρες αυτές και ειδικότερα στο Μαρόκο, συμφωνούμε, ότι θα πρέπει να δοθεί η μεγάλη προτεραιότητα στο σεβασμό των ανθρωπίνων δικαιωμάτων και της δημοκρατίας στις χώρες αυτές. 'Εχει ξεκινήσει μία τεράστια προσπάθεια από την Ευρωπαϊκή 'Ενωση και είναι βασική ρήτρα της συμφωνίας η προώθηση των δικαιωμάτων αυτών. Υπάρχει μάλιστα και ρήτρα αναστολής στην περίπτωση που διαπιστωθούν παραβιάσεις.

Θα ήθελα να επισημάνω τα εξής, σχετικά με πιο συγκεκριμένα ζητήματα, που αφορούν τα προϊόντα. Πρέπει να δηλώσω, ότι έγινε μεγάλη προσπάθεια από την ελληνική πλευρά να προωθηθούν τα συμφέροντα του αγροτικού τομέα και της βιομηχανίας σε τέτοιο βαθμό, ώστε να μην υπάρχουν αρνητικές επιπτώσεις. Και νομίζω ότι το καταφέραμε, το πετύχαμε.

Συγκεκριμένα να ξεκινήσω από τα αγροτικά προϊόντα. Προβλέπονται ετήσιες δασμολογικές ποσοστώσεις σε βασικά αγροτικά προϊόντα καταγωγής Μαρόκου. Το 2000 οι δύο πλευρές θα εξετάσουμε βάση τις παραδοσιακές εμπορικές ροές και την ιδιαίτερη ευαισθησία των προϊόντων, τη δυνατότητα περαιτέρω αμοιβαίων ρυθμίσεων. Τα προϊόντα καταγωγής Μαρόκου δεν έχουν κατά την εισαγωγή τους στην Κοινότητα ευνοϊκότερη μεταχείριση από αυτήν που εφαρμόζουν τα κράτη - μέλη μεταξύ τους. Προβλέπονται διαδικασίες αντιντάμπινγκ, όταν διαπιστώνεται άσκηση πρακτικών ντάμπινγκ.

Πρόβλεπεται μηχανισμός λήψης μέτρων, όταν διαπιστώνεται διατάραξη της κοινοτικής αγοράς με αιφνίδια αύξηση των εισαγωγών ενός αγροτικού προϊόντος. Η διαπραγματευτική πρακτική της Ελλάδας για το αγροτικό πακέτο καθορίστηκε με βάση τις οδηγίες του Υπουργείου Γεωργίας. Πιστεύουμε, ότι το αποτέλεσμα κρίνεται ικανοποιητικό. Κατά τις διαπραγματεύσεις ομοειδών ευαίσθητων προϊόντων η βασική μας προσπάθεια στόχευε στη μείωση των προτεινομένων δασμολογικών ποσοστώσεων και ανέφερα, ότι ενώ αρχικά η πρόταση ήταν για τετρακόσιες χιλιάδες τόννους πορτοκάλια, ύστερα από δική μας προσπάθεια περιορίστηκε κατά εκατόν πενήντα χιλιάδες τόνους αυτή η ποσόστωση.

Και επειδή αναφέρθηκε προηγουμένως κάτι περί ποσοστώσεων σε ελληνικά προϊόντα, θέλω να πω, ότι δεν υπάρχουν ποσοστώσεις για αυτά τα ελληνικά προϊόντα. 'Ετσι οι εισαγωγές ντομάτας, αγγουριών, κ.λπ. γίνονται κατά τη χειμερινή περίοδο, όταν δεν υπάρχει σημαντική παραγωγή αντίστοιχων ελληνικών προϊόντων.

Επίσης για τα βιομηχανικά προϊόντα υπάρχουν ειδικές ρυθμίσεις, που κατοχυρώνουν την ελληνική βιομηχανία. Νομίζω ότι πρόκειται για μια συμφωνία, η οποία είναι ισορροπημένη και θα πρέπει να ψηφιστεί από το Κοινοβούλιο. Τέλος, όσον αφορά το θέμα της διαπραγμάτευσης της GATT, θέλω να πω, ότι το 1993 -συνέβη να πάρω μέρος σε αυτές τις διαπραγματεύσεις-το αγροτικό πακέτο είχε κλείσει το Σεπτέμβριο του 1993 από την προηγούμενη Κυβέρνηση. 'Οταν πλέον ήρθε η τελική συμφωνία δεν μπορούσαμε να ανοίξουμε αυτό το πακέτο. Αυτό προς άρση κάθε παρεξήγησης, διότι έχουν γραφεί και λέγονται πολλά.

ΠΡΟΕΔΡΕΥΩΝ (Νικόλαος Κατσαρός): Κύριοι συνάδελφοι, έχω την τιμή να σας ανακοινώσω, ότι τη συνεδρίασή μας παρακολουθούν από τα γενικά δυτικά θεωρεία, αφού προηγουμένως ξεναγήθηκαν στην έκθεση της αίθουσας "ΕΛΕΥΘΕΡΙΟΣ ΒΕΝΙΖΕΛΟΣ", εβδομήντα τρεις μαθητές και τέσσερεις συνοδοί δάσκαλοι από το 7ο και 26ο Δημοτικό Σχολείο Καλαμάτας Νομού Μεσσηνίας.

(Χειροκροτήματα από όλες τις Πτέρυγες)

Ο κ. Μεϊμαράκης έχει ζητήσει το λόγο.

ΕΥΑΓΓΕΛΟΣ ΜΕΪΜΑΡΑΚΗΣ: Θέλω να παρατηρήσω, ότι ο κύριος Υπουργός παρερμήνευσε τα όσα ελέχθησαν από τον Εισηγητή μας. Εμείς δεν μιλήσαμε για εχθρικές σχέσεις με αυτές τις χώρες.

ΓΙΑΝΝΟΣ ΚΡΑΝΙΔΙΩΤΗΣ (Υφυπ. Εξωτερικών): Πρός άρση κάθε παρεξηγήσεως.

ΕΥΑΓΓΕΛΟΣ ΜΕΪΜΑΡΑΚΗΣ: Αντιθέτως τις θεωρούμε φίλες χώρες και μέσα στα πλαίσια συνεργασίας που έχουμε χαράξει στην εξωτερική πολιτική, που πρέπει να έχουμε, επικροτούμε κινήσεις τέτοιας συνεργασίας.

Δεύτερον, τώρα με την κατάληξή του ο κύριος Υπουργός μας άνοιξε νέο θέμα, που δεν είναι ώρα να το κουβεντιάσουμε, γιατί έχει συζητηθεί κατ' επανάληψη στη Βουλή. Το πώς υπεγράφη η συμφωνία της GATT και τι έγινε με την Κυβέρηση του ΠΑ.ΣΟ.Κ. το Δεκέμβριο του 1993 είναι πασίγνωστο. Επίσης είναι γνωστό, ότι το Υπουργείο Γεωργίας με το Υπουργείο Εξωτερικών δεν συνεργάστηκαν, όπως δεν συνεργάζονται και τώρα. Εάν όπως είπε ο κ. Δαβάκης ήσασταν εδώ σε μια επερώτηση που είχαμε κάνει προς τον Υπουργός Γεωργίας και ακούγατε τι μας έλεγε, θα καταλαβαίνατε τη μεγάλη αντίφαση που υπάρχει, σε σχέση με αυτά που εσείς σήμερα καταθέτετε.

Τέλος, όσον αφορά τα πορτοκάλια, που είπατε, θέλω να σας πω, ότι υπάρχει ποσόστωση που δεν είναι εποχιακή, όπως είπατε. Είναι εντελώς διαφορετική. Αυτό δείχνει, ότι δεν συνεργάζεστε όπως θα έπρεπε να συνεργαστείτε στην αντιμετώπιση σοβαρών θεμάτων όπως είναι η υπεράσπιση των προϊόντων μας στην Ευρωπαϊκή 'Ενωση. Γι αυτό δεν έχιυμε και τα επιθυμητά αποτελέσματα. Ως προς τα άλλα διατηρούμε τις επιφυλάξεις μας.

ΠΡΟΕΔΡΕΥΩΝ (Νικόλαος Κατσαρός): Ο κύριος Υφυπουργός έχει το λόγο.

ΓΙΑΝΝΟΣ ΚΡΑΝΙΔΙΩΤΗΣ (Υφυπ. Εξωτερικών): Θέλω να τονίσω, ότι υπάρχει στενότατη συνεργασία μεταξύ του Υπουργείου Εξωτερικών και του Υπουργείου Γεωργίας. Χαρακτηριστικά να σας αναφέρω, ότι αυτοί οι οποίοι διαπραγματεύονται τα αγροτικά ζητήματα στη μόνιμη αντιπροσωπεία στις Βρυξέλλες είναι υπάλληλοι του Υπουργείου Γεωργίας.

Κατά συνέπεια δεν χρειάζεται να παρέμβουμε για να πάρουμε την πολιτική γραμμή, για να την προωθήσουμε. Είναι οι ίδιοι εκεί, που προωθούν την πολιτική τους.

ΑΘΑΝΑΣΙΟΣ ΔΑΒΑΚΗΣ: Είναι γνωστά τα προβλήματα της ΜΕΑ στις Βρυξέλλες.

ΓΙΑΝΝΟΣ ΚΡΑΝΙΔΙΩΤΗΣ (Υφυπ.Εξωτερικών): Δε νομίζω. Η Μόνιμη Αντιπροσωπεία δουλεύει πάρα πολύ καλά και αποδοτικά και αν έχετε κάτι συγκεκριμένο, παρακαλώ να μου το θέσετε υπόψη. Αντίθετα θέλω να εκφράσω και δημόσια έπαινο σ'αυτούς οι οποίοι πραγματικά νυχθημερόν προσπαθούν και προωθούν τα συμφέροντα της Χώρας με πολύ θετικά αποτελέσματα.

ΕΥΑΓΓΕΛΟΣ ΜΕΪΜΑΡΑΚΗΣ: Εμείς δε βάλαμε θέμα για τους υπαλλήλους ή σε επίπεδο τέτοιας συζήτησης της διαπραγμάτευσης. 'Εγινε αναφορά για τους πολιτικούς προϊσταμένους και είναι γνωστό το θέμα της υπογραφής της GATT.

ΓΙΑΝΝΟΣ ΚΡΑΝΙΔΙΩΤΗΣ (Υφυπ.Εξωτερικών): Υπάρχει συνεργασία.

ΠΡΟΕΔΡΕΥΩΝ (Νικόλαος Κατσαρός): Κηρύσσεται περαιωμένη η συζήτηση επί του σχεδίου νόμου:

και ερωτάται το Σώμα:

Γίνεται δεκτό το νομοσχέδιο;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΝΙΚΟΛΑΟΣ ΓΚΑΤΖΗΣ: Κατά πλειοψηφία.

ΠΡΟΕΔΡΕΥΩΝ (Νικόλαος Κατσαρός): Συνεπώς το νομοσχέδιο αρμοδιότητας του Υπουργείου Εξωτερικών: "Κύρωση της Ευρωμεσογειακής Συμφωνίας περί συνδέσεως μεταξύ των Ευρωπαϊκών Κοινοτήτων και των Κρατών-Μελών τους αφ'

Σελίδα 5809 

ενός, και του Βασιλείου του Μαρόκου αφ'ετέρου, της Τελικής Πράξης, καθώς και των Συμφωνιών υπό μορφήν ανταλλαγής επιστολών και των προσαρτημένων σε αυτή δηλώσεων", έγινε δεκτό, σε μόνη συζήτηση , κατά πλειοψηφία, κατ'αρχήν, κατ'άρθρο και στο σύνολο και έχει ως εξής:

(Λόγω του μεγάλου όγκου της Συμβάσεως το κείμενό της δεν καταχωρείται στο παρόν Πρακτικό. Ο σχετικός νόμος υπ'αριθμόν 2487 εδημοσιεύθη στο υπ'αριθμόν 78 Α' ΦΕΚ της 16.5.1997)

ΠΡΟΕΔΡΕΥΩΝ (Νικόλαος Κατσαρός): Εισερχόμαστε στο τελευταίο σχέδιο νόμου αρμοδιότητας του Υπουργείου Εξωτερικών: Μόνη συζήτηση επί της αρχής, των άρθρων και του συνόλου του σχεδίου νόμου: "Κύρωση των Ευρωπαϊκών Συμφωνιών για την εγκαθίδρυση συνδέσεως μεταξύ των Ευρωπαϊκών Κοινοτήτων και των Κρατών-Μελών τους αφ'ενός και 1. της Δημοκρατίας της Εσθονίας, 2. της Δημοκρατίας της Λεττονίας και 3. της Δημοκρατίας της Λιθουανίας και εφ'ετέρου μετά των Τελικών Πράξεων, Δηλώσεων και Επιστολών".

Πιστεύω ότι αναφέρεσθε όλοι σε όσα μέχρι τώρα είπατε, ιδιαίτερα για τις σοσιαλιστικές χώρες.

ΝΙΚΟΛΑΟΣ ΓΚΑΤΖΗΣ: Σε όσα είπαμε για τις σοσιαλιστικές χώρες.

ΠΡΟΕΔΡΕΥΩΝ (Νικόλαος Κατσαρός): Τις πρώην ή τις νυν;

ΝΙΚΟΛΑΟΣ ΓΚΑΤΖΗΣ: Τις πρώην.

ΠΡΟΕΔΡΕΥΩΝ (Νικόλαος Κατσαρός): Ο κύριος Υπουργός έχει το λόγο.

ΓΙΑΝΝΟΣ ΚΡΑΝΙΔΙΩΤΗΣ (Υφυπ. Εξωτερικών): 'Ηθελα να πω, κύριε Πρόεδρε ότι εδώ πρόκειται για μία εντελώς διαφορετική ρύθμιση μεταξύ Ευρωπαϊκής 'Ενωσης και των χωρών της Βαλτικής. Οι συμφωνίες, που υπογράφουμε με αυτές τις χώρες, εντάσσονται στο ευρύτερο πλαίσιο των ευρωπαϊκών συμφωνιών, που προβλέπουν τη μελλοντική ένταξη των χωρών αυτών στην Ευρωπαϊκή 'Ενωση. Αφορούν δηλαδή το μεγάλο πρόβλημα που και η κα Δαμανάκη έθεσε προηγουμένως, της μελλοντικής διεύρυνσης της Ευρωπαϊκής 'Ενωσης. Είναι ένα ζήτημα πολύ σοβαρό, πρόκειται για μία μεγάλη διαπραγμάτευση και τα θέματα του δημοσιονομικού κόστους αυτής της διεύρυνσης είναι σ'αυτήν τη διαπραγμάτευση, που πρόκειται να ξεκινήσει, νομίζω, αρχές του επόμενου χρόνου και πρέπει να τα δούμε.

'Ηδη στο Υπουργείο Εξωτερικών έχουμε ξεκινήσει μια σοβαρή μελέτη για το θεμα της διεύρυνσης, ώστε να καθορίσουμε τους στόχους και την πολιτική, που θα ακολουθήσει η Χώρα μας στη μεγάλη αυτή διαπραγμάτευση, που θα πάρει αρκετά χρόνια.

ΠΡΟΕΔΡΕΥΩΝ (Νικόλαος Κατσαρός): Κηρύσσεται περαιωμένη η συζήτηση επί του σχεδίου νόμου.

Ερωτάται το Σώμα: Γίνεται δεκτό το νομοσχέδιο;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΝΙΚΟΛΑΟΣ ΓΚΑΤΖΗΣ : Κατά πλειοψηφία.

ΠΡΟΕΔΡΕΥΩΝ (Νικόλαος Κατσαρός): Συνεπώς το νομοσχέδιο, αρμοδιότητας του Υπουργείου Εξωτερικών: "Κύρωση των Ευρωπαϊκών Συμφωνιών για την εγκαθίδρυση συνδέσεως μεταξύ των Ευρωπαϊκών Κοινοτήτων και των Κρατών-Μελών τους αφ'ενός και 1. της Δημοκρατίας της Εσθονίας, 2. της Δημοκρατίας της Λεττονίας και 3. της Δημοκρατίας της Λιθουανίας και εφ'ετέρου μετά των Τελικών Πράξεων, Δηλώσεων και Επιστολών", έγινε δεκτό, σε μόνη συζήτηση, κατά πλειοψηφία, κατ'αρχήν, κατ'άρθρο και στο σύνολο και έχει ως εξής:

(Λόγω του μεγάλου όγκου της Συμβάσεως το κείμενό της δεν καταχωρείται στο παρόν Πρακτικό. Ο σχετικός νόμος υπ'αριθμόν 2498 εδημοσιεύθη στο υπ'αριθμόν 89 Α' ΦΕΚ της 16.5.1997)

ΠΡΟΕΔΡΕΥΩΝ (Νικόλαος Κατσαρός): Κύριοι συνάδελφοι, παρακαλώ το Σώμα να εξουσιοδοτήσει το Προεδρείο για την υπ'ευθύνη του επικύρωση των Πρακτικών ως προς την ψήφιση στο σύνολο των νομοσχεδίων των ψηφισθέντων κατά τη σημερινή συνεδρίαση.

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.

ΠΡΟΕΔΡΕΥΩΝ (Νικόλαος Κατσαρός): Παρεσχέθη η ζητηθείσα εξουσιοδότηση.

Κύριοι συνάδελφοι, επειδή ο κ.Χαϊτίδης με ρώτησε τι έγινε η Συμφωνία με το Βιετνάμ, όταν ήταν στην έδρα ο κ.Κρητικός έγινε προεκφώνηση της συμπληρωματικής ημερήσιας διάταξης και έγινε δεκτό το σχέδιο νόμου για την κύρωση συμφωνίας με το Βιετνάμ χωρίς συζήτηση.

Ο κ.Μεϊμαράκης έχει το λόγο.

ΕΥΑΓΓΕΛΟΣ ΜΕΪΜΑΡΑΚΗΣ: Κύριε Πρόεδρε, θέλω να επισημάνω για άλλη μια φορά την ανακολουθία της Κυβέρνησης.

Με επείγουσα διαδικασία προχθές ήρθε η Κύρωση της Ευρωπαϊκής Σύμβασης για την άσκηση των δικαιωμάτων των παιδιών, "του Υπουργείου Δικαιοσύνης" η οποία και περιελήφθη στην συμπληρωματική ημερήσια διάταξη. Για να δείτε την ανακολουθία της εκτελεστικής εξουσίας, η ίδια η Κυβέρνηση ζητάει την αναβολή.

Απλώς το επισημαίνω προς το Προεδρείο, για να συστήσετε προς την Εκτελεστική Εξουσία όχι μόνο να μας πιέζει, για να περάσουμε από τις επιτροπές κείμενα τα οποία μας δίνει την ίδια μέρα και επιθυμεί να τα περάσουμε την ίδια μέρα, αλλά αν μη τι άλλο να είναι και συνεπής προς αυτές τις υποχρεώσεις της.

ΠΡΟΕΔΡΕΥΩΝ (Νικόλαος Κατσαρός): Αναφερθήκατε αρμοδίως όταν στην 'Εδρα ήταν ο Πρόεδρος της Βουλής. Πιστεύω ότι το αίτημά σας θα γίνει δεκτό από τον κύριο Πρόεδρο και θα ενεργήσει εκείνος για ό,τι χρειάζεται.

ΚΟΣΜΑΣ ΣΦΥΡΙΟΥ: Κύριε Πρόεδρε, είναι προφανές, ότι το σκεπτικό, που διατύπωσαν οι συνάδελφοι των Κομμάτων κατά τη συζήτηση στην Κοινοβουλευτική Επιτροπή, έδωσε την ευκαιρία στην Κυβέρνηση να κρίνει, ότι πρέπει να δοθεί περισσότερος χρόνος, προκειμένου να προετοιμαστούν οι συνάδελφοι. Επομένως ο κ. Μεϊμαράκης και οι συνάδελφοι της Νέας Δημοκρατίας αυτό, που ζητούσαν στην Επιτροπή, θα το έχουν, δηλαδή αρκετό χρόνο στη διάθεσή τους να προετοιμαστούν για τη συζήτηση στην Ολομέλεια.

ΠΡΟΕΔΡΕΥΩΝ (Νικόλαος Κατσαρός): Κύριοι συνάδελφοι, στο σημείο αυτό δέχεσθε να λύσουμε τη συνεδρίαση;

ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.

Με τη συναίνεση του Σώματος και ώρα 15.30' λύεται η συνεδρίαση για αύριο Παρασκευή, 18 Απριλίου 1997 και ώρα 10.00' με αντικείμενο εργασιών του Σώματος Κοινοβουλευτικό 'Ελεγχο, συζήτηση επικαίρων ερωτήσεων και στη συνέχεια συζήτηση επερώτησης κατά του Υπουργού Εθνικής Παιδείας και Θρησκευμάτων.


Ο ΠΡΟΕΔΡΟΣ 
     ΟΙ ΓΡΑΜΜΑΤΕΙΣ
 


Σελίδα 5810 
