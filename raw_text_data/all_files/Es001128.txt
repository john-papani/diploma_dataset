
ΣΥΝΕΔΡΙΑΣΗ ΞΓ'
Τρίτη 28 Νοεμβρίου 2000 
ΠΙΝΑΚΑΣ ΠΕΡΙΕΧΟΜΕΝΩΝ
ΘΕΜΑΤΑ
Α. ΕΙΔΙΚΑ ΘΕΜΑΤΑ
1. Επικύρωση Πρακτικων,
2. Αδεια απουσίας του Βουλευτή Μ. Βαρβιτσιώτη, 
3. Ανακοινώνεται: α) ότι τη συνεδρίαση παρακολουθούν μαθητές από το
Γυμνάσιο Ραχών Ικαρίας,
β) Επιστολή του Προέδρου της Κυβερνήσεως με θέμα: "Κυβερνητική
μεταβολή",
Β. ΚΟΙΝΟΒΟΥΛΕΥΤΙΚΣ ΕΛΕΓΧΟΣ
1. Κατάθεση αναφορών,
2. Απαντήσεις Υπουργών σε ερωτήσεις Βουλευτών,
3. Ανακοίνωση του δελτίου επικαίρων ερωτήσεων της Τετάρτης 29
Νοεμβρίου 2000,
4. Συζήτηση αναφορών και ερωτήσεων:
α) Προς τον Υπουργό Εθνικής 'Αμυνας σχετικά με τους κίνδυνους που εγκυμονεί για τη χώρα μας η δημιουργία πυρηνικού εργοστασίου στο Ακούγιου της Τουρκίας,
β) Προς τον Υπουργό Υγείας και Πρόνοιας: i) σχετικά με τη λήψη μέτρων για την καταβολή των χρεών των δημοσίων νοσοκομείων προς τους προμηθευτές φαρμάκων κλπ.,
ii) σχετικά με τις προθέσεις του Υπουργού προκειμένου να εξοπλιστεί
το Νοσοκομείο Χαλκίδας με αξονικό τομογράφο των ασθενών,
γ) Προς τον Υπουργό Εργασίας, σχετικά με την αποπεράτωση των
εργατικών κατοικιών της περιοχής Τυρνάβου στο Νομό Λάρισας,
Γ. ΝΟΜΟΘΕΤΙΚΗ ΕΡΓΑΣΙΑ
1) Συνέχιση της συζήτησης επί των άρθρων του σχεδίου νόμου του
Υπορυγείου Οικονομικών: "Φορολογικές ελαφρύνσεις και απλουστεύσεις και άλλες διατάξεις",
2) Ονομαστική ψηφοφορία επί του άρθρου 30 του σχεδίου νόμου του
Υπουργείου Οικονομικών,
3) Ψήφιση επί της αρχής των άρθρων και του συνόλου του σχεδίου νόμου του Υπουργείου Οικονομικών: "Κύρωση της Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Δημοκρατίας της Αρμενίας για την αμοιβαία συνδρομή μεταξύ των τελωνειακών τους διοικήσεων",
4) Ψήφιση επί της αρχής των άρθρων και του συνόλου του σχεδίου νόμου του Υπουργείου Εθνικής Οικονομίας "Κύρωση της Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Λαϊκής Δημοκρατίας της Αλγερίας για την αμοιβαία ενθάρρυνση και προστασία των επενδύσεων",
5) Ψήφιση επί της αρχής των άρθρων και του συνόλου του σχεδίου νόμου του Υπουργείου Ανάπτυξης: "Κύρωση της Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Δημοκρατίας της Αλβανίας για συνεργασία στον τομέα τουρισμού",
6) Κατάθεση σχεδίου νόμου:
Οι Υπουργοί Εθνικής Οικονομίας και Ανάπτυξης κατέθεσαν σχέδιο
νόμου:"Περί κυρώσεως της υπ' αριθμόν 58861/ΥΠΕ 100003/1 Ν2601/98/9.11.2000 υπαγωγή επένδυσης της υπό σύσταση εταιρίας ΓΚΛΑΒΕΡΒΕΛ Καβάλας Α.Ε. στην ενίσχυση της επιχορήγησης κα επιδότησης τόκων του ν.2601/98 κοινής υπουργικής απόφασης",
ΟΜΙΛΗΤΕΣ
Α. Επί των επικαίρων ερωτήσεων:
ΑΠΟΣΤΟΛΑΚΗΣ Δ.,
ΓΑΡΟΥΦΑΛΙΑΣ Γ.,
ΚΡΗΤΙΚΟΣ Π.,
ΜΕΛΑΣ Π.,
ΠΙΠΕΡΓΙΑΣ Δ.,
ΠΡΩΤΟΠΑΠΑΣ Χ.,
ΣΠΥΡΑΚΗ Χ.,
Β. Επί του σχεδίου νόμου του Υπουργείου Οικονομικών:
ΑΡΣΕΝΗ Μ.,
ΓΚΑΤΖΗΣ Ν.,
ΔΑΣΚΑΛΑΚΗΣ Γ.,
ΚΕΦΑΛΟΓΙΑΝΝΗΣ Ι.
ΚΩΣΤΟΠΟΥΛΟΣ N. Δ., 
ΛΑΦΑΖΑΝΗΣ Π.,
ΜΑΓΚΡΙΩΤΗΣ Ι., 
ΜΑΚΡΥΠΙΔΗΣ Α., 
ΠΑΥΛΙΔΗΣ Α., 
ΡΕΓΚΟΥΖΑΣ Α., 
ΣΓΟΥΡΙΔΗΣ Π., 
ΣΠΥΡΙΟΥΝΗΣ Κ., 
ΦΛΩΡΙΝΗΣ Α., 
ΦΩΤΙΑΔΗΣ Α., 

Π Ρ Α Κ Τ Ι Κ Α Β Ο Υ Λ Η Σ
Ζ' ΑΝΑΘΕΩΡΗΤΙΚΗ ΒΟΥΛΗ
Ι' ΠΕΡΙΟΔΟΣ (ΠΡΟΕΔΡΕΥΟΜΕΝΗΣ ΔΗΜΟΚΡΑΤΙΑΣ)
ΣΥΝΟΔΟΣ Α'
ΣΥΝΕΔΡΙΑΣΗ ΞΓ'
Τρίτη 28 Νοεμβρίου 2000
------------

Αθήνα, σήμερα στις 28 Νοεμβρίου 2000, ημέρα Τρίτη και ώρα 18.24'
συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια, για να συνεδριάσει υπό την προεδρία του Β' Αντιπροέδρου αυτής κ. ΠΑΝΑΓΙΩΤΗ ΣΓΟΥΡΙΔΗ.
ΠΡΟΕΔΡΕΥΩΝ (Παναγιώτης Σγουρίδης): Κυρίες και κύριοι συνάδελφοι,
αρχίζει η συνεδρίαση.
Παρακαλείται ο κύριος Γραμματέας να ανακοινώσει τις αναφορές προς το Σώμα.
Ανακοινώνονται προς το Σώμα από τον κ. Δημήτριο Πιπεργιά, Βουλευτή Ευβοίας, τα ακόλουθα:
(Το κείμενο των ανακοινώσεων υπάρχει στο τεύχος των Πρακτικών της
Βουλής).
ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κ. Πιπεργιά. Κυρία και κύριοι συνάδελφοι, έχω την τιμή να ανακοινώσω στο Σώμα το
δελτίο επικαίρων ερωτήσεων της Τετάρτης 29 Νοεμβρίου 2000.
Α. ΕΠΙΚΑΙΡΕΣ ΕΡΩΤΗΣΕΙΣ Πρώτου Κύκλου ('Αρθρο 130 παρ.2&3 Καν.Βουλής) 1. Η με αριθμό 351/27.11.2000 επίκαιρη ερώτηση του Βουλευτή του
Πανελλήνιου Σοσιαλιστικού Κινήματος κ. Εμμανουήλ Σκουλάκη προς τον Υπουργό Υγείας και Πρόνοιας, σχετικώς με τις ενέργειες των κατοίκων του Δήμου Σταυρούπολης Θεσσαλονίκης για απομάκρυνση από την περιοχή τους της μονάδας μεθαδόνης, την επέκταση του προγράμματος σε όλη την Ελλάδα κλπ. 
2. Η με αριθμό 350/27.11.2000 επίκαιρη ερώτηση του Βουλευτή της Νέας
Δημοκρατίας κ. Ανέστη Αγγελή προς τον Υπουργό Εθνικής 'Αμυνας, σχετικώς με την εκ νέου διευθέτηση της συνοριακής γραμμής Ελλάδος-Αλβανίας.

3. Η με αριθμό 347/27.11.2000 επίκαιρη ερώτηση του Βουλευτή του
Κομμουνιστικού Κόμματος Ελλάδος κ. Νικολάου Γκατζή προς τον Υπουργό Οικονομικών, σχετικώς με τα προβλήματα που προέκυψαν με την εφαρμογή του προεδρικού διατάγματος για την αναδιάταξη των Δημοσίων Οικονομικών Υπηρεσιών (Δ.Ο.Υ.) κλπ.
Β. ΕΠΙΚΑΙΡΕΣ ΕΡΩΤΗΣΕΙΣ Δεύτερου Κύκλου ('Αρθρο 130 παρ.2&3 Καν.Βουλής) 1. Η με αριθμό 338/27.11.2000 επίκαιρη ερώτηση του Βουλευτή του
Πανελλήνιου Σοσιαλιστικού Κινήματος και Β' Αντιπροέδρου της Βουλής

κ. Παναγιώτη Σγουρίδη προς τον Υπουργό Γεωργίας, σχετικώς με τη λήψη μέτρων για τη βιωσιμότητα των συνεταιριστικών εργοστασίων της Θράκης. 
2. Η με αριθμό 342/27.11.2000 επίκαιρη ερώτηση του Βουλευτή της Νέας
Δημοκρατίας κ. Ιωάννη Χωματά προς τον Υπουργό Υγείας και Πρόνοιας , σχετικώς με την αντιμετώπιση του προβλήματος της συνταγογράφησης φαρμάκων από τους αγροτικούς ιατρούς κλπ.
3. Η με αριθμό 340/27.11.2000 επίκαιρη ερώτηση του Ανεξάρτητου
Βουλευτή κ. Γεωργίου Καρατζαφέρη προς τον Υπουργό Εξωτερικών, σχετικώς με δημοσιεύματα του Τύπου αναφερόμενα σε ύποπτες κινήσεις μουσουλμάνων στη Ρόδο κλπ.
Επίσης, έχω την τιμή να ανακοινώσω στο Σώμα επιστολή του Προέδρου της Κυβερνήσεως η οποία έχει ως εξής:

"ΘΕΜΑ: "Κυβερνητική μεταβολή".
Κύριε Πρόεδρε,
Παρακαλώ να ανακοινώσετε στο Σώμα ότι:
Α) Με το 311 Προεδρικό Διάταγμα που δημοσιεύθηκε στο ΦΕΚ 257/20.11.2000 (τ.Α'), παύθηκε ο κ. Θεόδωρος Πάγκαλος του Γεωργίου, από τη θέση του Υπουργού Πολιτισμού.
Β) Με το 312 Προεδρικό Διάταγμα που δημοσιεύθηκε στο ΦΕΚ
257/20.11.2000 (τ.Α'), έγινε αποδεκτή η παραίτηση που υπέβαλε η Αγγελική Λαϊου του Ευαγγέλου, από τη θέση του Υφυπουργού Εξωτερικών. 
Γ) Με το 313 Προεδρικό Διάταγμα που δημοσιεύθηκε στο ΦΕΚ

257/20.11.2000 (τ.Α'), διορίστηκε ο κ. Ευάγγελος Βενιζέλος του Βασιλείου, ως Υπουργός Πολιτισμού.
Δ) Με το 314 Προεδρικό Διάταγμα που δημοσιεύθηκε στο ΦΕΚ 257/20.11.2000 (τ.Α'), διορίστηκε ο Γρηγόριος Νιώτης του Δημητρίου, ως Υφυπουργός Εξωτερικών.
Ο ΠΡΩΘΥΠΟΥΡΓΟΣ
ΚΩΝΣΤΑΝΤΙΝΟΣ ΣΗΜΙΤΗΣ"
Eπίσης, με επιστολή του προς τον Πρόεδρο της Βουλής ο κ. Μιλτιάδης
Βαρβιτσιώτης ζητεί ολιγοήμερη άδεια απουσίας του στο εξωτερικό.
Η Βουλή εγκρίνει;
ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.
ΠΡΟΕΔΡΕΥΩΝ (Παναγιώτης Σγουρίδης): Η Βουλή ενέκρινε.
ΠΡΟΕΔΡΕΥΩΝ (Παναγιώτης Σγουρίδης): Κύριοι συνάδελφοι, εισερχόμαστε
στην ημερήσια διάταξη των
ΑΝΑΦΟΡΩΝ ΚΑΙ ΕΡΩΤΗΣΕΩΝ
Αναφορές και ερωτήσεις πρώτου κύκλου:
Πρώτη είναι η υπ' αριθμόν 1942/28-8-2000 ερώτηση του Βουλευτή του Πανελληνίου Σοσιαλιστικού Κινήματος κ. Παναγιώτη Κρητικού προς τον Υπουργό Εθνικής 'Αμυνας, σχετικώς με τους κινδύνους που εγκυμονεί για τη χώρα μας η δημιουργία πυρηνικού εργοστασίου στο Ακούγιου της Τουρκίας.

Η ερώτηση του κ. Κρητικού σε περίληψη έχει ως ακολούθως:
"'Εχουμε τονίσει και σε παλαιότερες ερωτήσεις μας, τόσο στην προηγούμενη όσο και στην παρούσα Βουλή ότι το πρόβλημα της δημιουργίας πυρηνικού εργοστασίου στο Ακουγιού της Τουρκίας είναι μείζον πρόβλημα για τη προστασία των λαών της περιοχής της Ανατολικής Μεσογείου. Μας ανησυχούσε και μας ανησυχεί το ιδιαίτερα σεισμογενές έδαφος της περιοχής το οποίο αποτελεί απαγορευτικό παράγοντα για τη δημιουργία του. 
Ερμηνεύοντας γενικότερους φόβους, ζητήσαμε να αναληφθεί κάθε

προσπάθεια προς κάθε κατεύθυνση, (Καναδά, Τουρκία, Ευρωπαϊκή 'Ενωση, όπου δει), ώστε να αποτραπεί η δημιουργία αυτού του εργοστασίου. Είναι βέβαιο ότι έγιναν προσπάθειες από πλευράς Ελληνικής Κυβερνήσεως προς πολλές κατευθύνσεις, αλλά δυστυχώς αυτές οι προσπάθειες δεν τελεσφόρησαν.
Πριν από λίγο καιρό η υπογραφή Κλίντον-Τουρκίας για την πυρηνική
συνεργασία έδωσε το "πράσινο φως" όχι μόνο για την κατασκευή του Ακούγιου αλλά άνοιξε το δρόμο ώστε να καταστεί η Τουρκία πυρηνική δύναμη. Αυτό το πράσινο φως γίνεται κόκκινο φως κινδύνου για την Ελλάδα, αλλά και για
πολλές άλλες χώρες της περιοχής τις οποίες όλοι γνωρίζουμε.
Ερωτώνται οι κύριοι Υπουργοί, σε ποιο βαθμό απασχολεί την Κυβέρνηση αυτή η δυσμενής εξέλιξη για τη χώρα μας και πώς σκέπτονται να την αντιμετωπίσουν".
Ο Υφυπουργός 'Αμυνας κ. Αποστολάκης έχει το λόγο για τρία λεπτά να
πρωτολογήσει.
ΔΗΜΗΤΡΙΟΣ ΑΠΟΣΤΟΛΑΚΗΣ (Υφυπουργός Εθνικής 'Αμυνας): Κύριε Πρόεδρε, κυρίες και κύριοι συνάδελφοι, κατανοώ απολύτως την ευαισθησία του

ερωτώντος κυρίου συναδέλφου για το θέμα της εγκατάστασης εργοστασίου πυρηνικής ενέργειας στην Τουρκία. 'Ομως παράλληλα θέλω να καθησυχάσω όλους, διότι η ελληνική Κυβέρνηση παρακολουθεί με ιδιαίτερη προσοχή το θέμα και έχει ήδη προβεί από τη γέννεσή του μέχρι σήμερα σε όλες τις απαραίτητες ενέργειες, ούτως ώστε να αποσοβήσει ένα τέτοιο γεγονός. 
Κατ' αρχήν από ελληνικής πλευράς έγιναν διαβήματα τόσο στα Υπουργεία
Εξωτερικών των κρατών αυτών, όσο και στις ίδιες τις εταιρείες, δηλαδή, στον Καναδά, Ιταλία, Γαλλία, Γερμανία, Η.Π.Α. και διαμαρτυρόμαστε για την πιθανή συμμετοχή τους στο πρόγραμμα. Επειδή, δε υπήρχαν ενδείξεις ότι, η Καναδική εταιρεία πιθανόν θα το αναλάμβανε και με τη βοήθεια της ελληνικής ομογένειας στον Καναδά, διαμαρτυρηθήκαμε έντονα στην καναδική κυβέρνηση, προς την εταιρεία που πιθανόν θα το αναλάμβανε, προς όλες τις
οργανώσεις. Ο Υπουργός Εξωτερικών της Ελλάδας συνομίλησε για το θέμα αυτό και με τον Πρωθυπουργό του Καναδά.
Με μέριμνα του Υπουργείου Εξωτερικών και του Υπουργείου Αιγαίου έχουν διανεμηθεί στην αγγλική γλώσσα έντυπα με τα οποία διαμαρτυρόμεθα και αναφερόμαστε στους κινδύνους, οι οποίοι υπάρχουν για την περιοχή και για την Τουρκία απ' αυτό το εργοστάσιο.
'Εγιναν παραστάσεις προς τη Διεθνή Επιτροπή Ατομικής Ενέργειας, στο υψηλότερο επίπεδο, από τη χώρα μας. Εγείραμε το θέμα στη μεσογειακή διάσκεψη στο Παλέρμο, όπου ήταν παρών και ο Τούρκος Υπουργός Εξωτερικών. 
Τέλος, θέσαμε το θέμα και στην Ευρωπαϊκή 'Ενωση, στα πλαίσια της
ΚΕΠΠΑ και σας βεβαιώ ότι η Ελλάδα δεν είναι ο μόνος Ευρωπαίος εταίρος που έχει ανησυχίες για το θέμα αυτό.
Κατόπιν αυτών των ενεργειών της ελληνικής Κυβέρνησης είχαμε πολύ
σημαντικές εξελίξεις. Πρώτον, το καλοκαίρι το τρέχοντος έτους υπερψηφίστηκε από το Ευρωκοινοβούλιο το πρόγραμμα χρηματοδότησης ΜΕDA με το οποίο καλείται η Τουρκία να μην προβεί στην κατασκευή πυρηνικών 
εργοστασίων. Αυτό τέθηκε ως όρος για τη χρηματοδότηση, δηλαδή η μη εγκατάσταση εργοστασίου πυρηνικής ενέργειας.
Δεύτερον, από τις 25 Ιουλίου του τρέχοντος έτους η ίδια η Τουρκία,

διά στόματος του Πρωθυπουργού της κ. Ετσεβίτ, ανακοίνωσε την αναβολή κατασκευής του πυρηνικού αντιδραστήρα στην Τουρκία. Ο Τούρκος Πρωθυπουργός προέβαλε ως λόγους για την απόφαση αυτή το ενδεχόμενο να τεθεί σε κίνδυνο το σταθεροποιητικό οικονομικό πρόγραμμα της Τουρκίας. 
'Ομως, όπως πολύ σωστά παρατηρήσατε, δυστυχώς είχαμε, τελευταία, μια
εξέλιξη που δεν είναι ευχάριστη. Μιλάμε, βέβαια, για τη συμφωνία μεταξύ Ηνωμένων Πολιτειών και Τουρκίας για πυρηνική συνεργασία, γεγονός που δημιούργησε καινούρια δεδομένα και καινούριες ανησυχίες.
'Εχουμε βέβαια διαβεβαίωση από την αμερικανική πλευρά ότι η συνεργασία αυτή αφορά μόνο την ειρηνική χρήση της πυρηνικής ενέργειας. Αυτό όμως δεν μας καθησυχάζει καθόλου και συνεχίζουμε με τον ίδιο ρυθμό όλες μας τις προσπάθειες σε όλα τα fora στο εξωτερικό και οπουδήποτε και σε οργανώσεις κυβερνητικές και μη, με στόχο να αποσοβήσουμε την πιθανότητα εγκατάστασης του πυρηνικού εργοστασίου στην Τουρκία. 
ΠΡΟΕΔΡΕΥΩΝ (Παναγιώτης Σγουρίδης): Ο κ. Κρητικός έχει το λόγο για δύο
λεπτά να αναπτύξει την ερώτησή του.
ΠΑΝΑΓΙΩΤΗΣ Ν. ΚΡΗΤΙΚΟΣ: Κύριε Πρόεδρε, δεν αμφιβάλλω για την ευαισθησία της Κυβέρνησης, αλλά θέλουμε περισσότερο ενεργοποίηση και εκδήλωση έμπρακτη αυτής της ευαισθησίας. Διότι το θέμα είναι μείζον, είναι τεράστιο. Δεν έχει μόνο οικολογικούς κινδύνους η κατασκευή πυρηνικού εργοστασίου, έχει και ιδιαίτερη στρατηγική σημασία. Διότι αν καταστεί πυρηνική δύναμη η Τουρκία, όπως αποδεικνύεται με την τελευταία υπογραφή του κ. Κλίντον με την τουρκική κυβέρνηση συμφωνία "για τη συνεργασία στον τομέα της πυρηνικής ενέργειας" τότε, γίνεται όμηρος της τουρκικής απειλής η χώρα μας, αλλά και όλες οι χώρες που περιβάλλουν τη Μεσόγειο, τα Βαλκάνια και την πέραν της Μεσογείου περιοχή.
Το θέμα είναι ιδιαίτερα ευαίσθητο γιατί είναι σεισμογενής η περιοχή
του Ακούγιου. Πριν από δύο χρόνια είχαμε στην περιοχή σεισμό 6,5 Ρίχτερ. Το επίκεντρο του σεισμού, απέχει μόνο εκατόν τριάντα δύο χιλιόμετρα από εκεί που προτίθενται να κατασκευάσουν το εργοστάσιο με τους πυρηνικούς αντιδραστήρες. Επίσης απέχει εκατόν σαράντα χιλιόμετρα από την Κύπρο και ελάχιστα από την Ελλάδα. Κατοικούν δε στην περιοχή αυτή εκατόν σαράντα τέσσερα εκατομμύρια άνθρωποι. Οι άνθρωποι αυτοί εκτίθενται στον άμεσο κίνδυνο της πυρηνικής δύναμης και του πυρηνικού αντιδραστήρα της Τουρκίας. Προχωρεί η Τουρκία και ας διαβεβαιώνει ο κ. Ετσεβίτ ότι θα τον χρησιμοποιήσει για ειρηνικούς σκοπούς. 'Εχετε δει κανένα λύκο να λέει ότι θα επιδείξει άγριες διαθέσεις στο κοπάδι; Ε, λοιπόν ας μην έχουμε εμπιστοσύνη στις δηλώσεις του όποιου Ετσεβίτ.
Ο σεισμολόγος κ. Μπάχθοτ Καρλ έχει δηλώσει ότι υπάρχει πιθανότητα
50% να προκληθεί νέος σεισμός στην περιοχή ύψους 7 βαθμών της κλίμακας Ρίχτερ. Εάν υπάρξει ένας τέτοιος σεισμός και υπάρχει αυτό το εργοστάσιο, οι συνέπειες για την περιοχή είναι καταστρεπτικότατες. Θα εξαφανίσουν κάθε ανθρώπινη ύπαρξη.
Ας ευαισθητοποιηθεί περισσότερο η Κυβέρνηση προς κάθε κατεύθυνση. Να κινητοποιήσει όλες τις χώρες και της Μέσης Ανατολής και της Βόρειας
Αφρικής και των Βαλκανίων και της Καυκασίας. 'Ολες είναι άμεσα θιγόμενες και άμεσα απειλούμενες από αυτό το εργοστάσιο. 'Εχουμε ακόμη νωπές τις συνέπειες του Τσερνομπίλ και ιδιαίτερα οδυνηρές. Πληρώνουμε ακόμα με θανάτους, θανάτους παιδιών, αυτήν την τραγωδία. Υπάρχει, είναι ορατός ο κίνδυνος από το Κοσλοντούι που είναι ένα πεπαλαιωμένο πυρηνικό εργοστάσιο κοντά στα σύνορα μας με τη Βουλγαρία, πάνε να δημιουργήσουν και στο Ακούγιου στην πιο σεισμογενή περιοχή εργοστάσιο πυρηνικής ενέργειας; 
Κύριε Υπουργέ, ο Καναδάς, ο οποίος διαπραγματεύεται, με την Τουρκία
την προσφορά τεχνογνωσίας, έχει δώσει πυρηνικούς αντιδραστήρες και στο Πακιστάν και στην Ινδία. 'Εχουμε προηγούμενο. Και αυτό το προηγούμενο μας κάνει περισσότερο ανήσυχους.
Επανέρχομαι και κλείνω ότι δεν είναι μόνο το οικολογικό πρόβλημα. Είναι και η στρατηγική επένδυση η οποία γίνεται με τον αντιδραστήρα για την Τουρκία. Η στρατηγική αναβάθμιση της Τουρκίας με την απόκτηση πυρηνικού αντιδραστήρα είναι οφθαλμοφανής και προβάλει απειλητική για τη χώρα μας.
ΠΡΟΕΔΡΕΥΩΝ (Παναγιώτης Σγουρίδης): Υπήρξε και ευαιθησία από τις
Επιτροπές Φιλίας του ελληνικού Κοινοβουλίου, οι οποίες είχαν κάνει έντονα διαβήματα και στον Καναδά και στην Αμερική αλλά και στη Γερμανία. 
ΑΡΙΣΤΟΤΕΛΗΣ ΠΑΥΛΙΔΗΣ: Και όχι μόνο. Και από άλλα fora.
ΠΡΟΕΔΡΕΥΩΝ (Παναγιώτης Σγουρίδης): Και όχι μόνο.
Ορίστε, κύριε Υπουργέ, έχετε το λόγο.
ΔΗΜΗΤΡΙΟΣ ΑΠΟΣΤΟΛΑΚΗΣ (Υφυπουργός Εθνικής 'Αμυνας): Κύριε Πρόεδρε, αντιλαμβάνομαι και το πάθος του κυρίου συναδέλφου και την ανησυχία όλων μας. Είναι κάτι που μας αφορά όχι μόνο στρατιωτικά. Μας αφορά άμεσα, διότι ένα πυρηνικό ατύχημα σ'αυτήν την περιοχή αναμφίβολα θα επηρεάσει όλες τις χώρες που βρίσκονται στο χώρο.
Θέλω όμως να διαβεβαιώσω και πάλι με μεγάλη έμφαση ότι δεν υπάρχει
κυβέρνηση, δεν υπάρχει forum, δεν υπάρχει οργανισμός ή οργάνωση κυβερνητική και μη στην οποία να μπορούμε να θέσουμε το θέμα και να μην το έχουμε κάνει. 'Εχουμε κινητοποιήσει και τη γνώμη άλλων χωρών και των χωρών της περιοχής και σε επίσημο και σε ανεπίσημο επίπεδο.
Σε όλη αυτήν την ιστορία υπάρχει και ένα καλό σημείο, ότι έχουμε αντίδραση και μέσα στο εσωτερικό της Τουρκίας. Υπάρχει ένας έντονος προβληματισμός, ο οποίος εκφράζεται και από οργανώσεις κυβερνητικές και μη, από επιχειρηματίες και από ανθρώπους που ενδιαφέρονται για το περιβάλλον.
Ακόμα και κυβερνητικά στελέχη στην Τουρκία προέβαλαν τις αντιρρήσεις τους για τους κινδύνους οι οποίοι υπάρχουν για όλο τον κόσμο, διότι οι κίνδυνοι δεν αφορούν μόνο στο εκτός Τουρκίας περιβάλλον, αλλά και στο μέσα στην Τουρκία.
Ακόμη πρέπει να σας πω ότι η συμφωνία μεταξύ Ηνωμένων Πολιτειών και Τουρκίας δεν σημαίνει αυτοδίκαια την κατασκευή πυρηνικού εργοστασίου στην Τουρκία.
Τέλος, πρέπει να πω, για να επανέλθω στο εσωτερικό της Τουρκίας, ότι υποστηρίζουμε σταθερά ότι θα μπορούμε να βοηθήσουμε την Τουρκία στην ανάπτυξη εναλλακτικών πηγών ενέργειας μέσω των διεθνών και των ευρωπαϊκών οργανισμών, προκειμένου να λύσουμε το πρόβλημα, με στόχο να τους πείσουμε να σταματήσουν περαιτέρω ενέργειες για την εγκατάσταση του εργοστασίου. 
Ευχαριστώ, κύριε Πρόεδρε.
ΠΡΟΕΔΡΕΥΩΝ (Παναγιώτης Σγουρίδης): Δεύτερη είναι η με αριθμό 3049/11.10.2000 ερώτηση του Βουλευτή της Νέας Δημοκρατίας κ. Παναγιώτη Μελά προς τον Υπουργό Υγείας και Πρόνοιας, σχετικώς με τη λήψη μέτρων για την καταβολή των χρεών των δημοσίων νοσοκομείων προς τους προμηθευτές φαρμάκων κλπ.
Η ερώτηση του κ. Μελά έχει ως εξής:
"Για μια ακόμα φορά τα νοσοκομεία βουλιάζουν στα χρέη τους, τα οποία έχουν ξεπεράσει τα 200 δισ. προς τις φαρμακευτικές εταιρείες και τους προμηθευτές ιατρικού υλικού, συσκευών και μηχανημάτων.
Το χρέος προς τις φαρμακευτικές εταιρείες έχει φτάσει τα 113 δισ. και προς τους άλλους προμηθευτές ιατρικού υλικού τα 106 δισ. και υφίσταται ο κίνδυνος τα νοσοκομεία να οδηγηθούν στην έλλειψη φαρμάκων και ιατρικού υλικού με απρόβλεπτες συνέπειες για τους ασθενείς.
Ο κίνδυνος αυτός υφίσταται, διότι οι εκπρόσωποι των φαρμακευτικών εταιρειών, αλλά και οι προμηθευτές επιστημονικών συσκευών και ιατρικών μηχανημάτων, παρά τις συνεχείς οχλήσεις τους, αντιμετώπισαν την αδιαφορία
της Κυβέρνησης για εξόφληση του υφισταμένου χρέους και αποφάσισαν να μη χορηγούν φάρμακα και υλικά στα νοσοκομεία μετά την 1η Δεκεμβρίου. 
Συγκεκριμένα, δεν θα χορηγούν εάν δεν τους αποστέλλεται έγγραφη
βεβαίωση της αρμόδιας υπηρεσίας του νοσοκομείου ότι υπάρχει η απαιτούμενη πίστωση και η ταμειακή ευχέρεια για την πληρωμή μέσα σε τρεις μήνες, όχι μόνο της σχετικής δαπάνης, αλλά και των εκκρεμών οικονομικών υποχρεώσεων. 
Το θέμα αυτό είναι μείζον, προκαλεί αναστάτωση στους ασθενείς, αλλά
και στον ιατρικό κόσμο και χρήζει άμεσης παρέμβασης για να μη φθάσουν τα νοσοκομεία στο σημείο, μετά την 1η Δεκεμβρίου, να μην έχουν τη δυνατότητα της αντιμετώπισης των αναγκών των ασθενών.

Μετά ταύτα ερωτάται ο αρμόδιος Υπουργός:
Σε ποιες άμεσες ενέργειες θα προβεί ώστε να διευθετηθεί το χρέος των 200 και πλέον δισ. των νοσοκομείων προς τους προμηθευτές φαρμάκων και ιατρικού υλικού, ώστε να μη μείνουν τα νοσοκομεία χωρίς φάρμακα και ιατρικό υλικό, κάτι πρωτοφανές στα ιατρικά χρονικά, που θα δημιουργήσει μεγάλα προβλήματα στη θεραπεία των ασθενών;"
Η Υφυπουργός Υγείας και Πρόνοιας, κ. Σπυράκη, έχει το λόγο για τρία
λεπτά για να πρωτολογήσει.
ΧΡΙΣΤΙΝΑ ΣΠΥΡΑΚΗ (Υφυπουργός Υγείας και Πρόνοιας): Πράγματι υπάρχουν χρέη. Αυτό δεν είναι πρωτοφανές, συμβαίνει πάρα πολύ συχνά.
Με το νόμο 2469/97 και με κάποιες διευθετήσεις που έγιναν τότε
εξοφλήθησαν οφειλές ύψους εκατόν ενενήντα δισεκατομμυρίων (190.000.000.000) δραχμών σε προμηθευτές. Είναι γνωστό ότι αυτές οι δαπάνες προέρχονται είτε από φαρμακευτικό υλικό είτε από υγειονομικό υλικό είτε από αντιδραστήρα είτε από ορθοπεδικό υλικό. Τότε είχαν γίνει παρεμβάσεις ως προς τα έσοδα του νοσοκομείου, οπότε ήταν πολύ πιο εύκολο στην τότε φάση να διευθετηθούν τα χρέη.
Επειδή, όμως, τότε είχε παρατηρηθεί ότι δεν ήταν δυνατή η άμεση εξόφληση των χρεών και επειδή εκτός από τον κρατικό προϋπολογισμό χρειαζόταν να εξοφλούμε και τα ασφαλιστικά ταμεία, έγιναν
διάφορες νομοθετικές ρυθμίσεις, ούτως ώστε να γίνεται έγκαιρη εξόφληση από τα ταμεία. Σε περίπτωση που αυτό δεν συμβαίνει, τότε απευθείας να καλύπτονται από τον κρατικό προϋπολογισμό.
'Οπως είπε ο κύριος συνάδελφος, αυτήν τη στιγμή τα χρέη είναι αρκετά υψηλά, είναι διακόσια σαράντα πέντε δισεκατομμύρια (245.000.000.000) δραχμές, εκ των οποίων τα εκατόν σαράντα πέντε δισεκατομμύρια (145.000.000.000) είναι οφειλές των ασφαλιστικών ταμείων και τα εκατό δισεκατομμύρια (100.000.000.000) είναι εκείνα που προκύπτουν από τον κρατικό προϋπολογισμό.
Αυτά τα εκατό δισεκατομμύρια (100.000.000.000) αφορούν κυρίως σε
νοσηλείες των οικονομικά αδύνατων,
απόρων Ελλήνων και αλλοδαπών. Είναι ένα
μεγάλο ποσοστό, γύρω στα είκοσι πέντε δισεκατομμύρια (25.000.000.000), δηλαδή το 1/4 από τα χρέη, που καλύπτει τη φαρμακευτική περίθαλψη των 
αλλοδαπών. Επίσης, από τη λειτουργία των κέντρων αιμοδοσίας η δαπάνη είναι γύρω στα σαράντα εφτά δισεκατομμύρια.
Δεν έχει ενεργοποιηθεί ακόμα αυτή η διευθέτηση, δηλαδή, δεν καλύπτουν
τα ασφαλιστικά ταμεία και ο κρατικός προϋπολογισμός δεν έχει παρέμβει. Βρισκόμαστε σε συνεχή επικοινωνία με το Υπουργείο Οικονομικών, ώστε

να καλύψει άμεσα κάποιο ποσό. 'Εχουμε και σχετική διαβεβαίωση από τους προμηθευτές ότι δεν θα σταματήσουν να χορηγούν φάρμακα και υγειονομικό υλικό προς τα νοσοκομεία από 1ης Δεκεμβρίου όπως αρχικά είχαν ανακοινώσει. Νομίζουμε ότι και οι προμηθευτές κατανοούν το μεγάλο πρόβλημα το οποίο θα δημιουργηθεί εάν κάνουν κάτι τέτοιο. Υπάρχουν συχνά τέτοιες απειλές και υπάρχει και ένα δίκαιο από την πλευρά τους. Αυτά πρέπει να εξοφληθούν.
Εμείς σαν Υπουργείο Υγείας δεν μπορούμε να πάρουμε μεμονωμένα μέτρα. Πιέζουμε αρκετά ώστε να γίνει μια διευθέτηση από τα άλλα δύο συναρμόδια Υπουργεία, δηλαδή, από το Υπουργείο Εργασίας και από το Υπουργείο Οικονομικών.
ΠΡΟΕΔΡΕΥΩΝ (Παναγιώτης Σγουρίδης): Ο κ. Μελάς έχει το λόγο.
ΠΑΝΑΓΙΩΤΗΣ ΜΕΛΑΣ: Η ερώτηση αυτή ήλθε προς συζήτηση στη Βουλή γιατί η απάντηση εκ μέρους του αρμοδίου Υπουργείου ήταν εκπρόθεσμη. Μου έκαναν εντύπωση αυτά που ανέφερε η κυρία Υφυπουργός. Μίλησε για νόμους, για δίκιο των προμηθευτών. Δεν άκουσα όμως να έχουν διάθεση να δώσουν χρήματα στους προμηθευτές. Χρωστάτε στους προμηθευτές φαρμάκων και αναλωσίμου υλικού

διακόσια σαράντα επτά δισεκατομμύρια.
Λέτε ότι τα εκατόν σαράντα επτά δισεκατομμύρια τα χρωστούν στα νοσοκομεία οι διάφοροι ασφαλιστικοί οργανισμοί. Μα, αυτό είναι δικό σας θέμα. Είναι θέμα της Κυβέρνησης, είναι θέμα του κράτους. Δεν είναι θέμα των ιδιωτών που χορηγούν φάρμακα και αναλώσιμο υλικό στα νοσοκομεία. Εάν την 1η Δεκεμβρίου σταματήσουν οι προμηθευτές να δίνουν φάρμακα τι θα γίνει με τη λειτουργία των νοσοκομείων; Αντιλαμβάνεσθε την αναστάτωση που θα δημιουργηθεί και πόσο θα υποβαθμιστεί η περίθαλψη των ασθενών. 
Ενδιαφέρεσθε για την περίθαλψη των ασθενών; Ναι ή όχι; Και ξέρετε

πολύ καλά τι συνέβη στο νοσοκομείο "ΑΛΕΞΑΝΔΡΑ". Η γραμματέας του διευθυντού του Ενδοκρινολογικού Τμήματος δεν έκλεινε ραντεβού σε ασθενή διότι δεν
είχε ημερολόγιο. Και έφθασε αυτό στη Βουλή και στα Μέσα Μαζικής

Ενημέρωσης. Και μου είπατε ότι η διοίκηση του νοσοκομείου κάλεσε σε απολογία τη γραμματέα και κάποιον άλλον υπάλληλο.
Εγώ σας ερωτώ αν καλέσατε σε απολογία τη διοίκηση του νοσοκομείου ή τον πρόεδρο του νοσοκομείου; Γιατί τους στέλνετε στα νοσοκομεία; Για να παίρνουν τις μεγάλες καρέκλες ή για να προσφέρουν στον άρρωστο;
Εάν από 1ης Δεκεμβρίου δεν σταματήσουν οι προμηθευτές να χορηγούν φάρμακα και αναλώσιμα υλικά, αυτό θα οφείλεται στην καλή τους διάθεση ή στα ανθρωπιστικά τους αισθήματα.
ΠΡΟΕΔΡΕΥΩΝ (Παναγιώτης Σγουρίδης): Ε, όχι και ανθρωπιστικά αισθήματα
των μεγάλων εταιρειών της "GLAXCO" και των άλλων!
ΠΑΝΑΓΙΩΤΗΣ ΜΕΛΑΣ: 'Η μπορεί να οφείλεται στην πίεση που ασκείτε
εσείς.
Εάν πράγματι θέλετε να ασχοληθείτε σοβαρά και υπεύθυνα με την υγεία του ελληνικού λαού πρέπει να καταλάβετε ότι με λόγια δεν γίνεται τίποτα. Με τα λόγια δεν περιθάλπεται ο άρρωστος. Ο άρρωστος χρειάζεται
πραγματικές υπηρεσίες υγείας που είναι υποχρεωμένο να τις προσφέρει το κράτος.
ΠΡΟΕΔΡΕΥΩΝ (Παναγιώτης Σγουρίδης): Η κυρία Υφυπουργός έχει το λόγο.
ΧΡΙΣΤΙΝΑ ΣΠΥΡΑΚΗ (Υφυπουργός Υγείας και Πρόνοιας): Δεν έχω να

προσθέσω κάτι διευκρινιστικά. Υπάρχει διάθεση και δεν πρέπει να την αμφισβητείτε. Από την πλευρά του Υπουργείου υπάρχει και ένας εξορθολογισμός των δαπανών για να μην αυξάνονται δυσανάλογα τα έξοδα σε σχέση με αυτά που προσφέρουμε.
Ακόμη διαφωνώ με αυτό που λέτε ότι δεν υπάρχει καλή περίθαλψη. Μπορεί να υπάρχουν ανεπάρκειες στο σύστημα. Τις έχουμε εντοπίσει και τις έχουμε δεχτεί. Το ότι περιθάλπεται όχι μόνο ο ελληνικός λαός αλλά και οι αλλοδαποί και ότι το προσδόκιμο επιβίωσης των Ελλήνων είναι το καλύτερο στην Ευρώπη κάτι πρέπει να σας λέει.
ΠΑΝΑΓΙΩΤΗΣ ΜΕΛΑΣ: Μη μιλάτε για περίθαλψη γιατί έρχεσθε σε αντίθεση
με τον Υπουργό Υγείας ο οποίος μίλησε για πιράνχας στα νοσοκομεία. ΠΡΟΕΔΡΕΥΩΝ (Παναγιώτης Σγουρίδης): Η με αριθμό 1436/19-7-2000 τρίτη
ερώτηση του Βουλευτή του Κομμουνιστικού Κόμματος Ελλάδας κ. 'Αγγελου Τζέκη προς τον Υπουργό Υγείας και Πρόνοιας, σχετικώς με την απόφαση του Υπουργείου να μη γίνονται εργαστηριακές εξετάσεις από τα ερευνητικά εργαστήρια των νοσοκομείων, διαγράφεται λόγω κωλύματος του Βουλευτή. 
Εισερχόμαστε στις αναφορές και ερωτήσεις δευτέρου κύκλου.

Πρώτη είναι η με αριθμό 3308/23-10-2000 ερώτηση του Βουλευτή του
Πανελλήνιου Σοσιαλιστικού Κινήματος κ. Δημητρίου Πιπεργιά προς τον Υπουργό Υγείας και Πρόνοιας, σχετικώς με τις προθέσεις του Υπουργού προκειμένου να εξοπλιστεί το Νοσοκομείο Χαλκίδας με αξονικό τομογράφο. 
Η ερώτηση του κ. Πιπεργιά έχει ως εξής:
"Το Γενικό Νομαρχιακό Νοσοκομείο Χαλκίδας είναι το μεγαλύτερο Νοσοκομείο του νομού και εξυπηρετεί καθημερινά χιλιάδες κατοίκους από ολόκληρο το νησί. Παρ'όλα αυτά έχει έλλειψη αξονικού τομογράφου, με αποτέλεσμα να μεταφέρονται οι ασθενείς στην Αθήνα θέτοντας πολλές φορές σε κίνδυνο τη ζωή τους.
Ερωτάται ο αρμόδιος Υπουργός:

Σε ποιες ενέργειες προτίθεται να προβεί, προκειμένου να εξοπλιστεί το Νοσοκομείο Χαλκίδας με Αξονικό Τομογράφο και να σταματήσει η ταλαιπωρία των ασθενών;".
Κυρία Σπυράκη, έχετε το λόγο για τρία λεπτά να πρωτολογήσετε επί της ερωτήσεως αυτής.
ΧΡΙΣΤΙΝΑ ΣΠΥΡΑΚΗ (Υφυπουργός Υγείας και Πρόνοιας): Θα είμαι πολύ
σύντομη, κύριε Πρόεδρε. Πράγματι υπάρχει έλλειψη αξονικού τομογράφου στο

Νομαρχιακό Νοσοκομείο Χαλκίδας. Οι ασθενείς σίγουρα ταλαιπωρούνται, αλλά εκτός αυτού τίθεται σε αμφισβήτηση και η ποιότητα των παρεχομένων υπηρεσιών, τουλάχιστον σε επίπεδο διάγνωσης. Οι ασθενείς, βέβαια, δεν κινδυνεύουν από την έλλειψη αξονικού τομογράφου. Αυτό είναι γνωστό,
όπως είναι γνωστό ότι πολλοί αξονικοί τομογράφοι στην Ελλάδα έχουν κάνει και κακό στην υγεία των ασθενών. Σίγουρα, όμως, χρειάζεται το νοσοκομείο αυτό να έχει αξονικό τομογράφο.
Με ευκαιρία προηγούμενης επίκαιρης ερώτησης είχαμε πληροφορήσει ότι
έχει ήδη προγραμματιστεί το έργο "Νέο Νοσοκομείο Χαλκίδας" μαζί με τον εξοπλισμό του να ενταχθούν στο Γ' Κοινοτικό Πλαίσιο Στήριξης. Παράλληλα, επειδή αυτό είναι κάτι που δεν μπορεί να αντιμετωπίσει άμεσα ή τουλάχιστον σχεδόν άμεσα τις ανάγκες τις οποίες καλύπτει ένας αξονικός τομογράφος, μέσα στις προεγκρίσεις του Γ' Κοινοτικού Πλαισίου Στήριξης 
έχει ενταχθεί η αγορά αξονικού τομογράφου για το Νοσοκομείο της Χαλκίδας. Ελπίζουμε ότι θα είναι εφικτό -είμαστε στις τελικές διαπραγματεύσεις- να τοποθετηθεί ο αξονικός τομογράφος στο παλαιό νοσοκομείο και, όταν το νέο νοσοκομείο θα είναι έτοιμο, να τοποθετηθεί εκεί.
ΠΡΟΕΔΡΕΥΩΝ (Παναγιώτης Σγουρίδης): Ορίστε, κύριε Πιπεργιά, έχετε δύο
λεπτά να αναπτύξετε την ερώτησή σας.
ΔΗΜΗΤΡΙΟΣ ΠΙΠΕΡΓΙΑΣ: Κύριε Πρόεδρε, κυρία Υπουργέ, κυρίες και κύριοι συνάδελφοι, πιστεύω ότι η απάντηση που δόθηκε από το Υπουργείο ικανοποιεί το αίτημα και πράγματι δίνεται λύση σε ένα σημαντικό πρόβλημα.
Με την ευκαιρία, όμως, θα ήθελα να επισημάνω στην κυρία Υπουργό το
εξής: Το νοσοκομείο πράγματι χρειάζεται τον αξονικό τομογράφο άμεσα γιατί δεν έχει και άλλα σύγχρονα μηχανήματα που θα συμβάλουν στην
ακτινοδιάγνωση. Στερείται για παράδειγμα ενός σύγχρονου υπερηχογράφου. 

Δεν υπάρχει υπερηχογράφος στο Νοσοκομείο της Χαλκίδας, εκτός από το ότι δεν υπάρχει αξονικός τομογράφος. Ενώ το ακτινολογικό μηχάνημα είναι πολύ παλαιάς τεχνολογίας, έχει εγκριθεί από το Υπουργείο Υγείας η προμήθεια νέου μηχανήματος, αλλά εκκρεμεί στις διαδικασίες του Υπουργείου Εμπορίου. 
'Ολη αυτή η κατάσταση συνθέτει πράγματι ένα ανησυχητικό φαινόμενο, το
οποίο πρέπει να αντιμετωπίσουμε με συνολική εγρήγορση των υπηρεσιών του δημοσίου και όχι μόνο του Υπουργείου Υγείας.
Ευχαριστώ.
ΠΡΟΕΔΡΕΥΩΝ (Παναγιώτης Σγουρίδης): Κυρία Σπυράκη, έχετε να προσθέσετε κάτι;
ΧΡΙΣΤΙΝΑ ΣΠΥΡΑΚΗ (Υφυπουργός Υγείας και Πρόνοιας): 'Οχι, κύριε
Πρόεδρε, δεν έχω.
ΠΡΟΕΔΡΕΥΩΝ (Παναγιώτης Σγουρίδης): Καλώς.
Τελευταία είναι η με αριθμό 2187/6-9-2000 ερώτηση του Βουλευτή της Νέας Δημοκρατίας κ. Γεωργίου Γαρουφαλιά προς τον Υπουργό Εργασίας, σχετικώς με την αποπεράτωση των εργατικών κατοικιών της περιοχής Τυρνάβου στο Νομό Λάρισας.
Η ερώτηση του κ. Γαρουφαλιά έχει ως εξής:
"Μετά τη δημοπράτηση του 1998 η κατασκευαστική εταιρεία "ΕΡΤΕΚΑ Α.Ε." για άγνωστους μέχρι σήμερα λόγους καθυστερεί την κατασκευή πενήντα τεσσάρων εργατικών κατοικιών της περιοχής Τυρνάβου στο Νομό Λάρισας. 
Σκοπός του έργου από πλευράς Πολιτείας και του αρμόδιου Υπουργείου θα
έπρεπε να είναι εξυπηρέτηση των αναγκών των εργαζομένων και των οικογενειών τους τάχιστα, ιδιαίτερα τώρα που περίπου δεκαέξι από τα διαμερίσματα αυτά προγραμματίζεται να διατεθούν σε πολύτεκνες οικογένειες.
Επίσης, κατά τη δημοπράτηση δόθηκε από την παραπάνω τεχνική εταιρεία έκπτωση σε ποσοστό 56% του έργου συνολικής αξίας 1,4 δισ. δραχμές. 
Ερωτάται ο κύριος Υπουργός, είναι διατεθειμένη η Κυβέρνηση

1. Να ερευνήσει και να αποδώσει ευθύνες στους "ανευθυνοϋπεύθυνους".
α) για τον πλημμελή έλεγχο από τον ΟΕΚ της προσφοράς της κατασκευαστικής εταιρείας "ΕΡΤΕΚΑ Α.Ε."
β) για τον προβληματικό ρυθμό χρηματοδότησης του κατασκευαστικού
μέρους του έργου από τον ΟΕΚ.
2) Ποιο προβλέπεται πως θα είναι το χρονοδιάγραμμα της παράδοσης
στους δικαιούχους αυτού του συγκροτήματος των πενήντα τεσσάρων εργατικών κατοικιών;"
Ο κύριος Υπουργός έχει το λόγο να πρωτολογήσει.
ΧΡΗΣΤΟΣ ΠΡΩΤΟΠΑΠΠΑΣ (Υφυπουργός Εργασίας και Κοινωνικών Ασφαλίσεων): Κύριε Πρόεδρε, όντως από το 1998 έχει αρχίσει να κατασκευάζεται αυτός ο

οικισμός. Είναι ο "Τύρναβος 2 οικισμός" του ΟΕΚ στην πόλη του Τυρνάβου. 'Οντως υπάρχει μια καθυστέρηση η οποία όμως οφείλεται στην
αναγκαστική απαλλοτρίωση συμπληρωματικού οικοπέδου ιδιώτη για την εφαρμογή του νέου ρυμοτομικού σχεδίου της πόλης του Τυρνάβου. Η απαλλοτρίωση αυτή κρίθηκε αναγκαία εκ των υστέρων για την καλύτερη ανάπτυξη του πολεοδομικού σχεδιασμού του οικισμού. Επομένως, αναγκαστικά υπήρξε μια καθυστέρηση στο έργο, που οφείλεται μόνο σ'αυτή την απόφαση, η οποία σε τελική ανάλυση ωφελεί παρά βλάπτει τους κατοίκους που θα εγκατασταθούν στον οικισμό.
Δεν υπάρχει δε κανένα απ'αυτά τα προβλήματα που αναφέρει ο ερωτών κύριος συνάδελφος. Ούτε προβλήματα στη χρηματοδότηση του έργου υπάρχουν ούτε πλημμελής έλεγχος ούτε υπερβολικές εκπτώσεις. Πάμε κανονικά κατά τα άλλα. Η κλήρωση έχει πραγματοποιηθεί από τις 8/1/2000 και πιστεύω ότι πολύ σύντομα θα μπορούμε να έχουμε την έγκαιρη αποπεράτωση του έργου και την παράδοσή του στους δικαιούχους.
ΠΡΟΕΔΡΕΥΩΝ (Παναγιώτης Σγουρίδης): Ο κ. Γαρουφαλιάς έχει το λόγο για δύο λεπτά.
ΓΕΩΡΓΙΟΣ ΓΑΡΟΥΦΑΛΙΑΣ: Αναφερόμαστε στις πενήντα τέσσερις εργατικές
κατοικίες της περιοχής Τυρνάβου, οι οποίες τελικά απ' ό,τι επίσημα αποδεικνύεται από τα έγγραφα που έχω στα χέρια μου, έχουν ήδη αρχίσει να κατασκευάζονται, εκτός από δύο διαμερίσματα.
Αυτές οι κατοικίες είναι ένα έργο που όπως ανέφερε και ο κύριος
Υπουργός, έχει ήδη καθυστερήσει, αλλά δεν καθυστερεί για την αιτία και τη δικαιολογία που κατέθεσε εδώ στην Εθνική Αντιπροσωπεία ο κύριος Υπουργός. 
Κύριε Υπουργέ, η οποιαδήποτε απαλλοτρίωση γειτονικού οικοπέδου, θα
μπορούσε κάλλιστα να γίνει ενώ συνεχιζόταν κανονικά η κατασκευή των εργατικών κατοικιών, οι οποίες σήμερα παραμένουν ως έρμαια και έχουν γίνει περιστερώνες.
Αυτή η κατάσταση είναι απαράδεκτη, είναι προκλητική για την κοινωνία της επαρχίας του Τυρνάβου, όταν, κύριε Υπουργέ, γνωρίζετε πολύ καλά ότι στον Τύρναβο έχει εγκατασταθεί το ΝΑΤΟϊκό στρατηγείο, και υπάρχει ένα τεράστιο οικιστικό πρόβλημα στην περιοχή. Αδιαφορεί κατά συρροή η Κυβέρνηση και το Υπουργείο Εθνικής 'Αμυνας αλλά ιδιαίτερα εσείς και το Υπουργείο σας να δώσετε λύση στα τεράστια προβλήματα της εγκατάστασης των απλών κατοίκων της περιοχής.
Κύριε Υπουργέ, είστε γνώστης πολύ καλά της περιοχής της Λάρισας, γιατί όταν ήσασταν συνδικαλιστής της ΟΤΟΕ, είχατε επισκεφθεί και τη Λάρισα και τον Τύρναβο. Ξέρετε ότι το οικιστικό πρόβλημα στην πόλη του Τυρνάβου έχει γίνει κυριολεκτικά ο βραχνάς των κατοίκων της περιοχής. 
Επίσης, γνωρίζετε κύριε Υπουργέ, ότι δεν είναι μόνο οι δεκαέξι
οικογένειες που αναφέρω στην ερώτησή μου οι πολύτεκνες που ενδιαφέρονται να εγκατασταθούν και να βιώσουν με τις δύσκολες οικονομικές συγκυρίες, μια που οι περισσότεροι από τους πολύτεκνους είναι αγρότες στα οικήματα που κατασκευάζετε, αλλά πρέπει να ξέρετε ότι στην περιοχή υπάρχει ένα μεγάλο οικιστικό πρόβλημα με ομάδες αθιγγάνων, που αποτελούν έναν κυριολεκτικό βραχνά για την όλη ανάπτυξη της περιοχής, αλλά ιδιαίτερα για το στρατηγείο.
Αυτό που είχα απαίτηση από σας, κύριε Υπουργέ, και από την Κυβέρνηση του κ.Σημίτη, είναι να υλοποιήσει επιτέλους αυτά τα ψεύδη που έλεγε ο
κ. Σημίτης στην κεντρική πλατεία της Λάρισας προεκλογικά ότι, δηλαδή, τα σπίτια του Τυρνάβου, οι πολυκατοικίες οι εργατικές θα τελειώσουν γρήγορα, γιατί μαζί μ'αυτές που ήδη κατασκευάζονται θα γίνουν και άλλες εργατικές πολυκατοικίες.
Τώρα έρχεστε να μας πείτε ότι η απαλλοτρίωση του περιβάλλοντα χώρου
είναι αυτή που καθυστερεί το έργο; Θα σας πω τι καθυστερεί το έργο. Το καθυστερεί δυστυχώς η μεγάλη έκπτωση που αναθέσατε στην εταιρεία που ανέφερα και είναι η "ΕΡΤΕΚΑ Α.Ε".
Κύριε Υπουργέ, γνωρίζετε καμία άλλη περίπτωση, να δίνεται
έκπτωση 56% σε έργο κατασκευαστικό για κατοικίες ή γενικά για οικοδομικά; 'Εχετε καμία άλλη τέτοια περίπτωση σαν αυτή των εργατικών κατοικιών,
κύριε Υπουργέ; Θέλουμε την άμεση παρέμβαση, να υπάρξει σεβασμός στην περιοχή και να γίνουν οι εργατικές κατοικίες, που υποσχέθηκε προεκλογικά ο κ. Σημίτης.
ΠΡΟΕΔΡΕΥΩΝ (Παναγιώτης Σγουρίδης): Ο κύριος Υφυπουργός έχει το λόγο. ΧΡΗΣΤΟΣ ΠΡΩΤΟΠΑΠΠΑΣ (Υφυπουργός Εργασίας και Κοινωνικών Ασφαλίσεων):
Κύριε Πρόεδρε, έχω την εντύπωση ότι είναι υπερβολικός ο κύριος
συνάδελφος.
ΠΡΟΕΔΡΕΥΩΝ (Παναγιώτης Σγουρίδης): 'Οχι υπερβολικός, είναι και
πληθωρικός!
ΧΡΗΣΤΟΣ ΠΡΩΤΟΠΑΠΠΑΣ (Υφυπουργός Εργασίας και Κοινωνικών Ασφαλίσεων): Πέραν του ότι είναι πληθωρικός, είναι και υπερβολικός.
Εγώ αποδέχθηκα και ήδη αιτιολόγησα την καθυστέρηση που υπάρχει, η οποία οφείλεται στις συμπληρωματικές απαλλοτριώσεις, για να γίνει σωστή δουλειά. Διότι ο σκοπός δεν είναι να γίνεται μια δουλειά ο ένας πάνω στον άλλον, είναι να υπάρχει ένα σωστό ρυμοτομικό σχέδιο, να αναπνέει η περιοχή, να μπορεί να έχει πλατείες, να έχει σωστούς δρόμους, να μπορεί πραγματικά να έχει οικίες που να σέβονται και τους κατοίκους και τη σύγχρονη αντίληψη, που θέλει ο ΟΕΚ για τις εργατικές κατοικίες. Δεν θέλετε. Πιστεύω να κάνουμε εργατικές κατοικίες τύπου '50 ή '60. 'Ετσι δεν είναι;
ΓΕΩΡΓΙΟΣ ΓΑΡΟΥΦΑΛΙΑΣ: Θέλουμε να τις κάνετε γρήγορα.
ΧΡΗΣΤΟΣ ΠΡΩΤΟΠΑΠΠΑΣ (Υφυπουργός Εργασίας και Κοινωνικών Ασφαλίσεων): Θα ήθελα να σας παρακαλέσω να μη με διακόπτετε. 'Οπως σας άκουσα, να με ακούσετε και να μάθετε ότι μπορείτε να υπερασπίζεσθε την περιοχή σας -και χαίρομαι γι' αυτό, γιατί δείχνετε ζωντάνια- αλλά να ακούτε και τον άλλον -και όχι μόνο να λέτε- όπως σας άκουσα κι εγώ.
Μας λέτε ορισμένα πράγματα. Σας απαντώ ότι με τα στοιχεία που έχω από τον ΟΕΚ τα πράγματα δεν είναι έτσι. Εν πάση περιπτώσει, ο ΟΕΚ μου έχει δώσει μια καταληκτική ημερομηνία. Είναι το τέλος του πρώτου εξαμήνου του 2001. Επειδή εγώ θέλω να σέβομαι τις καταγγελίες που κάνετε και να σας 
απαντήσω συγκεκριμένα, θα πάω και θα ερευνήσω προσωπικά την ιστορία αυτή. Εφόσον συμπληρώνετε πράγματα και μας λέτε ότι "αυτά που μας είπατε δεν είναι ακριβώς έτσι", θα σας καλέσω μία μέρα στο γραφείο μου παρουσία του ΟΕΚ, να κάνετε εκεί τις καταγγελίες σας, να πάρετε συγκεκριμένες
απαντήσεις και, θέλω να πιστεύω, ότι χάρη και στη δική σας βοήθεια, αλλά και των Βουλευτών όλων των κομμάτων, που πράγματι ενδιαφέρονται, θα πάμε μαζί στον Τύρναβο πολύ σύντομα να δώσουμε τα παραχωρητήρια και να εγκαινιάσουμε τις εργατικές κατοικίες.

ΓΕΩΡΓΙΟΣ ΓΑΡΟΥΦΑΛΙΑΣ: Αυτό το δέχομαι.
ΠΡΟΕΔΡΕΥΩΝ (Παναγιώτης Σγουρίδης): Θα πιείτε και ούζο εκεί!
Κυρίες και κύριοι συνάδελφοι, ολοκληρώθηκε η συζήτηση των αναφορών και ερωτήσεων.
Θα διακόψουμε επ' ολίγον πριν εισέλθουμε στην ημερήσια διάταξη νομοθετικής εργασίας, όπου εκκρεμεί και ονομαστική ψηφοφορία επί του άρθρου 30 του νομοσχεδίου του Υπουργείου Οικονομικών "Φορολογικές ελαφρύνσεις και απλουστεύσεις και άλλες διατάξεις".
Δ Ι Α Κ Ο Π Η
(Κατά τη διάρκεια της διακοπής την Προεδρική 'Εδρα καταλαμβάνει ο
Πρόεδρος της Βουλής κ. ΑΠΟΣΤΟΛΟΣ ΚΑΚΛΑΜΑΝΗΣ)

(ΜΕΤΑ ΤΗ ΔΙΑΚΟΠΗ)
ΠΡΟΕΔΡΟΣ (Απόστολος Κακλαμάνης): Κύριοι συνάδελφοι, επαναλαμβάνεται η διακοπείσα συνεδρίαση.
Εισερχόμαστε στην ημερήσια διάταξη της
ΝΟΜΟΘΕΤΙΚΗΣ ΕΡΓΑΣΙΑΣ
Θα γίνει προεκφώνηση των νομοσχεδίων που είναι γραμμένα στην ημερήσια διάταξη.
Υπουργείου Οικονομικών
Συνέχιση της συζήτησης επί των άρθρων και του συνόλου του σχεδίου νόμου: "Φορολογικές ελαφρύνσεις και απλουστεύσεις και άλλες διατάξεις". 
Θα συνεχισθεί η συζήτηση κατά τη σημερινή συνεδρίαση.
Του ιδίου Υπουργείου
Μόνη συζήτηση επί της αρχής, των άρθρων και του συνόλου του σχεδίου
νόμου: "Κύρωση της Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Δημοκρατίας της Αρμενίας για την αμοιβαία συνδρομή μεταξύ των Τελωνειακών τους Διοικήσεων".
Ερωτάται το Σώμα: Γίνεται δεκτό το νομοσχέδιο;
ΟΛΟΙ ΟΙ ΒΟΥΛΕΥΤΕΣ: Δεκτό, δεκτό.
ΠΡΟΕΔΡΟΣ (Απόστολος Κακλαμάνης): Συνεπώς το νομοσχέδιο του
Υπουργείου Οικονομικών έγινε δεκτό ομοφώνως, σε μόνη συζήτηση επί της αρχής, των άρθρων και του συνόλου και έχει ως εξής:
Να καταχωρισθεί το κείμενο του νομοσχεδίου ( 35α)
ΠΡΟΕΔΡΟΣ (Απόστολος Κακλαμάνης): Υπουργείου Εθνικής Οικονομίας.

Μόνη συζήτηση επί της αρχής, των άρθρων και του συνόλου του σχεδίου
νόμου: "Κύρωση της Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Λαϊκής Δημοκρατίας της Αλγερίας για την αμοιβαία ενθάρρυνση και προστασία των επενδύσεων".
Ερωτάται το Σώμα: Γίνεται δεκτό το νομοσχέδιο;
ΟΛΟΙ ΟΙ ΒΟΥΛΕΥΤΕΣ: Δεκτό, δεκτό.
ΠΡΟΕΔΡΟΣ (Απόστολος Κακλαμάνης): Συνεπώς το νομοσχέδιο του Υπουργείου Εθνικής Οικονομίας έγινε δεκτό ομοφώνως, σε μόνη συζήτηση επί της αρχής, των άρθρων και του συνόλου και έχει ως εξής:
(Το κείμενο του ψηφισθέντος νομοσχεδίου υπάρχει στο τεύχος των
Πρακτικών της Βουλής).
ΠΡΟΕΔΡΟΣ (Απόστολος Κακλαμάνης):
Υπουργείου Δικαιοσύνης.
Μόνη συζήτηση επί της αρχής των άρθρων και του συνόλου του σχεδίου
νόμου: "Κύρωση της Συμφωνίας περί συνεργασίας για την πρόληψη και καταπολέμηση του διασυνοριακού εγκλήματος και του προσαρτημένου σε αυτήν Καταστατικού Χάρτη οργάνωσης και λειτουργίας του Περιφερειακού Κέντρου της Πρωτοβουλίας Συνεργασίας Νοτιοανατολικής Ευρώπης (Κέντρο S.E.C.I.) για την καταπολέμηση του διασυνοριακού εγκλήματος".

Ερωτάται το Σώμα: Γίνεται δεκτό το νομοσχέδιο;
ΜΕΡΙΚΟΙ ΒΟΥΛΕΥΤΕΣ: Κρατείται.
ΠΡΟΕΔΡΟΣ (Απόστολος Κακλαμάνης): Το νομοσχέδιο κρατήθηκε και θα συζητηθεί κατά τον Κανονισμό.

Υπουργείου Ανάπτυξης.
Μόνη συζήτηση επί της αρχής των άρθρων και του συνόλου του σχεδίου νόμου: "Κύρωση της Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Δημοκρατίας της Αλβανίας για συνεργασία στον τομέα τουρισμού".
Ερωτάται το Σώμα: Γίνεται δεκτό το νομοσχέδιο;
ΟΛΟΙ ΟΙ ΒΟΥΛΕΥΤΕΣ: Δεκτό, δεκτό.
ΠΡΟΕΔΡΟΣ (Απόστολος Κακλαμάνης): Συνεπώς το νομοσχέδιο του Υπουργείου Ανάπτυξης έγινε δεκτό ομοφώνως, σε μόνη συζήτηση επί της αρχής, των άρθρων και του συνόλου και έχει ως εξής:
(Το κείμενο του ψηφισθέντος νομοσχεδίου υπάρχει στο τεύχος των
Πρακτικών της Βουλής).
ΠΡΟΕΔΡΟΣ (Απόστολος Κακλαμάνης): Παρακαλώ το Σώμα να εξουσιοδοτήσει το Προεδρείο για την υπ' ευθύνη του επικύρωση των Πρακτικών ως προς την ψήφιση στο σύνολο των παραπάνω νομοσχεδίων.
συνεδριάσεως μέχρις αυτού του σημείου.

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.
ΠΡΟΕΔΡΟΣ (Απόστολος Κακλαμάνης): Παρεσχέθη η ζητηθείσα εξουσιοδότηση. Κύριοι συνάδελφοι, έχω την τιμή να ανακοινώσω στο Σώμα ότι τη
συνεδρίασή μας παρακολουθούν από τα δυτικά θεωρεία τριάντα τρεις μαθητές και δύο συνοδοί-καθηγητές τους από το Γυμνάσιο των Ραχών της Ικαρίας.
Η Βουλή τους καλωσορίζει.
(Χειροκροτήματα απ' όλες τις πτέρυγες της Βουλής)
Τα παιδιά από τις Ράχες της Ικαρίας φιλοξενήθηκαν από τη Βουλή μαζί με παιδιά από τους Παξούς και τη Σάμο. Λόγω του καιρού όμως δεν μπόρεσαν να φύγουν την Κυριακή από την Αθήνα, έτσι τα φιλοξένησε η Βουλή χθες και σήμερα. Ελπίζουμε ότι ο καιρός θα είναι καλός για να αποπλεύσουν. 
Επανερχόμεθα στο σχέδιο νόμου του Υπουργείου Οικονομικών "Φορολογικές
ελαφρύνσεις και απλουστεύσεις και άλλες διατάξεις".
Είχε κατατεθεί αίτηση ονομαστικής ψηφοφορίας και θα διεξαχθεί
ονομαστική ψηφοφορία επί του άρθρου 30.
Οι αποδεχόμενοι το άρθρο 30 λέγουν "ΝΑΙ".
Οι μη αποδεχόμενοι το άρθρο 30 λέγουν "ΟΧΙ".
Οι αρνούμενοι ψήφο λέγουν "ΠΑΡΩΝ".
Καλούνται επί του καταλόγου: ο κ. Φλώρος Κωνσταντίνου από το ΠΑ.ΣΟ.Κ. και ο κ. Αδάμ Ρεγκούζας από τη Νέα Δημοκρατία.
Παρακαλώ να αρχίσει η ανάγνωση του καταλόγου.
(ΨΗΦΟΦΟΡΙΑ)
(Κατά τη διάρκεια της ψηφοφορίας, την Προεδρική 'Εδρα καταλαμβάνει ο Α' Αντιπρόεδρος της Βουλής κ. ΚΩΝΣΤΑΝΤΙΝΟΣ ΓΕΙΤΟΝΑΣ)
(ΜΕΤΑ ΚΑΙ ΤΗ ΔΕΥΤΕΡΗ ΑΝΑΓΝΩΣΗ ΤΟΥ ΚΑΤΑΛΟΓΟΥ)

ΠΡΟΕΔΡΕΥΩΝ (Κωνσταντίνος Γείτονας): Υπάρχει κάποιος κύριος συνάδελφος, ο οποίος δεν άκουσε το όνομά του; Κανείς.
Κηρύσσεται περαιωμένη η ψηφοφορία και παρακαλώ τους κυρίους ψηφολέκτες να προβούν στην καταμέτρηση των ψήφων και την εξαγωγή του αποτελέσματος.
(ΚΑΤΑΜΕΤΡΗΣΗ)
(ΜΕΤΑ ΤΗΝ ΚΑΤΑΜΕΤΡΗΣΗ)
(Στο σημείο αυτό την Προεδρική 'Εδρα καταλαμβάνει ο Πρόεδρος της
Βουλής κ. ΑΠΟΣΤΟΛΟΣ ΚΑΚΛΑΜΑΝΗΣ)
ΠΡΟΕΔΡΟΣ (Απόστολος Κακλαμάνης): Κύριοι συνάδελφοι, έχω την τιμή να σας ανακοινώσω το αποτέλεσμα της διεξαχθείσης ψηφορίας.
Ψήφισαν συνολικά 259 Βουλευτές.
Υπέρ του άρθρου, δηλαδή "ΝΑΙ" ψήφισαν 137 Βουλευτές.
Κατά του άρθρου, δηλαδή "ΟΧΙ" ψήφισαν 122 Βουλευτές, σύμφωνα με το παρακάτω πρωτόκολλο ονομαστικής ψηφορορίας:

"Ονομαστική Ψηφοφορία επί του άρθρου 30
ΕΠΙΚΡΑΤΕΙΑΣ
NΑΙ ΟΧΙ
Αυγερινός Παρασκευάς +

Λαϊου Αγγελική +
Χριστοδουλάκης Νίκος +
Σπυράκη Χριστίνα +
Βούγιας Σπυρίδων -
Τσουκάτος Θεόδωρος +

'Εβερτ Μιλτιάδης +
Βαρβιτσιώτης Ιωάννης +
Μολυβιάτης Πέτρος +
Παπαθανασίου Ιωάννης +
Σπηλιωτόπουλος Αριστόβουλος ('Αρης) +
Ψαχαρόπουλος Γεώργιος +
Α' ΑΘΗΝΩΝ
Παπανδρέου Γεώργιος +

Γεννηματά Φωτεινή (Φώφη) +
Σκανδαλίδης Κων/νος +
Παπαντωνίου Ιωάννης (Γιάννος) +
Παπουτσής Χρήστος +
Αλευράς Αθανάσιος (Νάσος) +
Αρσένης Γεράσιμος +
Μανίκας Στέφανος +

Μπακογιάννη Θεοδώρα (Ντόρα) +
Αλογοσκούφης Γεώργιος +
Παυλόπουλος Προκόπιος +
Μάνος Στέφανος -
Βουλγαράκης Γεώργιος +
Λυκουρέζος Αλέξανδρος - Λέων +
Γιαννάκου-Κουτσίκου Μαριορή (Μαριέττα) +
Κακλαμάνης Νικήτας +
Μπενάκη - Ψαρούδα 'Αννα +
Κανέλλη Γαρυφαλλιά (Λιάνα) -
Κωνσταντόπουλος Νικόλαος +
Β' ΑΘΗΝΩΝ
Παπανδρέου Βασιλική (Βάσω) -

Κακλαμάνης Απόστολος +
Λοβέρδος Ανδρέας +
Κούρκουλα Ελένη +
Γείτονας Κων/νος +
Πρωτόππαπας Χρήστος +
Παπαϊωάννου Μιλτιάδης +
Κουλούρης Κίμων +
Μαντέλης Αναστάσιος (Τάσος) +
Δασκαλάκης Γεώργιος +
Ασκητής Αθανάσιος (Νάσος) +
Κοντογιαννόπουλος Βασίλειος +
Κατσέλη Ελεωνόρα (Νόρα) +
Ανωμερίτης Γεώργιος +
Χυτήρης Τηλέμαχος +
Γιαννόπουλος Ευάγγελος -

Kατσανέβας Θεόδωρος +
Χαραλαμπόπουλος Ιωάννης +

Μητσοτάκης Κων/νος +
Τζαννετάκης Τζαννής -
Παναγιωτόπουλος Παναγιώτης (Πάνος) -
Μεϊμαράκης Ευάγγελος - Βασίλειος +
Πολύδωρας Βύρων +
Λιάπης Μιχαήλ - Γεώργιος +
Βαρβιτσιώτης Μιλτιάδης +
Πετραλιά-Πάλλη Φάνη +
Καμμένος Παναγιώτης (Πάνος) +
Καρατζαφέρης Γεώργιος -
Κασσίμης Θεόδωρος +
Γιακουμάτος Γεράσιμος +
Παπακώστα - Σιδηροπούλου Κατερίνα +
Ανδρεουλάκος Απόστολος +
Καρράς Κώστας +
Παπαρήγα Αλεξάνδρα -
Κολοζώφ Ορέστης -
Σκυλλάκος Αντώνιος +
Δαμανάκη Μαρία +
Κουβέλης Φώτιος - Φανούριος +
ΝΟΜΟΣ ΑΙΤΩΛΙΑΣ ΚΑΙ ΑΚΑΡΝΑΝΙΑΣ

Μακρυπίδης Ανδρέας +
Βερελής Χρήστος +
Κουρουμπλής Παναγιώτης +
Σμυρλής - Λιακατάς Χρήστος +
Βαϊνάς Ιωάννης +

Σαλμάς Μάριος +
Αγγελόπουλος Νικόλαος +
Στριφτάρης Σπυρίδων -
ΝΟΜΟΣ ΑΡΓΟΛΙΔΟΣ
Θωμόπουλος Ιωάννης +
Τσούρνος Γεώργιος +
Παπαδημητρίου Ελισάβετ ('Ελσα) +
ΝΟΜΟΣ ΑΡΚΑΔΙΑΣ
Ρέππας Δημήτριος -
Σπυρόπουλος Ροβέρτος +
Τατούλης Πέτρος +
Κωστόπουλος Δημήτριος +
ΝΟΜΟΣ ΑΡΤΗΣ
Κολιοπάνος Θεόδωρος +
Κοσσυβάκης Δημήτριος +
Καραμπίνας Κων/νος +
ΠΕΡΙΦΕΡΕΙΑ ΝΟΜΟΥ ΑΤΤΙΚΗΣ
Πάγκαλος Θεόδωρος +

Βρεττός Κων/νος +
Γιαννάκης Ιωάννης +
Παπαηλίας Ηλίας +
Οικονόμου Βασίλης +

Βλάχος Γεώργιος +
Κατσίκης Θεόδωρος +
Κατσιγιάννης Αθανάσιος +
Αμπατζόγλου Γεώργιος -
ΝΟΜΟΣ ΑΧΑΙΑΣ
Φούρας Ανδρέας +

Χρυσανθακόπουλος Αλέξανδρος -
Θωμά Μαρία +
Θωμάς Γεώργιος +
Σπηλιόπουλος Κων/νος +

Σπηλιωτόπουλος Σπήλιος -
Νικολόπουλος Νικόλαος +
Βασιλείου Θεόφιλος +
Κοσιώνης Παναγιώτης +
ΝΟΜΟΣ ΒΟΙΩΤΙΑΣ
Αποστολίδης Λουκάς +
Ακριβάκης Αλέξανδρος +
Μπασιάκος Ευάγγελος +
Τσιπλάκος Αριστείδης +
ΝΟΜΟΣ ΓΡΕΒΕΝΩΝ
Τζιόλας Ελευθέριος +
ΝΟΜΟΣ ΔΡΑΜΑΣ
Κωνσταντίνου Φλώρος +
Παπαδόπουλος Σταύρος +
Δαϊλάκης Σταύρος +
ΝΟΜΟΣ ΔΩΔΕΚΑΝΗΣΟΥ
Κρεμαστινός Δημήτριος +

Σφυρίου Κοσμάς +
Παπανικόλας Βασίλειος +

Παυλίδης Αριστοτέλης +
ΝΟΜΟΣ ΕΒΡΟΥ
Φωτιάδης Απόστολος +
Ζαμπουνίδης Νικόλαος +
Δημοσχάκης Θεοφάνης +
Λυμπερακίδης Λεωνίδας +
ΝΟΜΟΣ ΕΥΒΟΙΑΣ
Θεοδώρου Χρήστος +

Παπαγεωργίου Γεώργιος +
Πιπεργιάς Δημήτριος +
Κεδίκογλου Βασίλειος -

Λιάσκος Αναστάσιος +
Παπαγεωργόπουλος Ελευθέριος +
ΝΟΜΟΣ ΕΥΡΥΤΑΝΙΑΣ
Τσίμπρας Βασίλης +
ΝΟΜΟΣ ΖΑΚΥΝΘΟΥ
Γκούσκος Διονύσιος -
ΝΟΜΟΣ ΗΛΕΙΑΣ
Ζαφειρόπουλος Ιωάννης -

Γεωργακόπουλος Δημήτριος +
Αντωνακόπουλος Παναγιώτης +
Σκουλαρίκης Ιωάννης +

Αδραχτάς Παναγιώτης +
Κορκολόπουλος Βασίλης +
ΝΟΜΟΣ ΗΜΑΘΙΑΣ
Χρυσοχοίδης Μιχαήλ -
Γικόνογλου Μόσχος +
Χαλκίδης Μιχαήλ -
Φωτιάδης Ηλίας +
ΝΟΜΟΣ ΗΡΑΚΛΕΙΟΥ
Αποστολάκης Δημήτριος +

Ματζαπετάκης Στυλιανός -
Κουράκης Ιωάννης +
Σχοιναράκη - Ηλιάκη Ευαγγελία +
Στρατάκης Εμμανουήλ +
Βρέντζος Σταύρος +

Κεφαλογιάννης Εμμανουήλ -
Δεικτάκης Γέωργιος +
ΝΟΜΟΣ ΘΕΣΠΡΩΤΙΑΣ
Παπαδόπουλος Αλέξανδρος +
Μπέζας Αντώνιος +
Α' ΘΕΣΣΑΛΟΝΙΚΗΣ
Τζοχατζόπουλος Απόστολος-Αθανάσιος +

Βενιζέλος Ευάγγελος +
Καστανίδης Χαράλαμπος +
Παπαθεμελής Στυλιανός - 'Αγγελος -
Μαγκριώτης Ιωάννης +
Γκεσούλης Νικόλαος +
Σπυριούνης Κυριάκος +

Καραμανλής Κων/νος -
Ψωμιάδης Παναγιώτης +
Ορφανός Γεώργιος +
Σπηλιόπουλος Αναστάσιος +

Κούβελας Σωτήριος +
Χουρμουζιάδης Γεώργιος +
Ξηροτύρη - Αικατερινάρη Ασημίνα +
Β' ΘΕΣΣΑΛΟΝΙΚΗΣ
Γερανίδης Βασίλειος +

Τσιόκας Θεοχάρης +
Κίρκος Γεώργιος +
Διαμαντής Κων/νος +

Ρεγκούζας Αδάμ +
Σαλαγκούδης Γεώργιος +
Τζέκης 'Αγγελος -
NOMOΣ ΙΩΑΝΝΙΝΩΝ
Αργύρης Ευάγγελος +

Μαλέσιος Ευάγγελος +
Παπούλιας Κάρολος +

Tασούλας Κων/νος +
Καλογιάννης Σταύρος +
ΝΟΜΟΣ ΚΑΒΑΛΑΣ
Τσακλίδης Ιωάννης +
Τσίμας Κων/νος +
Καλαντζής Γεώργιος +
Παναγιωτόπουλος Γεώργιος +
ΝΟΜΟΣ ΚΑΡΔΙΤΣΗΣ
Σαλαγιάννης Νικόλαος +
Τσιλίκας Βασίλειος +
Αναγνωστόπουλος Θεόδωρος -
Σιούφας Δημήτριος +
Ταλιαδούρος Σπυρίδων +
ΝΟΜΟΣ ΚΑΣΤΟΡΙΑΣ
Πετσάλνικος Φίλιππας -
Αγγελής Ανέστης +
ΝΟΜΟΣ ΚΕΡΚΥΡΑΣ
Δρυς Γεώργιος +

Κοντομάρης Ευτύχιος +
Σπύρου Σπυρίδων +
ΝΟΜΟΣ ΚΕΦΑΛΛΗΝΙΑΣ
Καλαφάτης Αλέξανδρος +
ΝΟΜΟΣ ΚΙΛΚΙΣ
Φλωρίδης Γεώργιος +
Τσιτουρίδης Σάββας +
Κιλτίδης Κων/νος +
ΝΟΜΟΣ ΚΟΖΑΝΗΣ
Αθανασιάδης Αλέξανδρος +

Λωτίδης Λάζαρος +
Τσιαρτσιώτης Νικόλαος +
Παπαδόπουλος Μιχάλης +
Βύζας Βασίλειος +
ΝΟΜΟΣ ΚΟΡΙΝΘΙΑΣ
Κοτσώνης Θεόδωρος +
Χωρέμης Αναστάσιος +
Δήμας Σταύρος +
Παπαληγούρας Αναστάσιος +
ΝΟΜΟΣ ΚΥΚΛΑΔΩΝ
Παπαζώη Ελισάβετ -
Λεβογιάννης Νικόλαος +
Χωματάς Ιωάννης +
ΝΟΜΟΣ ΛΑΚΩΝΙΑΣ
Γρηγοράκος Λεωνίδας +
Σκανδαλάκης Παναγιώτης -
Δαβάκης Αθανάσιος +
ΝΟΜΟΣ ΛΑΡΙΣΗΣ
Νασιώκας 'Εκτορας +

Φλώρος Νικόλαος -
Χατζημιχάλης Νικόλαος - Φώτιος +
Φαρμάκης Νικόλαος +

Γαρουφαλιάς Γεώργιος +
Ζώης Χρήστος +
Κατσαρός Νικόλαος +
Πατάκης Ιωάννης -
ΝΟΜΟΣ ΛΑΣΗΘΙΟΥ
Καρχιμάκης Μιχαήλ +

Ιωαννίδης Φοίβος +
ΝΟΜΟΣ ΛΕΣΒΟΥ
Σηφουνάκης Νικόλαος +
Παπαδέλλης Φραγκλίνος -

Σκοπελίτης Σταύρος -
ΝΟΜΟΣ ΛΕΥΚΑΔΑΣ
Βλασσόπουλος Ευάγγελος +
ΝΟΜΟΣ ΜΑΓΝΗΣΙΑΣ
Ζήση Ροδούλα +

Τζανής Λεωνίδας +
Βούλγαρης Αλέξανδρος +

Νάκος Αθανάσιος +
Μακρή Ζωή (Ζέττα) +
Γκατζής Νικόλαος +
ΝΟΜΟΣ ΜΕΣΣΗΝΙΑΣ
Κατσιλιέρης Πέτρος +

Μπένος Ιωάννης - Σταύρος +
Γιαννακόπουλος Ιωάννης +

Καλαντζάκου Σοφία +
Παπανικολάου Ελευθέριος -
Λαμπρόπουλος Ιωάννης +
ΝΟΜΟΣ ΞΑΝΘΗΣ
Σγουρίδης Παναγιώτης +
Στολίδης Σωτήριος +
Κοντός Αλέξανδρος +
Α' ΠΕΙΡΑΙΩΣ
Σημίτης Κων/νος -

Φασούλας Παναγιώτης +
Μπεντενιώτης Εμμανουήλ +
Σουμάκης Σταύρος +

Καλός Γεώργιος +
Μελάς Παναγιώτης +
Μιχαλολιάκος Βασίλειος +
Β' ΠΕΙΡΑΙΩΣ
Λαλιώτης Κων/νος -

Νιώτης Γρηγόρης +
Λιντζέρης Δημήτριος +
Κρητικός Παναγιώτης -
Διαμαντίδης Ιωάννης +

Νεράντζης Αναστάσιος -
Μπαρμπαγιάννης Βασίλειος +
Λαφαζάνης Παναγιώτης +
ΝΟΜΟΣ ΠΕΛΛΗΣ
Πασχαλίδης Γεώργιος -
Βοσνάκης Χρήστος +
Καρασμάνης Γεώργιος +
Φουντουκίδου - Θεοδωρίδου Παρθένα +
Τζαμτζής Ιορδάνης (Δάνης) +
ΝΟΜΟΣ ΠΙΕΡΙΑΣ
Τσερτικίδης Παντελής +
Αρσένη Μαρία +
Κωνσταντόπουλος Γεώργιος +
Πολύζος Ευάγγελος +
ΝΟΜΟΣ ΠΡΕΒΕΖΗΣ
Τσεκούρας Ιωάννης +
Τρυφωνίδης Γεώργιος +
ΝΟΜΟΣ ΡΕΘΥΜΝΗΣ
Λουκάκης Μανώλης +
Κεφαλογιάννης Ιωάννης +
ΝΟΜΟΣ ΡΟΔΟΠΗΣ
Γκαλήπ Γκαλήπ -

Μεχμέτ Αχμέτ +
Στυλιανίδης Ευριπίδης +
ΝΟΜΟΣ ΣΑΜΟΥ
Βαρδίκος Πυθαγόρας +
ΝΟΜΟΣ ΣΕΡΡΩΝ
Ανθόπουλος Ιωάννης +
Βασιλακάκης Βασίλειος +
Λεονταρίδης Θεόφιλος +
Καραμανλής Αχιλλέας +
Κόλλια - Τσαρουχά Μαρία +
Χαϊτίδης Ευγένιος +
Τσιπλάκης Κων/νος +
ΝΟΜΟΣ ΤΡΙΚΑΛΩΝ
Μαγκούφης Χρήστος +
Μάτης Αθανάσιος +
Σκρέκας Θεόδωρος +
Χατζηγάκης Σωτήριος +
Λέγκας Νικόλαος +
ΝΟΜΟΣ ΦΘΙΩΤΙΔΟΣ
Παπαδήμας Λάμπρος +

Βαθειάς Ιωάννης +
Αλαμπάνος Δημήτριος +

Γιαννόπουλος Αθανάσιος +
Χειμάρας Αθανάσιος +
Καλλιώρας Ηλίας +
ΝΟΜΟΣ ΦΛΩΡΙΝΗΣ
Λιάνης Γεώργιος -
Κορτσάρης Νικόλαος +
ΝΟΜΟΣ ΦΩΚΙΔΟΣ
Θάνος Δημήτριος +
Γκελεστάθης Νικόλαος +
ΝΟΜΟΣ ΧΑΛΚΙΔΙΚΗΣ
Πάχτας Χρήστος +
Πάππας Βασίλειος +
Φλωρίνης Αθηναίος +
ΝΟΜΟΣ ΧΑΝΙΩΝ
Σκουλάκης Εμμανουήλ +

Δαμιανάκης Ευτύχιος +
Βαλυράκης Ιωσήφ +

Μαρκογιαννάκης Χρήστος +
ΝΟΜΟΣ ΧΙΟΥ
Τσουρή Ελπίδα +
Βαρίνος Αθανάσιος +
ΓΕΝΙΚΟ ΣΥΝΟΛΟ "ΝΑΙ" 137
" " "ΟΧΙ" 122
ΣΥΝΟΛΟ ΨΗΦΙΣΑΝΤΩΝ 259
Ο ΠΡΟΕΔΡΟΣ ΟΙ ΓΡΑΜΜΑΤΕΙΣ"
ΠΡΟΕΔΡΟΣ (Απόστολος Κακλαμάνης): Συνεπώς το άρθρο 30 του νομοσχεδίου του Υπουργείου Οικονομικών "Φορολογικές ελαφρύνσεις και απλουστεύσεις και άλλες διατάξεις" έγινε δεκτό κατά πλειοψηφία.
Κύριοι συνάδελφοι, έχουν μείνει τα επόμενα δέκα άρθρα του νομοσχεδίου. Υπάρχουν επίσης δύο τροπολογίες, οι οποίες νομίζω ότι ιδιαίτερα η μία εξ αυτών, που αφορά ουσιαστικά την εισοδηματική πολιτική, θέλουν συζήτηση.
Γι'αυτό θα σας προτείνω απόψε να πάμε στα άρθρα του νομοσχεδίου και τις τροπολογίες να τις συζητήσουμε την Πέμπτη, μετά την ειδική συνεδρίαση που θα κάνουμε για τη Θράκη, οπότε θα ολοκληρωθεί και η συζήτηση του νομοσχεδίου.
Θα συζητηθούν, λοιπόν, απόψε σε μία ενότητα τα άρθρα 31 μέχρι και 40, δηλαδή, πριν του ακροτελευτίου.
Ο χρόνος για τους εισηγητές θα είναι περισσότερος, μπορεί να βάλουμε δεκαπέντε λεπτά και οι άλλοι να μιλήσουν με άνεση.
Η εισηγήτρια της Πλειοψηφίας κ. Μαρία Αρσένη έχει το λόγο.

ΜΑΡΙΑ ΑΡΣΕΝΗ: Κύριοι συνάδελφοι, με το άρθρο 31 προβλέπεται η διαμόρφωση ποσών σε ευρώ.
Με το άρθρο αυτό προβλέπεται στο πλαίσιο της προσαρμογής της

προετοιμασίας της χώρας μας για την ομαλή εφαρμογή του ευρώ, η μετατροπή σε ευρώ των τελών χαρτοσήμου και άλλων ειδικών φορολογιών μετά από στρογγυλοποίηση των ποσών.
Το άρθρο 32 αναφέρεται στη σύνταξη υπεύθυνης δήλωσης του νόμου
1599/86.
Το άρθρο 33 αναφέρεται στην κατάργηση ειδικού φόρου τραπεζικών εργασιών. Πρόκειται για μια πολύ σημαντική διάταξη. Καταργείται από 1.1.2001 το περίφημο ΕΦΤΕ και ικανοποιείται έτσι ένα μόνιμο και διαρκές αίτημα όλων των καθ'οιονδήποτε τρόπο συναλλασσομένων με τράπεζες. Και διευκολύνει ιδιαίτερα τις επιχειρήσεις που προσπαθούν να δημιουργήσουν προσβάσεις προς το λεγόμενο δεινό τραπεζικό χρήμα.
Τα άρθρα 34 και 35 αναφέρονται στην κατάργηση φόρων υπέρ τρίτων και
στην εισαγωγή κοινωνικών πόρων στον κρατικό προϋπολογισμό.
Καταργούνται με τα συγεκριμένα αυτά άρθρα δεκαοκτώ φόροι που έχουν θεσπιστεί υπέρ τρίτων και οι οποίοι ενώ δημιουργούσαν γραφειοκρατικό φόρτο, η απόδοσή τους δεν υπερέβαινε το κόστος διαχείρισης. Ενώ άλλες τριάντα επτά περιπτώσεις φόρων υπέρ τρίτων μεταφέρονται στον κρατικό προϋπολογισμό για να μπορεί να ελεχθεί η διαχείρισή τους.
Με το άρθρο 36 ρυθμίζονται θέματα οργανισμού προγνωστικών αγώνων
ποδοσφαίρου.
Οι προτεινόμενες διατάξεις έχουν ως στόχο τη ρύθμιση θεμάτων που προέκυψαν μετά τη μετατροπή σε ανώνυμη εταιρεία του συγκεκριμένου φορέα του ΟΠΑΠ και εν όψει της εισαγωγής του στο ΧΑΑ.
Το άρθρο 37 αναφέρεται στη διαχείριση και αξιοποίηση του ειδικού
κεφαλαίου του ταμείου ασφάλισης προσωπικού του ΟΤΕ.
(Στο σημείο αυτό την Προεδρική 'Εδρα καταλαμβάνει ο Α' Αντιπρόεδρος
της Βουλής κ. ΚΩΝΣΤΑΝΤΙΝΟΣ ΓΕΙΤΟΝΑΣ)
Με αυτό το άρθρο αντιμετωπίζονται θέματα που αφορούν το ΤΑΠ-ΟΤΕ και απαλλάσσονται από τα τέλη χαρτοσήμου τα δάνεια που θα χορηγεί το ταμείο. Οι τόκοι που θα καταβάλονται θα φορολογούνται με συντελεστή φόρου 10%. Και το καθαρό εισόδημα από κινητές αξίες που προκύπτει από επενδύσεις του ειδικού φόρου σε τίτλους αλλοδαπής προέλευσης φορολογείται αυτοτελώς με 10%.
Με το άρθρο 38 γίνονται διάφορες ρυθμίσεις σε θέματα λογιστών και
φοροτεχνικών.
Και τέλος το άρθρο 40 αναφέρεται σε θέματα που έχουν σχέση με τα
ελληνικά ναυπηγεία και συγκεκριμένα καταργούνται οι σχετικές διατάξεις
που θεσπίζουν διάφορους περιορισμούς στη μεταβίβαση φόρων της συγκεκριμένης εταιρείας.
Κύριε Πρόεδρε, με όλες αυτές τις ρυθμίσεις που προβλέπονται στην ενότητα των άρθρων που συζητούμε, απλουστεύεται η διαδικασία για την καλύτερη εξυπηρέτηση των πολιτών, βελτιώνεται το φορολογικό σύστημα, δημιουργούνται πιο ευέλικτοι και πιο αποτελεσματικοί ελεγκτικοί

μηχανισμοί για την πάταξη της φοροδιαφυγής και εξασφαλίζεται ακόμα μεγαλύτερη διαφάνεια και πραγματοποιείται ένα ακόμα αποφασιστικό βήμα προς την κατεύθυνση της φορολογικής και κοινωνικής δικαιοσύνης. Για όλους αυτούς τους λόγους προτείνω την υπερψήφιση και αυτής της ενότητας των άρθρων που συζητούμε σήμερα. Ευχαριστώ.
ΠΡΟΕΔΡΕΥΩΝ (Κωνσταντίνος Γείτονας): Κύριοι συνάδελφοι, έχω την τιμή να ανακοινώσω στο Σώμα ότι για τη συζήτηση της ενότητας των άρθρων που συζητούμε σήμερα, από τη Νέα Δημοκρατία ορίζεται Κοινοβουλευτικός Εκπρόσωπος ο Βουλευτής κ. Δημήτριος Κωστόπουλος.
Ο εισηγητής της Νέας Δημοκρατίας κ. Ρεγκούζας έχει το λόγο.
ΑΔΑΜ ΡΕΓΚΟΥΖΑΣ: Κύριε Πρόεδρε, κυρίες και κύριοι συνάδελφοι, πριν αρχίσω να τοποθετούμε επί της ενότητος των άρθρων -έφυγε βέβαια ο κύριος Υπουργός Εθνικής Οικονομίας- θα ήθελα να θέσω πάλι ένα ζήτημα που έχει σχέση με την ποιότητα της δημοκρατίας.
Μπορεί να τελείωσε η συζήτηση της ενότητος των άρθρων 16 έως 30,
μπορεί να κάναμε επισημάνσεις, να κάναμε επίμονες ερωτήσεις, ακόμα-ακόμα να κάναμε και προτάσεις, αλλά η Κυβέρνηση μας αντιμετώπισε με έναν τρόπο, με τον επιεικέστερο χαρακτηρισμό, αδιάφορο.
Αν πράγματι στο ναό της δημοκρατίας ο διάλογος γίνεται με τέτοια υποκριτική μέθοδο, θα έλεγα, και στάση, τότε νομίζω ότι το πολιτικό μας σύστημα δεν πρόκειται να είναι τόσο ελπιδοφόρο.
Εγώ είμαι από τη φύση μου βέβαια αισιόδοξος και πιστεύω ότι κάποτε
αυτή η στάση της Κυβέρνησης θα αλλάξει όχι για να δικαιώσει τις αιτιάσεις
των κομμάτων της Αντιπολίτευσης, αλλά για να συμβάλει ακόμα περισσότερο στη σύνθεση των απόψεων που νομίζω έχει ανάγκη η δημοκρατία. Ταυτόχρονα υπάρχει και η ανάγκη επίλυσης των προβλημάτων που αντιμετωπίζει η ελληνική κοινωνία.
Και μπαίνω στο νομοσχέδιο.
'Αρθρο 31: Εδώ ασφαλώς γίνεται μια μετατροπή της ονομαστικής αξίας σε ευρώ και καταργούνται κάποιοι φόροι που νομίζω ότι τελικά δεν είχαν και ιδιαίτερη αποτελεσματικότητα. Δεν έχουμε να κάνουμε ιδιαίτερες παρατηρήσεις σε αυτό.
'Αρθρο 32: Πράγματι η σύνταξη της υπεύθυνης δήλωσης και το κόστος εκτύπωσής της δημιουργούν προβλήματα. Νομίζω ότι η ρύθμιση που γίνεται εδώ είναι θετική, με την καταβολή των διακοσίων πενήντα (250) δραχμών
και με τη φωτοτυπία της υπεύθυνης δήλωσης.
'Αρθρο 33: Εμείς δεν μπορούμε παρά να συμφωνήσουμε σε αυτό. Εξάλλου ήταν μία εκπεφρασμένη θέση της Νέας Δημοκρατίας και στο παρελθόν. Νιώθουμε πράγματι ιδιαίτερη χαρά που η Κυβέρνηση προσχώρησε σε αυτή μας την πρόταση.
'Αρθρο 34: Εδώ, κύριε Υπουργέ, υπάρχει ένα τεράστιο πρόβλημα και ένα ερώτημα ταυτόχρονα. Το πρόβλημα είναι ότι με την κατάργηση των φόρων υπέρ τρίτων, που τροφοδοτούσαν ασφαλιστικά ταμεία, δημιουργούνται δύο προβλήματα.
Το πρώτο είναι -και μάλλον είναι προβληματισμός- το εξής: Γιατί
έρχεται έτσι αποσπασματικά η κατάργηση αυτών των πόρων υπέρ των ασφαλιστικών ταμείων και δεν έρχεται μια συνολική πρόταση αντιμετώπισης του ασφαλιστικού συστήματος από την Κυβέρνηση; Εκτιμούμε ότι πρέπει κατ'αρχήν να μας δώσετε μία απάντηση για το θέμα αυτό γιατί υποψιάζομαι ότι προετοιμάζετε τη χρεοκοπία των ασφαλιστικών ταμείων για να επιβληθεί ως αναγκαιότητα πλέον η συγχώνευση αυτών των ασφαλιστικών ταμείων. Και τέτοια ταμεία είναι κυρίως τα ταμεία που έχουν σχέση με τις στρατιωτικές υπηρεσίες, που αντιστοιχούν σε όλα τα όπλα, όπως είναι το Μετοχικό Ταμείο Στρατού, το Ταμείο Αλληλοβοηθείας Στρατού Ξηράς, το Μετοχικό Ταμείο Ναυτικού...
ΚΥΡΙΑΚΟΣ ΣΠΥΡΙΟΥΝΗΣ: Δεν υπάρχει διαμαρτυρία...
ΑΔΑΜ ΡΕΓΚΟΥΖΑΣ: Βεβαίως. Υπάρχουν πάρα πολλές διαμαρτυρίες.
ΚΥΡΙΑΚΟΣ ΣΠΥΡΙΟΥΝΗΣ: Δεν μπορούν να διαμαρτυρηθούν, κύριε Πρόεδρε.
Γι' αυτό τις κοπανάμε τις 'Ενοπλες Δυνάμεις.
ΠΡΟΕΔΡΕΥΩΝ (Κωνσταντίνος Γείτονας): Κύριε Σπυριούνη, αν θέλετε να
πείτε κάτι, στην τοποθέτησή σας ευχαρίστως να σας ακούσουμε.
ΑΔΑΜ ΡΕΓΚΟΥΖΑΣ:... το Ταμείο Αλληλοβοηθείας Ναυτικού και το Ταμείο Αλληλοβοηθείας Στρατιωτικών Αεροπορίας. Επίσης, υπέρ του Μετοχικού Ταμείου Αεροπορίας, υπέρ του Οργανισμού Λιμένος Πειραιά, υπέρ του Ναυτικού Απομαχικού Ταμείου, το λεγόμενο ΝΑΤ, αυτό το προβληματικό ταμείο -για τα Πρακτικά, κύριε Πρόεδρε, τα καταγράφω αυτά- υπέρ των Λιμενικών Ταμείων, υπέρ του Ειδικού Λογαριασμού Αποζημίωσης Λεμβούχων, υπέρ του Λογαριασμού Προστασίας Φορτοεκφορτωτών Λιμενεργατών, υπέρ του Σωματείου ΑΡΧΑΙΑ ΤΡΙΗΡΗΣ, υπέρ του Ειδικού Ταμείου Μονίμων Οδοστρωμάτων Αθηνών, υπέρ του Κεντρικού Ταμείου Γεωργίας, Κτηνοτροφίας και Δασών και υπέρ του Ελληνικού Ινστιτούτου Διεθνούς και Αλλοδαπού Δικαίου.
Δεν ξέρω αυτά τα τελευταία τι ανάγκες αντιμετωπίζουν, ωστόσο όμως σε ό,τι έχει σχέση με τα Μετοχικά Ταμεία Στρατού, Ναυτικού και Αεροπορίας, το ΝΑΤ κλπ., τα έσοδα αυτά στα οποία γίνεται περικοπή αντιπροσωπεύουν περίπου το 40% των εσόδων αυτών των ταμείων.
Αντιλαμβάνεσθε, λοιπόν, ότι η περικοπή αυτή δημιουργεί τεράστιο
πρόβλημα επιβίωσης και οδηγεί στη χρεοκοπία αυτά τα ταμεία.
Εάν πράγματι η Κυβέρνηση έχει ως στόχο να δημιουργήσει προϋποθέσεις
χρεοκοπίας για να μπορέσει -με απλά λόγια- να περάσει μια νομοθετική ρύθμιση συνολική για τα ασφαλιστικά ταμεία στη συνέχεια, το κατανοούμε ως μέθοδο, αλλά δεν συμφωνούμε βεβαίως με αυτή την τακτική. Διότι θα έπρεπε να παρουσιάσει στην Εθνική Αντιπροσωπεία ένα συνολικό σχέδιο αντιμετώπισης του ασφαλιστικού προβλήματος. Και εν τοιαύτη περιπτώσει από πουθενά δεν προκύπτει ότι οι περικοπές αυτές θα αντικατασταθούν από πόρους του κρατικού προϋπολογισμού. Αντίθετα μάλιστα.
Στο επόμενο άρθρο 35, που είναι παρεμφερές, γίνεται εισαγωγή κάποιων κοινωνικών πόρων που αφορούν πάλι σε τέτοια ταμεία με διαφορετική ονομασία, όπως είναι του Οργανισμού Τοπικής Αυτοδιοίκησης, του Μετοχικού Ταμείου Πολιτικών Υπαλλήλων, του Μετοχικού Ταμείου Στρατού, του Ταμείου
Εθνικής 'Αμυνας, της Ακαδημίας Αθηνών, του Ταμείου Αεροπορικής 'Αμυνας, του Οργανισμού της Αθήνας, του Εθνικού Οργανισμού Καπνού κλπ., τα οποία αναφέρονται στο άρθρο 35. Αυτές οι μεταφορές των πόρων στον κρατικό προϋπολογισμό ναι μεν δεν καταργούνται, αλλά μεταφέρονται στους λογαριασμούς του κρατικού προϋπολογισμού, χωρίς βεβαίως να αναφέρεται στη ρύθμιση που γίνεται πώς αυτά τα ασφαλιστικά ταμεία, αυτοί οι οργανισμοί, θα επιβιώσουν από δω και στο εξής.
Θεωρούμε ότι είναι πάρα πολύ σημαντικό ζήτημα αυτό εδώ. Δεν συμφωνούμε με αυτές τις ρυθμίσεις που από την πρώτη άποψη φαντάζουν ότι γίνεται ένας εξορθολογισμός αυτών των εσόδων σε σχέση με τους λογαριασμούς του κρατικού προϋπολογισμού. Ωστόσο όμως είναι, θα έλεγα, υποβολιμιαία η εισδοχή τους σ'αυτήν εδώ τη ρύθμιση.
'Αρθρο 36: Εδώ γίνονται κάποιες ρυθμίσεις για το πλεόνασμα του
Οργανισμού Προγνωστικών Αγώνων Ποδοσφαίρου. Το πρόβλημα αντιμετωπίσθηκε και στην επιτροπή του άρθρου 49α. Δηλαδή κάνετε μία ρύθμιση για μια ανώνυμη εταιρεία, την οποία δεν έχετε συστήσει ακόμη. Αυτό είναι πρωτοφανές, διότι φέρατε στην επιτροπή του άρθρου 49 να διορίσετε πρόεδρο αυτής της εταιρείας, δηλαδή διοικητικά στελέχη, χωρίς να έχει δημιουργηθεί αυτή η εταιρεία. Επιτέλους, αυτή η προχειρότητα -αν μη τι άλλο- δεν πρέπει να εμφανίζεται σε νομοσχέδια. Δεν τιμά τη λειτουργία του Κοινοβουλίου, δεν τιμά τη λειτουργία του πολιτικού μας συστήματος. Και θα σας παρακαλέσουμε, κύριε Υπουργέ, να πάρετε πίσω αυτό το άρθρο και να το φέρετε όταν θα συσταθεί νομοτύπως αυτή η εταιρεία για να κάνετε τελικά κι αυτή τη ρύθμιση.
'Αρθρο 37: Κάνετε κάποιες διευκολύνσεις στο Ταμείο Ασφάλισης Προσωπικού του ΟΤΕ, στο ΤΑΠ-ΟΤΕ. Είναι χρεοκοπημένο το ταμείο. Προσπαθείτε με ημίμετρα να το σώσετε και ταυτόχρονα βάζετε τη ΔΕΚΑ να λειτουργήσει ως αρωγός στη διάσωσή του. Με αυτόν τον τρόπο ουσιαστικά βγαίνουν έξω από τον κρατικό προϋπολογισμό οι υποχρεώσεις του δημοσίου, δηλαδή δαπάνες του δημοσίου. Κι έτσι για μια ακόμη φορά δημιουργείται η πλαστογράφηση της εικόνας των μεγεθών του κρατικού προϋπολογισμού και παράλληλα βεβαίως η παραπλάνηση του ελληνικού λαού σε σχέση με τις αιτήσεις ισολογιμού του κράτους, που είναι ο κρατικός προϋπολογισμός. 
Αυτή είναι μία τακτική με την οποία εμείς δεν συμφωνούμε. Βεβαίως με
τη ΔΕΚΑ υπάρχουν πολλά προβλήματα, που θα συζητηθούν και στο επίπεδο του κοινοβουλευτικού ελέγχου. Είναι μία εταιρεία η οποία δημιουργήθηκε υπό τη μορφή διαχείρισης των τίτλων του δημοσίου, έχει παίξει και παίζει διάφορα παιχνίδια στη διαδικασία του χρηματιστηρίου κι έχει πολλές ευθύνες στη διαμόρφωση και τη σημερινή κατάσταση του χρηματιστηρίου, γιατί λειτούργησε προεκλογικά ως εργαλείο δημιουργίας εντυπώσεων, αλλά λειτούργησε και υπέρ του κυβερνώντος κόμματος για τις εκλογές. Θα τα πούμε στο επίπεδο του κοινοβουλευτικού ελέγχου. Είναι όμως πραγματικά μία καταγραφή σ' αυτό το νομοσχέδιο με το άρθρο 37. Και βεβαίως εμείς δεν είναι δυνατόν αυτό να το ψηφίσουμε.
'Αρθρο 38: Αφορά στις ρυθμίσεις των θεμάτων Λογιστών-Φοροτεχνικών. Είχαμε εκφραστεί και στην επιτροπή, κύριε Υπουργέ. Είχαμε συμφωνήσει ότι θα μας φέρετε μια πρόταση. Δεν θέλω να πω τίποτα αυτή την ώρα γι'αυτό το άρθρο, αν δεν δω αυτήν την πρόταση, γιατί πριν από λίγο μου είπατε ότι υπάρχει έτοιμη μια καινούρια πρόταση. Είμαστε διατεθειμένοι να τη συζητήσουμε εφόσον έχει τις απαιτούμενες βελτιώσεις και ταυτόχρονα προβλέπει ορισμένα πράγματα και για τα δικαιώματα των λογιστών και για τις ευθύνες των λογιστών. Γι' αυτό σταματώ εδώ. Βεβαίως όπως είναι δεν το δεχόμαστε και περιμένω τη βελτιωτική σας πρόταση. 'Εχουμε τη διάθεση πραγματικά να συμβάλουμε στο να υπάρξει μια διακομματική συμφωνία για την αντιμετώπιση αυτού του θέματος.
'Αρθρο 39: Αφορά στην παράταση της προθεσμίας που γίνεται εδώ για την υπεραξία που προκύπτει από τα φορτηγά αυτοκίνητα δημοσίας χρήσεως και τα επιβατικά. Δίνετε βέβαια μια προθεσμία μέχρι το 2003.
Eγώ εκ πρώτης όψεως τη θεωρώ υπερβολική. Θα μπορούσε να είναι πιο συντμημένη. Ωστόσο, δεν έχουμε παρά να συμφωνήσουμε σ'αυτήν τη ρύθμιση. 
Στο άρθρο 40 γίνεται μια πλήρης ιδιωτικοποίηση "από το παράθυρο" στην
οποία εμείς δεν είμαστε αντίθετοι, αλλά η πολιτική των ιδιωτικοποιήσεων πρέπει να γίνεται στο φως της ημέρας με ορισμένους κανόνες και όχι με τη

διαδικασία της ρύθμισης σε ένα άρθρο, χωρίς να γνωρίζουμε τι λένε οι εργαζόμενοι, οι οποίοι συμμετέχουν στα "Ελληνικά Ναυπηγεία Α.Ε.", καθώς και τις υποχρεώσεις της ΕΔΑ που έχουν δημιουργηθεί μέχρι σήμερα.
Θα πρέπει, λοιπόν, να μας εξηγήσετε και βεβαίως επιφυλάσσομαι στη
δευτερολογία να πάρω θέση κι εγώ, αλλά και ο Κοινοβουλευτικός μας Εκπρόσωπος.
ΠΡΟΕΔΡΕΥΩΝ (Κωνσταντίνος Γείτονας): Κύριοι συνάδελφοι, έχω την τιμή να ανακοινώσω στο Σώμα ότι οι Υπουργοί Εθνικής Οικονομίας και Ανάπτυξης κατέθεσαν σχέδιο νόμου:"Περί κυρώσεως της υπ' αριθμόν 58861/ΥΠΕ 100003/1 Ν2601/98/9.11.2000 υπαγωγή επένδυσης της υπό σύσταση εταιρίας ΓΚΛΑΒΕΡΒΕΛ Καβάλας Α.Ε. στην ενίσχυση της επιχορήγησης και επιδότησης τόκων του ν.2601/98 κοινής υπουργικής απόφασης".
Παραπέμπεται στην αρμόδια Διαρκή Επιτροπή.
Πριν δώσω το λόγο στον κ. Γκατζή, θα δώσω το λόγο στον κύριο
Υφυπουργό, ο οποίος έχει να προτείνει ορισμένες αλλαγές στα άρθρα, για να είναι ενήμερο το Σώμα. Να τις διανείμετε ταυτόχρονα, κύριε Υφυπουργέ. 
ΑΠΟΣΤΟΛΟΣ ΦΩΤΙΑΔΗΣ (Υφυπουργός Οικονομικών): Κύριε Πρόεδρε, κύριοι
συνάδελφοι, έχουμε αλλαγές στο άρθρο 36, που είναι κυρίως νομοτεχνικής μορφής και προσθήκη μιας παραγράφου.
Κύριε Πρόεδρε, να τις καταθέσω ή να τις αναγνώσω μόνο;
ΠΡΟΕΔΡΕΥΩΝ (Κωνσταντίνος Γείτονας): Μπορείτε να την αναγνώσετε, αν
είναι μικρό. Το κείμενο αν είναι μεγάλο να το καταθέσετε και να διανεμηθεί.
ΑΠΟΣΤΟΛΟΣ ΦΩΤΙΑΔΗΣ (Υφυπουργός Οικονομικών): Βλέπω ότι είναι μεγάλη. Στο άρθρο 37 οι παρατηρήσεις είναι νομοτεχνικής μορφής. Επίσης,
έχουμε αναδιατύπωση του άρθρου 38, όπου υπάρχουν και ουσιαστικές αναφορές. Είναι δύο σελίδες. Τα καταθέτω, κύριε Πρόεδρε, για τα Πρακτικά.
(Στο σημείο αυτό ο Υφυπουργός Οικονομικών κ. Απόστολος Φωτιάδης καταθέτει για τα Πρακτικά τις προαναφερθείσες αναδιατυπώσεις, οι οποίες έχουν ως εξής:
"'Αρθρο 36
Ρυθμίσεις θεμάτων Οργανισμού Προγνωστικών Αγώνων Ποδοσφαίρου και
θεμάτων Δημοσίων Επιχειρήσεων και Οργανισμών.
Στον όγδοο στίχο του δεύτερου εδαφίου της παραγράφου 2 του άρθρου
αυτού, οι λέξεις "οποιαδήποτε παρακράτηση φόρων και τελών", αντικαθίστανται από τις λέξεις "οποιοδήποτε φόρο ή τέλος".

Στο άρθρο 36 προστίθεται παράγραφος 4.
4. Η διάταξη της παρ. 4 του άρθρου 6 του ν. 2000/19991 (ΦΕΚ 216 Α) δύναται να εφαρμοσθεί αναλογικά και στους συνεργαζόμενους με τον ΟΡΓΑΝΙΣΜΟ ΠΡΟΓΝΩΣΤΙΚΩΝ ΑΓΩΝΩΝ ΠΟΔΟΣΦΑΙΡΟΥ (Ο.Π.Α.Π.) πράκτορες και με όρους που θα καθορίσει η Δ.Ε.Α.
Προστίθεται από άρθρο 36 εδάφιο 1 παράγραφος ως εξής:

Η ισχύς της παρούσας διάταξης άρχεται από 8-11-2000.
'Αρθρο 37
Διαχείριση και αξιοποίηση του ειδικού κεφαλαίου του Ταμείου
Ασφαλίσεως Προσωπικού Ο.Τ.Ε.
1. Στο τέταρτο στίχο της παραγράφου 1 του άρθρου αυτού, η λέξη "Στο"
αντικαθίσταται με το άρθρο "Το".
2. Στον δέκατο στίχο της παραγράφου 1 του άρθρου αυτού, μετά τις
λέξεις "αποκλειστικής διαχείρισης" τίθεται "," και οι λέξεις "και από την Τράπεζα της Ελλάδος ή άλλες Τράπεζες μέρος των κατεχομένων χρεογράφων του Δημοσίου" αντικαθίστανται με τις λέξεις "καθώς και μέρος των κατεχομένων χρεογράφων του Δημοσίου από την Τράπεζα της Ελλάδος ή άλλες Τράπεζες". 
'Αρθρο 38
Ρυθμίσεις θεμάτων Λογιστών - φοροτεχνικών
1. Στις περιπτώσεις των παραγράφων 4, 5, 6 και 7 του άρθρου 13 του ν. 2771/1999 (ΦΕΚ 280 Α'), για την απόκτηση της άδειας ασκήσεως επαγγέλματος λογιστή φοροτεχνικού, λαμβάνεται υπόψη και η προϋπηρεσία που έχει αποκτηθεί και στο Δημόσιο και ευρύτερο Δημόσιο τομέα.
2. Οι επιτηδευματίες, καθώς και οι κοινοπραξίες ή κοινωνίες επιτηδευματιών, κατά τις διατάξεις των παραγράφων 1 και 2 του άρθρου 2

του π.δ. 186/1992, οι οποίοι α) τηρούν βιβλία τρίτης κατηγορίας του ΚΒΣ η β) τηρούν βιβλία δεύτερης κατηγορίας του ΚΒΣ και κατά την προηγούμενη διαχειριστική περίοδο έχουν πραγματοποιήσει ακαθάριστα έσοδα αα) πάνω από εκατό εκατομμύρια (100.000.000) δραχμές, αν πρόκειται για εμπορική ή
μικτή επιχείρηση, ββ) πάνω από πενήντα εκατομμύρια (50.000.000) δραχμές, αν πρόκειται για επιτηδευματία που ασκεί εμπορική επιχείρηση παροχής υπηρεσιών ή ελευθέριο επάγγελμα, υποβάλουν τις κάθε είδους δηλώσεις φορολογίας εισοδήματος και φόρου προστιθέμενης αξίας (ΦΠΑ), αρχικές, συμπληρωματικές, τροποποιητικές, περιοδικές και εκκαθαριστικές, αφού προηγουμένως έχουν υπογραφεί και από λογιστή φοροτεχνικό, κάτοχο της σχετικής άδειας ασκήσεως επαγγέλματος.
3. Ο λογιστής φοροτεχνικός είναι υπεύθυνος για την ακρίβεια των δηλώσεων ως προς τη συμφωνία αυτών με τα φορολογικά και οικονομικά δεδομένα που προκύπτουν από τα τηρούμενα βιβλία και στοιχεία.
4. Με αποφάσεις του Υπουργού Οικονομικών ορίζονται ο χρόνος έναρξης
της υπογραφής των δηλώσεων από λογιστή φοροτεχνικό, οι κατηγορίες των υπόχρεων, η ακριβής εξειδίκευση των δηλώσεων φορολογίας εισοδήματος, ΦΠΑ και των συνυποβαλλομένων εντύπων και καταστάσεων, ο τρόπος υποβολής αυτών, τα απαιτούμενα στοιχεία του υπογράφοντος λογιστή φοροτεχνικού, καθώς και κάθε άλλη αναγκαία λεπτομέρεια. Με τις ίδιες αποφάσεις, για την εφαρμογή των διατάξεων της παραγρά-φου 2 δύνανται ν' αυξομειώνονται τα ποσά των ακαθαρίστων εσόδων που αναφέρονται σε αυτή.
5. Σε περίπτωση παράβασης των διατάξεων του άρθρου αυτού και των Υπουρ-γικών αποφάσεων που θα εκδοθούν κατ' εξουσιοδότηση του παρόντος προ βλέπονται οι ακόλουθες κυρώσεις:
α) Για τους υπόχρεους επιτηδευματίες αυτοτελές πρόστιμο, κατά τις
διατάξεις του πρώτου εδαφίου του άρθρου 4 του ν. 2523/1997.
Αν ο υπόχρεος κατά του οποίου έχει εκδοθεί πράξη επιβολής προστίμου, μετά την κοινοποίηση αυτής, υποπέσει πάλι σε όμοια παράβαση, κατά την ίδια χρήση, το προβλεπόμενο πρόστιμο μπορεί να το να ανέλθει μέχρι το διπλάσιο του ανωτάτου ορίου.
β) Για τους υπευθύνους σύνταξης των δηλώσεων επιβάλλεται πρόστιμο των διατάξεων του πρώτου εδαφίου του άρθρου 4 του ν. 2523/1997 μέχρι το διπλάσιο του ανώτατου ορίου, αν οι δηλώσεις είναι ανακριβείς σε σχέση με τα προκύπτοντα από τα βιβλία και στοιχεία δεδομένα και ο υπόχρεος επιτηδευματίας συνεπεία αυτής της ανακρίβειας δεν απέδωσε ή απέδωσε ανακριβώς φόρο ή έλαβε επιστροφή ποσού πάνω από πέντε τοις εκατό του προκύπτοντος φόρου, ο οποίος υπερβαίνει σε κάθε περί πτωση το ποσό των διακοσίων χιλιάδων (200.000) δραχμών.
Το πρόστιμο αυτό είναι αυτοτελές ανά δήλωση.
6. Στο τέλος της παραγράφου 2 του άρθρου 7 του ν. 1882/1990 (ΦΕΚ 43Α) προστίθενται τρία νέα εδάφια ως εξής:
Επίσης οι εταιρείες της προηγούμενης παραγράφου, που ο ετήσιος κύκλος εργασιών τους υπερβαίνει το ποσό των τριών (3) δισεκατομμυρίων δραχμών, υποχρεούνται να υπολογίζουν εσωλογιστικά" σε μηνιαία ή τριμηνιαία βάση, το λειτουργικό κόστος, το κόστος, παραγωγής και τα αναλυτικά αποτελέσματα.
Οι εταιρείες οι οποίες δεν υποχρεούνται με τις διατάξεις του άρθρο 8 του Κ.Β.Σ. (π.δ.186/92) στην τήρηση βιβλίου αποθήκης είτε με αποφάσεις της Επιτροπής Λογιστικών Βιβλίων (άρθρο 37 Κ.Β.Σ) έχει δοθεί πλήρης ή μερική απαλλαγή από την τήρηση του βιβλίου αποθήκης κατά την εξαγωγή, καθώς και οι εταιρείες των οποίων ο ετήσιος κύκλος εργασιών τους δεν υπερβαίνει τα τρία δισεκατομμύρια δραχμές απαλλάσσονται από την ενημέρωση των λογαριασμών της Αναλυτικής Λογιστικής σε μηνιαία ή τριμηνιαία βάση και υπολογίζουν εσωλογιστικά το κόστος (λειτουργικό και παραγωγής) και τα αναλ.υτικά αποτελέσματα μόνο στο τέλος της χρήσης.
Ειδικές διατάξεις της χρηματιστηριακής νομοθεσίας, που επιβάλλουν
πρόσθετες υποχρεώσεις στις εταιρείες των οποίων οι μετοχές είναι εισηγμένες στο Χρηματιστήριο Αξιών, κατισχύουν των διατάξεων των δύο προηγουμένων εδαφίων. Οι επιχειρήσεις αυτές εφόσον δεν τηρούν βιβλίο αποθήκης κατά την εξαγωγή θα υπολογίζουν εσωλογιστικά το κόστος και τα αναλυτικά αποτελέσματα με διενέργεια τριμηνιαίων απογραφών.
7. Η ισχύς των διατάξεων της προηγούμενης παραγράφο.ι) αρχίζει από 1 Ιανουαρίου 2001.").
ΠΡΟΕΔΡΕΥΩΝ (Κωνσταντίνος Γείτονας): Να διανεμηθούν τα κείμενα στους
κυρίους συναδέλφους.
Ο Κοινοβουλευτικός Εκπρόσωπος του Κομμουνιστικού Κόμματος Ελλάδας κ. Γκατζής έχει το λόγο.
ΝΙΚΟΛΑΟΣ ΓΚΑΤΖΗΣ: Κύριε Πρόεδρε, ευχαριστώ.
Τα άρθρα 31 και 32 ρυθμίζουν διάφορα ζητήματα, τα οποία έχουν να
κάνουν είτε με απόδοση δικαιωμάτων τρίτων είτε με το φόρο κατανάλωσης του ακατέργαστου θείου, δηλαδή είναι θέματα τα οποία ρυθμίζονται και προσαρμόζονται με το ευρώ, αν και δεν είναι μόνο καθημερινά, είναι και άλλα γενικότερα.
'Οσον αφορά το άρθρο 33, θα ήθελα να πω, κύριε Υπουργέ, ότι και από
την κατάργηση του ειδικού φόρου τραπεζικών εργασιών, εκείνοι οι οποίοι θα βολευτούν είναι οι μεγαλοεπιχειρηματίες. Ποιος μικρός θα ωφεληθεί από αυτό και τι συναλλαγές έχει ο μικροκαταθέτης; Μάλιστα είχαμε καταθέσει μία επίκαιρη ερώτηση. Σεβόμαστε το ότι ήσασταν απασχολημένοι όλοι και δεν συζητήθηκε.
'Εχει φτάσει σήμερα το επιτόκιο των μικροκαταθέσεων στο 3,5% με 3,8%, όταν ο πληθωρισμός με βάση και το διοικητή της Τράπεζας της Ελλάδας μέχρι το Γενάρη θα τρέχει με 4% περίπου. Καταλαβαίνετε, λοιπόν, γιατί λέμε ότι με όλες αυτές τις ρυθμίσεις το νομοσχέδιο έχει έναν ταξικό προσανατολισμό και είναι υπέρ της πλουτοκρατίας.
'Οσον αφορά το άρθρο 34, που αναφέρεται στην κατάργηση των φόρων υπέρ τρίτων, να πω ότι είναι κοινωνικοί πόροι τους οποίους άλλους καταργείτε και άλλους εισάγετε στον προϋπολογισμό. Δεν μας λέτε όμως τι θα γίνει με την αντικατάσταση αυτού του εισοδήματος που έχουν τα κοινωνικά ταμεία. 
Κύριε Πρόεδρε, ένας βασικός συντελεστής των εσόδων αυτών των ταμείων
ήταν και απ' αυτούς τους πόρους. Τώρα όμως αυτοί οι πόροι έρχονται στον προϋπολογισμό.
Κύριε Υπουργέ, τι θα γίνει παραδείγματος χάριν με το ΝΑΤ στο οποίο καταργείτε έξι αυτοτελείς πόρους; Επίσης και στο άρθρο 35 υπάρχει και άλλος πόρος τον οποίο βάζετε στον κρατικό προϋπολογισμό. Θα αντικαταστήσετε αυτούς τους πόρους; Ξέρουμε πόσο ελλειμματικά είναι αυτά τα ταμεία, το ανέφερε και ο προηγούμενος ομιλητής. Εγώ δεν στέκομαι σ'εκείνα τα ταμεία που έχουν τρισεκατομμύρια σε ομόλογα του δημοσίου. Στέκομαι στα ταμεία που δεν είναι σε θέση σήμερα να ανταποκριθούν είτε στις κοινωνικές ασφαλίσεις των εργαζομένων είτε στις συντάξεις. Οι συντάξεις του ΝΑΤ είναι συντάξεις πείνας. Τι θα γίνει με αυτά τα λεφτά; Θα λέμε εκ των υστέρων "ξέρετε, ο προϋπολογισμός χρηματοδοτεί αυτά τα ταμεία με τόσα δισεκατομμύρια, όπως ήταν και πέρσι τα 150 δισεκατομμύρια, αλλά φέτος δεν μπορούμε να πάμε στα 160 δισεκατομμύρια γι' αυτά τα 10 δισεκατομμύρια τα οποία λείπουν."
Κύριε Υπουργέ, αν αφαιρέσετε το ποσό το οποίο προβλέπεται στον
κρατικό προϋπολογισμό για τις ενισχύσεις των ασφαλιστικών ταμείων και ιδιαίτερα για το ΝΑΤ, θα είναι το ίδιο με το περσινό. Καταργούμε όμως αυτούς τους πόρους. Το έλλειμμα ποιος θα το πληρώσει; Από πού θα συμψηφιστεί;
Θα ήθελα, κύριε Υπουργέ, μια απάντηση σ' αυτά τα ερωτήματά μου, όταν θα πάρετε το λόγο.
'Οσον αφορά το άρθρο 35, αναφέρεται στα ίδια ζητήματα με το άρθρο 34, δηλαδή όλα πηγαίνουν στον κρατικό προϋπολογισμό.
Θα αναφερθώ τώρα στο άρθρο 36, που έχει σχέση με τον ΟΠΑΠ. Εδώ
γίνεται μια ρύθμιση ουσιαστικά για να μπορέσει ο ΟΠΑΠ καλύτερα να περάσει στους ιδιώτες. Ιδιωτικοποιείτε τα πάντα. Δεν ξέρω γιατί τελικά επιλέγετε αυτήν τη διαδικασία. 'Ενα σοβαρό επίσης ποσό του ΟΠΑΠ διατίθεται σήμερα στα αθλητικά σωματεία. Δεν μιλάω για τις ΠΑΕ. Αυτά πρέπει να περικοπούν τελείως. 'Εχουμε τοποθετηθεί γι'αυτό όταν συζητούσαμε το αθλητικό νομοσχέδιο. Μιλάμε όμως για τα ερασιτεχνικά σωματεία. Μιλάμε για τα σωματεία εκείνα τα οποία είναι φυτώρια, τα οποία απασχολούν παιδάκια ηλικίας από επτά έως δεκαέξι ετών και στα οποία δίνουν ένα περιεχόμενο και έναν άλλον προσανατολισμό. Είναι τα μόνα σωματεία, αυτά τα ερασιτεχνικά σωματεία, τα οποία διδάσκουν τον πραγματικό αθλητισμό και τα αθλητικά ιδεώδη τα ελληνικά, του Ολυμπισμού.
Τι θα γίνει λοιπόν με όλες αυτές τις διαδικασίες, όταν βλέπουμε ότι
και αυτά ιδιωτικοποιούνται και γίνονται αυτές οι ρυθμίσεις προς αυτόν το σκοπό;
Εμείς δεν θα ψηφίσουμε το νομοσχέδιο. Δεν είναι δυνατόν να ιδιωτικοποιούνται τα πάντα και να έρχονται εδώ ρυθμίσεις που διευκολύνουν προς αυτή την κατεύθυνση. Και δεν είναι μόνο αυτό το νομοσχέδιο που ιδιωτικοποιεί, έχει περάσει και άλλο νομοσχέδιο, όσον αφορά την ιδιωτικοποίηση του ΟΠΑΠ.
'Οσον αφορά το άρθρο 37, θα ήθελα να υποβάλω μια ερώτηση. Κύριε
Υπουργέ, γιατί τελικά το Ταμείο Αρωγής του Προσωπικού του ΟΤΕ, ύστερα από
απόφαση του Δ.Σ., θα προσφύγει σε δάνειο και η Τράπεζα της Ελλάδος αλλά και άλλες τράπεζες θα κρατήσουν σαν εγγύηση -αυτό περίπου διαφαίνεται-τα λεφτά που έχουν σε χρεόγραφα κλπ.;
Περάσατε ένα νομοσχέδιο που λέει ότι όλα τα αποθεματικά των ταμείων
θα μπορεί να τα διαχειρίζεται ο Υπουργός Εθνικής Οικονομίας, να τα διαθέτει στο Χρηματιστήριο Αξιών Αθηνών. Τα ταμεία αυτά έχουν πάθει όλα ζημιά ύστερα από την καθίζηση του Χρηματιστήριο Αξιών Αθηνών.
Κύριε Πρόεδρε, δεν ξέρω ποιος φέρει αυτή την ηθική και υλική ευθύνη
που έχουν υποστεί τα ασφαλιστικά ταμεία.
Ερχόμαστε τώρα εδώ, με διάταξη μάλιστα, και προβλέπεται ότι η
εταιρεία "ΔΕΚΑ Α.Ε." θα αντιμετωπίσει προβλήματα χρέους τριμήνου του 1998 του ΤΑΠ-ΟΤΕ, φυσικά κρατώντας ποσά ισόποσης αξίας του ταμείου. Δεν νομίζω ότι από τη μια μεριά θα μπορούν να χρεώνουν αυτοί τα ταμεία με τόκους, πανωτόκια, αφού θα παίρνουν δάνεια που θα συμψηφίζονται μέσα εκεί και από την άλλη μεριά να έχουν τα λεφτά τους, τα αποθεματικά τους, να τα διαχειρίζεται η Κυβέρνηση, να τα θέτει στο Χρηματιστήριο Αθηνών και αυτοί να πληρώνουν πανωτόκια.
Δεν είναι ούτε δίκιο ούτε σωστό και δεν μπορεί χάριν του Χρηματιστηρίου Αθηνών, το οποίο ήθελε η Κυβέρνηση να το ενισχύσει και για προεκλογικούς λόγους, να έχουν τα ταμεία απώλεια εσόδων, όταν ξέρουμε ότι ιδιαίτερα αυτό το ταμείο έχει προβλήματα.
'Ερχομαι τώρα στο επίμαχο θέμα των λογιστών, στο άρθρο 38.
Εδώ, κύριε Πρόεδρε, έρχεται το άρθρο να δώσει τις ίδιες ευθύνες στον καταχραστή επιχειρηματία με το λογιστή, όταν ο λογιστής δεν έχει ουσιαστικά καμία ευθύνη για τη διαχείριση και τα στοιχεία που παρουσιάζει ο επιχειρηματίας. Δίνουμε και σε αυτόν την ίδια ευθύνη.
Φυσικά την αναγκαιότητα να υπάρχει σε όλους όσους κάνουν φορολογική δήλωση την είχατε προσδιορίσει στην επιτροπή, δεν ξέρω αν θα το επαναλάβετε και εδώ, περίπου στα πενήντα εκατομμύρια και κάτω. Εάν θέλει αυτός ο οποίος κάνει τη δήλωση, μπορεί να προσφεύγει στο φοροτέχνη λογιστή.
Κύριε Υπουργέ, είναι ένα μέτρο το οποίο πραγματικά είναι προς θετική κατεύθυνση, αλλά δεν μπορούν να αποδοθούν οι ίδιες ευθύνες. Ξέρετε πόσο εξαρτημένος είναι ο λογιστής και κάθε είδους υπάλληλος. 'Οταν του λένε, υπέγραψε αυτό, έχει παρακρατήσει από το Φ.Π.Α. -για παράδειγμα έχει εισπράξει εκατό εκατομμύρια (100.000.000) δραχμές και δίνει τα είκοσι πέντε εκατομμύρια(25.000.000)- και τον βάζει να υπογράψει χωρίς να ξέρει επί της ουσίας πόσο ακριβώς φόρο έχει εισπράξει από το Φ.Π.Α. ο επιχειρηματίας, πώς θα έχει αυτήν την ευθύνη, όταν αποκαλυφθεί αυτό; 
ΠΡΟΕΔΡΕΥΩΝ (Κωνσταντίνος Γείτονας): 'Εχει αναμορφωθεί το άρθρο 38.
Σας δόθηκε το κείμενο.
ΝΙΚΟΛΑΟΣ ΓΚΑΤΖΗΣ: Πότε;
ΠΡΟΕΔΡΕΥΩΝ (Κωνσταντίνος Γείτονας): Είναι σε αυτά που αναμόρφωσε ο
κύριος Υπουργός. Τώρα σας διανεμήθηκε το κείμενο.
ΝΙΚΟΛΑΟΣ ΓΚΑΤΖΗΣ: Να μας τα φέρει να τα δούμε. Δεν τα ξέρουμε.
ΠΡΟΕΔΡΕΥΩΝ (Κωνσταντίνος Γείτονας): Καλώς! Μπορείτε να αναφερθείτε στη δευτερολογία σας. Απλώς σας το υπενθυμίζω, για να διευκολύνω τη συζήτηση και εσάς.
ΝΙΚΟΛΑΟΣ ΓΚΑΤΖΗΣ: Καλά κάνετε, κύριε Πρόεδρε, αλλά μιλάω με αυτά που έχω στα χέρια μου. Φυσικά θα δω και αυτό που λέτε και θα τοποθετηθώ. 
'Ερχομαι τώρα στο άρθρο 39, για τα αυτοκίνητα κλπ. Είναι μία
προσαρμογή η οποία γίνεται. Δίνεται και μία παράταση. Δεν μας απασχολεί και τόσο πολύ. Είναι περισσότερο διαρθρωτικό και θέμα προσαρμογής και όχι επί της ουσίας.
Κύριε Υπουργέ, στο τελευταίο άρθρο, όμως, στο άρθρο 40, τι γίνεται;
Με το άρθρο 12 του ν. 2367/1995 που έγινε ο διαχωρισμός των ποσοστών

στα "ΕΛΛΗΝΙΚΑ ΝΑΥΠΗΓΕΙΑ Α.Ε" ανάμεσα στην ΕΤΒΑ κατά 51% και στους εργαζόμενους κατά 49%, οι εργαζόμενοι αποκτούν μετοχές στις οποίες καταβάλλει ο εργαζόμενος, ύστερα από συμφωνία και βάσει της διαδικασίας του άρθρου 12, λεφτά από το μισθό του, το δώρο Χριστουγέννων, το δώρο Πάσχα, μέρος της αδείας του, για να εξοφλήσει αυτό το ποσό.
'Ερχεται σήμερα η διάταξη αυτή του άρθρου 40 και λέει ότι:
"Καταργούνται οι σχετικές διατάξεις του άρθρου 12".
Τι θα γίνει, κύριε Υπουργέ, με τη διαδικασία, η οποία προηγήθηκε, κατά την οποία οι εργαζόμενοι κατέβαλαν χρήματα για να αγοράσουν το 41% της επιχείρησης σε μετοχές; Μετά από όσα είπέ ο κ. Κασμάς, του Διοικητή
της ΕΤΒΑ, πέρσι, για την υπογραφή των συμφωνιών μεταξύ των Ελληνικών Ναυπηγείων του Σκαραμαγκά και της Ελληνικής Αεροπορίας και του Στρατού, οι εργαζόμενοι προσδοκούσαν να έχουν δουλειά για δεκαπέντε χρόνια.

Η επιχείρηση, λοιπόν, έχει εξασφαλίσει από το δημόσιο και από άλλους φορείς δουλειά για δεκαπέντε χρόνια. 'Ερχεται όμως σήμερα το ελληνικό δημόσιο να δώσει το 51% της ΕΤΒΑ σε ιδιώτες. Πρόκειται δε για το μεγαλύτερο ναυπηγείο της χώρας μας και ίσως της Μεσογείου. Είναι το μόνο το οποίο μπορεί να ναυπηγήσει φρεγάτες, αλλά και να κατασκευάσει υλικό του Στρατού. Γι' αυτό οι εργαζόμενοι δέχθηκαν ή μάλλον εξαναγκάστηκαν να μείνουν δύο χιλιάδες από τρισήμισι χιλιάδες. Σήμερα όμως με αυτήν τη διαδικασία προβλέπονται και άλλες απολύσεις.
'Εχουν λοιπόν παραγγελίες δισεκατομμυρίων δραχμών. 'Εχουν υπογραφεί οι συμβάσεις και υπάρχει τεχνογνωσία και τεχνολογία στην επιχείρηση που μπορεί να χρησιμοποιηθεί ιδιαίτερα για τις αμυντικές ανάγκες της χώρας. Παρά ταύτα ξεπουλάτε και αυτήν την επιχείρηση. Είναι και εθνικά επικίνδυνο τέτοιες επιχειρήσεις στραγητικής σημασίας, που μπορούν να στηρίξουν τις 'Ενοπλες Δυνάμεις, να περνάνε σε ιδιώτες. Από την άλλη μεριά καταργείται και η συμφωνία που έχει υπογραφεί με τους εργαζόμενους. 
Πιστεύω ότι πρέπει να το πάρετε πίσω αυτό το άρθρο, κύριε Υπουργέ,
διότι θα είναι επικίνδυνο και για την εθνική μας ασφάλεια και για την οικονομία της χώρας και για τους εργαζόμενους. Το άρθρο αυτό θα οδηγήσει σε συρρίκνωση της επιχείρησης. Δεν μπορούν όλα να μετριούνται με βάση το κέρδος των μεγαλοεπιχειρηματιών. Πρέπει να δούμε και τον κοινωνικό σκοπό και τον εθνικό σκοπό, αλλά και την ανάπτυξη της εθνικής οικονομίας. Δεν πρέπει να τα βγάζουμε όλα στο σφυρί, για να κάνετε συναγωνισμό με τη Νέα Δημοκρατία, ποιος θα πουλήσει περισσότερα και ποιος θα είναι ο μεγαλύτερος μειοδότης.
Αν αποσύρετε το άρθρο, κύριε Υπουργέ, θα είναι ό,τι το καλύτερο
μπορείτε να κάνετε γι' αυτήν την επιχείρηση.
ΠΡΟΕΔΡΕΥΩΝ (Κωνσταντίνος Γείτονας): Κύριε Υπουργέ, στο άρθρο 40, για το οποίο μιλούσε προηγουμένως ο συνάδελφος, στη διατύπωση λέτε ότι "καταργούνται οι σχετικές διατάξεις του άρθρου 12 του νόμου ... που θεσπίζουν περιορισμούς στη μεταβίβαση μετοχών της εταιρείας "Ελληνικά Ναυπηγεία", καθώς και υποχρέωση..". Μήπως θέλετε να πείτε "καθώς και η υποχρέωση"; Κοιτάξτε το σας παρακαλώ, με το σύμβουλό σας.
Ο εισηγητής του Συνασπισμού της Αριστεράς και της Προόδου κ. 
Λαφαζάνης έχει το λόγο.
ΠΑΝΑΓΙΩΤΗΣ ΛΑΦΑΖΑΝΗΣ: Είμαι υποχρεωμένος για άλλη μια φορά να

διαμαρτυρηθώ για τις διαδικασίες που ακολουθούνται σ' αυτήν την Αίθουσα. Από τότε που μπήκα στη Βουλή, έχω κουραστεί να διαμαρτύρομαι για τις καταστάσεις που αντιμετωπίζουμε, καταστάσεις οι οποίες, δυστυχώς, υποβαθμίζουν απεριόριστα το Κοινοβούλιο.
Βλέπω εδώ μια νέα τροπολογία-προσθήκη για την εισοδηματική πολιτική
και μια σειρά άλλες διατάξεις.
ΠΡΟΕΔΡΕΥΩΝ (Κωνσταντίνος Γείτονας): Συζητάμε επί της ενότητας των άρθρων από 31 έως 40. Συμφωνήσαμε προηγουμένως ότι οι τροπολογίες θα συζητηθούν σε άλλη συνεδρίαση. Παρακαλώ, μείνετε στη συζήτηση των άρθρων. 
ΠΑΝΑΓΙΩΤΗΣ ΛΑΦΑΖΑΝΗΣ: Δεν ξέρω ποιοι συμφωνήσατε;
ΠΡΟΕΔΡΕΥΩΝ (Κωνσταντίνος Γείτονας): Δεν υπάρχουν "ποιοι", κύριε Λαφαζάνη. Μίλησε ο Πρόεδρος και η Βουλή -το Σώμα- συμφώνησε. Δεν υπάρχουν κάποιοι άλλοι.
ΠΑΝΑΓΙΩΤΗΣ ΛΑΦΑΖΑΝΗΣ: Δεν είναι δυνατό να έρχονται στο παραπέντε
τέτοιες τροπολογίες βασικότατες, οι οποίες θέλουν βασική συζήτηση. Αυτή η 
τροπολογία αφορά τα εισοδήματα εκατοντάδων χιλιάδων ανθρώπων στο 2001. Δεν μπορείτε να την περάσετε σαν τροπολογία μέσα στα σαράντα άρθρα του

νομοσχεδίου και να συζητηθεί επί δεκάλεπτο. Είναι ουσιαστικά αυτά τα θέματα και χρειάζονται άνεση συζητήσεως και κυρίως ενημέρωση.
Βλέπω επίσης ότι μας φέρατε τώρα όχι μόνο τροποποιήσεις δευτερεύουσας σημασίας αλλά και μία μάλλον ουσιαστική αλλαγή συνολικά του άρθρου 38, που αφορά τους λογιστές και φοροτεχνικούς. Πώς θα το κρίνουμε το άρθρο, κλεφτά διαβάζοντάς το εν μέσω ομιλίας και συζήτησης για τα άλλα άρθρα; Δεν πρέπει να μας το είχατε δώσει μια μέρα πιο μπροστά τουλάχιστον, ώστε και εμείς να ενημερωθούμε κατάλληλα, αλλά και να ενημερώσουμε τους συνεργάτες μας, για να διαμορφώσουμε μια γνώμη πιο έγκυρη. Είναι δυνατόν την τελευταία στιγμή να γίνονται αυτά; Θεωρώ ότι είναι απαράδεκτα και

ίσως εγώ να είμαι παράξενος. 'Ομως δεν νομίζω. Πάντως έπρεπε ανεξαρτήτως
πτερύγων να είχε προκληθεί γενική κατακραυγή.
Μπαίνω λοιπόν στα άρθρα. Στο άρθρο 33 έχω κάποιες παρατηρήσεις. Με
αυτό το άρθρο καταργείται ο ειδικός φόρος τραπεζικών εργασιών, ΕΦΤΕ 3%, ο
οποίος επιβάλλεται στα έσοδα των τραπεζών και μετακυλίεται στους πελάτες. Η κατάργησή του αποτελούσε αίτημα πάγιο των επιχειρήσεων και των
δανειοληπτών, γιατί επιβάρυνε το κόστος δανειοδότησης. Παρά την κατάργηση
όμως του ΕΦΤΕ το μέγα θέμα είναι ότι η δανειοδότηση και το κόστος

κεφαλαίων των επιχειρήσεων έχει τεράστιες διαφορές μεταξύ τους. Μια εισηγμένη στο χρηματιστήριο επιχείρηση γνωρίζετε ότι μπορεί χωρίς σχεδόν κόστος ή με ελάχιστο να εξασφαλίζει τη χρηματοδότησή της και την αύξηση του μετοχικού της κεφαλαίου με συνέπεια τη δυνατότητά της να πραγματοποιεί επενδύσεις. Οι μικρομεσαίες επιχειρήσεις τη μόνη δυνατότητα που έχουν είναι να καταφεύγουν στον τραπεζικό δανεισμό. Η κατάργηση του ΕΦΤΕ μπορεί να υποβοηθάει το δανεισμό, αλλά δεν τους ανοίγει τις πόρτες 
των τραπεζών, οι οποίες είναι κλειστές για τις μικρομεσαίες επιχειρήσεις. Μάλιστα με τη λογική του ανατοκισμού ξέρετε ότι το βάρος του δανείου από

τις τράπεζες για τις μικρομεσαίες επιχειρήσεις γίνεται αβάστακτο. Δεν είναι δυνατόν να είναι τεκμήριο οι επενδύσεις για τις μικρομεσαίες επιχειρήσεις, τεκμήριο η αγορά τρακτέρ για τον αγρότη για παράδειγμα, ενώ οι ανώνυμες εισηγμένες εταιρείες να μην έχουν κανέναν τέτοιον περιορισμό και κανέναν έλεγχο. Αντιλαμβάνεσθε ότι στο τραπεζικό σύστημα υπάρχει μια εντελώς άνιση σχέση μεταξύ των μεγάλων επιχειρήσεων και των δυνατοτήτων τους να προσφεύγουν για να αυξήσουν τα κεφάλαιά τους και των μικρομεσαίων επιχειρήσεων. Αυτό που έπρεπε να κάνετε είναι ειδικά μέτρα υπέρ των μικρομεσαίων επιχειρήσεων. Δεν αρκεί η κατάργηση του ΕΦΤΕ.
Τώρα στα άρθρα 34 και 35 με τις ρυθμίσεις αυτών των άρθρων καταργούνται κάποιοι φόροι υπέρ τρίτων, ενώ κάποιοι άλλοι εισάγονται σαν έσοδο στον προϋπολογισμό. Αυτοί οι φόροι αποτελούσαν έσοδο κυρίως για μετοχικά ταμεία ή ταμεία αλληλοβοήθειας του Στρατού, του ΝΑΤ, του Κεντρικού Ταμείου Γεωργίας Κτηνοτροφίας και Δασών, του Μετοχικού Ταμείου Πολιτικών Υπαλλήλων, του Ταμείου Αρχαιολογικών Πόρων και Απαλλοτριώσεων, του Επιμελητηρίου Εικαστικών Τεχνών Ελλάδας και άλλων.
Θέλουμε να ρωτήσουμε τον κύριο Υπουργό, σε τι ύψος ανέρχονται τα
έσοδα των παραπάνω ταμείων και φορέων τα οποία θα χάσουν με τις συγκεκριμένες ρυθμίσεις. Επίσης θα ήθελα να ξέρω αν σκοπεύετε να επιστρέψετε στους παραπάνω φορείς και ασφαλιστικά ταμεία έσοδα που θα χάσουν παραδείγματος χάρη με τη μορφή αυξημένης επιχορήγησης. Πάντως σε κάθε περίπτωση είμαστε αντίθετοι με τις συγκεκριμένες ρυθμίσεις αν δεν εξασφαλιστεί ότι δεν θα μειωθούν τα έσοδα των παραπάνω φορέων και ειδικά τα έσοδα των ασφαλιστικών ταμείων, πολύ περισσότερο που τα ασφαλιστικά ταμεία περνάνε δύσκολες ώρες από τη γενικότερη πολιτική σας. Δεν την εκθέτω αυτή τη στιγμή, δεν είναι της ώρας, αλλά και για έναν επιπρόσθετο λόγο, γιατί έχουν καταρρεύσει τα αποθεματικά των ταμείων τα οποία έχουν εισαχθεί στο Χρηματιστήριο. Η κατάρρευση του χρηματιστηρίου σαρώνει τα αποθεματικά των ταμείων.
Είχα κάνει αλλεπάλληλες ερωτήσεις και από τα στοιχεία που πήρα είδα ότι τα νούμερα είναι συντριπτικά. Μάλιστα ο "μικροεπενδυτής" μπορεί να χάσει τα λεφτά του, γιατί με ευθύνη του, αν και αδικαιολόγητα βέβαια, τοποθέτησε τα χρήματά του στο χρηματιστήριο. Εδώ ρωτήσατε τους ασφαλισμένους, που τα λεφτά τους είναι για την υγεία και τη σύνταξή τους, τα κατευθύνατε στη Σοφοκλέους; Αυτή τη στιγμή έχουν τεράστιες απώλειες και θα έρθετε αύριο με ασφαλιστικούς νόμους να περικόψετε συνταξιοδοτικά και ασφαλιστικά δικαιώματα των εργαζομένων, όταν έχουν φαγωθεί αυτά τα λεφτά τα αποθεματικά από το χρηματιστηριακό τζόγο; Αυτόν το δρόμο δεν τον ανακόπτετε. Βλέπω εδώ τα φιλόδοξα σχέδια του κ. Νεκτάριου στο Ι.Κ.Α., που είναι απίστευτα. Μιλάει για τρισεκατομμύρια. Θα φτιάξει ΑΕΔΑΚ. Δεν βλέπετε τα αμοιβαία κεφάλαια που κινδυνεύουν εντελώς. Ορισμένα μπορούν να περάσουν και σε αναγκαστική διαχείριση, γιατί έχουν πέσει οι αποδόσεις τους κατακόρυφα. Επιτρέπεται το Ι.Κ.Α. να ξεκινάει αυτές τις διαδικασίες; Σε μια χρηματιστηριακή κρίση, τι θα γίνουν τα λεφτά των ασφαλισμένων; Θα
μου πείτε ότι ανοίγω ένα γενικότερο θέμα, αλλά όταν μιλάτε για πρόβλημα των ασφαλιστικών ταμείων, δεν μπορείτε να τους αφαιρείτε πόρους. Δεν είναι δυνατόν να τους καταργείτε έσοδα και να μην αντικαθίστανται. Θα ήθελα μια τοποθέτησή σας πάνω σ'αυτό.
Στο άρθρο 36 κάνετε μια ρύθμιση προκειμένου να διευκολύνετε την ιδιωτικοποίηση του ΟΠΑΠ στο πνεύμα ότι τα πάντα είναι υπό πώληση σ'αυτήν τη χώρα, ειδικά αν είναι δημόσιες επιχειρήσεις, ανεξαρτήτως κόστους και συνεπειών και προοπτικών.
Στο άρθρο 37 λέχθηκαν σωστά πράγματα από προηγούμενους ομιλητές. Δεν καταλαβαίνω γιατί εμπλέκετε τη ΔΕΚΑ με το ΤΑΠ-ΟΤΕ. Τι είναι επιτέλους αυτή η ΔΕΚΑ που θα αναμειγνύεται και στο ΤΑΠ-ΟΤΕ; Τι δουλειά έχει; Το πρόβλημα του ΤΑΠ-ΟΤΕ δεν είναι εγγενές του ταμείου, οφείλεται σε άλλους λόγους πέραν των εσωτερικών του διαρθρώσεων.
Ξέρετε πολύ καλά ότι για χρόνια τώρα δεν μπαίνουν νέοι ασφαλισμένοι στο ΤΑΠ ΟΤΕ, διότι οι νέοι που διορίζονται στον ΟΤΕ -και διορίζονται κατά χιλιάδες- με βάση την κείμενη νομοθεσία είτε είναι εποχιακοί είτε ωρομίσθιοι, είναι ασφαλισμένοι είτε στο ΤΕΒΕ δυστυχώς, όταν είναι με δελτίο παροχής, είτε στο ΙΚΑ. Επομένως δεν ανανεώνεται το προσωπικό του ΟΤΕ.
Είναι λοιπόν δυνατόν, όταν δεν ανανεώνεται το προσωπικό του ΟΤΕ να μη φτάσουμε στο σημείο να έχει σοβαρότατο πρόβλημα το ταμείο του; Αυτό είναι το πρόβλημα που έχουν όλες οι δημόσιες επιχειρήσεις. Δεν βάζετε νέο προσωπικό που να ασφαλίζεται σε αυτούς τους οργανισμούς. Το νέο προσωπικό δεν ασφαλίζεται στα αντίστοιχα ταμεία. Είναι ασφαλισμένο είτε στο ΙΚΑ είτε στο ΤΕΒΕ. Επομένως μοιραία θα έχουν πρόβλημα.
'Ερχεστε, λοιπόν, με αυτές τις μεθόδους να το αντιμετωπίσετε και να
μας πείτε ότι αυτά τα ταμεία είναι προβληματικά και σε λίγο χρεοκοπημένα, ενώ οφείλεται αυτό στην πολιτική σας. Γιατί δεν έχουν νέα έσοδα αυτά τα ταμεία, αλλά δίνουν μόνο συντάξεις και περιθάλψεις.
Στο άρθρο 38 έχουμε κάνει συζήτηση -θα κοιτάξω και τις νέες
ρυθμίσεις που μας φέρατε- αλλά θα μπορούσατε έστω να μας πείτε δύο λόγια περί τίνος πρόκειται, γιατί χρειάζεται να ρίξουμε μια πιο εμπεριστατωμένη ματιά για να αποκτήσουμε γνώμη. Δεν είναι δυνατόν να πω εγώ μια γνώμη τώρα διαβάζοντας επί τροχάδην μερικές σειρές από τη μιάμιση σελίδα που μας φέρατε στο άρθρο 38. Είχαμε πει όμως ορισμένα πράγματα και θέλω να τα επαναλάβω.
Δεν έχουμε αντίρρηση στις ρυθμίσεις που γίνονται, έτσι ώστε ο
λογιστής φοροτέχνης να συνυπογράφει τις δηλώσει των επιτηδευματιών και να είναι και υπεύθυνος. Είχαμε κάνει δύο παρατηρήσεις επί του θέματος: 
Πρώτον, να μπει ένα πλαφόν, από το οποίο και πάνω να είναι
υποχρεωτική η συνυπογραφή και συνυπευθυνότητα του λογιστή φοροτέχνη. Εσείς μας είπατε στην επιτροπή για πενήντα εκατομμύρια, αλλά εγώ νομίζω ότι είναι μεγάλο αυτό το ποσό ως τζίρος, θα μπορούσε να είναι πιο κάτω. Εν πάση περιπτώσει, όμως, θα το συζητήσουμε.
Δεύτερον, δεν είναι δυνατόν αυτή η υπευθυνότητα του λογιστή φοροτέχνη να είναι όχι μόνο στα φορολογικά, αλλά και στα οικονομικά δεδομένα της επιχείρησης.
Αυτή η διάταξη κατά τη γνώμη μας είναι πολύ ασαφής. Δεν μπορώ να
καταλάβω πώς θα είναι ο λογιστής φοροτέχνης υπεύθυνος και για οικονομικά δεδομένα της επιχείρησης, όταν δεν θα έχει τη διαχείριση της επιχείρησης και επομένως δεν θα μπορεί να γνωρίζει.
Είχαμε κάνει, λοιπόν, αυτές τις δύο παρατηρήσεις. Θα δούμε και τη νέα ρύθμιση και τι αλλαγές κάνετε, για να τοποθετηθούμε στη δευτερολογία μας. 
Για το άρθρο 40 θα ήθελα να πω δύο λόγια. Αυτό που κάνετε στο άρθρο
αυτό συνδέεται και με την τροπολογία που μας φέρατε για την ιδιωτικοποίηση των Ναυπηγείων Σκαραμαγκά. Στην ουσία δίνετε τη δυνατότητα στους εργαζόμενους, οι οποίοι έχουν το 49% του μετοχικού κεφαλαίου του Ναυπηγείου Σκαραμαγκά, να το πωλούν και να το μεταβιβάζουν αυτό το κεφάλαιό τους, το οποίο το πλήρωσαν άλλωστε. Είναι σε εκκρεμότητα ακόμα κάποιες διαδικασίες για να ολοκληρωθεί αυτή η αποπληρωμή.
Με την τροπολογία που μας φέρνετε ανοίγεται διάπλατα ο δρόμος για να πωλήσετε τα Ναυπηγεία Σκαραμαγκά. Είναι απαράδεκτο, κύριε Υπουργέ. Σας το είπαμε και στην επιτροπή. Τα Ναυπηγεία Σκαραμαγκά δεν είναι τα οποιαδήποτε ναυπηγεία, αλλά είναι το μεγαλύτερο ναυπηγείο σε ολόκληρη τη Μεσόγειο.
Τα Ναυπηγεία Σκαραμαγκά συντηρούνται κατά κύριο λόγο από κρατικές
παραγγελίες των Ενόπλων Δυνάμεων. Γιατί θέλετε να περάσετε στους ιδιώτες αυτές τις παραγγελίες; Να τους δώσετε έναν μποναμά και από εκεί και πέρα ό,τι μαζέψουν από την αγορά.
Πέραν αυτού, ξέρετε ότι δύο κατασκευαστικά ναυπηγεία έχει η χώρα μας, τα Ναυπηγεία Ελευσίνας και τα Ναυπηγεία Σκαραμαγκά, που είναι
το μεγαλύτερο. Τα Ναυπηγεία Ελευσίνας τα ιδιωτικοποιήσατε εδώ και καιρό. Τα έχει τώρα ο κ. Ταβουλάρης. Θυμάστε ότι ο μακαρίτης ο Περατικός έλεγε ότι αν δεν του πάρει και τα Ναυπηγεία Σκαραμαγκά, θα φύγει και από τα Ναυπηγεία Ελευσίνας. Μήπως επαναλαμβάνεται το ίδιο σενάριο με τη μορφή της ιδιωτικοποίησης; Μήπως πάτε να κάνετε ένα ιδιωτικό μονοπώλιο, το οποίο θα στηρίζουν οι κρατικές παραγγελίες στο χώρο της ναυπηγοκατασκευής; Και αν είναι έτσι, λυπάμαι πάρα πολύ.
ΠΡΟΕΔΡΕΥΩΝ (Κωνσταντίνος Γείτονας): Παρακαλώ, ολοκληρώστε.
ΠΑΝΑΓΙΩΤΗΣ ΛΑΦΑΖΑΝΗΣ: Αμέσως, κύριε Πρόεδρε.
Γιατί πάτε να στήσετε ένα ολόκληρο μονοπώλιο με κρατικές παραγγελίες; Και, εν πάση περιπτώσει, εάν δεν θέλετε να κάνετε αυτό και πάτε να το δώσετε σε άλλον ιδιώτη, γιατί να του δοθεί αυτό το πριμ των κρατικών παραγγελιών;
'Αλλο ένα ερώτημα έχω να θέσω, το οποίο είναι καίριο: Σε μία
περίπτωση έκτακτης ανάγκης πού θα πάτε τα πλοία του Πολεμικού Ναυτικού για μία επισκευή; Πού θα κατασκευάσετε γρήγορα κάποια πράγματα; 
ΠΡΟΕΔΡΕΥΩΝ (Κωνσταντίνος Γείτονας): Ολοκληρώστε, κύριε συνάδελφε.
Τελείωσε ο χρόνος σας και τον έχετε υπερβεί.
ΠΑΝΑΓΙΩΤΗΣ ΛΑΦΑΖΑΝΗΣ: Θα καταφύγετε σε ιδιωτικά ναυπηγεία;
ΠΡΟΕΔΡΕΥΩΝ (Κωνσταντίνος Γείτονας): Το λόγο έχει ο Υφυπουργός
Οικονομικών κ. Απόστολος Φωτιάδης.
ΓΕΩΡΓΙΟΣ ΔΑΣΚΑΛΑΚΗΣ: Δεν μπορείτε να περιμένετε τρία λεπτά, κύριε
Υπουργέ;
ΑΠΟΣΤΟΛΟΣ ΦΩΤΙΑΔΗΣ (Υφυπουργός Οικονομικών): Δεν είναι τρία λεπτά,
κύριε συνάδελφε, είναι δέκα.
ΠΡΟΕΔΡΕΥΩΝ (Κωνσταντίνος Γείτονας): Κύριε Δασκαλάκη, ερωτήθηκε ο κύριος Υπουργός και είπε ότι θα τοποθετηθεί τώρα ο ίδιος, οπότε μετά θα αρχίσουν οι δικές σας τοποθετήσεις.
ΓΕΩΡΓΙΟΣ ΔΑΣΚΑΛΑΚΗΣ: Ρωτήθηκε και είπε όχι;
ΠΡΟΕΔΡΕΥΩΝ (Κωνσταντίνος Γείτονας): Ναι, κύριε συνάδελφε, έχει το
δικαώμα.
ΓΕΩΡΓΙΟΣ ΔΑΣΚΑΛΑΚΗΣ: Ρωτήθηκε και είπε όχι για μένα;
ΠΡΟΕΔΡΕΥΩΝ (Κωνσταντίνος Γείτονας): Δεν είναι για σας. Ισχύει για
όλους τους εγγεγραμμένους Βουλευτές και όχι ατομικά.
ΓΕΩΡΓΙΟΣ ΔΑΣΚΑΛΑΚΗΣ: Τον ευχαριστώ πολύ.
ΠΡΟΕΔΡΕΥΩΝ (Κωνσταντίνος Γείτονας): Ορίστε, κύριε Υπουργέ.
ΑΠΟΣΤΟΛΟΣ ΦΩΤΙΑΔΗΣ (Υφυπουργός Οικονομικών): Κύριε Πρόεδρε, αγαπητοί συνάδελφοι, η κατάργηση του ειδικού φόρου τραπεζικών εργασιών αποτελούσε πάγιο αίτημα όλων των δανειοληπτών και ο φόρος αυτός επιβάρυνε σημαντικά το κόστος λήψης του χρήματος. 'Ετσι, η κατάργηση αυτή οδηγεί σε μία εξυγίανση όλου του συστήματος των δανειοδοτήσεων και ασφαλώς ευνοεί τους δανειολήπτες και όλους τους 'Ελληνες οι οποίοι έχουν σχέση με την τράπεζα. Πρέπει δε να πούμε ότι το ύψος της ελάφρυνσης από τη συγκεκριμένη διάταξη ανέρχεται σε 70.000.000.000 δραχμές ετησίως, ένα ποσό ιδιαίτερα σημαντικό.
Πιστεύω, όμως, ότι στην ενότητα των άρθρων που συζητούμε σήμερα σημαντικότερη θέση έχουν τα άρθρα για τις καταργήσεις των φόρων υπέρ τρίτων. Οι φόροι υπέρ τρίτων αποτελούν θεσμοθετημένες οικονομικές επιβαρύνσεις, που επιβάλλονται σε φορολογούμενους ή συναλλασσόμενους, άτομα ή επιχειρήσεις, για την οικονομική ενίσχυση τρίτων. Οι τρίτοι περιλαμβάνουν εκατοντάδες οργανισμούς, νομικά πρόσωπα δημοσίου και ιδιωτικού δικαίου, ασφαλιστικά, συνταξιοδοτικά και επικουρικά ταμεία, νοσοκομεία, εκπαιδευτήρια, ορφανοτροφεία, βιβλιοθήκες, μουσεία, κατασκευή διαφόρων έργων και πολλά ιδρύματα δημόσια ή ιδιωτικά.
Τα προβλήματα που έχει δημιουργήσει η εκτεταμένη θέσπιση των φόρων
υπέρ τρίτων έχουν αναγκάσει κατά καιρούς την πολιτεία να προβεί στον εντοπισμό και την καταγραφή τους, προκειμένου να προχωρήσει στην εξυγίανση του φορολογικού συστήματος.
Η πρώτη προσπάθεια έγινε το 1947, όταν το ν. δ. 7/1947 υποχρέωνε
όσους καρπούνται αυτούς τους φόρους να δηλώσουν την ύπαρξή τους. Το 1947 δηλαδή δεν γνώριζαν ούτε η κυβέρνηση ούτε ο νομοθέτης πόσοι φόροι υπέρ

τρίτων υπήρχαν, αλλά καλούσαν τους τρίτους να δηλώσουν τι εισπράττουν. Η δεύτερη προσπάθεια έγινε μαζί με τον προϋπολογισμό του 1996 με τη
σύνταξη ομώνυμου τόμου, ο οποίος κατατέθηκε στη Βουλή και όπου έγινε μία καταγραφή τριακοσίων τριάντα φόρων υπέρ τρίτων.
Μία τρίτη προσπάθεια έγινε με τον προϋπολογισμό του 2000, στον οποίον έγινε μία εκτίμηση του ύψους των φόρων υπέρ τρίτων, οι οποίοι δεν εμφανίζονται στον προϋπολογισμό και εισπράττονται απευθείας από τους τρίτους που απολαμβάνουν τους σχετικούς πόρους. Καμία καταγραφή, πρέπει να ομολογήσουμε, απ' όσες έχουν γίνει μέχρι σήμερα, δεν είναι πλήρης.
Μία μελέτη που έγινε το 1967 στο ΚΕΠΕ για τη μεταρρύθμιση του
ελληνικού φορολογικού συστήματος, με συντονιστή τον αείμνηστο Διονύση Καράγιωργα, ανέφερε ότι "εν Ελλάδι ισχύουν χίλιοι οκτακόσιοι περίπου διακεκριμένοι φόροι υπέρ τρίτων. Ο δε αριθμός αυτών αυξάνει συνεχώς λόγω του επηρεασμού όστις ασκείται από διαφόρους κοινωνικάς ομάδας επί διαφόρων πολιτικών παραγόντων". Με βάση την εκτίμηση αυτή ο αριθμός των φόρων υπέρ τρίτων θα πρέπει σήμερα να προσεγγίζει τις δύο χιλιάδες.
Οι φόροι υπέρ τρίτων επιβάλλονται με πολλές και με διαφορετικές
ονομασίες και μορφές. Τις περισσότερες φορές αναφέρονται ως φόροι, τέλη, εισφορές, δασμοί, δικαιώματα, ενισχύσεις και άλλα. Επομένως υπ' αυτήν την έννοια ο όρος "φόροι υπέρ τρίτων" είναι συμβατικός.
Το βασικό κριτήριο, με το οποίο έχουν επιβληθεί οι περισσότεροι φόροι υπέρ τρίτων, είναι εξασφάλιση θεσμοθετημένων οικονομικών ενισχύσεων υπέρ διάφορων ταμείων, οργανισμών και ιδρυμάτων με έμμεσο τρόπο και συχνά μακριά από τα φώτα της δημοσιότητας, τον έλεγχο της Βουλής, αλλά και τους κανόνες του δημόσιου λογιστικού. Δεν γίνεται συνήθως κανένας έλεγχος του τρόπου χρήσης των σχετικών κονδυλίων από τους τρίτους, αλλά ούτε και πόσο οι τελευταίοι εξακολουθούν να έχουν ανάγκη αυτών των σχετικών κονδυλίων. 
Η αδιαφάνεια από τη μια πλευρά παροτρύνει τις διάφορες επαγγελματικές
τάξεις ή άλλες ομάδες πίεσης, που διαθέτουν σημαντική πολιτική, συνδικαλιστική ή οικονομική δύναμη, να διεκδικούν τέτοιες ενισχύσεις από την Κυβέρνηση αλλά και από την άλλη πλευρά διευκολύνει την πολιτική διαδικασία να ενδίδει στις διαδικασίες αυτές.
Αυτοί είναι οι λόγοι για τους οποίους ο αριθμός, καθώς και η συνολική φορολογική επιβάρυνση των φόρων υπέρ τρίτων αυξάνει σημαντικά εδώ και πολλές δεκαετίες, χωρίς η πολιτεία να ξέρει τον πραγματικό τους αριθμό, τη συνολική επιβάρυνση που συνεπάγονται για το κοινωνικό σύνολο, τις επικαλύψεις που υπάρχουν, αφού πολλοί φόροι υπέρ τρίτων χρηματοδοτούν συχνά τους ίδιους φορείς αλλά και τις οικονομικές επιδράσεις των φόρων υπέρ τρίτων.
Η περιστασιακή και αποσπασματική συσσώρευση των φόρων υπέρ τρίτων
έχει δημιουργήσει ένα σύμπλεγμα μάλλον, παρά ένα οργανωμένο σύστημα επιβαρύνσεων, ανάλογο με εκείνο του φορολογικού συστήματος, το οποίο να διέπεται από μία συγκεκριμένη φιλοσοφία και λογική, ώστε να μπορεί να αξιολογείται και να αναμορφώνεται με βάση τις αρχές που πρέπει να διέπουν ένα φορολογικό σύστημα ή ένα σύστημα εισοδηματικών μεταβιβάσεων ή ενισχύσεων. Γιατί είναι φανερό ότι οι φόροι υπέρ τρίτων αποτελούν ταυτόχρονα φορολογική επιβάρυνση και δαπάνη.
Οι φόροι υπέρ τρίτων χαρακτηρίζονται από έντονα αρνητική προοδευτικότητα για δύο λόγους. Πρώτον, κατά κανόνα επιβάλλονται στην έμμεση φορολογία και στις συναλλαγές, όπου επιβαρύνουν περισσότερο τις ασθενέστερες τάξεις. Και, δεύτερον, πολλοί από τους φόρους υπέρ τρίτων προσδιορίζονται με απόλυτους όρους. Με αυτόν τον τρόπο επηρεάζουν αρνητικά την αρχή της φορολογικής δικαιοσύνης, που πρέπει να διέπει ένα σύγχρονο φορολογικό σύστημα.
'Ενα μέρος των φόρων υπέρ τρίτων εισπράττεται από το κράτος, για να αποδοθεί στη συνέχεια στους τρίτους, ενώ οι υπόλοιποι επιβάλλονται από το κράτος, αλλά εισπράττονται απευθείας από τους τρίτους. Και στις δύο περιπτώσεις μία είναι η συνισταμένη, ότι συνιστούν επιβάρυνση του κοινωνικού συνόλου. Το μέγεθος των φόρων υπέρ τρίτων αυξάνει συνεχώς. Οι φόροι υπέρ τρίτων, που εισπράττονται από τους τρίτους, χαρακτηρίζονται από μεγαλύτερη αδιαφάνεια. Από την άλλη πλευρά, οι φόροι υπέρ τρίτων που εισπράττονται από το κράτος, αυξάνουν σημαντικά το διαχειριστικό κόστος του φορολογικού συστήματος.
Αυτό συμβαίνει όχι μόνο επειδή το κράτος επιφορτίζεται με τα έξοδα συλλογής και απόδοσης των φόρων υπέρ τρίτων, αλλά πολύ περισσότερο επειδή αυξάνουν σημαντικά τη διαρθρωτική και διαχειριστική πολυπλοκότητα ολόκληρου του φορολογικού συστήματος. Αυξάνεται ο χρόνος απασχόλησης των φορολογικών υπηρεσιών για το σχεδιασμό και τον υπολογισμό των φόρων υπέρ τρίτων, αλλά και των κανονικών φόρων στους οποίους έχουν προσαρτηθεί, αφού και οι δύο αποτελούν ένα ενιαίο σύνολο.
Σε αντίθεση με τα φορολογικά έσοδα, που μπορούν εύκολα να αυξομειωθούν από τις δημοσιονομικές αρχές, οι φόροι υπέρ τρίτων αποτελούν σε μεγάλο βαθμό ανελαστικές επιβαρύνσεις, αφού η μείωση ή ακόμα και η απλή τροποποίησή τους επισύρει άμεσα έντονες και άμεσες αντιδράσεις από τους τρίτους, των οποίων τα συμφέροντα θίγονται. Αυτό εξηγεί την αδυναμία που έδειξαν οι κυβερνήσεις τόσων δεκαετιών να περιορίσουν τους φόρους υπέρ τρίτων που έχουν συσσωρευθεί στο δημοσιονομικό μας σύστημα, παρ' ότι ήταν γνωστές από τότε οι αρνητικές τους επιδράσεις.
Πολλοί από τους φόρους υπέρ τρίτων που εισπράττονται από το κράτος, που γίνονται μέσω του προϋπολογισμού, επιβάλλονται ως ποσοστό επί των φόρων, πάνω στους οποίους υπολογίζονται, με αποτέλεσμα η αύξηση των φορολογικών εσόδων του κράτους να συνεπάγεται αυτόματη αύξηση των φόρων υπέρ τρίτων.
Με αυτόν τον τρόπο αυξάνεται η φορολογική επιβάρυνση περισσότερο
απ'όσο επιθυμεί η εκάστοτε φορολογική πολιτική και αλλοιώνονται οι τελικές επιπτώσεις στην οικονομική αποτελεσματικότητα και την κατανομή του φορολογικού βάρους. Το ίδιο πρόβλημα ισχύει και για την πολιτική των δαπανών, αφού ένα σημαντικό μέρος των εσόδων του προϋπολογισμού είναι δεσμευμένο για να αποδοθεί ως δαπάνη σε τρίτους.
Αγαπητοί συνάδελφοι, η εκτίμηση των αρνητικών οικονομικών δεδομένων
και επιδράσεων που έχουν οι φόροι υπέρ τρίτων, δεν είναι δυνατόν να εκτιμηθούν λόγω των μεγάλων ελλείψεων που παρουσιάζει η σχετική πληροφόρηση. Ωστόσο αν κρίνει κάποιος από τον αριθμό τους τη δαιδαλώδη διάρθρωσή τους, αλλά και το μέγεθος των πόρων που κατευθύνονται προς τρίτους σε σχέση τόσο με τα φορολογικά έσοδα όσο και με τις πρωτογενείς δαπάνες του τακτικού προϋπολογισμού, εύκολα μπορεί κάποιος να συνάγει το συμπέρασμα ότι οι αρνητικές επιδράσεις των φόρων υπέρ τρίτων είναι σημαντικές, παρ' ότι δεν μπορεί ακόμα να προσδιοριστεί το μέγεθός τους. 
Ειδικότερα οι αρνητικές επιδράσεις των φόρων υπέρ τρίτων μπορούν
ενδεικτικά να εντοπισθούν στην κατανομή των οικονομικών πόρων, αφού ορισμένα επαγγέλματα, προϊόντα, δραστηριότητες ή συντελεστές παραγωγής επιβαρύνονται με φόρους υπέρ τρίτων, ενώ άλλα επαγγέλματα τους καρπούνται.
Στον τομέα της παραγωγής οι φόροι υπέρ τρίτων επιβάλλονται σε μεγάλη έκταση συναλλαγές, επιβαρύνοντας έτσι το κόστος παραγωγής, στην ανταγωνιστικότητα των εγχώριων προϊόντων, αφού αυξάνουν τις τιμές τους, στην επιδείνωση της διάρθρωσης των δημόσιων δαπανών, αφού οι αποδιδόμενοι φόροι υπέρ τρίτων κατά κανόνα δεν χρησιμοποιούνται για επενδύσεις αλλά για κατανάλωση. Μάλιστα πολλές φορές απορροφώνται από τις ήδη υψηλές δαπάνες διοικήσεως των διάφορων ταμείων, οργανισμών και ιδρυμάτων, στον περιορισμό της οικονομικής δραστηριότητας και απασχόλησης και τέλος στην επιδείνωση των οικονομικών ανισοτήτων, αφού επιβάλλονται κατά κανόνα στις συναλλαγές και στους έμμεσους φόρους που επιβαρύνουν κυρίως τα χαμηλά εισοδηματικά στρώματα.
Με βάση τα παραπάνω οι φόροι υπέρ τρίτων είναι σαφές ότι αποτελούν
μια από τις σοβαρότερες αδυναμίες του ελληνικού δημοσιονομικού συστήματος. Η πολιτεία μέχρι σήμερα αγνοεί τη δικαιολογιτική τους βάση, δεν ελέγχει τη χρήση τους, δεν εξετάζει την αναγκαιότητα της συνέχισής τους, δεν παίρνει υπόψη τις κοινωνικές, οικονομικές και αναδιανεμητικές επιδράσεις.
Οι φόροι υπέρ τρίτων δεν υπάρχουν ούτε ως φορολογική ορολογία στις
αναπτυγμένες ευρωπαϊκές χώρες.
ΙΩΑΝΝΗΣ ΚΕΦΑΛΟΓΙΑΝΝΗΣ: Καλύπτουν τις ανάγκες, κύριε Υπουργέ; ΑΠΟΣΤΟΛΟΣ ΦΩΤΙΑΔΗΣ (Υφυπουργός Οικονομικών): Ο θεσμός αυτός είναι
τουλάχιστον αναχρονιστικός. Η διαφάνεια της φορολογίας κάθε μορφής, καθώς και των θεσμοθετημένων εισοδηματικών παρεμβάσεων και μεταβιβάσεων μεταξύ των οικονομικών μονάδων ή των επαγγελματικών τάξεων, αποτελεί απαραίτητη
προϋπόθεση για την οικονομική πρόοδο και κοινωνική συνοχή.
Η μεγάλη διαρροή των πόρων, που συνεπάγονται οι φόροι υπέρ τρίτων,
επιβραδύνει την οικονομική ανάπτυξη της χώρας μας, μειώνει την αποδοτικότητα του φορολογικού συστήματος, καθιστά σχεδόν ανέφικτη τη σύγκλιση των ποσοστών του προϋπολογισμού που διατίθενται σε δαπάνες κοινωνικές, παιδείας ή περιβάλλοντος, με τα αντίστοιχα ποσοστά της Ευρωπαϊκής 'Ενωσης και οδηγεί από ένα σημείο και πέρα σε ένα φαύλο κύκλο αύξησης των φορολογικών συντελεστών και στασιμότητας, αν όχι μείωσης των φορολογικών εσόδων.
Μία κατ' αρχήν παρέμβαση στο θέμα των φόρων υπέρ τρίτων προσπαθεί να κάνει το παρόν νομοσχέδιο με την κατάργηση εκατό περίπου φόρων υπέρ τρίτων.
Θα πρέπει να διευκρινίσουμε, να το κάνουμε απόλυτα σαφές, γιατί τέθηκε από όλες τις πλευρές της Βουλής, ότι οι φόροι υπέρ τρίτων, οι οποίοι στερούνται από ορισμένα ταμεία ή οργανισμούς, θα αποδοθούν στα συγκεκριμένα ταμεία από τον κρατικό προϋπολογισμό. Είναι τελείως διαφορετικό το να αποδίδεις τους φόρους αυτούς στους οργανισμούς μέσω του τακτικού προϋπολογισμού και να τους ελέγχεις, παρά να έχεις ένα σύστημα το οποίο και αναχρονιστικό είναι, αλλά και πρωτοφανές για τα ευρωπαϊκά δεδομένα.
ΑΔΑΜ ΡΕΓΚΟΥΖΑΣ: Θα παρακολουθούνται χωριστά αυτοί οι λογαριασμοί; ΑΠΟΣΤΟΛΟΣ ΦΩΤΙΑΔΗΣ (Υφυπουργός Οικονομικών): Η στέρηση των εσόδων -το
τονίζω και το διευκρινίζω- θα ισοφαριστεί...
ΚΥΡΙΑΚΟΣ ΣΠΥΡΙΟΥΝΗΣ: Δεν μπορεί να προσδιοριστεί. Η κατηγορία των
φόρων είναι σε αριθμό απροσδιόριστο. Είναι κυμαινόμενη.
(Στη σημείο αυτό την Προεδρική 'Εδρα καταλαμβάνει ο Γ' Αντιπρόεδρος
της Βουλής κ. ΚΩΝΣΤΑΝΤΙΝΟΣ ΒΡΕΤΤΟΣ)
ΑΠΟΣΤΟΛΟΣ ΦΩΤΙΑΔΗΣ (Υφυπουργός Οικονομικών): Το θέμα, στρατηγέ μου, είναι ότι οι φόροι υπέρ τρίτων θα πρέπει κάποια στιγμή να καταργηθούν όλοι μηδενός εξαιρουμένου και θα πρέπει να περνούν όλοι μέσα από τις διαδικασίες του φορολογικού συστήματος. Αν θέλουμε περισσότερους φόρους για τα ασφαλιστικά ταμεία, μπορούμε να αυξήσουμε τη φορολογία την άμεση ή την έμμεση και να δώσουμε πόρους. Αλλά το να θεσπίζουμε κάθε μέρα φόρους υπέρ τρίτων, τους οποίους ούτε καν εμείς γνωρίζουμε ως κράτος και δεν γνώριζε ποτέ καμιά κυβέρνηση πόσοι φόροι υπέρ τρίτων υπάρχουν, δεν είναι το ορθότερο.
ΙΩΑΝΝΗΣ ΚΕΦΑΛΟΓΙΑΝΝΗΣ: Μα, μέσω της Βουλής είναι αυτοί. Πώς είναι
δυνατόν να μη γνωρίζει...
ΚΥΡΙΑΚΟΣ ΣΠΥΡΙΟΥΝΗΣ: Εσείς που έχετε την ευαισθησία...
ΠΡΟΕΔΡΕΥΩΝ (Κωνσταντίνος Βρεττός): Παρακαλώ, μη δυσκολεύετε τη
διαδικασία.
Κύριε Υπουργέ, έχετε ένα λεπτό, για να ολοκληρώσετε.
ΑΠΟΣΤΟΛΟΣ ΦΩΤΙΑΔΗΣ (Υφυπουργός Οικονομικών): Ακριβώς επειδή γνωρίζαμε την αντίδραση αυτή, γνώριζαν οι προηγούμενες κυβερνήσεις ότι δεν υπάρχει περίπτωση κανένας φόρος υπέρ τρίτων να καταργηθεί, χωρίς τη σφοδρή αντίδραση των ενδιαφερομένων φορέων, αυτός ήταν ο λόγος για τον οποίον κανένας φόρος υπέρ τρίτων δεν καταργήθηκε στις προηγούμενες κυβερνήσεις, κανένας δεν τόλμησε να ασχοληθεί με τους φόρους υπέρ τρίτων. Εμείς τολμήσαμε να φέρουμε τους πρώτους εκατό φόρους υπέρ τρίτων και δεσμευόμαστε και για τους υπόλοιπους φόρους να ασχοληθούμε σοβαρά. 
ΚΥΡΙΑΚΟΣ ΣΠΥΡΙΟΥΝΗΣ: Είναι αδικία, κύριε Υφυπουργέ.
ΠΡΟΕΔΡΕΥΩΝ (Κωνσταντίνος Βρεττός): Κύριε Σπυριούνη, παρακαλώ, μη
διακόπτετε.
ΑΠΟΣΤΟΛΟΣ ΦΩΤΙΑΔΗΣ (Υφυπουργός Οικονομικών): Δεν θέλω να πω τίποτε άλλο. Θα συνεχίσω στη δευτερολογία μου, κύριε Πρόεδρε, γιατί υπάρχουν και άλλα θέματα.
ΠΡΟΕΔΡΕΥΩΝ (Κωνσταντίνος Βρεττός): Ο Κοινοβουλευτικός Εκπρόσωπος της Νέας Δημοκρατίας κ. Δημήτριος Κωστόπουλος έχει το λόγο.
ΔΗΜΗΤΡΙΟΣ Ν. ΚΩΣΤΟΠΟΥΛΟΣ: Κύριε Υπουργέ, σας άκουσα μετά προσοχής.
Είδα ότι αιτιολογείτε ορισμένα πράγματα, αλλά δεν μας αιτιολογείτε όλα τα άρθρα.
Το άρθρο 31, όπως είπε και ο εισηγητής μας...
ΑΠΟΣΤΟΛΟΣ ΦΩΤΙΑΔΗΣ (Υφυπουργός Οικονομικών): Κύριε Πρόεδρε, μια διευκρίνιση. Στη δευτερολογία μου θα τα πω όλα. Απλώς σταμάτησα από έλλειψη χρόνου και για να μην επιβαρύνω τη διαδικασία και όχι επειδή δεν είχα άλλα να πω.
ΔΗΜΗΤΡΙΟΣ Ν. ΚΩΣΤΟΠΟΥΛΟΣ: Επιφυλάσσομαι κι εγώ να κρατήσω τα πυρά μου για τη δευτερολογία μου, μετά από εσάς.
'Αρθρο 32. Υπεύθυνες δηλώσεις. Είναι διαδικαστικό θέμα, για να
υπάρχει εξυπηρέτηση των πολιτών.
ΕΦΤΕ: Καιρός ήταν! Τόσα χρόνια παλεύουμε για να καταργηθεί ο ΕΦΤΕ,
κύριε Υπουργέ, και τελικά τον φέρατε για να τον καταργήσετε στο τέλος του 2000. Πρέπει να θυμηθώ εδώ ότι είναι πενήντα πέντε δισεκατομμύρια (55.000.000.000) δραχμές η απαλλαγή από τις πράξεις του ΕΦΤΕ.
Και αυτό βεβαίως είναι ένα μεγάλο ποσοστό, είναι περίπου το 30% την
φοροαπαλλαγή του έτους 2001, είναι πενήντα πέντε δισεκκατομμύρια (55.000.000.000).
ΑΠΟΣΤΟΛΟΣ ΦΩΤΙΑΔΗΣ (Υφυπουργός Οικονομικών)Εβδομήντα...
ΔΗΜΗΤΡΙΟΣ Ν. ΚΩΣΤΟΠΟΥΛΟΣ: Εβδομήντα είναι μέχρι και το 2002.
ΑΠΟΣΤΟΛΟΣ ΦΩΤΙΑΔΗΣ (Υφυπουργός Οικονομικών): Απλώς πενήντα πέντε
επειδή υπάρχουν κάποιες ουρές.
ΔΗΜΗΤΡΙΟΣ Ν. ΚΩΣΤΟΠΟΥΛΟΣ: Λέτε το 2001, πενήντα πέντε. Πράγματι είναι ένα μεγάλο ποσό και ένα μεγάλο ποσοστό σ'αυτές τις φοροαπαλλαγές τις οποίες κάνετε, γιατί πρέπει να θυμίσω εδώ ότι μόνο 167,5 -167 και
κάτι, όχι μισό- είναι οι φοροαπαλλαγές του 2001 σε ένα σύνολο τριακοσίων σαράντα δισεκατομμυρίων που προβλέπεται και για το 2002. Το λέω αυτό επειδή έχουμε κατά κόρον μιλήσει για φοροαπαλλαγές και φοροαπαλλαγές, όταν η αύξηση των φόρων το 2001 θα είναι ένα τρισεκατομμύριο τριάντα πέντε δισεκατομμύρια. Νομίζω ότι πρέπει να είναι το 16%.
Δεύτερον. Κατάργηση φόρων υπέρ τρίτων. Θα πω και εγώ τις απόψεις μου, κύριε Υπουργέ. Καμμία αντίρρηση να συμμαζευτεί το κράτος και να νοικοκυρευτεί. Να φύγουν από εκεί οι φόροι υπέρ τρίτων και να πάνε στον Προϋπολογισμό, όπως και κάποιοι άλλοι φόροι να περάσουν μέσω του Προϋπολογισμού. Εδώ όμως έπρεπε να αποδεσμευθείτε απόψε ότι τα ποσά τα οποία καταργούνται και στερούνται από τα ταμεία, θα τα δώσει ο Προϋπολογισμός και έπρεπε να έχετε βάλει ειδική διάταξη.
Βέβαια και το γεγονός ότι θα το πείτε και θα γραφτεί στα Πρακτικά,
είναι και αυτό μια δέσμευση. Να μην είναι όμως κάτι ανάλογο... AΡΙΣΤΟΤΕΛΗΣ ΠΑΥΛΙΔΗΣ: Καμία δέσμευση. Δεν είναι νόμος.

ΔΗΜΗΤΡΙΟΣ Ν. ΚΩΣΤΟΠΟΥΛΟΣ: Δεν είναι νόμος. 'Επρεπε να είναι σαφής η
διάταξη, γι'αυτό και δεν ψηφίζουμε και το 34 -αν θυμάμαι καλά- και το 35 εμείς, διότι δεν μας καλύπτει τίποτα απ'όλα αυτά.
Μη γίνει το ίδιο πράγμα, κύριε Υπουργέ, που λέγατε κάποτε σ'αυτήν την Αίθουσα, ότι αυτά που φορολογείτε από τα εισοδήματα των ιδρυμάτων και τις πάγιες περιουσίες των ιδρυμάτων, θα τις δίνατε μέσω Προϋπολογισμού και ακόμη περιμένουν τα ιδρύματα. Τα περισσότερα απ'αυτά έκλεισαν ή αν δεν έκλεισαν, περιόρισαν την προσφορά υπηρεσιών στους ανθρώπους που δεινοπαθούν. Συνεπώς και το 34 και το 35, εάν δεν φέρετε σαφή διάταξη ότι αυτά τα κονδύλια θα πάνε μέσω Προϋπολογισμού στα αντίστοιχα ταμεία, θα τα ψηφίζαμε. 'Ετσι όμως όπως είναι διατυπωμένο, εμείς δεν το ψηφίζουμε. 
'Αρθρο 36. 'Εκανε μνεία και ο κ.Ρεγκούζας. Είναι ένα άρθρο το οποίο
αναφέρεται σαφώς στις ρυθμίσεις θεμάτων οργανισμού προγνωστικών, αγώνων ποδοσφαίρου και θεμάτων δημοσίων επιχειρήσεων και οργανισμών.

Διαβάζω: "Το άρθρο 22 του Προεδρικού Διατάγματος 228/99 ΦΕΚ 193Α'
τροποποιείται ως εξής: Η εταιρική χρήση έχει διάρκεια 12 μηνών, αρχίζει την 1η Ιανουαρίου και λήγει την 31η κάθε έτους."
Το δεύτερο σκέλος: "Η πρώτη εταιρική χρήση του ΟΠΑΠ ως ανώνυμης εταιρείας, αρχίζει την 1η Ιανουαρίου 2000 και λήγει την 31η Δεκεμβρίου 2000".
Θα μου έλεγε κάποιος, τι πιο απλές διατάξεις; Δεν θέλω όμως να συνεχίσω να ξευτιλίζεται και ο Κανονισμός της Βουλής και ο πολιτικός κόσμος και εντυπωσιάζομαι διότι το θέμα αντιμετωπίστηκε πριν από λίγες ημέρες στην επιτροπή του άρθρου 49α', που ο καθ'ύλην αρμόδιος Υφυπουργός μας έφερε για να ακροαστούμε τον Πρόεδρο και τον διευθύνοντα σύμβουλο του ΟΠΑΠ, όταν δεν έχει συσταθεί ακόμη η ανώνυμος εταιρεία "ΟΠΑΠ Α.Ε." Πιστεύω άμεσα ότι πρέπει να αποσυρθεί για να μη γίνουμε ρεζίλι στον ελληνικό λαό.
'Αρθρο 37. Διαχείριση και αξιοποίηση του ειδικού κεφαλαίου του
Ταμείου Ασφαλίσεως Προσωπικού ΟΤΕ. Το Ταμείο Αρωγής του Προσωπικού λέτε ότι έχει δικαίωμα να αποσύρει ορισμένα χρήματα και να τα δώσει στο Ταμείο Ασφάλισης Προσωπικού ΟΤΕ, ΤΑΠ-ΟΤΕ. Είναι γνωστό το θέμα. Φαίνεται ότι το ΤΑΠ-ΟΤΕ έχει φοβερά οικονομικά προβλήματα. 'Εχει ελλείμματα. Νομίζω ότι
η πολιτεία έχει χρέος -δεν ξέρω τι έχετε κανονίσει- να τα καλύψει, αλλά για άλλη μια φορά η φάμπρικα της ΔΕΚΑ. 'Ηλθε η Κυβέρνηση και θεσμοθέτησε στη Βουλή τη ΔΕΚΑ. Από την επωνυμία της φαίνεται ότι ασχολείται με τη Διαχείριση Κινητών Αξιών και η Κυβέρνηση μας είπε ότι γι'αυτό το
σκοπό την έφερε. Είπαμε τότε στη Βουλή και καταγγείλαμε την Κυβέρνηση ότι δεν είναι μόνο αυτός ο σκοπός, αλλά ο σκοπός είναι να υπάρξουν και οι καλύψεις των επιδοτήσεων για να καλυφθούν τα ελλείμματα του προϋπολογισμού.
Και τότε μεν θα μας λέγατε -και πολύ σωστά- αφήστε να επιτύχουμε τα
ονομαστικά κριτήρια σύγκλισης να μπούμε στην Ο.Ν.Ε. και μην το παραφωνάζετε. Καμία αντίρρηση. Η ΔΕΚΑ όμως πλέον δεν πρέπει να συνεχίζει να κάνει μεταφορές κεφαλαίων και κάλυψη των ελλειμμάτων των οργανισμών μέσα από χρηματοδοτήσεις εμμέσως του προϋπολογισμού. Τουλάχιστον να το ξέρουμε.
Βεβαίως προεκλογικά έπαιξε όλα εκείνα τα παιχνίδια, τα οποία δεν είναι της παρούσης, αλλά μη συνεχίζει να κάνει τέτοια παιχνίδια, διότι νομίζω ότι δεν είναι ούτε εις όφελος της διαφάνειας ούτε της σωστής παρουσιάσεως των οικονομικών μέσω του προϋπολογισμού.
Τώρα τα θέματα λογιστών και φοροτεχνικών τα μελετάει ο κ. Ρεγκούζας επειδή μας δώσατε πριν από λίγο την πλήρη ανάλυση θα ρωτήσουμε και τον Πρόεδρο του Οικονομικού Επιμελητηρίου και στη δευτερολογία θα τα πούμε. Νομίζω όμως ότι δεν επεξηγείτε αυτά που λέγατε στο άρθρο 38 "Ρυθμίσεις θεμάτων λογιστών, φοροτεχνικών" αλλά προσθέτετε και άλλα πράγματα, τα οποία πρέπει να συζητήσουμε.
'Αρθρο 39. Φορολογία υπεραξίας. Νομίζουμε ότι είναι μία ρύθμιση, ίσως συμφωνούν και το απαιτούν και οι ιδιοκτήτες των αυτοκινήτων και εμείς θα συμφωνήσουμε.
'Αρθρο 40. Κύριε Υπουργέ, καταργούνται οι σχετικές διατάξεις λέτε του άρθρου 12 του νόμου τάδε του 1995 που θεσπίζουν περιορισμούς στη μεταβίβαση μετοχών της εταιρείας "Ελληνικά Ναυπηγεία Α.Ε." Εμείς με το άρθρο συμφωνούμε κατ' αρχήν. Με το νόημα του άρθρου. Πρόκειται για ιδιωτικοποίηση, πρόκειται για αποκρατικοποίηση. 'Ομως, διαφωνούμε σε δύο σημεία.
Το πρώτο σημείο είναι ότι όπως είναι διατυπωμένο το άρθρο μετά από λίγο όταν θα προχωρήσετε στην ιδιωτικοποίηση θα θελήσετε να κάνετε ξανά κάποιες τροποποιήσεις για να ανταποκριθείτε στις ανάγκες, που θα προκύψουν κατά την αποκρατικοποίηση. Δηλαδή δεν είναι νομοτεχνικά τέλειο κατ' εμάς.
Και το δεύτερο σημείο είναι ότι πρέπει να θυμίσω στην Εθνική
Αντιπροσωπεία ότι το 1995 όταν συνεζητείτο αυτό το μείγμα της "ιδιωτικοποίησης" 51% ΕΤΒΑ και 49% εργαζόμενοι, εμείς είπαμε τότε ότι βέβαια συμφωνούμε εν μέρει στην ιδιωτικοποίηση, διαφωνούμε ως προς το μείγμα. Υπήρξε τότε και υπάρχει μία ΕΤΒΑ, η οποία ήταν τράπεζα ουσιαστικά μη ενεργός, μία τράπεζα, η οποία το μόνο που έκανε ήταν να εισπράξει τις απαιτήσεις, μία τράπεζα η οποία είχε ένα υπόλοιπο προσωπικού από εκείνο το οποίο οι περισσότεροι έφυγαν είτε συνταξιοδοτήθηκαν είτε με εθελουσία έξοδο και το μείγμα αυτό για έναν οργανισμό όπως είναι τα ναυπηγεία που απευθύνονται στη διεθνή αγορά, στην παγκόσμια αγορά, αυτό το κομμάτι δεν θα λειτουργήσει. Παρ' όλο ότι τα είπαμε κανείς δεν μας άκουσε, φθάσαμε σήμερα να είναι χρεωμένες μερικές δεκάδες δισεκατομμύρια, γύρω στα εβδομήντα με ογδόντα δισεκατομμύρια τα ναυπηγεία και φτάσαμε στο απροχώρητο και να έρχεστε σήμερα και να λέτε να το δώσουμε στον ιδιωτικό τομέα. Καλά κάνατε. Με καθυστέρηση όμως τουλάχιστον πέντε και έξι έτη. 
Και δεύτερον, επ' ευκαιρία να σας πω, κύριε Υπουργέ, κοιτάτε τι
γίνεται με την ΕΤΒΑ. Δεν μπορούμε να κρατάμε τράπεζες κέλυφος χωρίς αντικείμενο, γιατί άκουσα πριν από καιρό τον κ. Κασμά, ο οποίος έλεγε ότι η ΕΤΒΑ θα είναι κερδοφόρος. Είναι κέλυφος τράπεζα, τα υπόλοιπα αιτήσεων εισπράττει. Δώστε την στον ιδιωτικό τομέα ή κλείστε την.
Εμείς, λοιπόν, το άρθρο αυτό θα το ψηφίσουμε, αλλά κάνουμε αυτές τις επισημάνσεις, να τις λάβετε σοβαρά υπόψη, γιατί φοβάμαι επαναλαμβάνω ότι θα βρείτε δυσχέρειες πολύ σύντομα και θα μας ξανάρθετε εδώ.
ΠΡΟΕΔΡΕΥΩΝ (Κωνσταντίνος Βρεττός): Πολύ ωραία.
ΑΡΙΣΤΟΤΕΛΗΣ ΠΑΥΛΙΔΗΣ: Το "ωραία" γιατί το λέτε, κύριε Πρόεδρε;
ΠΡΟΕΔΡΕΥΩΝ (Κωνσταντίνος Βρεττός): Είχα δώσει χρόνο δεκαπέντε λεπτά
και μίλησε ο κύριος συνάδελφος εννέα λεπτά.
ΙΩΑΝΝΗΣ ΚΕΦΑΛΟΓΙΑΝΝΗΣ: Οι Βουλευτές να μιλήσουν, κύριε Πρόεδρε. Να
ξεκινήσουμε με τον κατάλογο.
ΙΩΑΝΝΗΣ ΜΑΓΚΡΙΩΤΗΣ: Ας αρχίσουμε με τον κατάλογο.
ΠΡΟΕΔΡΕΥΩΝ (Κωνσταντίνος Βρεττός): Ο κ. Μαγκριώτης ευγενώς παραχωρεί τη θέση του στους Βουλευτές, ξεκινώντας από τον κ. Γεώργιο Δασκαλάκη, ο οποίος είναι στη σειρά. Ευχαριστούμε πολύ τον κ. Μαγκριώτη.
ΓΕΩΡΓΙΟΣ ΔΑΣΚΑΛΑΚΗΣ: Πραγματικά θέλω να διαμαρτυρηθώ όχι για το Προεδρείο ή για τη Βουλή, αλλά για τον Κανονισμό και να ληφθεί υπόψη αυτό, γιατί όταν μιλάμε για αναβάθμιση της Βουλής και του Βουλευτή, πρέπει να το λάβουμε υπόψη μας μεθαύριο στον καινούριο Κανονισμό μετά το Σύνταγμα που θα φτιάξουμε, γιατί πια καταντήσαμε εμείς οι εκπρόσωποι του λαού να συζητάμε με την Κυβέρνηση δι' αντιπροσώπων μόνο και ακόμη οι Υπουργοί και δυστυχώς και οι Υφυπουργοί να έρχονται και να μας διαβάζουν μία ομιλία που δεν απαντάει, διαλεγόμενους όμως αποκλειστικά από Κοινοβουλευτικούς Εκπροσώπους και πάνω. Για τους Βουλευτές ή σιωπούν ή τους αγνοούν.
Και θα ήθελα αν μας ακούει ο Πρόεδρος, αλλά και στον Προεδρεύοντα να συζητηθεί αυτό σοβαρά, γιατί πραγματικά πλέον καταντά αγγαρεία η παρουσία μας εδώ. Και να το ακούσει αυτό ο λαός για να μη μας κατηγορεί.
Με την ευκαιρία του άρθρου 37 και για κάτι που ακούστηκε εδώ, αλλά
και με την πορεία, που έχει πάρει ο δείκτης του χρηματιστηρίου, θα ήθελα να σημειώσω ένα πράγμα, επειδή είναι ο Υπουργός Εθνικής Οικονομίας και Οικονομικών εδώ.
Η φιλοσοφία της ασφάλισης, είτε της ιδιωτικής είτε δημόσιας,
στηρίζεται αποκλειστικά στην διάχυση του κινδύνου. Δεν ξέρω ποιες μελέτες έχουν γίνει από το Διοικητή του Ι.Κ.Α. και από διάφορους κυρίους διοικητές τραπεζών και πώς ενέδωσε η Κυβέρνηση, αντί να διαχέεται ο κίνδυνος, να συγκεντρώνεται, με τη δημιουργία αμοιβαίου κεφαλαίου που θα διαχειρίζεται αποκλειστικά ή τουλάχιστον κατά κύριο λόγο, κεφάλαια, των ασφαλιστικών ταμείων που ανήκουν στους εργαζόμενους.
Πρέπει να το ξαναδεί αυτό η Κυβέρνηση, γιατί μπορεί να δημιουργηθεί πρόβλημα φερεγγυότητας του αμοιβαίου αυτού κεφαλαίου, αλλά και πρόβλημα ανταγωνισμού.
Ο ευρύτερος δημόσιος τομέας δεν μπορεί κι αν μπορεί δεν επιτρέπεται
να μη διευκολύνει τον ανταγωνισμό και άρα να μην είναι στα πλαίσια της αγοράς των αμοιβαίων ή του χρηματιστηρίου δυνατόν να επενδύει κεφάλαια από τα ταμεία το οποιοδήποτε άλλο αμοιβαίο, αν οι όροι είναι καλύτεροι. Ας το ξαναδεί η Κυβέρνηση.
Θέλω τώρα να περιοριστώ στα άρθρα 34 και 35 και θέλω από τώρα να
δηλώσω ότι είμαι "παρών" στην ψηφοφορία. Γιατί, ενώ πράγματι είναι προς τη σωστή κατεύθυνση, με την έννοια ότι κάποιους πόρους κοινωνικούς και 
φόρους υπέρ τρίτων καταργεί, όμως κάνει διακρίσεις και κάνει και αδικίες. Θα ήμουν "υπέρ", αν καταργούσε όλους αυτούς τους υπέρ τρίτων φόρους ή πόρους. Θα ήμουν "υπέρ" αν υπήρχε η αναλογιστική ή όποια άλλη μελέτη, για να εγγράφονται οι απώλειες των εσόδων από τα ταμεία από τους φορείς που

τα δικαιούνται μέχρι σήμερα στον προϋπολογισμό.
Αλλά αυτό το "θα πληρώσουν από τον προϋπολογισμό", κύριε Υπουργέ,
επειδή έχω ένα δυσάρεστο οικογενειακό προηγούμενο, δεν το καταλαβαίνω. Ο αδελφός μου, ο οποίος πέθανε πρόσφατα, πέθανε εξαιτίας του ότι ήταν πρόεδρος του ΝΑΤ και διότι έτρεχε για να παρακαλεί Υπουργούς, προκειμένου να πληρώσει τις συντάξεις και το δώρο. Εάν, λοιπόν, έτσι θέλουμε να καταντήσουμε τις διοικήσεις των ταμείων, να είναι εξαρτημένοι, να παρακαλούν, γονυκλινείς, για να υπάρχει η κάλυψη των υποχρεώσεων, για να στους στείλουμε στον καρδιολόγο και μετά εκεί που θα πάμε κάποτε όλοι, ε, αυτό νομίζω ότι δεν συμβάλλει, είναι απαράδεκτο φαινόμενο και καταδικαστέο.
Εξάλλου, κύριε Πρόεδρε, δεν τόλμησε καμία Κυβέρνηση -και η παρούσα-να ακουμπήσει ταμεία που εισπράττουν φόρους και πόρους κοινωνικούς υπέρ τρίτων, που είναι ισχυρά ή που καλύπτουν στρώματα ισχυρά και με ισχυρή παρουσία κι εδώ και στην Κυβέρνηση. Απόμαχους στρατιωτικούς απόμαχους του ΝΑΤ, σ' αυτούς, λοιπόν, βρήκαμε πρώτα και κύρια να εκδηλώσουμε την κοινωνική μας αναλγησία.
Υπάρχουν και το ξέρετε, κύριε Υπουργέ -ιδού η Ρόδος ιδού και το
πήδημα- Υπουργεία όπως το ΠΕΧΩΔΕ, το Εσωτερικών,Δημόσιας Διοίκησης και Αποκέντρωσης, το Πρόνοιας, το Ανάπτυξης, το Οικονομικών και άλλα, που έχουν παράλληλους προϋπολογισμούς δισεκατομμυρίων. Γιατί αυτά δεν τα μαζεύουμε; Γιατί αυτά πρέπει να τα διαχειρίζονται οι Υπουργοί; 'Οπως τα
έχω διαχειριστεί και εγώ. Γι'αυτό και τα γνωρίζω. Το ξέρω και το ομολογώ. Κατά συνέπεια, δεν μπορούμε και δεν επιτρέπεται σε μια Κυβέρνηση που
πρέπει και πιστεύω ότι έχει ευαισθησίες να πολιτευόμαστε με δύο μέτρα και δύο σταθμά. Οι ρήξεις δεν μπορούν να κατευθύνονται και να απευθύνονται στους αδυνάτους. Οι ρήξεις πρέπει να ξεκινήσουν πρώτα από τους ισχυρούς αν θέλουμε πραγματικά να δώσουμε ελπίδα, να ικανοποιήσουμε αυτόν το λαό που ανησυχεί και προβληματίζεται. Γι'αυτό επαναλαμβάνω ότι στα άρθρα 34 και 35 δηλώνω παρών. Ευχαριστώ.
(Χειροκροτήματα από την πτέρυγα του ΠΑ.ΣΟ.Κ. και της Νέας Δημοκρατίας) ΠΡΟΕΔΡΕΥΩΝ (Κωνσταντίνος Βρεττός): Ο κ. Σπυριούνης έχει το λόγο. ΙΩΑΝΝΗΣ ΚΕΦΑΛΟΓΙΑΝΝΗΣ: Κύριε Πρόεδρε, με συγχωρείτε. Κάποιο λάθος
γίνεται με τον κατάλογο. Εγώ προηγούμαι του κ. Σπυριούνη.
ΚΥΡΙΑΚΟΣ ΣΠΥΡΙΟΥΝΗΣ: Κύριε συνάδελφε, κάποιο πρόβλημα υπήρχε με την
κάρτα και πήγα και γράφτηκα στο Προεδρείο.
ΠΡΟΕΔΡΕΥΩΝ (Κωνσταντίνος Βρεττός): 'Ετσι είναι και παρακαλώ συνεχίστε κύριε Σπυριούνη.
ΚΥΡΙΑΚΟΣ ΣΠΥΡΙΟΥΝΗΣ: Κύριε Υπουργέ και κύριοι συνάδελφοι, έχω την αίσθηση ότι μονίμως αδικούνται οι 'Ενοπλες Δυνάμεις. Και όταν αυτό γίνεται σε μια κρίσιμη περίοδο με τα πολλαπλά οξυμένα προβλήματα και την εντονότατη εξ Ανατολών απειλή, τότε θα πρέπει να προβληματιζόμαστε. Και θα μιλήσω, κύριοι συνάδελφοι, ελεύθερα. Οι Τούρκοι τα ξέρουν καλύτερα από εμάς αυτά. Ποια είναι η στάθμη του ηθικού των στελεχών των Ενόπλων Δυνάμεων. Με ανησυχεί η κατάσταση. Και εκπορεύεται αυτή η ανησυχία από δύο πράγματα.
Δεν είναι μόνο το υλικό μέρος, κύριε Υπουργέ, είναι και ο ηθικός αντίκτυπος, που πλήττει ευθέως την καρδιά του φρονήματος. 'Οσα Μιράζ και να πάρετε, όσα "Γιουροφάϊτερ" και να παραγγείλουμε, αν το ηθικό του ανθρώπινου παράγοντα δεν είναι υψηλό στο χαράκωμα, ο μαχητής δεν μένει να πεθάνει για την πατρίδα, όσο και αν είναι πατριώτης. Χρειάζεται φρόνημα στο χαράκωμα.
Υπάρχει προβληματισμός; Δεν υπάρχει κύριοι συνάδελφοι. Είμαι δέκα χρόνια στο Κοινοβούλιο. Δεν υπάρχει. Δεν ανησυχούμε. Βαυκαλιζόμαστε με

τη χιμαιρική εντύπωση ότι έχουμε δεδομένο το ηθικό των Ενόπλων Δυνάμεων. Είναι λάθος, κύριοι. Κραυγάζω σαν στρατηγός που επί τριάντα πέντε χρόνια έδωσα το παρών στο χαράκωμα. Δεν μου επιτρέπεται να χρησιμοποιήσω προσωπικά παραδείγματα.
Είχα την τιμή να υπηρετήσω στον 'Εβρο, που είναι η πατρίδα του κυρίου Υπουργού και που μάλιστα συνεργαστήκαμε κατά τρόπο άψογο και γνωρίζει την προσφορά, γνωρίζει μάλιστα και ειδικές στιγμές πως με το χέρι στη
σκανδάλη αντιμετωπίσαμε κάποιες καταστάσεις όταν το φρόνημα είναι υψηλό. Αν το φρόνημα δεν είναι υψηλό ούτε το Μιράζ θα χρησιμοποιεί όπως πρέπει, ούτε το υποβρύχιο θα καλύψει τη δαπάνη που έκανε ο ελληνικός λαός για να το προμηθευτούμε.
Το ηθικό μας απασχολεί; Σας πληροφορώ, κύριοι συνάδελφοι, ότι υπάρχει
πρόβλημα. 'Οποια δαπάνη και να κάνετε για τις 'Ενοπλες Δυνάμεις δικαιολογείται από δύο πράγματα. Από την αποστολή τους και από την ανάγκη να έχουν ηθικό υψηλό, χωρίς το οποίο και η αξιολόγηση του πλέον άρτιου

από τεχνολογικής πλευράς υλικού, θα είναι μειωμένη.
'Ενα δεύτερο σημείο που είναι εξίσου σημαντικό και δεν στοιχίζει τίποτα, γιατί δεν χρειάζεται ταμεία: Αποδίδεται η ηθική αναγνώριση στην προσφορά των Ενόπλων Δυνάμεων; 'Οχι. Δεν έπρεπε να έχετε τη συμφωνία του Υπουργού Εθνικής 'Αμυνας; Δεν θα την έχετε. 'Εχω πληροφορίες ότι ο Υπουργός Εθνικής 'Αμυνας αντετάχθη σε αυτό που κάνετε.
Να πω και κάτι άλλο, κύριοι συνάδελφοι, γιατί πιστεύω ότι στη
δημοκρατία πρέπει να μιλάμε ελεύθερα: Πόσες φορές ο κύριος Πρωθυπουργός έχει επισκεφθεί σχηματισμούς των Ενόπλων Δυνάμεων; Δεν υπάρχει πρόβλημα στον 'Εβρο; Πήγε σε στρατόπεδα ο κύριος Πρωθυπουργός; Ανυψώστε, λοιπόν, το επίπεδο της ηθικής στήριξης των Ενόπλων Δυνάμεων. Είναι παράγοντας που δεν ζητά ταμεία.
Κύριοι συνάδελφοι, τελειώνω σε αυτό το σημείο. 'Εχω υποχρέωση να καταψηφίσω και το άρθρο 34 και το άρθρο 35. Δεν με ικανοποιήσατε με το παρόν που δίνετε. Το παρόν είναι μία φυγομαχία. Καταψηφίζουμε το άρθρο 34 και 35, όπως καταψήφισα δύο φορές τον προϋπολογισμό για το μισθολόγιο των στρατιωτικών. 'Ετσι, λοιπόν, με αυτή τη δήλωση ότι προκαλείται αδικία και γίνεται εκμετάλλευση του γεγονότος ότι δεν έχουν συνδικαλιστικά δικαιώματα οι 'Ενοπλες Δυνάμεις, ότι δεν μπορούν να διαμαρτυρηθούν, ότι

δεν μπορούν να αντιδράσουν, ξεκινάτε από αυτές και μονίμως υποβιβάζονται. Κύριοι συνάδελφοι, είναι καθολική η παράλειψη που γίνεται. Επί
κυβερνήσεως της Νέας Δημοκρατίας ήταν τριάμιση χρόνια το μισθολόγιο στα συρτάρια. 'Εκανε άλλα τρεισήμισι σε μας, παρά τις υποσχέσεις. Και όταν ήλθε ήταν κουτσουρεμένο. 'Ηταν ένα μισθολόγιο που δεν μετέβαλε την τάξη. Στο δημόσιο η τελευταία τάξη στο μισθολόγιο είναι οι στρατιωτικοί. Τους ρωτήσατε πόσες νύχτες, πόσες ημέρες, τί ενέδρες κάνουν κάθε εβδομάδα, πώς περνάν οι παντρεμένοι λοχαγοί, πόσο βλέπουν το σπίτι τους; Τί ώρα έχουν άδεια, τί μεταθέσεις υφίστανται, τί νυχτερινές υπηρεσίες, κλπ.; Ενδιαφέρθηκε κανένας; Εάν κύριοι συνάδελφοι, δεν είμαστε εμείς οι συνδικαλιστές των Ενόπλων Δυνάμεων εδώ μέσα, τότε να επιτρέψουμε το συνδικαλισμό. Είμαστε δημοκρατική χώρα. Να μπορούν να διαμαρτυρηθούν οι 'Ενοπλες Δυνάμεις, αλλιώς κάνετε εκμετάλλευση. Οι κυβερνήσεις εκμεταλλεύονται τη σιωπή τους. Εκμεταλλεύονται την οφειλομένη πειθαρχία τους. Είναι απαράδεκτο! Είναι αδικία!
Καταψηφίζω και τα δύο άρθρα. Και να πω και κάτι τελευταίο: Είναι δηλαδή τα ταμεία οι λεμβούχοι; Το Ναυτικό, το ΝΑΤ, το ταμείο των φτωχών και των ταλαίπωρων θαλασσοπνιγμένων ανθρώπων; Από εκεί θα βρούμε την οικονομία; Κύριε Υπουργέ, ξέρω πόσο υπερήφανος είστε και ευαίσθητος. Την οικονομία να την βρείτε από εκεί που αναπτύσσονται οι διαπλοκές. 'Εχουμε δυνατότητες να ψάξουμε για να βρούμε πόρους. Να τους βρούμε εκεί που πρέπει.
ΙΩΑΝΝΗΣ ΚΕΦΑΛΟΓΙΑΝΝΗΣ: Καλά τα λέτε στρατηγέ.
ΠΡΟΕΔΡΕΥΩΝ (Κωνσταντίνος Βρεττός): Ο κ. Μακρυπίδης έχει το λόγο.
ΑΝΔΡΕΑΣ ΜΑΚΡΥΠΙΔΗΣ: Κύριε Πρόεδρε, θα ήθελα και εγώ να σταθώ στα δύο
άρθρα, στο 34 και στο 38.
Πολλά ειπώθηκαν για το άρθρο 34. Θα ήθελα να πω ότι γίνεται μία
σοβαρή προσπάθεια με την κατάργηση πολλών φόρων, εκατοντάδων υπέρ τρίτων. Νομίζω ότι αυτό είναι μία σοβαρή προσπάθεια στην κατεύθυνση

εξορθολογισμού και του φορολογικού συστήματος και της φορολογικής διαδικασίας, γιατί τους περισσότερους απ' αυτούς τους φόρους που καταργούνται από άποψη διαχείρισης είναι μεγαλύτερο το κόστος απ'ό,τι το οικνομικό όφελος.
Προτείνω επίσης στον κύριο Υπουργό μεγαλύτερη τόλμη και σε επόμενο φορολογικό νομοσχέδιο να κλείσουμε μια για πάντα με τους φόρους υπέρ τρίτων. Με μία διάταξη σε επόμενο φορολογικό νομοσχέδιο να καταργούνται όλοι οι φόροι υπέρ τρίτων πλην συγκεκριμένων. Είναι πέντε-δέκα, να τους αναφέρουμε ρητά.
ΑΔΑΜ ΡΕΓΚΟΥΖΑΣ: Τα έχουμε πει πολλές φορές.
ΑΝΔΡΕΑΣ ΜΑΚΡΥΠΙΔΗΣ: Θα αντιμετωπισθεί ουσιαστικά το πρώτο πρόβλημα, αλλά και το διαχειριστικό υψηλό κόστος που είπαμε και ο εξορθολογισμός του φορολογικού συστήματος.
Θα ήθελα, όμως, να πω ότι μία σειρά καταργούμενοι φόροι υπέρ τρίτων τώρα δημιουργούν σοβαρά προβλήματα και ελλείμματα σε ασφαλιστικά και κοινωνικά ταμεία. Και εδώ θα πρέπει σε πρώτη φάση να υπάρξει δέσμευση από τον Υπουργό ότι τα ελλείμματα θα καλυφθούν από τον προϋπολογισμό. Κι αν υιοθετηθεί η πρόταση, που αναφέραμε προηγουμένως για την κατάργηση συνολικά των φόρων υπέρ τρίτων, τότε να έλθει η συγκεκριμένη διάταξη με την οποία τα όποια ποσά από τους φόρους υπέρ τρίτων θα καλύπτονται από συγκεκριμένες πηγές του προϋπολογισμού θα καλύπτονται για τα ασφαλιστικά αυτά ταμεία. Νομίζω ότι είναι μια σωστή πρόταση.
Για το άρθρο 38 κουβεντιάσαμε αρκετά και στην αρμόδια Επιτροπή
Οικονομικών Υποθέσεων. Βλέπω ότι εκεί γίνεται μία προσπάθεια να αντιμετωπισθούν ζητήματα που ενώ όλοι μιλάμε για τη φοροδιαφυγή, έχουμε ενδιάμεσους μεταξύ φορολογουμένων και φορολογικής αρχής τους φοροτέχνες λογιστές. Εάν έχουμε την αντίληψη ότι αυτοί οι ενδιάμεσοι συμβάλλουν στη φοροδιαφυγή, να το πούμε και να βρούμε τα μέτρα και τα μέσα με τα οποία θα περιορίσουμε και θα εξαλείψουμε αυτή τη λειτουργία τους. Εάν όμως -όπως εγώ πιστεύω- συμβάλλουν στην καλύτερη και στην πιο εύρυθμη λειτουργία και των υπηρεσιών του δημοσίου, αλλά και στη σωστή τήρηση των βιβλίων των επιχειρήσεων, των επιτηδευματιών και των ελευθέρων επαγγελματιών, θα πρέπει να αναβαθμίσουμε το ρόλο τους. Και νομίζω ότι και στο παρελθόν έχει γίνει μια τέτοια σοβαρή προσπάθεια.
Μέσα από το άρθρο 38, όπως τουλάχιστον κουβεντιάσαμε στην αρμόδια επιτροπή, υπήρχε η πρόθεση για αναβάθμιση των φοροτεχνών-λογιστών, αλλά και η προσπάθεια να τους καταστήσουμε και υπεύθυνους σχετικά με τη

μεταφορά και την ακρίβεια των στοιχείων μέσω των φορολογικών δηλώσεων προς τις υπηρεσίες του δημοσίου. Είπαμε όμως ότι οι επιτηδευματίες να υποχρεώνονται να υποβάλλουν τα φορολογικά τους στοιχεία με υπογραφή των φοροτεχνών λογιστών, αλλά να εξαιρεθούν οι μικροί επιτηδευματίες, αυτοί που τηρούν βιβλία Α' κατηγορίας του Κώδικα Βιβλίων και Στοιχείων.
Και είπαμε στην επιτροπή ότι για τις άλλες περιπτώσεις της Β'
κατηγορίας βιβλίων, τους μικρομεσαίους ή τους μεσαιομεγάλους -γιατί για τη Γ' κατηγορία δεν υπάρχει πρόβλημα- να υπάρχει εξουσιοδότηση μέσα από συγκεκριμένη διάταξη που είναι στο σχέδιο νόμου που συζητάμε- να εκδοθεί υπουργική απόφαση που θα προσδιορίζει το ύψος για μικρούς επιτηδευματίες, ελεύθερους επαγγελματίες ή και επιχειρηματίες, αφού συννενοηθεί η πολιτική ηγεσία του Υπουργείου Οικονομικών με τους εμπλεκόμενους φορείς. 
Με μεγάλη μου λύπη βλέπω σήμερα ότι η τροπολογία, που κατέθεσε ο
Υπουργός, χειροτερεύει τα όσα αναφέρονται στο αρχικό άρθρο που κουβεντιάσαμε στην επιτροπή. Το ύψος των πενήντα εκατομμυρίων για τους ελεύθερους επαγγελματίες και τα εκατό εκατομμύρια ακαθάριστα έσοδα για τους επιτηδευματίες εμπόρους κλπ., είναι πάρα πολύ μεγάλο.
Θα μπορούσα να πω -απ' ό,τι είμαι σε θέση να γνωρίζω- ότι ελεύθεροι
επαγγελματίες που να δηλώνουν από μόνοι τους, με και χωρίς τα αντικειμενικά κριτήρια, πάνω από πενήντα εκατομμύρια δεν υπάρχουν ούτε μετρημένοι στα δάκτυλα του ενός χεριού. Μηχανικοί που να δηλώνουν σαν ελεύθεροι επαγγελματίες και όχι με τη μορφή επιχειρήσεων, γιατροί, δικηγόροι, δεν υπάρχουν ούτε ελάχιστες δεκάδες.
'Αρα ερχόμαστε και χειροτερεύουμε όχι τη θέση των φοροτεχνών
λογιστών, αλλά μία κατάσταση λανθάνουσα που υπήρχε και που η συγκεκριμένη διάταξη αυτό ήλθε να αντιμετωπίσει. Τη μεταφορά της ακρίβειας των δεδομένων των βιβλίων διά μέσου των δηλώσεων προς τις υπηρεσίες του Υπουργείου Οικονομικών.
Κάνω έκκληση προς τον Υπουργό να δεχτεί την πρόταση που εν ολίγοις
είναι η εξής: Εξαιρούνται οι μικροί, οι Α' κατηγορίας βιβλίων, επιτηδευματίες από την υποχρέωση να υποβάλουν τα φορολογικά στοιχεία διά μέσου των φοροτεχνών λογιστών, για δε τη Β' κατηγορία αυτό να γίνεται μέσα από εξουσιοδότηση και έκδοση Υπουργικής Απόφασης διάταξη αφού συνεννοηθεί με τους αρμόδιους φορείς και κύρια με το Οικονομικό Επιμελητήριο.
Σας ευχαριστώ.
ΠΡΟΕΔΡΕΥΩΝ (Κωνσταντίνος Βρεττός): Ο κ. Κεφαλογιάννης έχει το λόγο. ΙΩΑΝΝΗΣ ΚΕΦΑΛΟΓΙΑΝΝΗΣ: Κύριε Πρόεδρε, η κατάργηση του ειδικού φόρου
τραπεζικών λογαριασμών έγινε επιτέλους από την Κυβέρνηση διότι ήταν μία πρόταση της παράταξής μας, της Νέας Δημοκρατίας, από χρόνια πολλά. Και το λέω αυτό για να υπενθυμίσω μέσω της Βουλής στον ελληνικό λαό τις σωστές προτάσεις που έχει η παράταξή μας, τις οποίες δυστυχώς πρέπει να περάσουν πολλά χρόνια για να τις αντιληφθείτε, για να τις υιοθετήσετε.
Είπατε, κύριε Υπουργέ, για τους φόρους υπέρ τρίτων, ότι είναι
αναχρονιστικοί, ότι είναι απαράδεκτοι και ότι δεν μπορούν να υπάρχουν σήμερα στο ευρωπαϊκό γίγνεσθαι. Με τα ευρωπαϊκά δεδομένα -όπως λέτε επί λέξει- δεν μπορούν να υπάρχουν οι φόροι αυτοί.
Προχωρείτε στην κατάργησή τους. Θα πρέπει όμως να γνωρίζετε κύριε Υφυπουργέ, ότι οι φόροι αυτοί ψηφίστηκαν από τη Βουλή των Ελλήνων, από τους Βουλευτές, με πρόταση των εκάστοτε κυβερνήσεων για να καλύψουν κοινωνικές ανάγκες. Αυτούς τους φόρους που κάλυπταν τις όποιες κοινωνικές ανάγκες επί τόσα χρόνια με τι τους αντικαθιστάτε; Λέτε εδώ σήμερα, ίσως για να περιορίσετε τις αντιδράσεις όλων αυτών των πολιτών, που αδιαμφισβήτητα υφίστανται ένα σοβαρό πλήγμα στα οικονομικά των νοικοκυριών τους, ότι θα αντικαταστήσετε τους πόρους αυτούς από τον κρατικό προϋπολογισμό. Υπάρχει τέτοια διάταξη νόμου στο νομοσχέδιο κύριε Υφυπουργέ; Δυστυχώς δεν υπάρχει, επομένως δικαιούμαστε να υποστηρίξουμε ότι αυτά ειναι μόνο λόγια.
Είπατε μια κουβέντα. Γιατί εδώ που συζητάμε δεν δεσμεύεστε ή δεν
βάζετε μια διάταξη πως όσοι φόροι υπέρ τρίτων καταργούνται θα αποδίδονται τα έσοδα των φόρων αυτών από τον κρατικό προϋπολογισμό; Αυτή είναι η σωστή και τίμια πολιτική και η τίμια δήλωση, που πρέπει να κάνετε προς τον ελληνικό λαό. θα είναι μια συγκεκριμένη πολιτική απόφαση αυτή. Διαφορετικά θα είναι λόγια χωρίς αντίκρισμα.
Θα ήθελα επίσης να σας πω, κύριε Υφυπουργέ, αντιλαμβάνεσθε τι κάνετε
με την κατάργηση των φόρων του άρθρου 34 και 35; Αυτοί είναι ειδικοί φόροι που έχουν επιβληθεί προ σαράντα ή εξήντα ετών για ειδικούς και ευαίσθητους λόγους, για την ενίσχυση των υπηρετούντων στις 'Ενοπλες Δυνάμεις. Και για τους απόστρατους αξιωματικούς των Ενόπλων Δυνάμεων. 
'Ερχεστε σεις τώρα και καταργείτε όλους αυτούς τους θεσμοθετημένους
φόρους για τα μετοχικά ταμεία και τα ταμεία αλληλοβοήθειας των Ενόπλων Δυνάμεων. Σύμφωνα με τις μαρτυρίες των ασφαλισμένων στα μετοχικά ταμεία, και ταμεία αλληλοβοηθείας, ουσιαστικά αφαιρείτε περίπου το 40% από τους πόρους αυτών των ταμείων, που σημαίνει ότι οδηγείτε τα ταμεία αυτά με βεβαιότητα σε καταστροφή. Η βιωσιμότητα αυτών των ταμείων είναι αδύνατο να μπορεί να συνεχιστεί. Με ποιο δικαίωμα φέρνετε αυτήν τη διάταξη, όταν μάλιστα είναι γνωστό ότι αυτούς τους φόρους τους πληρώνουν οι προμηθευτές και οι φόροι αυτοί προέρχονται από τις πάσης φύσεως προμήθειες, που γίνονται στις 'Ενοπλες Δυνάμεις. Κυρίως οι προμήθειες των οπλικών συστημάτων των Ενόπλων Δυνάμεων είναι από εταιρείες...
ΓΕΩΡΓΙΟΣ ΔΑΣΚΑΛΑΚΗΣ: Εξαιρούνται αυτά, γι'αυτό μιλάμε για μικρά ποσά. Είναι όλες οι προμήθειες, πλην των οπλικών συστημάτων.
ΙΩΑΝΝΗΣ ΚΕΦΑΛΟΓΙΑΝΝΗΣ: 'Εχει καλώς το πρόβλημα είναι ότι αυτές τις προμήθειες όποιοι και αν τις πλήρωναν, εάν θέλετε να τους απαλλάξετε, κύριε Υφυπουργέ, για λόγους ανταγωνιστικούς για να προωθήσετε μια δική σας πολιτική ...
ΑΠΟΣΤΟΛΟΣ ΦΩΤΙΑΔΗΣ (Υφυπουργός Οικονομικών): Το κράτος τις πληρώνει, δεν πληρώνει ο προμηθευτής.
ΙΩΑΝΝΗΣ ΚΕΦΑΛΟΓΙΑΝΝΗΣ: Αφού τις πληρώνει το κράτος, γιατί δεν θεσπίζουμε αυτή τη στιγμή μια διάταξη με την οποία θα λέτε ότι τα ελλείμματα, τα οποία θα προκύψουν στα μετοχικά ταμεία και στα ταμεία αλληλοβοήθειας, από την κατάργηση του 4% και του 2% στις τιμές από τις προμήθειες των Ενόπλων Δυνάμεων, αντικαθίστανται από τον κρατικό προϋπολογισμό; Είναι μια ευθεία, τίμια, σωστή πολιτική, αν θέλετε πράγματι να την ακολουθήσετε και να την υιοθετήσετε, κύριε Υφυπουργέ. 
Διαφορετικά, επαναλαμβάνω, είναι για μένα δυσοίωνες οι προβλέψεις και
οι προοπτικές γι'αυτά τα ταμεία, εκτός και αν είναι στην πολιτική τη δική σας η άποψη να αποδυναμώνετε όλα αυτά τα ταμεία για να τα εξαναγκάσετε σε μια δεδομένη στιγμή να έρθουν σε μια υποχρεωτική συζήτηση και συμβιβασμό για να προχωρήσετε στην περίφημη ενοποίηση, την οποία θέλετε να επιβάλλετε στα ασφαλιστικά ταμεία.
Κύριε Υπουργέ, είναι ένα βαρύτατο πλήγμα εις βάρος των αποστράτων
αλλά και γενικότερα εις βάρος των Ενόπλων Δυνάμεων, η κατάργηση των φόρων αυτών που θεσπίζονται με τα άρθρα 34 και 35. Κάνω έκκληση να απαλείψετε αυτή τη διάταξη.
Είναι δυνατό να μη γνωρίζει το κράτος πόσοι φόροι υπάρχουν υπέρ τρίτων; Δεν μπορεί το Υπουργείο Οικονομικών να μη τους γνωρίζει γιατί μόνο η Βουλή μπορεί να επιβάλλει φόρους. Και δεν μπορεί αυτοί να μην είναι καταγεγραμμένοι στο Υπουργείο Οικονομικών.
Αλλά πέραν αυτών δεν είναι δυνατόν, κύριε Υπουργέ, να προχωρήσετε στην κατάργηση των φόρων, που αφορούν και συντηρούν τα μετοχικά ταμεία των Ενόπλων Δυνάμεων και των ταμείων αλληλοβοηθείας γιατί είναι ως να τα καταργείτε.
ΠΡΟΕΔΡΕΥΩΝ (Κωνσταντίνος Βρεττός): Ο κ. Παυλίδης έχει το λόγο.
ΑΡΙΣΤΟΤΕΛΗΣ ΠΑΥΛΙΔΗΣ: Ευχαριστώ, κύριε Πρόεδρε.
Κύριε Υπουργέ, συμμετέχουμε στη συζήτηση του νομοσχεδίου σας και
είναι η πρώτη φορά που σας είδαμε να αναγιγνώσκετε ομιλία με πολλή προσοχή επί ώρα πολύ μάλιστα στο άρθρο...
ΑΠΟΣΤΟΛΟΣ ΦΩΤΙΑΔΗΣ (Υφυπουργός Οικονομικών): Λόγω της ιδιαίτερης
σοβαρότητας.
ΑΡΙΣΤΟΤΕΛΗΣ ΠΑΥΛΙΔΗΣ: Μάλιστα. Αυτό συμπέρανα και εγώ. Η ιδιαίτερη
σοβαρότητα της ομάδας αυτών των άρθρων.
Η καρδιά αυτών των άρθρων είναι εκείνο που προκάλεσε τη γενική αντίδραση όλων των πτερύγων του Κοινοβουλίου. Αυτό δεν σας λέει τίποτα; 
Εγώ, κύριε Υπουργέ, σας κατηγορώ ευθέως. Κατηγορώ το Υπουργείο σας
γιατί δεν παρουσιάζει πλήρη εικόνα των εσόδων που έχουν διάφοροι οργανισμοί, νομικά πρόσωπα δημοσίου δικαίου, ταμεία, από τους λεγομένους φόρους υπέρ τρίτων. Εάν θέλετε να κάμετε γενναία επέμβαση, θα πρέπει να μας περιγράψετε πού ακριβώς επεμβαίνετε.
Πρόχειρη είναι η επέμβασή σας και προπαντός είναι άδικη. Ο συνάδελφος κ. Δασκαλάκης εμνήσθη του μακαρίτη του αδελφού του, Προέδρου του Ναυτικού
Απομαχικού Ταμείου. Και θέλω κι εγώ να προσθέσω στην εικόνα που περιέγραψε το εξής:
Κύριε Υπουργέ, δώστε μου λίγο την προσοχή σας.
Μου έγινε η μεγάλη τιμή να με ορίσουν Υπουργό Εμπορικής Ναυτιλίας. 
Πήγα "ώριμος" στο Υπουργείο και λόγω της καταγωγής και λόγω της ενασχόλησής μου με το αντικείμενο και μάλιστα μετά από βουλευτική θητεία περίπου δεκατριών ετών. Δεν με τρόμαξε τίποτα απολύτως. Τη μια μέρα εγκαταστάθηκα, την άλλη μέρα υπέγραφα αποφάσεις και αυτές που επέλεγα εγώ και όχι ό,τι μου έφερναν οι υπηρεσιακοί παράγοντες. Μου αφήρεσε όμως ύπνο το Ναυτικό Απομαχικό Ταμείο, κύριοι συνάδελφοι. Η "κάσα" άδεια και χιλιάδες οικογένειες ναυτικών να περιμένουν στις 24 κάθε μηνός τη σύνταξη. Για πρώτη φορά επί ημερών μου εδόθη η ενίσχυση από τον κρατικό προϋπολογισμό στο Ναυτικό Αποχαμικό Ταμείο.
Αναγκασθήκαμε να εφεύρουμε πόρους, κύριε Υπουργέ, για να συντηρήσουμε ένα Ταμείο, το οποίο η πολιτική των κυβερνήσεών σας το οδήγησε, περίπου, στην πτώχευση. Και καμία πτέρυγα του Κοινοβουλίου, όταν εισηγάγαμε αυτούς τους πόρους, δεν ύψωσε αρνητική φωνή. Και κάτι παρόμοιο έγινε και σε άλλες περιπτώσεις, τις οποίες ανέφεραν ήδη οι συνάδελφοι. Αναφέρομαι ιδιαιτέρως στις περιπτώσεις των ταμείων των υπηρετησάντων και των υπηρετούντων στις 'Ενοπλες Δυναμεις.
Σήμερα τι κάνετε εσείς; Καταργείτε πόρους και δεν υπολογίζετε πώς θα επιβιώσουν, εκτός και αν δεν σας ενδιαφέρει. Η αναφορά σας "ξέρετε, ο κρατικός προϋπολογισμός θα καλύψει τα κενά που δημιουργούνται", δεν λέει τίποτα. Δεν είναι νόμος η φραστική απλοχεριά.
Κύριε Υπουργέ, νόμος είναι η κατάργηση διά του άρθρου 34, άρθρο 35,
παράγραφοι α', β', γ', δ'. Αυτό είναι νόμος του κράτους.
Το Ναυτικό Απομαχικό Ταμείο από απόψε θα είναι φτωχότερο απ' ό,τι
ήταν μέχρι στιγμής. Τα ταμεία των Ενόπλων Δυνάμεων το ίδιο. Τόσον τα Μετοχικά όσο και τα Αλληλοβοηθείας.
Θα πάω σε ένα άλλο θέμα το οποίο αναφέρεται στην εκλογική μου
περιφέρεια, στα Δωδεκάνησα. Τα μνημονεύετε σαφώς, σαφέστατα στο Νομοσχέδιο. Αναφέρομαι στο άρθρο 35λθ' και λη'.
Κύριε Υπουργέ, το Ταμείο Αρχαιολογικών Πόρων και
Απαλλοτριώσεων (Τ.Α.Π.Α) του Υπουργείου Πολιτισμού, έχετε υπόψη σας τι εκκρεμότητες έχει; 'Εχετε υπόψη σας πόσοι 'Ελληνες πολίτες σε αστικό καθεστώς υφίστανται περίπου δήμευση της περιουσίας τους λόγω μη ολοκληρώσεως της απαλλοτριώσεως ελλείψει πόρων; Ποιοι είσθε εσείς που βασανίζετε, υπό το σημερινό καθεστώς, τον 'Ελληνα πολίτη και δεσμεύετε και δημεύετε περιουσίες, ισχυριζόμενοι μάλιστα ότι το Τ.Α.Π.Α δεν έχει πόρους, δεν έχει χρήματα; Σας ενόχλησε ποτέ κανείς για αυτές τις προσόδους τις οποίες τώρα καταργείτε;
Η ανικανότητα, δηλαδή, του Υπουργείου σας να οργανώσει σύστημα λογιστικό, ώστε να εισπράττονται κατά τρόπο αυτόματο, σας οδηγεί στο να αποστερήσετε πόρους από το Τ.Α.Π.Α και να μην καταβάλλονται αποζημιώσεις σε φουκαράδες που συνέβη στην αρχαιοβριθεία Ελλάδα, στα χωράφια τους, στα οικόπεδά τους να βρεθεί ένα κομμάτι στοιχείο της αρχαίας ιστορίας ή της νεότερης ιστορίας. Το Υπουργείο Πολιτισμού σας βεβαίωσε ότι έχει τη δυνατότητα να αναπληρώσει τα έσοδα που προέρχονται από αυτές τις πηγές, των οποίων τώρα τον πόρο τον εξαφανίζετε;
Εγώ -δεν μπορώ να κάνω τίποτε άλλο, κύριε Πρόεδρε- υψώνω φωνή διαμαρτυρίας. Η ψήφος μου είναι αρνητική, αλλά θα ανέμενα από εσάς να συγκινηθείτε από την ταύτιση απόψεων σχεδόν όλων των πτερύγων ή εν πάση περιπτώσει πολλών Βουλευτών που ανήκουν σε διάφορες πτέρυγες σε αυτήν την Αίθουσα.
Γιατί τόση σπουδή; Επανάσταση πάντως στο φορολογικό σύστημα δεν κάνετε. Επιβεβαιώνετε μέσα μας την αντίληψη ότι στο Υπουργείο σας, μετά από τόσα χρόνια που είσθε κυβέρνηση εσείς και με τόσα μέσα που διαθέτετε σήμερα, δεν καταφέρατε να "ακτινογραφήσετε" το σύστημα.

Μου θυμίζετε αυτό που κάνατε στην εκλογική μου περιφέρεια. Καταργούμε, λέτε, το ειδικό δασμοφορολογικό καθεστώς, γιατί θα γίνεται
λαθρεμπορία των ειδών, που έχουν χαμηλούς συντελεστές. Επειδή δηλαδή το κράτος δεν μπορεί να επιτηρήσει, αποστερεί προνόμιο.
Ακούσατε φιλοσοφική αντίληψη γι'αυτό το πράγμα; Αφού ο μηχανισμός ο κρατικός αδυνατεί, τι κάνουμε; Αφαιρούμε από μια ακριτική περιοχή κάποιο προνόμιο που κάποτε δόθηκε και δεν ζημιώνει κανένα.
Κατά τον ίδιο τρόπο και σήμερα επιχειρείτε να νομοθετήσετε. Εγώ

τουλάχιστον, χαίρομαι γιατί δεν είμαι μόνο εγώ, δεν θα συμπράξω. Αρνούμαι να σας δώσω την ψήφο μου.
ΠΡΟΕΔΡΕΥΩΝ (Κωνσταντίνος Βρεττός): Ο Β' Αντιπρόεδρος της Βουλής, κ.
Παναγιώτης Σγουρίδης έχει το λόγο.
ΠΑΝΑΓΙΩΤΗΣ ΣΓΟΥΡΙΔΗΣ (Β' Αντιπρόεδρος Βουλής): Κύριε Πρόεδρε, κύριε
Υπουργέ, αγαπητοί συνάδελφοι, θα αρχίσω από τα ευχάριστα.
Δράττομαι της ευκαιρίας, μιας και δεν μίλησα σε όλο το φορολογικό νομοσχέδιο και βρήκα την ευκαιρία να μιλήσω σε αυτήν την ενότητα των άρθρων, να συγχαρώ το Υπουργείο Οικονομικών γιατί επιτέλους εκσυγχρονίστηκε. Το TAXIS άρχισε να αποδίδει και φέρνει έσοδα. Ούτως ή άλλως οι 'Ελληνες πολίτες φορολογούνται που φορολογούνται, πληρώνουν που πληρώνουν, ας ταλαιπωρούνται λιγότερο και ας τους τα παίρνουμε πιο "βελούδινα". Αυτό το θέμα με τον εκσυγχρονισμό που έγινε στο Υπουργείο των Οικονομικών έχει προχωρήσει. Τουλάχιστον, δεν είναι παραπονεμένοι ότι περιμένουν στην ουρά. Αυτό είναι στα θετικά σημεία του Υπουργείου Οικονομικών.
Το δεύτερο το οποίο θα ήθελα να πω και να συγχαρώ τον Υπουργό είναι
ότι η ψήφιση του παρόντος νομοσχεδίου διαπνέεται από έναν αντιγραφειοκρατικό χαρακτήρα. Πράγματι, γίνεται πιο ευέλικτο το Υπουργείο Οικονομικών και γι'αυτό αξίζουν συγχαρητήρια στον Υφυπουργό, που επεξεργάσθηκε και "κατέβασε" αυτό το νομοσχέδιο.
Στα άρθρα 33, 34 και 35 όπου καταργείται το Ε.Φ.Τ.Ε, καταργούνται οι διάφοροι φόροι υπέρ τρίτων, θα πρέπει να πάρουμε και την ευχάριστη όψη του πράγματος, δηλαδή ότι εκατοντάδες υπάλληλοι του Υπουργείου απαλλάσσονται από είσπραξη φόρων υπέρ τρίτων και μένουν ελεύθεροι να κάνουν πιο παραγωγική δουλειά.
Σίγουρα είναι θετικό. 'Ηταν εξαγγελία της Κυβέρνησης η κατάργηση του ΕΦΤΕ. Ας το αναγνωρίσουμε. 'Ομως οι καταργούμενοι φόροι, το 95% θα έλεγα, καλώς καταργούνται και καλώς δεν λέτε πώς θα αναπληρωθούν. Υπάρχει όμως και ένα 5%, που θα πρέπει να το αναλάβει ο κρατικός προϋπολογισμός για να το καλύψει. 'Η τουλάχιστον περιμένω από σας, γιατί έχετε την παρρησία, ως Θρακιώτης, να βγείτε και να πείτε ευθέως με ερμηνευτική δήλωση ότι θα καλύψετε τους πόρους κάποιων ταμείων.
Το άρθρο 38 τώρα, όπως το είχατε καταθέσει πριν την τροπολογία, ήταν σωστό, γιατί πράγματι ο φοροτεχνικός λογιστής είναι άμισθος συνεργάτης του Υπουργείου Οικονομικών, είναι προστάτης των εσόδων του Υπουργείου και ασπίδα κατά της φοροδιαφυγής. Εσείς τώρα με τη ρύθμιση που φέρνετε, κινείσθε προς μία χειρότερη κατάσταση από αυτήν που θα ίσχυε με το άρθρο 38, όπως το είχατε καταθέσει στην αρχή. Και βάζετε κάτι πλαφόν, που δεν θα ξεπερασθούν ή θα ξεπερασθούν από πολύ λίγους για να έχουν την ανάγκη φοροτεχνικού λογιστή.
Γι' αυτό θα έλεγα μέχρι τα βιβλία Α' κατηγορίας να μην υπεισέρχεται ο φοροτεχνικός λογιστής. Στα υπόλοιπα να βάλετε ένα πλαφόν μέχρι δέκα εκατομμύρια. Πάνω από τα εκατό εκατομμύρια ποιος βγάζει, για να πάρει φοροτεχνικό λογιστή; Προς Θεού! Βάλτε αυτά τα πλαφόν και τότε το άρθρο και με την τροποποίηση που κάνετε, θα κινείται προς τη σωστή κατεύθυνση. 
'Ερχομαι στο άρθρο 40. Η άμυνα της χώρας πρέπει κατά ένα ποσοστό των
προμηθειών της να στηρίζεται σε εγχώριες αμυντικές βιομηχανίες. Γι' αυτό θα πρέπει η ελληνική "Ναυπηγοεπισκευαστική Α.Ε." να ελέγχει πού θα πάνε οι μετοχές. Εύχομαι να μη χρειαστεί, αλλά αν οι 'Ενοπλες Δυνάμεις μονόπλευρα κάνουν μόνο εισαγωγές οπλικών συστημάτων χωρίς παραγωγή ή συμπαραγωγή, τότε θα έχουμε πρόβλημα.
Τελειώνοντας θα ήθελα, απευθυνόμενος σε όλες τις πτέρυγες της Βουλής, να υποστηρίξουν μία τροπολογία, την οποία κατέθεσα, αλλά φοβάμαι ότι δεν 
πρόκειται να συζητηθεί. Γι' αυτό δράττομαι της ευκαιρίας να την αναπτύξω. Η τροπολογία αυτή συνάδει με τις προγραμματικές δηλώσεις της Κυβέρνησης,
για να ενισχυθεί η ακριτική περιοχή της Θράκης και από το φορολογικό
σύστημα.
Με το ν.2601/98 βλέπουμε ότι υπάρχει το αφορολόγητο αποθεματικό για
επενδύσεις στις επιχειρήσεις. Εδώ προτείνω να υπάρχει φορολογική απαλλαγή

του οποιουδήποτε πολίτη, από οποιοδήποτε μέρος της Ελλάδος, στην αγορά της πρώτης κατοικίας στη Θράκη έστω και αν έχει τύχει της απαλλαγής αυτής αγοράζοντας σπίτι στην περιοχή του. Δεν στοιχίζει τίποτα. 'Εχει μηδέν έξοδα. Θα έχει μόνον όφελος. Θα θωρακιστεί πληθυσμιακά η Θράκη. Σας παρακαλώ, κύριε Υπουργέ, να το βάλετε στα υπόψη και να το θέσετε στον Υπουργό Εθνικής Οικονομίας.
Σας ευχαριστώ, κύριε Πρόεδρε, για τα πενήντα οκτώ επιπλέον δευτερόλεπτα που μου δώσατε.
ΠΡΟΕΔΡΕΥΩΝ (Κωνσταντίνος Βρεττός): Ο κ. Φλωρίνης έχει το λόγο.
ΑΘΗΝΑΙΟΣ ΦΛΩΡΙΝΗΣ: Κυρίες και κύριοι συνάδελφοι, θα ήθελα να αναφερθώ στο άρθρο 34 και 35. Πριν πω οτιδήποτε άλλο, θα πω, ότι συμφωνώ απόλυτα με όσα ελέχθησαν επί των άρθρων αυτών από τους προλαλήσαντες και υπερθεματίζω για τα όσα υποστήριξε και ο κ. Δασκαλάκης και ο κ. Σπυριούνης με ιδιαίτερη γλαφυρότητα.
Θα μου επιτρέψετε όμως να αναφερθώ με περισσότερες λεπτομέρειες επί
των άρθρων αυτών. Για τα ασφαλιστικά ταμεία των Ενόπλων Δυνάμεων, τα μετοχικά και τα αλληλοβοηθείας, είχαν προβλεφθεί από της συστάσεώς τους ορισμένοι πόροι, με νόμους από το 1939 άρχισαν αυτά και οι βασικότεροι απ'αυτούς τους πόρους ήταν οι κρατήσεις 4% για τα μετοχικά ταμεία και 2% για τα ταμεία αλληλοβοηθείας από τις προμήθειες, που γίνονταν από τις 'Ενοπλες Δυνάμεις. Η κράτηση πρέπει να τονίσουμε ότι βαρύνει τους προμηθευτές και παρακρατείται κατά την εξόφληση δικαιωμάτων τους. Η πρόσοδος αυτή των ασφαλιστικών ταμείων, που είναι ζωτικής σημασίας, καταργείται με τις σχετικές διατάξεις των άρθρων 34 και 35. Θα πρέπει να σημειώσουμε ότι με τις κρατήσεις αυτές καλύπτονται περίπου το 38% των υποχρεώσεων των μετοχικών ταμείων.
Εάν και εφόσον, κύριε Υπουργέ, επιμείνετε στην κατάργησή τους, τότε
υπάρχει σοβαρό θέμα βιωσιμότητας των μετοχικών ταμείων των Ενόπλων Δυνάμεων. Το γεγονός αυτό έχει αναστατώσει τα στελέχη των Ενόπλων Δυνάμεων, τους απόστρατους και τις οικογένειές τους. Οδηγούνται τα μετοχικά ταμεία σε πλήρη μαρασμό, σε κλείσιμο και σε αδυναμία εκπλήρωσης της αποστολής για την οποία υπάρχουν.
Το γεγονός ότι αυτό έγινε με τη μη σύμφωνη γνώμη του Υπουργείου Εθνικής 'Αμυνας, λέει πάρα πολλά. Πάντως, θα πρέπει να λάβουμε υπόψη ότι οι εν καιρώ ειρήνης εντατικές επιχειρησιακές δραστηριότητες, ενίοτε με θυσίες ανθρώπων, χωρίς ωράριο εργασίας, ημέρα και νύχτα και γενικά οι αυξημένες προσπάθειες του προσωπικού των Ενόπλων Δυνάμεων να ανταποκριθούν στις πολλαπλές απαιτήσεις και προκλήσεις επί σειρά ετών, που προσεγγίζουν τις συνθήκες πολέμου, φαίνεται να παραβλέπονται με την προτεινομένη κατάργηση των θεσμοθετημένων από πεντηκονταετίας πόρων που η πολιτεία είχε υιοθετήσει, ως ελάχιστη αναγνώριση του έργου και της αποστολής των στελεχών των Ενόπλων Δυνάμεων.
Κύριε Υπουργέ, άκουσα τις εξηγήσεις που δώσατε για την κατάργηση των τριακοσίων τριάντα φόρων, που αναφέρατε υπέρ τρίτων. Μα εδώ, δεν είναι φόροι υπέρ τρίτων, είναι φόροι που γίνονται από τις προμήθειες των Ενόπλων Δυνάμεων για τα στελέχη των Ενόπλων Δυνάμεων. Συγκεκριμένοι πόροι για συγκεκριμένους ανθρώπους. Δεν γίνεται για ανθρώπους που δεν υπάρχουν, για άγνωστους. Σας παρακαλώ πολύ, να το προσέξετε αυτό το θέμα και να λάβετε σοβαρά υπόψη αυτά που είπαν Βουλευτές της Συμπολίτευσης, αλλά και αυτά που υποστηρίζουμε εμείς οι Βουλευτές της Αντιπολίτευσης.
Είναι άδικο, θέλετε σε διωγμό τα στελέχη των Ενόπλων Δυνάμεων και τους απόστρατους. Οι συντάξεις, ξέρετε πολύ καλά ότι είναι ψυχία, δεν καλύπτουν ούτε τις βασικές απαιτήσεις για να ζήσει μια οικογένεια. Επομένως το μέρισμα το οποίο παίρνουν οι απόστρατοι είναι μέρισμα που επιδοτεί τις συντάξεις. Δεν υπάρχει τρόπος να εξασφαλίσετε ισόποση οικονομική ενίσχυση στους απόστρατους;
Σας παρακαλώ πάρα πολύ, αποσύρετε τα άρθρα 34 και 35. Μελετήστε τα
και εξασφαλίστε την οικονομική ενίσχυση των στελεχών των Ενόπλων Δυνάμεων και ελάτε τότε να ξανασυζητήσουμε. Ευχαριστώ πάρα πολύ.
ΠΡΟΕΔΡΕΥΩΝ (Κωνσταντίνος Βρεττός): Ο Κοινοβουλευτικός Εκπρόσωπος του ΠΑ.ΣΟ.Κ. έχει το λόγο.
ΙΩΑΝΝΗΣ ΜΑΓΚΡΙΩΤΗΣ: Κύριε Πρόεδρε, είναι αλήθεια ότι στις συζητούμενες διατάξεις της τρίτης ενότητας δεν έχουν εκφραστεί σημαντικές διαφοροποιήσεις, εκτός βεβαίως από τον εκπρόσωπο του Κ.Κ.Ε. και κυρίως στο άρθρο 40, που αναφέρεται στην άρση των περιορισμών για τη μεταβίβαση των μετοχών από το πλειοψηφικό πακέτο που κατέχει η ΕΤΒΑ και τα νομικά πρόσωπα δημοσίου δικαίου.
Θέλω όμως πάνω σε ορισμένες διατυπώσεις των συναδέλφων, ιδιαίτερα της Αξιωματικής Αντιπολίτευσης, αλλά και των άλλων κομμάτων, να πω και εγώ τη δική μου άποψη.
Στο άρθρο 33 οι αγορητές της Αξιωματικής Αντιπολίτευσης τονίζονται
το "επιτέλους η Κυβέρνηση καταργεί τον Ε.Φ.Τ.Ε.", θεωρούν πως με αυτόν
τον τρόπο απαξιώνουν μία μεγάλη νομοθετική πρωτοβουλία, που θα ανακουφίσει τις επιχειρήσεις σε όλες τις κλίμακες, θα βοηθήσει την αναπτυξιακή προσπάθεια της χώρας και βεβαίως θα μειώσει και το κόστος των παραγομένων αγαθών και των υπηρεσιών. Γιατί, όταν μειώνουμε το κόστος παραγωγής, μειώνουμε και το κόστος των προσφερόμενων αγαθών και υπηρεσιών επ' ωφελεία του καταναλωτή.
Θέλω να πω στους αγαπητούς φίλους της Νέας Δημοκρατίας, ότι έχει πολύ μεγάλη σημασία το περιεχόμενο μιας πρότασης, όπως παραδείγματος χάρη η κατάργηση του Ε.Φ.Τ.Ε. 'Εχει μεγαλύτερη σημασία όταν η πρόταση αυτή είναι προϊόν μιας τεκμηριωμένης ανάλυσης, δεν είναι προϊόν απλώς ενός προεκλογικού, πυροτεχνήματος.
Η Νέα Δημοκρατία βεβαίως μας έχει συνηθίσει στο να αθροίζει προτάσεις φιλολαϊκού χαρακτήρα -πολλές απ' αυτές είναι και αντιφατικές- και να τις προσφέρει στην κοινή γνώμη.
Η Κυβέρνηση με πολύ ρεαλισμό είχε πει και πέρυσι, όταν συζητούσαμε
τον προϋπολογισμό, ότι θα έρθει η στιγμή κατά την οποία το τραπεζικό σύστημα θα αποκτήσει το ελάχιστο της ανταγωνιστικότητας, με την απελευθέρωση των αγορών, τον εκσυγχρονισμό και την ανάπτυξή του. Θα έρθει η στιγμή κατά την οποία θα καταργηθεί ο Ε.Φ.Τ.Ε. Πράγματι το πλήρωμα του χρόνου ήρθε και η Κυβέρνηση καταργεί τον ειδικό φόρο αυτό επί των τραπεζικών εργασιών.
Να μείνουμε, λοιπόν, σε αυτό, στην επιδοκιμασία μιας ορθής επιλογής
στον κατάλληλο χρόνο.
Θα ήθελα να πω όμως για την ίδια διάταξη και στο συνάδελφο του Κομμουνιστικού Κόμματος, ότι η κατάργηση του Ε.Φ.Τ.Ε. δεν ωφελεί μόνο τους μεγάλους επιχειρηματίες, αλλά ωφελεί όλους τους δανειολήπτες των εμπορικών τραπεζών και τις μικρομεσαίες επιχειρήσεις. 'Iσα-ίσα θα έλεγα περισσότερο τις μικρομεσαίες επιχειρήσεις, γιατί αυτές έχουν τη μικρότερη δανειοληπτική δυνατότητα απ' ό,τι οι μεγάλες επιχειρήσεις.
Οι μεγάλες επιχειρήσεις, όπως πολύ σωστά είπε ο κ. Λαφαζάνης, έχουν
τη δυνατότητα να διαπραγματεύονται καλύτερους όρους κατά τη δανειοδότησή τους. Οι μικρομεσαίες επιχειρήσεις όμως είναι αυτές, που έχουν μεγαλύτερη ανάγκη της κατάργησης του Ε.Φ.Τ.Ε. Και βεβαίως η κατάργηση του Ε.Φ.Τ.Ε. πέρα του ότι ευνοεί και τις μικρομεσαίες επιχειρήσεις, ευνοεί την εθνική μας οικονομία, γιατί δίνει τη δυνατότητα οι επιχειρήσεις να δανειστούν φθηνότερο χρήμα, να κάνουν περισσότερες επενδύσεις. Σε τελευταία ανάλυση ευνοεί και τον καταναλωτή, γιατί θα είναι φθηνότερα τα προϊόντα. Να δούμε δηλαδή με μία γενναιότητα ένα μέτρο της Κυβέρνησης που να είναι θετικό για όλες τις κοινωνικές τάξεις και όλα τα κοινωνικά στρώματα. 'Αλλωστε ήταν ένας επαχθής φόρος, φόρος επισφάλειας, φόρος του ελλείμματος ανταγωνιστικότητας του τραπεζικού συστήματος που πλήρωναν οι επιχειρήσεις, οι αυτοαπασχολούμενοι επαγγελματίες, ο κάθε δανειολήπτης αλλά και ο καταναλωτής.
Θέλω ακόμη να πω στον εκπρόσωπο του Συνασπισμού ότι βεβαίως παραμένουν οι ανισότητες των επιχειρήσεων απέναντι στο τραπεζικό σύστημα. 
Δεν πρόκειται ποτέ αυτές, θα έλεγα, να "ισοπεδωθούν". Ζούμε σε μια
ανοιχτή ανταγωνιστική κοινωνία, ζούμε σε καθεστώς της οικονομίας, της αγοράς και είναι βέβαιο ότι η προσπέλαση στο τραπεζικό σύστημα θα έχει ανισότητες. Εμείς δουλεύουμε για να βελτιώσουμε τις προϋποθέσεις προσπέλασης στο τραπεζικό σύστημα όλων των κοινωνικών ομάδων, όλης της κλίμακας του επιχειρηματικού κόσμου. Και βεβαίως τα ευεργετήματα αυτά να μπορεί να τα απολαμβάνει, σε τελευταία ανάλυση, ο πολίτης, ο καταναλωτής. 
Νομίζω, πως πρέπει όλοι να συμφωνήσουμε ότι είναι μια θετική διάταξη. 
Αυτό το αυτονόητο πρέπει κάποια στιγμή όλα τα πολιτικά κόμματα να έχουμε

το θάρρος να το αποδεχθούν.
Στο άρθρο 34, πάλι οι εκπρόσωποι της Αξιωματικής Αντιπολίτευσης είπαν ότι θα δουν τη στάση τους, όταν θα καταθέσει η Κυβέρνηση μια συνολική πρόταση. Νομίζω ότι έχει συζητηθεί εκτενώς και στη Διαρκή Επιτροπή και έχει διευκρινιστεί...
ΑΔΑΜ ΡΕΓΚΟΥΖΑΣ: Μα, άλλαξε...
ΙΩΑΝΝΗΣ ΜΑΓΚΡΙΩΤΗΣ: Αγαπητέ συνάδελφε, θα μου επιτρέψετε να ολοκληρώσω.
Θέλω, όμως, εδώ να πω ότι αυτό που ο κύριος Υπουργός είπε στην πρώτη παρέμβασή του, θα πρέπει να το επιβεβαιώσει. Και πολύ περισσότερο το Υπουργείο Οικονομικών θα πρέπει να το κάνει πράξη. Είναι αυτό που είπαν και άλλοι συνάδελφοι απ' όλες τις πτέρυγες...
(Θόρυβος στην Αίθουσα)
ΠΡΟΕΔΡΕΥΩΝ (Κωνσταντίνος Βρεττός): Παρακαλώ, κύριοι συνάδελφοι,
ησυχία.
ΙΩΑΝΝΗΣ ΜΑΓΚΡΙΩΤΗΣ: Είπαν και άλλοι συνάδελφοι απ' όλες τις πτέρυγες ότι υπάρχουν καταργούμενοι φόροι ή εισφορές, οι οποίες είναι πολύ σημαντικές για ορισμένα ταμεία και που μπορεί να βάλουν στην επικίνδυνη γραμμή τη βιωσιμότητα των ταμείων αυτών.
Αυτό, λοιπόν, που εξεδήλωσε ως πρόθεση ο Υφυπουργός κατά την αγόρευσή του, θα πρέπει το Υπουργείο Οικονομικών να το κάνει πράξη. Να υπάρξει, δηλαδή, δέσμευση τώρα ότι θα καλυφθεί αυτή η απώλεια των εσόδων για τα ταμεία αυτά από τον κρατικό προϋπολογισμό. Νομίζω ότι δεν είναι ένα μεγάλο και δυσβάσταχτο ποσό για τον κρατικό προϋπολογισμό. Είναι στις προθέσεις της Κυβέρνησης, απ' ό,τι δήλωσε στην αγόρευσή του και ο Υπουργός και πιστεύω ότι θα διαλυθεί και η όποια ανησυχία έχει δημιουργηθεί με μία σαφέστερη επανάληψη του Υπουργού στη συνέχεια, πολύ δε περισσότερο με την ανάληψη της ανάλογης πρωτοβουλίας από το Υπουργείο Οικονομικών.
Για το άρθρο 36 και πάλι οι αγορητές της Αξιωματικής Αντιπολίτευσης
τα μεγαλοποιούν, τα μεγεθύνουν, τα μυθοποιούν. Η δαιμονολογία πολλές φορές είναι χαρακτηριστικό της αντιπολιτευτικής τους πρακτικής και του αντιπολιτευτικού τους λόγου. Είναι μια ρυθμιστική τεχνική διάταξη. Τίποτε 
άλλο δεν προδικάζει, τίποτε άλλο δεν προβλέπει ή δεν θέλει να παγιδεύσει. Τίποτε άλλο δεν θέλει να κάνει.
ΔΗΜΗΤΡΙΟΣ Ν. ΚΩΣΤΟΠΟΥΛΟΣ: Για την "ταμπακιέρα" πείτε μας.
ΙΩΑΝΝΗΣ ΜΑΓΚΡΙΩΤΗΣ: Νομίζω ότι την ουσία της μετοχοποίησης του ΟΠΑΠ
και της εισαγωγής του στο Χρηματιστήριο Αξιών Αθηνών την έχουμε συζητήσει και την έχετε επιδοκιμάσει. Θα έλεγα, λοιπόν, τώρα να ολοκληρώσετε αυτήν την επιδοκιμασία σας, γι' αυτήν την τεχνική ρύθμιση. Μην ψάχνετε...
ΑΔΑΜ ΡΕΓΚΟΥΖΑΣ: Ο λαός αποφάσισε.
ΙΩΑΝΝΗΣ ΜΑΓΚΡΙΩΤΗΣ: Ασκείστε την κριτική σας για την πιθανή καθυστέρηση. Δεν αντιδικώ σ' αυτό. Αλλά μην ψάχνετε πίσω από κάθε κανονιστικού, ρυθμιστικού χαρακτήρα διάταξη να βρείτε αδιαφανείς παρεκτροπές της Κυβέρνησης.
ΔΗΜΗΤΡΙΟΣ Ν. ΚΩΣΤΟΠΟΥΛΟΣ: Μα, η ανυπαρξία...
ΙΩΑΝΝΗΣ ΜΑΓΚΡΙΩΤΗΣ: Για το άρθρο 37, νομίζω ότι η ταλαιπωρία του ΤΑΠ-ΟΤΕ είναι γνωστή σε όλους μας. Και είναι γνωστή, γιατί ένα εύρωστο

και "ευγενές" ταμείο των προηγούμενων δεκαετιών σήμερα έχει δείγματα προβληματικότητας. Η τεχνολογική ανάπτυξη και ο εκσυγχρονισμός των τηλεπικοινωνιών στην Ελλάδα, οι ρυθμίσεις για την πρόωρη και επιδοτούμενη συνταξιοδότηση ενός μεγάλου αριθμού του προσωπικού του ΟΤΕ οδήγησαν σε προβληματικότητα του ταμείου. 'Εχει ανατραπεί δραματικά, θα έλεγα, η αναλογία εργαζόμενων, και συνταξιούχων. Από εκεί προήλθε η προβληματικότητα του ταμείου και δεν υπάρχει κανείς άλλος λόγος. Αυτό το γνωρίζουμε όλοι.
Η Κυβέρνηση ανέλαβε μια πρωτοβουλία για τη λύση αυτού του προβλήματος. 'Ετυχε της επιδοκιμασίας των εργαζομένων στον ΟΤΕ και των συνταξιούχων. Αυτήν την πρωτοβουλία έρχεται σήμερα να τη ρυθμίσει και νομοθετικά με το άρθρο 37. Με αυτήν την έννοια περιττεύουν όλες εκείνες οι θεωρίες περί αμαρτωλής ΔΕΚΑ και περί του ρόλου που έπαιξε και προεκλογικά στο χρηματιστήριο για τη συγκράτηση του δείκτη και για να προσδώσει κομματικά και πολιτικά οφέλη στο ΠΑ.ΣΟ.Κ.
Θα έλεγα ότι δεν προσφέρει στην ταλαιπωρία και στη νευρικότητα του χρηματιστηρίου της τελευταίας εποχής η συνεχής αναφορά στην προεκλογική περίοδο στη συμπεριφορά και στο ρόλο της ΔΕΚΑ, ο οποίος, σε κάθε περίπτωση, συζητείται στην αρμόδια επιτροπή, είναι σε εξέλιξη η συζήτηση...
ΑΡΙΣΤΟΤΕΛΗΣ ΠΑΥΛΙΔΗΣ: Θα κάτσει στο σκαμνί η ΔΕΚΑ. Ληστεία!
ΙΩΑΝΝΗΣ ΜΑΓΚΡΙΩΤΗΣ: Σας παρακαλώ, κύριε Παυλίδη, σας θέλουμε σκληρούς και άτεγκτους.
ΑΡΙΣΤΟΤΕΛΗΣ ΠΑΥΛΙΔΗΣ: Ληστεία!
ΠΡΟΕΔΡΕΥΩΝ (Κωνσταντίνος Βρεττός): Κύριε Παυλίδη, σας παρακαλώ, μη
διακόπτετε.
ΙΩΑΝΝΗΣ ΜΑΓΚΡΙΩΤΗΣ: Θα θέλαμε γι'αυτά που λέτε εσείς, κύριε Παυλίδη, και αν είναι απόψεις του κόμματός σας να βγείτε να τα πείτε δημοσίως και να αναλάβετε την ευθύνη απέναντι στο επενδυτικό κοινό, γιατί έτσι απλώνετε το μακρύ χέρι απέναντι στο χρηματιστήριο.
ΑΡΙΣΤΟΤΕΛΗΣ ΠΑΥΛΙΔΗΣ: Τα λέει.
ΙΩΑΝΝΗΣ ΜΑΓΚΡΙΩΤΗΣ: Αυτή είναι η τρομοκρατία των επενδυτών και πρέπει κάποια στιγμή να καταλάβετε τις ευθύνες σας.
ΑΡΙΣΤΟΤΕΛΗΣ ΠΑΥΛΙΔΗΣ: Ποιους επενδυτές; 'Εμεινε και κανένας!
ΙΩΑΝΝΗΣ ΜΑΓΚΡΙΩΤΗΣ: Ευθύνες έχει και η Κυβέρνηση απέναντι στο
χρηματιστήριο να το υποστηρίξει και να του δημιουργήσει προϋποθέσεις μιας ασφαλούς πορείας, ευθύνες όμως μέγιστες έχετε και εσείς, αν συνεχώς φέρετε και επαναφέρετε τις ίδιες αβάσιμες και ατεκμηρίωτες κατηγορίες σας.
ΑΡΙΣΤΟΤΕΛΗΣ ΠΑΥΛΙΔΗΣ: Ρημάξατε τον τόπο.
ΙΩΑΝΝΗΣ ΜΑΓΚΡΙΩΤΗΣ: Μη χύνετε κροκοδείλια δάκρυα για την πορεία του
δείκτη. Το Χρημαστιστήριο, η χρηματαγορά, οι επενδυτές, ιδιαίτερα οι μικροεπενδυτές, ζητούν από τον πολιτικό κόσμο αρωγή και υποστήριξη του χρημαστιστηρίου και όχι συνεχώς την κατηγορίες, όχι συνεχώς τις μομφές και την ποινικοποίηση αυτών που ασχολούνται με τις επενδύσεις και το χρηματιστήριο.
Γι'αυτό, λοιπόν, ας αφήσουμε τη φιλολογία γύρω από τη ΔΕΚΑ. Η ΔΕΚΑ εδώ χρησιμοποιείται και αξιοποιείται ουσιαστικά ως γέφυρα για τη διαβίβαση αυτών των κεφαλαίων, για να βοηθήσει το ΤΑΠ-ΟΤΕ και να βοηθήσει το ταμείο αρωγής του προσωπικού του Ο.Τ.Ε. Κάνει μια απλή διαχειριστική πράξη, την οποία είμαι βέβαιος ότι και εσείς τη συνομολογείτε και την υιοθετείτε, γιατί έπρεπε να βρεθεί ο φορέας αυτής της απλής διαχειριστικής πράξης. Μη τη συνδέετε με το παρελθόν της ΔΕΚΑ.

ΑΔΑΜ ΡΕΓΚΟΥΖΑΣ: Λεφτά δίνει. Μας λέτε για διαχειριστική πράξη;
ΙΩΑΝΝΗΣ ΜΑΓΚΡΙΩΤΗΣ: Είναι απλή διαχειριστική πράξη. Γιατί γνωρίζετε ότι αν γίνει διαφορετικά, θα εγγραφεί στις δαπάνες και βεβαίως δεν είναι μια δαπάνη του κρατικού προϋπολογισμού και το ξέρετε πάρα πολύ καλά. 
ΑΡΙΣΤΟΤΕΛΗΣ ΠΑΥΛΙΔΗΣ: Τι λέτε τώρα; Πείτε μας να καταλάβουμε. ΙΩΑΝΝΗΣ ΜΑΓΚΡΙΩΤΗΣ: Για τη χρήση της ΔΕΚΑ στη συγκεκριμένη

περίπτωση. Χρησιμοποιείται η ΔΕΚΑ ως γέφυρα ανάμεσα στους δύο φορείς. Είναι μια πράξη απλή.
ΑΔΑΜ ΡΕΓΚΟΥΖΑΣ: Για διαβάστε το καλύτερα.
ΙΩΑΝΝΗΣ ΜΑΓΚΡΙΩΤΗΣ: Το έχω διαβάσει πάρα πολύ καλά, κύριε Ρεγκούζα,

αλλά εσείς αυτήν τη θεωρία μας τη φέρνετε και την ξαναφέρνετε με την περίφημη δημιουργική λογιστική, που μας λέτε συνεχώς ότι είναι νόθος και παραπλανητικός ο προϋπολογισμός και όταν μάλιστα ο προϋπολογισμός επιβεβαιώνεται και έχει θετικές υπερβάσεις, όπως το βλέπετε και στη συζήτηση που κάναμε στη Διαρκή Επιτροπή. 'Οταν επικροτείται από την Ευρωπαϊκή Επιτροπή και από όλους τους διεθνείς οργανισμούς, εσείς δεν θέλετε να τα λάβετε σοβαρά υπόψη και συνεχώς έρχεσθε και επανέρχεσθε στις ίδιες θέσεις περί δημιουργικής λογιστικής. Κάποια στιγμή πρέπει να καταλάβετε, ότι σ'αυτήν τη χώρα υπάρχει και υγιής οικονομική δραστηριότητα και του ιδιωτικού και του δημόσιου τομέα και, επιτέλους, ότι τα οικονομικά του κράτους έχουν εξυγιανθεί. Πάνε οι φαύλες και νόθες εποχές του παρελθόντος. Και σ'αυτό συνέβαλαν όλοι. Πρώτα-πρώτα, οι ίδιοι οι φορολογούμενοι πολίτες.
ΔΗΜΗΤΡΙΟΣ Ν. ΚΩΣΤΟΠΟΥΛΟΣ: Και εμείς.
ΙΩΑΝΝΗΣ ΜΑΓΚΡΙΩΤΗΣ: Και εσείς βεβαίως έχετε συμβάλει. Αυτό που έχουμε κατακτήσει, θα το απεμπολήσουμε για να πάμε πίσω; Τουλάχιστον, σ'αυτό που είναι οφθαλμοφανές, ας συμφωνήσουμε.
'Οσον αφορά το άρθρο 38, θα ήθελα να πω ότι εδώ, επιτέλους, κάνουμε ακόμη ένα βήμα στον εκσυγχρονισμό του φοροτεχνικού συστήματος, με την έννοια ότι θέλουμε να αναδείξουμε το φοροτέχνη σύμβουλο οικονομικό, σύμβουλο ανάπτυξης της επιχείρησης και όχι σύμβουλο της φοροδιαφυγής. 'Ηταν ένα αίτημα του ίδιου του επιστημονικού κόσμου, του οικονομικού επιμελητηρίου -το έχουμε συζητήσει και άλλες φορές στην Ολομέλεια της Βουλής. Είναι μια πραγματικότητα που ισχύει σε όλες τις ανεπτυγμένες χώρες της Δύσης, στην Ευρωπαϊκή 'Ενωση, ιδιαίτερα στην Αμερική, το φορολογικό σύστημα της οποίας το εκθειάζουμε όλοι για το πόσο αυστηρό και αποτελεσματικά είναι. Τώρα, λοιπόν, κάνουμε ένα βήμα προς αυτήν την κατεύθυνση. Ο φοροτεχνικός πρέπει να γίνει σύμβουλος οικονομικής ανάπτυξης της επιχείρησης και όχι σύμβουλος της φοροδιαφυγής. Και για του λόγου το αληθές, του λέμε ότι η υπογραφή σου θα έχει ευθύνη. 'Οχι με καθαρή την καρδιά να υπογράφει ό,τι του προτείνει ο επιχειρηματίας. Αυτό δεν σημαίνει ότι ταυτίζουμε τον όποιο επιχειρηματία απατεώνα με το φοροτεχνικό. Απλώς λέμε και στους δύο ότι θα είσθε συνυπεύθυνοι γι'αυτό
που προτείνετε και υπογράφετε.
(Στο σημείο αυτό την Προεδρική 'Εδρα καταλαμβάνει ο Β' Αντιπρόεδρος
της Βουλής κ. ΠΑΝΑΓΙΩΤΗΣ ΣΓΟΥΡΙΔΗΣ)
Αυτή είναι μία πολύ απλή και θετική κίνηση. Βεβαίως επειδή είμαστε σε ένα μεταβατικό στάδιο εγώ θα έλεγα, κύριε Υπουργέ, ότι ορισμένες προτάσεις που έχουν κατατεθεί για την αναδιαμόρφωση των πλαφόν και κλιμακίων, πιθανόν θα πρέπει να τις δείτε. Είμαστε σε μία μεταβατική περίοδο, βεβαίως πρέπει να μπούμε σε αυτό το καθεστώς, αλλά ίσως δεν πρέπει να γίνει επώδυνο και να αυξήσει το κόστος για ορισμένες επιχειρήσεις που έχουν πολύ μικρό και περιορισμένο τζίρο.
Κλείνω με το άρθρο 40, κύριε Πρόεδρε, και τα Ελληνικά Ναυπηγεία. Πάλι εδώ η Νέα Δημοκρατία μας λέει "επιτέλους κάνατε αυτό που εμείς σας είπαμε να κάνετε πριν από μερικά χρόνια". Να τους θυμίσω ότι όποτε φέρναμε εδώ κάποιο νομοσχέδιο για κάποια διαρθρωτική αλλαγή είτε αυτή ήταν ιδιωτικοποίηση, είτε μερική ιδιωτικοποίηση είτε μετοχοποίηση είτε μία διαρθρωτική αλλαγή στο πεδίο μίας δημόσιας επιχείρησης ή μιας εταιρείας υπό κρατικό έλεγχο την καταψηφίζουμε.
Συνεχώς ήσασταν αρνητές και ήσασταν εσείς που από τη μία πλευρά
μιλάγατε για την πλήρη και χωρίς περιορισμούς ιδιωτικοποίηση και από την άλλη πλευρά χαϊδεύατε τα αυτιά των συνδικαλιστών, οι οποίοι αντιτίθεντο σε κάθε τέτοια πρωτοβουλία και πολιτική.
Επιτέλους αν κάποιοι πρέπει αυτήν τη στιγμή να είναι ικανοποιημένοι αυτήν την πολιτική της Κυβέρνησης είμαστε εμείς, γιατί έχουμε σταθερότητα και συνέπεια στην πολιτική μας και όχι εσείς που συνεχώς με την αντιφατική σας τακτική και πολιτική θέλετε να τα έχετε όλα δικά σας. Ε, δεν μπορείτε να τα έχετε όλα δικά σας. Επιλέξτε το δρόμο στον οποίο θα κινηθείτε. Εμείς ακολουθούμε ένα δρόμο συνετό, ρεαλιστικό, στο πεδίο των διαρθρωτικών αλλαγών.
Πιστευούμε ότι υπάρχουν επιχειρήσεις που πρέπει να μείνουν στην
ευρύτερη ευθύνη του δημόσιου τομέα, πιστεύουμε ότι υπάρχουν επιχειρήσεις που πρέπει να περάσουν στον ιδιωτικό τομέα και επιχειρήσεις στις οποίες πρέπει να υπάρχει η συνύπαρξη ιδιωτικού και δημόσιου τομέα επ'ωφελεία του κοινωνικού συνόλου, επ'ωφελεία της ελληνικής επιχειρηματικής κοινότητας, του επενδυτικού κοινού, της εθνικής μας οικονομίας και βεβαίως της εθνικης άμυνας. Διότι πολλές από αυτές τις επιχειρήσεις, ιδιαίτερα στο νέο επιχειρησιακό σχέδιο στο Υπουργείο Εθνικής 'Αμυνας παίζουν πολύ σημαντικό παραγωγικό ρόλο.
Αυτή είναι η δική μας πολιτική και η στάση.
ΑΔΑΜ ΡΕΓΚΟΥΖΑΣ: Αυτά έλεγε η διακήρυξη της 3ης Σεπτέμβρη.
ΠΡΟΕΔΡΕΥΩΝ (Παναγιώτης Σγουρίδης): Κύριε Ρεγκούζα, αντί να κάνετε διάλογο μεταξύ σας μπορείτε να πάρετε το λόγο εδώ μέσα στη Βουλή και να απαντήσετε.
Ορίστε, έχετε το λόγο.
ΑΔΑΜ ΡΕΓΚΟΥΖΑΣ: Kύριε Πρόεδρε, χαίρομαι πραγματικά, γιατί ο κ.
Μαγκριώτης παρακολουθεί τουλάχιστον τι λέμε.
'Οποια προσπάθεια και να κάνει, όμως, ο κ. Μαγκριώτης για τον
αμαρτωλό ρόλο της ΔΕΚΑ κατά την προεκλογική περίοδο και για τη σημερινή πορεία του χρηματιστηρίου και τους χιλιάδες εγκλωβισμένους, η προσπάθεια δηλαδή που κάνει να μετακυλίσει τις πολιτικές ευθύνες που είναι τεράστιες για την Κυβέρνηση, δεν πρόκειται να το πετύχει. 'Εχουν γνώση πλέον οι φύλακες, δηλαδή ο ελληνικός λαός και γνωρίζει τουλάχιστον ποιος κυβερνάει. Το να προσπαθούμε να μεταφέρουμε τις πολιτικές ευθύνες της Κυβέρνησης στην Αντιπολίτευση, μια φορά μπορεί να πέρασε αυτό, αλλά δεύτερη φορά δεν περνάει. Δυό και τρεις του κατεργάρη, ο κάθε κατεργάρης στον πάγκο του.
ΠΡΟΕΔΡΕΥΩΝ (Παναγιώτης Σγουρίδης): 'Αρα έχει ακόμα μία φορά.
ΑΔΑΜ ΡΕΓΚΟΥΖΑΣ: Δεν έχει καμία φορά. Τα περιθώρια έχουν εξαντληθεί,
κύριε Πρόεδρε, και είμαι βέβαιος γι'αυτό.
ΑΡΙΣΤΟΤΕΛΗΣ ΠΑΥΛΙΔΗΣ: Κατ'αρχήν αποδέχεστε το "κατεργάρης". ΠΡΟΕΔΡΕΥΩΝ (Παναγιώτης Σγουρίδης): Μήπως είστε συνήγορος του κ.
Ρεγκούζα; Το "τρίτη φορά" μένει.
ΑΔΑΜ ΡΕΓΚΟΥΖΑΣ: Τώρα, κύριε Πρόεδρε, όσον αφορά τη συνέπεια της πολιτικής που έχει το κάθε πολιτικό κόμμα -και αυτό κρίνεται από τις διακηρύξεις και το ρεαλισμό που έχουμε στην εφαρμοσμένη πολιτική- από εκεί κρινόμαστε.
'Ερχομαι τώρα στο νομοσχέδιο. Μας έδωσε κάποια απάντηση για τα άρθρα

34 και 35 ο κύριος Υπουργός, αλλά δεν μας είπε τίποτα καινούριο. Εγώ, κύριε Υφυπουργέ, εκτιμώ ότι η λεοντή έχει πέσει για τη συγκεκριμένη ρύθμιση. Δεν είναι ούτε ο εξορθολογισμός ούτε αυτό που ανέφερε
συνάδελφος της Πλειοψηφίας, ότι το κόστος διαχείρισης για τους πόρους αυτούς είναι ξεκάθαρος πολιτικός στόχος.
Στη χρεωκοπία των επικουρικών ταμείων και στην άνευ όρων αποδοχή μίας επικείμενης ενοποίησης των όποιων ασφαλιστικών ταμείων στοχεύει ακριβώς αυτή η ρύθμιση. Βέβαια το πρόβλημα δεν διορθώνεται με αυτά που είπαν κάποιοι συνάδελφοι, ότι μπορούμε να καλύψουμε αυτούς τους πόρους από τον προϋπολογισμό, αρκεί να το δηλώσουμε. 'Οπως ξέρετε η οικονομική επιστήμη είναι αφηρημένη, αλλά τα οικονομικά μεγέθη του προϋπολογισμού είναι συγκεκριμένα και με αφηρημένες αναφορές ότι θα καλυφθούν από τον κρατικό προϋπολογισμό δεν καλύπτεται το θέμα. Με προθέσεις δεν κάνουμε
εφαρμοσμένη πολιτική.
Επομένως, στο συγκεκριμένο ζήτημα η Κυβέρνηση έχει πλέον αποκρυπτογραφηθεί στη συγκεκριμένη ρύθμιση, η οποία είναι ρύθμιση που οδηγεί στη διευκόλυνσή της για την ενοποίηση των επικουρικών ταμείων, ανεξάρτητα από το τι προβλήματα δημιουργούνται σε μια τάξη που είτε είναι εν ενεργεία είτε είναι συνταξιούχοι.
Τώρα, όσον αφορά το θέμα του άρθρου 30. Μας φέρατε μία ρύθμιση με
κάποιες διορθώσεις, όμως δεν διορθώνετε το πρόβλημα. Το χειροτερεύετε το πρόβλημα. Σας είπα και στην επιτροπή ότι στο σύνολο των οκτακοσίων είκοσι χιλιάδων περίπου των επιχειρήσεων που δρουν επιχειρηματικά στη χώρα μας, το ποσοστό που καλύπτετε εσείς με τη ρύθμιση αυτή, όπως τη φέρατε με την καινούρια μορφή, με τα όρια, δεν καλύπτετε ούτε το 10% των επιχειρήσεων. Δηλαδή, το 90% των επιχειρήσεων το αφήνετε τελείως απέξω.
Αν πράγματι ο στόχος σας είναι να λειτουργήσει ένας ενδιάμεσος
εγγυητής στη μεταφορά των λογιστικών δεδομένων των επιχειρήσεων με αυτά που είναι υποχρεωμένα να υποβληθούν στη φορολόγηση, δηλαδή να υπολογιστεί ο φόρος, θα πρέπει να ενισχύσετε το ρόλο του φοροτέχνη-λογιστή, χωρίς να δημιουργήσετε κοινωνικά προβλήματα σε μικρές επιχειρήσεις.
Αν θέλετε, λοιπόν, να κάνετε σωστή τη ρύθμιση θα πρέπει να τη βάλετε
ως εξής: Να απαλλάξετε την α' κατηγορία, που πράγματι είναι οι μικροί επαγγελματίες από την υπογραφή των δηλώσεων, να αφήσετε τα υπόλοιπα όρια, ή να βάλετε ένα κατώτατο πλαφόν που δεν θα μπορεί ο Υπουργός να κατέβει πιο κάτω και τα υπόλοιπα να ορίζονται με υπουργικές αποφάσεις. Αυτό

πρέπει να γίνει, αν πράγματι θέλουμε να κάνουμε μια σωστή ρύθμιση και προς αυτήν την κατεύθυνση θα συμφωνήσω με το συνάδελφο της Πλειοψηφίας, τον κ. Μακρυπίδη, ο οποίος έκανε τη συγκεκριμένη πρόταση. Να βάλουμε ένα κατώτατο πλαφόν για τους υπόλοιπους. Η α' κατηγορία, λοιπόν, να μην έχει υποχρέωση υπογραφής των δηλώσεων από φοροτέχνη- λογιστή και για τους υπόλοιπους με κατώτατο πλαφόν. Τα ανώτατα πλαφόν δεν χρειάζεται να τα έχουμε κλειστά, να είναι ανοιχτά. Η ρύθμιση όπως την έχετε, δεν μπορεί να αποδώσει.
'Ηθελα, όμως, με την ευκαιρία να πω ότι φέρνετε και άλλα πράγματα
εδώ. Εμείς σας είπαμε να φέρετε βελτιώσεις για τη συγκεκριμένη διάταξη, όχι να μας φέρετε και πρόσθετα στοιχεία. Μας φέρατε πρόσθετα στοιχεία με τη διάταξη αυτή στην παράγραφο 6, που μάς λέτε για την Επιτροπή Λογιστικών Βιβλίων και για τη τήρηση του βιβλίου αποθήκης. Και εγώ που έχω ιδιαίτερη γνώση σας λέω ότι η Επιτροπή Λογιστικών Βιβλίων δεν κάνει πάντα σωστά τη δουλειά της. Πολλές φορές απαλλάσσει επιχειρήσεις στην τήρηση της εισόδου ή της εξόδου από την αποθήκη -της υποχρέωσης τήρησης του βιβλίου αποθήκης- κυρίως όμως απαλλάσσετε από την αναλυτική λογιστική τις επιχειρήσεις που έχουν κάτω από τρία δισεκατομμύρια τζίρο και χρησιμοποιούν το ισολογιστικό κόστος. Γιατί το κάνετε αυτό; Για τα πάνω από τρία εκατομμύρια θα έχετε, αλλά νομίζω ότι αυτό είναι μία παραχώρηση σε κάποιες επιχειρήσεις και οι πολλές επιχειρήσεις βρίσκονται εδώ.
Το επιχείρημα, δηλαδή, των επιχειρήσεων που λένε ότι έχουν μεγάλο κόστος για τη τήρηση της αναλυτικής λογιστικής είναι έωλο. Γιατί; Γιατί με τη χρήση πλέον των ηλεκτρονικών υπολογιστών που έχουν όλες οι επιχειρήσεις, η αναλυτική λογιστική είναι αυτόματη. Γιατί τους απαλλάσσετε; Εντάξει, να μην είναι μηνιαία, να είναι τριμηνιαία. Γιατί τους απαλλάσσετε, λοιπόν, εδώ με αυτήν τη ρύθμιση που φέρατε; Και
μάλιστα, μας δημιουργείτε και πρόβλημα μ'αυτά που είπα προηγουμένως.
Με την ευκαιρία όμως, κύριε Υπουργέ -και επιτρέψτε μου κύριε Πρόεδρεθα ήθελα να σας επαναφέρω ένα ζήτημα, το οποίο είχαμε συζητήσει στο προηγούμενο νομοσχέδιο. Το φορολογικό νομοσχέδιο το υποστήριζε ο κ. Δρυς τότε. Είχε τεθεί ένα θέμα και η Κυβέρνηση είχε αναγνωρίσει το δίκιο, αλλά διατήρησε το δικαίωμα να το μελετήσει και να το επαναφέρει. 'Εχει σχέση με τις εκδοτικές επιχειρήσεις και τη χρησιμοποίηση του μοναδικού συντελεστή γι'αυτές τις επιχειρήσεις, χωρίς την καθιέρωση του ποσοστού της απογραφής, όπως είχε χρησιμοποιηθεί, για να μην το αναλύω τώρα. Με αυτήν τη ρύθμιση που δεν έχει γίνει, αυτές οι επιχειρήσεις αντιμετωπίζουν τεράστιο πρόβλημα. Είναι ζήτημα όχι μόνο αυτών των επιχειρήσεων, αλλά και προβλημα, αν θέλετε, της εκδοτικής πολιτικής που έχει σχέση με τη ποιότητα των εκδοτικών επιχειρήσεων και κυρίως των συγγραφέων, στους οποίους δίνουμε τη δυνατότητα να απαξιώνουν, να διαγράφουν, αν θέλετε, κάποια έργα τα οποία έχουν απομείνει και να μη τους βάζουμε προβλήματα φορολογικά.
Γι'αυτούς τους λόγους, λοιπόν, προτείνουμε όσον αφορά τον προσδιορισμό των καθαρών κερδών των επιχειρήσεων έκδοσης βιβλίων και εμπορίας ειδών βιβλιοχαρτοπωλείου που τηρούν βιβλία Β' κατηγορίας του κώδικα βιβλίων - στοιχείων σύμφωνα με τις διατάξεις του άρθρου 32, να εφαρμόζεται ο μοναδικός συντελεστής, όπως προβλέπεται και για τις υπόλοιπες διατάξεις, χωρίς να υπάρχει ο περιοριστικός όρος του 10% της απογραφής έναρξης και λήξης.
ΠΡΟΕΔΡΕΥΩΝ (Παναγιώτης Σγουρίδης): Ορίστε, κύριε Γκατζή έχετε το
λόγο.
ΝΙΚΟΛΑΟΣ ΓΚΑΤΖΗΣ: Ευχαριστώ, κύριε Πρόεδρε.
'Αρθρο 38. Κατ'αρχήν, θα επιμείνουμε στην παράγραφο 3, ότι δεν μπορεί ο λογιστής να είναι συνυπεύθυνος για την ακρίβεια των δηλώσεων και τα οικονομικά δεδομένα που προκύπτουν έστω από τα τηρούμενα βιβλία και στοιχεία. Αν θέλετε να ισχύσει, βάλτε δίπλα, ότι σε περίπτωση μη συμμόρφωσης με τις υποδείξεις του επιχειρηματία ο λογιστής δεν θα μπορεί να διώκεται από την υπηρεσία τουλάχιστον για δέκα χρόνια. Τουλάχιστον για πέντε, κατοχυρώστε το. Πώς είναι δυνατόν εγώ σαν επιχειρηματίας όταν έχω ένα λογιστή να του πω, ότι αυτά τα στοιχεία θα υπογράψεις και θα καταθέσεις, διαφορετικά σήκω φύγε γιατί θα πάρω κάποιον άλλον. Γνωρίζουμε τώρα με το πρόβλημα της ανεργίας που υπάρχει πόσο είναι εύκολο να ισχύσει αυτό.
Αναφέρθηκε ο κ. Ρεγκούζας -το έχω σημειωμένο και εγώ- για τις μικρές ιδιωτικές επιχειρήσεις. Το αίτημά τους είναι δίκαιο, κύριε Υπουργέ. Θα πρέπει να δούμε ότι σιγά-σιγά έτσι όπως πάει και με το φορολογικό σύστημα και με την ενίσχυση που έχουν τα μεγάλα συγκροτήματα, Λαμπράκης κλπ., θα λείψουν από τα βιβλιοπωλεία εκείνα τα βιβλία τα οποία έχουν σχέση με τον πολιτισμό μας, με τη σωστή παράδοσή μας και θα κατευθυνθούμε σε άλλες σκοπιμότητες πολιτισμικής ανάπτυξης κλπ. Και σ' αυτόν τον τομέα αυτά τα μικρά εκδοτικά γραφεία, αυτές οι επιχειρήσεις, βοηθούν πάρα πολύ και το νέο συγγραφέα, πολύ περισσότερο βοηθούν στην πολιτισμική ανάπτυξη της χώρας μας. Νομίζω, ότι το αίτημα είναι σωστό και ότι θα πρέπει να το δείτε μια και γίνεται αναφορά εδώ για τις αποθήκες, μπορεί να χωρέσει μία παράγραφο. Αν θα συζητηθεί η τροπολογία για τους 'Ελληνες που βρίσκονται εργαζόμενοι στο εξωτερικό, θα το συζητήσουμε εκεί.
Επίσης θα επιμείνουμε, κύριε Υπουργέ, ότι δεν υπάρχει θα έλεγα, έστω ένα οικονομικό έρεισμα υπέρ της εθνικής οικονομίας, υπέρ των εργαζομένων για να επιμείνετε στην τελευταία διάταξη της ιδιωτικοποίησης ουσιαστικά που γίνεται στα ναυπηγεία. Πρέπει να το αποσύρετε αυτό το άρθρο, για να διασώσουμε τουλάχιστον κάτι, διότι δεν μπορεί τα πάντα να βγαίνουν στο σφυρί.
Είπε ο Κοινοβουλευτικός Εκπρόσωπος του ΠΑ.ΣΟ.Κ. ότι υπάρχουν ορισμένες υπηρεσίες. Μα, δεν υπάρχει σήμερα καμία υπηρεσία που να πει κάποιος ότι θα κατοχυρωθεί ο δημόσιος χαρακτήρας της είτε είναι αυτό στην ενέργεια, στην πληροφόρηση, στις επικοινωνίες, στις μεταφορές, οπουδήποτε και αν είναι, ακόμη και στην υγεία μπαίνει η κατεύθυνση της ιδιωτικοποίησης. Δεν είναι δυνατόν να ερχόμαστε εδώ και να λέμε ότι υπάρχουν ορισμένες υπηρεσίες που πρέπει να περάσουν στον ιδιώτη και άλλες όχι.
Θεωρούμε ότι αυτή η επιχείρηση, στρατηγικής σημασίας για την ανάπτυξη -η οποία αν θέλετε αν είχε μία άλλη πολιτική η Κυβέρνηση μαζί με άλλες
επιχειρήσεις του δημόσιου τομέα, θα έσερναν πραγματικά το χορό της ανάπτυξης στη χώρα- κατά την άποψή μας ίσως είναι από τις λίγες επιχειρήσεις, οι οποίες πραγματικά μαζί με τις άλλες επιχειρήσεις που βοηθούν στον εξοπλισμό των Ενόπλων Δυνάμεων και την 'Αμυνα, θα έπρεπε να μείνουν στο δημόσιο, όπως και οι άλλες επιχειρήσεις που έχουν κοινωνικό χαρακτήρα.
Δεν θέλω να πω κάτι άλλο επιπλέον, κύριε Πρόεδρε, σας ευχαριστώ. ΠΡΟΕΔΡΕΥΩΝ (Παναγιώτης Σγουρίδης): Ο κ. Λαφαζάνης έχει το λόγο. ΠΑΝΑΓΙΩΤΗΣ ΛΑΦΑΖΑΝΗΣ: Θα ξεκινήσω λίγο ανορθόδοξα με το άρθρο 40 και
το θέμα που αφορά τα Ναυπηγεία Σκαραμαγκά, άρθρο το οποίο συνδέεται με την τροπολογία της τελευταίας ώρας που μας έφερε ο κύριος Υπουργός και το οποίο ανοίγει το δρόμο για την ιδιωτικοποίηση των Ναυπηγείων του Σκαραμαγκά, πράξη εγκληματική η οποία θα έχει και ιστορικές συνέπειες. 
'Ακουσα προηγουμένως τον αξιότιμο κοινοβουλευτικό εκπρόσωπο του ΠΑΣΟΚ
να μιλάει για τη σταθερότητα και τη συνέπεια της πολιτικής, την οποία ακολουθεί η Κυβέρνησή του και αισθάνθηκα λίγο ταπεινωμένος.
Κύριε Μαγκριώτη, πριν δύο χρόνια η Κυβέρνηση του ΠΑΣΟΚ με τον ίδιο
Πρωθυπουργό είχε αποφασίσει να μην ιδιωτικοποιήσει τα Ναυπηγεία Σκαραμαγκά. Είχε κάνει τη ρύθμιση το 51% να το αναλάβει η ΕΤΒΑ -ειδική ρύθμιση- και το 49% ο συνεταιρισμός των εργαζομένων. Πλήρωσαν οι εργαζόμενοι χρήματα, προκειμένου να αγοράσουν αυτό το 49% από το μισθό τους. Αυτό λέγατε πριν δύο χρόνια, ότι τα Ναυπηγεία Σκαραμαγκά πρέπει να μείνουν στο δημόσιο και να είναι δημόσιος ο χαρακτήρας τους. Και αυτήν την πολιτική την εξηγούσατε κιόλας τότε και λέγατε, γιατί έχει ανάγκη η χώρα αυτή από ένα δημόσιο κατασκευαστικό ναυπηγείο.
Ερχόσαστε μετά από δύο χρόνια και αφού φέρατε και στα Ναυπηγεία Σκαραμαγκά Βρετανό μάνατζμεντ, ο οποίος βούλιαξε τα ναυπηγεία, όπως βούλιαξε και την Ολυμπιακή το βρετανικό μάνατζμεντ, αφού κάνατε αυτό το τερατώδες πράγμα στα Ναυπηγεία Σκαραμαγκά, ερχόσαστε σήμερα και σε μία νύχτα, την τελευταία ώρα, χωρίς να καλέσετε καν τους εργαζόμενους των ναυπηγείων να μας πουν τις απόψεις τους, θέλετε να ψηφίσετε το άρθρο 40 και αυτήν την τροπολογία, για να εκποιήσετε τα ναυπηγεία. Σας εξηγήσαμε τη στρατηγική σημασία που έχουν τα ναυπηγεία για τη χώρα. Και σας είπαμε ότι εγκαταλείποντας και το τελευταίο δημόσιο ναυπηγείο -και μάλιστα σας είπα ότι έχω τη βάσιμη υποψία ότι πάτε για ένα νέο ιδιωτικό μονοπώλιο στο χώρο των ναυπηγείων, όπου θα νέμεται τις κρατικές παραγγελίες-εγκαταλείποντας και το τελευταίο δημόσιο ναυπηγείο και παραδίνοντάς το στα ιδιωτικά χέρια, έχει πλήγμα, όχι μόνο η ελληνική οικονομία, αλλά υφίσταται πλήγμα και η ασφάλεια της χώρας. 'Υστατο καταφύγιο είναι να έχουμε ένα ναυπηγείο δημόσιο. Τελευταίο καταφύγιο για τις κρατικές παραγγελίες, για το ελληνικό ναυτικό. Εξάλλου, όπως έχουν φτάσει τα πράγματα, και τα Ναυπηγεία Ελευσίνας και τα Ναυπηγεία Σκαραμαγκά ζουν από τις κρατικές παραγγελίες, δεν ζουν από την αγορά, κύριε Κοινοβουλευτικέ Εκπρόσωπε του ΠΑΣΟΚ. Γιατί να τις νέμεται, λοιπόν, αυτές ο ιδιώτης; Και κρίμα, διότι ταυτόχρονα δίνετε εσείς άδειες παραχώρησης. Εχετε κάνει μονοπώλιο τη "MINOAN FLYING DOLPHINS" και δεν την υποχρεώσατε ούτε καν να φέρει ένα πλοίο, να το κατασκευάσει στα ελληνικά ναυπηγεία. Μόνο του "ΣΤΡΙΤΖΗ" έχει πάει στα Ναυπηγεία Σκαραμαγκά και αυτό έγινε με μία χαριστική σύμβαση, η οποία βάζει εκατομμύρια κάθε μέρα μέσα τα Ναυπηγεία Σκαραμαγκά, διότι η σύμβαση ήταν χαριστική. Και το γνωρίζετε. Αν δεν το γνωρίζετε, ρωτήστε να μάθετε τι είδους σύμβαση είναι αυτή που υπογράφετε.
Δίνατε, λοιπόν, άδειες παραχώρησης, χωρίς να κατασκευάζουν ούτε ένα πλοίο στην Ελλάδα οι εφοπλιστές, οι οποίοι κέρδιζαν από αυτήν τη χώρα. 
Δυο λόγια τώρα μόνο για τα άρθρα 34 και 35. Δεν ξέρω αν είναι σύννομο
αυτό που κάνετε, κύριε Υπουργέ, διότι αυτά τα άρθρα που αφορούν το Μετοχικό Ταμείο Στρατού αλλά και το ΝΑΤ, θα έπρεπε να είχαν και την υπογραφή των αντίστοιχων συναρμόδιων Υπουργών, του Υπουργού Εθνικής 'Αμυνας και του Υπουργού Εμπορικής Ναυτιλίας. Είναι σύμφωνοι με αυτές τις ρυθμίσεις που γίνονται; Ιδιαίτερα για το ΝΑΤ. Φυσικά δεν υποβαθμίζω τα άλλα ταμεία, για τα οποία μίλησαν προηγουμένως άλλοι συνάδελφοι, αλλά ιδιαίτερα το ΝΑΤ όταν δίνει αυτές τις εξευτελιστικές συντάξεις για απόμαχους ναυτικούς της ποντοπόρου ναυτιλίας, πρέπει να αντικαταστήσετε
τους πόρους με σαφήνεια, με νόμο και όχι λεκτικά να το πείτε εδώ και να το ξεχάσετε του χρόνου. Γιατί μπορεί και να αλλάξετε εσείς ως Υπουργός. 
Τελειώνω με το άρθρο 38. Κατά τη γνώμη μου είναι υπερβολικό το
πλαφόν, το οποίο τίθεται.
Εγώ ήμουν από τους πρώτους που ζήτησα να τεθεί πλαφόν, αλλά να είναι λογικό το όριο έτσι ώστε αυτές τις επιχειρήσεις που έχουν τη δυνατότητα να πληρώσουν το λογιστή - φοροτέχνη για να συνυπογράψει, να τις υποχρεώσετε να το κάνουν και να εξαιρέσετε τις πιο αδύνατες και σε τελευταία ανάλυση αν δεν μπορούν να πληρώσουν να την κάνουν μόνοι τους τη δήλωση.
Δεύτερον, έχω σοβαρές επιφυλάξεις γι' αυτήν τη λέξη που βάζετε στην παράγραφο 3 περί οικονομικών δεδομένων. Σωστά τόνισε προηγουμένως ο συνάδελφος από την πλευρά του Κομμουνιστικού Κόμματος, ότι μπορεί να υφίσταται έναν αυθαίρετο εκβιασμό ο λογιστής - φοροτέχνης -διότι όσο να είναι πελάτης του είναι ο επιχειρηματίας ή επιτηδευματίας- για ορισμένα πράγματα. Τουλάχιστον να χρεώνεται γι' αυτά που μπορεί να ελέγξει, για τα φορολογικά δεδομένα και για την ακρίβεια με την οποία αυτά μεταφέρονται στις δηλώσεις. Αλλά όχι και για τα οικονομικά δεδομένα. Είναι μια λέξη που μπορεί να παρερμηνευτεί ή εν πάση περιπτώσει να γίνει και λίγο "λάστιχο". Ευχαριστώ.
ΠΡΟΕΔΡΕΥΩΝ (Παναγιώτης Σγουρίδης): Ο κ. Παυλίδης έχει το λόγο.
ΑΡΙΣΤΟΤΕΛΗΣ ΠΑΥΛΙΔΗΣ: Κατ' αρχήν, κύριε Πρόεδρε, θέλω να στηρίξω την πρότασή σας για τη θωράκιση με κάποια μέτρα της Θράκης, πληθυσμιακά, και να επεκτείνω αυτήν την αντίληψη γι' όλη την παραμεθόριο και ειδικά την ανατολική παραμεθόριο...
ΠΡΟΕΔΡΕΥΩΝ (Παναγιώτης Σγουρίδης): Τώρα την αποδυναμώσατε τελείως.
Τώρα είναι που δεν πρόκειται να ψηφιστεί!
ΑΡΙΣΤΟΤΕΛΗΣ ΠΑΥΛΙΔΗΣ: Επιμένω σ' αυτό που είπα προηγουμένως, κύριε Πρόεδρε, και εύχομαι η πρότασή σας να γίνει δεκτή από την Κυβέρνηση. Να φέρει αυτό που εσείς προτείνατε, όπως το προτείνατε, και θα το ψηφίσω χωρίς κανένα δισταγμό. Είστε ικανοποιημένος τώρα;
ΠΡΟΕΔΡΕΥΩΝ (Παναγιώτης Σγουρίδης): Βεβαίως.
ΑΡΙΣΤΟΤΕΛΗΣ ΠΑΥΛΙΔΗΣ: Πάντως υπάρχει θέμα. Μας αρέσει δεν μας αρέσει υπάρχει θέμα. 'Οπως υπάρχει θέμα και με το νομοσχέδιό σας, κύριε Υπουργέ. 
Πιστεύω να έγινε αντιληπτό ότι όποιες προθέσεις κι αν έχετε, φαίνεται
ότι οι επεμβάσεις σας είναι περιορισμένης εμβελείας.
Ιδιαίτερη μνεία, κύριε Υπουργέ, κάνω στους πόρους που αφαιρείτε από τα μετοχικά ταμεία και τα ταμεία αλληλοβοηθείας των Ενόπλων Δυνάμεων. Η απόφασή σας αυτή τα εξασθενεί εντυπωσιακά και τα στοιχεία που παρουσιάσαμε περιγράφουν την κατάσταση κατά τέτοιο τρόπο, που εγώ στη θέση σας θα απέσυρα αυτό το άρθρο. Και σας ζητώ να το κάμετε.
Η αποδυνάμωση τόσο των μετοχικών ταμείων όσο και των ταμείων αλληλοβοήθειας, τα οδηγεί στην αδυναμία εκπληρώσεως της αποστολής

των. Μάλιστα η τακτική συγχύσεως που αποπνέει το σχετικό άρθρο
επιδεινώνει την κατάσταση καθόσον δεν καθορίζει σαφώς αν καλύπτει όλα τα ταμεία ή ορισμένα εξ αυτών; Πρέπει να κάμετε κάποια διευκρίνιση ή
να το αποσύρετε. Η ίδια αντίληψη ισχύει και για το ΝΑΤ.
Εκείνο όμως, κύριοι συνάδελφοι, που θα ήθελα στη δευτερολογία μου να
τονίσω είναι το "Σκαραμαγκάς". Είναι μια λέξη για την οποία έχω τη βεβαιότητα πως όταν την ακούει ο κ. Σημίτης θα ανατριχιάζει. Υποθέτω ότι
η μνήμη δεν έχει εξασθενίσει τουλάχιστον σ' αυτήν την Αίθουσα. Και
ασφαλώς θα θυμάσθε τι έπαθε ο κ. Σημίτης με το Σκαραμαγκά. 'Ηταν
Υπουργός Βιομηχανίας τότε. 'Εγινε Πρωθυπουργός, με ισχυροτέρα η υπογραφή. Τρέμει όμως το χέρι ακόμη κάτω από τη λέξη Σκαραμαγκάς για να βάλει έτσι ζωντανή υπογραφή και να κάνει αυτό που απαιτούν οι περιστάσεις και όχι να παλινωδεί.
Εμείς, κύριε Πρόεδρε, κάναμε αποκρατικοποίηση ναυπηγείου και με γενναιότητα και αυτό τώρα επιχειρείτε να αντιγράψετε εσείς, αλλά δειλά

και άτολμα.
Σας θυμίζω την Ελευσίνα, την περιπετειώδη Ελευσίνα η οποία κατέληξε
εκεί που κατέληξε υπαιτιότητι του τότε Υπουργού Βιομηχανίας κ. Κωνσταντίνου Σημίτη. Η ιστορία δεν διαγράφεται.
Για το Σκαραμαγκά τώρα τι κάνετε; Το "είπα-ξείπα" κάνετε. Προηγουμένως ο κ. Λαφαζάνης έκανε αναφορά στο παρελθόν. Και χαίρομαι
γιατί και σας η μνήμη σας φαίνεται λειτουργεί. Πρόκειται περί του ιδίου πρωταγωνιστού ο οποίος για το ίδιο θέμα έλεγε περίπου τα αντίθετα απ'ό,τι
λέει σήμερα.
Τι θα κάνουν σήμερα; Μπορούν οι εργαζόμενοι να κρατήσουν το ναυπηγείο έτσι όπως τους υπεσχέθησαν; Φαίνεται ότι δεν μπορούν. Και έρχεται τώρα ο κύριος Πρωθυπουργός δια του Υπουργού των Οικονομικών και περνάει διάταξη, η οποία αν περνούσε απ' αρχής, που ετολμήθη έστω και δειλά η επέμβαση στου Σκαραμαγκά, σήμερα θα είχαμε ναυπηγείο, το οποίο θα δούλευε, κύριε Υπουργέ.
'Εχουν περίπου δύο χιλιάδες πενήντα εργατοϋπαλλήλους και διοικητικό
προσωπικό. Η απόδοσή του λένε πως δεν είναι ικανοποιητική για να μην μεταφέρω το "ασήμαντη".
Εσείς το χαρακτηρίσατε στρατηγικής σημασίας, και είναι, για μια χώρα σαν τη δική μας. Πηγαίνετε σήμερα στο Σκαραμαγκά για να δείτε σε ποια κατάσταση είναι και κάνετε σύγκριση με άλλα ναυπηγεία γειτονικών χωρών εξ ανατολών. Να δείτε τι ναυπηγεία στήνουν, κύριοι συνάδελφοι και ποια παραγωγή έχουν.
ΠΡΟΕΔΡΕΥΩΝ (Παναγιώτης Σγουρίδης): Με τι μεροκάματα όμως.
ΑΡΙΣΤΟΤΕΛΗΣ ΠΑΥΛΙΔΗΣ: Και με τι μεροκάματα.
ΠΡΟΕΔΡΕΥΩΝ (Παναγιώτης Σγουρίδης): Με το 1/10 του μεροκάματου.
Γι'αυτό έχουν και ανάπτυξη!
ΑΡΙΣΤΟΤΕΛΗΣ ΠΑΥΛΙΔΗΣ: Γνωρίζετε μάλιστα ότι 'Ελληνες ναυπηγούν σ'εκείνα τα ναυπηγεία. Και μάλιστα πλοία τα οποία με άνεση θα μπορούσαν να γίνουν στο Πέραμα. Δεν λέω στου Σκαραμαγκά. Το Πέραμα το οποίο η τακτική σας το οδήγησε στον αφανισμό. Δεν εξιλεώνεστε με τη διάταξη αυτή τώρα.
ΠΡΟΕΔΡΕΥΩΝ (Παναγιώτης Σγουρίδης): Κύριε Κωστόπουλε, είναι να
ομιλήσει και ο κύριος Υπουργός. Θα μιλήσετε τώρα και δεν θα ξαναπάρετε το λόγο;
ΔΗΜΗΤΡΙΟΣ Ν. ΚΩΣΤΟΠΟΥΛΟΣ: 'Οχι, κύριε Πρόεδρε.
ΠΡΟΕΔΡΕΥΩΝ (Παναγιώτης Σγουρίδης): Εσείς οι δύο είστε ακόμη. Και θα
κλείσουμε.
ΔΗΜΗΤΡΙΟΣ Ν. ΚΩΣΤΟΠΟΥΛΟΣ: Ας κλείσει ο κύριος Υπουργός. Δεν θα ήθελα να δευτερολογήσω, αλλά με προκάλεσε ο Κοινοβουλευτικός Εκπρόσωπος του ΠΑΣΟΚ και πρέπει να του πω, ότι το πρόβατο όταν θέλει να τις φάει, ξύνεται στη γκλίτσα του βοσκού.
ΠΡΟΕΔΡΕΥΩΝ (Παναγιώτης Σγουρίδης): Ο σκύλος.

ΔΗΜΗΤΡΙΟΣ ΚΩΣΤΟΠΟΥΛΟΣ: Εμείς, λέμε το πρόβατο.
ΙΩΑΝΝΗΣ ΜΑΓΚΡΙΩΤΗΣ: Επιλέξτε!
ΔΗΜΗΤΡΙΟΣ Ν. ΚΩΣΤΟΠΟΥΛΟΣ: Πρέπει να σας πω το εξής, κύριε συνάδελφε.
Απόψε, μας βγάλατε ένα λογίδριο και μας είπατε ότι όλα βαίνουν ομαλώς. Μας είπατε για προϋπολογισμό άριστος με κοινωνική δικαιοσύνη! Ποιον

προϋπολογισμό, κύριε συνάδελφε; Αυτόν που προβλέπει 2,2% εισοδηματική πολιτική με πληθωρισμό πάνω από 3%; Αυτή είναι η κοινωνική δικαιοσύνη για τους εργαζόμενους; 'Η όσον αφορά την υγεία και την παιδεία που έχουν σε ποσοστό ΑΕΠ μικρότερο απ'ό,τι είχαν το 2000; Για ποια κοινωνική δικαιοσύνη μιλάτε; Εδώ έχουμε εξακόσιες χιλιάδες άνεργους και ένα ποσοστό 24% των Ελλήνων που ζουν κάτω από τα όρια φτώχειας. Αυτή είναι η καλή πορεία και η εξυγίανση των δημοσιονομικών;
Δεύτερον, μας μιλήσατε για το χρηματιστήριο. Για όνομα του Θεού! Υπήρξαν εδώ κατ'αρχήν οι κομματικές σας παρεμβάσεις για προεκλογικούς λόγους και πριν τις Ευρωεκλογές και το καλοκαίρι του 1999, όπου ετοιμάζατε εκλογές. Επίσης υπήρξαν παρεμβάσεις την ώρα που καταλάβατε, ότι κάνατε λάθος και ξεκινήσατε στις 17 Σεπτεμβρίου την αντίθετη πορεία. Ακόμη, υπήρξε το σχέδιο "ΣΟΦΟΚΛΗΣ" και η "ΔΕΚΑ" που προεκλογικώς αγόραζε μόνο τέσσερις μετοχές της Εθνικής, του ΟΤΕ, των ΕΛΠΑ και της Εμπορικής που αντιπροσωπεύουν το 35,96% του δείκτη, τις οποίες όμως εγκατέλειψε την επομένη των εκλογών. Επίσης, υπήρξαν οι μεγάλες κουβέντες του Πρωθυπουργού παραμονές εκλογών, ότι η πραγματική αξία του χρηματιστηρίου είναι μεγαλύτερη από τις τιμές του χρηματιστηρίου, οι ρήσεις του Υπουργού Εθνικής Οικονομίας ότι στις 9 Απριλίου το βράδυ θα σταματήσουν οι διακυμάνσεις και ότι ο δείκτης θα πάει πάνω από 7.000 μονάδες το καλοκαίρι του 1999. Αυτές είναι οι κομματικές παρεμβάσεις.
'Εχουμε όμως και τις άλλες παρεμβάσεις που κάποτε θα τις πούμε,
δηλαδή, οι προσωπικές για βόλεμα των ημετέρων. Να μην κρυβόμαστε πίσω από το δάχτυλό μας. Εθησαύρισαν κάποιοι κάνοντας πυραμίδες μετοχών στο χρηματιστήριο και κανένας απ'αυτούς δεν απεπέμφθη, κανένας δεν παρεπέμφθη στη δικαιοσύνη. Και αυτοί, εναντίον των οποίων ασκήθηκε ποινική δίωξη και
ο Πρόεδρος του χρηματιστηρίου και ο Πρόεδρος της Επιτροπής Κεφαλαιαγοράς, εξακολουθούν να παραμένουν στις θέσεις τους. Ο ένας βέβαια
"παρητήθη". Πιθανόν να απεπέμφθη. Αυτή είναι η πορεία του χρηματιστηρίου; Αυτό το χρηματιστήριο σας έθιξε η Νέα Δημοκρατία, η οποία δεν παρενέβη ποτέ; Σεβάστηκε το θεσμό.
Πρέπει δε να σας πω και κάτι άλλο, μια και κατηγορήσατε τη Νέα Δημοκρατία και τον Κώστα Καραμανλή, ότι, όταν έπεφτε ο δείκτης την ώρα που ο Πρωθυπουργός έκανε την αίτηση για να μπούμε στην ΟΝΕ, ήταν δάκτυλος της Νέας Δημοκρατίας και βγήκε στη συνέχεια το πόρισμα, δεν το βγάλατε πριν τις εκλογές, αλλά το βγάλατε μετά τις εκλογές και διαπιστώσατε, ότι οι μόνοι που δεν φταίγαμε είμαστε εμείς. Σεις φταίγατε και πάλι, οι δικοί σας άνθρωποι.
Θέλω να πω ότι κάποια στιγμή σε τούτον τον τόπο, κύριε Πρόεδρε, πρέπει να λέγονται τα πράγματα με το όνομά τους. Πιστεύω ότι για το χρηματιστήριο την ευθύνη την έχει απόλυτα η Κυβέρνηση και για τις θετικές και αρνητικές παρεμβάσεις, τις οποίες έκανε, και για τη θεσμοθέτηση. 'Εχει κενά η θεσμοθέτηση και απολέσθη η αξιοπιστία του χρηματιστηρίου και η εμπιστοσύνη των επενδυτών. Τράβα να τους ξαναβρείς και να τους φέρεις πίσω.
Είπατε για τη "ΔΕΚΑ". Τι να δικαιολογήσετε από τη "ΔΕΚΑ"; Τις
παρεμβάσεις που έκανε; Τις αγορές που έκανε; Τα παιχνίδια που έπαιξε; Τις καταθέσεις που μας έχει κάνει ο κ. Κουσουλάκος στην Επιτροπή Θεσμών και Διαφάνειας; Πάρτε τα Πρακτικά για να διαβάσετε και να δείτε ότι όλα αυτά που κατηγορούσαμε τα λέει ο κ. Κουσουλάκος.
Και τέλος πριν φτάσω στις αποκρατικοποιήσεις να πω για την αποκρατικοποίηση του ΟΠΑΠ. Δεν καταλαβαίνετε ότι είναι ντροπή -κύριε Υπουργέ, θα επανέλθω- να φέρνετε εδώ τροποποιήσεις για μία ανώνυμη εταιρεία, η οποία δεν έχει συσταθεί ακόμη; Το μεγαλείο δε είναι, όπως σας είπα, ότι μας έφεραν να ακροαστούμε τον πρόεδρο και το διευθύνοντα σύμβουλο στην επιτροπή του άρθρου 49α. Είπα κι εκεί ότι εκείνη η διαδικασία ήταν άκυρη, αλλά το μεγαλύτερο έγκλημα είναι ότι φαίνεται και στις σημερινές ανακοινώσεις, ότι ο ΟΠΑΠ θα μετοχοποιηθεί μέχρι το τέλος της 31.12.2000. Δεν πρέπει να κοκκινίζουμε και λιγάκι; Τίνος τα λέτε αυτά; Μόνο για να συστήσετε την ανώνυμη εταιρεία θέλετε τουλάχιστον δύο, τρεις μήνες. Δεν υπάρχει λοιπόν ανώνυμος εταιρεία, δεν υπάρχουν μετοχές και συνεπώς δεν υπάρχει περίπτωση να μετοχοποιηθούν μέσω του χρηματιστηρίου. Αλλά κι αυτό να ήταν έτοιμο, με τα χάλια που έχει το χρηματιστήριο τώρα μόνο για μετοχοποιήσεις κρατικών επιχειρήσεων δεν είναι.
Τέλος για τα ναυπηγεία, κύριοι συνάδελφοι.
(Στο σημείο αυτό κτυπάει το κουδούνι λήξεως του χρόνου ομιλίας του
κυρίου Βουλευτή)
Τελειώνω, κύριε Πρόεδρε, μισό λεπτό.
Τα ναυπηγεία για το ΠΑ.ΣΟ.Κ. ήταν ο στρατηγικός επενδυτής. 'Ηταν τα
μόνα τα οποία δεν θα αποκρατικοποιούνταν. Θυμόμαστε τα Ναυπηγεία Νεωρίου Σύρου. Προσπάθησε η Νέα Δημοκρατία. Καταλήψεις επί καταλήψεων. Νομίζω
ότι και η συνάδελφος η κ. Παπαζώη είναι Αναπληρωτής Υπουργός Εξωτερικών. ΑΡΙΣΤΟΤΕΛΗΣ ΠΑΥΛΙΔΗΣ: Εμένα πήγαν να λιντσάρουν.
ΔΗΜΗΤΡΙΟΣ Ν. ΚΩΣΤΟΠΟΥΛΟΣ: Θυμάμαι ότι ερχόμουν από την Τρίπολη τότε και την άκουγα που έλεγε από το μικρόφωνο, ότι δεν θα πάνε στον ιδιωτικό τομέα αυτά. Είναι περιουσία του κράτους. Στρατηγικές επενδύσεις. Δεν προλάβατε λοιπόν να πάρετε την Κυβέρνηση -για να δείτε πόσο αναπροσαρμόζεστε και πολύ καλά κάνετε σ' αυτόν τον τομέα- και τα πουλήσατε.
ΑΡΙΣΤΟΤΕΛΗΣ ΠΑΥΛΙΔΗΣ: Δεν θυμάστε καλά, κύριε συνάδελφε. Δεν τα
πούλησαν. Τα χάρισαν. Για το Νεώριο έδωσαν κι από πάνω.
ΔΗΜΗΤΡΙΟΣ Ν. ΚΩΣΤΟΠΟΥΛΟΣ: Αν το ξέρετε εσείς καλύτερα να το πω έτσι. Εγώ έτσι το θεώρησα. Λυπάμαι αν είναι έτσι.
'Ηρθαμε στα Ναυπηγεία του Σκαραμαγκά. 'Ησασταν εδώ Βουλευτής, κύριε
Εκπρόσωπε...
ΠΡΟΕΔΡΕΥΩΝ (Παναγιώτης Σγουρίδης): Είπατε ότι δεν έχετε πολλά να
πείτε. Τελειώστε, κύριε συνάδελφε.
ΔΗΜΗΤΡΙΟΣ Ν. ΚΩΣΤΟΠΟΥΛΟΣ: Τελειώνω, κύριε Πρόεδρε.
ΠΡΟΕΔΡΕΥΩΝ (Παναγιώτης Σγουρίδης): Είναι έρωτας αυτό το μικρόφωνο. ΔΗΜΗΤΡΙΟΣ Ν. ΚΩΣΤΟΠΟΥΛΟΣ: 'Οχι, απλώς ήταν πολλά τα θέματα. Τελειώνω
όμως.
Λέτε λοιπόν για τα Ναυπηγεία του Σκαραμαγκά. Μεγάλα ναυπηγεία. Είναι από το 1995 ο νόμος. Εγώ νόμισα ότι ήταν πολύ πιο πρόσφατος. Και τότε είχα την τύχη -δεν θυμάμαι αν ήμουν εισηγητής ή κοινοβουλευτικός εκπρόσωπος- και είχα πει: "Αφήστε τα ναυπηγεία να φύγουν στον ιδιωτικό τομέα. Το μείγμα που φτιάξατε εργαζόμενοι και ΕΤΒΑ δεν περπατάει". Δεν ήταν δυνατόν η υπό κατάρρευση και η υπό εκκαθάριση ΕΤΒΑ να παίζει το ρόλο του επιχειρηματία στο διεθνές στερέωμα. Γιατί, όπως προείπα, τα ναυπηγεία απευθύνονται στη διεθνή αγορά. Μιλάμε για παγκοσμιοποιημένη αγορά και αν θέλουμε να επιβιώσουν πρέπει να απευθύνονται στη διεθνή αγορά.
Πέρασαν λοιπόν τα πέντε, έξι χρόνια. 'Οπως είπα νομίζω ότι τα έχουμε χρεώσει με εβδομήντα δισεκατομμύρια (70.000.000.000) δραχμές. Κι
έρχονται σήμερα και χωρίς να έχουν συνεννοηθεί -νομίζω, κύριε Υπουργέ, ότι δεν είναι δική σας η συνεννόηση, άλλων Υπουργών είναι- με το προσωπικό -γιατί επικοινώνησε μαζί μου το προσωπικό και εγγράφως και τηλεφωνικώς- και χωρίς να έχουν συμφωνήσει έρχονται και λένε: "Πρώτα-πρώτα να τα δώσουμε".
Νομοτεχνικά νομίζω ότι θα έχετε ελλείψεις. Επίσης πρέπει να δείτε τι θα γίνει με το προσωπικό. Διότι αν έχετε ένα προσωπικό αντίθετο, θα δυσκολευτείτε στη λειτουργία τους. Καλά θα κάνετε πρώτα να συμφωνήσετε με το προσωπικό και μετά να έρθετε εδώ.
Ευχαριστώ πολύ.
ΠΡΟΕΔΡΕΥΩΝ (Παναγιώτης Σγουρίδης): Ο κ. Μαγκριώτης έχει το λόγο.
ΑΡΙΣΤΟΤΕΛΗΣ ΠΑΥΛΙΔΗΣ: Πάλι, κύριε Πρόεδρε;
ΠΡΟΕΔΡΕΥΩΝ (Παναγιώτης Σγουρίδης): Τι να κάνουμε;
ΙΩΑΝΝΗΣ ΜΑΓΚΡΙΩΤΗΣ: 'Οπως ο δικός σας Κοινοβουλευτικός, κύριε
Παυλίδη.
ΑΡΙΣΤΟΤΕΛΗΣ ΠΑΥΛΙΔΗΣ: Κάτι να κάνετε, κύριε Πρόεδρε. Να μας προστατεύσετε. Λυπηθείτε μας!
ΙΩΑΝΝΗΣ ΜΑΓΚΡΙΩΤΗΣ: Δεν κατάλαβα, κύριε Πρόεδρε, γιατί διαμαρτύρεται ο κ. Παυλίδης.
ΠΡΟΕΔΡΕΥΩΝ (Παναγιώτης Σγουρίδης): Ορίστε, κύριε Μαγκριώτη, έχετε το λόγο.
Θα κλείσει τη συζήτηση ο κύριος Υπουργός μετά.
ΙΩΑΝΝΗΣ ΜΑΓΚΡΙΩΤΗΣ: Δικαιούμαι το λόγο, όπως ο Κοινοβουλευτικός Εκπρόσωπος της Αξιωματικής Αντιπολίτευσης για να δευτερολογήσω. Θέλει να θορυβεί και δεν το κατανοώ.
ΠΑΝΑΓΙΩΤΗΣ ΛΑΦΑΖΑΝΗΣ: Κύριε Πρόεδρε, εάν μιλήσει ο κ. Μαγκριώτης, θα μιλήσουμε κι εμείς.
ΠΡΟΕΔΡΕΥΩΝ (Παναγιώτης Σγουρίδης): Δευτερολογεί ο κ. Μαγκριώτης.
Εσείς δευτερολογήσατε.
ΙΩΑΝΝΗΣ ΜΑΓΚΡΙΩΤΗΣ: Εσείς δευτερολογήσατε, κύριε Λαφαζάνη.
ΠΑΝΑΓΙΩΤΗΣ ΛΑΦΑΖΑΝΗΣ: Ως Κοινοβουλευτικός Εκπρόσωπος.
ΠΡΟΕΔΡΕΥΩΝ (Παναγιώτης Σγουρίδης): Μα και ο κ. Μαγκριώτης είναι
Κοινοβουλευτικός Εκπρόσωπος.
Ορίστε, κύριε Μαγκριώτη, έχετε το λόγο.
ΙΩΑΝΝΗΣ ΜΑΓΚΡΙΩΤΗΣ: Πάρα πολύ γρήγορα, κύριε Πρόεδρε, θέλω να πω ότι η Νέα Δημοκρατία δεν μπορεί να απεκδύεται των ευθυνών της για την πορεία του χρηματιστηρίου. Δεν μπορεί να λέει συνεχώς και να εγκαλεί την Κυβέρνηση, ότι έχει ευθύνες για την πορεία του χρηματιστηρίου.
ΑΔΑΜ ΡΕΓΚΟΥΖΑΣ: Ποιος έχει;
ΙΩΑΝΝΗΣ ΜΑΓΚΡΙΩΤΗΣ: Σας παρακαλώ, κύριε Ρεγκούζα, μην με διακόπτετε. 'Οταν το χρηματιστήριο ανέβαινε, τότε η Αξιωματική Αντιπολίτευση
κατηγορούσε την Κυβέρνηση γιατί ανεβαίνει το χρηματιστήριο. 'Οταν το χρηματιστήριο κατεβαίνει, πάλι η Αξιωματική Αντιπολίτευση κατηγορεί την Κυβέρνηση γιατί κατεβαίνει το χρηματιστήριο. 'Ολα τα θέλει δικά της.

ΑΔΑΜ ΡΕΓΚΟΥΖΑΣ: Θα σας δείρουν!
ΙΩΑΝΝΗΣ ΜΑΓΚΡΙΩΤΗΣ: Εμείς θέλουμε να συμφωνήσουμε σε μια αρχή με όλα τα πολιτικά κόμματα: Να στηρίξουμε το χρηματιστήριο, τους επενδυτές και ιδιαίτερα τους μικροεπενδυτές.
ΑΡΙΣΤΟΤΕΛΗΣ ΠΑΥΛΙΔΗΣ: Να λείπουν αυτά, κύριε συνάδελφε!
ΙΩΑΝΝΗΣ ΜΑΓΚΡΙΩΤΗΣ: Να μείνει η πολιτική αντιπαράθεση μακριά από το
χρηματιστήριο.
Και αυτό είπα προηγουμένως στους αγαπητούς συναδέλφους της Νέας Δημοκρατίας. Εάν συνεχώς κατηγορούν, καταγγέλλουν και ποινικοποιούν την επενδυτική δραστηριότητα της Δημόσιας Επιχείρησης Κινητών Αξιών, της "ΔΕΚΑ" και κάθε άλλη επενδυτική δραστηριότητα, τότε κακή υπηρεσία

προσφέρουν στο χρηματιστήριο. Πρέπει να το καταλάβει αυτό η Νέα Δημοκρατία.
ΑΔΑΜ ΡΕΓΚΟΥΖΑΣ: Δεν θέλετε έλεγχο, δηλαδή.
ΙΩΑΝΝΗΣ ΜΑΓΚΡΙΩΤΗΣ: Τον έλεγχο τον θέλουμε. Και στην Επιτροπή Θεσμών και Διαφάνειας η συζήτηση αυτή γίνεται. Κι εκεί ο κ. Κουσουλάκος σας έχει απαντήσει ότι η "ΔΕΚΑ" έκανε το καθήκον της και στην προεκλογική περίοδο και σε όλη την περίοδο της δραστηριότητάς της. Το καθήκον της είναι να στηρίζει τις κρατικές μετοχές, να διαχειρίζεται το κρατικό χαρτοφυλάκιο. Αυτή είναι η ευθύνη της "ΔΕΚΑ".
Πώς μας λέει σήμερα ο Κοινοβουλευτικός Εκπρόσωπος της Νέας
Δημοκρατίας ότι η "ΔΕΚΑ" αγόρασε και πούλησε μόνο τις τέσσερις κρατικές μετοχές; Μα, αυτή είναι η δικαιοδοσία της. Τέλος πάντων, τίποτα δεν μπορούν να κατανοήσουν στη συζήτηση εδώ στη Βουλή; Είναι δυνατόν η "ΔΕΚΑ" να αρχίσει να αγοράζει και να πουλάει μετοχές ιδιωτικών επιχειρήσεων;

Αυτό θα είναι παράνομο και παράτυπο.
Τέλος πάντων, πρέπει να επιλέξει η Νέα Δημοκρατία το είδος και το
περιεχόμενο της αντιπολίτευσης που θέλει να ασκήσει.
Επίσης, θέλω να πω και πάλι στους αγαπητούς συναδέλφους της Νέας Δημοκρατίας, ότι συζητούμε τον προϋπολογισμό στη Διαρκή Επιτροπή. Θα θέλαμε εκεί τη δική τους μαχητική συμβολή και παρουσία. Εκεί έχει καταδειχθεί η υγεία του προϋπολογισμού και ο δυναμισμός της οικονομίας και θα καταδειχθεί και στη συζήτηση στην Ολομέλεια.
Η πραγματικότητα είναι συντριπτικά υπέρ της κυβερνητικής πολιτικής
στον τομέα της οικονομίας, με όλα τα προβλήματα και τις αδυναμίες, τα κοινωνικά ελλείμματα που υπάρχουν, που εμείς διακρίνουμε και αγωνιζόμαστε για να τα καλύψουμε.
Δεν μπορεί όμως τώρα εδώ να έρχεται ο Κοινοβουλευτικός σας Εκπρόσωπος και να λέει "ποιο το κοινωνικό πρόσωπο και ο χαρακτήρας του προϋπολογισμού, όταν οι δαπάνες για την υγεία και την παιδεία είναι μειωμένες"; Μα, στοιχειωδώς διαβάζοντας τον προϋπολογισμό, θα έχετε δει, ότι οι δαπάνες για την υγεία και την παιδεία είναι αυξημένες και είναι πάνω από το μέσο όρο των συνολικών δαπανών του κρατικού προϋπολογισμού. 
ΑΔΑΜ ΡΕΓΚΟΥΖΑΣ: Δεν ξέρουμε τα ίδια γράμματα, φαίνεται.
ΙΩΑΝΝΗΣ ΜΑΓΚΡΙΩΤΗΣ: Κύριε Ρεγκούζα, οι αριθμοί είναι απόλυτοι. Το ποσοστό αύξησης των δαπανών για την υγεία και την παιδεία είναι πάνω από 8%. Κάτω από 8% είναι ο μέσος όρος αύξησης των δαπανών του κρατικού προϋπολογισμού. Μερικά πράγματα είναι τόσο απλά, αυταπόδεικτα. Γιατί θέλετε συνεχώς να τα αρνείσθε; Πιστεύω ότι υπονομεύετε και την αντιπολίτευση που ασκείτε σε πλευρές που έχετε δίκιο και που κι εμείς αποδεχόμαστε, όταν θέλετε να παραποιείτε στοιχεία τα οποία είναι διαθέσιμα σε όλους, είναι γνωστά. Δεν υπερηφανευόμαστε ότι αυτό το 8,3% είναι τόσο σημαντικό. Είναι όμως ένα σημαντικό βήμα. Δείχνει την κατεύθυνση της κοινωνικής και της οικονομικής πολιτικής.
Θα τελειώσω λέγοντας, πως δεν σημαίνει απώλεια ελέγχου της Γ.Σ. όταν σε μια αύξηση μετοχικού κεφαλαίου, η ΕΤΒΑ και τα νομικά πρόσωπα δημοσίου δικαίου δεν θα παρακολουθούν την αύξηση για να διατηρούν το 51% των μετοχών.
Αυτό θα ήθελα να το πω στον αγαπητό κ.Λαφαζάνη. Σήμερα επιχειρήσεις
με 5%, με 10% εισηγμένες στο χρηματιστήριο ελέγχουν και τη γενική συνέλευση και το μάνατζμεντ. Το γνωρίζετε πάρα πολύ καλά. Προσφάτως δημοσιεύτηκε η κεφαλαιακή βάση και σύνθεση μεγάλων εταιρειών, όπως της "ΑLFA" τράπεζας και ο κ.Κωστόπουλος είδαμε εκεί ότι έχει ένα πολύ περιορισμένο αριθμό μετοχών, μάλιστα κάτω από διψήφιο νούμερο. Και όμως είναι ο κύριος διαχειριστής της "ALFA" τράπεζας και επειδή είναι επιτυχημένος τραπεζίτης θέλουν οι επενδυτές να είναι αυτός επικεφαλής της τράπεζας.
Αν υποχωρήσεις από το 51% δεν σημαίνει λοιπόν αυτόματα ότι χάνεις και
τον έλεγχο της γενικής συνέλευσης σε μια διασπορά μετοχών γιατί ... ΠΑΝΑΓΙΩΤΗΣ ΛΑΦΑΖΑΝΗΣ: Ξέρετε ότι πωλείται η ΕΤΒΑ;
ΙΩΑΝΝΗΣ ΜΑΓΚΡΙΩΤΗΣ: Τεκμηριώνετε το επιχείρημά μου με αυτό που λέτε. Το σημαντικό είναι ότι τα Ελληνικά Ναυπηγεία καλούνται πράγματι να υλοποιήσουν ένα μεγάλο πρόγραμμα κρατικών προμηθειών.
ΠΑΝΑΓΙΩΤΗΣ ΛΑΦΑΖΑΝΗΣ: Κύριε Μαγκριώτη...
ΠΡΟΕΔΡΕΥΩΝ (Παναγιώτης Σγουρίδης): Κύριε Λαφαζάνη έχετε πει την άποψή σας. Αφήστε να πει τη δική του άποψη ο Κοινοβουλευτικός Εκπρόσωπος του ΠΑ.ΣΟ.Κ., να τελειώσει, να μιλήσει και ο Υπουργός για να κλείσουμε το
νομοσχέδιο.
ΙΩΑΝΝΗΣ ΜΑΓΚΡΙΩΤΗΣ: Η υλοποίηση αυτού του μεγάλου προγράμματος για τα επόμενα πέντε ή έξι χρόνια απαιτεί ένα σύγχρονο μάνατζμεντ και επενδύσεις στον κεφαλαιουχικό εξοπλισμό για να μπορέσει να ανταποκριθεί στις μεγάλες παραγγελίες. Αυτές ακριβώς τις επενδύσεις αναζητεί ο δημόσιος τομέας με τη συζητούμενη τροπολογία. Και καμιά παραχώρηση μάνατζμεντ, καμιά απώλεια ελέγχου στη συνέλευση. Αυτό θέλουν και οι εργαζόμενοι. Θέλουν δουλειά. 
ΠΡΟΕΔΡΕΥΩΝ (Παναγιώτης Σγουρίδης): Κύριε Υπουργέ, έχετε το λόγο για
να κλείσετε τη συζήτηση με ένα ήπιο και ενωτικό μήνυμα.
ΑΠΟΣΤΟΛΟΣ ΦΩΤΙΑΔΗΣ (Υφυπουργός Οικονομικών): Κύριε Πρόεδρε, αγαπητοί συνάδελφοι, έχω την εντύπωση ότι η Νέα Δημοκρατία δεν επιθυμεί τη βελτίωση του κλίματος στο χρηματιστήριο, γιατί αλλιώς δεν θα δικαιολογούνταν ότι πρωϊ, μεσημέρι, βράδυ, πολλαπλώς και πολλάκις αναφέρεται στο χρηματιστήριο επιχαίρουσα τελικώς για τη δεινή κατάσταση που υπάρχει.
Δεν θα μπω στο ίδιο δίλημμα. Μόνο ένα πράγμα θα πω, κύριοι της Νέας Δημοκρατίας. Θα σας θυμίσω ότι με τη δική σας κυβέρνηση το χρηματιστήριο είχε κατέβει στις 450 μονάδες.
ΑΔΑΜ ΡΕΓΚΟΥΖΑΣ: Δεν είχε εγκλωβισμένους.
ΑΠΟΣΤΟΛΟΣ ΦΩΤΙΑΔΗΣ (Υφυπουργός Οικονομικών): Πάντα υπάρχουν εγκλωβισμένοι όταν πέφτει το Χρηματιστήριο. Καταθέσατε επερώτηση στη Βουλή, θα έχουμε το χρόνο να μιλήσουμε εκτενώς.
'Ομως θα έλεγα ότι δεν με ξένισε και η συμπεριφορά σας και η άποψή σας για τους φόρους υπέρ τρίτων, γιατί τελικώς άκουσα αυτά τα οποία διάβασα στα Πρακτικά του 1947 περί της αρνητικής κριτικής αυτών που 
υπερασπίζονται κάτι, το οποίο είναι πολύ στρεβλό στο φορολογικό σύστημα. Ακριβώς τα ίδια αναφέρουν οι εκθέσεις του 1947 και του 1967. 'Ηταν μια

χρήσιμη εμπειρία να ακούω να επαναλάβετε και εσείς στηρίζοντας ό,τι αντιδραστικό υπάρχει αντιτιθέμενοι σε μια προσπάθεια εκσυγχρονισμού του φορολογικού συστήματος.
Θα έλεγα ότι απομονώσατε τρεις ή τέσσερις περιπτώσεις για τις οποίες θελήσατε να παίξετε τους υπερασπιστές κάποιων συγκεκριμένων ταμείων. Η Κυβέρνηση όμως και το Υπουργείο Οικονομικών δήλωσε ξεκάθαρα, ότι θέλει να εξυγιάνει το φορολογικό σύστημα. Τα έσοδα που χάνονται από αυτήν τη συγκεκριμένη νομοθετική πράξη της Κυβέρνησης θα αναπληρωθούν από τον κρατικό προϋπολογισμό.
'Ομως δεν αναφέρατε τίποτα για το ότι οι φόροι υπέρ τρίτων δεν υπάρχουν καν στην ξένη επιστημονική ορολογία. Είναι μια διεθνής πρωτοτυπία της χώρας μας, η οποία επί σειρά δεκαετιών δεν τολμούσε όχι μόνο να καταργήσει, αντίθετα δε, πιεζόμενες οι εκάστοτε κυβερνήσεις από ισχυρές πολιτικές, οικονομικές και κοινωνικές ομάδες, έβαζαν και ένα φόρο υπέρ τρίτων.
Είχαμε πει την προηγούμενη φορά ότι οι φόροι υπέρ τρίτων παραστατικά αποτυπώθηκαν σε κάποια γελοιογραφία, γνωστού οικονομικού περιοδικού, στην οποία απεικονίζονταν δέκα 'Ελληνες φορολογούμενοι που ο κάθε ένας είχε το χέρι του στην τσέπη του άλλου. 'Ολοι οι 'Ελληνες βάζουμε το χέρι μας στην τσέπη του διπλανού μας και στο τέλος κανείς δεν γνωρίζει τελικώς ούτε πόσα εισπράττονται ούτε ποιος είναι ωφελημένος ούτε ποιος είναι χαμένος ούτε πώς διαχειρίζονται τα χρήματα αυτά οι εκάστοτε οργανισμοί. 
'Ετσι λοιπόν επειδή μνημονεύετε μόνο τις τρεις-τέσσερις περιπτώσεις,
εγώ θα μπω στη λογική να σας μνημονεύσω μερικούς φόρους υπέρ τρίτων για να γίνεται γνώστες.
Φόροι υπέρ τρίτων είναι τα έσοδα από κληρονομίες άκληρων υπαλλήλων
πολιτικών. 'Εσοδα ετήσια χίλιες δραχμές. Το προϊόν από την εκποίηση άχρηστων και εύχρηστων, αλλά ακατάλληλων υλικών και εφοδίων. Διαβάζω επί λέξει το νόμο. 'Εσοδα ετήσια δεκαπέντε χιλιάδες δραχμές. 'Εσοδα από προϊόν εκποίησης ανασυρομένων από τη θάλασσα αδέσποτων πραγμάτων ή έσοδα από προϊόν εκποίησης ανελκυσθέντων έρμαιων και ναυαγίων. 'Εσοδα από κάθε θαλάσσια αλιεία.
ΑΔΑΜ ΡΕΓΚΟΥΖΑΣ: Γι'αυτά μιλήσαμε;
ΑΠΟΣΤΟΛΟΣ ΦΩΤΙΑΔΗΣ (Υφυπουργός Οικονομικών): Από τους εκατό καταργούμενους φόρους αναφερθήκατε μόνο στους τρεις, για τους οποίους δεσμεύθηκε η Κυβέρνηση, ότι θα αποκαταστήσει την απώλεια για τα ασφαλιστικά ταμεία.
Εν τέλει για τους τρεις φόρους που αναφερθήκατε, κάποιος δειλά ανέφερε ότι είναι τελικά εισφορές που καταβάλλουν οι προμηθευτές ή οι
εργολάβοι. Λάθος. Τις καταβάλλει ο κρατικός προϋπολογισμός διά της πλαγείας οδού. Εμείς λέμε αυτή η καταβολή των χρημάτων να γίνεται κατά τρόπο πιο σύνηθη και πιο ευθύ, δηλαδή κατ' ευθείαν από τον κρατικό προϋπολογισμό. Αντί να λέμε ότι κρατάμε το 4% των προμηθειών, το 4% των αγορών ή των μισθών κλπ., λέμε ότι το ίδιο ποσοστό θα μπορεί να δοθεί ευθέως διά του κρατικού προϋπολογισμού και όχι διά της τεθλασμένης. 
ΑΡΙΣΤΟΤΕΛΗΣ ΠΑΥΛΙΔΗΣ: Που το λέτε αυτό;
ΑΠΟΣΤΟΛΟΣ ΦΩΤΙΑΔΗΣ (Υφυπουργός Οικονομικών): Θα συνεχίσω και θα σας πω για το ευτράπελο της υπόθεσης, ότι υπάρχει φόρος υπέρ τρίτων το 10% του 1/3 των εσόδων του 0,5% της φορολογίας επί των εισαγωμένων προϊόντων και κάτι παρόμοια, τα οποία πιστεύω ότι μόνο αναχρονισμό μπορεί να σημαίνουν και τίποτα άλλο.
ΑΔΑΜ ΡΕΓΚΟΥΖΑΣ: Απομονώνετε.
ΑΠΟΣΤΟΛΟΣ ΦΩΤΙΑΔΗΣ (Υφυπουργός Οικονομικών): Εν πάση περιπτώσει πενήντα τρία χρόνια μιλούσαμε για τους φόρους υπέρ τρίτων. Αυτή η Κυβέρνηση τόλμησε και κατάργησε το 1/3 των καταγεγραμμένων φόρων και δεσμεύεται ότι για τους υπόλοιπους φόρους υπέρ τρίτων θα προχωρήσει στην εξυγίανση του συστήματος. Θα προχωρήσει εκεί που πρέπει στην κατάργηση και εκεί που πρέπει στην αναπλήρωσή του από τον κρατικό προϋπολογισμό. 
'Οσον αφορά το άρθρο 38, θα πρέπει να επαναλάβω αυτό που είπαμε στη
Διαρκή Επιτροπή. Ο Υπουργός Εθνικής Οικονομίας και Οικονομίας σε καταγγελία δική σας ότι υπήρχε εξουσιοδότηση στην προτεινόμενη διάταξη το ύψος να ρυθμιστεί από τον Υπουργό Εθνικής Οικονομίας και Οικονομικών, είπε: "Προτείνετε εσείς το συγκεκριμένο ύψος για τα βιβλία των επιχειρήσεων, που πρέπει τελικώς να υποβάλουν τις δηλώσεις τους με τη συνδρομή των λογιστών-φοροτεχνικών". 'Ομως η πολιτική σας ατολμία ακόμη και τώρα απεδείχθη. Οφείλω να πω ότι μόνο ο εισηγητής του Κ.Κ.Ε. είπε συγκεκριμένη πρόταση. Απεδέχθη συγκεκριμένη πρόταση. Από εκεί και πέρα και σήμερα ακόμη μέχρι αυτήν τη στιγμή που συζητούμε -"ήξης-αφήξεις"είναι υψηλό, δεν είναι υψηλό το ποσοστό. Ε, λοιπόν εμείς έχουμε συγκεκριμένη πρόταση.
Λέμε ότι η προσφορά των φοροτεχνικών και των λογιστών είναι ιδιαίτερα σημαντική σε ένα σύγχρονο φορολογικό σύστημα. Θέλουμε τη βοήθειά τους
και τους κάνουμε συνεργάτες.
'Ετι από τη μια μεριά θέλουμε συνεργάτες τους φοροτεχνικούς και από την άλλη πλευρά θέλουμε να κατοχυρώσουμε και τους πολλούς μικρούς, οι οποίοι πιθανότατα να μην ήθελαν τη χρησιμοποίση των φοροτεχνικών.
Το ύψος των πενήντα εκατομμυρίων (50.000.000) δραχμών των ακαθάριστων εσόδων για την παροχή των υπηρεσιών ή των εκατό εκατομμυρίων (100.000.000) δραχμών για επιχειρήσεις εμπορικές ή μικτές, είναι ένα ύψος το οποίο συμβιβάζει τις δύο απόψεις και τις διαμαρτυρίες εκατέρωθεν από την πλευρά των φοροτεχνικών ή από την πλευρά των εκπροσώπων των κοινωνικών φορέων, των εκπροσώπων των φορολογουμένων τάξεων.
Ταυτόχρονα χορηγείται εξουσιόδοτηση στον Υπουργό Οικονομικών να ορίσει το χρόνο έναρξης της συγκεκριμένης διάταξης και της υπογραφής από φοροτεχνικό λογιστή, όπως και την ακριβή εξειδίκευση των δηλώσεων φορολογίας εισοδήματος, Φ.Π.Α. και των συνυποβαλλομένων εντύπων. 
Ταυτόχρονα χορηγεί μια δεύτερη εξουσιοδότηση για να μπορεί να
αυξομειώνει ο Υπουργός των Οικονομικών ανάλογα με τις συνθήκες των επόμενων χρόνων τα ποσά αυτά για τα οποία απαιτείται η συνυπογραφή των λογιστών.
Ταυτόχρονα καθιερώνει τη συνυπευθυνότητα των λογιστών σ' αυτήν τη διαδικασία. Είναι ένα μέτρο το οποίο προτάθηκε και από τους ίδιους τους φοροτέχνες λογιστές διά των εκπροσώπων τους. Οι φοροτέχνες λογιστές θέλουν να είναι υπεύθυνοι και όποιος δεν θέλει να είναι υπεύθυνος δεν θα υπογράφει τις συγκεκριμένες καταστάσεις. Γι' αυτό ακριβώς το λόγο θεσπίζουμε τη διάταξη.
Ξανατονίζω ότι οι κοινωνικοί φορείς που εκπροσωπούν τους λογιστές είναι στην πλειοψηφία τους υπέρ της συνυπευθυνότητας των λογιστών. 
ΠΡΟΕΔΡΕΥΩΝ (Παναγιώτης Σγουρίδης): Σε αυτά συμφωνούμε, στα πλαφόν δεν
συμφωνούμε.
ΝΙΚΟΛΑΟΣ ΓΚΑΤΖΗΣ: Η ομοσπονδία τους είπε όχι.
ΑΠΟΣΤΟΛΟΣ ΦΩΤΙΑΔΗΣ (Υφυπουργός Οικονομικών): Εγώ δεν άκουσα κανένα
πλαφόν από κανέναν.
ΠΡΟΕΔΡΕΥΩΝ (Παναγιώτης Σγουρίδης): Ειπώθηκαν πλαφόν.
ΑΝΔΡΕΑΣ ΜΑΚΡΥΠΙΔΗΣ: Θέλετε προτάσεις;
ΑΠΟΣΤΟΛΟΣ ΦΩΤΙΑΔΗΣ (Υφυπουργός Οικονομικών): Το ίδιο είπαν όλοι. Να κατεβάσετε τα όρια, αλλά δεν είπε μέχρι που. Εμείς περιμέναμε περίπου δέκα μέρες συνεδρίασης, δεκαπέντε πραγματικές μέρες, για να ακούσουμε προτάσεις τις οποίες δεν ακούσαμε.
Εν πάση περιπτώσει ...
ΑΔΑΜ ΡΕΓΚΟΥΖΑΣ: Κύριε Πρόεδρε, επιτρέπετε μία διακοπή;
ΠΡΟΕΔΡΕΥΩΝ (Παναγιώτης Σγουρίδης): Κύριε Υπουργέ, σας παρακαλώ για το εξής πράγμα: Ετέθη μία πρόταση και από τον κ. Μακρυπίδη και από τους άλλους ομιλητές.
ΑΔΑΜ ΡΕΓΚΟΥΖΑΣ: Και από εμένα.
ΠΡΟΕΔΡΕΥΩΝ (Παναγιώτης Σγουρίδης): Μέχρι Α' τάξεως βιβλία να μην
χρειάζεται φοροτέχνης λογιστής και το ίδιο επίσης μέχρι δέκα εκατομμύρια και κάτω. Εγώ σας το λέω αυτό και αν το δέχεσθε καλώς. Αν δεν το δέχεσθε, δεν υπάρχει θέμα.
ΑΠΟΣΤΟΛΟΣ ΦΩΤΙΑΔΗΣ (Υφυπουργός Οικονομικών): Ξαναείπα ότι η Κυβέρνηση ανέμενε επί δέκα συνεδριάσεις της Βουλής, πέντε στη Διαρκή Επιτροπή και πέντε στην Ολομέλεια, κάποιες συγκεκριμένες προτάσεις. 'Εχει κάνει την πρότασή της η Κυβέρνηση σήμερα κιόλας, την τελευταία στιγμή, αναμένοντας τις δικές της προτάσεις, τις προτάσεις της Βουλής, οι οποίες δεν ήλθαν σε καμιά περίπτωση.
Kύριε Πρόεδρε, τελειώνοντας, θα έλεγα ότι είναι άσκοπος και μάταιος ο κόπος αρνητικής κριτικής για ένα φορολογικό νομοσχέδιο το οποίο έχει μόνο ελαφρύνσεις, ένα φορολογικό νομοσχέδιο το οποίο έχει απλοποιήσεις, λιγότερα έντυπα, δίνει προτεραιότητα στον πολίτη. Είναι ένα νομοσχέδιο το οποίο καταργεί τα χαρτόσημα κάτω των πέντε χιλιάδων(5.000) αλλά και τα χαρτόσημα σαν ένσημα. Είναι ένα νομοσχέδιο το οποίο καταργεί εκατό φόρους υπέρ τρίτων ή χίλιες περιπτώσεις χαρτοσήμων. Είναι ένα νομοσχέδιο το οποίο θα ομολογήσετε -τουλάχιστον στις κατ' ιδίαν συζητήσεις ή όταν το βράδυ κάνετε την αυτοκριτική σας- ότι είναι το καλύτερο φορολογικό νομοσχέδιο των τελευταίων ετών που έχει έλθει από την πλευρά του Υπουργείου Οικονομικών.
ΑΔΑΜ ΡΕΓΚΟΥΖΑΣ: Κύριε Πρόεδρε, μου επιτρέπετε να κάνω μία διευκρίνιση;
ΠΡΟΕΔΡΕΥΩΝ (Παναγιώτης Σγουρίδης): Δεν έχει νόημα. Δεν το δέχεται ο
κύριος Υπουργός.
Κύριε Ρεγκούζα, αν και δεν έχετε το δικαίωμα, έχετε το λόγο για ένα
λεπτό.
ΑΔΑΜ ΡΕΓΚΟΥΖΑΣ: Για τα Πρακτικά, κύριε Πρόεδρε, εμείς είπαμε για το
άρθρο 38 να μπει ο περιορισμός, ότι δεν χρειάζεται η υπογραφή του φοροτέχνη λογιστή για τα Α' κατηγορίας βιβλία. Αφού θέλει και εξειδίκευση ο κύριος Υπουργός...
ΠΡΟΕΔΡΕΥΩΝ (Παναγιώτης Σγουρίδης): Είπαμε και δέκα εκατομμύρια
πλαφόν.
ΑΔΑΜ ΡΕΓΚΟΥΖΑΣ: Δέκα εκατομμύρια για τις επιχειρήσεις παροχής
υπηρεσιών και είκοσι πέντε για τις εμπορικές επιχειρήσεις. Κάντε αποδεκτή την πρότασή μας να το ψηφίσουμε.
ΠΡΟΕΔΡΕΥΩΝ (Παναγιώτης Σγουρίδης): Κύριε Ρεγκούζα, εγώ τη διευκρίνιση την έκανα και από τη θέση του Προεδρεύοντος και από κάτω. Από τη στιγμή που δεν το δέχεται η Κυβέρνηση, δεν έχει νόημα. 'Ο,τι και να λέμε δεν μπορούμε να το αλλάξουμε.
Κηρύσσεται περαιωμένη η συζήτηση επί των άρθρων 31 έως και 40 και
εισερχόμαστε στην ψήφισή τους κεχωρισμένως.
Ερωτάται το Σώμα: Γίνεται δεκτό το άρθρο 31 ως έχει;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΝΙΚΟΛΑΟΣ ΓΚΑΤΖΗΣ: Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 31 έγινε δεκτό κατά πλειοψηφία.
Ερωτάται το Σώμα: Γίνεται δεκτό το άρθρο 32 ως έχει;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΝΙΚΟΛΑΟΣ ΓΚΑΤΖΗΣ: Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 32 έγινε δεκτό κατά πλειοψηφία.
Ερωτάται το Σώμα: Γίνεται δεκτό το άρθρο 33 ως έχει;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΝΙΚΟΛΑΟΣ ΓΚΑΤΖΗΣ: Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 33 έγινε δεκτό

κατά πλειοψηφία.
Ερωτάται το Σώμα: Γίνεται δεκτό το άρθρο 34 ως έχει; ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΑΔΑΜ ΡΕΓΚΟΥΖΑΣ: Κατά πλειοψηφία.
ΝΙΚΟΛΑΟΣ ΓΚΑΤΖΗΣ: Κατά πλειοψηφία. 
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 34 έγινε δεκτό
κατά πλειοψηφία.
Ερωτάται το Σώμα: Γίνεται δεκτό το άρθρο 35 ως έχει;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΑΔΑΜ ΡΕΓΚΟΥΖΑΣ: Κατά πλειοψηφία.
ΝΙΚΟΛΑΟΣ ΓΚΑΤΖΗΣ: Κατά πλειοψηφία. 
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 35 έγινε δεκτό
κατά πλειοψηφία.
Ερωτάται το Σώμα: Γίνεται δεκτό το άρθρο 36 όπως τροποποιήθηκε από τον κύριο Υπουργό;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΑΔΑΜ ΡΕΓΚΟΥΖΑΣ: Κατά πλειοψηφία.
ΝΙΚΟΛΑΟΣ ΓΚΑΤΖΗΣ: Κατά πλειοψηφία. 
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 36 έγινε δεκτό
κατά πλειοψηφία όπως τροποποιήθηκε από τον κύριο Υπουργό.
Ερωτάται το Σώμα: Γίνεται δεκτό το άρθρο 37 όπως τροποποιήθηκε από τον κύριο Υπουργό;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΑΔΑΜ ΡΕΓΚΟΥΖΑΣ: Κατά πλειοψηφία.
ΝΙΚΟΛΑΟΣ ΓΚΑΤΖΗΣ: Κατά πλειοψηφία. 
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 37 έγινε δεκτό
κατά πλειοψηφία όπως τροποποιήθηκε από τον κύριο Υπουργό.
Ερωτάται το Σώμα: Γίνεται δεκτό το άρθρο 38 όπως τροποποιήθηκε από τον κύριο Υπουργό;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΑΔΑΜ ΡΕΓΚΟΥΖΑΣ: Κατά πλειοψηφία.
ΝΙΚΟΛΑΟΣ ΓΚΑΤΖΗΣ: Κατά πλειοψηφία. 
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 38 έγινε δεκτό
κατά πλειοψηφία όπως τροποποιήθηκε από τον κύριο Υπουργό.
Ερωτάται το Σώμα: Γίνεται δεκτό το άρθρο 39 ως έχει;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΝΙΚΟΛΑΟΣ ΓΚΑΤΖΗΣ: Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 39 έγινε δεκτό κατά πλειοψηφία.
Ερωτάται το Σώμα: Γίνεται δεκτό το άρθρο 40 ως έχει;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΝΙΚΟΛΑΟΣ ΓΚΑΤΖΗΣ: Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Συνεπώς, το άρθρο 40 έγινε δεκτό
κατά πλειοψηφία, ως έχει.
Ολοκληρώθηκε η συζήτηση επί των άρθρων.
Στην επόμενη συνεδρίαση γι'αυτό το νομοσχέδιο, θα συζητήσουμε τις
τροπολογίες.
Κύριοι συνάδελφοι, στο σημείο αυτό δέχεστε να λύσουμε τη συνεδρίαση; ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.
Με τη συναίνεση του Σώματος και ώρα 23.17' λύεται η συνεδρίαση για
αύριο ημέρα Τετάρτη 29 Νοεμβρίου 2000 και ώρα 10.30' με αντικείμενο εργασιών του Σώματος: α) κοινοβουλευτικό έλεγχο, συζήτηση επικαίρων ερωτήσεων και β) νομοθετική εργασία, μόνη συζήτηση επί της αρχής των άρθρων και του συνόλου του σχεδίου νόμου: "Κύρωση της Συμφωνίας περί συνεργασίας για την πρόληψη και καταπολέμηση του διασυνοριακού εγκλήματος και του προσαρτημένου σε αυτήν Καταστατικού Χάρτη οργάνωσης και λειτουργίας του Περιφερειακού Κέντρου της Πρωτοβουλίας Συνεργασίας Νοτιοανατολικής Ευρώπης (Κέντρο S.E.C.I.) για την καταπολέμηση του διασυνοριακού εγκλήματος." και στη συνέχεια συνέχιση της συζήτηση επί της αρχής, των άρθρων και του συνόλου της πρότασης νόμου αρμοδιότητος Υπουργείου Υγείας και Πρόνοιας: "Κίνητρα για την αντιμετώπιση του δημογραφικού προβλήματος της χώρας".
Ο ΠΡΟΕΔΡΟΣ ΟΙ ΓΡΑΜΜΑΤΕΙΣ 

