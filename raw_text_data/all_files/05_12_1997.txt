Σελίδα 2695 

Π Ρ Α Κ Τ Ι Κ Α    Β Ο Υ Λ Η Σ


Θ' ΠΕΡΙΟΔΟΣ (ΠΡΟΕΔΡΕΥΟΜΕΝΗΣ ΔΗΜΟΚΡΑΤΙΑΣ)

ΣΥΝΟΔΟΣ Β'

ΣΥΝΕΔΡΙΑΣΗ ΜΓ'

Παρασκευή 5 Δεκεμβρίου 1997


Αθήνα, σήμερα στις 5 Δεκεμβρίου 1997, ημέρα Παρασκευή και ώρα 10.24' συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια, για να συνεδριάσει υπό την προεδρία του Α' Αντιπροέδρου αυτής κ. ΠΑΝΑΓΙΩΤΗ Ν. ΚΡΗΤΙΚΟΥ.

ΠΡΟΕΔΡΕΥΩΝ (Παναγιώτης Ν. Κρητικός): Κυρίες και κύριοι συνάδελφοι, αρχίζει η συνεδρίαση.

Παρακαλείται ο κύριος Γραμματέας να ανακοινώσει τις αναφορές προς το Σώμα.

(Ανακοινώνονται προς το Σώμα από τον κ. Γεώργιο Ρόκο, Βουλευτή Θεσσαλονίκης, τα ακόλουθα:

Α' ΚΑΤΑΘΕΣΗ ΑΝΑΦΟΡΩΝ

1) Ο Βουλευτής Αιτωλ/νίας κ. ΧΡΗΣΤΟΣ ΣΜΥΡΛΗΣ - ΛΙΑΚΑΤΑΣ κατέθεσε αναφορά με την οποία ο Σύλλογος Φίλων Προστασίας Λίμνης Τριχωνίδας ζητεί τη λήψη μέτρων για την πάταξη της παράνομης αλιείας στη λίμνη Τριχωνίδα.

2) Ο Βουλευτής Κυκλάδων κ. ΙΩΑΝΝΗΣ ΧΩΜΑΤΑΣ κατέθεσε αναφορά με την οποία η Πανελλήνια Ομοσπονδία Ιδιοκτητών Φροντιστηρίων Ξένων Γλωσσών ζητεί την επίλυση του προβλήματος πιστοποίησης της γλωσσομάθειας.

3) Ο Βουλευτής Λέσβου κ. ΝΙΚΟΛΑΟΣ ΣΗΦΟΥΝΑΚΗΣ κατέθεσε αναφορά με την οποία η ΔΟΥ Καλλονής αρνείται να εφαρμόσει την υπ' αριθμ. 265/16.3.1990 γνωμοδότηση του Υπουργείου Οικονομικών.

4) Ο Βουλευτής Μαγνησίας κ. ΓΕΩΡΓΙΟΣ ΣΟΥΡΛΑΣ κατέθεσε αναφορά με την οποία ο Νομάρχης Μαγνησίας ζητεί να παραμείνει η έδρα Περιφερειακής Διεύθυνσης του Εθνικού Οργανσμού Τουρισμού στο Νομό Μαγνησίας.

5) Ο Βουλευτής Μαγνησίας κ. ΓΕΩΡΓΙΟΣ ΣΟΥΡΛΑΣ κατέθεσε αναφορά με την οποία ο κ. Παρασκευάς Κουτσουβέλης ζητεί άδεια λειτουργίας Ναυαγοσωστικής Σχολής στο Νομό Μαγνησίας.

6) Ο Βουλευτής Μαγνησίας κ. ΓΕΩΡΓΙΟΣ ΣΟΥΡΛΑΣ κατέθεσε αναφορά με την οποία ο Νομάρχης Μαγνησίας ζητεί να μην καταργηθούν τα Νομαρχιακά Παραρτήματα του ΕΟΜΜΕΧ.

7) Ο Βουλευτής Μαγνησίας κ. ΓΕΩΡΓΙΟΣ ΣΟΥΡΛΑΣ κατέθεσε αναφορά με την οποία ο κ. Αναστάσιος Κούκος, ιατρός, διααμαρτύρεται για την απόλυσή του από το ΙΚΑ 'Εδεσσας.

8) Ο Βουλευτής Μαγνησίας κ. ΓΕΩΡΓΙΟΣ ΣΟΥΡΛΑΣ κατέθεσε αναφορά με την οποία ο Δήμος Βελεστίνου ζητεί οικονομική ενίσχυση για έργα βελτίωσης του Δημοτικού Σταδίου.

9) Ο Βουλευτής Μαγνησίας κ. ΑΘΑΝΑΣΙΟΣ ΝΑΚΟΣ κατέθεσε αναφορά με την οποία ο Δήμος Βελεστίνου ζητεί την συμπλήρωση της ονομασίας του πανεπιστημίου Θεσσαλίας με την προσθήκη στον τίτλο αυτού, του ονόματος "ΡΗΓΑΣ ΒΕΛΕΝΣΤΙΝΛΗΣ".

10) Η Βουλευτής Μαγνησίας κ. ΡΟΔΟΥΛΑ ΖΗΣΗ κατέθεσε αναφορά με την οποία ο Αθλητικός 'Ομιλος Κερασιάς του Νομού Μαγνησίας "Ο 'Αετός" ζητεί οικονομική ενίσχυση για την προμήθεια αθλητικών ειδών λόγω του ότι εκλάπησαν τα περισσότερα από τα αποδυτήρια του ομίλου.

11) Η Βουλευτής Μαγνησίας κ. ΡΟΔΟΥΛΑ ΖΗΣΗ κατέθεσε αναφορά με την οποία ο Δήμος Βελεστίνου του Νομού Μαγνησίας ζητεί χρηματοδότηση για τη βελτίωση του Δημοτικού Σταδίου στην περιοχή του.

12) Ο Βουλευτής Φθιώτιδας κ. ΕΥΑΓΓΕΛΟΣ ΣΤΑΙΚΟΣ κατέθεσε αναφορά με την οποία η Ομοσπονδία Συνταξιούχων Σιδηροδρομικών Ελλάδος ζητεί την ευνοϊκή ρύθμιση της συνταξιοδότησης του κλάδου.

13) Ο Βουλευτής Ηρακλείου κ. ΔΗΜΗΤΡΙΟΣ ΣΑΡΡΗΣ κατέθεσε αναφορά με την οποία η Νομαρχιακή Αυτοδιοίκηση Ηρακλείου ζητεί να γίνουν στο Παγκρήτιο Στάδιο Ηρακλείου οι αγώνες των ποδοσφαιρικών ομίλων που θα συμμετάσχουν στην προκριμματική φάση των Ολυμπιακών Αγώνων το 2004.

14) Ο Βουλευτής Λακωνίας κ. ΑΘΑΝΑΣΙΟΣ ΔΑΒΑΚΗΣ κατέθεσε αναφορά με την οποία ο Δήμος Γυθείου του Νομού Λακωνίας ζητεί την επίλυση του προβλήματος εύρευσης τόπου διάθεσης απορριμμάτων της περιοχής του.

15) Οι Βουλευτές κύριοι ΣΤΡΑΤΗΣ ΚΟΡΑΚΑΣ και ΑΠΟΣΤΟΛΟΣ ΤΑΣΟΥΛΑΣ κατέθεσαν αναφορά με την οποία Κληρικοί της Ιεράς Μητροπόλεως Νικαίας ζητούν την επίλυση οικονομικών προβλημάτων τους.

16) Οι Βουλευτές κύριοι ΣΤΡΑΤΗΣ ΚΟΡΑΚΑΣ και ΑΠΟΣΤΟΛΟΣ ΤΑΣΟΥΛΑΣ κατέθεσαν αναφορά με την οποία η 'Ενωση Λειτουργών Μέσης Εκπαίδευσης Λέσβου εκφράζει τη συμπαράστασή της στους απεργούς πείνας - αδιόριστους καθηγητές Κούγκα Δημήτρη και Παληοτζήκα Ελένη.


 

  

Σελίδα 2696 

17) Οι Βουλευτές κύριοι ΣΤΑΥΡΟΣ ΠΑΝΑΓΙΩΤΟΥ και ΜΑΡΙΑ ΜΠΟΣΚΟΥ κατέθεσαν αναφορά με την οποία οι Πρόεδροι των ΤΟΕΒ Βορείου Ελλάδος ζητούν να μην ενοποιηθούν οι Τοπικοί Οργανισμοί Εγγείων Βελτιώσεων.

18) Οι Βουλευτές κύριοι ΔΗΜΗΤΡΙΟΣ ΚΩΣΤΟΠΟΥΛΟΣ και ΧΑΡΑΛΑΜΠΟΣ ΑΓΓΟΥΡΑΚΗΣ κατέθεσαν αναφορά με την οποία Κάτοικοι του Μοσχάτου και η Δημοτική Κίνηση "Δημοτική Αγωνιστική Συνεργασία Μοσχάτου" Αττικής, δηλώνουν, ότι αντιτίθενται στην κατασκευή υπερυψωμένου δρόμου πάνω απ' τον Κηφισό ποταμό.

19) Οι Βουλευτές κύριοι ΔΗΜΗΤΡΙΟΣ ΚΩΣΤΟΠΟΥΛΟΣ και ΧΑΡΑΛΑΜΠΟΣ ΑΓΓΟΥΡΑΚΗΣ κατέθεσαν αναφορά με την οποία η Ομοσπονδία Εργαζομένων Φαρμακευτικών και συναφών επαγγελμάτων Ελλάδας και η 'Ενωση Συνταξιούχων Υπαλλήλων Φαρμακευτικών Εργασιών Ελλάδας ζητούν να υλοποιηθεί στο σύνολό του ο ιδρυτικός νόμος του ΕΟΦ.

20) Οι Βουλευτές κύριοι ΣΤΡΑΤΗΣ ΚΟΡΑΚΑΣ και ΜΑΡΙΑ ΜΠΟΣΚΟΥ κατέθεσαν αναφορά με την οποία ο Δήμαρχος Καλλονής Λέσβου καταγγέλλει ότι η ΔΟΥ Καλλονής δεν εφαρμόζει την με αριθμό 265/16-3-90 γνωμοδότηση της Νομικής Διεύθυνσης του Υπουργείου Οικονομικών.

21) Οι Βουλευτές κύριοι ΑΠΟΣΤΟΛΟΣ ΤΑΣΟΥΛΑΣ και ΔΗΜΗΤΡΙΟΣ ΚΩΣΤΟΠΟΥΛΟΣ κατέθεσαν αναφορά με την οποία η Συντονιστική Επιτροπή Νυκτερινών Σχολείων Αθήνας ζητεί να αποσυρθεί και να μην εφαρμοστεί ο πρόσφατος Νόμος για την Παιδεία και να καλυφθούν οι ανάγκες σε αίθουσες και εργαστήρια των νυκτερινών σχολείων.

22) Οι Βουλευτές κύριοι ΜΟΥΣΤΑΦΑ ΜΟΥΣΤΑΦΑ και ΣΤΕΛΛΑ ΑΛΦΙΕΡΗ κατέθεσαν αναφορά με την οποία ο Σύνδεσμος Συνταξιούχων ΙΚΑ ζητεί την επιχορήγηση του ΙΚΑ με μεγαλύτερα ποσά για το έτος 1998.

23) Οι Βουλευτές κύριοι ΙΩΑΝΝΗΣ ΔΡΑΓΑΣΑΚΗΣ, ΦΩΤΗΣ ΚΟΥΒΕΛΗΣ και ΣΠΥΡΟΣ ΔΑΝΕΛΛΗΣ κατέθεσαν αναφορά με την οποία το Εργατοϋπαλληλικό Κέντρο Κυκλάδων ζητεί την καταβολή δεδουλευμένων στους εργαζόμενους στο Νεώριο Σύρου.

24) Οι Βουλευτές κύριοι ΕΥΑΓΓΕΛΟΣ ΑΠΟΣΤΟΛΟΥ και ΣΤΕΛΛΑ ΑΛΦΙΕΡΗ κατέθεσαν αναφορά με την οποία η Πανελλήνια 'Ενωση Μηχανικών Εμπορικού Ναυτικού καταγγέλλει μεθοδεύσεις αποκλεισμού αντιπροσώπων στο 25ο Συνέδριο της Π.Ν.Ο. και την κατάργηση του Ν. 330/76.

25) Οι Βουλευτές κύριοι ΦΩΤΗΣ ΚΟΥΒΕΛΗΣ και ΜΟΥΣΤΑΦΑ ΜΟΥΣΤΑΦΑ κατέθεσαν αναφορά με την οποία Εργαζόμενοι Μετατασσόμενοι από τα Ναυπηγεία Ελευσίνας στον ΟΣΕ ζητούν την επίλυση συνταξιοδοτικών προβλημάτων που προέκυψαν από τη μετάταξή τους.

26) Ο Βουλευτής Εύβοιας κ. ΕΥΑΓΓΕΛΟΣ ΑΠΟΣΤΟΛΟΥ κατέθεσε αναφορά με την οποία η 'Ενωση Εργαζομένων στην ΑΕΜ ΒΩΞΙΤΑΙ ΠΑΡΝΑΣΣΟΥ ζητεί τη λήψη μέτρων για την εξασφάλιση των θέσεων των εργαζομένων στα μεταλλεία.

27) Οι Βουλευτές κύριοι ΦΩΤΗΣ ΚΟΥΒΕΛΗΣ και ΜΟΥΣΤΑΦΑ ΜΟΥΣΤΑΦΑ κατέθεσαν αναφορά με την οποία η Νομαρχιακή Επιτροπή του Νομού Κιλκίς της ΠΕΑΕΑ ζητεί την ηθική και υλική αποκατάσταση των Αγωνιστών της Εθνικής Αντίστασης.

28) Ο Βουλευτής Ηρακλείου κ. ΙΩΑΝΝΗΣ ΚΟΥΡΑΚΗΣ κατέθεσε αναφορά με την οποία ο Δ/ντής Αγροτικής Ανάπτυξης Ηρακλείου ζητεί να του δοθούν πιστώσεις για την πληρωμή δεδουλευμένων του προσωπικού δακοκτονίας.

29) Ο Βουλευτής Ηρακλείου κ. ΙΩΑΝΝΗΣ ΚΟΥΡΑΚΗΣ κατέθεσε αναφορά με την οποία ο Σύνδεσμος Γεωπόνων Ανατολικής Κρήτης ζητεί την αλλαγή του νομοθετικού πλαισίου που καθορίζει τον τρόπο επιλογής αποφοίτων ΑΕΙ - ΤΕΙ σε θέσεις τακτικού προσωπικού, με το σύστημα των αντικειμενικών κριτηρίων.

30) Ο Βουλευτής Θεσ/νίκης κ. ΣΤΥΛΙΑΝΟΣ ΠΑΠΑΘΕΜΕΛΗΣ κατέθεσε αναφορά με την οποία ο Πανελλήνιος Σύνδεσμος Παραγωγών Βοείου Κρέατος - Γάλακτος ζητεί τη ρύθμιση των χρεών των κτηνοτρόφων προς την ΑΤΕ.

Β' ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ
1. Στην με αριθμό 2018/13-10-97 ερώτηση δόθηκε με το υπ' αριθμ. 33829/4-11-97 έγγραφο από τoν Υπουργό Υγείας και Πρόνοιας η ακόλουθη απάντηση:

"Σε απάντηση της ερώτησης 2018/13-10-97 που κατέθεσε στη Βουλή των Ελλήνων ο Βουλευτής κ. Πέτρος Τατούλης, σας επισυνάπτουμε με το αριθμ. πρωτ. 9117/16-10-97 έγγραφο του Νομαρχιακού Γενικού Νοσοκ. Τρίπολης το οποίο καλύπτει το θέμα.

Ο Υπουργός

ΚΩΝ. ΓΕΙΤΟΝΑΣ"

Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).

2. Στην με αριθμό 2019/13-10-97 ερώτηση δόθηκε με το υπ' αριθμ. 6118/5-11-97 έγγραφο από τoν Υπουργό Mεταφορών και Επικοινωνιών η ακόλουθη απάντηση:

"Σε απάντηση της ερώτησης με αριθμ. 2019/13-10-97 που κατέθεσε στη Βουλή ο Βουλευτής κ. Στεφ. Μάνος και απευθύνεται στον Υπουργό Μεταφορών και Επικοινωνιών σχετικά με τις προς σύναψη Προγραμματικές Συμφωνίες, σας διαβιβάζουμε όσον αφορά τις ΔΕΚΟ που εποπτεύουμε, τα παρακάτω έγγραφα:

1) το με αριθμ. πρωτ. 169.1/472668/23-10-97 έγγραφο του Προέδρου Δ.Σ. και Δ/ντος Συμβούλου του Οργανισμού Τηλεπικοινωνιών της Ελλάδος Α.Ε.

2) το με αριθμ. πρωτ. 496263/23-10-97 έγγραφο του Δ/ντος Συμβούλου του Οργανισμού Σιδηροδρόμων Ελλάδος Α.Ε.

3) το με αριθμ. πρωτ. 61523/23-10-97 έγγραφο του Δ/ντος Συμβούλου του οργανισμού Ηλεκτρικών Σιδηροδρόμων Αθηνών - Πειραιώς Α.Ε. ΗΣΑΠ.

4) το με αριθ. πρωτ. 496/23-10-97 έγγραφο του Προέδρου Δ.Σ. και Δ/ντος Συμβούλου της Εταιρείας Θερμικών Λεωφορείων.

5) το με αριθ. πρωτ. 4389/24-10-97 έγγραφο του Δ/ντος Συμβούλου των Ηλεκτροκινήτων Λεωφορείων Περιοχής Αθηνών - Πειραιώς ΑΕ (ΗΛΠΑΠ).

Οι υπόλοιπες ΔΕΚΟ που άπτονται της αρμοδιότητος του Υπουργείού μας δεν έχουν προβεί στη σύναψη προγραμματικών συμφωνιών.

Σημειώνουμε πάντως ότι οι συμβάσεις των προγραμματικών συμφωνιών θα περιλαμβάνουν όλα τα απαραίτητα μέτρα που απαιτούνται για τη διασφάλιση των συμφερόντων τους.

Είμαστε στη διάθεση του κ. Βουλευτή για κάθε πρόσθετη πληροφόρηση.

Ο Υπουργός

ΑΝΑΣΤΑΣΙΟΣ ΜΑΝΤΕΛΗΣ"

Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).

3. Στην με αριθμό 2032/13-10-97 ερώτηση δόθηκε με το υπ' αριθμ. 1230/5-11-97 έγγραφο από τoν Υφυπουργό Ενθικής Παιδείας και Θρησκευμάτων η ακόλουθη απάντηση:

"Απαντώντας στην ερώτηση με αριθμό 2032/13-10-97 που κατέθεσε ο Βουλευτής κ. Σπηλ. Σπηλιωτόπουλος, σας γνωρίζουμε τα ακόλουθα:


 

  

Σελίδα 2697 

Ο αριθμός των διοριζόμενων ως εκπαιδευτικών προσδιορίζεται κάθε φορά από τις κενές οργανικές θέσεις και τις σχετικές εγκρίσεις του Υπουργικού Συμβουλίου.

Το Υπουργείο Παιδείας προέβη ως γνωστόν το τρέχον έτος στην πλήρωση ογδόντα θέσεων εκπ/κού προσωπικού κλάδου ΠΕ16 Μουσικής της Δευτεροβάθμιας Εκπ/σης.

Ο πίνακας επιτυχίας Μουσικών του Διαγωνισμού έτους 1995 έχει ισχύ μέχρι 29-12-97 και το ΥΠ.Ε.Π.Θ. προτίθεται να παρατείνει την ισχύ του για ένα ακόμη έτος.

Ο Υφυπουργός

ΙΩΑΝΝΗΣ ΑΝΘΟΠΟΥΛΟΣ"

4. Στην με αριθμό 2033/13-10-97 ερώτηση δόθηκε με το υπ' αριθμ. 39/30-10-97 έγγραφο από τoν Υπουργό Γεωργίας η ακόλουθη απάντηση:

"Απαντώντας στην ερώτηση 2033/13-10-97 που κατέθεσε ο Βουλευτής κ. Σ. Σπηλιωτόπουλος, σας πληροφορούμε τα εξής:

Με την αριθμ. 279/97 κοινή απόφαση των Υπουργών Γεωργίας και Οικονομικών, εγκρίθηκε η χορήγηση οικονομικών ενισχύσεων και στους αγρότες Ν. Αχαϊας που σταφιδόπανα και προς αποξήρανση σταφίδα ζημιώθηκαν σοβαρά από ανεμοθύελλες και χαλαζοθύελλες μηνός Σεπτεμβρίου 1996.

'Οταν η Δ/νση Αγροτικής Ανάπτυξης Ν. Αχαϊας, που υλοποιεί την αναφερόμενη απόφαση, ολοκληρώσει την διαδικασία εξατομίκευσης των ζημιών και σύνταξης των καταστάσεων πληρωμής των δικαιούχων, το Υπουργείο θα κατανείμει τη σχετική πίστωση στα αρμόδια καταστήματα της Α.Τ.Ε. για την καταβολή των προβλεπομένων οικονομικών ενισχύσεων στους δικαιούχους παραγωγούς.

Για τις καλυπτόμενες από τον ΕΛΓΑ ζημιές που προξενήθηκαν από την εν λόγω ανεμοθύελλα σε οιναμπέλους και ορισμένες ατρύγητες σταφίδες (σε 20 περίπου Κοινότητες της Αιγιαλείας) ο ΕΛΓΑ διενήργησε έγκαιρα τις εκτιμήσεις και στα τέλη του μηνός Μαϊου 1997 κατέβαλε τις σχετικές αποζημιώσεις στους δικαιούχους παραγωγούς.

Ο Υπουργός

ΣΤΕΦ. ΤΖΟΥΜΑΚΑΣ"

5. Στην με αριθμό 2038/13-10-97 ερώτηση δόθηκε με το υπ' αριθμ. 22440/4-11-97 έγγραφο από την Υπουργό Ανάπτυξης η ακόλουθη απάντηση:

"Σε απάντηση της ερώτησης 2038/13-10-97 των Βουλευτών κυρίων Ν. Γκατζή, Α. Κανταρτζή και Β. Μπούτα που κατατέθηκε στη Βουλή των Ελλήνων σας πληροφούμε τα εξής:

Για την πληρη ολοκλήρωση της διανομής στο Πολεοδομικό Συγκρότημα Βόλου (ΠΣΒ) απαιτούνται περίπου 350 km πρωτεύοντος και δευτερεύοντος δικτύου.

Το πρωτεύον δίκτυο αφορά την απαραίτητη υποδομή πάνω στην οποία θα αναπτυχθεί και θα πυκνωθεί το δευτερεύον το οποίο διέρχεται από όλους τους δρόμους της πόλης.

Η ΔΕΠΑ με την ολοκλήρωση της τρέχουσας εργολαβίας, μήκους 68 km, ολοκληρώνει την εγκατάσταση του πρωτεύοντος δικτύου (δηλαδή της υποδομής) στο ΠΣΒ έχοντας ταυτόχρονα εγκαταστήσει και ένα πολύ μικρό τμήμα δευτερεύοντος δικτύου για την αρχική λειτουργία.

Η πύκνωση του δικτύου στο ΠΣΒ δεν αποτελεί αντικείμενο της ΔΕΠΑ αλλά της Επιχείρησης Παροχής Αερίου (ΕΠΑ) Θεσσαλίας η οποία θα δημιουργηθεί εντός του 1998 με συμμετοχή της κρατικής (υπό την ευρεία έννοια) Επιχείρησης Διανομής Αερίου (ΕΔΑ) Θεσσαλίας και επενδυτών οι οποίοι θα επιλεχθούν μετά από διεθνή διαγωνισμό.

Η ΔΕΠΑ έχει ήδη αγοράσει τους σταθμούς για τη διανομή του αερίου στο ΠΣΒ ενώ εντός του Νοεμβρίου 1997 ολοκληρώνεται η μελέτη της εγκατάστασης των σταθμών. Σύμφωνα με τον προγραμματισμό οι σταθμοί θα έχουν εγκατασταθεί έως το τέλος Ιανουαρίου 1998 οπότε και προβλέπεται να γίνει η εκκίνηση του Συστήματος.

Η Βιομηχανική Ζώνη Αλμυρού όπως και η Β' ΒΙΠΕ ουδέποτε είχαν ενταχθεί στην Μελέτη Προσδιορισμού του 'Εργου (Project Execution Study) με βάση την οποία γίνονται οι χρηματοδοτήσεις και δανειοδοτήσεις του 'Εργου.

'Ομως το Φ.Α. θα επεκτείνεται συνεχώς σε νέες περιοχές. Υπό την έννοια αυτή, βρίσκεται στη φάση ολοκλήρωσης η μελέτη για τη σύνδεση της Β'ΒΙΠΕ. Θα ακολουθήσει η μελέτη για τη Βιομηχανική Ζώνη Αλμυρού, όπως και για άλλες περιοχές.

Η Υπουργός

ΒΑΣΩ ΠΑΠΑΝΔΡΕΟΥ"

6. Στην με αριθμό 2039/13-10-97 ερώτηση δόθηκε με το υπ' αριθμ. 6050/5-11-97 έγγραφο από τoν Υφυπουργό Mεταφορών και Επικοινωνιών η ακόλουθη απάντηση:

"Σε απάντηση της ερώτησης με αριθμ. 2039/13-10-97 που κατέθεσαν στη Βουλή οι Βουλευτές κύριοι Αχ. Κανταρτζής και Νικ. Γκατζής σχετικά με τα προβλήματα που παρουσιάζονται στο Σιδηροδρομικό Δίκτυο του ΟΣΕ και ιδιαίτερα μεταξύ Λιανοκλαδίου και Δομοκού, σας διαβιβάζουμε το σχετικό έγγραφο με αρ. πρωτ. 948298/23-10-97 του Δ/ντος Συμβούλου του εν λόγω Οργανισμού.

Ο Υφυπουργός

ΕΜΜΑΝΟΥΗΛ ΛΟΥΚΑΚΗΣ"

Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).

7. Στην με αριθμό 2040/13-10-97 ερώτηση δόθηκε με το υπ' αριθμ. 42/30-10-97 έγγραφο από τoν Υπουργό Γεωργίας η ακόλουθη απάντηση:

"Απαντώντας στην ερώτηση 2040/13-10-97 που κατέθεσαν οι Βουλευτές κύριοι Μουσταφά Μουσταφά, Ευάγγελος Αποστόλου σας πληροφορούμε τα εξής:

Η Διοίκηση της ΑΤΕ έχει πλήρη συναίσθηση των συνολικών προβλημάτων του Καταστήματος Κομοτηνής και ιδιαίτερα αυτών που σχετίζονται η απορρέουν από την σοβαρή έλλειψη προσωπικού που παρατηρείται σε αυτό.

Δεν υπήρξε, κατά το τρέχον έτος 1997 αριθμητική μείωση του προσωπικού του Καταστήματος Κομοτηνής λόγω υπηρεσιακών μεταθέσεων υπαλλήλων του σε άλλες μονάδες της Τράπεζας.

Οι μόνες μεταθέσεις από και προς το Κατάστημα Κομοτηνής που πραγματοποιήθηκαν μέσα στο 1997 είναι οι παρακάτω:

1. Τμήμα Α' (Οικ.)Δουλγέρης Χρήστος, Υποδ/ντής Κατ/τος Κομοτηνής στο Κατ/μα Ξυλαγανής ως Δ/ντής αυτού.

2. Τμήμα Α' (Οικ.) Σταμπουλής Αναστάσιος Προϊστ. Λογ/ρίου Κατ/τος Σαππών, στο Κατ/μα Κομοτηνής ως Υποδ/ντής αυτού.

3. Τμήμα Α' (Γεωπ.) Σπορίκης Ανέστης Κατ/τος Κομοτηνής στη 2η Γεωτεχνική Επιθεώρηση Κομοτηνής (συστεγάζεται με το Κατ/μα Κομοτηνής).

4. Τμήμα Α' (Οικ.) Αλμπάνης Στυλιανός Κατ/τος Ξυλαγανής στο Κατάστημα Κομοτηνής.

Στο μέτρο που εξαρτάται από την Δ/νση Προσωπικού της Τράπεζας (μεταθέσει), οι υπάλληλοι του Καταστήματος Κομοτηνής αυξήθηκαν κατά ένα άτομο.

Οι αποχωρήσεις υπαλλήλων για άλλους λόγους πλην μεταθέσεων, από το Κατάστημα Κομοτηνής κατά το έτος 1997 οφείλονται σε δύο (2) απολύσεις, ύστερα από σχετική απόφαση του αρμόδιου Πειθαρχικού Συμβουλίου της ΑΤΕ, λόγω σοβαρών πειθαρχικών αδικημάτων καθώς και σε μια συνταξιοδότηση.

Η Δ/νση Προσωπικού της Τράπεζας δεν έχει άλλο τρόπο να ενισχύσει το Κατ/μα Κομοτηνής εκτός από τις προσωρινές μετακινήσεις (αποσπάσεις) σε αυτό, υπαλλήλων από τα λοιπά Κατ/τα της ευρύτερης περιοχής.

Το Κατ/μα Κομοτηνής ενισχύθηκε, κατά το διάστημα Ιανουαρίου - Σεπτεμβρίου 1997, με 136 άνθρωπο-ημέρες αποσπασμένων υπαλλήλων, παρά το γεγονός ότι, σε κανένα από τα πέριξ Κατ/τα, δεν υπάρχει πληρότητα προσωπικού.

Σύμφωνα με το προσφάτως εγκριθέν στεγαστικό πρόγραμμα


 

  

Σελίδα 2698 

της ΑΤΕ για την τριετία 1997-99 το Κατάστημα Κομοτηνής συγκαταλέγεται μεταξύ των Καταστημάτων με στεγαστικά προβλήματα πρώτης προταεραιότητας τα οποία έχουν προγραμματισθεί να αντιμετωπισθούν εντός του 1998.

Ο Υπουργός

ΣΤΕΦ. ΤΖΟΥΜΑΚΑΣ"

8. Στην με αριθμό 2043/14-10-97 ερώτηση δόθηκε με το υπ' αριθμ. 44/4-11-97 έγγραφο από τoν Υπουργό Γεωργίας η ακόλουθη απάντηση:

"Απαντώντας στην ερώτηση 2043/14-10-97 που κατέθεσε ο Βουλευτής κ. Δ. Αλαμάνος, σας πληροφορούμε τα εξής:

Για το 1997 το Διοικητικό Συμβούλιο της Ε.Β.Ζ. προγραμμάτισε παραγωγή 345.000 τόν. ζάχαρης προκειμένου να δημιουργήσει ένα συνεχώς μεταφερόμενο απόθεμα 25.000 τόνων, του οποίου η διατήρηση επιβαρύνει σοβαρά την Ε.Β.Ζ. αλλά επιτρέπει την κάλυψη της Εθνικής ποσόστοσης σε έτη μειωμένης παραγωγής. Η αυξημένη παραγωγή ικανοποίησε και καθολικό αίτημα των Αγροτικών Οργανώσεων και του Υπουργείου Γεωργίας για κατά το δυνατόν μεγαλύτερη έκταση τεύτλων το 1997 λόγω προβλημάτων σε άλλες καλλιέργειες. Για την επίτευξη του παραπάνω στόχου προγραμματίσθηκε καλλιέργεια - συγκομιδή 197.000 στρεμμάτων τεύτλων.

'Ομως παρά τις έγκαιρες (Χειμώνα), επανειλημμένες γραπτές και προφορικές επισημάνσεις ότι φέτος, λόγω αυξημένης έκτασης - παραγωγής θα εφαρμοσθεί το άρθρο 3 του Συμφωνητικού Τευτλοκαλλιέργειας το οποίο αναφέρει "Στην περίπτωση που θα διαπιστωθεί ότι ο Καλλιεργητής καλλιέργησε μεγαλύτερη έκταση από αυτή που ορίζεται σ' αυτό το Συμφωνητικό, η Ε.Β.Ζ. έχει το δικαιώμα να εξαγοράσει και παραλάβει τα τεύτλα που θα παραχθούν από την έκταση της υπέρβασης στο τέλος της Καμπάνιας, με τιμή μειωμένη κατά 30% από αυτή που ορίζεται στο Συμφωνητικό αυτό, επί πλέον δε ο Καλλιεργητής θα αποκλείεται από τον τευτλοκαλλιέργεια για χρονικό διάστημα μέχρι 4 χρόνια και, αν η παράβαση επαναληφθεί θα αποκλείεται για αόριστο χρόνο", 5.410 καλλιεργητές καλλιέργησαν συνολικά 31.888 στρέμματα επί πλέον των αναφερομένων στο Συμφωνητικό τους.

Στάλησαν ατομικές επιστολές σε όσους είχαν υπέρβαση μεγαλύτερη του 1 στρέμματος, γνωστοποιώντας τους ότι θα εφαρμοσθεί το άρθρο 3 του Συμφωνητικού και να υποβάλλουν ενστάσεις εάν διαφωνούν με την διαπιστωθείσα επί πλέον έκταση.

Εξετάσθηκαν οι ενστάσεις, δικαιώθηκαν όσοι είχαν δίκαιο, (η επί πλέον έκταση παρουσιάσθηκε ως έκταση άλλων καλλιεργητών που καλλιέργησαν λιγότερα από τα συμφωνηθέντα) και τελικά καταλογίσθηκε υπέρβαση συνολικής έκτασης 15.575 στρεμμάτων σε 3.125 τευτλοκαλλιεργητές.

Στην επαρχία Δομοκού υπογράφησαν συμβάσεις με 903 καλλιεργητές για 22.916 στρέμματα τεύτλων (Μ.Ο. 25,4 στρ.) αλλά τελικά καλλιέργησαν περισσότερα από 25.216 στρέμματα και ως κε τούτου καταλογίσθηκαν ως υπερβάσεις 2.182 στρέμματα σε 377 καλλιεργητές.

Με μέση προβλεπόμενη παραγωγή 5,82 τόνους κατά στρέμμα το 1997, περιεκτικότητα σε ζάχαρη 14,70% και τιμή αγοράς 17.960 δρχ./τόνο το ακαθάριστο εισόδημα θα είναι 5,82 Χ 17.960 = 104.500 δρχ./στρ. Αυτό σημαίνει ότι η προβλεπόμενη, από το άρθρο 3 μείωση της τιμής κατά 30%, αντιστοιχεί κατά μέσο όρο σε 31.358 δρχ./στρέμμα.

Η Ε.Β.Ζ. επιδεικνύοντας επιείκια, αντίστοιχη με τον υπολισμό της έκτασης, όρισε ότι η μέγιστη παρακράτηση κατά στρέμμα θα είναι 20% μικρότερη, ήτοι 25.000 δρχ./στρέμμα.

Το ποσό αυτό παρακρατείται κατά την εξόφληση του παραγωγού και εάν στο τέλος της Καμπάνιας αποδειχθεί ότι για ορισμένους είναι μεγαλύτερο από το 30% που προβλέπει το Συμφωνητικό, θα του επιστραφούν οι αντίστοιχες διαφορές, ενώ εάν είναι μικρότερο δεν θα του ζητηθεί η διαφορά.

Το σύνολο των παρακρατήσεων θα καλύψει λιγότερο από το μισό της επιβάρυνσης που υφίσταται η Ε.Β.Ζ. εξ'αιτίας της μη συμμόρφωσης των παρακάτω τετλοκαλλιεργητών.

Η μη εφαρμογή του σχετικού άρθρου κατά τα προηγούμενα έτη οφείλετο στο μειωμένο ενδιαφέρον των αγροτών για τα τεύτλα με συνέπεια να μη καλύπτεται η προγραμματισμένη έκταση και ως εκ τούτου οι υπερβάσεις της έκτασης του Συμφωνητικού ήταν ελάχιστες και ανώδυνες.

Ο Υπουργός

ΣΤΕΦ. ΤΖΟΥΜΑΚΑΣ"

9. Στην με αριθμό 2045/14-10-97 ερώτηση δόθηκε με το υπ' αριθμ. 45/4-11-97 έγγραφο από τoν Υπουργό Γεωργίας η ακόλουθη απάντηση:

"Απαντώντας στην ερώτηση 2045/14-10-97 που κατέθεσε ο Βουλευτής κ. Μ. Ακήφογλου για τα θέματα της αρμοδιότητάς μας, σας πληροφορούμε τα εξής:

Σύμφωνα με τις αποφάσεις των Υπουργών Γεωργίας και Οικονομικών με τις οποίες εγκρίθηκε η χορήγηση οικονομικών ενισχύσεων στους αγρότες που γεωργοκτηνοτροφικές τους εκμεταλλεύσεις ζημιώθηκαν από βροχοπτώσεις - πλημμύρες Σεπτεμβρίου - Δεκεμβρίου κατά το έτος 1996, δικαιούχοι των ενισχύσεων είναι κατά κύριο επάγγελμα γεωργοί, όπως αυτοί προσδιορίζονται για την εφαρμογή του Καν. της Ε.Ε. 2328/91 χωρίς τους περιορισμούς που αφορούν την ηλικία και το ποσοστό αναπηρίας.

Τροποποίηση των αναφερομένων αποφάσεων, ώστε να ενισχυθούν όλοι οι πληγέντες παραγωγοί ανεξαρτήτως κύριας αποσχόλησης και εισοδήματος, δεν αντιμετωπίζεται από το Υπουργείο Γεωργίας διότι σκοπός του προγράμματος είναι να εισχυθούν οι κατά κύρια απασχόληση γεωργοί που έπαθαν σοβαρές ζημιές και το οικογενειακό τους εισόδημα στηρίζεται κυρίως στο εισόδημα από τη γεωργία.

Σημειώνουμε ότι μέχρι σήμερα έχουν καταβληθεί στους αγρότες του Ν. Ξάνθης που γεωργοκτηνοτροφικές τους εκμεταλλεύσεις ζημιώθηκαν από βροχοπτώσεις - πλημμύρες Σεπτεμβρίου έως και Δεκεμβρίου 1996, οικονομικές ενισχύσεις ύψους 715.896.295 δραχμών.

Ο Υπουργός

ΣΤΕΦ. ΤΖΟΥΜΑΚΑΣ"

10. Στην με αριθμό 2053/14-10-97 ερώτηση δόθηκε με το υπ' αριθμ. 46/3-11-97 έγγραφο από τον Yπουργό Γεωργίας η ακόλουθη απάντηση:

"Απαντώντας στην ερώτηση 2053/14-10-97 που κατέθεσε ο Βουλευτής κ. Β. Κορκολόπουλος, σας πληροφορούμε τα εξής:

Το ύψος των χρεών των Συνεταιριστικών Οργανώσεων την 31/12/96 ανέρχονται σε 530 δισ. δρχ. περίπου.

Τα τρία τελευταία χρόνια έχουν γίνει επανειλημμένες ρυθμίσεις στα χρέη των αγροτών, όπως ρύθμιση κτηνοτροφικών χρεών (1994), ρύθμιση χρεών πληγέντων βαμβακοκαλλιεργητών (1996), ρύθμιση οφειλών φορέων ανθοκαλλιεργειών, καλλιεργητών κηπευτικών θερμοκηπίων, αλιευτικών επιχειρήσεων (1997), καθώς και οι πιστωτικές διευκολύνσεις σε πιστούχους (οποιουδήποτε κλάδου και δραστηριότητας) της Τράπεζας που οι οφειλές τους έχουν περιέλθει σε καθυστέρηση.

Το ευνοϊκό πλαίσιο προβλέπει απαλλαγή του συνόλου των τόκων ποινής για την χρονική περίοδο από 1-1-94 έως 30-6-96 και απαλλαγή μέρους των συμβατικών τόκων της ίδιας περιόδου που φθάνει μέχρι το 50% καθώς και ρύθμιση των υπολοίπων οφειλών με ιδιαίτερα ευνοϊκούς όρους.

Ο Υπουργός

ΣΤ. ΤΖΟΥΜΑΚΑΣ"

11. Στην με αριθμό 2061/14-10-97 ερώτηση δόθηκε με το υπ' αριθμ. 48/4-11-97 έγγραφο από τον Yπουργό Γεωργίας η ακόλουθη απάντηση:

"Απαντώντας στην ερώτηση 2061/14-10-97 που κατέθεσε ο Βουλευτής κ. Η. Βεζδρεβάνης σας πληροφορούμε τα εξής:

Η Γενική Γραμματεία Δασών και Φυσικού Περιβάλλοντος


 

  

Σελίδα 2699 

του Υπ. Γεωργίας στα πλαίσια της οργάνωσης του αντιπυρικού αγώνα για την προστασία των δασών από τις πυρκαγιές, λαμβάνει όλα τα προσήκοντα μέτρα για την αποτελεσματικότερη συμμετοχή του δασικού προσωπικού και των μέσων που διαχειρίζεται, στον αντιπυρικό σχεδιασμό.

Επιπροσθέτως, η εποικοδομητική της συνεργασία με τους λοιπούς φορείς (ΥΕΘΑ, Πυρ/κό Σώμα, ΕΛ.ΑΣ., Ο.Τ.Α., λοιπές Υπηρεσίες, Δημ. Επιχειρήσεις και Οργανισμούς), που συνδράμουν επικουρικά το έργο της, έχει συντελέσει ώστε ο κρατικός μηχανισμός να λειτουργεί συντονισμένα και αποτελεσματικά για την επίτευξη του κοινού σκοπού όλων των εμπλεκομένων φορέων, που είναι η αντιπυρική θωράκιση των δασών από τις πυρκαγιές.

Σε ό,τι αφορά τη λήψη μέτρων για την αποτελεσματική αντιμετώπιση του φαινομένου των δασικών πυρκαγιών, παραθέτουμε σειρά από προληπτικά και κατασταλτικά μέτρα τα οποία ελήφθησαν κατά την τρέχουσα περίοδο και αποτελούν τη βάση των ετήσιων προγραμμάτων αντιπυρικής προστασίας.

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).

12. Στην με αριθμό 2065/14-10-97 ερώτηση δόθηκε με το υπ' αριθμ. 1233/5-11-97 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση:

"Απαντώντας στην ερώτηση με αριθμό 2065/14-10-97 που κατέθεσε ο Βουλευτής κ. Στέφανος Μάνος, σας πληροφορούμε τα ακόλουθα:

Το Υπουργείο Εθνικής Παιδείας και Θρησκευμάτων προμηθεύεται βιβλία μόνο για τις σχολικές βιβλιοθήκες της Πρωτοβάθμιας και Δευτεροβάθμιας Εκπ/σης και τις βιβλιοθήκες των Ελληνικών σχολείων του Εξωτερικού.

Η προμήθεια των ανωτέρω βιβλίων γίνεται εις βάρος των πιστώσεων του "Ειδικού λογαριασμού Μαθητικής Πρόνοιας" στα πλαίσια των δυνατοτήτων του προϋπολογισμού εκάστου έτους.

Τα σχετικά στοιχεία που ζητούνται με την ερώτηση επειδή αφορούν και σε παρελθόντα έτη ετοιμάζονται από την αρμόδια υπηρεσία του ΥΠΕΠΘ και μετά την ολοκλήρωσή τους θα σας πληροφορήσουμε σχετικά.

Ο Υφυπουργός

ΙΩΑΝΝΗΣ ΑΝΘΟΠΟΥΛΟΣ"

13. Στην με αριθμό 2066/14-10-97 ερώτηση δόθηκε με το υπ' αριθμ. 50/30-10-97 έγγραφο από τον Yπουργό Γεωργίας η ακόλουθη απάντηση:

"Απαντώντας στην ερώτηση 2066/14-10-97 που κατέθεσε ο Βουλευτής κ. Ν. Κατσαρός, σας πληροφορούμε τα εξής:

Τόσο η καπνεμπορική επιχείρηση ΑTIC ΑΕ όσο και η επιχείρηση Οδέττη Πετρίδη Α.Ε. έχουν ήδη ξεκινήσει την εξόφληση του χρέους τους και προχωρούν στην αποπληρωμή των καπνοπαραγωγών.

Παράλληλα η αρμόδια Επιτροπή που έχει συσταθεί σύμφωνα με την 17001/29-5-97 απόφαση των Υπουργών Εθνικής Οικονομίας και Γεωργίας για την επιβολή προστίμων στους μεταποιητές, έχει συγκεντρώσει όλα τα απαραίτητα στοιχεία και θα προβεί σε όλες τις απαραίτητες ενέργειες για την υλοποίηση της παραπάνω Απόφασης.

Ο Υπουργός

ΣΤ. ΤΖΟΥΜΑΚΑΣ"

14. Στην με αριθμό 2068/14-10-97 ερώτηση δόθηκε με το υπ' αριθμ. 1234/4-11-97 έγγραφο από τον Yπουργό Εθνικής Παιδείας και Θρησκευμάτων η ακόλουθη απάντηση:

"Απαντώντας στην ερώτηση με αριθμό 2068/14-10-97 που κατέθεσε ο Βουλευτής κ. Γεώργ. Αδαμόπουλος, σας γνωρίζουμε τα ακόλουθα:

'Οπως μας πληροφόρησε ο Οργανισμός Επαγγελματικής Εκπαίδευσης και Κατάρτισης (Ο.Ε.Ε.Κ.), ανταποκρινόμενος στο πάγιο αίτημα των τοπικών παραγόντων, έχει ιδρύσει στην ελληνική επικράτεια 94 Δημόσια Ι.Ε.Κ. αρμοδιότητας ΥΠ.Ε.Π.Θ., εκ των οποίων λειτουργούν, ήδη, τα 92 και προγραμματίζει την ίδρυση και λειτουργία 11 ακόμη Ι.Ε.Κ.

Με την αρ. 19/96 Πράξη του Δ.Σ. του Ο.Ε.Ε.Κ. αποφασίστηκε η λειτουργία παραρτήματος του Ι.Ε.Κ. Λάρισας, από το χειμερινό εξάμηνο του 1996, το οποίο στη συνέχεια μετατράπηκε σε αυτόνομο.

Το αίτημα ίδρυσης Παραρτήματος Ι.Ε.Κ. στην Ελασσόνα έχει, τεθεί υπόψη και εξετάζεται από τις αρμόδιες υπηρεσίες του Ο.Ε.Ε.Κ., προκειμένου, στο πλαίσιο του γενικότερου σχεδιασμού δράσης του Ο.Ε.Ε.Κ. αν κριθεί αναγκαίο, να υλοποιηθεί στο μέλλον.

Ο Υπουργός

ΓΕΡΑΣΙΜΟΣ Δ. ΑΡΣΕΝΗΣ"

15. Στην με αριθμό 2071/14-10-97 ερώτηση δόθηκε με το υπ' αριθμ. 1235/3-11-97 έγγραφο από τον Υφυπουργό Eθνικής Παιδείας και Θρησκευμάτων η ακόλουθη απάντηση:

"Απαντώντας στην ερώτηση με αριθμό 2071/14-10-97 που κατέθεσε ο Βουλευτής κ. Θεοφ. Δημοσχάκης, σας γνωρίζουμε τα ακόλουθα:

'Οπως μας πληροφόρησε η Νομαρχιακή Αυτοδιοίκηση Ροδόπης - 'Εβρου το Δημοτικό Σχολείο Χώρας, νήσου Σαμοθράκης, έχει οργανικότητα 3/θεσίου.

Σύμφωνα με το ν. 1566/85 άρθρο 4 παρ. 6 η αναλογία δασκάλων προς μαθητές ορίζεται ως εξής:

10 έως 25 μαθητές προς ένα (1) δάσκαλο

26 έως 50 μαθητές προς δύο (2) δασκάλους

51 έως 90 μαθητές προς τρεις (3) δασκάλους κ.ο.κ.

Στο Δημοτικό Σχολείο Χώρας, έχουν εγγραφεί και φοιτούν είκοσι δύο (22) μαθητές. Σύμφωνα με το Νόμο θα έπρεπε να λειτουργεί με ένα δάσκαλο.

Η υπηρεσία όμως εκτιμώντας την ιδιομορφία και ιδιαιτερότητα του Σχολείου, μικρό, ακριτικό και απομονωμένο νησί, χαμηλό κοινωνικοοικονομικό και μορφωτικό επίπεδο οικογένειας, λειτουργεί το σχολείο ως 2/θέσιο.

Ο Υφυπουργός

ΙΩΑΝΝΗΣ ΑΝΘΟΠΟΥΛΟΣ"

16. Στην με αριθμό 2072/14-10-97 ερώτηση δόθηκε με το υπ' αριθμ. 1236/3-11-97 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση:

"Απαντώντας στην ερώτηση με αριθμό 2072/14-10-97 σχετικά με τη χρηματοδότηση του Δημοτικού Σχολείου Αγριάνης Κοινότητας Πρωτοκλησίου Ν. 'Εβρου, που κατέθεσε ο Βουλευτής κ. Θ. Δημοσχάκης, σας γνωρίζουμε τα ακόλουθα:

'Υστερα από την αποκέντρωση του Προγράμματος Δημοσίων Επενδύσεων, το Νομαρχιακό Συμβούλιο κάθε Νομού αξιολογεί και ιεραρχεί τις υπάρχουσες ανάγκες σχολικής στέγης και εντάσσει στο Νομαρχιακό Πρόγραμμα τις πιο επείγουσες, χωρίς την παρέμβαση του Υπουργείου Παιδείας.

Το ΥΠ.Ε.Π.Θ. επιχορηγεί κατ' έτος τις Νομαρχιακές Αυτοδιοικήσεις από το Εθνικό Π.Δ.Ε. και το ΤΑΣΕ για κατασκευές και επισκευές διδακτηρίων στο Νομό.

Το έτος 1995 η Κοινότητα Πρωτοκκλησίου χρηματοδοτήθηκε από τη Νομαρχιακή Αυτοδιοίκηση με το ποσό των 200.000 δραχμών για την εκτέλεση του έργου "Επισκευή, συντήρηση και ελαιοχρωματισμός του Δημοτικού Σχολείου Αγριάνης", και έκτοτε δεν υποβλήθηκε στις Υπηρεσίες της Νομαρχίας άλλο σχετικό αίτημα. Εάν η εν λόγω Κοινότητα επανέλθει με παρόμοιο αίτημα, αυτό θα εξετασθεί και θα αντιμετωπισθεί από τη Ν.Α. 'Εβρου.

Ο Υφυπουργός

ΙΩΑΝΝΗΣ ΑΝΘΟΠΟΥΛΟΣ"

17. Στην με αριθμό 2073/14-10-97 ερώτηση δόθηκε με το


 

  

Σελίδα 2700 

υπ' αριθμ. 1236/3-11-97 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση:

"Απαντώντας στην ερώτηση με αριθμό 2073/14-10-97 σχετικά με τη λειτουργία του Γυμνασίου Ν. Σοφικού 'Εβρου, που κατέθεσε ο Βουλευτής κ. Θ. Δημοσχάκης, σας γνωρίζουμε τα ακόλουθα:

Η χρηματοδότηση των σχολείων για την αντιμετώπιση των λειτουργικών τους δαπανών γίνεται από πιστώσεις του Υπουργείου Εσωτερικών και με τη φροντίδα του Υπουργείου αυτού, σύμφωνα με τις διατάξεις της παρ. 3α του άρθρου 25 του ν. 1828/89 όπως τροποποιήθηκαν και συμπληρώθηκαν μεταγενέστερα με τις διατάξεις της παρ. 6β του άρθρου 113 του ν. 1892/90 και του άρθρου 55 του ν. 1946/91 και ως εκ τούτου το ΥΠ.Ε.Π.Θ. δεν έχει νομική κάλυψη αλλά ούτε και πιστώσεις για το σκοπό αυτό.

Οι πιστώσεις που διατίθενται για τις λειτουργικές δαπάνες των σχολείων το 1997 είναι 24,7 δις (αύξηση 17,7%) έναντι 21 δις που διατέθηκαν το 1996 και 16,5 δις που διατέθηκαν το 1995.

Είναι προφανές ότι με την αύξηση των 3,7 δις για το έτος 1997 θα αντιμετωπιστούν καλύτερα οι λειτουργικές δαπάνες όλων των σχολείων της χώρας.

'Οσον αφορά τη χρηματοδότηση για συντήρηση του Γυμνασίου Ν. Σοφικού της Κοινότητας Θουρίου, σας γνωρίζουμε ότι, όπως μας πληροφόρησε ο Νομάρχης 'Εβρου, μέχρι σήμερα δεν περιήλθε στις υπηρεσίες της Νομαρχιακής Αυτοδιοίκησης 'Εβρου σχετικό αίτημα, προκειμένου να αντιμετωπισθεί από τις πιστώσεις του τρέχοντος έτους.

Επειδή οι εν λόγω πιστώσεις της Ν.Α. 'Εβρου έχουν εξ ολοκλήρου διατεθεί στους φορείς τέτοιων έργων, και επειδή οι ζητούμενες παρεμβάσεις μπορούν να υλοποιηθούν και το επόμενο έτος, καθόσον δεν επηρεάζουν τη λειτουργικότητα του Σχολείου, για τούτο η Νομαρχιακή Αυτοδιοίκηση 'Εβρου προτίθεται, το επόμενο οικονομικό έτος να προβεί στην απαραίτητη χρηματοδότηση για τη συντήρηση του Γυμνασίου Σοφικού.

Ο Υφυπουργός

ΙΩΑΝΝΗΣ ΑΝΘΟΠΟΥΛΟΣ"

18. Στην με αριθμό 2076/14-10-97 ερώτηση δόθηκε με το υπ' αριθμ. 6156/6-11-97 έγγραφο από τον Yπουργό Μεταφορών και Επικοινωνιών η ακόλουθη απάντηση:

"Σε απάντηση της ερώτησης με αριθμ. 2076/14-10-97 που κατέθεσε στη Βουλή ο Βουλευτής κ. Αντ. Κοτσακάς σχετικά με προβλήματα που δημιουργούνται στην μετακίνηση των επιβατών στην Χίο ειδικά κατά τους καλοκαιρινούς μήνες, σας διαβιβάζουμε το σχετικό έγγραφο με αρ. πρωτ. Γ.Δ./2091/4-11-97 του Γενικού Δ/ντή της Ολυμπιακής Αεροπορίας.

Ο Υπουργός

ΑΝΑΣΤΑΣΙΟΣ ΜΑΝΤΕΛΗΣ"

Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).

19. Στην με αριθμό 2077/14-10-97 ερώτηση δόθηκε με το υπ' αριθμ. 6136/6-11-97 έγγραφο από τον Yπουργό Μεταφορών και Επικοινωνιών η ακόλουθη απάντηση:

"Σε απάντηση της ερώτησης με αριθμό 2077/14-10-97 που κατέθεσε στη Βουλή ο Βουλευτής κ. Αντ. Κοτσακάς σχετικά με την αντικατάσταση του Αστικού Κέντρου Καρυών του Δ. Ομηρούπολης στην Χίο, με άλλο νεώτερης τεχνολογίας, σας διαβιβάζουμε το σχετικό έγγραφο με αριθ. πρωτ. 504/104561/31-10-97 του Προέδρου Δ.Σ. και Δ/ντος Συμβούλου του Οργανισμού Τηλεπικοινωνιών της Ελλάδος Α.Ε.

Ο Υπουργός

ΑΝΑΣΤΑΣΙΟΣ ΜΑΝΤΕΛΗΣ"

Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).

20. Στην με αριθμό 2078/14-10-97 ερώτηση δόθηκε με το υπ' αριθμ. 1238/3-11-97 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση:

"Απαντώντας στην ερώτηση με αριθμό 2078/14.10.97 που κατέθεσαν οι Βουλευτές κύριοι Βαγγ. Μπούτας, Αχιλ. Κανταρτζής και Νικ. Γκατζής, σας γνωρίζουμε ότι η αυτή ερώτηση κατετέθη υπό του εκ των ερωτώντων συναδέλφων Βουλευτών κ. Νικ. Γκατζή και ως Επίκαιρη Ερώτηση και κατά τη συζήτηση της οποίας την 24.10.97 αναπτύξαμε στη Βουλή τις απόψεις μας επ' αυτής.

Ο Υφυπουργός

ΙΩΑΝΝΗΣ ΑΝΘΟΠΟΥΛΟΣ"

21. Στην με αριθμό 2093/14-10-97 ερώτηση δόθηκε με το υπ' αριθμ. 6026/3-11-97 έγγραφο από τον Υφυπουργό Υγείας και Πρόνοιας η ακόλουθη απάντηση:

"Απαντώντας στην αριθμ. 2093/14-10-97 ερώτηση, που σας κατέθεσε ο Βουλευτής κ. Ιωάννης Λαμπρόπουλος, σχετικά με το ανωτέρω θέμα, σας γνωρίζουμε ότι στο Κεντρικό Συμβούλιο Υγείας έχει ήδη συσταθεί και λειτουργεί η Επιτροπή κοστολόγησης ιατρικών πράξεων η οποία ασχολείται με το θέμα της κωδικοποίησης, σωστής ονοματολογίας και ανακοστολόγησης όλων των ιατρικών πράξεων και σύντομα θα περατώσει το έργο της.

Ο Υφυπουργός

ΕΜΜΑΝΟΥΗΛ ΣΚΟΥΛΑΚΗΣ"

22. Στην με αριθμό 2100/15-10-97 ερώτηση δόθηκε με το υπ' αριθμ. 1243/5-11-97 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση:

"Απαντώντας στην ερώτηση με αριθμό 2100/15-10-1997, που κατέθεσε ο Βουλευτής κ. Αναστ. Παπαληγούρας, σας γνωρίζουμε ότι το Υπουργείο Παιδείας ιδιαίτερα ευαισθητοποιημένο σε θέματα που αφορούν τόσο την ψυχική όσο και τη σωματική υγεία των μαθητών έχει ιδρύσει δεκαέξι (16) Συμβουλευτικούς Σταθμούς Νέων σε ισάριθμες Διευθύνσεις Δευτεροβάθμιας Εκπαίδευσης της χώρας.

Στόχος του Υπουργείου Παιδείας είναι να λειτουργήσει τουλάχιστον ένας Συμβουλευτικός Σταθμός σε κάθε Διεύθυνση Δευτεροβάθμιας Εκπαίδευσης της χώρας.

Οι Συμβουλευτικοί Σταθμοί Νέων στελεχώνονται από 2 ψυχολόγους, 2 κοινωνικούς λειτουργούς, 1 ιατρό και 1 οδοντίατρο.

'Εργο των Συμβουλευτικών Σταθμών Νέων είναι:

α) Η εφαρμογή, στήριξη και παρακολούθηση προγραμμάτων αγωγής υγείας για τους μαθητές, η παραγωγή και διανομή εκπαιδευτικού υλικού, η συνεχής ενημέρωση - επιμόρφωση των εκπαιδευτικών, ιδιαίτερα αυτών που εφαρμόζουν σχετικά προγράμματα καθώς και η αξιολόγηση σε τακτά χρονικά διαστήματα των αποτελεσμάτων εφαρμογής των προγραμμάτων σε επίπεδο σχολείου και νομού.

β) Η ψυχοκοινωνική κάλυψη των αναγκών των σχολικών μονάδων του νομού. Οι Συμβουλευτικοί Σταθμοί Νέων έχουν τη δυνατότητα εντοπισμού, διάγνωσης, βραχείας ψυχολογικής παρέμβασης και παραπομπής των περιπτώσεων μαθητών που χρήζουν ιδιαίτερης ψυχολογικής αντιμετώπισης.

Στα πλαίσια αυτά παρέχουν και Συμβουλευτική Γονέων. Παράλληλα ασκούν προληπτική παρέμβαση στα πλαίσια στήριξης της οικογένειας και κινητοποίησης των λοιπών κοινωνικών φορέων μέσω του σχολείου.

γ) Η ευαισθητοποίηση της ευρύτερης κοινότητας σε θέματα αγωγής υγείας. Οι Συμβουλευτικοί Σταθμοί Νέων μπορούν να συμβάλλουν στην ευαισθητοποίηση της κοινότητας οργανώνοντας και συντονίζοντας ομιλίες, συζητήσεις, δραστηριότητες και με τη διανομή εντύπου και λοιπού υλικού.

Η λειτουργία των ιδρυθέντων Συμβουλευτικών Σταθμών Νέων αναμένεται να ξεκινήσει εντός του προσεχούς έτους.

Επί πλέον με σχέδιο νόμου για την Ειδική Αγωγή που προωθούμε ιδρύεται σε κάθε νομό Κέντρο Διάγνωσης Αξιολόγησης και Υποστήριξης, στο οποίο θα υπηρετούν Ψυχολόγοι,


 

  

Σελίδα 2701 

Κοινωνικοί Λειτουργοί, Ψυχίατροι και Εξειδικευμένο Εκπ/κό Προσωπικό.

Ο Υφυπουργός

ΙΩΑΝΝΗΣ ΑΝΘΟΠΟΥΛΟΣ"

23. Στην με αριθμό 2101/15-10-97 ερώτηση δόθηκε με το υπ' αριθμ. 6137/6-11-97 έγγραφο από τον Υφυπουργό Μεταφορών και Επικοινωνιών η ακόλουθη απάντηση:

"Σε απάντηση της ερώτησης με αριθμ. 2101/15-10-97 που κατέθεσε στη Βουλή ο Βουλευτής κ. Γ. Καρατάσος σχετικά με κατάργηση της αστικής γραμμής Πειραιά - Αγ. Παρασκευής, σας διαβιβάζουμε το σχετικό έγγραφο με αρ. πρωτ. 909/3-11-97 του Δ/ντος Συμβούλου του Οργανισμού Αστικών Συγκοινωνιών Αθηνών.

Ο Υφυπουργός

ΕΜΜΑΝΟΥΗΛ ΛΟΥΚΑΚΗΣ"

Σημ: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).

24. Στην με αριθμό 2113/15-10-97 ερώτηση δόθηκε με το υπ' αριθμ. 54/30-10-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 2113/15.10.97, που κατέθεσε ο Βουλευτής κ. Μ. Μουσταφά σας πληροφορούμε τα εξής:

Το πρόβλημα της αυξημένης παραγωγής, λόγω των ιδιαίτερα ευνοϊκών καιρικών συνθηκών κατά την φετινή περίοδο ήταν γνωστό στο Υπουργείο Γεωργίας.

Σύμφωνα με την υπ' αριθμ. 3551/15.10.97 Υπουργική Απόφαση το πρόβλημα αντιμετωπίσθηκε με την αύξηση της ηρτημένης εσοδείας κατά Νόμο και σε ποσοστό σε σύνολο χώρας κατά 11% μέσο όρο, προκειμένου να ικανοποιηθούν οι παραγωγοί που έχουν κάνει ένσταση και να τους επιστραφεί το παράβολο που κατέθεσαν στον Οργανισμό Βάμβακος.

Σε κάθε περίπτωση οι Υπηρεσίες θα καταβάλουν κάθε προσπάθεια ώστε να διασφαλιστεί η πραγματική παραγωγή και η εισαγωγή της στα εκκοκιστήρια και να αποφευχθούν φαινόμενα τα οποία θα δημιουργήσουν αύξηση της συνυπευθυνότητας και κατ' επέκταση μειωμένες τιμές στους παραγωγούς.

Για όσους παραγωγούς δεν καλυφθούν με την ανωτέρω Υπουργική Απόφαση θα ακολουθήσει εξέταση των ενστάσεων τους ώστε να καλυφθεί κάθε δίκαιη απαίτηση παραγωγών.

Ο Υπουργός

ΣΤ. ΤΖΟΥΜΑΚΑΣ"

25. Στην με αριθμό 2117/15-10-97 ερώτηση δόθηκε με το υπ' αριθμ. 1247/5-11-97 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση:

"Απαντώντας στην ερώτηση με αριθμό 2117/15-10-97 που κατέθεσαν οι Βουλευτές κύριοι Μήτσος Κωστόπουλος και Μπάμπης Αγγουράκης, σας γνωρίζουμε τα ακόλουθα:

'Οπως μας πληροφόρησε η Νομαρχιακή Αυτοδιοίκηση Ανατολικής Αττικής επειδή το οικόπεδο, στο οποίο στεγάζεται το 22ο Νηπιαγωγείο χρησιμοποιήθηκε πρόσφατα από τον ΟΕΚ (Οργανισμό Εργατικής Κατοικίας) για ανέγερση σπιτιών αναγκαστικά οι προκάτ αίθουσες που χρησιμοποιούσε το 22ο Νηπιαγωγείο απομακρύνθηκαν. Αυτό είχε σαν αποτέλεσμα να μείνουν εκτός αιθουσών οι 3 Νηπιαγωγοί και οι 90 μικροί μαθητές από την έναρξη του Σχολικού έτους μέχρι το τέλος της προηγούμενης εβδομάδας. 'Ηδη ο Δήμος Αχαρνών έκανε ανάθεση σε εργολάβο την ανέγερση των 3 αιθουσών και διαβεβαίωσε το αρμόδιο Γραφείο Πρωτοβάθμιας Εκπαίδευσης ότι θα έχουν ετοιμαστεί σε πολύ σύντομο χρονικό διάστημα (15 ημέρες). Εν τω μεταξύ με συντονισμένες ενέργειες του 1ου Γραφείου Π.Ε. Ανατ. Αττικής και του Δήμου Αχαρνών στεγάστηκε προσωρινά το Νηπιαγωγείο σε άλλες αίθουσες του Δήμου - εντός περιοχής βέβαια - και αντιμετωπίσθηκε το πρόβλημα μέχρι κατασκευής των νέων αιθουσών.

Τέλος για την αντιμετώπιση του κτιριακού προβλήματος του Δήμου Αχαρνών από τον Ο.Σ.Κ. για το 1997 σας πληροφορούμε τα ακόλουθα:

α) Αποφασίστηκε και ολοκληρώνεται η διαδικασία πρόσκτησης των οικοπέδων στα οποία θα ανεγερθούν τα κατωτέρω σχολεία:

1. 16ο Δ.Σ. και Ν/Γ.

2. Γυμνάσιο - Λύκειο Μεσονυχτίου

3. Ειδικό Σχολείο Β/θμιας Εκπαίδευσης

4. 25ο Δ.Σ.

5. 10ο Γυμνάσιο - Λύκειο Αυλίζας

6. 21ο Δ.Σ. και Ν/Γ

7. 10ο Ν/Γ

8. 18ο Δ.Σ. και Γυμνάσιο

9. Ειδικό Σχολείο Α/βάθμιας Εκπαίδευσης

10. 22ο Δ.Σ. και 4ο Ν/Γ

11. 24ο Ν/Γ

12. 25ο Ν/Γ

13. 26ο Ν/Γ

14. 27ο Ν/Γ

15. 28ο Ν/Γ

16. 1ο Ν/Γ

β) Παρακατατέθηκαν για την πρόσκτηση των παρακάτω οικοπέδων τα αντίστοιχα ποσά:

1. 8ο Δ.Σ. και Ν/Γ155.453.000 δρχ.

2. Γυμνάσιο - Λύκειο Νεάπολης9.682.000 δρχ.

γ) Δημοπρατήθηκαν και κατασκευάζονται βάσει μελετών του 1996 τα ακόλουθα σχολεία.

1. 2ο Γυμνάσιο - Λύκειο Νεάπολης (30 κύριες και 6 ειδ. αίθουσες)

2. 10ο Δημ. Σχολείο(αποπεράτωση)

3. 5ο Γυμνάσιο(αποπεράτωση)

4. 8ο Δημ. Σχολείο και Νηπιαγωγείο

δ) 'Εως 31-12-1997 ολοκληρώνονται οι μελέτες και δημοπρατούνται τα παρακάτω έργα:

1. 1ο Ε.Π.Λ.

2. 2ο Ε.Π.Λ.

3. 7ο Γυμνάσιο - Λύκειο

4. Γυμνάσιο - Λύκειο Νεάπολης

5. 3ο Γυμνάσιο - Δημ. Σχ. και Νηπιαγωγείο

ε) Εγκρίθηκε για το έτος 1997 επιχορήγηση του Δήμου ύψους 111.900.000 δρχ. για επισκευές και συντηρήσεις σχολικών μονάδων.

στ) Με την πρόσφατη (ΣΤ1/2829/20-10-1997) απόφαση του ΥΠΕΠΕ εγκρίθηκε η χρηματοδότηση ανέγερσης προκατασκευασμένων αιθουσών στο Δήμο ύψους 114.000.000 δρχ.

ζ) Σημειώνεται ότι κατά το 1996 ο Δήμος επιχορηγήθηκε για τις ανάγκες των σχολικών κτιρίων με το ποσό των 516.000.000 δρχ.

Επιπρόσθετα κατά το ίδιο χρονικό διάστημα έγινα η παρακατάθεση για την πρόσκτηση των κατωτέρω οικοπέδων:

1. 14ο Δημ. Σχολείο 178.305.000 δρχ.

2. 7ο Δημ. Σχολείο 183.498.000 δρχ.

3. 20ο Δημ. Σχολείο 154.900.000 δρχ.

4. 15ο Δημ. Σχολείο και Νηπιαγωγείο 37.798.000 δρχ.

Ο Υφυπουργός

ΙΩΑΝΝΗΣ ΑΝΘΟΠΟΥΛΟΣ"

26. Στην με αριθμό 2119/15-10-97 ερώτηση δόθηκε με το υπ' αριθμ. 63/3-11-97 έγγραφο από τον Υφυπουργό Οικονομικών η ακόλουθη απάντηση:

"Σε απάντηση της 2119/15.10.97 ερώτησης που κατέθεσαν οι Βουλευτές κύριοι Ευάγγελος Μπούτας και Ευστράτιος Κόρακας σας γνωρίζουμε τα ακόλουθα:

1) Σύμφωνα με βασική αρχή της ισχύουσας συνταξιοδοτικής νομοθεσίας (άρθρα 9 και 34 του π.δ. 1041/79) η σύνταξη κανονίζεται με βάση ποσοστό του μισθού ενεργείας του υπαλλήλου ή του στρατιωτικού (βασικός μισθός και χρονοεπίδομα), το οποίο με υπηρεσία 35 ετών ανέρχεται στο 80% των απολαυών αυτών, και σε καμμία περίπτωση δεν αποτελεί


 

  

Σελίδα 2702 

εκδήλωση πρόνοιας της Πολιτείας.

2) Με τις διατάξεις του ν. 2512/1997 επεκτάθηκαν οι ρυθμίσεις του νέου μισθολογίου των στρατιωτικών και των στελεχών των Σωμάτων Ασφαλείας στους στρατιωτικούς συνταξιούχους και επομένως από 1.1.1997 αναπροσαρμόσθηκαν όλες οι στρατιωτικές συντάξεις. Οι συντάξεις αυτές θα αυξηθούν και πάλη από 1.1.1998 και 1.7.1998 σύμφωνα με τις διατάξεις του ανωτέρω νόμου, σε συνδυασμό με τις όμοιες του ν. 2448/1996.

3) Με σχέδιο νόμου που ήδη έχει καταρτισθεί και προωθείται για ψήφιση στη Βουλή αυξάνεται η σύνταξη της χήρας ως ποσοστό επί της σύνταξης του αποβιώσαντος συζύγου της από 5/10 που ισχύει σήμερα σε 7/10 αυτής.

Ο Υφυπουργός

Ν. ΧΡΙΣΤΟΔΟΥΛΑΚΗΣ"

27. Στην με αριθμό 2120/15-10-97 ερώτηση δόθηκε με το υπ' αριθμ. 1249/5-11-97 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση:

"Απαντώντας στην ερώτηση με αριθμό 2120/15.10.97 που κατέθεσαν οι Βουλευτές κύριοι Στρ. Κόρακας και Απόστ. Τασούλας σας γνωρίζουμε τα ακόλουθα:

1. Η διαδικασία της προμήθειας είναι χρονοβόρα και πολλές φορές ο διαγωνισμός αποβαίνει άγονος ή ματαιώνονται τα αποτελέσματά του, λόγω μη προσέλευσης προμηθευτών, λήξης της ισχύος των προσφορών ή ακαταλληλότητας των προσφερομένων ειδών.

2. Μόλις ολοκληρωθούν οι διαδικασίες προμήθειας και παραλαβής των Εποπτικών Μέσων Διδ/λίας που περιλαμβάνονται στο Ενιαίο Πρόγραμμα Προμηθειών (ΕΠΠ) 1996 που βρίσκονται σε εξέλιξη, θα γίνει η χορήγηση τους από τη Δ/νση Εποπτικών Μέσων Διδασκαλίας του ΥΠΕΠΘ με γενικές αποφάσεις σε όλες τις Δ/νσεις Εκπ/σης των Νομαρχιακών Αυτοδιοικήσεων προκειμένου αυτές να τα κατανείμουν στις σχολικές μονάδες που εποπτεύουν σύμφωνα με το Π.Δ. 472/83.

4. 'Ηδη έχει αρχίσει διαδικασίες για την προμήθεια των παρακάτω ειδών, που εντάχθηκαν στο Ε.Π.Π. 1997, ύψους 3.130.000.000 δρχ. ήτοι:

5000 οθόνες προβολής 2.800 τηλεοράσεις, 2000 βίντεο, 8000 ραδιοκασσετόφωνα, 3200 περισκοπικούς προβολείς, 2000 διασκόπια, 2000 φωτογραφικές μηχανές, 2500 μαγνητόφωνα, 2000 υδρόγειες σφαίρες, 2000 σειρές γεωμετρικών στερεών σωμάτων, 1200 DATA DISPLAYS, 1000 προπλασμάτων ανθρωπίνου σώματος, 2000 προπλάσματα ηφαιστείου, 3000 σειρές ορυκτών και πετρωμάτων, 3000 σειρές απολιθωμάτων, 2000 όργανα σχεδιάσεως, 2000 μαγνητικά αριθμητήρια, από 3000 σειρές ψυχοκινητικού υλικού, παιδαγωγικού και υλικού κατασκευών για τα Ν/γεία, 4000 σημάτων κυκλοφοριακής αγωγής, μουσικά όργανα, μουσικό εποπτικό υλικό, κασσέτες μελοποιημένων ποιημάτων και εκτύπωση των μελοποιήσεων σε βιβλία.

5. Η αρμόδια υπηρεσία του ΥΠΕΠΘ (Δ/νση Εποπτικών Μέσων Διδασκαλίας) αυτή την περίοδο δε διαθέτει αποθέματα εποπτικού υλικού, διότι αυτό κατανέμεται μόλις παραλαμβάνεται, στις Δ/νσει Εκπ/σης των Νομαρχιακών Αυτοδιοικήσεων.

6. Συγκεκριμένα στις Δ/νσεις Α/θμιας και Β/θμιας Εκπ/σης της Νομαρχίας Πειραιά χορηγήθηκαν από το 1994 οι ποσότητες των παρακάτω ειδών: 51 τηλεοράσεις, 51 βίντεο, 146 σειρές χημικών ουσιών, 68 σειρές προπλασμάτων ανθρωπίνου σώματος, 119 διασκόπια, 57 σειρές μεγαφωνικών συσκευών, 182 περισκοπικοί προβολείς, 81 οθόνες προβολής, 91 σειρές οργάνων σχεδιάσεως, 67 υδρόγειες σφαίρες, 50 σειρές διαφανειών και 70 σειρές σλάϊτς.

Σημειώνεται ότι ο ΟΣΚ έχει μόνο ευθύνη της διανομής καθόσον όπως προαναφέρθηκε, οι προμήθειες εξοπλιστικών μέσων έχουν ενταχθεί στο Ενιαίο Σύστημα Προμηθειών του Υπουργείου Ανάπτυξης προς αντιμετώπιση εμφανιζόμενων ελλείψεων ο ΟΣΚ βρίσκεται σε στενή συνεργασία με το Υπουργείο Ανάπτυξης και αναζητά τις διαδικασίες εκείνες που θα παρέχουν ταχύτητα και ευελιξία στην προμήθεια των σχολικών εξοπλιστικών μέσων, μετά από τροποποιήσεις του συστήματος που προβλέπεται να γίνουν στις αρχές του επομένου έτους.

Τέλος σας διαβιβάζουμε καταστάσεις με παραδόσεις εξοπλιστικών μέσων στην Νομαρχία Πειραιά κατά το διάστημα 1/1/96 έως 3/11/97 και καταστάσεις με τα υπόλοιπα αποθήκης Ο.Σ.Κ. κατά την 3/11/97.

Ο Υφυπουργός

ΙΩΑΝΝΗΣ ΑΝΘΟΠΟΥΛΟΣ"

Σημ: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).

28. Στην με αριθμό 2121/15-10-97 ερώτηση δόθηκε με το υπ' αριθμ. 1250/5-11-97 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση:

"Απαντώντας στην ερώτηση με αριθμό 2121/15-10-97 που κατέθεσαν οι Βουλευτές κύριοι Στρ. Κόρακας και Αχιλ. Κανταρτζής, σας γνωρίζουμε τα ακόλουθα:

Σύμφωνα με τις διατάξεις των Νόμων 2218/94, 2240/94 και του Π.Δ. 30/96 εξεδόθη η υπ' αριθμ. ΣΤ/2310/31-10-97 υπουργική απόφαση, με την οποία ανετέθη στον ΟΣΚ η αντιμετώπιση του προβλήματος σχολικής στέγης της επαρχίας Μυτιλήνης.

'Επειτα από τα ανωτέρω συγκροτήθηκε η κατά νόμο αρμόδια επιτροπή καταλληλότητας και επιλογής του χώρου για την ανέγερση του Μουσικού σχολείου Μυτιλήνης η οποία έπειτα από εξέταση υποδειχθέντων χώρων θα εκδόσει το σχετικό πόρισμα.

Ο Υφυπουργός

ΙΩΑΝΝΗΣ ΑΝΘΟΠΟΥΛΟΣ"

29. Στην με αριθμό 2130/15-10-97 ερώτηση δόθηκε με το υπ' αριθμ. 1252/3-11-97 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση:

"Απαντώντας στην ερώτηση με αριθμό 2130/15.10.97 που κατέθεσαν οι Βουλευτές κύριοι Μήτσος Κωστόπουλος και Μπάμπης Αγγουράκης, σας πληροφορούμε τα ακόλουθα:

Μόλις προέκυψε το πρόβλημα στο 12ο Δημ. Σχολείο Περιστερίου επισκέφθηκε το σχολείο ο Προϊστάμενος του αρμοδίου Γραφείου Πρωτοβάθμιας Εκπαίδευσης και σε σύσκεψη με το Διευθυντή του σχολείου, τους Δασκάλους και τους Γονείς αναζήτησαν λύση προβλήματος, επικοινωνώντας με τις αρμόδιες υπηρεσίες της Νομαρχίες και του Δήμου.

Κλήθηκε ο κ. Νομίατρος, ο οποίος επισκέφθηκε το σχολείο για την αξιολόγηση του προβλήματος και τη μεθόδευση των αναγκαίων ενεργειών. Αποτέλεσμα των ανωτέρω ενεργειών ήταν να λάβει χώρα γενικός καθαρισμός του σχολείου από ειδικό συνεργείο ενώ πραγματοποιήθηκαν τρεις διαδοχικές μυοκτονίες - απολυμάνσεις από συνεργεία της Νομαρχίας και του Δήμου, στις 8.10.1997, στις 9.10.1997 και μία είχε πραγματοποιηθεί στις 20.9.1997.

'Οπως μας πληροφόρησε ο αρμόδιος Προϊστάμενος Π.Ε. όλες οι υπηρεσίες ανταποκρίθηκαν αμέσως στο κάλεσμα για την αντιμετώπιση του προβλήματος και ουδεμία ολιγωρία σημειώθηκε.

Τέλος σας γνωρίζουμε ότι τη ευθύνη για την αντιμετώπιση περιστατικών που αφορούν την υγιεινή κατάσταση των διδακτηρίων ανήκει σε όλους τους συναρμόδιους φορείς, ήτοι διδακτικό προσωπικό, σχολική επιτροπή, δημοτική αρχή, υπηρεσίες υγιεινής της Νομαρχίας.

Το οποιοδήποτε πρόβλημα που θέτει σε κίνδυνο την υγεία των μαθητών αντιμετωπίζεται από την αρμόδια υγειονομική υπηρεσία της Νομαρχίας, η οποία εκτιμά αν επιβάλλεται να γίνει αναγκαστική απολύμανση. Επίσης ορίζει το χρόνο κατά τον οποίο πρέπει να γίνεται η περιοδική απολύμανση των χώρων.

Ο Υφυπουργός

ΙΩΑΝΝΗΣ ΑΝΘΟΠΟΥΛΟΣ"


 

  

Σελίδα 2703 

30. Στην με αριθμό 2131/15-10-97 ερώτηση δόθηκε με το υπ' αριθμ. 65/3-11-97 έγγραφο από τον Υφυπουργό Οικονομικών η ακόλουθη απάντηση:

"Σε απάντηση του από 16-10-97 εγγράφου σας, σχετικά με την αριθ. 2131/15-10-97 ερώτηση που κατέθεσε ο Βουλευτής κ. Παναγιώτης Σκανδαλάκης, σας γνωρίζουμε τα ακόλουθα:

1. Το θέμα του μισθολογίου των Αρχιερέων τελεί υπόψη της Υπηρεσίας μας, η οποία μέσα στο γενικότερο μέτρο της αναμόρφωσης όλων των μισθολογίων μελετά και το θέμα της αναμόρφωσης του μισθολογίου των Αρχιερέων.

2. Το κίνητρο απόδοσης που χορηγήθηκε στους υπαλλήλους της Δημόσιας Διοίκησης με το άρθρο 13 του ν. 2470/97, αντικαθιστά τα κάθε είδους κίνητρα παραγωγικότητας ή αποδοτικότητας ή αυξημένης ευθύνης, που ελάμβαναν με τις π ρογενέστερες μισθολογικές διατάξεις και τα οποία πλέον, καταργούνται, με τη ρητή διάταξη της παραγράφου 4 του άρθρου 10 του νόμου αυτού.

Επίσης, σύμφωνα με το ίδιο άρθρο και νόμο το κίνητρο απόδοσης αποδίδεται στον Κρατικό Προϋπολογισμό από τους λογαριασμούς τους οποίους βάρυναν τα προαναφερόμενα επιδόματα.

Αιτιολογικός λόγος θέσπισης του εν λόγω κινήτρου είναι η αύξηση της αποδοτικότητας των υπαλλήλων, η οποία συνδέεται και με άλλες παραμέτρους, όπως η ανάληψη πρωτοβουλιών εκ μέρους των υπαλλήλων για την εφαρμογή νέων μεθόδων τεχνολογίας και η απλούστεση των διαδικασιών γτια την καταπολέμηση της γραφειοκρατίας, με στόχο τον εκσυγχρονισμό της Δημόσιας Διοίκησης που αποτελεί τη βάση για την αύξηση της λειτουργικότητας και το σωστότερο συντονισμό των Υπηρεσιών.

Στους κληρικούς δεν επεκτάθηκε η ανωτέρω παροχή, επειδή οι προαναφερόμενοι λόγοι χορήγησης του κινήτρου απόδοσης δεν συνδέονται με τα λειτουργικά τους καθήκοντα.

3. Με την αριθμ. 2068950/10165/29-9-97 κοινή Υπουργική απόφαση τροποποιήθηκε η παραγρ. 3, περί αποδοχών, εφημερίων που είναι ταυτόχρονα και υπάλληλοι (εκπαιδευτικοί, γραμματείς κοινοτήτων, διοικητικοί υπάλληλοι, της αριθμ. 2052614/8044/0022/ 27-8-97 όμοιας απόφασης (ΦΕΚ 784/Β'/1-9-1997) και προβλέπεται ότι από τη θέση του υπαλλήλου θα λαμβάνουν πλήρεις αποδοχές και από τη θέση του εφημέριου μέρους των αποδοχών τους.

Ο Υφυπουργός

Ν. ΧΡΙΣΤΟΔΟΥΛΑΚΗΣ"

31. Στην με αριθμό 2135/15-10-97 ερώτηση δόθηκε με το υπ' αριθμ. 1850/6-11-97 έγγραφο από τον Υπουργό Εργασίας και Κοινωνικών Ασφαλίσεων η ακόλουθη απάντηση:

"Απαντώντας στην αριθμ. 2135/15-10-97 ερώτηση, που κατατέθηκε στη Βουλή από το Βουλευτή κ. Θ. Δημοσχάκη, για τα θιγόμενα σ' αυτή θέματα, σας πληροφορούμε τα εξής:

Με την αριθμ. 33126/97 απόφαση του Υπουργού Εργασίας και Κοινωνικών Ασφαλίσεων εγκρίθηκε το πρόγραμμα επιχορήγησης εργοδοτών για τη δημιουργία νέων θέσεων εργασίας το οποίο συγχρηματοδοτείται και από το Ευρωπαϊκό Κοινωνικό Ταμείο (ΕΚΤ). Για την πιστή εφαρμογή των διατάξεων της απόφασης αυτής πραγματοποιούνται έλεγχοι από αρμόδιους υπαλλήλους των κατά τόπους υπηρεσιών του ΟΑΕΔ. Από την απόφαση αυτή εξαιρούνται οι επιχειρήσεις που απασχολούν το προσωπικό τους, εκτός του χώρου εγκατάστασης των γραφείων τους, διότι δεν είναι δυνατός ο έλεγχος της απασχόλησης των ατόμων που προσλήφθηκαν από τις διάφορες επιχειρήσεις για την εκτέλεση του προγράμματος. Αυτό διαπιστώθηκε στην πράξη από προηγούμενα προγράμματα που είχαν υπαχθεί επιχειρήσεις και μεταξύ αυτών και επιχειρήσεις καθαριότητας.

Εξάλλου, οι συγκεκριμένες επιχειρήσεις με την τακτική των μειοδοτικών διαγωνισμών μειώνουν το κόστος τους και προσπαθούν να επωφεληθούν της επιδότησης χωρίς ουσιαστικά να δημιουργούν νέες θέσεις εργασίας που αυτός είναι ο στόχος του προγράμματος.

Ο Υπουργός

ΜΙΛΤΙΑΔΗΣ ΠΑΠΑΪΩΑΝΝΟΥ"

32. Στην με αριθμό 2137/15-10-97 ερώτηση δόθηκε με το υπ' αριθμ. 57/30-10-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 2137/15-10-97 που κατέθεσε ο Βουλευτής κ. Μ. Μουσταφά, σας πληροφορούμε τα εξής:

Τόσο η καπνεμπορική επιχείρηση ATIC Α.Ε. όσο και η επιχείρηση Οδέττη Πετρίδη Α.Ε. έχουν ήδη ξεκινήσει την εξόφληση του χρέους τους και προχωρούν στην αποπληρωμή των καπνοπαραγωγών.

Παράλληλα η αρμόδια Επιτροπή που έχει συσταθεί σύμφωνα με την 17001/29/5/97 Απόφαση των Υπουργών Εθνικής Οικονομίας και Γεωργίας για την επιβολή προστίμου στους μεταποιητές, έχει συγκεντρώσει όλα τα απαραίτητα στοιχεία και θα προβεί σε όλες τις απαραίτητες ενέργειες για την υλοποίηση της παραπάνω Απόφασης.

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

33. Στην με αριθμό 2138/15-10-97 ερώτηση δόθηκε με το υπ' αριθμ. 58/30-10-97 έγγραφο από τον Υπουργό Γεωργίας η ακόλουθη απάντηση:

Απαντώντας στην ερώτηση 2138/15.10.97 που κατέθεσε ο Βουλευτής κ. Σ. Δανέλλης σας πληροφορούμε τα εξής:

Πράγματι ο ΕΛΓΑ (ΟΓΑ) είχε εγκαταστήσει το 1980 και 1982 δοκιμαστικά 40 ατιπαγετικούς ανεμιστήρες στην αγροτική περιοχή της Κοινότητας Νεμέας για την προστασία των αμπελοκαλλιεργειών από τον παγετό. Οι εν λόγω ανεμιστήρες λειτούργησαν μέχρι το 1985 με ευθύνη και δαπάνες του ΕΛΓΑ.

Μετά την επιτυχή εφαρμογή του δοκιμαστικού αυτού προγράμματος ο ΕΛΓΑ προχώρησε στη ρύθμιση της παραπέρα λειτουργίας τους. Με το ν. 1554/85 προβλέφθηκε η μεταβίβαση της κυριότητας, νομής και κατοχής των μέσων αυτών στους συνεταιρισμούς, με την υποχρέωση των συνεταιρισμών να καταβάλουν στον ΕΛΓΑ το 25% της αρχικής δαπάνης αγοράς και εγκατάστασής τους (του υπολοίπου 75% επιχορηγουμένου από τον ΕΛΓΑ) και να αναλάβουν κατά 100% τα έξοδα λειτουργίας, συντήρησης και φύλαξής τους.

Εξαιτίας οικονομικών αδυναμιών και συνεταιρισμών να καταβάλουν στον ΕΛΓΑ τη συμμετοχή του 25% και προκειμένου να καταστεί δυνατή η λειτουργία τους, ο ΕΛΓΑ προχώρησης σε νέα νομοθετική ρύθμιση. 'Ετσι με το νόμο 2342/95 δόθηκε η δυνατότητα της μεταβίβασης της κυριότητας, νομής και κατοχής των μέσων αυτών στους συνεταιρισμούς ή στην Τοπική Αυτοδιοίκηση εντελώς δωρεάν, χωρίς δηλαδή την υποχρέωση των φορέων αυτών να καταβάλουν στον ΕΛΓΑ το ποσόν της συμμετοχής του 25% αρκεί να αναλάμβαναν κατά 100% τα έξοδα λειτουργίας, συντήρησης και φύλαξής τους προς ίδιον όφελος. Στη ρύθμιση αυτή του ΕΛΓΑ ανταποκρίθηκε η συντριπτική πλειοψηφία των τοπικών φορέων, όπου είχαν εγκατασταθεί αντιπαγετικοί ανεμιστήρες.

Οι φορείς της Κοινότητας Νεμέας (συνεταιρισμοί και τοπική αυτοδιοίκηση) αρνήθηκαν να ανταποκριθούν και στη νέα αυτή βελτιωμένη νομοθετική ρύθμιση του ΕΛΓΑ απαιτώντας από τον ΕΛΓΑ να διατηρήσει την ευθύνη λειτουργάς και συντήρησής τους, αναλαμβάνοντας παράλληλα όλα τα σχετικά έξοδα.

Μετά τη νέα αρνητική θέση στη δωρεάν παραχώρηση των μέσων αυτών (ένας ανεμιστήρας κοστίζει σήμερα 8.000.000 δρχ.) ο ΕΛΓΑ στην προσπάθειά του να αξιοποιήσει τα συστήματα αυτά, που από το 1985 παρέμειναν στον κάμπο της Νεμέας σε αχρηστία (δεν λειτούργησαν), απεφάσισε τη δωρεάν μετεγκατάστασή τους σε άλλες γεωργικές περιοχές, οι φορείς των οποίων δέχονταν τις νέες νομοθετικές ρυθμίσεις, με τη μόνη υποχρέωση των φορέων να καταβάλλουν αυτοί τα έξοδα της μετεγκατάστασης, όπως προβλέπει άλλωστε ο ν. 2342/95.


 

  

Σελίδα 2704 

'Υστερα από τα παραπάνω είναι φανερόν, ότι αποκλειστική αιτία για το "ξήλωμα" από την περιοχή της Νεμέας των 40 αντιπαγετικών ανεμιστήρων του ΕΛΓΑ και των "πώλησή τους στην γειτονική Αργολίδα" δεν είναι η "παράλογη απαίτηση του ΕΛΓΑ από τους παραγωγούς να πληρώσουν", αλλά η παντελής αδιαφορία των ιδίων των κατοίκων και των φορέων της περιοχής αυτής, να αξιοποιήσουν τη δωρεά αυτή του ΕΛΓΑ.

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

34. Στην με αριθμό 2147/16-10-97 ερώτηση δόθηκε με το υπ' αριθμ. 34390/4-11-97 έγγραφο από τον Υπουργό Υγείας και Πρόνοιας η ακόλουθη απάντηση:

"Σε απάντηση της ερώτησης 2147/16-10-97 που κατέθεσε στη Βουλή των Ελλήνων ο Βουλευτής κ. Γ. Αλεξόπουλος σας γνωρίζουμε:

'Οτι για το ίδιο θέμα μας έχουμε απαντήσει στη μέ αριθμ. πρωτ. ΠΑΒ 214/13-10-97 Αναφορά, με την υπ' αριθμ. πρωτ. ΔΥ13α/34042/ 23-10-97 απάντησή μας αντίγραφο της οποίας σας επισυνάπτουμε.

Ο Υπουργός

ΚΩΝ. ΓΕΙΤΟΝΑΣ"

Σημ: Τα σχετικά έγγραφο ευρίσκονται στο αρχείο της Διεύθυνσης Κοινοβουλευτικού Ελέγχου (Τμήμα Ερωτήσεων).

35. Στην με αριθμό 2149/16-10-97 ερώτηση δόθηκε με το υπ' αριθμ. 1257/3-11-97 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση:

"Απαντώντας στην ερώτηση με αριθμό 2149/16-10-1997 σχετικά με τη χρηματοδότηση για συντήρηση του Δημοτικού Σχολείου Σιδηρού - Σουφλίου, που κατέθεσε ο Βουλευτής κ. Θ. Δημοσχάκης, σας γνωρίζουμε ότι με πρόσφατη απόφαση του Νομαρχιακού Συμβουλίου 'Εβρου, εγκρίθηκε χρηματοδότηση ύψους 5.000.000 δραχμών για την εκτέλεση του έργου "Επισκευή του Δημοτικού Σχολείου Σιδηρού - Σουφλίου για λειτουργούν Νηπιαγωγείου". Με την παρέμβαση αυτή, η οποία θα γίνει από τις τεχνικές υπηρεσίες της Νομαρχιακής Αυτοδιοίκησης επιτυγχάνεται αφ' ενός με η επισκευή του Δ.Σ. και αφ' ετέρου διαμορφώνεται η αίθουσα για τη στέγαση των νηπίων.

Ο Υφυπουργός

ΙΩΑΝΝΗΣ ΑΝΘΟΠΟΥΛΟΣ"

36. Στην με αριθμό 2155/16-10-97 ερώτηση δόθηκε με το υπ' αριθμ. 1258/3-11-97 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση:

"Απαντώντας στην ερώτηση με αριθμό 2155/16-10-97 που κατέθεσε ο Βουλευτής κ. Λευτ. Παπανικολάου για την πρόσθετη επιχορήγηση του Τ.Ε.Ι. Καλαμάτας κατά το 1997, σας γνωρίζουμε τα ακόλουθα:

'Υστερα από την ψήφιση του ν. 2469/1997 από 1-1-1997 μέχρι 31-12-1998 το συνολικό ποσό για τις επιχορηγήσεις του τακτικού προϋπολογισμού προς τα Ν.Π.Δ.Δ. δεν μπορεί να υπερβεί σε απόλυτα ποσά τις συνολικές επιχορηγήσεις του οικονομικού έτους 1996.

Κατά συνέπεια η επιχορήγηση του Τ.Ε.Ι. Καλαμάτας κατά το οικονομικό έτος 1997 για την αντιμετώπιση των λειτουργικών του δαπανών, περιορίστηκε στο ποσό που διαμορφώθηκε το οικονομικό έτος 1996 και έχει χρηματοδοτηθεί μέχρι σήμερα με το 100% των πιστώσεων αυτών (340.000.000 δρχ.)

Το Υπουργείο Παιδείας γνωρίζοντας τις αυξημένες ανάγκες των Εκπαιδευτικών Ιδρυμάτων κίνησε τις διαδικασίες της άρσης του ανωτέρω περιορισμού, ήδη με τον προσφάτως ψηφισθέντα Νόμο του νέου μισθολογίου του Εκπαιδευτικού προσωπικού των Α.Ε.Ι. και των Τ.Ε.Ι. ο περιορισμός αυτός εχει αρθεί, και ζητήθηκε από το Γενικό Λογιστήριο του Κράτους η έγκριση πρόσθετων πιστώσεων για την επιχορήγηση των Τ.Ε.Ι.

Μετά από την έγκριση των πιστώσεων αυτών θα εξετασθεί η δυνατότητα της πρόσθετης επιχορήγησης του Τ.Ε.Ι. Καλαμάτας σε συνδυασμό με τις ανάγκες και των άλλων Τ.Ε.Ι.

Ο Υφυπουργός

ΙΩΑΝΝΗΣ ΑΝΘΟΠΟΥΛΟΣ"

37. Στην με αριθμό 2156/16-10-97 ερώτηση δόθηκε με το υπ' αριθμ. 74/3-11-97 έγγραφο από τον Υφυπουργό Οικονομικών η ακόλουθη απάντηση:

"Σε απάντηση του από 2156/16-10-97 εγγράφου σας, σχετικά με την αριθ. 2156/16-10-97 ερώτηση, που κατέθεσε ο Βουλευτής κ. Μανώλης Κεφαλογιάννης, σας γνωρίζουμε τα ακόλουθα:

Το κίνητρο απόδοσης που χορηγήθηκε στους υπαλλήλους της Δημόσιας Διοίκησης με το άρθρο 13 του ν. 2470/97, αντικαθιστά τα κάθε είδους κίνητρα παραγωγικότητας ή αποδοτικότητας, ή αυξημένης ευθύνης, που ελάμβαναν με τις προγενέστερες μισθολογικές διατάξεις και τα οποία πλέον, καταργούνται, με τη ρητή διάταξη της παραγράφου 4 του άρθρου 10 του νόμου αυτού.

Επίσης, σύμφωνα με το ίδιο άρθρο και νόμο το κίνητρο απόδοσης αποδίδεται στον Κρατικό Προϋπολογισμό από τους λογαριασμούς τους οποίους βάρυναν τα προαναφερόμενα επιδόματα.

Αιτιολογικός λόγος θέσπισης του εν λόγω κινήτρου είναι η αύξηση της αποδοτικότητας των υπαλλήλων, η οποία συνδέεται και με άλλες παραμέτρους, όπως η ανάληψη πρωτοβουλίων εκ μέρους των υπαλλήλων για την εφαρμογή νέων μεθόδων τεχνολογίας και η απλούστευση των διαδικασιών για την καταπολέμηση της γραφειοκρατίας, με στόχο τον εκσυχρονισμό της Δημόσιας Διοίκησης που αποτελεί τη βάση για την αύξηση της λειτουργικότητας και το σωστότερο συντονισμό των Υπηρεσιών.

Στους κληρικούς δεν επεκτάθηκε η ανωτέρω παροχή, επειδή οι προαναφερόμενοι λόγοι χορήγησης του κινήτρου απόδοσης δεν συνδέονται με τα λειτουργικά τους καθήκοντα.

Ο Υφυπουργός

Ν. ΧΡΙΣΤΟΔΟΥΛΑΚΗΣ"

38. Στην με αριθμό 2162/16-10-97 ερώτηση δόθηκε με το υπ' αριθμ. 1260/5-11-97 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση:

"Απαντώντας στην ερώτηση με αριθμό 2162/16-10-97 σχετικά με τον διορισμό εκπαιδευτικών που έχουν μονογονεϊκές οικογένειας, που κατέθεσε η Βουλευτής κ. Στέλλα Αλφιέρη, σας πληροφορούμε τα ακόλουθα:

Ο νόμος 2525/97 (ΦΕΚ 188/23-9-97 τ. Α') ο οποίος ψηφίστηκε πρόσφατα και με τον οποίο καθιερώνεται νέα διαδικασία διορισμού των εκπαιδευτικών, δεν έθεσε νέους κανόνες σύνταξης της επετηρίδας κατά το μεταβατικό στάδιο, κατά το οποίο θα ισχύσει παράλληλα και η επετηρίδα. Κατ' εξαίρεση πρόσληψη για μόνιμο διορισμό δεν προβλέπεται από καμμία διάταξη νόμου για καμμία κατηγορία υποψηφίων.

Ο Υφυπουργός

ΙΩΑΝΝΗΣ ΑΝΘΟΠΟΥΛΟΣ"

39. Στην με αριθμό 2163/16-10-97 ερώτηση δόθηκε με το υπ' αριθμ. 1261/4-11-97 έγγραφο από τον Υπουργό Εθνικής Παιδείας και Θρησκευμάτων η ακόλουθη απάντηση:

"Απαντώντας στην ερώτηση με αριθμό 2163/16-10-1997 που κατέθεσε ο Βουλευτής κ. Αθαν. Νάκος, σας γνωρίζουμε τα ακόλουθα:

1. Το Εθνικό 'Ιδρυμα Νεότητας Ν.Π.Ι.Δ. με έδρα την Αθήνα είναι αρμόδιο για την ανέγερση και λειτουργία Μαθητικών και Φοιτητικών Εστιών.

'Οπως μας πληροφόρησε το Ε.Ι.Ν. προκήρυξε δύο (2) διαγωνισμούς με το σύστημα μελέτη - κατασκευή για την ενίσχυση και ανακαίνιση τμήματος της Μαθητικής Εστίας Κόνιτσας και την ανακαίνιση και μετατροπή υφισταμένου


 

  

Σελίδα 2705 

κτιρίου σε Φοιτητική Εστία - Λέσχη στο Βόλο.

Το σύστημα αυτό κατ' εξαίρεση προκρίθηκε από το Ε.Ι.Ν. για λόγους κατεπείγοντος (λόγοι σεισμού, Σύμβαση Ε.Ι.Ν. - Πανεπιστημίου Θεσσαλίας 10-4-97).

2. Και οι δύο διαγωνισμοί δημοσιεύθηκαν έγκαιρα σε τρεις (3) ημερήσιες εφημερίδες γενικών ειδήσεων και μία (1) οικονομική, πανελλαδικής κυκλοφορίας (πλέον εκείνων που τους αναδημοσίευσαν δωρεάν ευθύς αμέσως), όπως προβλέπεται από τον νόμο. Σημειώνουμε ότι τα προκηρυχθέντα έργα δεν είναι Νομαρχιακού ή τοπικού επιπέδου, προκειμένου να είναι απαραίτητη και η δημοσίευση σε τοπική εφημερίδα.

3. Ο Τύπος αξιολόγησης τον οποίο έχει επιλέξει το Ε.Ι.Ν., όπως μας γνωστοποίησε, είναι βέβαιο ότι πριμοδοτεί την αρτιότερη μελέτη, εντός όμως του προϋπολογισμού αυτού εφαρμόζοντας το πνεύμα του Νόμου σύφωνα με την εγκ. 37/95 του ΥΠΕΧΩΔΕ, που επιδιώκει μεν τη βέλτιστη οικονομική προσφορά, που θα προέλθει όμως από σωστές και πλήρεις μελέτες οι οποίες θα είναι σε θέση να εφαρμοστούν αμέσως και χωρίς τις γνωστές συμπληρώσεις ή διορθώσεις που συνήθως αλλάζουν όχι μόνον το αρχικό κόστος και τον χρόνο παράδοσης αλλά και την ίδια την μελέτη, σχεδόν στο σύνολό της.

4. Ειδικότερα για την περίπτωση του κτιρίου στο Βόλο, προϋπολογισμού δαπάνης 350 εκατομμυρίων δρχ. (296 εκατομ. αξία εργασιών συν Ε.Ο. 18% συν 720 χιλιάδες απρόβλεπτα), αναφέρουμε τα εξής:

4.1. Πρόκειται για κτίριο ειδικών απαιτήσεων.

4.2. Οι μελέτες ζητούνται σε επίπεδο μελέτης εφαρμογής και όχι οριστικής.

4.3. Ο χρόνος περάτωσης λόγω του κατεπείγοντος είναι ο ελάχιστος δυνατός και πρέπει να τηρηθεί αυτηρά μέσα από το ζητούμενο χρονικό προγραμματισμό.

4.4. Απαιτείται πλήρης εκμετάλλευση των χώρων έτσι ώστε να είναι δυνατή η σίτιση 1.000 περίπου φοιτητών (μελέτη μαγειρείου - εστιατορίου) παράλληλα με τη διαμονή ορισμένου αριθμού οικοτρόφων σε σύγχρονα stan dards, στοχεύοντας ταυτόχρονα και στη φιλοξενία κοινωνικών ομάδων ή Πανεπιστημιακών, στα πλαίσια προγραμμάτων της Ευρωπαϊκής 'Ενωσης σε συνεργασία με το Πανεπιστήμιο Θεσσαλίας, προγράμματα που με επιτυχία πραγματοποιεί το Ε.Ι.Ν. τα τελευταία χρόνια.

4.5. Απαιτείται προσεκτική έρευνα και μελέτη για την στατική - αντισεισμική επάρκεια του υφισταμένου κτιρίου, έτσι ώστε να δοθεί λύση στη νέα χρήση του, σύμφωνα με τους ισχύοντες κανονισμούς, με πιθανή ανάγκη γενικής ενίσχυσης του υπάρχοντος φέροντος οργανισμού.

'Εχοντας υπόψη τα ανωτέρω το Ε.Ι.Ν. έκρινε ότι ο επιλεγείς τρόπος αξιολόγησης δεν ήταν μόνο αναγκαίος αλλά και επιβεβλημένος, επειδή το ζητούμενο δεν ήταν η εκτέλεση "κάποιων εργασιών" με τον φθηνότερο τρόπο, αλλά η εκτέλεση σοβαρών εργασιών βάσει μιας πλήρους, εμπεριστατωμένης και αξιόπιστης μελέτης, με τον οικονομικότερο δυνατό τρόπο, χωρίς βέβαια η οικονομία να είναι εις βάρος της αρτιότητας του αποτελέσματος.

Πληροφοριακά το Ε.Ι.Ν. αναφέρει ότι η αξιολόγηση θα γίνει πριν από το άνοιγμα των οικονομικών προσφορών, από πολυμελή επιτροπή της οποίας κάθε μέλος βαθμολογεί ανεπηρέαστα και κατά συνείδηση, και ότι ακόμα το αποτέλεσμα της εργασίας της επιτροπής επανακρίνεται από το Δ.Σ. του Ε.Ι.Ν. που έχει την τελική αρμοδιότητα κατακύρωσης ή μη του αποτελέσματος.

4.6. Σημειώνουμε ότι το κατεπείγον κυρίως της ανάγκης στεγάσεως των φοιτητών είναι εκείνο που οδήγησε το Ε.Ι.Ν. στην επιλογή του συγκεκριμένου τρόπου δημοπράτησης, (μελέτη - δημοπράτηση), αφού στο διαθέσιμο χρόνο δεν υπάρχει αντικειμενικά η δυνατότητα σύνταξης μελέτης άρτιας από τις τεχνικές υπηρεσίες αυτού.

Ο Υπουργός

ΓΕΡΑΣΙΜΟΣ Δ. ΑΡΣΕΝΗΣ"

40. Στην με αριθμό 2174/16-10-97 ερώτηση δόθηκε με το υπ' αριθμ. 461/4-11-97 έγγραφο από τον Υφυπουργό Πολιτισμού η ακόλουθη απάντηση:

"Σε απάντηση της ερώτησης 2174/16-10-97 του Βουλευτή κ. Κ. Κουλούρη, σας πληροφορούμε ότι μέχρι 13/10/97 εκταμιεύθηκαν 60.000.000 δρχ. από τα 75.000.000 που είναι ο συγκεκριμένος προϋπολογισμός του Εθνικού Γυμναστηρίου Αιγάλεω, ενώ στις 30-11-97 θα εκταμιευθούν και τα υπόλοιπα 15.000.000 δρχ, όπως είχε συμφωνηθεί στην κοινή σύσκεψη Γενικού Γραμματέα Αθλητισμού - Δημάρχου - Τοπικών Φορέων.

Δεν θα πρέπει πάντως να διαφεύγει της προσοχής, ότι κατά το 1996 για διάφορες εργασίες στο Κολυμβητήριο διετέθηκαν, εκτός της τακτικής επιχορήγησης, περίπου 110.000.000 δρχ. ενώ μέχρι σήμερα η συνεισφορά του Δήμου ήταν μηδενική στον τομέα αυτό.

Η συνεισφορά της Πολιτείας στην αθλούμενη νεολαία του Αιγαλέου -και όχι μόνο- εύκολα αποδεικνύεται αν αναλογισθεί κάποιος ότι μόνο για το εθνικό Γυμναστήριο και το ΕΑΚ του Αιγάλεω τα τρία τελευταία χρόνια έχουν δοθεί για λειτουργικά έξοδα βελτίωσης κλπ περίπου 600.000.000, χωρίς στα έξοδα αυτών να συμμετέχουν και τα Σωματεία τα οποία βέβαια εισπράτουν αντίτιμο από τους αθλούμενους.

Ο Υφυπουργός

ΑΝΔΡΕΑΣ ΑΘ. ΦΟΥΡΑΣ"

41. Στην με αριθμό 2182/17-10-97 ερώτηση δόθηκε με το υπ' αριθμ. 6138/6-11-97 έγγραφο από τον Υπουργό Μεταφορών και Επικοινωνιών η ακόλουθη απάντηση:

"Σε απάντηση της ερώτησης με αριθμ. 2182/17-10-97 που κατέθεσε στη Βουλή ο Βουλευτής κ. Μαν. Μπεντενιώτης σχετικά με την μη επαρκή λειτουργία του Ταχυδρομικού Γραφείου του Δήμου 'Υδρας, σας διαβιβάζουμε το σχετικό έγγραφο με αρ. πρωτ. 2212/70850/31-10-97 του Δ/ντος Συμβούλου των Ελληνικών Ταχυδρομείων.

Ο Υπουργός

ΑΝΑΣΤΑΣΙΟΣ ΜΑΝΤΕΛΗΣ"

Σημ: Τα σχετικά έγγραφα ευρίσκονται στο αρχείο της Διεύθυνσης Κοινοβουλευτικού Ελέγχου (Τμήμα Ερωτήσεων).

42. Στην με αριθμό 2205/20-10-97 ερώτηση δόθηκε με το υπ' αριθμ. 1269/3-11-97 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση:

"Απαντώντας στην ερώτηση με αριθμό 2205/20.10.97 που κατέθεσε η Βουλευτής κ. Φάνη Πάλλη- Πετραλιά, σας γνωρίζουμε τα ακόλουθα:

Σύμφωνα με τις διατάξεις του ν. 2469/1997, από 1.1.1997 μέχρι 31.12.1998 το συνολικό ποσό για επιχορηγήσεις του τακτικού προϋπολογισμού προς τα Ν.Π.Δ.Δ. δεν μπορεί να υπερβεί σε απόλυτα ποσά τις συνολικές επιχορηγήσεις του οικονομικού έτους 1996.

Κατά συνέπεια η επιχορήγηση των Τ.Ε.Ι. για την αντιμετώπιση των λειτουργικών τους δαπανών περιορίστηκε στο ποσό που διαμορφώθηκε κατά το οικονομικό έτος 1996.

Με την υπ' αριθμ. ΙΒ/1651/142/6.3.1997 υπουργική απόφαση έγινε ο Α' ετήσιος καθορισμός της επιχορήγησης των Τ.Ε.Ι. για τις δαπάνες αυτές που ανέρχεται στο ποσό των 12.940.000.000 δρχ. και μέχρι σήμερα τα Τ.Ε.Ι. έχουν χρηματοδοτηθεί σε ποσοστό 100% των πιστώσεων αυτών. Πρέπει να σημειωθεί ότι στο τέλος του 1996 τα Τ.Ε.Ι. διέθεταν αδιάθετα χρηματικά υπόλοιπα συνολικού ποσού 1.666.000.000 δρχ.

Οι πιστώσεις που περιλαμβάνονται στον κρατικό προϋπολογισμό του 1997 για τις λειτουργικές δαπάνες των Τ.Ε.Ι. ανέρχονται στο ποσό των 14.400.000.000 δρχ.

Το Υπουργείο Παιδείας γνωρίζοντας τις αυξημένες ανάγκες των Εκπαιδευτικών Ιδρυμάτων κίνησε τις διαδικασίες της άρσης των περιορισμών του Ν. 2469/1997. 'Ηδη οι περιορισμοί αυτοί έχουν αρθεί με τις διατάξεις του προσφάτως ψηφισθέντος


 

  

Σελίδα 2706 

νόμου για την υπηρεσιακή κατάσταση και στην αναμόρφωση του μισθολογίου του Εκπαιδευτικού προσωπικού των Α.Ε.Ι. και των Τ.Ε.Ι. και έχει ζητηθεί από το Γενικό Λογιστήριο του Κράτους η έγκριση πρόσθετων πιστώσεων για την επιχορήγηση των Τ.Ε.Ι.

Μετά την έγκριση των πιστώσεων αυτών, θα γίνει ανακαθορισμός της επιχορήγησης των Τ.Ε.Ι. αφού ληφθούν υπόψη οι ιδιαίτερες ανάγκες του κάθε Ιδρύματος, οι αδιάθετες πιστώσεις που υπάρχουν και οι πρόσθετες πιστώσεις που αναμένεται να εγκριθούν.

Ειδικά για το Τ.Ε.Ι. Πειραιά, σας γνωρίζουμε ότι έχει γίνει συμπληρωματική επιχορήγησή του με 150.000.000 δρχ. με την ΙΒ/7673/597/20.10.1997 υπουργική απόφαση προκειμένου να αποζημιωθούν οι επιστημονικοί και εργαστηριακοί συνεργάτες και θα εξετασθεί η δυνατότητα της περαιτέρω ενίσχυσής του κατά τον ανακαθορισμό των λειτουργικών δαπανών των Τ.Ε.Ι.

'Οσον αφορά στην χορήγηση του επιδόματος των 35.000 δρχ. στο διοικητικό προσωπικό των Τ.Ε.Ι., σας γνωρίζουμε ότι το θέμα εντάσσεται στις αρμοδιότητες του Υπουργείου Οικονομικών.

Ο Υφυπουργός

ΙΩΑΝΝΗΣ ΑΝΘΟΠΟΥΛΟΣ"

43. Στην με αριθμό 2213/20-10-97 ερώτηση δόθηκε με το υπ' αριθμ. 4164/4-11-97 έγγραφο από τον Υπουργό Υγείας και Πρόνοιας η ακόλουθη απάντηση:

"Απαντώντας στην αρ. 2213/20-10-97 ερώτηση, που κατατέθηκε στη Βουλή από τη Βουλευτή κ. Ελένη Ανουσάκη, σχετικά με το ΠΙΚΠΑ Βούλας, σας γνωρίζουμε τα ακόλουθα:

Το Πατριωτικό 'Ιδρυμα Κοινωνικής Πρόνοιας και Αντίληψης (ΠΙΚΠΑ) αποτελεί Ν.Π.Δ.Δ. εποπτευόμενο από το Υπουργείο Υγείας και Πρόνοιας. Αποτελεί ένα ιστορικό φορέα (ιδρύθηκε το 1914 για να καλύψει τις πληγές των Βαλκανικών πολέμων σε ότι μπορούσε να είναι βοήθεια για τη μητέρα και το παιδί) κοινωνικής προστασίας, με ένα τεράστιο έργο.

Στο εύρος των αρμοδιοτήτων του, περιλαμβάνονται παιδικοί σταθμοί κατασκηνώσεις, εστίες σίτισης, ιατροκοινωνικά κέντρα (Α/βάθμια φροντίδα υγείας), παιδική πολυκλινική στην Αθήνα και στον Πειραιά.

Επίσης εφαρμόζει τον θεσμό της υιοθεσίας και αναδοχής.

Στα πλαίσια του Π.Ι.Κ.Π.Α. λειτουργούν τέσσερα (4) "ΚΕΠΕΠ", όπου φιλοξενούνται περίπου 370 άτομα (ιδρύματα κλειστής περίθαλψης). Επίσης λειτουργεί το ΠΙΚΠΑ Βούλας και Πεντέλης. Σκοπός του ΠΙΚΠΑ Βούλας είναι σύμφωνα με το κανονισμό λειτουργίας του, η θεραπεία και αποκατάσταση ασθενών παιδιών που παρουσιάζουν σωματική αναπηρία ή επίκτητη, αναφερόμενη στα όργανα λήψεως, στάσεως ή κινήσεως, ηλικίας μέχρι και 15 ετών, αποκλειομένης της εισαγωγής και παραμονής παιδιών νεφροπαθών, ψυχοπαθών και καρδιοπαθών.

Με την πάροδο του χρόνου, όμως και με την δημιουργία νέων κοινωνικών δεδομένων, περιθάλπονται παιδιά με σοβαρές και πολλές φορές με μη αναστέψιμες βλάβες στην υγεία τους (ψυχικές ασθένειες, σύνδρομο DOWN κλπ.), που δημιουργούν και τα μεγαλύτερα προβλήματα.

Συγκεκριμένα, το 1997 φιλοξενήθηκαν στις εγκαταστάσεις του ΠΙΚΠΑ Βούλας 88 παιδιά με σοβαρές και πολλαπλές αναπηρίες (εγκεφαλική παράλυση, τετραπληγίες, σύνδρομο DOWN, ψύχωση, τύφλωση κλπ.).

Το προσωπικό που υπηρετεί σ' αυτό, ανέρχεται σε 133 άτομα με τις εξής ειδικότητες:

2 παιδίατροι, 1 οδοντίατρος, 1 καρδιολόγος, 1 ψυχολόγος (2 φορές την εβδομάδα), 5 φυσιοθεραπευτές, 5 εργοθεραπευτές, 1 Διαιτολόγος, 2 Κοινωνικοί Λειτουργοί, 54 Νοσηλεύτριες, 5 τραυματιοφορείς, 4 Μάγειροι, 5 φύλακες, 2 τηλεφωνητές, 10 τεχνικό προσωπικό, 1 οικονόμος, 6 εργάτες, 3 βοηθητικό προσωπικό, 13 καθαρίστριες, 1 ΠΕ Διοικητικού - Οικονομικού και 11 Διοικητικοί.

Το παραπάνω προσωπικό, όπως γίνεται αντιληπτό από την περιγραφή των περιστατικών που περιθάλπτονται, εργάζεται κάτω από ιδιαίτερα αντίξοες συνθήκες.

'Οσον αφορά το συγκεκριμένο περιστατικό κακοποίησης της 11χρονης νοσηλευόμενης στο Π.Ι.Κ.Π.Α. Βούλας, σας πληροφορούμε ότι, το Υπουργείο ευαισθητοποιημένο σε ότι αφορά την προστασία παιδιών με ειδικά προβλήματα, ευθύς μόλις έγινε γνωστή η καταγγελία, έδωσε εντολή, τόσο για έλεγχο από επιθεωρητές του, σχετικά με τις συνθήκες διαβίωσης των περιθαλπομένων παιδιών στο εν λόγω Κέντρο, όσο και ένορκη Διοικητική Εξέταση.

Το αποτέλεσμα του ελέγχου, τόσο από πλευράς συνθηκών διαβίωσης, όσο και από υποδομή εγκαταστάσεων, έδειξε ότι στο ΚΑΑΠΒ γίνεται σοβαρή προσπάθεια από το προσωπικό να βοηθηθούν τα νοσηλευόμενα παιδιά.

Οι θάλαμοι βρέθηκαν σε καλή κατάσταση και επικρατούσαν γενικώς συνθήκες καθαριότητας και καλής λειτουργίας.

Η όλη εικόνα ήταν καλή και δεν θα μπορούσε να διαμορφωθεί με ενέργειες της τελευταίας στιγμής.

Παιδιά τα οποία μπορούν να μετακινηθούν, με οποιοδήποτε τρόπο, δεν βρίσκονταν στους θαλάμους.

Κατά τον έλεγχο διαπιστώθηκε στενός σύνδεσμος μεταξύ των νοσηλευόμενων παιδιών και του προσωπικού, ιδιαίτερα του νοσηλευτικού.

Εντός των προσεχών ημερών, αναμένεται και το πόρισμα της σχετικής 'Ενορκης Διοικητικής Εξέτασης.

Ο Υπουργός

ΚΩΝ/ΝΟΣ ΓΕΙΤΟΝΑΣ"

44. Στην με αριθμό 2219/20-10-97 ερώτηση δόθηκε με το υπ' αριθμ. 400/6-11-97 έγγραφο από τον Υπουργό Εμπορικής Ναυτιλίας η ακόλουθη απάντηση:

"Σε απάντηση της ερώτησης 2219/20-10-97, που κατατέθηκε από τον Βουλευτή κ. Αθ. Βαρίνο, σας γνωρίζουμε τα εξής:

1.- Τα ασφαλιστικά και τα συνταξιοδοτικά θέματα είναι, όπως γνωρίζετε, αντικείμενα του κοινωνικού διαλόγου που βρίσκεται σε εξέλιξη.

Οι σχετικές τελικές αποφάσεις θα ληφθούν συνολικά με ευθύνη της Κυβέρνησης.

2.- Το ΥΕΝ αναγνωρίζοντας τον καθοριστικό ρόλο του ανθρώπινου παράγοντα για την ασφαλή λειτουργία των πλοίων και λαμβάνοντας υπόψη τις συνθήκες που διαμορφώθηκαν στην διεθνή ναυτιλία τα τελευταία χρόνια με την εισαγωγή νέων απαιτήσεων των διεθνών κανόνων, προχώρησε πρόσφατα στην τροποποίηση του Π.Δ. 256/86 "περί ειδικών προσόντων απογραφής ναυτικών".

Με τις ρυθμίσεις που προωθήθηκαν αναβαθμίζεται το ναυτικό επάγγελμα με την αναθεώρηση των κριτηρίων και των προϋποθέσεων απογραφής έτσι ώστε ν' αποτρέπεται η απογραφή ως ναυτικών ατόμων τα οποία στοχεύουν σε προσωρινή ή περιστασιακή απασχόληση στο ναυτικό επάγγελμα, γεγονός που αναμένεται να επηρεάσει ευνοϊκά και τη δυνατότητα πρόσβασης στην εργασία του πραγματικά επαγγελματία ναυτικού.

Αν σε ορισμένες περιπτώσεις διαπιστωθούν προβλήματα από την εφαρμογή των ρυθμίσεων αυτών θα αντιμετωπίσουμε το θέμα.

Ο Υπουργός

ΣΤΑΥΡΟΣ ΑΡ. ΣΟΥΜΑΚΗΣ"

45. Στην με αριθμό 2228/21-10-97 ερώτηση δόθηκε με το υπ' αριθμ. 402/6-11-97 έγγραφο από τον Υπουργό Εμπορικής Ναυτιλίας η ακόλουθη απάντηση:

"Αναφερόμενοι στην ερώτηση 2228/21-10-97, που κατατέθηκε από το Βουλευτή κ. Ηλία Βεζδρεβάνη, σας γνωρίζουμε τα ακόλουθα:

1. Οι ενέργειες και τα μέτρα που ελήφθησαν από το ΥΕΝ για τον εντοπισμό του υπαίτιου για τη ρύπανση πλοίου και τον καθαρισμό των ακτών Κέρκυρας - Θεσπρωτίας - Πρέβεζας έχουν ως εξής:


 

  

Σελίδα 2707 

α. Η κινητοποίηση του ΥΕΝ ήταν άμεση και δόθηκαν εντολές στις τοπικές Λιμενικές Αρχές για έλεγχο πλοίων στην περιοχή τους και τη διενέργεια δειγματοληψίας προς ταυτοποίηση των δειγμάτων των ρυπαντικών ουσιών, προκειμένου να διευκολυνθεί η έρευνα εντοπισμού του υπαιτίου. Πρέπει να ληφθεί υπόψη ότι ο εντοπισμός του υπαιτίου για τη ρύπανση πλοίου είναι δυσχερής σε μια περιοχή όπου υπάρχει αυξημένη κίνηση πλοίων και δεν είναι γνωστές οι ειδικές συνθήκες της ρύπανσης (ρύπανση πιθανόν εκτός χωρικών υδάτων ή κατά τη διάρκεια της νύχτας κλπ.).

β. Η ρύπανση αναφέρθηκε την 3-10-97, οι δε εργασίες απορρύπανσης ξεκίνησαν την 4-10-97 και ολοκληρώθηκαν την 20-10-97.

2. Για την πρόληψη περιστατικών ρύπανσης και την αποτελεσματική αντιμετώπισή τους, το ΥΕΝ έχει λάβει σειρά αναγκαίων νομοθετικών, διοικητικών και οργανωτικών μέτρων, τα κυριότερα των οποίων είναι:

α. Με το πρόσφατο Π.Δ. 86/97 (ΦΕΚ 72 Α'/14.5.97) αυξήθηκαν οι προβλεπόμενες κυρώσεις στους παραβάτες που προβλέπει για τους υπαίτιους ρύπανσης της θάλασσας και των ακτών πρόστιμο ύψους μέχρι διακόσια πενήντα εκατομμύρια 250.000.000 δρχ. Ενδεικτικά αναφέρεται ότι από το 1996 διαπιστώθηκαν 854 παραβάσεις και επιβλήθηκαν πρόστιμα συνολικού ύψους 1.116.379.000 δρχ.

β. Ιδρύθηκαν 4 νέοι Περιφερειακοί Σταθμοί Καταπολέμησης της Ρύπανσης (ΠΣΚΡ) σις Λιμενικές Αρχές Αλεξανδρούπολης, Μύρινας Λήμνου, Χίου και Ρόδου (Π.Δ. 112/97 -ΦΕΚ 99 Α').

γ. Ολοκληρώθηκαν 9 διαγωνισμοί για την προμήθεια, μέσω προγράμματος INTERREG- Εξωτερικά Σύνορα, εξοπλισμού - υλικών και μέσων απορρύπανσης και η κατανομή τους στις Λιμενικές Αρχές, ανάλογα με την υπάρχουσα υποδομή και τη συχνότητα περιστατικών ρύπανσης που αντιμετωπίζουν στην περιοχή ευθύνης τους.

δ. Για την ευαίσθητη τουριστικά και οικολογικά θαλάσσια περιοχή του Ιονίου Πελάγους, στα πλαίσια του προγράμματος, INTERREG - Εσωτερικά σύνορα, αναμένεται από το ΥΠΕΘΟ ο καθορισμός του συνολικού προϋπολογισμού του προγράμματος το οποίο περιλαμβάνει και το μέτρο "ΠΕΡΙΒΑΛΛΟΝ" σε σχέση με τις κοινές δράσεις, που μπορούν να αναπτυχθούν μεταξύ Ελλάδος και Ιταλίας στο Ιόνιο καθώς και τη σύσταση δύο ΠΣΚΡ σε Κέρκυρα και Ζάκυνθο.

ε. Τέλος στα πλαίσια Κοινοτικής χρηματοδότησης προωθείται η προμήθεια ειδικών εναέριων και πλωτών μέσων για την αποτελεσματικότερη επιτήρηση του Ελληνικού θαλάσσιου χώρου.

Ο Υπουργός

ΣΤΑΥΡΟΣ ΑΡ. ΣΟΥΜΑΚΗΣ"

46. Στην με αριθμό 2301/23-10-97 ερώτηση δόθηκε με το υπ' αριθμ. 414/6-11-97 έγγραφο από τον Υπουργό Εμπορικής Ναυτιλίας η ακόλουθη απάντηση:

"Απαντώντας σε ερώτηση 2301/23-10-97 του Βουλευτή Α. Κοτσακά σας πληροφορούμε:

1. Στο Παράρτημα Οίκου Ναύτου/Χίου υπηρετούν τέσσερις (4) μόνιμοι γιατροί ΟΝ που εργάζονται σε πρωϊνό ωράριο στα ιατρεία ΟΝ με τις ακόλουθες ειδικότητες:

2 παθολόγοι, 1 χειρούργος και 1 καρδιολόγος.

Οι συμβεβλημένοι με τον ΟΝ ιατροί στη Χίο ανέρχονται σε 18 και είναι κατανεμημένοι κατά ειδικότητα ως εξής:

Παθολόγοι 4, Πνευμονολόγοι 3, Ορθοπεδικοί 5, Καρδιολόγος 1, Χειρούργος 1, ΩΡΛ 1, άνευ ειδικότητας 3.

Υπάρχουν επίσης συμβεβλημένοι (14) φυσικοθεραπευτές.

2. Η έλλειψη συμβάσεων με γιατρούς άλλων ειδικοτήτων (Παιδιάτρους, μικροβιολόγους, ακτινολόγους, δερματολόγους, γυναικολόγους, οδοντιάτρους κ.α.) οφείλεται στο γεγονός ότι δεν υφίστανται αιτήσεις γιατρών με τις ειδικότητες αυτές, για να συνάψουν σύμβαση με τον ΟΝ.

Ο Υπουργός

ΣΤΑΥΡΟΣ ΑΡ. ΣΟΥΜΑΚΗΣ"

47. Στην με αριθμό 2326/97 ερώτηση δόθηκε με το υπ' αριθμ. 190/5-11-97 έγγραφο από τον Υπουργό Εξωτερικών η ακόλουθη απάντηση:

"Απαντώντας στην υπ' αριθμ. 2326/97 ερώτηση του Βουλευτή κ. Απ. Ανδρεουλάκου σας πληροφορούμε:

Το Υπουργείο Εξωτερικών ενημέρωσε την Πρεσβεία 'Αγκυρας καθώς και όλες τις Πρεσβείες στις χώρες της Ευρωπαϊκής 'Ενωσης και του ΝΑΤΟ με τα πλήρη στοιχεία περί του συμβάντος, που μερίμνησε να πληροφορηθεί από το ΓΕΕΘΑ πέραν των όσων ανεγράφοντο στο σχετικό σήμα του ΓΕΝ. Η Ελληνική Πρεσβεία 'Αγκυρας έδωσε την κατάλληλη και τεκμηριωμένη απάντηση στην τουρκική πλευρά.

Ανεξάρτητα απ' αυτό, το συμβάν, δεν κρίθηκε ως ιδιαίτερης σημασίας γιατί ήταν το τελευταίο μιας σειράς παρομοίων συμβάντων, που λαμβάνουν χώρα στην περιοχή των θαλασσίων συνόρων μας με τη γείτονα. Είναι ευκόλως αντιληπτό ότι δεν είναι δυνατό να προβλεφθεί ποιό συμβάν συνηθισμένων διαστάσεων η τουρκική πλευρά θα θελήσει να παραποιήσει και να μεγαλοποιήσει.

Λαμβάνοντας υπόψη τα ανωτέρω, η Ελλάδα δεν θα μπορούσε να προβεί σε οποιαδήποτε ενέργεια παρά να καταγγείλει την προκλητική συμπεριφορά της Τουρκίας, όπως το έχει πράξει σε κάθε ανάλογη περίσταση.

Το Υπουργείο Εξωτερικών, όπως είναι γνωστό, έχει προβεί σε επανειλημμένα διαβήματα και καταγγελίες τόσο μέσω των κατά τόπους Διπλωματικών Αρχών, όσο και με ενημερώσεις εκπροσώπων των ξένων Διπλωματικών Αποστολών στην Αθήνα, για όλα τα εκδηλωθέντα περιστατικά απρόκλητης τουρκικής επιθετικότητας, που παρατηρήθηκαν τελευταία, με κορυφαία την παρενόχληση του αεροσκάφους του κ. Υπουργού Εθνικής 'Αμυνας, και θεωρεί ότι έχει δώσει τις κατάλληλες απαντήσεις στην τουρκική πλευρά, καθιστώντας συγχρόνως στους εταίρους μας, το παιχνίδι του τουρκικού στρατιωτικού κατεστημένου.

Ο Υπουργός

ΘΕΟΔΩΡΟΣ ΠΑΓΚΑΛΟΣ"

48. Στην με αριθμό 2387/97 ερώτηση δόθηκε με το υπ' αριθμ. 188/5-11-97 έγγραφο από τον Υπουργό Εξωτερικών η ακόλουθη απάντηση:

"Απαντώντας στην υπ' αριθμ. 2387/97 ερώτηση του Βουλευτή κ. Ηλία Βεζδρεβάνη σας πληροφορούμε:

Είναι γνωστό ο φόρτος εργασίας που έχουν να αντιμετωπίσουν καθημερινά τα Προξενεία μας στο χώρο της τέως ΕΣΣΔ και κυρίως το Προξενικό Γραφείο Μόσχας. Παρά τις πιέσεις και τα προβλήματα, οι υπηρετούντες υπάλληλοι καταβάλλουν κάθε προσπάθεια για την εξυπηρέτηση των ενδιαφερομένων και ήδη το 1995 χορηγήθηκαν 145.000 τουριστικές θεωρήσεις σε Ρώσους πολίτες, ενώ το 1996 ξεπέρασαν τις 175.000.

Στα πλαίσια μάλιστα της προσπάθειας προώθησης του τουριστικού ρεύματος προς τη χώρα μας, το Προξενικό Γραφείο Μόσχας, έχει υιοθετήσει εβδομαδιαίο πρόγραμμα για τη διευκόλυνση προσέλευσης και εξυπηρέτησης των εκεί τουριστικών γραφείων. 'Οπως όμως είναι ευνόητο, η χορήγηση θεωρήσεων εισόδου υπόκειται σε κανόνες, οι οποίοι είναι ασφαλώς αυστηρότεροι, όταν πρόκειται για πολίτες χωρών της τέως ΕΣΣΔ, λόγω των γνωστών κινδύνων λαθρομετανάστευσης και λαθρεργασίας. Η τιμή δε των θεωρήσεων έχει καθοριστεί στα 40 δολλάρια, επ' αμοιβαιότητι, βάσει διμερούς Συμφωνίας με τη Ρωσική Ομοσπονδία.

Ο Υπουργός

ΘΕΟΔΩΡΟΣ ΠΑΓΚΑΛΟΣ"

49. Στην με αριθμό 2391/30-10-97 ερώτηση δόθηκε με το υπ' αριθμ. 1555/5-11-97 έγγραφο από τον Υφυπουργό Εθνικής 'Αμυνας η ακόλουθη απάντηση:

"Σε απάντηση της 2391/30-10-97 ερώτησης που κατέθεσε ο Βουλευτής κ. Κ. Σπυριούνης στη Βουλή των Ελλήνων, με θέμα την επιλογή θαλάσσιου μεταφορέα για την μεταφορά


 

  

Σελίδα 2708 

στρατιωτικού υλικού από τις ΗΠΑ στην Ελλάδα, σας πληροφορούμε τα εξής:

Κατόπιν σχετικής Διακηρύξεως, διενεργήθηκε την 5η Μαρτίου 1997 από την Διεύθυνση Θαλασσίων Κρατικών Μεταφορών του Υπουργείου Εμπορικής Ναυτιλίας (ΥΕΝ/ΔΘΚΜ) Δημόσιος Μειοδοτικός Διαγωνισμός για την ανάδειξη θαλάσσιου μεταφορέα, με σκοπό την μεταφορά στρατιωτικού υλικού των Ενόπλων Δυνάμεων από τις ΗΠΑ στην Ελλάδα και αντιστρόφως. Ο υπόψη διαγωνισμός έγινε για λογαριασμό των Ε.Δ., σύμφωνα με τις διατάξεις του ΑΝ 1316/38 και διενεργήθηκε από τη Τριμελή Γνωμοδοτική Επιτροπή Ναυλώσεων του άρθρου 197 παρ. 2 του Ν. 4442/29 "Περί Στρατιωτικών, Ναυτικών και Αεροπορικών Εισφορών και Ναυλώσεων". Η παραπάνω Επιτροπή κατά την ημέρα διεξαγωγής του Διαγωνισμού έχει πλαισιωθεί και από έναν εκπρόσωπο των Γενικών Επιτελείων (ΓΕΝ-ΓΕΣ-ΓΕΑ) ως συμβουλευτικά μέλη προκειμένου να καθορισθούν - διευκρινισθούν επακριβώς οι όροι του νέου ναυλοσυμφώνου επ' ωφελεία των Ενόπλων Δυνάμεων.

Στον παραπάνω Διαγωνισμό συμμετείχαν πέντε (5) εταιρείες, μεταξύ των οποίων και η αναφερόμενη στην σχετική ερώτηση. Σημειώνεται δε ότι η Επιτροπή Ναυλώσεων, λαμβάνοντας υπόψη όλα τα στοιχεία προέβη σε αξιολόγηση των προσφορών και πρότεινε την ανάθεση της μεταφοράς στην Μεταφορική Ανώνυμη Ναυτιλιακή Εταιρεία "ΕΛΛΗΝΟΑΜΕΡΙΚΑΝΙΚΕΣ ΓΡΑΜΜΕΣ", κρίνοντας ως οικονομικά προσφορότερη την προσφορά της.

Τα αποτελέσματα του διαγωνισμού και το σχετικό πρακτικό της Επιτροπής διαβιβάστηκαν από την Διεύθυνση Θαλάσσιων Κρατικών Μεταφορών στο Υπουργείο Εμπορικής Ναυτιλίας και στο Υπουργείο Εθνικής 'Αμυνας, προκειμένου να τύχουν της εγκρίσεώς τους ή μη σύμφωνα με τους όρους της Προκήρυξης του υπόψη Διαγωνισμού.

Το Γενικό Επιτελείο Ναυτικού ως συντονιστής των Γενικών Επιτελείων εισήγαγε το θέμα στην Κεντρική Γνωμοδοτική Επιτροπή Προμηθειών / ΓΕΝ η οποία γνωμοδότησε παμψηφεί υπέρ της έγκρισης των αποτελεσμάτων του διαγωνισμού και στην συνέχεια προώθησε τον φάκελο στον κ. Υφυπουργό Εθνικής 'Αμυνας για υπογραφή από όπου τέθηκε το ερώτημα σχετικά με την νομιμότητα της συμμετοχής της εταιρείας "ΕΛΛΗΝΟΑΜΕΡΙΚΑΝΙΚΕΣ ΓΡΑΜΜΕΣ" στο Διαγωνισμό.

Το Υπουργείο Εθνικής 'Αμυνας και ειδικότερα ο κ. Υφυπουργός Εθνικής 'Αμυνας απηύθυνε ερώτημα προς το Νομικό Συμβούλιο του Κράτους αναφορικά με την νομιμότητα συμμετοχής της προταθείσας από την Επιτροπή Ναυλώσεων εταιρείας "ΕΛΛΗΝΟΑΜΕΡΙΚΑΝΙΚΕΣ ΓΡΑΜΜΕΣ" στο Διαγωνισμό. Το Νομικό Συμβούλιο του Κράτους με την υπ' αριθμό 480/1997/16-7-1997 Γνωμοδότησή του, γνωμοδότησε κατά πλειοψηφία ότι νομίμως συμμετείχε στον Διαγωνισμό η εν λόγω εταιρεία.

Κατόπιν των ανωτέρω, ο κ. Υφυπουργός Εθνικής 'Αμυνας με σχετική απόφασή του αποδέχθηκε την Γνωμοδότηση του Νομικού Συμβουλίου του Κράτους και το Γενικό Επιτελείο Ναυτικού ως συντονιστής των Γενικών Επιτελείων συμφώνησε με το πρακτικό της Επιτροπής Ναυλώσεων και διαβίβασε στο Υπουργείο Εμπορικής Ναυτιλίας (Διεύθυνση Πολιτικής Σχεδίασης Εκτάκτου Ανάγκης) σχετικό αίτημα για υπογραφή της σχετικής συμβάσεως Θαλασσίων Μεταφορών και κατακύρωση του αποτελέσματος του Διαγωνισμού.

Την 26-8-1997 υπογράφηκε από τον κ. Υπουργό Εμπορικής Ναυτιλίας η σχετική έγκριση κατακύρωσης του αποτελέσματος του Δημόσιου Τακτικού Μειοδοτικού Διαγωνισμού που διενεργήθηκε την 5-3-1997, στην Εταιρεία "ΕΛΛΗΝΟΑΜΕΡΙΚΑΝΙΚΕΣ ΓΡΑΜΜΕΣ" και δόθηκε εντολή στην Διεύθυνση Θαλάσσιων Κρατικών Μεταφορών για την σύνταξη και υπογραφή με την παραπάνω εταιρεία του σχετικού ναυλοσυμφώνου.

Την 5η Σεπτεμβρίου 1997 υπογράφηκε μεταξύ του Υπουργείου Εμπορικής Ναυτιλίας Διεύθυνση Θαλασσίων Κρατικών Μεταφορών και της Εταιρείας "ΕΛΛΗΝΟΑΜΕΡΙΚΑΝΙΚΕΣ ΓΡΑΜΜΕΣ Μεταφορική Α.Ν.Ε." η σύμβαση μεταφοράς στρατιωτικού υλικού των Ενόπλων Δυνάμεων, από Ηνωμένες Πολιτείες Αμερικής στην Ελλάδα και αντίστροφα.

Ο Υφυπουργός

ΔΗΜΗΤΡΙΟΣ ΑΠΟΣΤΟΛΑΚΗΣ"

ΠΡΟΕΔΡΕΥΩΝ (Παναγιώτης Ν. Κρητικός): Κύριοι συνάδελφοι, έχω την τιμή να ανακοινώσω στο Σώμα το Δελτίο Επικαίρων Ερωτήσεων της Δευτέρας 8 Δεκεμβρίου 1997. 

"Α. ΕΠΙΚΑΙΡΕΣ ΕΡΩΤΗΣΕΙΣ πρώτου κύκλου ('Αρθρο 130 παρ. 4 Καν. Βουλής)

1. Η με αριθμό 505/2.12.1997 επίκαιρη ερώτηση του Βουλευτή του Πανελλήνιου Σοσιαλιστικού Κινήματος κ. Παναγιώτη Κουρουμπλή προς τον Υπουργό Τύπου και Μέσων Μαζικής Ενημέρωσης, σχετικά με την επίδραση των Μαζικών Μέσων Ενημέρωσης και ιδιαίτερα της τηλεόρασης στον κόσμο, την προβολή γεγονότων βίας κλπ.

2. Η με αριθμό 513/3.12.1997 επίκαιρη ερώτηση του Βουλευτή της Νέας Δημοκρατίας κ. Αθανασίου Γιαννόπουλου προς τους Υπουργούς Εσωτερικών, Δημόσιας Διοίκησης και Αποκέντρωσης, Περιβάλλοντος, Χωροταξίας και Δημοσίων 'Εργων, Υγείας και Πρόνοιας, σχετικά με δημοσιεύματα του Τύπου αναφερόμενα σε ζημιές και διαβρώσεις που έχουν υποστεί υποστηλώματα στο Λαϊκό Νοσοκομείο, τη λήψη των αναγκαίων μέτρων κλπ.

3. Η με αριθμό 517/3.12.1997 επίκαιρη ερώτηση του Βουλευτή του Κομμουνιστικού Κόμματος Ελλάδος κ. Ευάγγελου Μπούτα προς τον Υπουργό Γεωργίας, σχετικά με την καταβολή των αποζημιώσεων στους ροδακινοπαραγωγούς της Κεντρικής Μακεδονίας για τις καταστροφές που υπέστησαν από τον παγετό τον Απρίλιο του 1997.

4. Η με αριθμό 511/3.12.1997 επίκαιρη ερώτηση της Βουλευτού του Συνασπισμού της Αριστεράς και της Προόδου κ. Στέλλας Αλφιέρη προς τον Υπουργό Γεωργίας, σχετικά με τη λειτουργία της ιχθυόσκαλας Κερατσινίου, τον εκσυγχρονισμό της κλπ.

5. Η με αριθμό 498/2.12.1997 επίκαιρη ερώτηση του Βουλευτή του Δημοκρατικού Κοινωνικού Κινήματος κ. Γεωργίου Ρόκου προς τον Υπουργό Μεταφορών και Επικοινωνιών, σχετικά με τα προβλήματα του κλάδου ιδιοκτητών φορτηγών αυτοκινήτων διεθνών μεταφορών, τον έντονο ανταγωνισμό κλπ.

Β. ΕΠΙΚΑΙΡΕΣ ΕΡΩΤΗΣΕΙΣ δεύτερου κύκλου ('Αρθρο 130 παρ. 4 Καν. Βουλής)

1. Η με αριθμό 501/2.12.1997 επίκαιρη ερώτηση του Βουλευτή του Πανελλήνιου Σοσιαλιστικού Κινήματος κ. Ευάγγελου Βλασσόπουλου προς τον Υπουργό Τύπου και Μέσων Μαζικής Ενημέρωσης, σχετικά με τη λειτουργία των τηλεφωνικών γραμμών "090", τα μέτρα προστασίας των πολιτών κλπ.

2. Η με αριθμό 496/2.12.1997 επίκαιρη ερώτηση του Βουλευτή της Νέας Δημοκρατίας κ. Ελευθέριου Παπαγεωργόπουλου προς τον Υπουργό Περιβάλλοντος, Χωροταξίας και Δημοσίων 'Εργων, σχετικά με την αποπεράτωση των εργασιών αντικατάστασης του οδοστρώματος της παλαιάς γέφυρας του Πορθμού Ευρίπου κλπ. 

3. Η με αριθμό 516/3.12.1997 επίκαιρη ερώτηση του Βουλευτή του Κομμουνιστικού Κόμματος Ελλάδος κ. Χαράλαμπου Αγγουράκη, προς τον Υπουργό Μεταφορών και Επικοινωνιών, σχετικά με τις απολύσεις εργαζομένων στα Ελληνικά Ταχυδρομεία κλπ.

4. Η με αριθμό 510/3.12.1997 επίκαιρη ερώτηση του Βουλευτή του Συνασπισμού της Αριστεράς και της Προόδου κ. Ευάγγελου Αποστόλου προς τους Υπουργούς Ανάπτυξης και Γεωργίας, σχετικά με την έλλειψη συντονισμού και τον πλημμελή έλεγχο νοθείας των τροφίμων κλπ.

5. Η με αριθμό 503/2.12.1997 επίκαιρη ερώτηση της Βουλευτού του Δημοκρατικού Κοινωνικού Κινήματος κ. Βασιλικής Αράπη-Καραγιάννη προς τον Υπουργό Εθνικής Παιδείας και Θρησκευμάτων, σχετικά με τις προθέσεις του Υπουργείου για κατάργηση της μοριοδότησης των αναπληρωτών εκπαιδευτικών στους διαγωνισμούς πρόσληψης κλπ."


 

  

Σελίδα 2709 

ΠΡΟΕΔΡΕΥΩΝ (Παναγιώτης Ν. Κρητικός): Κύριοι συνάδελφοι, εισερχόμαστε στη συζήτηση

ΤΩΝ ΕΠΙΚΑΙΡΩΝ ΕΡΩΤΗΣΕΩΝ

Επίκαιρες ερωτήσεις πρώτου κύκλου:

Πρώτη είναι η με αριθμό 506/2.12.97 επίκαιρη ερώτηση της Βουλευτού του Πανελληνίου Σοσιαλιστικού Κινήματος κ. Μαρίας Αρσένη προς τον Υπουργό Εργασίας και Κοινωνικών Ασφαλίσεων, σχετικά με τις προθέσεις της Κυβέρνησης για αντιμετώπιση των προβλημάτων από την αναδρομική ισχύ του ν. 2434/1996, τα πρόστιμα και τις προσαυξήσεις που επιβάλλονται κλπ., η οποία σε περίληψη έχει ως εξής:

"Με το ν. 2434/1996 και ειδικότερα το άρθρο 23, προσδιορίζεται ο τρόπος υπολογισμού της τεκμαρτής εργατικής δαπάνης σε ημερομίσθια ανά τετραγωνικό μέτρο κτισμένης επιφάνειας στις οικοδομικές αστικές κατασκευές και στη συνέχεια προσδιορίζεται η οφειλόμενη τεκμαρτή ασφαλιστική εισφορά για τους υπόχρεους εργολάβους και ιδιώτες.

Ο αναφερόμενος νόμος αποτελεί τη συνέχεια επί το αυστηρότερο της υπουργικής απόφασης του κ. Σιούφα Φ21/2930/10.11.1992, που αργότερα ενσωματώθηκε στο ν. 2084/1992 που κατά τη συζήτηση στη Βουλή είχε συγκεντρώσει τα πυρά της τότε Αξιωματικής Αντιπολίτευσης του ΠΑ.ΣΟ.Κ. που είχε δεσμευθεί για την κατάργησή του, όταν θα ερχόταν στην Kυβέρνηση.

Είναι γνωστές οι νομικές και ουσιαστικές αμφισβητήσεις που έτυχε μέχρι σήμερα ο ν. 2434/1996 από διάφορους φορείς, όπως την "Ελληνική Ομοσπονδία Κατασκευαστών και Οικοδομικών Επιχειρήσεων", το Τεχνικό Επιμελητήριο Ελλάδος, Σωματεία Οικοδόμων κλπ., όπως επίσης και οι σχετικές αποφάσεις διαφόρων δικαστηρίων της χώρας με προεξέχουσα την 3509/1996 απόφαση του Συμβουλίου της Επικρατείας.

Πρόσφατα με το εφεύρημα της πιθανής ημερομηνίας αποπεράτωσης των οικοδομικών αστικών κατασκευών, ο νόμος απέκτησε ουσιαστικά αναδρομική ισχύ με αποτέλεσμα το περιεχόμενο του άρθρου 23 να βρίσκει εφαρμογή και σε οικοδομές που η κατασκευή τους άρχισε προ δεκαετίας και πλέον.

Συγκεκριμένα, οι ελεγκτικοί μηχανισμοί του Ι.Κ.Α. υπολογίζουν τη διαφορά των ασφαλιστικών εισφορών μεταξύ όσων έχουν καταβληθεί σε σχέση με αυτές που θα έπρεπε να καταβληθούν σε εφαρμογή του ν.2434/1996 και επί της συγκεκριμένης διαφοράς επιβάλλουν πρόστιμο 100% και προσαύξηση 120% στη διαφορά ασφαλιστικών εισφορών και στο πρόστιμο.

Με τον τρόπο αυτό διαφορά ασφαλιστικών εισφορών ύψους ενός εκατομμυρίου (1.000.000) δραχμών διαμορφώνεται σε τέσσερα εκατομμύρια τετρακόσιες χιλιάδες (4.400.000) δραχμές.

Ερωτάται ο κύριος Υπουργός:

1. Αν προτίθεται να λάβει κάποια άμεσα μέτρα για την αντιμετώπιση του έντονου κοινωνικού προβλήματος που δημιουργείται από το συγκεκριμένο τρόπο αναδρομικής εφαρμογής του ν. 2434/1996 και τα υπέρμετρα πρόστιμα και προσαυξήσεις που επιβάλλονται.

2. Αν προτίθεται να τροποποιήσει το άρθρο 23 του ν. 2434/1996, ώστε να περιορίσει τις υπερβολές που περιέχει και να θεσμοθετήσει συντελεστές προσδιορισμού της ασφαλιστικής επιβάρυνσης που να ανταποκρίνονται προς την πραγματικότητα".

Ο Υφυπουργός Εργασίας και Κοινωνικών Ασφαλίσεων κ. Νικόλαος Φαρμάκης έχει το λόγο.

ΝΙΚΟΛΑΟΣ ΦΑΡΜΑΚΗΣ (Υφυπουργός Εργασίας και Κοινωνικών Ασφαλίσεων): Κύριε Πρόεδρε, το θέμα έχει έρθει κατ' επανάληψη στη Βουλή και έχει απαντηθεί και γραπτά και προφορικά. 

Πρέπει να πούμε και σήμερα ότι με τις διατάξεις της παραγράφου 6 του άρθρου 21 του ν. 1902/1990 δόθηκε η δυνατότητα με υπουργική απόφαση να θεσπιστεί νέο σύστημα υπολογισμού των κατ' ελάχιστο υποχρεωτικά καταβλητέων εισφορών για την ασφάλιση των απασχολουμένων σε οικοδομικές ή τεχνικές εν γένει εργασίες.

Με υπουργική απόφαση του 1992, καθιερώθηκε τεκμαρτός τρόπος υπολογισμού της εργατικής δαπάνης για οικοδομοτεχνικά έργα. Το νέο σύστημα είχε εφαρμογή από 1.1.1993 για έργα τα οποία θα ξεκινούσαν από 1.1.1993, αλλά και για έργα ή εργασίες, για τις οποίες δεν είχαν βεβαιωθεί οι υπέρ Ι.Κ.Α. ασφαλιστικές εισφορές μέχρι 31.12.1992. Αυτή η απόφαση προσβλήθηκε από την Ομοσπονδία Κατασκευαστών και Οικοδομικών Επιχειρήσεων Ελλάδος ενώπιον του Συμβουλίου της Επικρατείας.

Υπήρξε μια απόφαση η οποία δεν έκρινε αντισυνταγματική τη διάταξη. Απλά είπε ότι πρόκειται περί διατάξεως ατελούς με την έννοια ότι δεν ακολουθεί στο πέρας των εργασιών μιας οικοδομής τελική εκκαθάριση. Εάν όμως επρόκειτο να συμβεί αυτό,αν είχαμε υιοθετήσει αυτήν την άποψη του Συμβουλίου της Επικρατείας θα έπρεπε να επιστρέψουμε στο προηγούμενο καθεστώς όπου ο υπολογισμός της εργατικής δαπάνης γινόταν με βάση τον προϋπολογισμό και όχι με αντικειμενικό τεκμαρτό σύστημα. Γι'αυτό με νέα διάταξη του 1996 τακτοποιήσαμε την εκκρεμότητα που είχε σχέση με την απόφαση του Συμβουλίου της Επικρατείας.

Επίσης πρέπει να πληροφορήσω την κυρία συνάδελφο ότι μέσα στο 1997 για κάποιες εργασίες, όπως είναι οι υδροχρωματισμοί, οι διαμορφώσεις χώρων, αλλά και για ειδικά κτίρια, αλλάξαμε τους συντελεστές, έτσι ώστε κάποιες αδικίες που είχαν επισημανθεί στην εφαρμογή αυτής της διάταξης, να αρθούν. Θεωρούμε λοιπόν ότι δεν υπάρχει κανένας λόγος να φύγουμε από το σύστημα του τεκμαρτού υπολογισμού της εργατικής δαπάνης και συνεπώς και των ενσήμων των εισφορών, προς το Ι.Κ.Α.

Δεν είναι αληθές ότι το Ι.Κ.Α. με την εγκύκλιό του του 1997 επιβάλλει αναδρομικά τα όσα ορίζει αυτή η απόφαση. 'Οσες εργασίες δεν είχαν δηλωθεί ότι έγιναν πριν την 1.1.1993, δεν υποβλήθηκαν δηλαδή στο Ι.Κ.Α. ανακεφαλαιωτικές καταστάσεις για τις φάσεις των εργασιών μιας οικοδομής, είναι φυσικό να εκκαθαρίζονται μετά την 1.1.1993 με τα νέα ισχύοντα περί τεκμαρτού προσδιορισμού της εργατικής δαπάνης. Αυτό συμβαίνει σήμερα. Επειδή έχουν ενταθεί οι έλεγχοι από πλευράς Ι.Κ.Α. για να περιοριστεί το φαινόμενο της εισφοροδιαφυγής, κάποιοι γκρινιάζουν. Θεωρούμε όμως ότι δεν πρέπει τίποτα να αναιρεθεί από τα ισχύοντα. 

ΠΡΟΕΔΡΕΥΩΝ (Παναγιώτης Ν. Κρητικός): Η κ. Αρσένη έχει το λόγο.

ΜΑΡΙΑ ΑΡΣΕΝΗ: Συμφωνώ, κύριε Υπουργέ, ότι σύμφωνα με το άρθρο 23 μια οικοδομή που άρχισε το 1988 και τελείωσε το 1991, αλλά ο ενδιαφερόμενος αμέλησε να δηλώσει την αποπεράτωση, επανελέγχεται από το Ι.Κ.Α. αφού προσδιοριστεί εντελώς αυθαίρετα ο χρόνος αποπεράτωσης και επιβάλλεται πρόστιμο 100%, διότι δεν υποβλήθηκαν οι καταστάσεις, 120% επί των ενσήμων, 100% επί του δωροσήμου.

Εδώ προκύπτει το ερώτημα: Τι παραπάνω χρεώνει ένας κοινός τοκογλύφος από τη νόμιμη τοκογλυφία του Ι.Κ.Α.; Δημιουργείται χάος και με τις μισθολογικές καταστάσεις. Τα όρια του παραλόγου αγγίζει ο ισχύων κανονισμός υπολογισμού των τεκμαρτών εισφορών, ο οποίος δεν διακρίνει μικρές ή μεγάλες οικοδομικές κατασκευές. Επιβάλλει τεκμαρτή εισφορά ακόμα και για την κατασκευή του περιβάλλοντος χώρου σε κάποιο σταύλο, ή σε κάποια αγροτική κατοικία λες και ο αγρότης χρησιμοποιεί οικοδόμους για να φτιάξει τα παρτέρια του.

Ο νόμος, λοιπόν, επιβάλλεται αναδρομικά με πρόστιμα και προσαυξήσεις. 'Ετσι δημιουργούνται δυσθεώρατες βεβαιώσεις χρεών. Τι θα κάνετε, κύριε Υπουργέ, με τους απλούς πολίτες και ιδιαίτερα με τους αγρότες, διότι ήδη έχουν αρχίσει οι δημεύσεις και οι πλειστηριασμοί των σπιτιών τους; Τι θα κάνετε με τις μικρές επιχειρήσεις οικοδομών, που επιβαρύνονται με δεκάδες εκατομμύρια; Θα τους εξοντώσετε σε μια περίοδο που η οικοδομή περνάει κρίση;

'Εχω να κάνω δύο προτάσεις: Για τις οικοδομές που χτίστηκαν μέχρι το 1982 να υπάρξει μια συμβιβαστική λύση


 

  

Σελίδα 2710 

που δεν αδικεί καμία από τις δύο πλευρές. Να λαμβάνεται ως χρόνος αποπεράτωσης των οικοδομών, η ημερομηνία που ρευματοδοτήθηκε για πρώτη φορά η οικοδομή.

Και για τις οικοδομές που κτίσθηκαν από το 1992 και μετά, να μετατρέψετε άμεσα τον κανονισμό με τη σχετική πρόταση του Τεχνικού Επιμελητηρίου Ελλάδος. Μετά τη μετατροπή, να δεχθείτε την εξόφληση των τεκμαρτών εισφορών σε τρέχουσες τιμές ενσήμων, χωρίς προσαυξήσεις και πρόστιμα. 

Σας ευχαριστώ.

ΠΡΟΕΔΡΕΥΩΝ (Παναγιώτης Ν. Κρητικός): Ο Υφυπουργός κ. Νικόλαος Φαρμάκης, έχει το λόγο.

ΝΙΚΟΛΑΟΣ ΦΑΡΜΑΚΗΣ (Υφυπουργός Εργασίας και Κοινωνικών Ασφαλίσεων): Κυρία συνάδελφε, γνωρίζετε το μέγεθος της εισφοροδιαφυγής σε όλους τους ασφαλιστικούς οργανισμούς και ιδιαίτερα στο Ι.Κ.Α.. Και πρέπει να σας πω, επειδή κάνατε τη διάκριση μεταξύ μικρών και μεγαλύτερων οφειλετών, ότι το 80% αυτής της βεβαιωμένης φοβερής εισφοροδιαφυγής αφορά οφειλέτες μέχρι του ενός εκατομμυρίου (1.000.000) δραχμών, δηλαδή μικρούς. Αυτό το ποσόν των βεβαιωμένων εισφορών, που δεν έχουν πληρωθεί, ανέρχεται σε τριακόσια σαράντα επτά δισεκατομμύρια (347.000.000.000) δραχμές, ως κύρια οφειλή, που ξεπερνάει τα εξακόσια πενήντα δισεκατομμύρια (650.000.000.000) δραχμές, μαζί με τα πρόστιμα και τις προσαυξήσεις. Συνεπώς το θέμα δεν είναι να είναι κανείς επιεικέστερος. 

Ειδικά για τους αγρότες στους οποίους αναφερθήκατε παρά τις αντιρρήσεις πολλών και σ' αυτήν την Αίθουσα, τελευταία υπήρξαν ρυθμίσεις που απαλλάσσουν τους κατοίκους ορεινών, ημιορεινών περιοχών, τους νέους αγρότες, αυτούς που απέχουν τριάντα χιλιόμετρα από τις παραμεθόριες περιοχές μέχρι και του 50% των εισφορών.

Επειδή, όμως, μιλήσατε και για χρόνους αποπεράτωσης, θα ήθελα να ερωτήσω το εξής: Ποιός γνωρίζει, αν αυτό δεν δηλωθεί στο Ι.Κ.Α., ή πώς να γνωρίζει το Ι.Κ.Α. το χρόνο που περατώθηκαν οι εργασίες μιάς οικοδομής; Γνωρίζετε πολύ καλά ότι μια οικοδομή μπορεί να έχει ξεκινήσει και τέσσερα και πέντε και δέκα χρόνια πριν, να έχουν οικοδομηθεί κάποιοι όροφοι, να έχουν εκτελεσθεί κάποιες φάσεις εργασιών και άλλες εργασίες να είναι ακόμη για πολλά χρόνια σε εκκρεμότητα. Ποιος, λοιπόν, θα επιβεβαιώσει την περάτωση μιας οικοδομής; Πρέπει να το βεβαιώσει ο ίδιος ο ιδιοκτήτης ή ο κατασκευαστής. Πρέπει να προσέρχεται στο Ι.Κ.Α. και να αναφέρει τη φάση περαίωσης κάποιων εργασιών και να προσκομίσει τις καταστάσεις των εργαζομένων. Αλλιώς, πώς θα βεβαιωθεί αυτό;

Εάν, λοιπόν, αυτά δεν έγιναν, το Ι.Κ.Α. είναι υποχρεωμένο να τα ελέγξει. Και αν δεν έγιναν μέχρι την 1.1.1993, ισχύουν νέοι νόμοι και νέες αποφάσεις, με βάση τις οποίες διαμορφώνονται οι οφειλές.

Εν πάση περιπτώσει, αυτό που μπορώ να σας πω είναι, ότι να ελέγξω την τελευταία εγκύκλιο του Ιδρύματος Κοινωνικών Ασφαλίσεων και πως αυτή εφαρμόζεται, μήπως από διάφορα υποκαταστήματα ή υπαλλήλους του Ι.Κ.Α. δεν εφαρμόζεται σωστά.

ΠΡΟΕΔΡΕΥΩΝ (Παναγιώτης Ν. Κρητικός): Η δεύτερη επίκαιρη ερώτηση με αριθμό 512/3.12.1997 είναι της Βουλευτού της Νέας Δημοκρατίας κ. Ελισάβετ Παπαδημητρίου προς την Υπουργό Ανάπτυξης, σχετικά με τον αποκλεισμό εξειδικευμένων και εμπείρων επιστημόνων από την εφαρμογή του προεδρικού διατάγματος 274 για την κατασκευή χημικκών εγκαταστάσεων κ.λπ..

Η ερώτηση της κυρίας συναδέλφου σε περίληψη έχει ως εξής:

"Στο ΦΕΚ 195/2.10.1997 δημοσιεύτηκε το υπ' αριθ. 274 προεδρικό διάταγμα, υπογραφής Υφυπουργού Ανάπτυξης, το οποίο στο άρθρο 1, παράγραφος 2θ συγκαταλέγει μεταξύ των χημικών εγκαταστάσεων και τις "εγκαταστάσεις επεξεργασίας στερεών, υγρών και αερίων βιομηχανικών αποβλήτων, επεξεργασίας ύδατος, αστικών λυμάτων και στερεών απορριμάτων".

Στη συνέχεια στο άρθρο 3, παράγραφος 3α ορίζει ότι "η εκπόνηση μελετών και η επίβλεψη εκτέλεσής τους ανατίθεται σε διπλωματούχους χημικούς μηχανικούς σε συνεργασία με διπλωματούχους μηχανολόγους ηλεκτρολόγους μηχανικούς ή με μηχανολόγους μηχανικούς ή με ηλεκτρολόγους μηχανικούς ή με ναυπηγούς μηχανικούς".

Οι ως άνω εγκασταστάσεις αποτελούν το σύνολο περίπου των έργων διαχείρισης περιβάλλοντος και εκτελούνται στην Ελλάδα κατ' εφαρμογήν του π.δ. 23 της 15-1/5.2.1993, εκτελεστικού προεδρικού διατάγματος του ν. 1418/84 (προσαρμογή της ελληνικής νομοθεσίας για τα δημόσια έργα προς τις διατάξεις των οδηγιών 71/304, 71/305, 78/669, 89/440, και 89/665 της Ε.Ο.Κ.)."

Αυτές οι κάθετοι έχουν οριζοντιώσει τα πάντα!

"Το άρθρο 37 του π.δ. 23, ορίζει ως έργα πολιτικού μηχανικού την εξειδίκευση στον τομέα των υδάτων (ύδρευση, άρδευση, αποστράγγιση, αποχέτευση, καθαρισμός αποβλήτων).

Είναι γεγονός ότι στη χώρα μας δεν έχουν ακόμα κατηγοριοποιηθεί τα έργα και οι ειδικότητες που αφορούν στα του περιβάλλοντος. Αλλά το status quo μιας εικοσαετίας δημιούργησε μια αγορά εργασίας που υπηρετείται από ικανά γραφεία, όπου το σύνολο σχεδόν των απασχολουμένων έχει μεταπτυχιακούς τίτλους υγιειονολόγων, μηχανικών από ανεγνωρισμένα Α.Ε.Ι. του εξωτερικού και της Εθνικής Σχολής Δημόσιας Υγείας. Επιλέξιμο υπόβαθρο ανωτάτων σπουδών θεωρείται πως έχουν οι πολιτικοί μηχανικοί, οι χημικοί - μηχανικοί, οι μηχανολόγοι-μηχανικοί και οι αγρονόμοι-τοπογράφοι μηχανικοί. Μηχανικοί, δε, με αυτές τις ειδικότητες και τη σχετική μεταπτυχιακή εξειδίκευση έχουν μελετήσει και κατασκευάσει τα μεγάλα περιβαλλοντικά έργα των τελευταίων ετών (Ψυτάλλεια, εκατό μεγάλους και μεσαίους σταθμούς βιολογικής επεξεργασίας λυμάτων, χώρος διάθεσης απορριμάτων κλπ.). 

Ερωτάται η κυρία Υφυπουργός:

Πως είναι δυνατόν να αποκλείονται από τη δεδομένη αγορά εργασίας, εξειδικευμένοι και έμπειροι επιστήμονες που επένδυσαν σε ανταπόκριση των ισχυόντων, εθνικά και κοινοτικά, δεδομένων;

Πως είναι δυνατόν να εκδίδεται διάταγμα που τροποποιεί τα απαιτούμενα για τα δημόσια έργα χωρίς τη συμμετοχή του Υ.ΠΕ.ΧΩ.Δ.Ε. και χωρίς καν τη γνώμη του Τ.Ε.Ε. και των συλλογικών φορέων των μηχανικών;

Δεν πιστεύει ότι πρέπει να επανεκδοθεί το διάταγμα με την επιβεβλημένη διόρθωση των ημαρτημένων;".

Μία ερώτηση που με μία αρχιτεκτονική έξυπνη παραβιάζει τον κανονισμό. Διότι και μικρά γράμματα έχει και μικρά περιθώρια μεταξύ των γραμμών και εξαντλεί και τα περιθώρια. Αλλά αυτό είναι θέμα αρχιτέκτονα. Δεν αφήσατε ακάλυπτο χώρο!

Η Υπουργός κα Διαμαντοπούλου έχει το λόγο.

ΑΝΝΑ ΔΙΑΜΑΝΤΟΠΟΥΛΟΥ (Υφυπουργός Ανάπτυξης): Αυτή είναι η διαφορά μεταξύ μηχανικού και αρχιτέκτονα, κύριε Πρόεδρε. Θα πρέπει να πω, απαντώντας ένα-ένα τα σημεία που θέτει η επίκαιρη ερώτηση, ότι το άρθρο 3 παράγραφος 3α του προεδρικού διατάγματος αφορά τις μη απλές εγκαταστάσεις. Αυτό σημαίνει, ότι η εκπόνηση μελετών, στην οποία αναφέρεστε -και το εξηγώ αυτό και στην απάντηση που δίνω για τους κλάδους στους οποίους αναφέρεστε- αφορά το καθαρά κατασκευαστικό μέρος, δηλαδή εγκατάσταση, τοποθέτηση και συναρμολόγηση. Αυτό με τον ίδιο ακριβώς τρόπο ίσχυε και πριν, δηλαδή αρμόδιοι ήταν και είναι οι μηχανολόγοι και οι χημικοί μηχανικοί όπως προκύπτει από τα άρθρα 4 και 6 του ακόμη ισχύοντος ν. 6422/32.

Κατά συνέπεια, δεν θίγεται κανένα από τα δικαιώματα των μελετητών και των λοιπών ειδικοτήτων, ούτε αυτά των υγιεινολόγων μηχανικών, όπως βέβαια περιγράφονται. Διότι, όπως ξέρετε, είναι μία ειδικότητα που πρέπει να αναγνωρισθεί.

Το προεδρικό διάταγμα 23/93 που αφορά τους πολιτικούς μηχανικούς, δεν έχει καμία σχέση με αυτό, γιατί υπάρχει διαφορετική περιγραφή των μελετών και του τρόπου που οι μηχανικοί αυτοί ανταποκρίνονται στις απαιτήσεις του διατάγματος.


 

  

Σελίδα 2711 

Σχετικά με το διάλογο που έγινε γι' αυτό το προεδρικό διάταγμα -και νομίζω, κυρία συνάδελφε, ότι αυτό πρέπει να γίνει κατανοητό- να σας πω ότι ο διάλογος αυτός κράτησε δύο χρόνια. Η συμμετοχή του Υ.ΠΕ.ΧΩ.Δ.Ε. είχε προηγηθεί από την αρχή. Υπάρχει πλήρης συμφωνία τόσο επί της αρχής, του Υ.ΠΕ.ΧΩ.Δ.Ε., όσο και στην επιμέρους διατύπωση. Το Τ.Ε.Ε. και οι συλλογικοί φορείς των μηχανικών, συμμετείχαν καθ' όλη τη διάρκεια αυτής της διετίας. Υπάρχει αλληλογραφία, η οποία είναι στη διάθεσή σας, με επανειλημμένες επιστολές δικές μου προς όλους αυτούς τους φορείς και με απαντήσεις μερικών γιατί δεν απάντησαν όλοι. 

Με αφορμή, όμως, την επίκαιρη ερώτηση θα πρέπει να πούμε, ιδιαίτερα εμείς που εκτός από Βουλευτές είμαστε και μηχανικοί, ότι είναι σαφής η ανάγκη εκσυγχρονισμού της νομοθεσίας που αφορά τα τεχνικά και επιστημονικά επαγγέλματα. Εμείς σαν Υπουργείο το έχουμε βάλει σε προτεραιότητα και σε συνεργασία με το Τ.Ε.Ε. θα προχωρήσουμε κατ' αρχήν σε ημερίδα και κατόπιν σε επεξεργασία για να μπορέσουμε να δούμε όλο το φάσμα των μηχανικών στη βιομηχανία.

Πρέπει να σας πω ότι αυτό το προεδρικό διάταγμα, το οποίο αφορά τους χημικούς μηχανικούς -κλάδος ο οποίος για τριάντα πέντε χρόνια, από τότε δηλαδή που βγήκαν οι πρώτοι χημικοί μηχανικοί, δεν είχε επαγγελματικά δικαιώματα- θεωρήθηκε ότι είναι ένας σταθμός για να ξεκινήσουν οι διαδικασίες τις οποίες προανέφερα.

ΠΡΟΕΔΡΕΥΩΝ (Παναγιώτης Ν. Κρητικός): Η κ. Παπαδημητρίου έχει το λόγο.

ΕΛΙΣΑΒΕΤ ΠΑΠΑΔΗΜΗΤΡΙΟΥ: Θα συμφωνήσω ότι πράγματι είναι σταθμός αυτό το διάταγμα. 'Ομως μόνο για τους χημικούς μηχανικούς, και αυτό γιατί στην πράξη θα αποκλείσει τους άλλους κλάδους των συναδέλφων μας, που όντως έχουν κατοχυρωμένα δικαιώματα (μιλώ μόνο ως προς το Θ'), όπου δεν αποκλείονται ούτε οι χημικοί-μηχανικοί.

Γνωρίζω και γνωρίζετε πολύ καλά, άλλωστε το έχουμε κουβεντιάσει, ότι και το Τεχνικό Επιμελητήριο και το Υπουργείο ΠΕ.ΧΩ.Δ.Ε. δεν έχουν ανταποκριθεί στην υποχρέωσή τους να εκσυγχρονίσουν το σύστημα και να ενσωματώσουν τις αρμοδιότητες κάθε κλάδου ανά μελέτες, και κυρίως στα ζητούμενα της σύγχρονης αγοράς. Αυτό είναι δεδομένο.

Γνωρίζω ότι δεν ανταποκρίθηκε το Τεχνικό Επιμελητήριο στο κάλεσμά σας και ενάμιση χρόνο προσπαθούσατε να βγάλετε άκρη. Είχε εκλογές και δεν ήθελε να τα βάλει με κανέναν κλάδο. Στο διάταγμα όμως, το να περιλαμβάνεται ως χημική εγκατάσταση η βιολογική επεξεργασία υδάτων, πραγματικά αφαιρεί δουλειά από τους κλάδους, που προβλέπονται για τη διαχείριση μέσα από εοκικές οδηγίες. Δεν μπορεί να αφαιρείται αυτή η αρμοδιότητα με γνώμη του Υπουργείου Ανάπτυξης και όχι του Υπουργείου ΠΕ.ΧΩ.Δ.Ε..

Η εφαρμογή, όπως ισχυρίζονται οι χημικοί, του 716 έτσι κι αλλιώς δεν ισχύει, γιατί ο πρώτος δήμαρχος, που θα διαβάσει το διάταγμά σας, θα φωνάξει χημικούς μηχανικούς και θα μπει ο κλάδος των υγειονολόγων, ή άλλες τρεις ειδικότητες, σε μια διαδικασία ενστάσεων κλπ.

'Ηδη γνωρίζετε ότι εκκρεμούν δύο προσφυγές στο Συμβούλιο της Επικρατείας για το διάταγμα. Πιστεύω ότι πρέπει ή να βγει το Θ' από το διάταγμα, δηλαδή να επανεκδοθεί χωρίς το Θ', γιατί παραδείγματος χάρη η Ψυτάλεια από το διάταγμά σας είναι χημική εγκατάσταση, κι όμως δεν είχε ούτε χλώριο. Τι θα έκανε εκεί ένας χημικός μηχανικός μόνος του;

Θεωρώ ότι είναι χρέος σας να τροποποιήσετε το διάταγμα πριν το αποφασίσει το δικαστήριο, που σίγουρα θα το αποφασίσει.

ΠΡΟΕΔΡΕΥΩΝ (Παναγιώτης Ν. Κρητικός): Η Υφυπουργός Ανάπτυξης κ. Διαμαντοπούλου έχει το λόγο.

ΑΝΝΑ ΔΙΑΜΑΝΤΟΠΟΥΛΟΥ (Υφυπουργός Ανάπτυξης): Μόνο μια λέξη θα πω. Επαναλαμβάνω ότι δεν θεωρούμε πως θίγονται τα άλλα επαγγελματικά δικαιώματα, αλλά σε περίπτωση που υπάρχει τέτοια ερμηνεία, θα υπάρξει μία εγκύκλιος, που θα διευκρινίζει αυτά τα πράγματα. Εάν η εγκύκλιος δεν είναι αρκετή, μπορούμε να δούμε και αυτό που λέτε.

ΠΡΟΕΔΡΕΥΩΝ (Παναγιώτης Ν. Κρητικός): Τρίτη είναι η με αριθμό 514/3.12.1997 επίκαιρη ερώτηση πρώτου κύκλου του Βουλευτή του Κομμουνιστικού Κόμματος Ελλάδας κ. Δημητρίου Κωστόπουλου προς τους Υπουργούς Ανάπτυξης, Εργασίας και Κοινωνικών Ασφαλίσεων, σχετικά με τη λήψη μέτρων, για να καταβληθούν τα δεδουλευμένα στους εργαζόμενους του Ναυπηγείου Νεώριου Σύρου. Η επίκαιρη ερώτηση σε περίληψη έχει ως εξής:

"Παρότι έχουν περάσει τόσα χρόνια από το κλείσιμο του Ναυπηγείου του Νεώριου Σύρου, δεν έχουν καταβληθεί ακόμα στους εργαζόμενους τα χρήματα, που δικαιούνται, αν και μέχρι σήμερα έχουν δοθεί πολλές υποσχέσεις από διάφορα στελέχη της Κυβέρνησης.

Συγκεκριμένα, μετά από απόφαση του Εφετείου Αιγαίου, που πάρθηκε από το Μάρτη του 1992, εκδικάστηκε ότι το Ναυπηγείο θα μεταβιβαστεί "εν λειτουργία" και έτσι παρέμειναν στο Νεώριο εφτακόσιοι πενήντα εργατοϋπάλληλοι μέχρι την 31 Μαρτίου 1993, οπότε και τους επιδόθηκαν οι απολύσεις τους με αναδρομική ισχύ 28.12.1992 και οι αντίστοιχες αποζημιώσεις μέχρι 30.12.1992. Από τότε, αν και έχουν δικαιωθεί από τη δικαιοσύνη για το παράνομο της απόλυσής τους και το νόμιμο της απαίτησής τους, να τους καταβληθούν τα δεδουλευμένα του α' τριμήνου του 1993, δεν έχουν πάρει τα χρήματα που δικαιούνται.

Ερωτώνται οι κύριοι Υπουργοί αν θα πάρουν συγκεκριμένα μέτρα, ώστε να λυθεί άμεσα το ζήτημα και θα καταβληθούν στους επτακόσιους πενήντα εργατοϋπαλλήλους τα χρήματα που δικαιούνται".

Η Υφυπουργός Ανάπτυξης κ. Διαμαντοπούλου, έχει το λόγο.

ΑΝΝΑ ΔΙΑΜΑΝΤΟΠΟΥΛΟΥ (Υφυπουργός Ανάπτυξης): Κύριε Πρόεδρε, δυστυχώς η απάντησή μου θα είναι τεχνικής φύσεως, γιατί πράγματι υπάρχουν οι απαιτήσεις των εργαζομένων γι' αυτό το τρίμηνο αποζημίωσης, οι οποίες όμως δεν είναι δυνατό αυτή τη στιγμή να ικανοποιηθούν, λόγω του νομικού ειδικού καθεστώτος, που διέπει την ειδική εκκαθάριση.

'Ετσι έχουμε από το 1995 μία σειρά από διαδικασίες, που ξεκίνησαν από τον πίνακα κατάταξης, που έγινε από τον εκκαθαριστή και όπου αναγγέλθηκαν οι πιστωτές και που σε αυτούς πρώτοι είναι οι εργαζόμενοι.

Αμέσως μετά ασκήθηκαν ανακοπές. 'Ετσι ακυρώθηκε ο πίνακας αυτός, σύμφωνα με τον οποίο έπρεπε να γίνουν οι πληρωμές. Από εκεί και πέρα, έχουμε μια δικαστική περιπέτεια, όπου σε αυτή την υπόθεση ασκήθηκαν εφέσεις από φορείς του δημοσίου βεβαίως, από το ελληνικό δημόσιο, από το Ι.Κ.Α., από την Ε.Τ.Β.Α.. Αυτές απορρίφθηκαν και έχουμε καινούριες αιτήσεις αναιρέσεως και σήμερα φθάνουμε μέχρι τον 'Αρειο Πάγο, όπου η Ε.Τ.Β.Α. κατέθεσε αίτηση αναστολής εκτελέσεως, η οποία θα εκτελεστεί στις 17.12.1997.

Δυστυχώς, αν δεν ολοκληρωθούν όλες αυτές οι διαδικασίες και αν δεν έχουμε τον τελικό πίνακα κατάταξης, δεν είναι δυνατό να πληρωθεί κανείς κατ' εξαίρεση. Είναι πολύ σαφές το νομικό καθεστώς στην ειδική εκκαθάριση.

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Κωστόπουλος έχει το λόγο.

ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): Ευχαριστώ, κύριε Πρόεδρε.

Θα μπορούσαμε να πούμε πάρα πολλά για το Ναυπηγείο Νεωρίου Σύρου. Η ερώτησή μας, βέβαια, αναφέρεται σε ένα εντελώς συγκεκριμένο θέμα και σε αυτό θα σταθούμε. 

Ποια είναι τα δεδομένα: 

Το πρώτο, είναι ότι οι "αγοραστές" βεβαίωσαν ότι θα δώσουν αυτό το ποσό, το οποίο αναφέρεται στην ερώτηση και το γνωρίζει πολύ καλά η αρμόδια Υφυπουργός, κ. Διαμαντοπούλου. 

Δεύτερο δεδομένο, είναι ότι η Κυβέρνηση, οι συγκεκριμένοι Υπουργοί βεβαίωσαν ότι αυτα τα χρήματα θα δοθούν στους εργαζόμενους. 'Εχω τα ονόματα όλων των Υπουργών που βεβαίωναν για κάτι τέτοιο. 

Τρίτο δεδομένο, είναι ότι υπάρχουν δικαστικές αποφάσεις που δίνουν δίκιο στους εργαζόμενους. 

Αυτά είναι τα δεδομένα.

Αποτέλεσμα, ένα ολοστρόγγυλο μηδέν, συν τις διαδικασίες


 

  

Σελίδα 2712 

οι οποίες αναφέρθηκαν από την κυρία Υφυπουργό, Εφετείο, 'Αρειος Πάγος, ενστάσεις, εφέσεις, αιτήσεις, ανακοπές κλπ. 

Τι να πούμε στους εργαζόμενους; Ρωτάμε την Κυβέρνηση, τους υπεύθυνους ανθρώπους αυτής της Κυβέρνησης, τι να τους πούμε; 'Οτι έχετε δίκιο, φάτε δίκιο; Θα μας πουν και εσείς είσθε το ίδιο. Να τους πούμε ότι δεν υπάρχει δίκιο σ' αυτόν τον τόπο και κάντε τα κουμάντα σας να το βρείτε; Θα μας πείτε, μήπως κάνουμε κάτι που εκφεύγει από τα όρια των αρμοδιοτήτων μας; Να τους πούμε ότι δικαιώματα υπάρχουν όσο ξέρουν να τα υπερασπίζονται; Θα τους το πούμε. Αυτό το πράγμα. Δεν έχουμε τίποτε άλλο να κάνουμε. Να πούμε στους ανθρώπους να πάρουν την υπόθεση στα χέρια τους και να μεριμνήσουν, ώστε να έχουν ένα αποτέλεσμα θετικό σ' αυτήν την υπόθεση.

Ευχαριστώ, κύριε Πρόεδρε.

ΠΡΟΕΔΡΕΥΩΝ (Παναγιώτης Ν. Κρητικός): Η κυρία Υφυπουργός έχει το λόγο για να δευτερολογήσει. 

ΑΝΝΑ ΔΙΑΜΑΝΤΟΠΟΥΛΟΥ (Υφυπουργός Ανάπτυξης): Πρώτον, πρέπει να διευκρινίσουμε -και το γνωρίζει και ο κύριος συνάδελφος- ότι οι αποζημιώσεις τις οποίες δεν έχουν πάρει είναι του πρώτου τριμήνου του 1993. Τις υπόλοιπες τις πήραν. 'Αρα, αυτό που ζητούν οι εργαζόμενοι και για το οποίο δεν έχουν δικαιωθεί, είναι ένα τρίμηνο. Για να μη θεωρηθεί ότι υπάρχουν κάποια φοβερά ποσά, τα οποία οι εργαζόμενοι δεν έχουν πάρει.

ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): Στο τρίμηνο αναφέρομαι. 

ΑΝΝΑ ΔΙΑΜΑΝΤΟΠΟΥΛΟΥ (Υφυπουργός Ανάπτυξης): Γι' αυτό, λοιπόν, το συγκεκριμένο τρίμηνο προφανώς οι Υπουργοί οι οποίοι πέρασαν εξέφρασαν την πολιτική βούληση της Κυβέρνησης να δοθούν αυτά τα χρήματα. Τα χρήματα αυτά, όμως, δεν τα έχουν σ' ένα θησαυροφυλάκιο, το οποίο ανοίγουν και τα δίνουν. Υπάρχουν διαδικασίες. 'Οπως ξέρετε, είναι σύνθετο όλο το νομικό πλαίσιο που διέπει την ειδική εκκαθάριση. Πρέπει να αποφασίσουμε να κάνουμε παρεμβάσεις, να σταματήσουν οι αναιρέσεις, οι ανακοπές, να απαγορεύσουμε σ' αυτούς που έχουν δικαίωμα να το κάνουν, να το κάνουν, για να μπορέσουμε να τα δώσουμε. Αλλιώς, θα πρέπει κάποιος να παρανομήσει και να το κάνει.

Βέβαια, αυτοί που έχουν κάνει τις ανακοπές δεν είναι κάποιοι τρίτοι ιδιώτες, είναι το ΙΚΑ, παραδείγματος χάρη, που έχει και αυτό το δίκιο του. Γι' αυτό και περιμένουμε. Θα υπάρξει ένα μικρό διάστημα ακόμη και κατόπιν θα ολοκληρωθεί.

ΠΡΟΕΔΡΕΥΩΝ (Παναγιώτης Ν. Κρητικός): Τέταρτη επίκαιρη ερώτηση πρώτου κύκλου είναι η με αριθμό 493/1.12.1997 του Προέδρου του Συνασπισμού της Αριστεράς και της Προόδου κ. Νικολάου Κωνσταντόπουλου, προς τους Υπουργούς Μεταφορών και Επικοινωνιών, Ανάπτυξης, Περιβάλλοντος-Χωροταξίας και Δημοσίων 'Εργων, σχετικά με τις προθέσεις της Κυβέρνησης για εξασφάλιση της αξιοπιστίας των Προγραμματικών Συμβάσεων, προστασία της περιφερειακής βιομηχανίας της χώρας κλπ.

Η επίκαιρη ερώτηση έχει ως εξής:

"Ο θεσμός των Προγραμματικών Συμβάσεων έχει πολυδιάστατη σημασία για την ελληνική οικονομία. Το θεσμικό πλαίσιο που επιτρέπει τις Προγραμματικές Συμβάσεις ισχύει μέχρι 31.12.1997. Ελάχιστα έχουν γίνει πριν εκπνεύσει το δικαίωμα προνομιακής αξιοποίησης της εγχώριας βιομηχανίας στις προμήθειες των ΔΕΚΟ. Η Κυβέρνηση επί δύο χρόνια τουλάχιστον δεν πήρε κανένα ουσιαστικό μέτρο προγραμματισμού, εξασφάλισης χρηματοοικονομικών όρων, πιστοποίησης προμηθευτών και προϊόντων, ερεύνης ενδεικτικών τιμών κλπ., έτσι ώστε με διαφάνεια και όρους υγειούς ανταγωνισμού, ολοκληρωμένη προετοιμασία και αξιοπιστία, οι ΔΕΚΟ να προχωρήσουν στην υπογραφή των Συμβάσεων. Δεν θέλησε η Κυβέρνηση να επεκτείνει τη λειτουργία των διακομματικών επιτροπών για τις προμήθειες και στις διαδικασίες των Προγραμματικών Συμβάσεων. Οι Προγραμματικές Συμβάσεις αφορούν σε δημόσιες προμήθειες που θα δεσμεύσουν από πέντε έως δέκα έτη τις ΔΕΚΟ. Αποτελούν διαχείριση δημοσίου χρήματος ύψους πάνω από ένα τρισεκατομμύριο (1.000.000.000.000). Στον τομέα αυτό υπάρχουν δεδομένα, για τα οποία προσφάτως ο κύριος Υπουργός Μεταφορών είπε ότι "έχουν γίνει εγκλήματα στις ΔΕΚΟ". Οφείλει βεβαίως, να εξειδικεύσει από ποιούς και πώς, αλλά και με ποιον τρόπο θα αποτραπούν στο μέλλον.

Ερωτώνται οι κύριοι Υπουργοί:

Με ποιές διαδικασίες ελέγχου και διαφάνειας θα εξασφαλισθεί η αξιοπιστία και η ανταγωνιστηκότητα των Προγραμματικών Συμβάσεων, θα προστατευτεί το δημόσιο συμφέρον, αλλά και η βιωσιμότητα της εγχώριας βιομηχανίας;

Ποιό θεσμικό όργανο του κράτους θα ελέγξει το εύλογο του τιμήματος των Προγραμματικών Συμβάσεων, ιδίως του τιμήματος υψηλής αξίας συμβάσεων, όταν υφίσταται μονοπωλιακή ή άκρως ολιγοπωλιακή δομή της Αγοράς καθώς και τη νομιμότητα αυτών;

Με ποιά μέτρα θα προστατευτεί η περιφερειακή βιομηχανία της χώρας (μικρή και μεσαία) από τυχόν καταστρατήγηση των όρων υγιούς ανταγωνισμού;

Αν έχουν εξασφαλισθεί από όλες τις ΔΕΚΟ για τις προμήθειές τους με το σύστημα των Προγραμματικών Συμβάσεων η σύνταξη σύγχρονων τεχνικών προδιαγραφών πιστοποιημένων σύμφωνα με τις διαδικασίες που ορίζει η Ευρωπαϊκή 'Ενωση, καθώς και η έλλειψη επαρκούς γνώσης γύρω από τα στοιχεία της αγοράς (ποιότητα, προμηθευτές, τιμές)." 

O Υφυπουργός Μεταφορών και Επικοινωνιών κ. Λουκάκης έχει το λόγο.

ΕΜΜΑΝΟΥΗΛ ΛΟΥΚΑΚΗΣ (Υφυπουργός Μεταφορών και Επικοινωνιών): Κύριε Πρόεδρε, περίπου τις ίδιες ερωτήσεις είχε υποβάλλει προ καιρού σε επερώτηση η Νέα Δημοκρατία. Προφανώς είναι ερωτήσεις που δεν μπορούν να απαντηθούν μέσα σε τρία λεπτά. Θα σας απαντήσω σύντομα στα βασικότερα θέματα.

Να σας πω κατ' αρχήν ότι ο ν. 2446/1996 είναι το Δεκέμβριο του 1996 και ότι αμέσως μετά το νόμο ορίστηκαν οι επιτροπές, ξεκίνησαν οι διαδικασίες και έχουν γίνει μια σειρά διαδοχικές διαδικασίες σε όλο αυτό το διάστημα, οι οποίες καταλήγουν στην υπογραφή των προγραμματικών συμφωνιών. Συνεπώς δεν είναι σωστό αυτό, το ότι δεν έχει γίνει τίποτα. Υπάρχει ένα χρονοδιάγραμμα, το οποίο ξεκινάει από την αρχή του χρόνου με προγραμματισμό να υπογραφούν τον τελευταίο μήνα, προφανώς διότι χρειάζονται πάρα πολλές διαδικασίες ενδιάμεσες, όπως είναι η εκδίκαση των ενστάσεων, η έρευνα της αγοράς, οι κοστολογικοί έλεγχοι που γράφετε μέσα. 'Ολα αυτά γίνονται κατά τη διάρκεια των διαδικασιών.

Οι διακομματικές επιτροπές λειτουργούν βάσει του άρθρου 3 του 2286 για είδη που είναι πάνω από πέντε δισεκατομμύρια (5.000.000.000.000) οικονομική αξία ή που έχουν μεγάλη τεχνολογική αξία.

Οι επιτροπές καθόρισαν όλες τις διαδικασίες για την αξιοποίηση της εγχώριας βιομηχανίας, όπως επίσης αποφάσισαν ότι τις προμήθειες θα τις κάνουν οι ίδιοι οι φορείς, οι ΔΕΚΟ δηλαδή που λέτε, διότι αυτές έχουν και το κατάλληλο στελεχιακό δυναμικό και την εμπειρία των διαδικασιών.

Συντάχθηκαν τεχνικές προδιαγραφές με γνώμονα να εξυπηρετείται καλύτερα ο πολίτης επειδή κυρίως οι μεγάλες προμήθειες αφορούν το Υπουργείο Μεταφορών και το τροχαίο υλικό των αστικών συγκοινωνιών της Αθήνας και του Ο.Σ.Ε.. 'Εγινε αξιολόγηση της βαθμολογίας τους, που ήταν γνωστοί εκ των προτέρων ποιοι ήταν οι βαθμοί σε ό,τι αφορά τη διαφάνεια. Παραδόθηκαν οι βαθμολογίες όλων των ενδιαφερομένων και προφανώς είχαν κληθεί και είχαν λάβει μέρος όλες οι εταιρείες που μπορούσαν να κατασκευάσουν το αντίστοιχο προϊόν που ζητούσαν οι ΔΕΚΟ.

Μέσα στις διακομματικές λειτούργησε, όπως θα γνωρίζετε και όπως έχουμε πεί κατ' επανάληψη, συναίνεση και όλες οι αποφάσεις έχουν παρθεί ομόφωνα -δεν υπήρξαν διαφωνίες- και έγιναν και σοβαρές και σημαντικές αλλαγές σε προδιαγραφές και σε είδη κατά τη διάρκεια των διαδικασιών.

Επίσης θα ήθελα να σας πω ένα παράδειγμα για το αν πετύχαμε ή δεν πετύχαμε καλές τιμές. Στα τρόλεϋ -αναφέρω ένα παράδειγμα- πετύχαμε τιμές κατά είκοσι πέντε εκατομμύρια


 

  

Σελίδα 2713 

(25.000.000) δραχμές το κομμάτι φθηνότερα από το 1992, από τις αγορές που είχαν γίνει. Το 40% περίπου αφορά εγχώρια προστιθέμενη αξία και είναι καλύτερης τεχνολογίας και συνολικά ένα πολύ πιο σύγχρονο όχημα. Βεβαίως, πολλές από τις προγραμματικές συμφωνίες πήγαν σε εργοστάσια στη Θεσσαλονίκη, στο Βόλο και σε άλλες επαρχιακές πόλεις σε ό,τι αφορά τη βιομηχανία της επαρχίας, την περιφερειακή όπως γράφετε.

ΠΡΟΕΔΡΕΥΩΝ (Παναγιώτης Ν. Κρητικός): Ο Πρόεδρος του Συνασπισμού της Αριστεράς και της Προόδου κ. Κωνσταντόπουλος έχει το λόγο.

ΝΙΚΟΛΑΟΣ ΚΩΝΣΤΑΝΤΟΠΟΥΛΟΣ (Πρόεδρος του Συνασπισμού της Αριστεράς και της Προόδου): Κύριε Πρόεδρε, η Κυβέρνηση δια του Υφυπουργού δεν θέλει ούτε σήμερα να απαντήσει. Βεβαίως, έχει ξανάρθει το θέμα, έρχεται και σήμερα, θα ξανάρθει, κύριε Υφυπουργέ, και ενημερώστε την Κυβέρνηση να είναι έτοιμη να δώσει συγκεκριμένες απαντήσεις...

ΕΜΜΑΝΟΥΗΛ ΛΟΥΚΑΚΗΣ (Υφυπουργός Μεταφορών και Επικοινωνιών): Κάντε επερώτηση.

ΝΙΚΟΛΑΟΣ ΚΩΝΣΤΑΝΤΟΠΟΥΛΟΣ (Πρόεδρος του Συνασπισμού της Αριστεράς και της Προόδου):...γιατί βρισκόμαστε δεκαέξι μέρες πριν από τη λήξη της προθεσμίας και αυτή η κρίσιμη υπόθεση των προγραμματικών συμβάσεων ύψους άνω του ενός τρισεκατομμυρίου (1.000.000.000.000) δρχ. αντιμετωπίζεται με προχειρότητα, με βιασύνη, με συνθήκες οι οποίες δεν συνηγορούν υπέρ της διαφάνειας και με όρους που δεν εξασφαλίζουν ούτε υγιή ανταγωνισμό ούτε προστασία του δημοσίου συμφέροντος.

Θα επαναλάβω, λοιπόν, τα ερωτήματα, μήπως στη δευτερολογία σας απαντήσετε.

Αφέθηκαν όλες οι προγραμματικές συμβάσεις εκτός ορισμένων στην αποκλειστική αρμοδιότητα κάθε αρμόδιου φορέα. Αυτό το ομολογείτε και σήμερα. Και σας ερωτώ, εσείς εποπτεύετε ως Υπουργείο διαφόρους φορείς, τι μέτρα έχετε πάρει και με ποιες πολιτικές προσανατολίζετε τις αντίστοιχες επιχειρήσεις ΔΕΚΟ και οργανισμούς;

Θα ήθελα να αναφέρω ότι στις διακομματικές πήγαν επιλεκτικά μόνο ορισμένες προμήθειες και ότι ορισμένες απ'αυτές τις ΔΕΚΟ και τις επιχειρήσεις, όπως ο Ο.Τ.Ε., η Ολυμπιακή Αεροπορία, η Δ.Ε.Η., δεν έχουν μάνατζερ, ενώ σε άλλες επιχειρήσεις μόλις προ πενταμήνου επελέγη όπως στον Ο.Σ.Ε. και στην ΕΥΔΑΠ πριν ενάμιση μήνα. Ποτέ δεν υπήρξε ανακοίνωση για το ακριβές ύψος των προμηθειών κάθε ΔΕΚΟ και κανένας έλεγχος δεν προβλέπεται από κανένα θεσμικό όργανο.

Βγαίνει ο Υπουργός σας και λέει, στις ΔΕΚΟ έγιναν εγκλήματα. Αν λοιπόν γίνονται εγκλήματα στις ΔΕΚΟ και δεν υπάρχει κανένας έλεγχος, τότε ηθικοί αυτουργοί είναι οι εκάστοτε κυβερνήσεις.

Πείτε μου λοιπόν, στο διάστημα αυτό των δύο χρόνων, γιατί δεν υπάρχει μητρώο προμηθευτών ώστε να ξέρουμε ποιος προμηθεύει τι; 

Γιατί δεν υπάρχουν βασικές προδιαγραφές που να βασίζονται σε διεθνή ή ελληνικά πρότυπα από τον ΕΛ.Ο.Τ. και τους άλλους διεθνείς οργανισμούς;

(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)

Κύριε Πρόεδρε, επιτρέψτε μου μια παρέκβαση.

Γιατί είναι άγνωστες ακόμη και σήμερα οι ποιότητες, οι προδιαγραφές τεχνολογίας και τιμών για υλικά που θα δεσμεύσουν για πέντε και δέκα χρόνια τις αντίστοιχες ΔΕΚΟ;

Γιατί έχουν αποκλεισθεί ή δεν έχουν στηριχθεί οι περιφερειακές μικρές και μεσαίες βιομηχανίες;

Γιατί δεν υπάρχουν αντίστοιχες ρήτρες;

Γιατί αποκλείσθηκαν προσφορές ειδικών σωματείων, όπως του Συλλόγου Διπλωματούχων Μηχανικών και Ηλεκτρολόγων Μηχανολόγων που προσφέρθηκαν να προτείνουν εννέα αντικείμενα Προγραμματικών Συμβάσεων στη Δ.Ε.Η., στη ΔΕΠΑ και στην ΕΥΔΑΠ;

Γιατί δεν υιοθετήθηκε για καμία απ'αυτές τις Προγραμματικές Συμβάσεις ούτε καν η πρόβλεψη των διεθνών εκτιμητών που έγινε λόγου χάρη για τη ΔΕΗ της Φλώρινας; Ποιο λοιπόν είναι το ύψος της εκάστοτε προστιθέμενης αξίας για κάθε μια απ' αυτές τις Προγραμματικές Συμβάσεις; Γιατί ξέρετε, ότι αν έχει μέχρι 25% τότε δεν έχουν όφελος και δεν θα πρέπει να γίνουν.

Γιατί δεν δημοσιοποιήθηκαν τα υλικά που χρειάζεται η κάθε ΔΕΚΟ;

Τέλος, ελέγξατε, κύριε Υπουργέ, ως Κυβέρνηση, αν αυτές οι Προγραμματικές Συμβάσεις καλύπτουν πραγματικές ή πλασματικές ανάγκες; Είναι δηλαδή αυτές οι Προγραμματικές Συμβάσεις προκύπτουν από τα αντίστοιχα προγράμματα επενδύσεων;

Κύριε Πρόεδρε, τελείωσα. Καταθέτω τα αντίστοιχα έγγραφα. Είναι ένα έγγραφο σχετικά με μία προγραμματική σύμβαση. Ας μην τα αναλύσω όμως, για να μην καταχραστώ του χρόνου.

ΠΡΟΕΔΡΕΥΩΝ (Παναγιώτης Ν. Κρητικός): 'Οχι, δεν χρειάζεται τώρα. Πέρασε ο χρόνος σας. Δώστε τα για τα Πρακτικά.

ΝΙΚΟΛΑΟΣ ΚΩΝΣΤΑΝΤΟΠΟΥΛΟΣ (Πρόεδρος του Συνασπισμού της Αριστεράς και της Προόδου): Εντάξει, κύριε Πρόεδρε.

(Στο σημείο αυτό, ο Πρόεδρος του Συνασπισμού της Αριστεράς και της Προόδου, κ. Ν. Κωνσταντόπουλος καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής.)

ΠΡΟΕΔΡΕΥΩΝ (Παναγιώτης Ν. Κρητικός): Ο κύριος Υφυπουργός έχει το λόγο.

ΕΜΜΑΝΟΥΗΛ ΛΟΥΚΑΚΗΣ (Υφυπουργός Μεταφορών και Επικοινωνιών): Κύριε Κωνσταντόπουλε, σας είπα και προηγουμένως ότι αν θέλετε απαντήσεις σε όλα αυτά τα ερωτήματα που βάζετε, να κάνετε επερώτηση. Με τη Νέα Δημοκρατία συζητήσαμε τέσσερις ώρες το ίδιο θέμα.

ΝΙΚΟΛΑΟΣ ΚΩΝΣΤΑΝΤΟΠΟΥΛΟΣ (Πρόεδρος του Συνασπισμού της Αριστεράς και της Προόδου): Δεν απαντάτε.

ΕΜΜΑΝΟΥΗΛ ΛΟΥΚΑΚΗΣ (Υφυπουργός Μεταφορών και Επικοινωνιών): Πώς να απαντήσουμε σε δυο λεπτά, όταν βάζετε αυτό το θέμα; Οι ερωτήσεις μόνο θέλουν δυο λεπτά.

ΝΙΚΟΛΑΟΣ ΚΩΝΣΤΑΝΤΟΠΟΥΛΟΣ (Πρόεδρος του Συνασπισμού της Αριστεράς και της Προόδου): Πείτε μου ή παραπέμψτε με.

ΕΜΜΑΝΟΥΗΛ ΛΟΥΚΑΚΗΣ (Υφυπουργός Μεταφορών και Επικοινωνιών): Σας τα είπα και στην πρωτολογία μου, ότι λειτουργεί το σύστημα από τότε που έγινε ο νόμος. Ο νόμος έγινε το Δεκέμβριο του 1996 και οι επιτροπές ορίστηκαν όλες άμεσα και θέλουν μια σειρά διαδικασιών. Υπήρχε ένα αρχικό χρονοδιάγραμμα, που όριζε ότι οι συμβάσεις θα υπογραφούν το Δεκέμβριο, διότι χρειαζόταν να αξιοποιηθούν όλα τα ενδιάμεσα διαστήματα γι'αυτά ακριβώς που λέτε και για την έρευνα της αγοράς και για τη λειτουργία των επιτροπών καλύτερα και για όλα αυτά τα θέματα που βάλατε.

Βεβαίως, υπήρχαν προδιαγραφές. Προδιαγραφές έγιναν μέσα σ' αυτήν τη διάρκεια που σας ανέφερα, εγκρίθηκαν με τα πρότυπα της Ευρωπαϊκής 'Ενωσης, εγκρίθηκαν από τα διοικητικά συμβούλια των οργανισμών και εγκρίθηκαν και από τις διακομματικές επιτροπές. Στις διακομματικές επιτροπές, δεν πήγαν επιλεκτικά ορισμένες προμήθειες. 'Οπως λέει ο νόμος, πάνε προμήθειες οικονομικής αξίας πάνω από πέντε δισεκατομμύρια (5.000.000.000) ή μεγάλης τεχνολογικής αξίας. Αυτά ρωτάτε, αυτά σας είπα.

ΠΡΟΕΔΡΕΥΩΝ (Παναγιώτης Ν. Κρητικός): Να φύγουμε από το ναρκοπέδιο των προμηθειών και να πάμε στο πεδίο της παιδείας ή το λεκανοπέδιο της παιδείας.

ΝΙΚΟΛΑΟΣ ΚΩΝΣΤΑΝΤΟΠΟΥΛΟΣ (Πρόεδρος του Συνασπισμού της Αριστεράς και της Προόδου): Το οποίο, κύριε Πρόεδρε, ναρκοπέδιο των προμηθειών αντιμετωπίζεται με το τρύπιο σύστημα που υπάρχει σήμερα. 

ΠΡΟΕΔΡΕΥΩΝ (Παναγιώτης Ν. Κρητικός): Πέμπτη είναι η με αριθμό 500/2.12.1997 επίκαιρη ερώτηση του Βουλευτή του Δημοκρατικού Κοινωνικού Κινήματος κ. Γεωργίου Ρόκου προς τον Υπουργό Εθνικής Παιδείας και Θρησκευμάτων, σχετικά με


 

  

Σελίδα 2714 

τη λήψη μέτρων για τη στέγαση των παλιννοστούντων μαθητών του Γυμνασίου-Λυκείου Θεσσαλονίκης.

Η ερώτηση του κ. Ρόκου έχει ως εξής:

"Οι μαθητές του γυμνασίου και λυκείου παλιννοστούντων εξαναγκάστηκαν σε μετεγκατάσταση από το 3ο συστεγαζόμενο Γυμνάσιο-Λύκειο Θεσσαλονίκης στο παλιό Νηπιαγωγείο -Δημοτικό "Κυψέλη", στα όρια του Πανοράματος, παρά τους κινδύνους στους οποίους εκτίθενται.

Ειδικότερα, το κτίριο, εκτός των σοβαρών ελλείψεων που παρουσιάζει σε αίθουσες και εγκαταστάσεις, βρίσκεται και σε απόσταση αναπνοής (μόλις δέκα μέτρων) από δύο πυλώνες υψηλής τάσης της Δ.Ε.Η., που απειλούν με την ηλεκτρομαγνητική τους ακτινοβολία την υγεία των μαθητών και καθηγητών.

Επιπρόσθετα, το σχολείο αυτό βρίσκεται μακριά από το κέντρο της πόλης, με αποτέλεσμα τη γκετοποίηση των παλιννοστούντων μαθητών και τη μη ομαλή ένταξή τους στην ελληνική κοινωνία.

Μετά τα παραπάνω

Ερωτάται ο κύριος Υπουργός

1. Ποιοι οι λόγοι εξαναγκασμού σε μετεγκατάσταση των παλιννοστούντων μαθητών γυμνασίου-λυκείου;

2. Γνωρίζει τους κινδύνους, στους οποίους είναι εκτεθειμένοι οι παλιννοστούντες μαθητές και καθηγητές τους, από τη λειτουργία των πυλώνων υψηλής τάσης της Δ.Ε.Η.;

3. Σε ποιες ενέργειες θα προβεί άμεσα, προκειμένου να λυθεί το πρόβλημα στέγασης των παλιννοστούντων μαθητών, με τη μεταφορά τους σε άλλο κατάλληλο κτίριο και σε ενδεδειγμένη περιοχή;".

Ο Υφυπουργός Εθνικής Παιδείας και Θρησκευμάτων κ. Ανθόπουλος έχει το λόγο και νομίζω όχι για πρώτη φορά επί του ίδιου αντικειμένου.'Εχετε ξαναμιλήσει γι'αυτό, έχει έρθει ξανά στη Βουλή, προσφάτως.

ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Νομίζω, κύριε Πρόεδρε, όπως και εσείς σωστά παρατηρήσατε, ότι το θέμα εξαντλήθηκε με την προηγούμενη απάντησή μας, αλλά κυρίως με τη λύση που δόθηκε από την πλευρά της Νομαρχιακής Αυτοδιοίκησης Θεσσαλονίκης.

Είναι λυπηρό το γεγονός ότι το πεδίο της παιδείας έγινε και πεδίο πολιτικής εκμετάλλευσης, έτσι ώστε να χαρακτηριστεί ούτε λίγο ούτε πολύ, η προσφυγομάνα πόλη της Θεσσαλονίκης, ως πόλη του ρατσισμού και μάλιστα, σε μία χρονική περίοδο κατά την οποία λειτουργεί ως πολιτιστική πρωτεύουσα της Ευρώπης και σε ένα έτος, που είναι το έτος εναντίον του ρατσισμού.

Το πρόβλημα ήταν πρόβλημα σχολικής στέγης. 'Ηταν ένα πρόβλημα διπλής βάρδιας, το οποίο επισώρευσε μία ένταση, ένα ψυχικό φορτίο, που ξέσπασε με το χειρότερο τρόπο μεταξύ των μαθητών του 3ου γυμνασίου και λυκείου και μεταξύ των μαθητών, προφανώς και των γονέων του σχολείου των παλιννοστούντων. Η συγκατοίκηση αυτή ήταν πολυχρόνια, αλλά η αύξηση του αριθμού των μαθητών δημιούργησε εκκρηκτικές καταστάσεις.

Η Νομαρχιακή Αυτοδιοίκηση Θεσσαλονίκης προσπάθησε να δώσει μία μόνιμη λύση στο πρόβλημα. Και πώς; Με την αγορά ενός διδακτηρίου έτοιμου, σε μία προνομιούχο περιοχή. 

Και απορώ, κύριε συνάδελφε, πώς λέτε στην ερώτησή σας ότι εξαναγκάστηκαν σε γκετοποίηση. Εάν θα γκετοποιούμε και τους Αθηναίους πολίτες στην περιοχή της Εκάλης, νομίζω ότι ευχαρίστως θα γίνεται αυτή η λύση αποδεκτή από όλους. Διότι, το Πανόραμα Θεσσαλονίκης, που φιλοξενεί το Αμερικανικό Κολλέγιο και το Αρσάκειο -περίπου στην ίδια περιοχή είναι, στους ελαιώνες του Πανοράματος- είναι μία εξαιρετική, προνομιούχος περιοχή της Θεσσαλονίκης. 'Αρα δεν εξορίστηκαν οι παλιννοστούντες, διότι ο πρώτος ο οποίος θα φώναζε ίσως θα ήμουν κι εγώ, διότι είμαι και Πόντιος και γεννήθηκα στη Θεσσαλονίκη, όπως έχω πει.

Αλλά γνωρίζω πολύ καλά ότι τα εκπαιδευτήρια "Κυψέλη", που αγοράστηκαν είναι πάρα πολύ καλά και λειτουργούσαν μέχρι τον Ιούνιο του 1997. Στη συνέχεια, διετέθησαν χρήματα από τη Νομαρχιακή Αυτοδιοίκηση Θεσσαλονίκης, προκειμένου να γίνουν όλες οι αναγκαίες επισκευαστικές εργασίες, για να εισέλθουν οι μαθητές των Παλιννοστούντων. Φυσικά δεν υπάρχει πρόβλημα μεταφοράς τους, διότι προβλέπεται η μεταφορά τους από οποιοδήποτε σημείο της Θεσσαλονίκης στο Πανόραμα, στο άλλοτε εκπαιδευτήριο "Κυψέλη".

Θα ήθελα να πω, αγαπητέ συνάδελφε, ότι η Νομαρχιακή Αυτοδιοίκηση δεν σταματά εδώ. Εκεί που έχετε δίκιο είναι το εξής: 'Οτι και σ' αυτό το διδακτήριο θα υπάρχει διπλή βάρδια. Δεν είναι αρκετές οι αίθουσες για να καλύψουν τον αριθμό και αυτών των μαθητών. 

(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υφυπουργού)

Αλλά ανέλαβε την υποχρέωση η Νομαρχιακή Αυτοδιοίκηση Θεσσαλονίκης να προχωρήσει και σε εσωτερικές διαρρυθμίσεις του χώρου με αύξηση των αιθουσών και αν δεν αρκέσει και αυτό το μέτρο, ίσως και σε προσθήκη ενός ακόμη ορόφου, διότι υπάρχει η δυνατότητα της κατ' ύψους επέκτασης της οικοδομής.

ΠΡΟΕΔΡΕΥΩΝ (Παναγιώτης Ν. Κρητικός): Ολοκληρώστε, παρακαλώ.

ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Και πάλι, σε επικοινωνία που είχα με τον κύριο νομάρχη, πήρα την εξής διαβεβαίωση: Εάν και αυτά τα μέτρα δεν αρκέσουν, τότε θα αγοραστεί άλλο ακίνητο, για να δοθεί λύση οριστική και μόνιμη σ' αυτό το πρόβλημα.

Kλείνω με το ότι δεν υπάρχει κανένας απολύτως κίνδυνος από τα ηλεκτροφόρα καλώδια. Δεν υπάρχει καμία απαγορευτική διάταξη από την πλευρά των αρμοδίων υπηρεσιών, αλλά και καμία επιστημονική έρευνα που να επιβεβαιώνει τον κίνδυνο από καλώδια υψηλής έντασης. Εξάλλου δεν υπήρξαν ούτε καν κάποια γεγονότα, διότι εκεί στεγαζόταν επί σειρά ετών το εκπαιδευτήριο "Κυψέλη" και μάλιστα νηπιαγωγείο και δεν έχουν αναφερθεί κάποια κρούσματα.

ΠΡΟΕΔΡΕΥΩΝ (Παναγιώτης Ν. Κρητικός): Κύριοι συνάδελφοι, έχω τη χαρά να ανακοινώσω ότι από τα δυτικά θεωρεία παρακολουθούν τη συνεδρίασή μας σαράντα τέσσερις μαθητές και έξι συνοδοί καθηγητές από το 2ο Γυμνάσιο Ηλιούπολης Θεσσαλονίκης. 

Κατ' ευτυχή συγκυρία παρακολουθούν θέμα μαθητικού ενδιαφέροντος που αφορά και τη Θεσσαλονίκη, αλλά και τους ίδιους.

Τους καλωσορίζουμε στο Κοινοβούλιο.

(Χειροκροτήματα απ' όλες τις πτέρυγες)

Ο κ. Ρόκος έχει το λόγο.

ΓΕΩΡΓΙΟΣ ΡΟΚΟΣ: Πράγματι, κύριε Πρόεδρε, είναι ιδιαίτερα σημαντικό το ότι υπάρχει τέτοιο ακροατήριο, για να αντιληφθούν σήμερα οι νέοι και οι εκπαιδευτικοί ότι αυτή η Κυβέρνηση των εκσυγχρονιστών, δεν μπορεί να αντιληφθεί τη λογική των πολλών. 

ΠΡΟΕΔΡΕΥΩΝ (Παναγιώτης Ν. Κρητικός): Δεν έκανα την ανακοίνωση για κομματική εκμετάλλευση. 

ΓΕΩΡΓΙΟΣ ΡΟΚΟΣ: Δεν μπορεί να αντιληφθεί, παραδείγματος χάρη, ότι η άποψη που εγώ μετέφερα σ' αυτό το Σώμα είναι ομόφωνη άποψη των εκπαιδευτικών. Και έχω εδώ έγγραφα με υπογραφή όλων των εκπαιδευτικών, τα οποία θα σας παραδώσω. Σύσσωμοι οι εκπαιδευτικοί αρνούνται να λειτουργήσουν σ' αυτόν το χώρο. Την ίδια στιγμή οι μαθητές και οι σύλλογοι γονέων και κηδεμόνων επίσης το αρνούνται αυτό.

Την ίδια στιγμή, έγγραφο - εντολή της ΟΛΜΕ προς ερευνητική ομάδα υπό τον κ. Λελούση, καθηγητή Τμήματος της Φυσικής του Πανεπιστημίου Αθηνών, ο οποίος έκανε μετρήσεις και έρευνα του χώρου που συζητάμε, αναφέρει: "Συνεπώς οι μετρηθείσες τιμές του ηλεκτρικού πεδίου στο χώρο του προαυλίου και της ταράτσας του εν λόγω σχολικού συγκροτήματος είναι εκατοντάδες ή και χιλιάδες φορές μεγαλύτερες των συνήθων τιμών των πεδίων αυτών, όπου εκτίθεται ο γενικός πληθυσμός της χώρας στους χώρους κατοικίας και εργασίας".

Και καταλήγει σε συμπέρασμα, με δείκτες και συγκριτικούς


 

  

Σελίδα 2715 

πίνακες διεθνείς, οι οποίοι λένε ότι σε καμία περίπτωση -πόσο μάλλον σε σχολικούς χώρους- δεν επιτρέπεται η επί εκατό χιλιάδες φορές περισσότερο έκθεση σε ηλεκτρομαγνητικά πεδία, σε σύγκριση με την καθημερινή κατοικία και εργασία. 

Αυτά θα σας τα παραδώσω, κύριε Υπουργέ, για να δείτε ότι δυστυχώς αναγκάζετε πολλές φορές εμάς, αναγκάζετε τους φορείς να διαμαρτύρονται. 

Σας είχα πει και σε προηγούμενη ερώτηση κάποια πράγματα, σε σχέση με το σχολικό πρόβλημα και τη σχολική στέγη στη Θεσσαλονίκη. Η ροή χρημάτων για τη σχολική στέγη στο Νομό Θεσσαλονίκης -του Υπουργού, ποντίου και βορειοελλαδίτη- είναι πάρα πολύ χαμηλή. 

Αυτό δεν το λέω μόνο εγώ, κύριε Υπουργέ. Είναι άποψη του εκσυγχρονιστή αντινομάρχη παιδείας, δικού σας ανθρώπου, του κ. Νικολάκαρου, ο οποίος ρωτήθηκε στην προηγούμενη φάση από μένα και μου είπε ότι δεν δίνετε όσα πρέπει στη Θεσσαλονίκη. 

Πώς είναι δυνατόν να θέλετε εμείς να σιωπούμε σε αυτά, όταν στην προηγούμενη επίκαιρη ερώτηση πάλι επί του ίδιου θέματος, σε συνάδελφο του Συνασπισμού είχατε απαντήσει πάλι άλλα αντί άλλων. Γι' αυτό αναγκάστηκα και επανήλθα σε επίκαιρη ερώτηση.

ΠΡΟΕΔΡΕΥΩΝ (Παναγιώτης Ν. Κρητικός): Ο κύριος Υφυπουργός έχει το λόγο.

ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Θα κάνω μία λυπηρή διαπίστωση. Επιβεβαιώθηκε η υπόνοιά μου, κατά την απάντηση του πρώτου σε παρόμοια ερώτηση συναδέλφου, ότι οι εκπαιδευτικοί υποκίνησαν μαθητές και γονείς.

Το επιβεβαιώσατε εσείς, κύριε συνάδελφε. Πράγματι τους απασχολεί η μεταφορά και εννοώ τους ίδιους, όχι τους μαθητές. Διότι για τους μαθητές υπάρχει πρόβλεψη. Εγώ λυπάμαι πάρα πολύ. 

Ακόμη επιβεβαιώσατε και τον Πρόεδρο ή και εμένα προηγουμένως, που είπαμε ότι έγινε το πεδίο της παιδείας αντικείμενο πολιτικής εκμετάλλευσης. Διότι, αν θέλατε συγκεκριμένα στοιχεία, μπορούσατε να τα έχετε. Αν έρθετε στο Υπουργείο Παιδείας, θα σας δώσουμε εμείς στοιχεία αυτής της σημερινής Κυβέρνησης, τι έδωσε για τη στέγη της Θεσσαλονίκης σε σχέση με προηγούμενες κυβερνήσεις και ιδιαίτερα με την περίοδο 1990-1993.

Εγώ θα σας δώσω μόνο ένα στοιχείο, για να δείτε το μέτρο της διαφοράς και της σύγκρισης. Δοθηκαν εντός του 1997 πλέον των δώδεκα δισεκατομμυρίων (12.000.000.000) δραχμών, για τη σχολική στέγη στη Θεσσαλονίκη, από τον τακτικό προϋπολογισμό από το πρόγραμμα δημοσίων επενδύσεων και από το κοινωνικό ταμείο το ΤΑΣΕ, απ' όπου δανειοδοτείται η πολιτική της σχολικής στέγης στην Ελλάδα. Σε σχέση με τα έξι δισεκατομμύρια (6.000.000.000) που δόθηκαν την προηγούμενη χρονιά, έχουμε μία αλματώδη πρόοδο 100% στα κονδύλια της Θεσσαλονίκης. 

Εάν δεν έχετε υπόψη σας, λοιπόν, το ύψος των κονδυλίων που διατέθησαν μόνο για αγορά οικοπέδων, όχι μόνο για ανέγερση νέων διδακτηρίων, μη δημιουργείτε εντυπώσεις μέσα στην Αίθουσα και ιδιαίτερα με την παρουσία μαθητών από τη Θεσσαλονίκη. Η πραγματικότητα σας διαψεύδει κατηγορηματικά.

Τώρα, όσον αφορά το θέμα της έρευνας που λέτε, έχουμε αντιστοίχως έρευνες από το Αριστοτέλειο Πανεπιστήμιο Θεσσαλονίκης. Καμία δεν επιβεβαιώνει τον κίνδυνο υγείας των μαθητών από τα ηλεκτροφόρα αυτά καλώδια. 

Εκτός τούτου σας είπα ότι η ζωή δεν το επιβεβαίωσε, διότι τα ίδια καλώδια περνούν από το Αρσάκειο, από το Αμερικανικό Κολλέγιο και από το Διδακτήριο Κυψέλη, που είχε νήπια. Κανένα κρούσμα δεν παρατηρήθηκε τόσα χρόνια, περίπου δύο δεκαετίες. Πώς ξαφνικά η τόση αδικαιολόγητη ευαισθησία;

ΓΕΩΡΓΙΟΣ ΡΟΚΟΣ: Δεν έχω παραβιάσει τον Κανονισμό ποτέ, κύριε Πρόεδρε, και έχω τρομακτική επιθυμία να το κάνω σήμερα.

ΠΡΟΕΔΡΕΥΩΝ (Παναγιώτης Ν. Κρητικός): Παρακαλώ να μην παραβιάσετε τον Κανονισμό. 

ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Πρώτα να ζητάτε στοιχεία και μετά να κάνετε ερωτήσεις.

ΠΡΟΕΔΡΕΥΩΝ (Παναγιώτης Ν. Κρητικός): Επίκαιρες ερωτήσεις δευτέρου κύκλου.

Η με αριθμό 502/2.12.1997 επίκαιρη ερώτηση του Βουλευτή του Πανελλήνιου Σοσιαλιστικού Κινήματος κ. Ευάγγελου Βλασσόπουλου, προς τον Υπουργό Δικαιοσύνης, σχετικά με τις προθέσεις της Κυβέρνησης για νομοθετική ρύθμιση του χρηματοπιστωτικού συστήματος για την αποφυγή "πανωτοκίων" από τις τράπεζες, διαγράφεται λόγω κωλύματος του ερωτωμένου κυρίου Υπουργού.

Θα παρακαλέσω τους κυρίους συναδέλφους να προηγηθεί η συζήτηση της τρίτης υπ' αριθ. 515/3.12.1997 επίκαιρης ερώτησης του Βουλευτή του Κομμουνιστικού Κόμματος Ελλάδος κ. Χαράλαμπου Αγγουράκη, προς τους Υπουργούς Υγείας και Πρόνοιας, Εθνικής Παιδείας και Θρησκευμάτων, σχετικά με τη λήψη μέτρων επίλυσης των προβλημάτων εκπαίδευσης των τυφλών μαθητών του Κέντρου Εκπαίδευσης Ατόμων Τυφλών, προκειμένου ο κύριος Υπουργός να μεταβεί εγκαιρότερα στο Υπουργικό Συμβούλιο.

Εγκρίνει το Σώμα.

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.

ΠΡΟΕΔΡΕΥΩΝ (Παναγιώτης Ν. Κρητικός): Το Σώμα ενέκρινε.

Επομένως, θα προταχθεί η συζήτηση της ερώτησης αυτής, στης οποίας το περιεχόμενό έχει ως εξής:

"Η πολιτική των περικοπών που ακολουθεί η Κυβέρνηση στο χώρο της πρόνοιας έχει οδηγήσει τα δημόσια κέντρα εκπαίδευσης και αποκατάστασης των ατόμων με ειδικές ανάγκες, σε υπολειτουργία και στα πρόχειρα του κλεισίματος. Η πολιτική αυτή έφερε και το Κέντρο Εκπαίδευσης και Αποκατάστασης Τυφλών (Κ.Ε.Α.Τ.) σε ώρα μηδέν, με αποτέλεσμα, τρεις μέρες πριν από την παγκόσμια ημέρα για τα άτομα με ειδικές ανάγκες, οι τυφλοί μαθητές του κέντρου και οι γονείς τους να προχωρήσουν σε κατάληψή του.

Με κύρια αιτήματα την επέκταση του οργανισμού, ώστε να γίνει δυνατή η πρόληψη του αναγκαίου αριθμού προσωπικού σε μόνιμη βάση, αφού ο σημερινός οργανισμός καλύπτει μόνο τους σαράντα από τους εβδομήντα πέντε εργαζόμενους και είναι από το 1979.

'Αμεση πρόσληψη ειδικών εκπαιδευτικών, γιατί από τους οχτώ καθηγητές φροντιστηριακών μαθημάτων για τους μαθητές γυμνασίου και λυκείου από πέρυσι είναι μόνο τέσσερις και σε λίγο καιρό θα μείνει μόνο ένας.

'Αμεση πρόσληψη νοσηλεύτριας, διότι στο Κ.Ε.Α.Τ. υπάρχουν μαθητές που κάνουν ειδικές θεραπείες και είναι απαράδεκτο να υπάρχει οικοτροφείο για άτομα με ειδικές ανάγκες, χωρίς νοσηλεύτρια.

Εξασφάλιση μεταφοράς των παιδιών από και προς το Κ.Ε.Α.Τ., με ευθύνη του κέντρου.

Ερωτώνται οι κύριοι Υπουργοί, εάν η Κυβέρνηση θα πάρει επιτέλους την ευθύνη της εκπαίδευσης υποχρεωτικής και μέσης των τυφλών μαθητών του Κ.Ε.Α.Τ. και αν θα επιλύσει άμεσα τα παραπάνω οξυμένα προβλήματα του κέντρου;".

Ο Υφυπουργός Εθνικής Παιδείας και Θρησκευμάτων κ. Ανθόπουλος έχει και πάλι το λόγο εν συντομία.

ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Ναι, κύριε Πρόεδρε.

Κύριοι συνάδελφοι, το Κ.Ε.Α.Τ. επιχορηγείται από τον τακτικό προϋπολογισμό της Νομαρχιακής Αυτοδιοίκησης, ενώ ως γνωστό από το Υπουργείο Υγείας και Πρόνοιας λαμβάνει μία έκτακτη επιχορήγηση. Δεν είναι γνωστό μέχρι σήμερα σε κανέναν, σε καμία υπηρεσία ούτε στη Νομαρχιακή Αυτοδιοίκηση, να έχει γίνει οποιαδήποτε περικοπή. Καμιά επομένως επιχορήγηση δεν έχει περικοπεί.

Εξετάζοντας, τώρα τη λειτουργια αυτού το Κέντρου, ειδικότερα δε, το θέμα της τροποποίησης του οργανισμού, θα ήθελα να επισημάνω ότι είναι ένα χρονίζον θέμα, το οποίο βέβαια προσπαθούμε να το αντιμετωπίσουμε. Υπεισέρχονται πάρα πολλοί παράγοντες, είναι αρκετά περίπλοκο, αλλά


 

  

Σελίδα 2716 

ελπίζουμε ότι κάποια στιγμή θα τακτοποιηθεί.

'Οσον αφορά τώρα το θέμα των οργανικών θέσεων, μελετάται να δημιουργηθεί με την τροποποίηση του οργανισμού και αναδιάταξη των υφισταμένων οργανικών θέσεων, έτσι ώστε να καταστεί δυνατή η ενίσχυση του κέντρου με εξειδικευμένο προσωπικό.

Στο Κ.Ε.Α.Τ. λειτουργεί ένα ειδικό δημοτικό σχολείο για παιδιά με προβλήματα όρασης, το οποίο ενισχύεται και από ειδικούς επιστήμονες που διατίθενται από το ΚΕΑΤ. Οι μαθητές που αποφοιτούν από αυτό το σχολείο, στη συνέχεια εγγράφονται σε κανονικά γυμνάσια και λύκεια, με βάση τη φιλοσοφία της ενταγμένης εκπαίδευσης των ατόμων με ειδικές ανάγκες, όταν αυτά μπορούν πράγματι με κάποιον τρόπο να παρακολουθήσουν τα μαθήματα στα κοινά σχολεία. Αυτό γίνεται, ώστε να προετοιμάζεται με τον ορθότερο και παιδαγωγικότερο τρόπο, η μελλοντική κοινωνική τους ένταξη γενικότερα και στο χώρο της απασχόλησης και στο χώρο της ζωής.

Το ΚΕΑΤ για την ενίσχυση των μαθητών αυτών, οι οποίοι πηγαίνουν στα κανονικά σχολεία, λειτουργεί τμήματα στα οποία παρέχεται φροντιστηριακή απασχόλησή τους με καθηγητές που ανήκουν στο ίδιο, αλλά και προέρχονται από την ΝΕΛΕ (Νομαρχιακή Επιτροπή Λαϊκής Επιμόρφωσης). Ο αριθμός των καθηγητών είναι ανάλογος με τον αριθμό των μαθητών. Σήμερα υπάρχουν τέσσερις καθηγητές και είκοσι ένας μαθητές. Η αναλογία είναι ένας προς πέντε. Ε, δεν μπορεί να είναι και μικρότερη.

'Οσον αφορά, τώρα, το θέμα του διορισμού εκπαιδευτικών, θέλω να τονίσω ότι το Κ.Ε.Α.Τ. δεν ανήκει στην αρμοδιότητα του Υπουργείου Παιδείας και δεν διορίζονται καθηγητές εκεί. Ωστόσο, όμως, το Υπουργείο Παιδείας σε συνεννόηση με το Εθνικό 'Ιδρυμα Νεότητος έλαβε τη μέριμνα, έτσι ώστε να πηγαίνουν να διδάσκουν εκπαιδευτικοί και εκεί. Ευχαριστώ, κύριε Πρόεδρε.

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Αγγουράκης έχει το λόγο.

ΧΑΡΑΛΑΜΠΟΣ ΑΓΓΟΥΡΑΚΗΣ: Κύριε Πρόεδρε, ο κύριος Υφυπουργός με την απάντησή του, απέφυγε να τοποθετηθεί στα συγκεκριμένα ζητήματα. 'Ακουσα διάφορα εδώ, για τον οργανισμό, για τις οργανικές θέσεις, για όλα αυτά, στην ουσία όμως, το πρόβλημα θα υπάρχει, θα διαιωνίζεται και φυσικά έρχεται να επιβεβαιώσει αυτό που σημειώνω και στην ερώτηση, ότι γενικά υπάρχει μια αυξημένη, θα έλεγα, αδιαφορία για τα άτομα με τις κοινωνικές ανάγκες, ανεξάρτητα, αν ο κύριος Υφυπουργός σημειώνει, ότι για το συγκεκριμένο κέντρο δεν έχει υπόψη του, όπως είπε, να έχουν γίνει οι οποιεσδήποτε περικοπές.

Αν είναι έτσι όπως λέει ο κύριος Υφυπουργός, τίθεται το εξής ερώτημα Η καταγγελία μας ήταν συγκεκριμένη, δεν διαψεύστηκε ούτε ο κύριος Υφυπουργός είπε κάτι συγκεκριμένο. Μιλάγαμε ότι πριν τρία χρόνια υπήρχαν οκτώ καθηγητές, σήμερα είναι τέσσερις. Για τους σημερινούς τέσσερις το δέχτηκε και ο ίδιος ο Υφυπουργός. Τα στοιχεία που έχουμε εμείς λένε ότι οι οκτώ έγιναν τέσσερις, γιατί δεν υπήρχαν χρήματα και δεν πληρωνόντουσαν οι άλλοι τέσσερις και αναγκάστηκαν να φύγουν. 

Ο κύριος Υφυπουργός μίλησε για μια αναλογία 21 προς 4 οπότε και από εδώ προκύπτει το ερώτημα, στα τελευταία τρία χρόνια μειώθηκε κατά το ήμισυ ο αριθμός των παιδιών που είχαν ανάγκη της βοήθειας του Κ.Ε.Α.Τ.; Τι έχει συμβεί;

Το δεύτερο που θα ήθελα να πω, κύριε Πρόεδρε, εμείς πραγματικά δεν μπορούμε να το δεχθούμε και θεωρούμε ότι είναι όντως ένα στοιχείο της γενικότερης πολιτικής της Κυβέρνησης στο θέμα αυτό, όταν ακούμε να λέγεται ότι το θέμα του οργανισμού είναι μία περίπλοκη υπόθεση -έτσι τουλάχιστον κατάλαβα από την απάντηση του κυρίου Υφυπουργού και ότι θα το δούμε μελλοντικά. Το θέμα μετατοπίζεται και αυτό στις ελληνικές καλλένδες τη στιγμή που γενικότερα οι κοινωνικές δαπάνες περικόπτονται, γενικότερα αυξάνονται τα προβλήματα των ατόμων με ειδικές ανάγκες, τη στιγμή που μιλάμε για ένα κέντρο, όπου εδώ και μια βδομάδα συνεχίζεται μία κατάληψη και η Κυβέρνηση συνεχίζει να αδιαφορεί.

Εμείς θα στηρίξουμε αυτές τις κινητοποιήσεις και θα αναγκασθεί η Κυβέρνηση να δώσει λύση.

ΠΡΟΕΔΡΕΥΩΝ (Παναγιώτης Ν. Κρητικός): Ο κύριος Υφυπουργός έχει το λόγο.

ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Κύριε Πρόεδρε, στο τέλος-τέλος μου φαίνεται θα είμαστε υποχρεωμένοι, κάποια στιγμή, να θεωρούμε την "κατάληψη" ως την επαλήθευση κάποιων ισχυρισμών. Επειδή έγινε κατάληψη σημαίνει ότι η αναλογία ενός διδάσκοντα προς πέντε διδασκόμενους είναι αναλογία μη παιδαγωγική; 'Ενας δάσκαλος πέντε μαθητές. Δηλαδή τι θέλετε να βάλουμε πέντε καθηγητές σε ένα μαθητή; Μα για συνέλθετε λιγάκι.

ΧΑΡΑΛΑΜΠΟΣ ΑΓΓΟΥΡΑΚΗΣ: Στα τρία χρόνια μειώθηκαν στο μισό οι μαθητές. Σ' αυτό δεν απαντήσατε.

ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Είπατε ότι δεν απάντησα συγκεκριμένα. Και εγώ σας απαντώ και εκπαιδευτικά και παιδαγωγικά αλλά και λογικά. 'Ενας εκπαιδευτικός στους πέντε μαθητές είναι λίγος;

Δεύτερον είπατε ότι μειώσαμε τα κονδύλια γενικά και αφηρημένα. Για πείτε μου πόσο μειώθηκαν τα κονδύλια; Κανένα κονδύλι δεν περιορίστηκε και μη δημιουργείτε εντυπώσεις επειδή πέντε "κατέλαβαν" τους εκατόν πέντε στο ΚΕΑΤ. Μην επικαλείσθε την κατάληψη εις επίρρωση των ισχυρισμών σας. Ξέρετε πως υκοκινούνται οι καταλήψεις, ξέρετε ότι αποτελούν ελάχιστες μειοψηφίες και δεν είναι τα προβλήματα, όπως τα περιγράφετε.

ΠΡΟΕΔΡΕΥΩΝ (Παναγιώτης Ν. Κρητικός): Επανερχόμαστε στη δεύτερη επίκαιρη ερώτηση με αριθμό 504/2.12.97 του Βουλευτή της Νέας Δημοκρατίας κ.Βασιλείου Μιχαλολιάκου προς τους Υπουργούς Υγείας και Πρόνοιας, Εθνικής Οικονομίας και Οικονομικών, σχετικά με τις προθέσεις της Κυβέρνησης για καταβολή της αύξησης του επιδόματος στα άτομα με ειδικές ανάγκες.

Η επίκαιρη ερώτηση εχει ως εξής :

"Είναι κοινή διαπίστωση, ότι τα επιδόματα που χορηγούνται στα άτομα με ειδικές ανάγκες κυμαίνονται σε χαμηλά επίπεδα που σε κάποιες περιπτώσεις αγγίζουν τα όρια του φιλοδωρήματος. Κάθε χρόνο, είθισται να χορηγείται η σχετική αύξηση, ώστε όχι μόνο να καλύπτεται η λόγω του πληθωρισμού μείωση της αγοραστικής δύναμης των επιδομάτων, αλλά και για να αυξάνονται αυτά εις τρόπο ώστε να μπορούν να επιτελούν το σκοπό που χορηγούνται.

Είναι προφανές ότι η αύξησή τους πρέπει να αποδίδεται στους δικαιούχους παραχρήμα αφ' ότου χορηγούνται ή εν πάση περιπτώσει εντός συντόμου χρονικού διαστήματος.

Στις αρχές του χρόνου (1997), η Κυβέρνηση εξήγγειλε αύξηση των επιδομάτων κατά 15% αναδρομικά από την 1η Ιανουαρίου. Και ενώ ευρισκόμεθα στο τέλος του έτους -εισήλθαμε στο Δεκέμβριο- οι παραπάνω αυξήσεις δεν έχουν ακόμη καταβληθεί στους δικαιούχους.

Στις οχλήσεις των ενδιαφερομένων, οι νομαρχίες υπόσχονται πως η σχετική αύξηση θα καταβληθεί κατά την πληρωμή του Ιανουαρίου 1998.

Είναι προφανές και δεν χρειάζεται ιδιαίτερη επιχειρηματολογία ότι η συγκεκριμένη τακτική εκθέτει το κοινωνικό πρόσωπο της πολιτείας απέναντι σε μία τόσο ευαίσθητη ομάδα του πληθυσμού τα άτομα με ειδικές ανάγκες.

Κατόπιν τούτων οι κύριοι Υπουργοί ερωτώνται:

1. Για ποιον ακριβώς λόγο υπήρξε προαναφερθείσα καθυστέρηση στη πληρωμή της αύξησης.

2. Πότε τελικά θα καταβληθεί αυτή.

3. Τι πρόκειται να πράξουν, ώστε στο μέλλον να μην παρατηρηθεί ανάλογο φαινόμενο στην πληρωμή των αυξήσεων".

Ο κύριος Υφυπουργός έχει το λόγο.

ΘΕΟΔΩΡΟΣ ΚΟΤΣΩΝΗΣ (Υφυπουργός Υγείας και Πρόνοιας): Κύριε Πρόεδρε, ο κ. Μιχαλολιάκος ισχυρίζεται ότι τα


 

  

Σελίδα 2717 

επιδόματα για τα άτομα με ειδικές ανάγκες είναι σε χαμηλά επίπεδα και φθάνουν ορισμένα σε επίπεδο φιλοδωρήματος. Βέβαια σε επίπεδο φιλοδωρήματος δεν φθάνουν, αλλά θα συμφωνήσω μαζί σας, ότι ακόμα δεν έχουν φθάσει στο ύψος που πρέπει ώστε να θεωρηθούν ικανοποιητικά.

Ωστόσο, στα τέσσερα τελευταία χρόνια που κυβερνά το ΠΑ.ΣΟ.Κ. την Ελλάδα, επιδεικνύοντας την ειδική ευαισθησία του απέναντι σ' αυτήν την ομάδα των συμπολιτών μας, έχει αυξήσει τα επιδόματα, τη μεν πρώτη τριετία κατά 20% κάθε έτος, τη δε φετινή χρονιά κατά 15%. Δηλαδή έχουμε μία αύξηση στα τέσσερα τελευταία χρόνια κατά 75% συνολικά. 

Αυτή η αύξηση, όπως γνωρίζετε, υπερβαίνει κατά πολύ τον πληθωρισμό και προσπαθήσαμε, με αυτόν τον τρόπο, να βελτιώσουμε τη θέση των ατόμων με ειδικές ανάγκες. Ακόμα βέβαια έχουμε δουλειά να κάνουμε, αλλά οφείλω να γυρίσω πίσω και να θυμηθώ σε ποιο ύψος παραλάβαμε τα επιδόματα απο την κυβέρνηση της Νέας Δημοκρατίας το 1993, ώστε να χρειασθεί να δώσουμε 75% αύξηση στην τετραετία και πάλι ακόμα να μην είμαστε σε ικανοποιητικό επίπεδο.

'Οσον αφορά το συγκεκριμένο ερώτημα που βάζετε για την καταβολή της φετινής αυξήσεως, η υπηρεσία του Υπουργείου με έχει εφοδιάσει εδώ με μια καταγραφή όλων των διαδικασιών απο τη στιγμή που υπέγραψε το Υπουργείο Εθνικής Οικονομίας. Βέβαια είναι μια διαδικασία γραφειοκρατική και δεν ξέρω αν πρέπει να κουράσω το Σώμα αναφέροντας τα διάφορα στάδια που πέρασε το έγγραφο.

Πάντως, είμαι στην ευχάριστη θέση να σας ανακοινώσω, ότι όπως μας διαβεβαίωσε η Ειδική Γραμματέας του Εθνικού Τυπογραφείου, με σημερινή ημερομηνία περνά στην Εφημερίδα της Κυβερνήσεως η απόφαση, ώστε να καταβληθούν αυτές οι αυξήσεις των επιδομάτων αναδρομικά απο 1ης Ιανουαρίου, πριν από τα Χριστούγεννα.

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Μιχαλολιάκος έχει το λόγο.

ΒΑΣΙΛΕΙΟΣ ΜΙΧΑΛΟΛΙΑΚΟΣ: Κύριε Πρόεδρε, ειλικρινά λυπάμαι γιατί προσπαθώντας να απαντήσει ο κύριος Υπουργός, κατέφυγε στην παρελθοντολογία. 

Μόλις προχθές είχαμε την Παγκόμια Ημέρα των Ατόμων με Ειδικές Ανάγκες και τα άτομα με ειδικές ανάγκες βρέθηκαν στους δρόμους διαμαρτυρόμενα, διότι η πολιτεία ακόμα δεν έχει αποδείξει εμπράκτως ότι εργάζεται για να έχουν συνθήκες ζωής αξιοπρεπείς, για να είναι εντεταγμένα στην παραγωγική διαδικασία ισότιμα με τα υπόλοιπα στελέχη της κοινωνίας. 

Το θέμα δεν είναι το τι έχουμε κάνει μέχρι τώρα, εσείς ή εμείς, αλλά το θέμα είναι τι δεν έχουμε κάνει για να φθάσουμε σ' αυτό που οφείλουμε. Αυτό το έλλειμμα οφείλουμε να καλύψουμε και ελπίζω να συμφωνείτε, κύριε Υπουργέ. 

Δεν θα διολισθήσω σε παρελθοντολογία. Θα μπορούσα να πω ότι η κυβέρνηση της Νέας Δημοκρατίας 1990-1993 -της οποίας δεν είμαι απολογητής, δεν είναι αυτό το καθήκον μας- καθιέρωσε τη σύνταξη στην πολύτεκνη μητέρα, την οποία σύνταξη ψαλλιδίσατε ή περικόψατε ή καταργήσατε, αλλά δεν θα επιμείνω καθόλου σ' αυτό.

Είπατε ότι είναι πρόβλημα γραφειοκρατίας, το γεγονός ότι χρειάσθηκε να εξαντληθούν και οι δώδεκα μήνες του έτους, για να μπορούν να ελπίζουν ότι στο τέλος του χρόνου, θα πάρουν τα χρήματα, που έπρεπε να πάρουν από την 1η Ιανουαρίου. 

Η ερώτησή μου είχε και το σκέλος, το οποίο ελπίζω να καλύψετε στη δευτερολογία σας, τι προτίθεται να κάνει στο μέλλον η Κυβέρνηση, για να αντιμετωπίσει ακριβώς αυτή τη γραφειοκρατία. Γιατί δική μας δουλειά είναι να κάνουμε τη γραφειοκρατία να λειτουργεί υπέρ της παροχής υπηρεσιών του πολίτη και όχι να κάνει τη ζωή του πολίτη δυσκολότερη και μάλιστα του πολίτη που είναι άτομο με ειδικές ανάγκες. Ευχαριστώ.

ΠΡΟΕΔΡΕΥΩΝ (Παναγιώτης Ν. Κρητικός): Κύριοι Βουλευτές, έχω τη χαρά να σας ανακοινώσω ότι τη συνεδρίασή μας παρακολουθούν απο τα δυτικά θεωρεία τριάντα επτά μαθητές και δύο συνοδοί δάσκαλοι απο το 3ο Δημοτικό Σχολείο Νέας Φιλαδέλφειας Αττικής. Τους καλωσορίζουμε στο Κοινοβούλιο.

(Χειροκροτήματα)

Ο Υφυπουργός κ. Κοτσώνης έχει το λόγο.

ΘΕΟΔΩΡΟΣ ΚΟΤΣΩΝΗΣ (Υφυπουργός Υγείας και Πρόνοιας): Κύριε Πρόεδρε, η αναδρομή στο παρελθόν είναι πάντα χρήσιμη διότι καταγράφει τις προθέσεις μας για το μέλλον. 'Οσον αφορά τη συγκεκριμένη ερώτηση θέλω να πω ότι εκείνο που θα φροντίσει η Κυβέρνηση είναι εγκαίρως να ληφθεί απόφαση για την αύξηση, η οποία θα δοθεί σε επιδόματα το 1998, ώστε να περιοριστεί όλη αυτή η διαδικασία της γραφειοκρατίας και το συντομότερο δυνατόν να καταβληθούν οι αυξήσεις των επιδομάτων.

ΒΑΣΙΛΕΙΟΣ ΜΙΧΑΛΟΛΙΑΚΟΣ: Θα πρέπει να είστε πιο συγκεκριμένος, κύριε Υπουργέ.

ΘΕΟΔΩΡΟΣ ΚΟΤΣΩΝΗΣ (Υφυπουργός Υγείας και Πρόνοιας): Δεν υπάρχει χρονοδιάγραμμα αποφάσεων, κύριε Μιχαλολιάκο. 

ΠΡΟΕΔΡΕΥΩΝ (Παναγιώτης Ν. Κρητικός): Τέταρτη είναι η με αριθμό 509...

Τι σύμπτωση, κύριε Κωνσταντόπουλε, ο αριθμός 509. Είναι ο νόμος που μας καταδίκασε πολλάκις. Εδώ πήρε πρωτόκολλο.

ΝΙΚΟΛΑΟΣ ΚΩΝΣΤΑΝΤΟΠΟΥΛΟΣ (Πρόεδρος του Συνασπισμού της Αριστεράς και της Προόδου): Τι να κάνουμε, κύριε Πρόεδρε; Και εγώ το επεσήμανα όταν το είδα.

ΠΡΟΕΔΡΕΥΩΝ (Παναγιώτης Ν. Κρητικός): Μερικοί συνειρμοί όταν είναι ιδιαίτερα οδυνηροί, έρχονται μόνοι τους.

Επαναλαμβάνω, λοιπόν, ότι τέταρτη είναι η με αριθμό 509/3.12.1997 επίκαιρη ερώτηση του Προέδρου του Συνασπισμού της Αριστεράς και της Προόδου κ. Νικολάου Κωνσταντόπουλου προς τον Υπουργό Εθνικής Οικονομίας και Οικονομικών, σχετικά με τις προθέσεις της Κυβέρνησης για εξυγίανση της λειτουργίας και μεταβίβασης της Τράπεζας Κρήτης.

Η ερώτηση του κυρίου Πρόεδρου έχει ως εξής σε περίληψη;

"Σοβαρά ζητήματα, πολιτικής και οικονομικής ευθύνης για την Κυβέρνηση, προκύπτουν από την αποκαλυπτική επιστολή του Προέδρου της Τράπεζας Πειραιώς κ. Σάλλα, σχετικά με τα πραγματικά αίτια που οδήγησαν στη ματαίωση για δεύτερη φορά της μεταβίβασης της Τράπεζας Κρήτης (Εφημερίδα "ΗΜΕΡΗΣΙΑ" 26.11.1997)

Η διεύθυνση της Τράπεζας Κρήτης, που τελεί υπό ειδικό καθεστώς με κυβερνητική ευθύνη, εμφανίζεται να έχει σωρευτικές επισφαλείς απαιτήσεις ύψους πάνω από το 50% του χαρτοφυλακίου δανείων της (εβδομήντα δισεκατομμύρια (70.000.000.000) ανεπίδεκτα είσπραξης και εκατό δισεκατομμύρια (100.000.000.000) πρόσθετες επισφάλειες). Ουσιαστικά, δηλαδή, ένα στα δύο δάνεια που εδίδοντο ήταν χαριστικό, δίχως τραπεζικά κριτήρια και χωρίς να διασφαλίζεται η τράπεζα και το δημόσιο που τη στηρίζει.

Με αυτά τα δεδομένα στην Τράπεζα Κρήτης συνεχίζεται η αδιαφανής διαχείριση και η κατασπατάληση των κεφαλαίων της. Αυτό είναι που επιχειρείται να συγκαλυφθεί με τη μέθοδο της τμηματικής πώλησης της τράπεζας και όχι της μεταβίβασής της σε πλήρη λειτουργία ως ενιαίο σύνολο.

Επειδή η εξυγίανση της Τράπεζας Κρήτης, η αξιοπιστία και φερεγγυότητά της είναι προϋπόθεση για την επιτυχή μεταβίβασή της σε λειτουργία και ως ενιαίο σύνολο.

Επειδή στο σύστημα διακυβέρνησης συσσωρεύονται κραυγαλέες περιπτώσεις και εκφυλιστικά φαινόμενα (όπως της Τράπεζας Κρήτης) αδιαφανούς διαχείρισης δημοσίου χρήματος.

Ερωτάται ο κύριος Υπουργός:

Ποια είναι τα πραγματικά αίτια ματαίωσης της μεταβίβασης της Τράπεζας Κρήτης για δεύτερη φορά;

Γιατί δεν αντιδρά η Κυβέρνηση στις πληροφορίες που λένε ότι οι πρόσθετες ανεπίδεκτες είσπραξης επισφάλειες της τράπεζας στη διαχείριση του 1997, αν συνυπολογισθούν με το τίμημα, εκμηδενίζονται και επομένως δεν υπάρχει όφελος για το δημόσιο;

Γιατί τα κατά καιρούς δημοσιεύματα, σχετικά με αδιαφανή και κακή διαχείριση στην τράπεζα και τώρα πλέον η επιστολή του προέδρου τραπεζικού ιδρύματος, δεν προκάλεσαν την


 

  

Σελίδα 2718 

άμεση παρέμβαση των ελεγκτικών μηχανισμών της Τραπέζης της Ελλάδος;

Γιατί η Κυβέρνηση, στα πλαίσια προστασίας του δημοσίου συμφέροντος και του δημόσιου χρήματος, δεν έχει κινήσει διαδικασίες δικαστικής διερεύνησης και απόδοσης ευθυνών, σχετικά με τα καταγγελόμενα, πολύ περισσότερο, μετά τη δεύτερη ματαίωση της μεταβίβασης, το τίμημα της οποίας εκτιμούσε ως δημόσιο έσοδο;".

Ο Υφυπουργός Εθνικής Οικονομίας κ. Χρήστος Πάχτας έχει το λόγο.

ΧΡΗΣΤΟΣ ΠΑΧΤΑΣ (Υφυπουργός Εθνικής Οικονομίας): Θα ήθελα να απαντήσω εκ μέρους της Κυβέρνησης, λόγω της παρουσίας του κυρίου Υπουργού στο Υπουργικό Συμβούλιο αυτή τη στιγμή, ο οποίος θα πάρει το λόγο σε λίγο, στον κ. Κωνσταντόπουλο, τον Πρόεδρο του Συνασπισμού της Αριστεράς και της Πρόοδου.

Αγαπητέ Πρόεδρε, ο λόγος της ματαίωσης της μεταβίβασης της Τράπεζας Κρήτης στην Τράπεζα Πειραιώς, η οποία υπέβαλε και τη μοναδική οριστική προσφορά στο δεύτερο διαγωνισμό, είναι ότι η προσφορά αυτή περιείχε όρους που δεν ήταν συμβατοί με την προκήρυξη του διαγωνισμού και δεν διασφάλιζαν ταυτόχρονα την είσπραξη από τους πωλητές του ποσού των τριάντα δισεκατομμυρίων (30.000.000.000) δραχμών, το οποίο έχει τεθεί στην προκήρυξη ως ελάχιστο αποδεκτό τίμημα. Το τίμημα αυτό θα μπορούσε να ελαττωθεί το πολύ κατά ποσοστό 15%, δηλαδή περίπου τεσσερεσήμισι δισεκατομμύρια (4.500.000.000) δραχμές, που θα κατετίθεντο σε εγγυητικό λογαριασμό για την κάλυψη τυχόν πρόσθετων επισφαλειών.

Συγκεκριμένα οι όροι που δεν τηρήθηκαν από την Επιτροπή Αξιολόγησης Προσφορών ως συμβατοί με την προκήρυξη, ήταν: 

Πρώτον, η αξίωση του αγοραστή για μείωση, με ευθύνη των πολιτών, της Τράπεζας Κρήτης και της Κυβέρνησης, του προσωπικού στα χίλια διακόσια άτομα από τα χίλια τετρακόσια πενήντα εννέα, που αναφέρονταν στην προκήρυξη, πριν από τη μεταβίβαση των μετοχών της Τράπεζας Κρήτης ή για παροχή εγγυήσεων από τους πωλητές πριν από τη μεταβίβαση ότι η μείωση του προσωπικού θα είχε πραγματοποιηθεί εντός δωδεκαμήνου από την υποβολή της οριστικής προσφοράς του αγοραστή.

Δεύτερον, η αξίωση για κάλυψη από τους πωλητές, χωρίς ποσοτικό περιορισμό, όλων των ανεπίδεκτων είσπραξης επισφαλειών και οποιοδήποτε άλλο στοιχείο, που θα είχε σαν αποτέλεσμα η καθαρή λογιστική θέση της Τράπεζας Κρήτης να υπολείπεται, κατά την ημερομηνία πώλησης, από την καθαρή λογιστική θέση της 31.12.1996, όπως αυτή είχε προσδιοριστεί, μετά και την επαλήθευση-αναμόρφωση του ισολογισμού του έτους 1996 από την ελεγκτική εταιρία Ντελοϊτιντ Τατς.

Σημειωτέον ότι ο υποψήφιος αγοραστής είχε διεξαγάγει λεπτομερή έλεγχο των βιβλίων της Τράπεζας Κρήτης με δικούς του εμπειρογνώμονες και με βάση στοιχεία της 30.6.1997.

Θα ήθελα επίσης να επισημάνω, κύριε Πρόεδρε, ότι δεν είναι ακριβή τα αναφερόμενα ότι η Τράπεζα Κρήτης εμφανίζεται να έχει σωρευτικές, επισφαλείς απαιτήσεις ύψους πάνω από το 50% του χαρτοφυλακίου δανείων της. Για την ακρίβεια, το σύνολο των δανείων της Τράπεζας Κρήτης ανέρχεται σήμερα στο ποσό των εκατόν ενενήντα πέντε δισεκατομμυρίων (195.000.000.000) δραχμών, των οποίων οι επισφαλείς, δηλαδή ανεπίδεκτης είσπραξης απαιτήσεις, δεν υπερβαίνουν σε καμία περίπτωση το ποσό των τριάντα με τριάντα δύο δισεκατομμυρίων (30.000.000.000-32.000.000.000) δραχμών. Στο ποσό αυτό περιλαμβάνονται και οι απαιτήσεις δεκαοκτώ δισεκατομμυρίων (18.000.000.000) δραχμών, που αφορούν σε χορηγήσεις μέχρι το έτος 1988 προ και επί εποχής Κοσκωτά.

'Ολα τα παραπάνω έχουν ληφθεί υπόψη για τον προσδιορισμό του ελαχίστου τιμήματος, όπως αυτό περιγράφεται στην προκήρυξη του διαγωνισμού.

Τα παραπάνω έχουν επιβεβαιωθεί από τους ελέγχους που έχουν διενεργηθεί κατά την τελευταία διετία, τόσο από αρμόδιους ορκωτούς λογιστές, όπως και από την Τράπεζα της Ελλάδος και διεθνείς εταιρείες για λογαριασμό τόσο της Τράπεζας Πειραιώς όσο και της Τράπεζας EUROBANK.

Θα ήθελα επίσης να επισημάνω ότι η νέα Τράπεζα Κρήτης, από τη σύστασή της 1.1.1996 μέχρι την 30.1.1997, έχει σημειώσει αξιόλογη ανάπτυξη όλων των εργασιών της και έχει επιτύχει σταδιακή εξυγίανση της λειτουργίας της και ουσιαστική βελτίωση των αποτελεσμάτων της. Τα αποτελέσματα αυτά, παρά την πρόσφατη κρίση στις χρηματαγορές, αναμένονται κατά την τρέχουσα χρήση να είναι θετικά, έναντι ζημιών των προηγουμένων ετών.

Από τα παραπάνω γίνεται σαφές ότι δεν εκμηδενίζεται το τίμημα της πώλησης της Τράπεζας Κρήτης, αλλά αντίθετα θα υπάρξει σημαντικό έσοδο για το δημόσιο από την πραγματοποίηση της πώλησης αυτής.

Η Τράπεζα της Ελλάδος βέβαια, είναι πλήρως ενήμερη για την πραγματική οικονομική κατάσταση της Τράπεζας Κρήτης, η οποία πολύ απέχει από αυτήν, που λόγω κακής πληροφόρησης αναφέρεται σε ορισμένα δημοσιεύματα. Ως εκ τούτου, δεν κρίθηκε απαραίτητη η παρέμβαση των ελεγκτικών μηχανισμών της Τράπεζας της Ελλάδος επιπροσθέτως, λαμβάνοντας υπόψη και τη διάταξη του άρθρου 21 του ν.2076/92 "περί επαγγελματικού ή υπηρεσιακού απόρρητου". Η Τράπεζα της Ελλάδος δεν έκρινε σκόπιμη την ανακοίνωση, μέσω του Τύπου, εμπιστευτικών πληροφοριών, που αφορούν τη φερεγγυότητα της Τράπεζας Κρήτης.

Ευχαριστώ, κύριε Πρόεδρε.

ΠΡΟΕΔΡΕΥΩΝ (Παναγιώτης Ν. Κρητικός): Ο Πρόεδρος του Συνασπισμού της Αριστεράς και της Προόδου κ. Νικόλαος Κωνσταντόπουλος έχει το λόγο.

ΝΙΚΟΛΑΟΣ ΚΩΝΣΤΑΝΤΟΠΟΥΛΟΣ (Πρόεδρος του Συνασπισμού της Αριστεράς και της Προόδου): Κύριε Πρόεδρε, η Τράπεζα Κρήτης βρίσκεται στον αστερισμό των σκανδάλων τρίτης γενεάς. Γιατί είναι δεδομένο ότι δύο διαγωνισμοί ακυρώθηκαν και η Κυβέρνηση σήμερα είναι ανίκανη να εξυγιάνει μία μεσαίου μεγέθους τράπεζα, κρατώντας ταυτόχρονα σε αβεβαιότητα και τους εργαζόμενους εκεί. Από σαράντα δισεκατομμύρια (40.000.000.000) στον πρώτο διαγωνισμό, πήγαμε στα τριάντα δισεκατομμύρια (30.000.000.000) στο δεύτερο διαγωνισμό, με 15% έκπτωση για τυχόν υποχρεώσεις, που δεν ανακαλύφθηκαν, ενώ τώρα τα πάντα είναι από την αρχή.

Και μην επικαλείσθε το απόρρητο, κύριε Υφυπουργέ, γιατί ξέρετε ότι είναι αμαρτωλή αυτή η επίκληση του απορρήτου, πάρα πολύ αμαρτωλή και έχει κοστίσει στον τόπο.

Σήμερα, λοιπόν, είμαι υποχρεωμένος να σας πω ότι όλα αυτά που λέτε, επιβάλουν έναν ενδελεχέστερο έλεγχο, ακριβώς γιατί η Τράπεζα Κρήτης διασύρεται ουσιαστικά και προβάλλεται αρνητικά προς τα έξω με ευθύνη και της Κυβέρνησης.

'Εχω -και θα καταθέσω- την επιστολή του Σάλλα, του υποψήφιου αγοραστή, η οποία αναφέρεται στα κρίσιμα μεγέθη. Τι προκύπτει από την επιστολή Σάλλα: 'Οτι η επιτροπή αξιολόγησης με τους χειρισμούς που έκανε πολλές φορές καθ'υπέρβαση των καθηκόντων της, είναι υπεύθυνη για τη ματαίωση και του δεύτερου διαγωνισμού, ότι με ευθύνη της επιτροπής, αλλά και κύκλων του Υπουργείου Εθνικής Οικονομίας, δημιουργείται σύγχυση στο επενδυτικό κοινό και τους εργαζομένους, ότι υπάρχει κολοσσιαίο ηθικό και διαχειριστικό θέμα για το πώς χάθηκαν τόσα χρήματα. Το σύνολο επισφαλειών ανεπίδεκτων είσπραξης είναι μεγαλύτερο των εβδομήντα δισεκατομμυρίων (70.000.000.000) και οι επισφάλειες περίπου εκατό δισεκατομμυρίων (100.000.000.000), πάνω από το 50% του χαρτοφυλακίου δανείων.

(Στο σημείο αυτό κτυπάει του κουδούνι λήξεως του χρόνου ομιλίας του κυρίου Προέδρου του Συνασπισμού της Αριστεράς και της Προόδου)

Επίσης αναφέρει, ότι μετά την υποβολή και της δεσμευτικής προσφοράς γίνονται προσλήψεις αρκετών δεκάδων, με αποτέλεσμα σήμερα να είναι σε αβεβαιότητα και ανασφάλεια όλοι


 

  

Σελίδα 2719 

οι εργαζόμενοι.

Καταθέτω την επιστολή και την καταθέτω με την ένδειξη που φέρει, ότι δηλαδή εδόθη στη δημοσιότητα από το Υπουργείο σας, από το γραφείο Υπουργού. 'Οταν, λοιπόν, αυτή η επιστολή δίδεται στη δημοσιότητα, υπάρχει ή δεν υπάρχει παιχνίδι παραγοντισμών και αδιαφάνειας, που οδηγεί στο διασυρμό μιας τράπεζας και στην αναξιοπιστία όλης της διαδικασίας για την πώλησή της;

(Στο σημείο αυτό κτυπάει ξανά το κουδούνι λήξεως του χρόνου ομιλίας του κυρίου Προέδρου του Συνασπισμού της Αριστεράς και της Προόδου)

Παρακαλώ, κύριε Πρόεδρε, να απαντήσει το Υπουργείο στα εξής: Μετά την επιστολή που πήρε, ποιες ενέργειες έκανε, προκειμένου να διακριβώσει εάν πράγματι έχουν σχέση αυτά τα μεγέθη τα οποία μνημονεύονται εκεί; Ποιά είναι η καθαρή θέση της τράπεζας σήμερα; Ποιο είναι το ύψος των ανεπίδεκτων είσπραξης επισφαλείων του 1997; Σε ποιους και με ποιες εγκρίσεις χορηγήθηκαν δάνεια το 1997, χαριστικά δάνεια, χωρίς τραπεζικές εξασφαλίσεις; Δάνεια σε υμετέρους ή δάνεια πελατειακών σχέσεων; Γιατί επιτρέπετε να δημιουργείται η εικόνα ότι ο καθένας μπορεί να παίρνει δάνεια χωρίς ελέγχους και χωρίς εγγυήσεις; Γιατί επικαλείσθε το τραπεζικό απόρρητο για μία ακόμη φορά; Ο πρόεδρος ενός τραπεζικού μετοχικού ιδρύματος σας καταγγέλλει όσα σας καταγγέλλει και μου επικαλείσθε το απόρρητο στη Βουλή για την Τράπεζα Κρήτης, η οποία γηράσκει εν αμαρτίαις με ευθύνη της Κυβέρνησης και υπό κυβερνητικό έλεγχο;

Επίσης, θα ήθελα να πω...

ΠΡΟΕΔΡΕΥΩΝ (Παναγιώτης Ν. Κρητικός): Σας δόθηκε αρκετός χρόνος.

ΝΙΚΟΛΑΟΣ ΚΩΝΣΤΑΝΤΟΠΟΥΛΟΣ (Πρόεδρος του Συνασπισμού της Αριστεράς και της Προόδου): Καλώς, κύριε Πρόεδρε. Παρακαλώ, όμως, να καταθέσω τη σχετική επιστολή.

(Στο σημείο αυτό ο Πρόεδρος του Συνασπισμού της Αριστεράς και της Προόδου κ. Νικόλαος Κωνσταντόπουλος καταθέτει για τα Πρακτικά την προαναφερθείσα επιστολή, η οποία βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)

ΠΡΟΕΔΡΕΥΩΝ (Παναγιώτης Ν. Κρητικός): Ο Υφυπουργός Εθνικής Οικονομίας κ. Πάχτας έχει το λόγο.

ΧΡΗΣΤΟΣ ΠΑΧΤΑΣ (Υφυπουργός Εθνικής Οικονομίας): Ευχαριστώ, κύριε Πρόεδρε.

Είπα προηγουμένως πως σε ό,τι αφορά την Τράπεζα της Ελλάδος, η ίδια ενέκρινε την ανακοίνωση, μέσω Τύπου, εμπιστευτικών πληροφοριών που αφορούν τη φερεγγυότητα της Τράπεζας Κρήτης, όπως αυτό ζητήθηκε από την ερώτησή σας, κύριε Πρόεδρε και απήντησα ότι αφορά την Τράπεζα της Ελλάδος.

Σε ό,τι αφορά το θέμα του τι κάνει η Κυβέρνηση, πώς προχωρά, τι έχει κάνει, νομίζω ότι οφείλουμε όλοι να διαπιστώσουμε ότι η κίνηση που έχει κάνει η Κυβέρνηση να διασπάσει την Τράπεζα Κρήτης σε δύο τράπεζες -από τη μία μεριά είναι η υπό εκκαθάριση τράπεζα, όπου εκεί ουσιαστικά έχουμε οριστικοποιήσει τις εκκρεμότητες, εκεί υπάρχουν οι επισφαλείς απαιτήσεις και από την άλλη μεριά να διασφαλίσει τη λειτουργία μιας νέας Τράπεζας Κρήτης, τη νέα Τράπεζα Κρήτης, απαλλαγμένη όλων των βαρών και όλων των ανομημάτων του παρελθόντος, του Κοσκωτικού άγους, όπου εκεί ουσιαστικά δεν υπάρχει πλέον μεγάλη μάζα επισφαλών απαιτήσεων, γιατί έχουν διαγραφεί- είναι μία κίνηση που απαιτεί πράγματι να προσδιορίσει την παρέμβαση που θέλουμε να κάνουμε για να ιδιωτικοποιήσουμε την Τράπεζα της Κρήτης, όπου αυτός είναι ο τελικός στόχος.

Επειδή πράγματι θέλουμε και επιδιώκουμε να γίνει αυτή η προσπάθεια, διασπάσαμε την Τράπεζα σε δύο, για να μπορέσουμε να αποδώσουμε μία υγιή σε ενιαία βάση, στο ενιαίο σύνολο, τράπεζα στην αγορά και πάλι.

'Ηθελα να επισημάνω ότι πράγματι αυτή η προσπάθεια με τη νέα Τράπεζα Κρήτης έχει αποδώσει, διότι το 1997 θα είναι η πρώτη χρονιά που ουσιαστικά για την τρέχουσα χρήση θα υπάρχουν θετικά αποτελέσματα, δεδομένου ότι υπήρχαν ζημιές και το 1995 και το 1996.

Θέλω να επισημάνω ότι έγινε μία σοβαρή προσπάθεια για την εξυγίανση της σταδιακής λειτουργίας της και την ουσιαστική βελτίωση των αποτελεσμάτων από την άλλη πλευρά.

Αναφερθήκατε και πάλι στις επισφάλειες. 'Ηθελα να επισημάνω και πάλι, κύριε Πρόεδρε του Συνασπισμού, ότι όλα αυτά που είπα προηγουμένως, για το ότι δεν είναι πράγματι στο 50% του χαρτοφυλακίου των δανείων τους το ύψος των επισφαλών απαιτήσεων, έχουν διασταυρωθεί και επιβεβαιωθεί από τους ελέγχους που έχουν διενεργηθεί κατά την τελευταία διετία, τόσο από αρμόδιους ορκωτούς λογιστές όσο και από την ίδια την Τράπεζα της Ελλάδος, από τις διεθνείς εταιρείες την DELOITE-TOUCHE, την ARTHUR ANDER SEN, για λογαριασμό της EUROBANK και επίσης την Κόρπενσεν Λέϊμπραντ για λογαριασμό της Τράπεζας Πειραιώς, καθώς και από πολυπληθή κλιμάκια των εν λόγω υποψηφίων αγοραστών.

Θέλω κλείνοντας να επισημάνω και πάλι ότι θα συμφωνήσουμε όλοι πως δεν αγοράζουν πλέον οι αγοραστές ομόλογα και έντοκα γραμμάτια του δημοσίου, που έχουν μια ασφάλεια 100%. Υπάρχει αναμφίβολα το στοιχείο της αβεβαιότητας και της ανάληψης επιχειρηματικού κινδύνου από πλευράς του αγοραστή κατά τη διαδικασία πώλησης της Τράπεζας της Ελλάδας.

'Ομως, εμείς δεν μπορούμε να δεχτούμε προσφορές που ουσιαστικά διαστεβλώνουν το νόημα και το περιεχόμενο της προκήρυξης του διαγωνισμού.

(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υφυπουργού)

Τελειώνω με μια φράση, κύριε Πρόεδρε. Δεν έχω πάρει περισσότερο χρόνο απ'ότι πήρε ο κύριος Πρόεδρος του Συνασπισμού.

ΠΡΟΕΔΡΕΥΩΝ (Παναγιώτης Ν. Κρητικός): Παρακαλώ, να ολοκληρώσετε. Υπερβήκατε το χρόνο κι εσείς.

ΧΡΗΣΤΟΣ ΠΑΧΤΑΣ (Υφυπουργός Εθνικής Οικονομίας): Δεν θα δεχτούμε τη μείωση του προσωπικού, όπως το προτείνουν οι αγοραστές, και βεβαίως πιστεύω ότι θα συμφωνήσουμε όλοι ότι δεν μπορεί να πωληθεί η Τράπεζα Κρήτης έναντι πινακίου φακής.

ΝΙΚΟΛΑΟΣ ΚΩΝΣΤΑΝΤΟΠΟΥΛΟΣ (Πρόεδρος του Συνασπισμού της Αριστεράς και της Προόδου): Ούτε φέτες-φέτες που πάτε να την πουλήσετε.

ΠΡΟΕΔΡΕΥΩΝ (Παναγιώτης Ν. Κρητικός): Τελευταία είναι η με αριθμό 499/2.12.97 επίκαιρη ερώτηση του Βουλευτή του Δημοκρατικού Κοινωνικού Κινήματος κ. Ιωάννη Δημαρά προς τους Υπουργούς Υγείας και Πρόνοιας, Εθνικής Οικονομίας και Οικονομικών, σχετικά με τις προθέσεις της Κυβέρνησης για την κάλυψη λειτουργικών αναγκών και προσωπικού του Δημόσιου Ψυχιατρείου Αττικής.

Η ερώτηση του κ. Δημαρά έχει ως εξής: 

"Την ίδια στιγμή που η Κυβέρνηση προπαγανδίζει ανερυθρίαστα τα δήθεν κοινωνικά χαρακτηριστικά του νέου προϋπολογισμού της, σε μικρή απόσταση από την έδρα του οικονομικού επιτελείου της ευτελίζονται και συνθλίβονται, η ανθρώπινη ζωή και η αξιοπρέπεια.

Πρόκειται για το Ψυχιατρικό Νοσοκομείο Αττικής (Δαφνί), όπου ψυχικά ασθενείς συνάνθρωποί μας βιώνουν το δικό τους καθημερινό Γολγοθά, θύματα μιας ανάλγητης πολιτικής, που θέλει τους αριθμούς να προηγούνται των ανθρώπων. Στιβαγμένοι σαν αντικείμενα σε άθλιους θαλάμους, με εξίσου άθλιες συνθήκες διαβίωσης, είναι η ζωντανή καθημερινή υπενθύμιση, ότι ο Τρίτος Κόσμος βρίσκεται πολύ κοντά μας. Μοναδικοί συμπαραστάτες τους το λιγοστό ιατρικό, νοσηλευτικό και βοηθητικό προσωπικού, που παρά τις τεράστιες ελλείψεις και κάτω από απάνθρωπες πολλές φορές συνθήκες εργασίας, προσπαθεί να συνδράμει, στο μέτρο του ανθρώπινου δυνατού, τους ψυχικά ασθενείς μας.

Επειδή η πολιτεία δεν μπορεί να είναι απούσα στο χώρο της δημόσιας ψυχικής υγείας, καταδικάζοντας συμπολίτες μας στο διά βίου εγκλεισμό τους σε ψυχιατρικά άσυλα.

Ερωτώνται οι κύριοι Υπουργοί:


 

  

Σελίδα 2720 

1. Ποιο είναι το πρόγραμμα της Κυβέρνησης για τη δημόσια ψυχική υγεία.

2. Ποιες πρωτοβουλίες θα αναλάβει άμεσα για την κάλυψη των κενών οργανικών θέσεων ψυχιάτρων, νοσηλευτών και προσωπικού άλλων ειδικοτήτων.

3. Εάν προτίθεται η Κυβέρνηση να επιχορηγήσει από τον Κρατικό Προϋπολογισμό το Δημόσιο Ψυχιατρείο Αττικής (Δαφνί), προκειμένου να καλυφθούν οι τεράστιες ελλείψεις σε λειτουργικές ανάγκες, να υπάρξει ουσιαστική βελτίωση των εγκαταστάσεων και να καλυφθούν οι ανάγκες μισθοδοσίας του προσωπικού".

Ο Υφυπουργός Υγείας και Πρόνοιας κ. Μανώλης Σκουλάκης έχει το λόγο.

ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Αγαπητοί συνάδελφοι, δεν ξέρω αν μπορώ να συμφωνήσω με τον τρόπο που παρουσιάζει στην επίκαιρη ερώτησή του την κατάσταση στο Δαφνί ο αγαπητός συνάδελφος, ο κ. Δημαράς, αλλά είμαι υποχρεωμένος να πω ότι η κατάσταση δεν είναι καλή.

Είμαι επίσης υποχρεωμένος να πω προκαταβολικά, όλοι οι διοικούντες εκεί και όλοι οι εργαζόμενοι καταβάλλουν τεράστιες προσπάθειες και επιτελούν ένα δύσκολο και τιτάνιο έργο κάτω από δύσκολες συνθήκες. 'Εχω επισκεφθεί πάρα πολλές φορές το Ψυχιατρικό Νοσοκομείο Αττικής και θέλω να πιστεύω ότι αυτήν τη φορά κάτι σημαντικό γίνεται και θα το δείτε.

Θα πω γενικά δύο λόγια για την ψυχιατρική μεταρρύθμιση. Η μέχρι σήμερα πορεία της ψυχιατρικής μεταρρύθμισης είχε σαν αποτέλεσμα, τόσο τη μείωση του μεγέθους των δημόσιων ψυχιατρικών νοσοκομείων και τη σχετική βελτίωση των συνθηκών διαβίωσης ενός σημαντικού αριθμού ασθενών σ' αυτά όσο και τη δημιουργία κτιρίων, εξοπλισμών, ενός φάσματος νέων εξωνοσοκομειακών δομών και υπηρεσιών πρόληψης της ψυχικής ασθένειας, αλλά και επαγγελματικής ένταξης και επανένταξης των ατόμων με ψυχικά και νοητικά προβλήματα και μειονεξίες.

Παρά ταύτα, η περαιτέρω μείωση του υφιστάμενου πληθυσμού μακράς παραμονής των ψυχιατρικών νοσοκομείων, η βελτίωση των παρεχομένων υπηρεσιών και συνθηκών διαβίωσης σε αυτά, καθώς και η πρόληψη της ψυχικής ασθένειας μέσα από την πλήρη αξιοποίηση των υφιστάμενων και περαιτέρω ανάπτυξη νέων προληπτικών και θεραπευτικών δομών και υπηρεσιών ψυχικής υγείας, συνεχίζουν να συνιστούν τους βασικούς άξονες της πολιτικής μας, βραχυπρόθεσμα, μεσοπρόθεσμα και μακροπρόθεσμα στον τομέα της ψυχικής υγείας. Πιο συγκεκριμένα, οι κατευθύνσεις μας είναι οι εξής:

Πρώτον, βελτίωση των συνθηκών διαβίωσης και θεραπείας ασθενών στα ψυχιατρεία, τόσο όσον αφορά την υλικοτεχνική υποδομή, όσο και τις παρεχόμενες υπηρεσίες. Πρώτη προτεραιότητα έχει το Δαφνί.

Δεύτερον, συνέχιση της προσπάθειας για τον μετασχηματισμό των ψυχιατρικών ιδρυμάτων από ιδρυματικές μονάδες σε τριτοβάθμιες μονάδες παροχής ψυχιατρικών υπηρεσιών μέσω της εφαρμογής προγραμμάτων αποϊδρυματοποίησης και κοινωνικοεπαγγελματικής ένταξης των ασθενών και τη διευκόλυνση και στήριξή τους για αυτόνομη ή ημιαυτόνομη διαβίωση στην κοινότητα. Πάλι πρώτη προτεραιότητα έχει το Ψυχιατρικό Νοσοκομείο Αττικής.

Τρίτον, αξιοποίηση και εξασφάλιση της απρόσκοπτης λειτουργίας και περαιτέρω ανάπτυξης των νέων εξωνοσοκομειακών δομών πρόληψης και κοινωνικοεπαγγελματικής αποκατάστασης που έχουν δημιουργηθεί με τον Κανονισμό 815, με την επαρκή στελέχωσή τους και τη βελτίωση του θεσμικού πλαισίου και εφαρμογή της τομεοποίησης των ψυχιατρικών υπηρεσιών στη χώρα. Επίκειται γι' αυτό μέχρι το Μάρτη είμαστε δεσμευμένοι στην Κοινότητα να ψηφίσουμε νομοσχέδιο.

(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υφυπουργού)

Μισό λεπτό, κύριε Πρόεδρε. Τελευταίος είμαι και είμαι συνεχώς εδώ. Δώστε μου τη δυνατότητα. Με έχετε βαφτίσει άλλωστε κοινοβουλευτικό εκπρόσωπο του Υπουργείου.

ΠΡΟΕΔΡΕΥΩΝ (Παναγιώτης Ν. Κρητικός): Θα σας παραχωρήσουμε και τα δικαιώματα του κοινοβουλευτικού εκπροσώπου. 

ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Σιωπηρώς βλέπω ότι συμφωνείτε.

ΠΡΟΕΔΡΕΥΩΝ (Παναγιώτης Ν. Κρητικός): Ναι, αλλά ολοκληρώστε.

ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Τέταρτον, δημιουργία και ανάπτυξη συμπληρωματικών, προληπτικών και θεραπευτικών δομών. Δημιουργία και ανάπτυξη νέων προληπτικών και θεραπευτικών δομών και υπηρεσιών για παιδιά και εφήβους όλων των κατηγοριών ασθένειας. Επέκταση των ευκαιριών κατάρτισης και ανάπτυξη και συνεχή εφαρμογή προγραμμάτων ευαισθητοποίησης της κοινής γνώμης, της κοινωνίας.

Αν δεν ευαισθητοποιήσουμε παράλληλα και την κοινωνία, δεν κάνουμε τίποτα. Θα σας πω πού θα σκοντάψουμε στις προσπάθειες για αποασυλοποίηση και θα ζητήσουμε τη βοήθειά σας.

'Οσον αφορά τώρα το θέμα...

ΠΡΟΕΔΡΕΥΩΝ (Παναγιώτης Ν. Κρητικός): 'Οχι παραπέρα.

ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Μα, δεν είπα για το Δαφνί.

ΠΡΟΕΔΡΕΥΩΝ (Παναγιώτης Ν. Κρητικός): Εγώ θέλω να σας προστατεύω και από την υπερκόπωσή σας, την οποία δεν αντιλαμβάνεστε. Κάνω εγώ το γιατρό σας!

ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Για το Δαφνί δεν είπα τίποτα, κύριε Πρόεδρε.

ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): Μη λες για το Δαφνί.

ΠΡΟΕΔΡΕΥΩΝ (Παναγιώτης Ν. Κρητικός): Ως δικηγόρος θα κάνω το γιατρό του γιατρού.

ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Ειδικότερα, κύριε Πρόεδρε, όσον αφορά το Ψυχιατρικό Νοσοκομείο Αττικής, επισκευθήκαμε μαζί με τον Υπουργό και όλους τους υπηρεσιακούς παράγοντες του Υπουργείου το νοσοκομείο. Πήραμε κάποιες αποφάσεις μαζί με τους γιατρούς και όλους τους εργαζόμενους. Αυτό είναι ένα πρόγραμμα άμεσης επέμβασης που περιλαμβάνει τη βελτίωση των συνθηκών και τη μεταφορά εκατόν πενήντα περίπου ασθενών σε ημιαυτόνομες κατοικίες, ξενώνες, διαμερίσματα που έχουν προετοιμαστεί.

Στη δευτερολογία μου θα απαντήσω τι χρήματα έχουμε στείλει και τι προσωπικό έχουμε προγραμματίσει.

ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): Δεν έχεις δευτερολογία, έκλεισε ο χρόνος.

ΠΡΟΕΔΡΕΥΩΝ (Παναγιώτης Ν. Κρητικός): Παρακαλώ. Εξαντλήσατε και το επιδόρπιο από την πρωτολογία. 

Ο κ. Δημαράς έχει το λόγο.

ΙΩΑΝΝΗΣ ΔΗΜΑΡΑΣ: Κύριε Πρόεδρε, δι' ημών θα απευθυνθώ στον αγαπητό Υφυπουργό, τον κ. Σκουλάκη, για να ξεκινήσω με μία παρατήρηση: Μπορεί, κύριε Υφυπουργέ, να διαφωνείτε με τη διατύπωση της επίκαιρης ερώτησης, αλλά ξεκινώντας παραδεχθήκατε ότι η κατάσταση δεν είναι καλή. Οι εργαζόμενοι καταβάλλουν μεγάλες προσπάθειες για να ανταποκριθούν σε τόσο σοβαρά καθήκοντα. Επίσης, εκείνο το οποίο ευχόμεθα και εμείς είναι όλα αυτά τα οποία μας είπατε ότι θα γίνουν, να γίνουν κάποια στιγμή.

Για να ενισχύσω την επιχειρηματολογία της επίκαιρης ερώτησης και την αγωνία από την οποία διακατεχόμεθα και όχι μόνον εμείς -δεν μονοπωλούμε το ενδιαφέρον για τα κοινωνικά προβλήματα, είναι σαφές αυτό- θα πρέπει να σας πω ότι έχω επισκεφθεί κι εγώ το Ψυχιατρείο αρκετές φορές με την ιδιότητα του επαγγελματία δημοσιογράφου. Και βέβαια, θα παραδεχθείτε ότι είναι άλλης φύσης η επίσκεψη του Υφυπουργού και άλλης φύσης η επίσκεψη που κάνει ο ρεπόρτερ, μερικές φορές και χωρίς να το γνωρίζουν οι υπηρεσίες. Τότε είναι η καταγραφή πιο πειστική και ρεαλιστική. Δεν θα πω πολλά. Θα ευχηθώ, όμως, όλα αυτά που μας είπατε να γίνουν. Και ο λόγος για τον οποίο καταθέσαμε την επίκαιρη αυτή ερώτηση είναι ακριβώς γι αυτό.


 

  

Σελίδα 2721 

'Εχω ζήσει και έχετε ζήσει το διασυρμό της χώρας πριν από καιρό, όταν ξένοι δημοσιογράφοι είχαν πάει στο ψυχιατρείο της Λέρου. Είχε διασυρθεί η χώρα στην Ευρωπαϊκή 'Ενωση. Τέτοιες εικόνες που θυμίζουν τη "φωλιά του κούκου" υπάρχουν και στο Δαφνί σήμερα.

Κύριε Υφυπουργέ, θα μπορούσα να σας πω πολλά για τα προβλήματα των εργαζομένων. Υποθέτω ότι και εσείς θα έχετε πάρει τις ανακοινώσεις τους και θα τις έχετε μελετήσει. Είναι όμως αδύνατον να συνεχιστεί ο τρόπος με τον οποίο παρέχονται αυτές οι ψυχιατρικές υπηρεσίες στους ευρισκόμενους στο Δαφνί. Πέρα από τις καλές προθέσεις σας είστε υποχρεωμένος να κινητοποιήσετε το μηχανισμό με τον οποίο θα ξεπεράσετε τις γραφειοκρατικές δυσκολίες, ώστε να προχωρήσετε σε βήματα που θα μας επιτρέψουν αύριο να σας πούμε, μπράβο σας καλά κάνατε, πράγμα που δεν μπορούμε να το πούμε τώρα.

ΠΡΟΕΔΡΕΥΩΝ (Παναγιώτης Ν. Κρητικός): Ο κύριος Υφυπουργός έχει το λόγο.

ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Θα σας πω για την οικονομική ενίσχυση του ψυχιατρικού νοσοκομείου που έχει γίνει φέτος. Μέχρι αυτήν τη στιγμή έχει χρηματοδοτηθεί με εκατόν τριάντα έξι εκατομμύρια (136.000.000) για διάφορες παρεμβάσεις. Πρόσφατα υπεγράφη απόφαση για διακόσια ογδόντα εκατομμύρια (280.000.000) για παρεμβάσεις στους χώρους, έτσι ώστε να προχωρήσουμε στο ειδικό πρόγραμμα που ανακοινώσαμε. 'Εχουμε χρηματοδοτήσει με εκατό εκατομμύρια (100.000.000) για λειτουργικές δαπάνες. Εντός των προσεχών ημερών θα ολοκληρωθεί η διαδιακασία έγκρισης και προμήθειας προκατασκευασμένου κτιρίου -εδώ θελω τη βοήθειά σας- στο οικόπεδο της Γλυφάδας για το πρόγραμμα της αποασυλοποίησης.

'Οσον αφορά το προσωπικό, πράγματι υπάρχουν ελλείψεις. 'Εχουμε προκηρύξει πενήντα θέσεις μόνιμου προσωπικού και πενήντα θέσεις νοσηλευτικού προσωπικού. Είναι υπό προκήρυξη είκοσι μία θέσεις στο ΑΣΕΠ. 'Εχουμε ζητήσει την έγκριση από το Υπουργικό Συμβούλιο για κάποιο εποχικό προσωπικό οκτάμηνης σύμβασης, έτσι ώστε να μπορέσουμε να ξεκινήσουμε τη μεταφορά των εκατόν πενήντα ασθενών. 'Εχουμε καθιερώσει ώρα "Δαφνί" στο Υπουργείο, όπως είχαμε κάνει το 1993 όταν προσπαθούσαμε να αποασυλοποιήσουμε το ψυχιατρείο Λέρου και είχαμε καθιερώσει την ώρα "Λέρος". Κάθε είκοσι ημέρες όλοι οι εμπλεκόμενοι σε αυτό το μεγάλο πρόβλημα συναντιώμαστε στο Υπουργείο και κάνουμε απολογισμό δράσης του εικοσαήμερου.

Δεν έχω να πω τίποτα άλλο. Θέλουμε τη στήριξη σας. Καταλαβαίνω με ποιο πνεύμα -άλλωστε αυτό φάνηκε και από την ομιλία σας- κάνατε αυτήν την επίκαιρη ερώτηση.

ΠΡΟΕΔΡΕΥΩΝ (Παναγιώτης Ν. Κρητικός): Ολοκληρώθηκε η συζήτηση των επικαίρων ερωτήσεων.

Κύριοι συνάδελφοι, έχω την τιμή να ανακοινώσω στο Σώμα ότι η Διαρκής Επιτροπή Εθνικής 'Αμυνας και Εξωτερικών Υποθέσεων καταθέτει την 'Εκθεσή της στο σχέδιο νόμου του Υπουργείου Εξωτερικών "Κύρωση της Προξενικής Σύμβασης μεταξύ της Ελληνικής Δημοκρατίας και της Δημοκρατίας της Τυνησίας".

Επίσης οι Υπουργοί Ανάπτυξης, Εθνικής Οικονομίας και Οικονομικών, Εργασίας και Κοινωνικών Ασφαλίσεων και Υγείας και Πρόνοιας κατέθεσαν σχέδιο νόμου "Κύρωση της από 7 Νοεμβρίου 1997 Πράξης Νομοθετικού Περιεχομένου "Κατάργηση των επιβαρύνσεων υπέρ τρίτων επί της τιμής των φαρμάκων".

Παραπέμπεται στην αρμόδια Διαρκή Επιτροπή.


 

  

Σελίδα 2722 

ΠΡΟΕΔΡΕΥΩΝ (Παναγιώτης Ν. Κρητικός): Κύριοι συνάδελφοι, εισερχόμαστε στην ημερήσια διάταξη 

ΤΩΝ ΕΠΕΡΩΤΗΣΕΩΝ

Θα συζητηθεί η υπ' αριθμ. 10/31.10.97 επερώτηση των Βουλευτών του Δημοκρατικού Κοινωνικού Κινήματος κυρίων Δημητρίου Τσοβόλα, Ιωάννη Δημαρά, Αναστασίου Ιντζέ, Γεωργίου Ρόκου, Βασιλικής Αράπη-Καραγιάννη, Ιωάννη Αράπη, Γεωργίου Τσαφούλια και Γεωργίου Καρατάσου προς τους Υπουργούς Εργασίας και Κοινωνικών Ασφαλίσεων, Εθνικής Οικονομίας και Οικονομικών, για τις εργασιακές σχέσεις και το ασφαλιστικό σύστημα καθώς και την οικονομική πολιτική της Κυβέρνησης.

Είναι τριμέτωπος. 

Την επερώτηση θα την αναπτύξουν πέντε συνάδελφοι κατά τον Κανονισμό.

Για τη συζήτηση αυτής της επερώτησης ο Γενικός Γραμματέας της Κοινοβουλευτικός Ομάδας της Νέας Δημοκρατίας ορίζει ως Κοινοβουλευτικό Εκπρόσωπο του Κόμματός του τον Βουλευτή κ.Βασίλειο Μιχαλολιάκο.

Ο Κοινοβουλευτικός Εκπρόσωπος του Κομμουνιστικού Κόμματος Ελλάδας κ. Κολοζώφ ορίζει ως Κοινοβουλευτικό Εκπρόσωπο του κόμματός του το Βουλευτή κ.Δημήτριο Κωστόπουλο.

Ο πρώτος των επερωτώντων κ.Δημαράς έχει το λόγο.

ΙΩΑΝΝΗΣ ΔΗΜΑΡΑΣ: Κυρίες και κύριοι συνάδελφοι, θα πρέπει να μου επιτρέψετε να ξεκινήσω με ένα αίσθημα βαθιάς απογοήτευσης που έχω για τον τρόπο με τον οποίο τελικά λειτουργεί αυτό που ονομάζουμε Κανονισμός και Κοινοβουλευτική Δημοκρατία. Γιατί το λέω αυτό; Το λέω γιατί σίγουρα έχετε διερωτηθεί ότι ο τρόπος με τον οποίο διεξάγονται τόσο σπουδαίες συζητήσεις στη Βουλή για κορυφαία θέματα που απασχολούν στο σύνολό της την κοινωνία μας, μιλάμε με έναν τρόπο τέτοιο, που τουλάχιστον εμένα μου προκαλεί ένα αίσθημα απαξίας για τη σημασία που έχει κάθε πρόβλημα που φέρεται εδώ στο Κοινοβούλιο ως επερώτηση ημέρα Παρασκευή ή Δευτέρα. Μιλάω ξεκάθαρα για τα άδεια έδρανα, πολύ περισσότερο όταν ένα από τα κορυφαία ζητήματα της νεοελληνικής κοινωνίας είναι αυτό που ονομάζουμε οικονομία και για τον τρόπο με τον οποίο η Κυβέρνηση αντιμετωπίζει το σοβαρότερο ίσως πρόβλημα, το οικονομικό, που όντως υπάρχει. Επιλέγω τη λέξη "πρόβλημα" και δεν αναφέρομαι στη λέξη "κρίση", όπως η Κυβέρνηση ισχυρίζεται, γιατί είναι πρόβλημα διαχείρισης. Από καιρό πλέον εκτιμώ ότι οι επιλογές της Κυβέρνησης για την αντιμετώπιση του προβλήματος ηθελημένες ή αθέλητες, θα σας πω αργότερα γιατί τις θεωρώ ηθελημένες εκτός του ότι εξαθλιώνουν ακόμα περισσότερο τα κοινωνικά στρώματα που βρίσκονται κάτω από το όριο της φτώχειας, μιλάμε για δύο εκατομμύρια ψυχές και τα στατιστικά στοιχεία είναι δικά σας και της ΓΣΕΕ, έχουν διαλύσει την κοινωνική συνοχή, έχουν επιφέρει το μεγαλύτερο πλήγμα στον πολιτισμό μας.

(Στο σημείο αυτό την Προεδρική 'Εδρα καταλαμβάνει ο Β'Αντιπρόεδρος της Βουλής κ. ΠΑΝΑΓΙΩΤΗΣ ΣΓΟΥΡΙΔΗΣ)

Και ίσως αυτή να είναι η πέμπτη φάλαγγα, με την οποία επιχειρεί σήμερα το μεγάλο κεφάλαιο και οι πολυεθνικές να αλώσουν και τον πολιτισμό μας και την ύπαρξη της πατρίδας.

Θα σας πω γιατί θεωρώ κορυφαίο ζήτημα μαζί με το πρόβλημα της οικονομίας το πλήγμα που έχει καταφερθεί στον πολιτισμό μας. Μην ξεχνάμε ότι οι πολυεθνικές και μάλιστα οι μεγαλύτερες εξ αυτών αποτελούν σήμερα και τον κορμό των διαφημιστικών εταιρειών, προβάλλουν πρότυπα στην κρατική και ιδιωτική τηλεόραση τέτοια, που να απογοητεύουν τη νεολαία και να δημιουργούν εκτός των ευθυνών που έχουμε και εμείς σαν πολίτες, προβλήματα στην ελληνική οικογένεια.

Αναρωτιέμαι καθημερινά, όπως και εσείς, όπως και ο τελευταίος 'Ελληνας πολίτης, με την έννοια της αποχής του από τις πολιτικές εξελίξεις, ποιος είναι ο σημερινός ήρωας που θα εμπνεύσει τη νεολαία μας και ποιο είναι εκείνο το πρόσωπο και η φυσιογνωμία που θα θελήσει η ελληνική νεολαία να μοιάσει, που θα τους παροτρύνει σε αγώνες δημοκρατικούς, πατριωτικούς, που θα τους μάθει ποια θα είναι η αλληλεγγύη και που θα τους μάθει τι σημαίνει κοινωνική συνοχή και τι σημαίνει συμμαχία και συμπαράσταση σε αγώνες κοινωνικούς, οικονομικούς και πολιτικούς; Τέτοιο ηρωικό πρόσωπο δεν υπάρχει δυστυχώς και ευθυνόμαστε όλοι και πολύ περισσότερο η Κυβέρνηση που έχει την ευθύνη να διαχειρίζεται όχι μόνο τα οικονομικά αλλά και τα θέματα πολιτισμού και κοινωνίας.

Ζούμε σήμερα σε μία αντίφαση εκπληκτική και εισπράττετε και εσείς, κύριε Υπουργέ, την αντίφαση με την έννοια ότι βρισκόμαστε στο Ελληνικό Κοινοβούλιο όπου το 42% του ελληνικού λαού έχει εκλέξει εκατόν εξήντα Βουλευτές και έχει την απόλυτη πλειοψηφία σε όποιο νομοθέτημα θελήσει να φέρει, ακόμα και αν οι υπόλοιποι ως ένα πολιτικό άθροισμα, ως πολιτικό μέτωπο έχουν ένσταση για οποιοδήποτε νομοθέτημα, δηλαδή εκφράζοντας το 58% του ελληνικού λαού, σεις θα περάσετε όποιο νομοθέτημα θέλετε.

Ακόμα και αν οι υπόλοιποι, ως ένα άθροισμα πολιτικό, ως μέτωπο πολιτικό, έχουν ένσταση για οποιδήποτε νομοθέτημα, δηλαδή εκφράζοντας το 58% του ελληνικού λαού, εσείς θα περάσετε όποιο νομοσχέδιο θέλετε, όποιο νομοθέτημα επιθυμείτε. Ουσιαστικά, δηλαδή, μ' έναν καταλυτικό και αυταρχικό τρόπο, επιβάλλεται η Κυβέρνηση μειοψηφίας στην ένσταση της πλειοψηφίας που βρίσκεται εν τη Βουλή.

Για να σταθώ λίγο στο θέμα,το οποίο είχα την τιμή να μου θέσει το Δημοκρατικό Κοινωνικό Κίνημα να παρουσιάσω και να επικεντρώσω την προσοχή μου στο ζήτημα της οικονομίας και του τρόπου με τον οποίο εσείς επιχειρείτε διά των διαρροών -διαρροές, εννοώ τις πληροφορίες που έντεχνα δίνετε στον Τύπο, για να προετοιμάσετε την κοινωνία και τους εργαζόμενους, τους μισθωτούς και τους συνταξιούχους, που κουβαλούν όλα τα φορολογικά βάρη, για την περίφημη έκθεση Σπράου. Προετοιμάζετε, ουσιαστικά, την ελληνική κοινωνία να δεχθεί τα πιο σκληρά μέτρα από αυτά που έζησε από τρεις, τέσσερις δεκαετίες τώρα.

Πρέπει να επαναλάβω την πάγια θέση που ο Πρόεδρός μας, ο κ. Δημήτριος Τσοβόλας, έχει κατ' επανάληψη τονίσει στη Βουλή, ότι δηλαδή σήμερα δεν υπάρχει κρίση στην οικονομία, αλλά υπάρχει πρόβλημα στην οικονομία. Υπερτονίζονται όμως τα προβλήματα και αποκαλούνται κρίση από εσάς, κυρίως τα τελευταία επτά χρόνια, προκειμένου να δικαιολογήσετε, παραπλανώντας τον ελληνικό λαό, για τη σκληρή αντιλαϊκή οικονομική σας πολιτική. Προσπαθείτε να τη δικαιολογήσετε και βρίσκετε άλλοθι κάθε χρόνο που περνά να κατεδαφίζετε το ήδη ισχνόν κράτος πρόνοιας που υπήρξε. Δεν διέρχεται ποτέ, ούτε διήλθε κρίση η οικονομία.

Σήμερα είναι αλήθεια ότι το 40% έως 50% του ακαθάριστου εθνικού προϊόντος, το οποίο δεν υπολογίζεται στα μεγέθη που γνωρίζουμε, αποτελεί το σύνολο της οικονομίας, που το προσεγγίζουμε χαρακτηρίζοντάς το ως παραοικονομία. Τι γίνεται σε αυτήν την υπόθεση; Πότε επιτέλους αυτοί που πρέπει να πληρώσουν, θα πληρώσουν; 

Ξέρετε πολύ καλά, κύριε Υπουργέ, ότι ο προκάτοχός σας στο Υπουργείο Οικονομικών, ο κ. Αλέκος Παπαδόπουλος, πριν από δύο χρόνια, είχε δημοσίως δηλώσει, ότι έντεκα εταιρείες πετρελαιοειδών, απεκαλύφθη και διεπιστώθη ότι έκαναν φοροκλοπή και φοροδιαφυγή -οι λεξεις είναι του κ. Παπαδόπουλου, δεν είναι δικές μου- και ότι εκ της φοροδιαφυγής και φοροκλοπής αυτής είχε ζημιωθεί και έχει ζημιωθεί το ελληνικό δημόσιο με ένα τρισεκατομμύριο περίπου (1.000.000.000.000) δραχμές.

Πριν από λίγο πάλι ο Υπουργός, ο κ. Δρυς, αναφέρθηκε σε φοροδιαφυγή που αξίζει τα επτακόσια δισεκατομμύρια (700.000.000.000) δραχμές. Τι γίνεται λοιπόν; Πώς μπορεί να προχωρήσει αυτή η νεοελληνική δημοκρατία με τους χειρισμούς τους δικούς σας; Γιατί απευθύνεσθε συνέχεια και καταπιέζετε τα λαϊκά στρώματα που πένονται; Το ξέρετε πολύ καλά, ότι δύο εκατομμύρια 'Ελληνες ζουν κάτω από το όριο της φτώχειας. Γιατί συμπιέζετε καθημερινά τους μισθωτούς και τους συνταξιούχους; Πώς θα ζήσουν άνθρωποι που παίρνουν πενήντα χιλιάδες (50.000) δραχμές και εξήντα


 

  

Σελίδα 2723 

χιλιάδες (60.000) δραχμές το μήνα;

Θα σας πω κάτι το οποίο κατετέθη πριν από λίγες μέρες στην Επιτροπή Θεσμών και Διαφάνειας. 

Η επιτροπή, με την προεδρία του κ. Γιάννη Καψή, πρώην αναπληρωτού Υπουργού Εξωτερικών της Κυβέρνησής σας, άρχισε να κάνει μία έρευνα για το μαύρο χρήμα. Κάλεσε πέντε εκπροσώπους μεγάλων τραπεζών, ιδιωτικών και κρατικών. 'Ολοι παραδέχθηκαν ότι ο νόμος ο οποίος σήμερα ισχύει δεν μπορεί να διασφαλίσει αυτό που ονομάζουμε διακίνηση μαύρου χρήματος, που προέρχεται από ναρκωτικά, από παράνομες άλλες δραστηριότητες μαγαλοσχημόνων και κυρίως πολυεθνικών εταιρειών. 

Αλλά το εκπληκτικότερο απ' όλα ήταν ότι ο εκπρόσωπος της Εμπορικής Τράπεζας, σε ερώτηση ενός εκ των συναδέλφων που είναι στην Επιτροπή Θεσμών και Διαφάνειας, παρεδέχθη το εξής εκπληκτικό -και αναρωτιέμαι αν το γνωρίζετε:

Παραδέχθηκε δηλαδή ότι στη διακίνηση μαύρου χρήματος μέσω της Εμπορικής Τράπεζας υπάρχουν και οι υπάλληλοι που παίρνουν μέρος. Η υπόθεση είναι στον Εισαγγελέα; 'Εχει διερευνηθεί από τον Εισαγγελέα;'Εχουν προκύψει ευθύνες και ποινικά αδικήματα ή κακουργήματα ενδεχομένως; Αυτό θα ενδιέφερε απολύτως το ελληνικό Κοινοβούλιο να το γνωρίζει δι' υμών.

Εκπληκτικό είναι το γεγονός ότι με τον προϋπολογισμό, που έχετε καταθέσει, υπολογίζετε και εσείς -και αρκούμαι σ'αυτόν τον υπολογισμό- ότι το σημερινό δημοσιονομικό χρέος φθάνει τα σαράντα τρισεκατομμύρια (40.000.000.000.000) δραχμές με τον πληθωρισμό να κινείται στο 5,1% όπως τουλάχιστον ανακοινώθηκε πρόσφατα.

Την ίδια στιγμή και πρέπει να αιτιολογηθεί και να εξηγηθεί αυτό το δημοσιονομικό χρέος, το 1989 ήταν πεντέμισι τρισεκατομμύρια (5.500.000.000.000) περίπου δραχμές, με τον πληθωρισμό να κινείται κοντά στο 15%. Πώς εξηγείται οικονομικά αυτή η υπόθεση; Τι συμβαίνει;

Το οικονομικό πρόβλημα που όντως σήμερα έχει πάρει αυτές τις διαστάσεις, κυρίες και κύριοι συνάδελφοι, είναι πρόβλημα διαχείρισης. Και εγώ τουλάχιστον εκτιμώ ότι η Κυβέρνηση και η οικονομική πολιτική που πολλές φορές έχει ακολουθήσει τα τελευταία χρόνια και εσείς και η Νέα Δημοκρατία, οφείλεται στο γεγονός ότι είσαστε άμεσα εξαρτώμενοι από τα μεγάλα οικονομικά συμφέροντα, αυτά που απλώνουν τα πλοκάμια τους σε όλο το φάσμα της νεοελληνικής κοινωνίας, στον πολιτισμό, στον αθλητισμό και όχι μόνο.

Αναρωτήθηκα πολλές φορές και σίγουρα έχετε αναρωτηθεί και εσείς και ακούω πολλές φορές στο δρόμο, ακούω στα ραδιόφωνα, διαβάζω στις εφημερίδες και στα περιοδικά ένα ερώτημα: Τι κάνετε εσείς οι Βουλευτές για τα ναρκωτικά; Δηλαδή τι να κάνουμε εμείς οι Βουλευτές; Το θέμα είναι τι κάνει η Κυβέρνηση. Εμείς οι υπόλοιποι Βουλευτές που ανήκουμε στον ευρύτερο χώρο της Αντιπολίτευσης, ακόμα και να θέλουμε να κάνουμε κάτι, με τον τρόπο που λειτουργεί η Βουλή δεν μπορούμε και αυτό έχει αποδειχθεί πάρα πολλές φορές. Χάνονται ψυχές, χάνονται τα νέα παιδιά στα ναρκωτικά. Μοιράζονται στα δημοτικά σχολειά, υπάρχουν έμποροι που τα διακινούν εκεί. Και βέβαια το ενδιαφέρον δεν το μονοπωλούμε εμείς, δεν είναι πρόβλημα δικό μας μόνο, είναι πρόβλημα όλων μας. Πρέπει να σχηματιστεί εδώ και τώρα κοινωνικό μέτωπο, γιατί μέρος της παραοικονομίας είναι και η διακίνηση ναρκωτικών στους ευρύτερους κοινωνικούς χώρους. Και μη μου πείτε ότι δεν ακούσατε χθες πως ένα εκ των "επιφανών" στελεχών του ελληνικού ποδοσφαίρου κατηγορήθηκε συγκεκριμένα και δημόσια ως έμπορος ναρκωτικών. Και αναρωτιέμαι: Πού είναι η Εισαγγελία; Πού είναι η εκτελεστική εξουσία; Τι να νομοθετήσουμε και πώς να το νομοθετήσουμε; Και πώς να προχωρήσουμε στην υλοποίηση των αποφάσεων και των νομοθετημάτων; Είναι τα κορυφαία προβλήματα που υποθέτω ότι απασχολούν όλους τους συναδέλφους.

Θα πω άλλη μια φορά και θέλω να με πιστέψετε ότι δεν μονοπωλούμε αυτήν την ευαισθησία. Δεν είμαστε μόνο εμείς του Δημοκρατικού Κοινωνικού Κινήματος που νοιαζόμαστε γι' αυτά, αλλά εσείς έχετε την καθοριστική ευθύνη να αποδείξετε ότι αυτά που λέτε ότι θα κάνετε κάθε λίγο και λιγάκι στη Βουλή, μπορείτε να τα υλοποιήσετε κιόλας, πολύ περισσότερο όταν προς αυτήν την κατεύθυνση συμφωνούμε και εμείς και πολλές φορές σας σπρώχνουμε για να τα κάνετε.

Θα μου επιτρέψετε εδώ να κάνω άλλη μια μικρή παρένθεση, γιατί στα ειδικά θέματα θα αναφερθούν και οι συνάδελφοί μου του Δημοκρατικού Κοινωνικού Κινήματος, για να δώσω μια διάσταση σε σχέση με το περίφημο "090", ένα μηχανισμό τον οποίο ανέχεσθε, μηχανισμό ο οποίος αποπροσανατολίζει, προσβάλλει την κοινωνία και επιχειρείται η άλωση της ψυχής και των νέων ανθρώπων και της οικογένειας. 

Τι είναι αυτό το περίφημο "090", όπου μπορεί κανείς να κάνει τηλεφωνήματα όπου θέλει και όπως θέλει, με όποιο περιεχόμενο θέλει; 

'Εγινε η εξής δήλωση από τον Πρόεδρο του Εθνικού Ραδιοτηλεοπτικού Συμβουλίου προχθές: "Το Εθνικό Ραδιοτηλεοπτικό Συμβούλιο λειτουργεί ως Εθνικό Ραδιοτηλεοπτικό Συμβούλιο του λεκανοπεδίου Αττικής". Δηλαδή, σ' όλη την υπόλοιπη Ελλάδα, που λειτουργούν αυτήν τη στιγμή περισσότερα από εκατό ιδιωτικά κανάλια, δίκτυα, δεν υπάρχει έλεγχος.

Ακούω εδώ κάθε λίγο και λιγάκι να έρχεται ο κύριος Υπουργός Τύπου και να μας λέει ότι το Εθνικό Ραδιοτηλεοπτικό Συμβούλιο έχει αυτήν την ευθύνη, έχει την άλλη, έχει την χ', την ψ' και έρχεται ο ίδιος ο Πρόεδρος του Εθνικού Ραδιοτηλεοπτικού Συμβουλίου και λέει : "Δεν έχω τη δυνατότητα, δεν έχω προσωπικό, δεν έχω τεχνολογική και τεχνική υποστήριξη να κάνω ο,τιδήποτε".

Μένω στο "090" για να σας πω ότι, μέσα στα πλαίσια αυτής της συνωμοσίας σιωπής της Κυβέρνησης με τα μεγαλοεπιχειρηματικά οικονομικά συμφέροντα, είναι και το "090". Και πώς; Νομίζει ο ελληνικός λαός ότι τα ιδιωτικά κανάλια τα βλέπει χωρίς να πληρώνει. Μέγα λάθος, μέγα ψεύδος και αυτό δεν φαίνεται, ούτε ακούγεται πουθενά. Τα ιδιωτικά κανάλια τα πληρώνει ο ελληνικός λαός περισσότερο από τα κρατικά κανάλια. 

Ακούστε πηγές, από τις οποίες κερδίζουν χρήματα, αυτοί που ενέχονται με το δημόσιο σε προμήθειες, που έχουν άλλες μεγάλες οικονομικές επιχειρήσεις. Ποιες είναι; Οι τηλεοπτικές συχνότητες κατέχονται εδώ και οκτώ, εννιά χρόνια, χωρίς ποτέ κανένας εκ των ιδιωτών να έχει πληρώσει μία δραχμή στο ελληνικό δημόσιο. Πουθενά στην Ευρώπη δεν γίνεται αυτό, πουθενά στον κόσμο δεν υπάρχει ιδιωτική τηλεόραση, που να μην πληρώνει την κατοχή της συχνότητας.

Και ξέρετε γιατί; Γιατί η συχνότητα είναι δημόσια περιουσία. Δεν το πληρώνουν λοιπόν αυτό. Δεν πλήρωναν για πολλά χρόνια το αγγελιόσημο που έπρεπε να δώσουν στα ταμεία, δεν πλήρωσαν φόρους που έπρεπε να έχουν πληρώσει από τη διακίνηση των όποιων διαφημιστικών προϊόντων.

Εν τέλει, έρχεται και το "090" να τους ενισχύσει. Με ποιον τρόπο; 'Εχουν στήσει οι ίδιοι εννέα εταιρείες. 'Εχω καταθέσει το έγγραφο στην Eπιτροπή Διαφάνειας. Τα τελευταία δύο χρόνια και επί τη βάσει των ισολογισμών του ΟΤΕ, έχουν εισπράξει είκοσι δισεκατομμύρια (20.000.000.000) δραχμές από τα τηλέφωνα. Το φαντάζεσθε ότι μπορεί να έχει συμβεί;

Και ποια είναι η ευαισθησία της Κυβέρνησης, ώστε να βάλει τάξη σε αυτά; Πώς θα αντιμετωπίσει αυτό το τεράστιο θέμα; Τι θα κάνει ο μικρομεσαίος, ο μισθωτός, ο συνταξιούχος, που δεν μπορεί να ελέγξει το παιδί του, που κάποια στιγμή εντυπωσιάζεται από τα διαφημιστικά και άλλα και παίρνει τηλέφωνα και του έρχονται λογαριασμοί εκατοντάδων χιλιάδων δραχμών, για να κερδίσουν οι ίδιοι που έχουν και τις σχέσεις και τις προμήθειες με το δημόσιο;

Αυτά είναι απίστευτα πράγματα. 'Εχω την αίσθηση ότι ζω σε μία χώρα, που δεν υπάρχει τίποτε. Σε πλήρη παρακμή έχει περιέλθει η νεοελληνική κοινωνία. Αναρωτιέμαι τι σημαίνει πολιτική βούληση και τι σημαίνει εν τέλει, αν θέλετε, αυτή η δήθεν ευαισθησία. 

Παρά το βαρύ χαρακτηρισμό, θα μου επιτρέψετε να το πω, ότι η δήθεν ευαισθησία του κυρίου Πρωθυπουργού είναι πως


 

  

Σελίδα 2724 

την Τρίτη εκτός ημερήσιας διάταξης θα συζητήσει η Βουλή θέματα για την οικονομία, που τα έχει ξανασυζητήσει. 'Οταν κατετέθη ο πρώτος προϋπολογισμός πάλι συζητήθηκαν, όπως και στις προγραμματικές δηλώσεις.

Θα σας πω και κάτι, μελαγχολώ και κουράζομαι, όταν βρίσκομαι εδώ και ακούω τους πολιτικούς Αρχηγούς να μιλούν για τα ίδια πράγματα, λες και δεν υπάρχουν συγκεκριμένα ζητήματα της νεοελληνικής κοινωνίας, που θα πρέπει δραστικά να παρέμβουμε και να τα λύσουμε.

'Εχω την αίσθηση, κύριε Υπουργέ, ότι είμαστε όλοι υπεύθυνοι γι' αυτήν την κοινωνική και πολιτισμική παρακμή που παρατηρείται τον τελευταίο καιρό στην πατρίδα μας. Δεν θα μοιρασθώ όμως την ευθύνη αυτή μαζί σας, θα σας κατηγορήσω απλά, γιατί εσείς είστε η Κυβέρνηση. 

Παρά το γεγονός ότι τα κόμματα της Αντιπολίτευσης πολλές φορές με την πρέπουσα και δέουσα ευαισθησία έχουν αναφερθεί σ' αυτό το κορυφαίο ζήτημα, εσείς παρά τις διαβεβαιώσεις, παρά τα "θα" τα οποία εξακοντίζετε μονίμως στο ελληνικό Κοινοβούλιο, σε πολύ λίγα πράγματα και με έναν τρόπο που δεν τιμά στο σύνολό του το ελληνικό Κοινοβούλιο έχετε αντιδράσει.

Ελεύθερος ανταγωνισμός σήμερα στην οικονομία; Ε, ναι αδελφέ, ελεύθερος ανταγωνισμός, αλλά ασυδοσία; Ζούμε σε μία απίστευτη ιστορική στιγμή, όπου κυριαρχεί η ασυδοσία και η παρακμή.

Τι θα κάνετε, λοιπόν; Και δεν μπορείτε ποτέ να μου πείτε ότι εν τέλει το μόνο το οποίο σας έχει απομείνει, είναι να εφορμάτε ως γεράκια στους ανίσχυρους και ανήμπορους να αντιδράσουν. Και οι ανίσχυροι και ανήμποροι είναι οι συνταξιούχοι, είναι οι μισθωτοί, είναι οι μικρομεσαίοι.

ΠΡΟΕΔΡΕΥΩΝ (Παναγιώτης Σγουρίδης): Κύριοι συνάδελφοι, έχω την τιμή να ανακοινώσω στο Σώμα ότι ο Πρόεδρος του Δημοκρατικού Κοινωνικού Κινήματος ορίζει για τη συζήτηση αυτής της επερώτησης ως Κοινοβουλευτικό Εκπρόσωπο το Βουλευτή κ. Γεώργιο Ρόκο.

Επίσης έχω την τιμή να σας ανακοινώσω ότι τη συνεδρίασή μας παρακολουθούν από τα δυτικά θεωρεία, αφού προηγουμένως ξεναγήθηκαν στην έκθεση της αίθουσας "ΕΛΕΥΘΕΡΙΟΣ ΒΕΝΙΖΕΛΟΣ", σαράντα πέντε μαθητές και τρεις συνοδοί-καθηγητές από το 2ο Γυμνάσιο Ηλιούπολης Θεσσαλονίκης.

Η Βουλή τους καλωσορίζει.

(Χειροκροτήματα από όλες τις πτέρυγες)

Θα ήθελα να πω στα παιδιά, επειδή βλέπουν τα άδεια έδρανα της Βουλής, ότι σήμερα είναι ημέρα κοινοβουλευτικού ελέγχου. Και επειδή στον κοινοβουλευτικό έλεγχο μόνο οι επερωτώντες Βουλευτές, οι εκπρόσωποι των κομμάτων και οι Υπουργοί συμμετέχουν, γι' αυτό σήμερα δεν υπάρχει πλειάδα Βουλευτών εδώ να γεμίσουν τα έδρανα.

ΒΑΣΙΛΕΙΟΣ ΜΙΧΑΛΟΛΙΑΚΟΣ: Και η Κοινοβουλευτική Ομάδα της Νέας Δημοκρατίας συνεδριάζει.

ΠΡΟΕΔΡΕΥΩΝ (Παναγιώτης Σγουρίδης): Ο κ. Αράπης έχει το λόγο για πέντε λεπτά.

ΙΩΑΝΝΗΣ ΑΡΑΠΗΣ: Κύριοι συνάδελφοι, επερωτάμε για τον αποπροσανατολισμό της κοινής γνώμης και για την τρομοκράτηση των εργαζομένων και των συνταξιούχων. Μέχρι σήμερα παίχθηκε το μεγάλο πανηγύρι της αρπαχτής από τις τράπεζες και τους επενδυτές με τη σφραγίδα του κράτους. 'Ετσι φθάσαμε στο σημείο όπου δεν υπάρχει αποθεματικό στα ταμεία και κλάδος σύνταξης. Αυτός είναι ο κύριος λόγος ή αν θέλετε το αποτέλεσμα της αποτυχίας του συστήματος, η μη ύπαρξη αποθεματικών.

Οι εργαζόμενοι είναι οι μόνοι που δεν έχουν καμία ευθύνη για την εξέλιξη αυτή. Σήμερα τα χαμένα αποθεματικά υπολογίζονται στα εκατόν ογδόντα δισεκατομμύρια (180.000.000.000) δραχμές.

Για τους παραπάνω λόγους το ασφαλιστικό είναι πολιτικό ζήτημα, πολιτικά θα λυθεί και πολιτικά θα πρέπει να διεκδικηθεί. Ευθύνες υπάρχουν σε όλες τις κυβερνήσεις που διαχειρίστηκαν τα λεφτά των εργαζομένων, τα δικά τους λεφτά. Ευθύνες επίσης υπάρχουν και στο συνδικαλιστικό κίνημα που δεν συνειδητοποίησε έγκαιρα το πρόβλημα και δεν είχε προτάσεις προς τη σωστή κατεύθυνση.

Ο διπλασιαμός των εισφορών που διεκδικήθηκε και με απεργία ήταν σε λάθος κατεύθυνση και δεν έδωσε ούτε καν πρόσκαιρη λύση. Το βάθος χρόνου που έδωσε ήταν πέντε φορές μικρότερο από ό,τι είχαν προβλέψει οι εμπνευστές του. Τα μέτρα που πάρθηκαν μέχρι σήμερα για τη λύση του ασφαλιστικού προβλήματος δεν έλυσαν το πρόβλημα.

Στην Ελλάδα σήμερα υπάρχουν τριακόσια είκοσι πέντε ασφαλιστικά ταμεία, από τα οποία τριάντα είναι κύριας ασφάλισης και εποπτεύονται από έξι διαφορετικά υπουργεία. Από αυτά, είκοσι οκτώ ασφαλιστικά ταμεία κύριας ασφάλισης υπάγονται στο Υπουργείο Υγείας και Πρόνοιας.

Νόμοι και τροπολογίες για το ασφαλιστικό υπήρξαν πολλοί. Μερικοί είναι: ν. 1611/50, ν. 774/70, ν. 1342/73, ν. 1902/90, ν. 1976/91, ν. 2084/92. Πολύ σύντομα θα έχουμε άλλη μία συνταγή εξυγίανσης των ασφαλιστικών ταμείων, παρ' όλο ότι στον Τύπο γράφηκε ότι με παρέμβαση του Πρωθυπουργού παγώνουν για δύο χρόνια οι αλλαγές στο ασφαλιστικό.

Το πρόβλημα των ασφαλιστικών ταμείων είναι μεγάλο. Μεγαλώνουν με γεωμετρική πρόοδο και θα απαιτήσουν παρέμβαση στο άμεσο μέλλον.Το πλαίσιο που θα κινηθεί αυτή η συνταγή εξυγίανσης είναι δεδομένο, δηλαδή προς την ίδια αντεργατική κατεύθυνση που κινήθηκαν και οι προηγούμενες συνταγές.

Το πλαίσιο αυτό το έχει βάλει το Νομισματικό Ταμείο και ο ΟΟΣΑ στις εκθέσεις τους για την Ελλάδα. Σημειώνουν σ' αυτές, τις διαρθρωτικές αδυναμίες της οικονομίας μας και αποδεικνύουν την άμεση ανάγκη για επεμβάσεις.

Επιγραμματικά μερικές από τις προτάσεις είναι: Μείωση των δαπανών στο δημόσιο, μείωση των απασχολούμενων στο δημόσιο τομέα, μείωση του κόστους εργασίας σε δημόσιο και ιδιωτικό φορέα, επιτάχυνση του προγράμματος ιδιωτικοποιήσεων.

Δηλαδή, με απλά ελληνικά, ξεχάστε της συμμετοχή του κράτους, αύξηση του αριθμού των συνταξιούχων, απολύσεις, αύξηση της ανεργίας, μη κάλυψη των ελλειμμάτων των ταμείων, μερικές ως μηδαμινές αυξήσεις, άρα και εισροή στα ταμεία.

Κύριοι συνάδελφοι, την κοινωνικά άδικη και οικονομικά αδιέξοδη πολιτική της Κυβέρνησης την έχουμε αναλύσει και καταγγείλει πολλές φορές στο παρελθόν. Θα δώσουμε ανάγλυφα την εικόνα της κατά τη συζήτηση επί του προϋπολογισμού, όπου νέοι φόροι εισάγονται, τιμαριθμοποίηση της φορολογικής κλίμακας δεν γίνεται και η μονόπλευρη λιτότητα συνεχίζεται ενδόξως.

Αλλά για θυμηθείτε τι μάθαμε για τα καλά κατά τη διάρκεια της πρόσφατης νομισματικής κρίσης. Μάθαμε πόσο ευάλωτα είναι τα αποτελέσματα της λιτότητας στις διαθέσεις ντόπιων και ξένων συμφερόντων. Ούτε λίγο ούτε πολύ, τα περισπούδαστα επιτεύγματα με την πολιτική λιτότητας σχεδόν πήγαν στράφι, από την επίθεση ντόπιων και ξένων κερδοσκόπων κατά της δραχμής.

Η ηρωική μας εκσυγχρονιστική κυβέρνηση, στην αγωνιώδη της προσπάθεια

να στηρίξει τη σκληρή σαν "καρύδι" δραχμή μας, έριξε στη φωτιά αυτά που έβαλε στην άκρη από το σφίξιμο του ζωναριού τόσα χρόνια.

Σοβαρά μιλάμε, κύριοι συνάδελφοι; Και να φανταστείτε ότι οι ντόπιοι και ξένοι κερδοσκόποι δεν είναι άλλοι από τους περίφημους θεσμικούς επενδυτές, δηλαδή κυρίως τράπεζες και άλλοι χρηματοπιστωτικοί οργανισμοί, αυτούς που τους στρώνουμε τα χαλιά και διατυμπανίζουμε τις καλές προθέσεις τους, όταν πρόκειται για ξεπούλημα του Ο.Τ.Ε., της Δ.Ε.Η., της Κτηματικής Εταιρείας Δημοσίου και γενικώς όταν πρόκειται για το ξεπούλημα των περιουσιακών στοιχείων του δημοσίου.

Ευχαριστώ.

ΠΡΟΕΔΡΕΥΩΝ (Παναγιώτης Σγουρίδης): Η κ. Βασιλική Αράπη - Καραγιάννη έχει το λόγο.

ΒΑΣΙΛΙΚΗ ΑΡΑΠΗ-ΚΑΡΑΓΙΑΝΝΗ: Κύριε Πρόεδρε, κύριε Υπουργέ, το πρόβλημα που αντιμετωπίζει η κοινωνία μας και γενικότερα η οικονομική κρίση των τελευταίων ετών, τόσο


 

  

Σελίδα 2725 

από τις Κυβερνήσεις της Νέας Δημοκρατίας, όσο και του ΠΑ.ΣΟ.Κ. -που νομίζω ότι κάποιους πλήττει περισσότερο και μειώνει συνέχεια το εισόδημα τους- είναι η λιτότητα, την οποία η Κυβέρνηση κάθε φορά επικαλείται, για να μπορέσει να μειώσει το ημερομίσθιο των εργαζομένων και το εισόδημά τους, προς όφελος των μεγάλων κερδοσκοπικών εταιρειών.

Εκείνοι, όμως, οι οποίοι πληρώνουν το μερίδιο της φτώχειας και της πείνας είναι οι μικρομεσαίοι, οι συνταξιούχοι, οι εργαζόμενοι, οι άνεργοι, που συνέχεια πληθαίνουν. Και φυσικά τελευταίως είδαμε τον κύριο Πρωθυπουργό και τον κύριο Υπουργό να κάνουν δηλώσεις ότι και φέτος ο προϋπολογισμός θα είναι λιτός, ότι έχουμε προβλήματα λόγω της σύγκλισης και θα πρέπει να μειωθεί το εισόδημα των εργαζομένων.

Εκείνοι, όμως, που αντιμετωπίζουν τα μεγαλύτερα προβλήματα είναι οι συνταξιούχοι, όσον αφορά τα ταμεία τους και τις συντάξεις τους. 

'Εχω πάει δύο φορές σε δύο συγκεντρώσεις εργαζομένων και συνταξιούχων προς τον Υπουργό -δεν ήταν εκεί ο κύριος Υπουργός, ήταν ο κ. Πρωτόπαπας- και έθεσα τα προβλήματα εν όψει της σύγκλισης, τα προβλήματα της μείωσης αυτής του εισοδήματός τους. Ο Υπουργός τους διαβεβαίωσε ότι θα κάνει κοινωνικό διάλογο και ότι στη συνέχεια, ύστερα από το διάλογο αυτό, θα βρουν τη λύση για το πώς θα μπορέσουν να αυξήσουν το εισόδημά τους.

Τους είπε ο Υπουργός ότι το πρόβλημα είναι ότι όσο περνούν τα χρόνια, οι εργαζόμενοι μειώνονται και οι συνταξιούχοι πληθαίνουν, οπότε τα ταμεία τους έχουν πάρα πολλά προβλήματα.

Οι συνταξιούχοι ζήτησαν από τον Υπουργό -ήταν πάντα μεγάλο αίτημά τους- να παρθούν κάποια ασφαλιστικά μέτρα, όσον αφορά τα ταμεία τους. 'Ηταν η απομείωση των αποθεμάτων, η υποχρεωτική κατάθεση των χρημάτων που έχουν -και δεν τα βάζουν στις τράπεζες- χωρίς επιτόκιο. Φυσικά όταν ο πληθωρισμός έτρεχε με ρυθμούς 15% εως 30%, μέχρι τις αρχές της δεκαετίας του '80, τα λεφτά τους τα είχαν χωρίς επιτόκιο.

Υπάρχει επίσης -το τόνισαν αυτό στον Υπουργό και το παραδέχθηκε ο Υπουργός- πολύ μεγάλη εισφοροδιαφυγή. Μάλιστα επιβεβαίωσε ότι σε λίγες ημέρες θα έρθει το πολυνομοσχέδιο για την εισφοροδιαφυγή, οπότε θα καταπολεμηθεί κάπως. Ενώ υπάρχουν πάρα πολλές υποχρεώσεις εκατοντάδων δισεκατομμυρίων από κάποιους μεγαλοεπιχειρηματίες, οι οποίες δεν εισπράττονται από τον εργαζόμενο και από το συνταξιούχο, συνέχεια οι άνθρωποι αυτοί πληρώνουν τα σπασμένα.

Στις περισσότερες περιπτώσεις δεν υπάρχει επιχορήγηση από το κράτος και δεν υπάρχουν και οι κοινωνικοί πόροι. Οι κοινωνικοί πόροι όσο πάνε μειώνονται.

Επίσης ζήτησαν να δει η Κυβέρνηση -και πρέπει να το δει- το θέμα με τους παλιννοστούντες που επιστρέφουν και βοηθούνται συνέχεια. Απαγορεύεται στις διοικήσεις των ταμείων και των εργαζομένων να διαχειριστούν ένα ποσοστό 30% σε κερδοφόρες επιχειρήσεις τους, ούτως ώστε να έχουν περισσότερα κέρδη τα ταμεία τους και να έχουν και οι ίδιοι περισσότερο όφελος.

Το σπουδαιότερο δε που τόνισαν, είναι ότι τα ταμεία τους έχουν κάποια περιουσιακά στοιχεία και αδυνατούν να τα εκποιήσουν, για να μπορέσουν να βοηθηθούν.

Στην περίοδο 1990-1992, κύριοι Υπουργοί, έγιναν πάρα πολλές νομοθετικές παρεμβάσεις, που είχαν σαν αποτέλεσμα να αυξηθεί το όριο ηλικίας, να μειωθούν οι παροχές στους εργαζομένους, να αυξηθούν οι εισφορές των εργαζομένων και να πληρώνουν για την ασφάλιση, όχι μόνο οι εργαζόμενοι αλλά και αυτοί ακόμα οι συνταξιούχοι.

Οι εργαζόμενοι και γενικά οι συνταξιούχοι πλήττονται τις περισσότερες φορές από την πολιτική των κυβερνήσεων και της Νέας Δημοκρατίας και του ΠΑ.ΣΟ.Κ., από το 1983 μέχρι το 1997. Το ημερομίσθιό τους συρρικνώνεται και τελευταία είδαμε ότι η αύξηση των συντάξεων σε σχέση με το κατώτατο μεροκάματο -είκοσι ημερομίσθια του ανειδίκευτου εργάτη- δεν ακολούθησε τα ποσοστά αύξησης της οικονομίας μας γενικότερα. Με τους νόμους, που έχουν ψηφίσει -και την ένταση που υπάρχει αυτήν τη στιγμή στους εργαζόμενους και από τη Γενική Συνομοσπονδία και από την ΑΔΕΔΥ και από τις άλλες ομοσπονδίες- τον 1902/90 και τον 2084/92 που απαιτούν πάρα πολλές επιβαρύνσεις και να πληρώνουν πάρα πολλά οι συνταξιούχοι και οι εργαζόμενοι, θα πρέπει η Κυβέρνηση μαζί με τους εργαζόμενους, μέσα από τον κοινωνικό διάλογο τον οποίο επαγγέλεται, να βρουν έναν τρόπο, για να μπορέσουν και οι εργαζόμενοι και οι ασφαλισμένοι να κατοχυρώνουν τα επαγγέλματά τους, το ημερομίσθιο τους, τις συντάξεις τους και γενικά τη πορεία τους στη ζωή.

Ευχαριστώ πολύ.

ΠΡΟΕΔΡΕΥΩΝ (Παναγιώτης Σγουρίδης): Ο κ. Γεώργιος Τσαφούλιας έχει το λόγο.

ΓΕΩΡΓΙΟΣ ΤΣΑΦΟΥΛΙΑΣ: Μετά τον κ. Καρατάσο παρακαλώ.

ΠΡΟΕΔΡΕΥΩΝ (Παναγιώτης Σγουρίδης): Καλώς.

Ο κ. Καρατάσος έχει το λόγο.

ΓΕΩΡΓΙΟΣ ΚΑΡΑΤΑΣΟΣ: Κυρίες και κύριοι συνάδελφοι, είναι παραδεκτό πως η Κυβέρνηση έχει εξαπολύσει ένα άγριο κυνηγητό κατά των ατομικών και κοινωνικών δικαιωμάτων των εργαζομένων. Οι δήθεν προοδευτικοί κεντροαριστεροί εκσυγχρονιστές έχουν αναλάβει την κατεδάφιση του κοινωνικού κράτους. Το σημερινό ΠΑ.ΣΟ.Κ. ανταγωνίζεται τη Νέα Δημοκρατία σε αντιλαϊκές πολιτικές για το ασφαλιστικό, την οικονομία και τις εργασιακές σχέσεις.

Βλέπουμε τους εργαζόμενους και τα συνδικάτα να αγωνίζονται, όχι για να καλυτερεύσουν τη θέση τους αλλά για να διατηρήσουν όσα με αγώνες και θυσίες πολλών ετών πέτυχαν. Η ανεργία, τα ελλείμματα του δημοσίου χρέους, ο απάνθρωπος και κοινωνικά άδικος προϋπολογισμός και η λαίλαπα που σαρώνει τις κατακτήσεις και τα δικαιώματα των εργαζομένων ονομάσθηκαν από τους εκσυγχρονιστές κοινωνικός διάλογος. Η Κυβέρνηση όμως αντί να προβληματιστεί σοβαρά, αποδεικνύει καθημερινά την ανικανότητά της να χειρισθεί τα μεγάλα κοινωνικά και οικονομικά ζητήματα και εκφράζει αντιδημοκρατικές και αυταρχικές πρακτικές. Καθημερινά αποδεικνύει η Κυβέρνηση πως ο δήθεν κοινωνικός διάλογος είναι πρόσχημα για να περάσει τις αντεργατικές και αντιλαϊκές αποφάσεις της. Κοινωνικός διάλογος σημαίνει συζήτηση με την κοινωνία, με όλες τις κοινωνικές τάξεις και ομάδες, χωρίς παρμένες εκ των προτέρων αποφάσεις, με διάθεση να αλλάξουν τις θέσεις μας και την πολιτική μας προς όφελος και συμφέρον των πλατιών λαϊκών στρωμάτων. Αντί αυτού η Κυβέρνηση, με πρόσχημα το ψευδεπίγραφο κοινωνικό διάλογο, επιχείρησε την αδρανοποίηση και την υποαπασχόληση και την ανεργία στους εργαζόμενους και τη συνέχιση της αντιλαϊκής συντηρητικής πολιτικής της με τον πιο σκληρό τρόπο. Ονόμασε διάλογο το μονόλογο και ζήτησε απλά και μόνο την έγκριση από τους εργαζομένους για τα σοβαρά θέματα που τους απασχολούν, χωρίς να δεχθεί και τη δική τους άποψη. Αλήθεια, κύριοι της Κυβέρνησης, ποιοι τελικά υποβοηθούν αυτόν το διάλογο, ποιοι προσήλθαν σ'αυτόν και με ποιες θέσεις; Μα, φυσικά τα κομματικά σας στελέχη και όχι όλα. Διεσώθη χάρη στην ψήφο του Προέδρου που θα είναι και αυτός υποψήφιος Βουλευτής όπως και τόσοι άλλοι που κάποτε κόπτονταν για τα δικαιώματα των εργαζομένων.

Προσπαθήσατε να δημιουργήσετε άλλοθι με τη συμμετοχή κορυφαίων συνδικαλιστικών στελεχών της ΠΑΣΚΕ, προκειμένου να περάσετε τις αντιλαϊκές αλλαγές στο ασφαλιστικό σύστημα και στις συνεργασιακές σχέσεις. Προσπαθήσατε με τον κοινωνικό διάλογο να εντάξετε την εγχώρια παραγωγική διαδικασία και την αγορά εργασίας στο ευρωπαϊκό φιλελεύθερο γίγνεσθαι, που εκφράζει τη Συνθήκη του Μάαστριχτ. Το Μάαστριχτ όμως δεν γίνεται ούτε ανθρώπινο, ούτε αριστερό με περικοπές δικαιωμάτων των εργαζομένων και των πλατιών λαϊκών στρωμάτων. Εκσυγχρονισμός δεν είναι εξαθλίωση των εργαζομένων, ο πολλαπλασιασμός των κερδών της μεγάλης εργοδοσίας σε βάρος των εργαζομένων και κατεδάφισης του κράτους δικαίου.

Πριν μιλήσουν για κοινωνικό διάλογο έπρεπε να απαντήσουν


 

  

Σελίδα 2726 

στο ερώτημα, ποια Ευρώπη θέλουμε; Θέλουμε μια Ευρώπη της ανεργίας, του ρατσισμού, της φτώχειας, της απάνθρωπης οικονομίας της αγοράς; Θέλουμε μια Ευρώπη της κοινωνικής αλληλεγγύης, του περιορισμού των κοινωνικών ανισοτήτων και του κοινωνικού κράτους; Δυστυχώς, στην πράξη οδηγούμεθα σε μία Ευρώπη πάνω στα πρότυπα του τρίτου κόσμου με λίγους πλούσιους και χιλιάδες φτωχότερους και δυστυχισμένους. Αν αυτή την Ευρώπη θέλετε, κύριοι της Κυβέρνησης, εκσυγχρονιστές, τότε ο τρίτος κόσμος είναι εδώ, στο Πέραμα, στον Ασπρόπυργο, στο Κερατσίνι, στο Λαύριο, στην Εύβοια και αλλού. Εδώ υπάρχει η φτώχεια, ανεργία και η μαύρη αγορά εργασίας. Σε αυτούς λέτε χρόνια τώρα: σφιχτείτε, κάντε και άλλες υποχωρήσεις, γιατί αλλιώς θα χάσετε την Ευρώπη, μια Ευρώπη του Μάαστριχτ που εγγυάται τη μεγάλη ανεργία, την ιδιωτική ασφάλιση και την αλλαγή των εργασιακών σχέσεων.

Ζητήσατε ακόμη από τους εργαζόμενους να έρθουν στον κοινωνικό διάλογο, δηλαδή να παραδοθούν μόνοι τους. Τόσο άμυαλους τους θεωρούσατε, ώστε να αποδεχθούν, να συμφωνήσουν σε μια τέτοια εφιαλτική προοπτική; Μπορεί ένα τμήμα του λαού με την πλύση εγκεφάλου που γίνεται από τα μέσα ενημέρωσης να μην πιστεύει πως μπορεί κάποιοι πράγματι να σχεδίασαν αυτό το εφιαλτικό όραμα. Για μας όμως, το ΔΗ.Κ.ΚΙ., όραμα και βασική επιδίωξη είναι η οικοδόμηση μιας Ευρώπης που να στηρίζεται στην κοινωνική αλληλεγγύη και τον περιορισμό των κοινωνικών ανισοτήτων. Πιστεύω πως χρειάζεται ριζική αλλαγή της οικονομικής πολιτικής, ώστε η σταθεροποίηση της οικονομίας να επιδιώκεται με ανάπτυξη, τόνωση της απασχόλησης και κοινωνική προστασία.

Τελειώνοντας, θέλετε, κύριοι, να κάνετε τους πλουσίους λιγότερους και πλουσιότερους και τους φτωχούς φτωχότερους και περισσότερους.

ΠΡΟΕΔΡΕΥΩΝ (Παναγιώτης Σγουρίδης): Κύριοι συνάδελφοι, έχω την τιμή να σας ανακοινώσω ότι ο κ. Κοσμάς Σφυρίου, Βουλευτής Δωδεκαννήσου, ζητεί ολιγοήμερη άδεια απουσίας στο εξωτερικό.

Η Βουλή εγκρίνει;

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.

ΠΡΟΕΔΡΕΥΩΝ (Παναγιώτης Σγουρίδης): Η Βουλή ενέκρινε.

Ο κ. Τσαφούλιας έχει το λόγο.

ΓΕΩΡΓΙΟΣ ΤΣΑΦΟΥΛΙΑΣ: Το άγγελμα, το μήνυμα και το πρόσταγμα της Κυβέρνησης, γενικότερα, προς το λαό και τους εργαζομένους είναι: "αποδεχθείτε την κοινωνική σας αδικία ως μέσο οικονομικής σας ανάπτυξης". Αυτό είναι το περιεχόμενο της πολιτικής σας. Αποδεχθείτε χωρίς όρους και αποδεχθείτε χωρίς να μιλάτε την κοινωνική σας αδικία, για να υπάρξει ανάπτυξη στην οικονομία.

Αυτό λέτε και αυτό είναι το περιεχόμενο όλης της πολιτικής σας γραμμής, το οποίο παρουσιάζετε με το εκβιαστικό δίλημμα στον άοπλο από απόψεως οργάνωσης κόσμο, ότι αν δεν το αποδεχθεί, θα υπάρξει χειροτέρευση της λειτουργίας της ζωής του.

Αυτό είναι και άγγελμα και μήνυμα και πολλών άλλων ευρωπαϊκών κρατών και μελών της Κοινότητας. Είναι ένα μάθημα που έχει παρθεί και από άλλα κράτη. Πώς το επιτυγχάνετε;

Το επιτυγχάνετε, κύριοι Υπουργοί, μέσω της άσκησης της εξουσίας, μέσω της λειτουργίας της άσκησης της εξουσίας με τον ωμό εκβιασμό πέρα για πέρα, ότι το περιεχόμενο της λειτουργίας των παροχών είναι τσιφλίκι δικό σας.

Και το επιτυγχάνετε αυτό, ότι είναι τσιφλίκι δικό σας, επειδή ελέγχετε τα συνδικάτα, τις κομματικές διοικήσεις των συνδικάτων, τις κομματικές διοικήσεις που πρόσκεινται στο ΠΑ.ΣΟ.Κ. και έχουν προδώσει πέρα για πέρα την πλειοψηφία του εργατικού κόσμου.

Τα συνδικάτα τα διορισμένα από εσάς είναι εκείνα που περιμένουν τις θέσεις από εσάς, διότι αν γίνουν πρόεδροι της ΓΣΕΕ, θα είναι και Υπουργοί, θα είναι στα χαλιά του Μαξίμου. Αυτό δημιούργησε το νοσηρό κλίμα λειτουργίας των συνδικαλιστικών απόψεων που ελέγχετε και κατορθώσατε μέσω αυτού του τρόπου, ελέγχοντας δηλαδή την περίπτωση αυτή, να έχετε αδικήσει κατάφωρα τον ελληνικό λαό και να έχετε παραβιάσει τα πάντα. Και έχετε παραβιάσει τα πάντα στηριζόμενοι στον Πολυζωγόπουλο, στηριζόμενοι στον Κουτσούκο και στις διοικήσεις που έρχονται είκοσι με είκοσι. Είναι κομματικοποιημένες διοικήσεις ...

ΠΡΟΕΔΡΕΥΩΝ (Παναγιώτης Σγουρίδης): Ξεχάσατε τον Κουσελά!

ΓΕΩΡΓΙΟΣ ΤΣΑΦΟΥΛΙΑΣ: Βάλτε και αυτόν μέσα. 

Είναι κομματικοποιημένες διοικήσεις, που έχουν καταλύσει την αξία του αγώνα του συνδικαλιστικού κινήματος. Πολυζωγόπουλος είναι αυτός, πρόσκειται στην Κυβέρνηση! Περιμένει να πάρει τη θέση του Λάμπρου Κανελλόπουλου και του Χρήστου Πρωτόπαπα. Αυτό περιμένουν και τα άλλα στελέχη του συνδικαλιστικού κινήματος.

Και έχετε εγκλωβίσει, κύριοι Υπουργοί, τη λειτουργία του έθνους, έχετε εγκλωβίσει το όραμα της απονομής της κοινωνικής δικαιοσύνης, επειδή έχετε ένα τυποποιημένο περιεχόμενο και ένα εκβιαστικά ελεγχόμενο διοικητικό συμβούλιο των συνδικαλιστικών κινημάτων και έχετε καταφέρει αυτό που έχετε καταφέρει.

Επομένως δεν πρέπει να απευθύνομαι ούτε προς εσάς ούτε προς τη συνδικαλιστική ηγεσία διότι και οι δύο πλευρές συνεννοημένες και οργανωμένες έχουν προδώσει το συνδικαλιστικό κίνημα.

Ας το αντιληφθεί αυτό ο εργαζόμενος λαός, ας το αντιληφθούν οι ασφαλισμένοι και οι πάντες, ότι έχουν προδοθεί και έχουν εγκλωβιστεί σ' αυτές τις λειτουργίες, ώστε πλέον πρέπει να σχηματίσουν δικά τους αντίθετα πλειοψηφικά ρεύματα προς τις διοικήσεις αυτές και προς την Κυβέρνηση, για να μπορέσουν να κάνουν τη δουλειά τους.

Εμείς, τα μικρά κόμματα, επειδή μας λένε τι θα κάνετε, δεν μπορούμε χωρίς τη βοήθεια ενός ακομμάτιστου και ανεπηρέαστου συνδικαλιστικού κινήματος, που θα εκπορευτεί μέσα από την ψυχή του λαού να κάνουμε τίποτα. 

Γι' αυτό καλούμε σήμερα όλον τον εργαζόμενο κόσμο, όλους τους ανασφαλίστους, που δεν επικαλούνται στην προσευχή τους τον Πολυζωγόπουλο και τον Κουτσίκο, να ακολουθήσουν ένα ανέλεγκτο πλειοψηφικό, εργατικό ρεύμα, στο οποίο και εμείς θα παραθέσουμε τις δικές μας δυνάμεις και τη δική μας βοήθεια.

Διότι είπαμε ότι μόνο το ακομμάτιστο συνδικαλιστικό κίνημα αποτελεί το περιεχόμενο της λειτουργίας και του προγράμματος του δικού μας κόμματος, αλλά και εκείνων των δυνάμεων οι οποίες πρέπει να αναπνεύσουν.

Το έχει δε καταφέρει ο κ. Χριστοδουλάκης, τον οποίο αντιλαμβάνομαι ως έναν απλό λογιστή και ουδέποτε ως Υπουργό. Πότε ήλθατε εσείς σε επικοινωνία με τα λαϊκά στρώματα; Πότε στη δημοτική γλώσσα κατορθώσατε να δώσετε την πλήρη εξήγηση όλων εκείνων των προϋποθέσεων, οι οποίες θα ευνοήσουν τους ασφαλισμένους ή τους εργαζόμενους, παρά παίρνετε ένα μολύβι και ένα χαρτί, διότι είστε μόνο λογιστής. Δεν σας αισθάνθηκα ποτέ για Υπουργό. Είστε διορισμένος λογιστής. Πιστεύω δε, ότι είσαστε και αντιφατικός. Ξέρετε γιατί; Επειδή προήλθατε από αυτήν τη μεγάλη οργάνωση του Ρήγα Φεραίου, ενδεχομένως να αισθάνεσθε ή κάποιο κόμπλεξ ή κάποιο άλλο ή δεν μπορείτε να υπερπηδήσετε τις εντολές του κ. Σημίτη ή ο κ. Σημίτης σας έχει απόλυτη εμπιστοσύνη στο να πράξετε τα καθήκοντα του λογιστού, με αποτέλεσμα να έχετε φέρει τον ελληνικό λαό σε τέτοια κατάσταση, ώστε να μην μπορεί να σηκώσει το ανάστημα στο Χριστοδουλάκη. Αυτό αποτελεί εμπαιγμό της ελληνικής πολιτικής ιστορίας στα είκοσι τελευταία χρόνια. Και το κατάντημα αυτό οφείλεται στο ότι δεν μπορεί να αντισταθεί σε ένα λογιστή, πέρα από το ότι, όπως είπα, έχει προδοθεί από την ηγεσία των διορισμένων συνδικαλιστών.

'Ολο αυτό το πλέγμα και το περιεχόμενο της άσκησης της εξουσίας, κύριε Πρόεδρε, έχει νόμους, έχει υπό απειλή νόμους, έχει υπό απειλή διατάγματα να λειτουργήσουν, τα οποία ουσιαστικά καθυποτάσσουν την ψυχή και το πνεύμα του λαού, που δεν μπορεί να μιλήσει και βρίσκεται υπό το κράτος του σκληρού αποφθέγματος "δέξου την κοινωνική σου αδικία,


 

  

Σελίδα 2727 

για να μπορέσεις να προκόψεις". Αυτά ούτε στο μεσαίωνα.

ΠΡΟΕΔΡΕΥΩΝ (Παναγιώτης Σγουρίδης): Ο Υφυπουργός Οικονομικών κ. Χριστοδουλάκης έχει το λόγο.

ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπουργός Οικονομικών): Κυρίες και κύριοι Βουλευτές, είναι πάρα πολύ δύσκολο να αντιληφθεί κανείς κάποια συγκεκριμένα θέματα τα οποία τέθηκαν, παρά το μεγάλο χρόνο των αγορεύσεων των Βουλευτών του ΔΗ.Κ.ΚΙ.

'Εχω την αίσθηση ότι η συζήτηση αυτή, η οποία πολύ εύκολα εξελίχθηκε σε μια κριτική εφ' όλης της ύλης, αποτελεί και την καλύτερη απόδειξη ότι η οικονομική πολιτική της Κυβέρνησης είναι μία πολιτική συγκεκριμένη, μια πολιτική με αποτελέσματα, μια πολιτική που αποδίδει, που βοηθάει τον ελληνικό λαό και την ελληνική οικονομία.

Βεβαίως, είναι εύκολο να εντοπίζει κανείς αδυναμίες και προβλήματα σε όλη τη σφαίρα της κοινωνικής και οικονομικής δραστηριότητας και με όλο αυτό το περίγραμμα των ατελειών, από τις οποίες πάρα πολλές είναι σύμφυτες και με την κοινωνική και οικονομική εξέλιξη και, εν πάση περιπτώσει, πολλές από αυτές βρίσκονται σε μια φάση αντιμετώπισης, να επιχειρεί να αντιπαρατεθεί με μια πολιτική συγκροτημένη, με μια πολιτική η οποία έχει αναγνωρισθεί από όλους και πρωτίστως από τον ελληνικό λαό, ότι έχει βάλει τη χώρα μας σε μια νέα τροχιά ανάπτυξης, ευημερίας και ευρωπαϊκής ολοκλήρωσης.

Είναι επίσης ευτύχημα ότι η πρωτοβουλία των αξιότιμων κυρίων Βουλευτών του ΔΗ.Κ.ΚΙ. συνέπεσε και εκδηλώνεται ανάμεσα στις δύο κοινοβουλευτικές συζητήσεις για τον προϋπολογισμό, τη συζήτηση της επιτροπής και τη συζήτηση η οποία επίκειται να λάβει χώρα στην Ολομέλεια, διότι είχαμε την ευκαιρία και στη Διαρκή Επιτροπή και θα έχουμε την ευκαιρία και στην Ολομέλεια να αποδείξουμε με πολύ συγκεκριμένα στοιχεία, με απτά περιστατικά το πώς ο προϋπολογισμός, ο οποίος εκφράζει την κεντρική πολιτική στο χώρο της οικονομίας επισφραγίζει αυτήν τη θετική εξέλιξη και θεμελιώνει τις βάσεις για τη συνέχισή της.

Κατά συνέπεια, δεν νομίζω ότι σήμερα πρέπει να αναφερθούμε σε γενικά οικονομικά χαρακτηριστικά. Θα μου επιτρέψετε όμως να αναφερθώ σε πολύ συγκεκριμένα θετικά μέτρα τα οποία έχει λάβει η Κυβέρνηση για τους εργαζόμενους, για τους συνταξιούχους, για τις επιχειρήσεις. Θα είμαι σύντομος στην απαρίθμηση.

Ας πάρουμε κατ' αρχήν τους εργαζόμενους και τους συνταξιούχους του δημόσιου τομέα. Η Κυβέρνηση αυτή νομίζω ότι έχει κάνει πραγματικά μια πολύ μεγάλη θεσμική αλλαγή με μακροχρόνια θετικά αποτελέσματα. Ανασυγκρότησε εκ βάθρων και δημιούργησε ένα νέο σύστημα μισθολογίων σε όλο το δημόσιο τομέα.

Για τους στρατιωτικούς, τους δημοσίους υπαλλήλους, τους δικαστικούς, τους καθητηγητές πανεπιστημίου, τους γιατρούς, τους διπλωματικούς θεμελίωσε μία νέα βάση, ένα νέο σύστημα αμοιβών το οποίο, όχι μόνο δίνει πραγματικές αυξήσεις, όχι μόνο απλοποιεί και κάνει διαφανές το όλο σύστημα αμοιβών και εξέλιξης των δημοσίων υπαλλήλων, αλλά δίνει και ουσιαστικά κίνητρα για εργασία, με προφανές θετικό αποτέλεσμα, όχι μόνο για τους υπαλλήλους τους ίδιους και τους δημόσιους λειτουργούς, αλλά και για τον πολίτη. 

Συμπληρωματικά, με τα μισθολόγια αυτά προωθεί επίσης και τα συνταξιοδοτικά νομοσχέδια. 'Ηδη έχει ψηφισθεί το συνταξιοδοτικό των στρατιωτικών. Τις επόμενες ημέρες αρχίζει η συζήτηση του συνταξιοδοτικού για όλους τους συνταξιούχους του δημόσιου τομέα. Και αμέσως μετά θα ακολουθήσουν και τα άλλα συνταξιοδοτικά νομοσχέδια, κλείνοντας έτσι όλη αυτήν τη μεγάλη θεσμική τομή υπέρ των εκατοντάδων χιλιάδων εργαζομένων και συνταξιούχων του δημόσιου τομέα.

Για τα αντίστοιχα μισθολογικά και συνταξιοδοτικά, ο συνάδελφος κ. Φαρμάκης, ως Υφυπουργός αρμόδιος για τα θέματα των κοινωνικών ασφαλίσεων, θα εξηγήσει τις ανάλογες εξελίξεις.

Πρέπει όμως να αναφερθώ σε ορισμένα θέματα, τα οποία ίσως δεν είναι τόσο ευρέως γνωστά -είναι βέβαια ευρέως γνωστά στους ίδιους τους ενδιαφερόμενους- όπως για παράδειγμα η πολιτική την οποία ακολουθεί η Κυβέρνηση για τις συντάξεις.

Οι συντάξεις των δημοσίων υπαλλήλων, όπως θα δείτε, φέτος θα αυξηθούν με ένα ποσοστό το οποίο είναι, ίσως για πρώτη φορά, υψηλότερο από την αντίστοιχη αύξηση, που προβλέπεται για τους μισθούς των δημοσίων υπαλλήλων. Αυτό τι δείχνει; Αυτό δείχνει τη μεγαλύτερη φροντίδα της Κυβέρνησης για τους συνταξιούχους, η οποία βεβαίως έχει εκδηλωθεί και με πολλούς άλλους τρόπους. Σας θυμίζω, εκτός από τα συνταξιοδοτικά νομοσχέδια, το ΕΚΑΣ, το οποίο μάλιστα και το δικό σας κόμμα -αν θυμάμαι καλά- και προς τιμήν του, το είχε υπερψηφίσει, όπως επίσης και πολλές άλλες συνταξιοδοτικές διατάξεις.

Το ΕΚΑΣ, σε συνδυασμό με ένα συνολικότερο πακέτο μέτρων κοινωνικής πολιτικής, αποτελεί μια σχηματική βοήθεια και μια θεσμική τομή στα προβλήματα των συνταξιούχων.

Θα ήθελα, επίσης, να αναφέρω κάτι το οποίο συχνά λησμονείτε. Δεν είναι μόνον τα μισθολόγια, δεν είναι μόνον οι εισοδηματικές αυξήσεις, δεν είναι μόνον τα συνταξιοδοτικά νομοσχέδια και οι αποφάσεις, τα ασφαλιστικά μέτρα, τα οποία λαμβάνονται και με τα οποία η Κυβέρνηση απευθύνεται και ασκεί την πολιτική της για τα στρώματα των εργαζομένων και των συνταξιούχων, είναι και το ευρύτερο μακροοικονομικό περιβάλλον.

'Εχοντας πετύχει η Κυβέρνηση έναν τόσο χαμηλό πληθωρισμό, πρακτικά εξασφαλίζει, διασφαλίζει την αγοραστική δύναμη των εργαζομένων. Γιατί από τον πληθωρισμό πρωτίστως θίγονται οι μισθωτοί, οι οποίοι δεν έχουν την ευχέρεια, όταν τρέχει ο πληθωρισμός και διαβρώνει την αγοραστική δύναμη του εισοδήματός τους, να το ανανεώνουν ισόποσα σε όλες τις μεταβολές των τιμών.

'Εχουν επέλθει πολλές θετικές εξελίξεις στο κόστος του χρήματος. Το κόστος χρήματος είναι πολύ χαμηλότερο για όλους, απ' ό,τι ήταν πριν από λίγα χρόνια. Για τις επιχειρήσεις, για τους εργαζόμενους, για τις οικογένειες οι οποίες θέλουν να αποκτήσουν στέγη, για τις οικογένειες οι οποίες θέλουν να δανεισθούν για να σπουδάσουν τα παιδιά τους ή να πραγματοποιήσουν άλλες αγορές και επενδύσεις.

'Ολες αυτές οι ενέργειες θα είχαν τρομακτικά πολλαπλάσιο κόστος μέχρι πριν από λίγα χρόνια, για να μην πω πριν από λίγους μήνες. Σήμερα με το χαμηλό κόστος χρήματος, πάρα πολλές επενδυτικές αποφάσεις των επιχειρήσεων, των νοικοκυριών, καταναλώσεις, είναι ρεαλιστικές, είναι πια εφικτές.

Με τον τρόπο αυτόν έχουμε δημιουργήσει ένα ευρύτερο μακροοικονομικό πλαίσιο, το οποίο λειτουργεί θετικά για τους εργαζόμενους, για τις μικρομεσαίες επιχειρήσεις για όλον τον ελληνικό λαό.

Σε συνδυασμό με τα εξειδικευμένα μέτρα συνταξιοδοτικής πολιτικής, πιστεύουμε ότι έχουμε διαμορφώσει μία πολύ καλή βάση, η οποία δημιουργεί την προοπτική ευημερίας για τον ελληνικό λαό.

Βεβαίως, σε αυτήν την πολιτική, είναι πολύ πιθανό και πολύ λογικό, θα έλεγα ότι είναι ευχής έργο, να υπάρχουν και διαφορετικές τοποθετήσεις και κριτική και εναλλακτικές προτάσεις, οι οποίες όμως δεν πρέπει να μηδενίζουν τα αποτελέσματα τα οποία τα βλέπουν οι ίδιοι οι εργαζόμενοι, οι συνταξιούχοι, οι επιχειρηματίες.

Θα ήμασταν πολύ ευχαριστημένοι να ακούγαμε εναλλακτικές προτάσεις, οι οποίες θα οδηγούσαν τα πράγματα σε ένα καλύτερο σημείο. Δεν μπορεί όμως να γίνει αντιπαράθεση με συλλογή των πάσης φύσεως ατελειών και ενδεχομένως αρνητικών φαινομένων, τα οποία δεν έχουν άμεση σχέση με την οικονομική πολιτική, ή, εν πάση περιπτώσει, δεν θα επηρέαζαν την άσκησή της.

Πιστεύω λοιπόν ότι όσον αφορά την οικονομική πολιτική, ο ελληνικός λαός βλέπει πρώτα απ' όλα τη μεγάλη σταθερότητα η οποία επήλθε. Βλέπει και αισθάνεται μία αξιόλογη βελτίωση του εισοδήματός του. Δεν θέλω να σας κουράσω με ποσοστά για τις αυξήσεις στο δημόσιο τομέα, για τις αυξήσεις στον ιδιωτικό τομέα, αλλά αξίζει κάποιες φορές να αποτολμούμε


 

  

Σελίδα 2728 

μερικές συγκρίσεις με άλλες χώρες, οι οποίες βρίσκονται σε μία παρόμοια προσπάθεια, όπως είναι για παράδειγμα οι χώρες της Ευρωπαϊκής 'Ενωσης και να δούμε ότι οι αυξήσεις οι οποίες δόθηκαν σε εργαζόμενους και συνταξιούχους τα τελευταία χρόνια κατά μέσο όρο, σε πραγματικούς όρους, είναι αισθητά υψηλότερες από τα αντίστοιχα φαινόμενα οποιασδήποτε άλλης χώρας της Ευρωπαϊκής 'Ενωσης.

Αυτό δείχνει ότι ακριβώς επειδή υπάρχουν πολύ μεγάλα περιθώρια βελτίωσης της ελληνικής οικονομίας μέσω των διαρθρωτικών αλλαγών, τις οποίες προωθεί η Κυβέρνηση, μπορεί αυτή η Κυβέρνηση να εξασφαλίζει ταυτόχρονα έναν πολύ δύσκολο επιπλέον στόχο. Το στόχο να πορευθεί ως ισότιμο μέλος της Ευρωπαϊκής 'Ενωσης και να δώσει μία νέα προοπτική στην ελληνική οικονομία και τους πολίτες της Ελλάδος και ταυτόχρονα, παρά την προσπάθεια και την επιτυχία σταθεροποίησης της οικονομίας της, να διατηρεί την οικονομία σε μία αυξητική πορεία, η οποία σημαίνει περισσότερες αμοιβές, περισσότερες θέσεις εργασίας.

Και θα ήθελα με αυτήν την παρατήρηση να κλείσω την απάντησή μου, λέγοντας ότι στην Ελλάδα το 1997 δημιουργήθηκαν εξήντα δύο χιλιάδες νέες θέσεις εργασίας, μία αύξηση κατά 1,6% περίπου των εργαζομένων, ένας αριθμός αύξησης ο οποίος είναι διπλάσιος του αντίστοιχου όρου της Ευρωπαϊκής 'Ενωσης και μειώθηκαν οι θέσεις των νέων ανέργων.

Βρισκόμαστε λοιπόν από πάρα πολλές πλευρές σε μία ιδιαίτερα επιτυχή πορεία της ελληνικής οικονομίας με τελικό αποδέκτη, θα έλεγα με τελικό μερισματούχο αυτής της επιτυχίας, τον έλληνα πολίτη και την ελληνική επιχείρηση.

Σας ευχαριστώ πολύ.

ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κ. Χριστουδουλάκη.

Ο Κοινοβουλευτικός Εκπρόσωπος του ΔΗ.Κ.ΚΙ. κ. Ρόκος έχει το λόγο.

ΓΕΩΡΓΙΟΣ ΡΟΚΟΣ: Κύριε Πρόεδρε, έχω την αίσθηση ότι κάποιοι, ενώ γνωρίζουν πού βρίσκονται, ενώ ξέρουν ποια είναι τα πραγματικά στοιχεία και ποια είναι η πραγματικότητα στη χώρα, κάνουν πως δεν βλέπουν, γιατί είμαι σίγουρος πως βλέπουν. Αλλά μέσα στο ρόλο που έχουν, που είναι ρόλος διαχείρισης μίας μονότονης πολιτικής τα τελευταία χρόνια, συνεχίζουν τον ίδιο μονότονο δρόμο, μοναχικό όμως κατά τα άλλα.

Δεν αντιλαμβάνονται ότι το "καζάνι βράζει" αρκετά χρόνια τώρα και ότι είναι έτοιμο να εκραγεί. 'Ομως με την πρακτική τους δείχνουν ότι γνωρίζουν τι πραγματικά συμβαίνει και προσπαθούν να ελέγξουν τις εξελίξεις με έναν παράλογο τρόπο, που θυμίζει προηγούμενες δεκαετίες, με έλεγχο από κοντά, ακόμα και αυτού του συνδικαλιστικού κινήματος με παρακολουθήσεις του, με εισροή ξένων ανεξέλεγκτων εργαζομένων στη χώρα μας και είναι εσκεμένο αυτό που γίνεται. Το 10% των εργατών στην Ελλάδα είναι ξένοι. Περίπου ένα εκατομμύριο μετανάστες χωρίς διαβατήρια, χωρίς ταυτότητες εργάζονται σε αυτήν τη χώρα και αυτό δεν συμβαίνει επειδή είμαστε μία χώρα που βεβαίως, δεν είμαστε και δεν πρέπει να είμαστε υπέρ του ρατσιμού, αλλά είναι επειδή με αυτόν τον τρόπο θέλουν να διορθώσουν τα δικά τους οικονομικά προβλήματα.

Στο συνδικαλιστικό κίνημα δε, ο τρόπος και το άγος με το οποίο έχουν διαλέξει τις ηγεσίες τους είναι πρωτοφανές. Η μέθοδος "φακελάκι μέσα, φακελάκι έξω" που ξέρουν μερικοί για να ελέγξουν τις ηγεσίες, ο εκβιασμός που δέχονται οι εργαζόμενοι στο δημόσιο τομέα θυμίζει άλλες εποχές. 'Ολα αυτά γίνονται γιατί βλέπουν ότι το καζάνι είναι έτοιμο να εκραγεί. Γνωρίζουν ότι αυτή η οικονομική πολιτική, που εφαρμόζουν τα τελευταία χρόνια, έχει ήδη οδηγήσει σε αδιέξοδο. 

Δεν διάβασε ο κύριος Υπουργός την τελευταία έκθεση η οποία έγινε από επιτροπή της Ευρωπαϊκής 'Ενωσης με την ευκαιρία της ημέρας της φτώχειας, όπου προσδιόριζε τους 'Ελληνες που είναι κάτω από τα όρια της φτώχειας σε δύο εκατομμύρια διακόσιες χιλιάδες, δηλαδή το 1/4 του ενεργού πληθυσμού; Δεν βλέπει την κατάρρευση, που είναι βεβαίως προγραμματισμένη από σας ή από αυτούς που σας οδηγούν και σας καθοδηγούν, του ασφαλιστικού συστήματος, τον πανικό των εργαζομένων που τρέχουν σε πρόωρες συνταξιοδοτήσεις τα τελευταία χρόνια, μήπως τυχόν και δεν προλάβουν ένα σταθερό ασφαλιστικό σύστημα; 

Βλέπετε να καταρρέει, νομίζω όμως ότι αυτά οδηγούν έτσι και αλλιώς σε ιδιωτικές ασφάλειες, που είναι οι κύριοι μέτοχοι της Εθνικής Τράπεζας και έτσι γίνεται η συσσώρευση του κεφαλαίου, όχι σε μία αναπτυξιακή κατεύθυνση της οικονομίας. Δεν οδηγείτε πια σε παραγωγικές επενδύσεις, γι αυτό έχουμε συνεχή κλεισίματα επιχειρήσεων. Οδηγείτε σε συγκέντρωση κεφαλαίων στο διεθνές χρηματιστηριακό κεφάλαιο, στους ραντιέριδες της οικονομίας, οι οποίοι σε καμία περίπτωση δεν έχουν τη διάθεση να δουν τον προβληματισμό των ενεργών πολιτών της χώρας, των εργαζομένων και των συνταξιούχων.

Λέτε, βέβαια, ότι αυτή η πολιτική είναι ένας μονόδρομος, ότι δι' αυτής θα οδηγηθείτε στη σύγκλιση των οικονομιών σε επίπεδο Ευρωπαϊκής 'Ενωσης και αποκρύπτετε κάθε χρόνο την αλήθεια, που είναι ότι δεν έχουμε σε καμία περίπτωση σύγκλιση αριθμών. 'Εχουμε απόκλιση αριθμών. Βέβαια, τα λέτε αυτά γιατί έχετε στα χέρια σας τα μέσα ενημέρωσης και δεν δίνετε τη δυνατότητα σε αυτούς οι οποίοι ξέρουν την αλήθεια, να την πουν στον ελληνικό λαό.

Μέσα από τους δικούς σας πίνακες, που μας έχετε ήδη δώσει και οι οποίοι θα συζητηθούν μεθαύριο, φαίνεται η αποτυχία ακόμα και της σύγκρισης των αριθμών.

Θα αντιπαραθέσω κάποιους από τους πίνακές σας, για να δείτε με την ευκαιρία της σημερινής συζήτησης το αδιέξοδο της οικονομικής πολιτικής που ασκείτε. Στη σελίδα 180 του προϋπολογισμού που μας καταθέσατε φαίνεται ήδη η απόκλιση της οικονομίας μας.

Χρόνια τώρα προσπαθείτε να πείσετε τον ελληνικό λαό ότι μία προηγούμενη δεκαετία, μία άλλη χρονική πολιτική χρέωσε τη χώρα. Φαίνεται όμως, κύριε Υπουργέ, από τη σελίδα αυτή, όπου υπάρχει το χρέος της κεντρικής διοίκησης, ότι το 1988 το επάρατο αυτό δημόσιο χρέος, που έπρεπε με κάποιες πολιτικές αλχημείες να διωχθεί, ήταν πέντε τρισεκατομμύρια πεντακόσια δισεκατομμύρια (5.500.000.000.000) δραχμές και αποτελούσε το 58,7% του Ακκαθάριστου Εθνικού Προϊόντος. Για το 1997 προβλέπεται ότι θα είναι -γιατί δεν θα είναι οριστικό- τριάντα εννέα τρισεκατομμύρια (39.000.000.000.000) δραχμές. Λέγατε δε, μέσα στην αλχημεία των αριθμών που κάνατε, ότι πέρυσι θα ήταν προβλεπόμενο τριάντα πέντε τρισεκατομμύρια εξακόσια πενήντα δισεκατομμύρια (35.650.000.000.000) δραχμές. Φέτος θα εμφανίζεται πραγματικά, όπως εμείς είχαμε προϋπολογίσει, τριάντα έξι τρισεκατομμύρια διακόσια σαράντα έξι δισεκατομμύρια (36.246.000.000.000) δραχμές, δηλαδή το 122,5% του Ακκαθάριστου Εθνικού Προϊόντος. Θα είναι 125% το προβλεπόμενο από εσάς νούμερο, αλλά για να φανεί μειωμένο, λέτε ότι θα φθάσει το 120,5%. Βλέπετε ότι και αυτούς τους στόχους δεν τους έχετε πετύχει.

Μιλήσατε προηγουμένως για τον πληθωρισμό και είπατε ότι τον έχετε κατεβάσει. Αποκρύπτετε, όμως, τα αίτια της οριακής πτώσης του πληθωρισμού. Είναι επειδή έχετε χαμηλώσει υπερβολικά το εισόδημα στους εργαζόμενους, στους μισθωτούς, στους συνταξιούχους. 'Εχετε δημιουργήσει ένα δημοσιονομικό έλλειμμα και μια αδυναμία κατανάλωσης των ευρύτερων λαϊκών στρωμάτων. 'Εχετε κατεβάσει δε τον τιμάριθμο, που ακολουθείται από τον πληθωρισμό.

Αν κάποια στιγμή -και θα αναγκασθείτε να το κάνετε- αποκαταστήσετε το εισόδημα, τότε ο πληθωρισμός θα ξανατιναχτεί στα ύψη. Γιατί όσο και αν προσπαθείτε με την πολιτική που εφαρμόζετε, να ρίξετε το βάρος του πληθωρισμού στους μισθούς των εργαζομένων και στις συντάξεις, δεν γίνεται τίποτα. Ο πληθωρισμός δεν εξαρτάται από κει. Είναι πληθωρισμός κέρδους αυτός που έχουμε και υπερκέρδους των διάφορων μεγάλων επιχειρηματιών, οι οποίοι ελέγχουν και θέλουν να συνεχίσουν δι' ημών να ελέγχουν το σύστημα. Αλλά οι ίδιοι συμβάλλετε ακόμη σήμερα με την προβλεπόμενη οικονομική πολιτική του επόμενου έτους στην κατάρρευση του


 

  

Σελίδα 2729 

ασφαλιστικού συστήματος.

Δίνετε φέτος -5% από τους δικούς σας πίνακες για το Ι.Κ.Α., ένα ήδη χρεοκοπημένο Ι.Κ.Α. Ξέρετε εσείς γιατί είναι χρεοκοπημένο. Από την παράνομη εργασία των χιλιάδων εργαζομένων που σας ανέφερα προηγούμενα, από τη μη πληρωμή υποχρεώσεων των μεγάλων εταιρειών, όπως των ΠΑΕ και από αυτά που χαρίζετε με τα απανωτά νομοσχέδια που φέρνετε σ' αυτήν την Αίθουσα. 

Μήπως απαντήσατε στο σύνολο της οικονομικής αδυναμίας; Μόνο με ρυθμίσεις προσπαθείτε κάθε φορά να βελτιώσετε τη δημοσιονομική πολιτική της Κυβέρνησης. Φέρνετε μέσα στο καλοκαίρι ρύθμιση για ακάλυπτες επιταγές. Ομολόγησε σ' αυτήν την Αίθουσα ο Υφυπουργός Οικονομικών κ. Δρυς ότι το 46% των τιμολογίων της αγοράς είναι πλαστά και εικονικά. Και συνεχίζετε, αφού πια ρυθμίσατε, την ίδια αδιέξοδη πολιτική, όπου ουσιαστικά δείχνετε -γιατί έτσι θέλετε- ότι δεν έχουμε εισόδημα, δεν έχει η οικονομίας δυνατότητες, για να μπορέσετε να συμπιέσετε ακόμη περισσότερο τους μισθωτούς και τους συνταξιούχους.

Αποκρύπτετε την αλήθεια. Δεν είναι σε κρίση η οικονομία. Εσείς εμφανίζετε, ότι είναι σε κρίση και εσείς την οδηγείτε σε κρίση. Διότι η αλήθεια λέει ότι αν ενταχθεί στο ακκαθάριστο εθνικό προϊόν και αυτό το κρυφό ποσοστό της παραοικονομίας που ξεπερνάει το 50%, θα βλέπατε ότι οι δείκτες δεν είναι όπως εσείς τους εμφανίζετε για να δικαιολογήσετε τα μέτρα που κάθε φορά παίρνετε.

Κύριε Υπουργέ, πραγματικά έχετε οδηγηθεί ήδη σε αδιέξοδα.

'Ομως στην εμμονή σας να συνεχίσετε αυτήν την καθ' υπαγόρευση πολιτική η οποία δείχνει το συντηρητικό σας πρόσωπο, κάθε φορά φέρνετε εδώ διατάξεις οι οποίες είναι ρυθμιστικού χαρακτήρα και σε καμία περίπτωση δεν αποτελούν αναπτυξιακή πρόταση για την οικονομία της χώρας μας. Αυτό το κάνετε με έναν άσχημο τρόπο. Τις φέρνετε εκ του πονηρού σε καθ' υπαγόρευση νομοσχέδια. Γι αυτό και δεν λειτουργούν ούτε τα πολιτικά σας όργανα, ούτε οι κομματικές σας οργανώσεις. Γι αυτό δεν συζητάτε σε βάθος στην αρμόδια κοινοβουλευτική ομάδα τα νομοσχέδια πριν έρθουν. 'Ερχονται νομοσχέδια φωτογραφίες με έναν βιαστικό τρόπο και με ένα άγχος γιατί πράγματι θέλετε να προλάβετε την κατάρρευση αυτής της πολιτικής.

Η πολιτική αυτή έτσι κι αλλιώς θα οδηγήσει στον ξεσηκωμό του κόσμου. Αν θέλετε να σκεφτείτε ορθολογικά να πάρετε τους συντελεστές που αφορούν την κοινωνία και τους πολίτες και να τους αναλύσετε. Θα δείτε, κύριε Υπουργέ, πως το διαθέσιμο εισόδημα για τους μισθωτούς και τους συνταξιούχους είναι συνάρτηση τριών παραγόντων: Πρώτον της εισοδηματικής πολιτικής που εφαρμόζει η εκάστοτε Κυβέρνηση, δεύτερον της φορολογικής πολιτικής που εφαρμόζεται κάθε χρόνο στα πλαίσια μιας συγκεκριμένης φορολογικής πολιτικής από την Κυβέρνηση και τρίτον είναι ο λεγόμενος κοινωνικός μισθός που και αυτός συμβάλλει στην ενίσχυση του εισοδήματος.

Αν τα μελετήσετε αυτά θα δείτε ότι περιορίζετε τους μισθούς και τις συντάξεις κάθε χρόνο όλο και περισσότερο από το 1991 μέχρι σήμερα γιατί ουσιαστικά εφαρμόζεται η ίδια πολιτική είτε είχαμε την συγκυβέρνηση ή την Κυβέρνηση της Νέας Δημοκρατίας είτε έχουμε τη σημερινή Κυβέρνηση. Το 1991 καταργήθηκε η αυτόματη τιμαριθμική αναπροσαρμογή που διασφάλιζε το εισόδημα των εργαζομένων. Τότε είχατε υποσχεθεί ότι το 1993 θα την επαναφέρετε. Δεν το κάνατε όμως.

Υπήρχε ο νόμος 1828 που είχε καταργηθεί και είχε σχέση με την τιμαριθμοποίηση των φορολογικών κλιμακίων. Τον διατηρήσατε έτσι και σήμερα έρχεστε και λέτε ότι με 1,5% που θέλετε να προσφέρετε θα ρυθμίσετε τις απώλειες τόσων χρόνων.

'Οσον αφορά τις κοινωνικές δαπάνες και επ' αυτών συνήθως κάνετε αλχημείες. Κάθε φορά καταθέτετε στον προϋπολογισμό μία πιθανολογούμενη αύξηση 10% μαγειρεύοντας τα νούμερα λέγοντας ότι προβλέπεται παραδείγματος χάρη για φέτος συγκεκριμένη δαπάνη στην εξέλιξη ούτως ώστε η πρόβλεψή σας να φανεί ότι έχει αύξηση 10% ενώ στην πραγματικότητα όταν θα κλείσει η φετινή διαχειριστική χρονιά αμέσως θα φανεί ότι ήταν μεγαλύτερη η απορρόφηση. Στην πραγματικότητα υπάρχει μείωση στα κονδύλια για την κοινωνική πρόνοια.

Με αυτές τις αλχημείες στους αριθμούς οδηγείτε κάθε μέρα σε ουσιαστική συρρίκνωση τα εισοδήματα. 'Ετσι κι αλλιώς όμως επιμένετε ότι έχετε βελτιώσει τα νούμερα ενώ κάθε χρονιά διαψεύδεστε. Εσείς που λέτε ότι έχετε ένα σοσιαλιστικό πρόσωπο, τι έχετε αλλάξει τα τελευταία χρόνια, που ακολουθείτε μια πολιτική συρρίκνωσης;

Ας πάρουμε τους φορολογικούς δείκτες. Καταρχήν στο σύνολο της Ευρωπαϊκής 'Ενωσης είμαστε η χώρα με το μικρότερο δείκτη άμεσης φορολογίας. 'Εχουμε 7,2% όταν ο μέσος όρος της Ευρώπης είναι 12,8%. Γιατί το κάνετε αυτό; Γιατί, η άμεση φορολογία έχει να κάνει με πραγματικά εισοδήματα, δηλαδή με τα εισοδήματα αυτών που προστατεύετε με την πολιτική σας. 'Ετσι περνάτε τους φόρους και το μεγαλύτερο συντελεστή φορολογίας στην έμμεση φορολογία όπου προβλέπεται ο συντελεστής να είναι 21,5% . 'Ετσι αναγκάζετε τους φτωχούς να πληρώνουν τους ίδιους φόρους που πληρώνουν και οι πλούσιοι.

Τη μία στιγμή παραλείπετε κάποια στοιχεία που αποτελούν πραγματικότητα παρ' όλο που η εισροή κεφαλαίων από την Ευρωπαϊκή 'Ενωση τα τελευταία χρόνια έχει μεγιστοποιηθεί. Να σας θυμίσω πάλι από πίνακες που προέρχονται από τον προϋπολογισμό ότι το 1988 οι εισροές ήταν 1,3% του ΑΕΠ και σήμερα έχουν φτάσει στο 2,7%. Δεν έχετε πει όμως στον ελληνικό λαό πού οδηγούνται όλες αυτές οι εισροές κεφαλαίων από την Ευρωπαϊκή 'Ενωση. Οδηγούνται στη μαύρη τρύπα, που εσείς με την αποτυχημένη πολιτική συρρίκνωσης της παραγωγικής βάσης της χώρας έχετε οδηγήσει τα πράγματα.

Και δεν είναι ότι μεμονωμένα οδηγείτε σε αδιέξοδα τους πολίτες και την αναπτυξιακή μας πορεία τη συρρικνώνετε. Πώς; 'Οταν συρρικνώνετε το μισθό του εργάτη, του συνταξιούχου, του μισθωτού έτσι δημιουργείτε αδυναμία αγοραστικής δύναμης, αδυναμία κύκλου εργασιών σε προϊόντα ευρείας κατανάλωσης και έτσι οδηγείτε σε κλείσιμο μικρές και μεσαίες επιχειρήσεις που παράγουν ανάλογα προϊόντα στην αγορά. Δεν είναι τυχαίο το ότι έχουν κλείσει εκατόν δέκα χιλιάδες-εκατόν είκοσι χιλιάδες επιχειρήσεις τα τελευταία χρόνια προϊόντων ευρείας κατανάλωσης. Συνεπώς, και ο παραγωγικός ιστός της χώρας συρρικνώνεται καθημερινά.

Θέλετε να δούμε και την εξέλιξη της φορολογίας τα τελευταία χρόνια; Το 1988 οι άμεσοι φόροι επί του ΑΕΠ ήταν 5,7% στην πορεία έγιναν 6,2%, 6,4%, 7,5% και σήμερα είναι 8,3%. 'Ενα στοιχείο τώρα θα σας δώσω για τους έμμεσους φόρους. Ξεκίνησαν από το 13,8% και έφθασαν στο 14,8%. Είσαστε κυβερνήσεις των φόρων.

Είναι τόσα πολλά τα στοιχεία που περιέχονται μέσα στον προϋπολογισμό που δεν τα αποκαλύπτετε όταν γίνεται συζήτηση εδώ, δεν δίνετε και σε εμάς τη δυνατότητα να τα αποκαλύπτουμε, οι αριθμοί είναι υπαρκτοί αλλά δεν λέγονται στο λαό για να μη μπορέσει ποτέ να καταλάβει το αδιέξοδο στο οποίο οδηγείτε την οικονομία.

Λέτε ότι οδηγείτε την οικονομία σε σύγκλιση με την Ευρωπαϊκή 'Ενωση. Ξέρετε πόσο πρέπει να είναι επί τοις εκατό του ΑΕΠ το δημόσιο χρέος κατά την απαίτηση του Μάαστριχτ; Πρέπει να είναι στο 60%, όσο ήταν το 1988. Σήμερα είναι στο 122,8%. Πώς λοιπόν προχωράτε στη σύγκλιση; Αν η χώρα μας εν όψει της ΟΝΕ συμμετέχει στο μεθεπόμενο γύρο αυτό θα είναι αποτέλεσμα μιας πολιτικής απόφασης της Ευρωπαϊκής 'Ενωσης και σε καμιά περίπτωση αποτέλεσμα της οικονομικής σας πολιτικής, τις επιτυχίες σας, δηλαδή, στους στόχους της Ευρωπαϊκής 'Ενωσης.

Είναι γενικά αποτυχημένη η πολιτική που ακολουθείτε και είναι έντονο το πρόβλημα στα ευρύτερα λαϊκά στρώματα, γι' αυτό προσπαθείτε με συνεχή έλεγχο και παρεμβάσεις που κάνετε στο συνδικαλιστικό κίνημα να δώσετε πίστωση χρόνου στον εαυτό σας. 'Ομως, είναι τόσο μεγάλο το πρόβλημα που


 

  

Σελίδα 2730 

φοβάμαι πως το 1998 θα είναι για την Κυβέρνηση ένας χρόνος σκληρής δοκιμασίας και αν αυτό συνδυαστεί και με την επερχόμενη δεσμευτική θέση που έχετε και στα εθνικά ζητήματα τότε φοβάμαι ότι το 1998 θα είναι η τελευταία χρονιά της Κυβέρνησής σας.

ΠΡΟΕΔΡΕΥΩΝ (Παναγιώτης Σγουρίδης): Ο κ. Κωστόπουλος, ως Κοινοβουλευτικός Εκπρόσωπος του Κ.Κ.Ε., έχει το λόγο.

ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): Η επερώτηση των Βουλευτών του ΔΗ.Κ.ΚΙ. βάζει αρκετά θέματα που απασχολούν τους εργαζόμενους. Θα σταθώ μόνο στο ζήτημα των εργασιακών σχέσεων γιατί για το ασφαλιστικό κουβεντιάσαμε αυτές τις μέρες και θα το ξανακάνουμε και στον προϋπολογισμό.

Εγώ θα σταθώ στις εργασιακές σχέσεις αλλά πριν απ'αυτό θα ήθελα να συνενοηθούμε τι περιέχει ο όρος εργασιακές σχέσεις και αυτό γιατί αφηρημένα ακούγεται και πολλοί δεν έχουν υπόψη τους τι σημαίνει.

Μέσα στην έννοια "εργασιακές σχέσεις" εμπεριέχεται ο χρόνος απασχόλησης του εργάτη, του εργαζόμενου, η κοινωνική του προστασία, η ασφάλιση του, η σύνταξη του, η προστασία του κατά τη διάρκεια της απασχόλησής του, οι μέρες αδείας του, η προστασία από ατύχημα και κίνδυνο, όλα αυτά δηλαδή τα οποία δεν έγιναν μονομιάς, επειδή κάποια κυβέρνηση ήταν καλή ή λιγότερο καλή, αλλά έγιναν διαχρονικά μέσα από μια διαπάλη κεφαλαίου εργασίας. Και αυτή η διαπάλη ανέδειχνε κάθε φορά, ανάλογα με τη δύναμη των όπλων που αντιδικούσαν, το ένα ή το άλλο. Με μία κουβέντα, είναι κατακτήσεις των εργαζομένων, κατακτήσεις των λαών, όλου του κόσμου, όπου υπάρχουν.

Αυτές οι εργασιακές σχέσεις, όπως προβλέπει η Λευκή Βίβλος, ανατρέπονται καθημερινά, συστηματικά, με βάση τη λογική, ότι η προστασία του εργαζόμενου, ό,τι αυτή συνεπάγεται, έχει ένα κόστος για τα προϊόντα και από την άποψη αυτή πρέπει να περιορίσουμε αυτές τις κατακτήσεις, αυτά τα δικαιώματα.

Δεν θα σας διαβάσω τι λέει η Λευκή Βίβλος, γιατί πιστεύω, ότι αρκετοί θα την έχετε διαβάσει και θα γνωρίζετε τι λέει. Είναι η νέα πραγματιστική λογική, ότι η αγορά θα ρυθμίσει τα πάντα. Ανάλογα με την προσφορά και τη ζήτηση θα κινηθεί η οικονομία και η κοινωνία. Το κράτος δεν έχει και πολλά να κάνει. 'Ετσι, μπορούν όμως οι κυβερνώντες να ρυθμίζουν ζητήματα εργασιακών σχέσεων σε βάρος των εργαζομένων. Και γίνονται τέτοιες ρυθμίσεις. Και ο συνολικός χρόνος απασχόλησης και τα τετράωρα, σύμφωνα με την κατεύθυνση και την πείρα της VOLKSWAGEN και ο περιορισμός της δαπάνης για ασφάλιση-πρόνοια, όλα προς αυτήν την κατεύθυνση συντείνουν.

Μα μήπως -λέει ο πολιτικός που του έτυχε ο κλήρος να κυβερνά-είναι ένα μοιραίο αποτέλεσμα των δεδομένων που έχουμε η αφαίρεση δικαιωμάτων των εργαζομένων; Δεν βλέπετε που πάει η οικονομική κατάσταση κλπ., άρα, λοιπόν, δεν μπορούμε να επιμένουμε για περαιτέρω βελτίωση της κατάστασης των εργαζομένων, αλλά για περιορισμό των δικαιωμάτων του;

Είναι ένα επιχείρημα που ακούγεται όλο και περισσότερο τελευταία και μάλιστα είναι ένα επιχείρημα που επενδύει ολόκληρη την πολιτική, για να πιάσουμε τους στόχους της σύγκλησης, να μπούμε στην ΟΝΕ κλπ.

Δεν ξέρω αν το κλίμα σήμερα προδιαθέτει για φιλοσοφικές προσεγγίσεις, ή για γενικευμένες προσεγγίσεις. Ωστόσο, θα κάνω μία προσπάθεια να πω λίγα λόγια που δεν σχετίζονται με λογιστικές ρυθμίσεις και με πολιτικές που λένε, να πιάσουμε αυτούς ή τους άλλους στόχους, που μπορεί κάποιον κόσμο να τον μπερδεύουν.

Θα ήθελα να σημειώσω το εξής -απευθύνομαι σε ανθρώπους που πιστεύω να κατανοούν μερικά πράγματα- ότι τα μέσα παραγωγής που διαθέτει σήμερα η ανθρωπότητα και η χώρα μας είναι πολύ περισσότερα, ικανότερα και αποτελεσματικότερα από ό,τι πριν από εκατό χρόνια λόγου χάρη. Και νομίζω ότι αυτό είναι αυτονόητο και δεν βλέπω το λόγο να αντιδικήσουμε. Αλλιώς δούλευε ο λογιστής το 1886, αλλιώς δουλεύει σήμερα. Αλλιώς δούλευε ο οικοδόμος τότε και αλλιώς σήμερα. Αλλιώς δούλευε ο αγρότης τότε το χωράφι και αλλιώς σήμερα. Νομίζω, ότι είναι αυτονόητα αυτά τα πράγματα.

Τι σημαίνει αυτή η ανάπτυξη των μέσων παραγωγής; Σημαίνει ότι η παραγωγή προϊόντων αυξήθηκε. Δηλαδή αν ο πλούτος της ανθρωπότητας πριν από εκατό χρόνια ήταν εκατό, σήμερα βάσιμα μπορούμε να υποστηρίξουμε ότι είναι δύο χιλιάδες. Αυτές είναι οι διαφορές.

Συνυπολογίζοντας όλους τους παράγοντες, αν σωστά μοιράζονταν αυτός ο πλούτος της ανθρωπότητας, μπορούσαμε να πούμε με πλήρη, με απόλυτη βεβαιότητα,ότι η θέση του εργαζόμενου θα έπρεπε να ήταν καλύτερη, απ' ό,τι πριν από εκατό χρόνια. Είναι προφανές αυτό. Δηλαδή αν τότε δούλευε οκτώ ώρες ο εργάτης, σήμερα με τα μέσα που διαθέτουμε, έπρεπε να δουλεύει επτά ώρες, έξι ώρες κ.ο.κ. Γιατί δεν κινούμαστε σε μια τέτοια κατεύθυνση, εσείς που έχετε την ευθύνη της διακυβέρνησης της χώρας, οι άλλοι που συντάσσουν τη Λευκή Βίβλο, οι άλλοι που ανήκουν στη λέσχη Μπίλντεμπερκ, οι άλλοι που είναι στον ΟΗΕ, οι άλλοι που είναι στη ΔΟΕ κ.ο.κ.; Γιατί επιλέγετε το δρόμο της συρρίκνωσης των δικαιωμάτων των εργαζομένων, ενώ ο πλούτος έχει αυξηθεί; Σ' αυτό το ερώτημα δεν μπορεί να απαντήσει η άποψή σας, ότι "θέλουμε να εκσυγχρονίσουμε την ελληνική οικονομία και κοινωνία, να εκσυγχρονίσουμε τα παλιότερα δεδομένα, να τα κάνουμε πιο μοντέρνα", γιατί δεν είναι εκσυγχρονισμός αυτός. Να είμαστε πιο πεζοί και πιο πρακτικοί. 'Οταν εσείς υποστηρίζετε την απελεύθερωση του συνολικού χρόνου απασχόλησης κι εγώ υποστηρίζω το οκτάωρο να γίνει επτάωρο, εγώ είμαι εκσυγχρονιστής με τα επιστημονικά κριτήρια και δεδομένα. Εσείς κάτι άλλο κρύβετε.

Με αυτήν την έννοια, τι θέλω να πω, κύριε Υφυπουργέ; 'Ολες τις δυσκολίες που απαριθμείτε κάθε φορά, τα νούμερα, που εξέθεσε ο προηγούμενος Υφυπουργός, και εσείς ενδεχόμενα θα πείτε, είναι γνωστά πάνω-κάτω. Καμιά φορά μπορεί να υπερβάλει κανένας, για να στηρίξει την επιλογή του ή να μην υπερβάλει. Πάντως, είναι γνωστά. Δεν μιλάω πάνω σ' αυτά. Σ' αυτά μπορεί να έχετε και ένα πλεονέκτημα, γιατί έχετε τις υπηρεσίες, που σας τροφοδοτούν με τέτοια στοιχεία. Μιλάω για το πώς θα προσεγγίσουμε το ζήτημα, γιατί κυριαρχούσα αντίληψη είναι όποιος αντέξει. Δεν μπορεί να πάει έτσι η κοινωνία. Θα το βρείτε μπροστά σας και είμαστε βέβαιοι γι' αυτό. Μπορεί σήμερα να υπάρχει κάποια σιωπή, αν θέλετε κάποια ανοχή ανάγκης, αλλά θα ξεσπάσουν αυτά τα πράγματα. 

(Στο σημείο αυτό την Προεδρική 'Εδρα καταλαμβάνει ο Γ' Αντιπρόεδρος της Βουλής κ. ΛΟΥΚΑΣ ΑΠΟΣΤΟΛΙΔΗΣ)

Και τότε μην έρχεσθε να θυμηθείτε τον Κέϊνς ή τα σοσιαλδημοκρατικά αντανακλαστικά, γιατί "των φρονίμων τα παιδιά πριν πεινάσουν, μαγειρεύουν". Αυτό σας τονίζουν καθημερινά οι εργαζόμενοι, ακόμη και με την "περίεργη" σιωπή τους ορισμένοι που συχνά τους επικαλείστε ως άλλοθι της πολιτικής σας.

ΠΡΟΕΔΡΕΥΩΝ (Λουκάς Αποστολίδης): Ο συνάδελφος κ. Μιχαλολιάκος έχει το λόγο.

ΒΑΣΙΛΕΙΟΣ ΜΙΧΑΛΟΛΙΑΚΟΣ: Κύριε Πρόεδρε, πράγματι τα θέματα που προσεγγίζει η επερώτηση των συναδέλφων του ΔΗΚΚΙ, είναι σίγουρα τα σοβαρότερα θέματα, που χαρακτηρίζουν το δημόσιο βίο της χώρας, που επηρεάζουν τη ζωή του κάθε 'Ελληνα και της κάθε Ελληνίδας. Τα θέματα της οικονομικής ανάπτυξης, της κοινωνικής ασφάλισης, γενικότερα της ύπαρξης ή όχι, της λειτουργίας ή όχι του κοινωνικού κράτους, είναι τα μείζονα θέματα του δημοσίου βίου μαζί με τα εθνικά μας θέματα.

Εκτιμώ κατ' αρχήν ότι αξίζουν αυτά τα θέματα σοβαρότερης και βαθύτερης αντιμετώπισης από το Κοινοβούλιό μας και από την Κυβέρνηση. Ασφαλώς οι συνάδελφοι του ΔΗΚΚΙ προσπάθησαν φιλότιμα και με την ευαισθησία την ιδεολογική, που τους χαρακτηρίζει, να τα προσεγγίσουν, αλλά νομίζω ότι θα έχουμε με αφορμή τον προϋπολογισμό και άλλες διαδικασίες και κοινοβουλευτικού ελέγχου και νομοθετικού έργου, όπως


 

  

Σελίδα 2731 

είχαμε χθες και προχθές την ευκαιρία να τα αντιμετωπίσουμε διεξοδικότερα. Ωστόσο, και σήμερα θα αξιοποιήσω την ευκαιρία, να πω ορισμένα επιλεκτικά σημεία.

Κυρίως με ενόχλησε πολύ -και έτσι θέλω να ξεκινήσω- η ομιλία του κυρίου Υφυπουργού Εθνικής Οικονομίας, όπου με περισσή έπαρση μίλησε για οικονομική πολιτική, που οδηγεί στην ευημερία του ελληνικού λαού. Αυτή η αναφορά προσβάλλει τουλάχιστον την κοινή νοημοσύνη, όταν κανείς δεν αμφισβητεί ότι το 1/4 του ελληνικού πληθυσμού τουλάχιστον βιώνει κάτω από τα όρια της φτώχειας.

Με υποχρεώνει όμως να κάνω και σκέψεις άλλες αν έχει ενταχθεί η Κυβέρνηση σε ένα νέο ιδεολογικό προσανατολισμό της λεγόμενης κοινωνίας των 2/3. Αν έτσι είναι, αυτό με ανησυχεί περισσότερο από το βάθος που έχει το πρόβλημα, από το έλλειμμα κοινωνικού κράτους που έχουμε απέναντι σε όλες τις άλλες χώρες της Ευρώπης και ελπίζω, ότι ο Υπουργός κ. Φαρμάκης στη δική του ομιλία να διορθώσει. Να είναι ατομική θέση ενός στελέχους της Κυβερνήσεως, έστω και αν έχει τόσο ενεργό συμμετοχή στη διαμόρφωση της οικονομικής πολιτικής. Να μην είναι η νέα ιδεολογική σημαία του αυτοαποκαλούμενου εκσυγχρονιστικού ΠΑ.ΣΟ.Κ. Θα είναι πάρα πολύ ανησυχητικό.

Αφού όλοι αποδεχόμαστε την αντικειμενική αλήθεια, ότι το 1/4 τουλάχιστον του ελληνικού πληθυσμού βιώνει κάτω από τα όρια της φτώχειας, σημαίνει ότι όλα τα κοινωνικά θέματα και αυτά που άπτονται του ασφαλιστικού συστήματος και αυτά που άπτονται των εργασιακών σχέσεων και αυτά που άπτονται της πάσης φύσεως παροχής κοινωνικών υπηρεσιών στο κοινωνικό σύνολο, υπολείπονται και υπολείπονται ενός στοιχειώδους ανεκτού επιπέδου.

Πολλές φορές, όμως, η Κυβέρνηση στην προσπάθειά της να δικαιολογήσει αυτό το έλλειμμα κοινωνικού κράτους λέει μια φράση: "Οικονομική και Νομισματική 'Ενωση". Η Νέα Δημοκρατία -είναι γνωστό- πιστεύει χωρίς καμιά παρέκκλιση στην αναγκαιότητα υλοποίησης αυτού του στόχου. Από αυτό όμως το σημείο μέχρι να γίνει η νέα "σημαία" του ελληνικού έθνους υπάρχει τεράστια απόσταση. Και Ευρώπη δεν είναι μόνο η Οικονομική και Νομισματική 'Ενωση. Είναι και το κοινωνικό κράτος και είναι και η κοινωνική διάσταση που δίνουν οι πολιτικές των χωρών της Ευρωπαϊκής 'Ενωσης. Και απλώς σ' αυτή μας τη συζήτηση θα πω ότι ενώ στην Ελλάδα για το κοινωνικό κράτος καθιερώνεται το 16% επί του ακαθαρίστου εθνικού προϊόντος, το αντίστοιχο μέσο ποσοστό στην Ευρωπαϊκή 'Ενωση είναι 30%.

Και θα επιχειρήσω στα λίγα λεπτά, χωρίς να τα αξιοποιήσω όλα, να επανέλθω σε ένα πολύ μεγάλο θέμα, στη δημιουργία κλίματος μείζονος κινδύνου στο κοινωνικό σύνολο που διαμορφώνει η Κυβέρνηση, είτε με τη μέθοδο των διαρροών είτε με την επιστράτευση των απόψεων του κ. Σπράου -αυτά είναι θέματα τα οποία ήδη έχουν συζητηθεί- και νομίζω ότι έχει ωριμάσει πια η Κυβέρνηση να πάρει μια υπεύθυνη θέση για το αν τις υιοθετεί και αν δεν τις υιοθετεί, τότε γιατί τον επιστράτευσε.

'Εχω τονίσει και σε άλλες ευκαιρίες ότι ουδόλως θα μας ενδιέφεραν οι απόψεις του κ. Σπράου, αν αυτοβούλως τις είχε διατυπώσει ή αν τις είχε διατυπώσει έστω κατ' εντολήν του πανεπιστημίου στο οποίο εργαζόταν. Το γεγονός όμως ότι επελέγη από τον ίδιο τον Πρωθυπουργό της χώρας και του έδωσε την εντολή να αναλύσει τα αίτια της κρίσης του ασφαλιστικού συστήματος και να προτείνει λύσεις, όπως επίσης και το γεγονός ότι του παρέδωσε τα Μέσα Ενημέρωσης της ελληνικής κοινής γνώμης για να διατυπωθούν αυτές οι απόψεις, σημαίνει ότι η Κυβέρνηση χρησιμοποιεί την κοινωνική τρομοκράτηση για να δημιουργήσει το μείζονα κίνδυνο, προκειμένου στη συνέχεια να έρθει και ενδεχομένως περικόπτοντας κάποιες πολύ ακραίες απόψεις, να εμφανίσει και κοινωνικό προσωπείο!

Θα ήθελα, λοιπόν, με αυτήν την ευκαιρία να έχουμε μία συνεννόηση τουλάχιστον όλες οι πτέρυγες της Βουλής, ότι το παρόν επίπεδο των παρεχομένων υπηρεσιών, τουλάχιστον το εγγυόμεθα όλες οι δυνάμεις οι πολιτικές, οι οποίες προτιθέμεθα να αναλάβουμε εκ νέου τις εξουσίες που άλλα κέντρα μας έχουν αφαιρέσει.

Πριν κλείσω, θα ήθελα να πω στους συναδέλφους του ΔΗ.Κ.ΚΙ. -και όχι μόνο κάνοντας χρήση και χιούμορ στην πολιτική τοποθέτηση- ότι καλά κάνει και εξακολουθεί το γνωστό διμέτωπο της ευθύνης και απέναντι στη Νέα Δημοκρατία και απέναντι στο ΠΑ.ΣΟ.Κ., αλλά θα ήθελα αναλαμβάνοντας το ποσοστό ευθύνης που ανήκει στη Νέα Δημοκρατία, να πω ότι πράγματι έχουμε ευθύνη γιατί χάσαμε αλλεπάλληλες εκλογικές αναμετρήσεις και παραδώσαμε την πολιτική εξουσία στο ΠΑ.ΣΟ.Κ. που οδήγησε την πατρίδα μας στην τροχιά της παρακμής και στη δημιουργία αυτού του ελλείμματος του κοινωνικού κράτους!

(Στο σημείο αυτό, την Προεδρική 'Εδρα καταλαμβάνει ο Ε'Αντιπρόεδρος της Βουλής κ. ΔΗΜΗΤΡΙΟΣ Β. ΚΩΣΤΟΠΟΥΛΟΣ).

Θα κάνουμε ό,τι μπορούμε και ό,τι πρέπει για να διορθώσουμε τα λάθη τακτικής, αλλά και πολιτικής, που τα είχαμε και στο παρελθόν, για να επιστρέψουμε με μια ισχυρή πλειοψηφία, για να ενώσουμε εκ νέου την κοινωνία, για να κτίσουμε όλοι μαζί εν πάση περιπτώσει την κοινωνία της συνοχής και της αλληλεγγύης. 

ΠΡΟΕΔΡΕΥΩΝ (Δημήτριος Β. Κωστόπουλος): Στην επερώτηση του Δημοκρατικού Κοινωνικού Κινήματος ορίζεται και θα παρέμβει ως Κοινοβουλευτικός Εκπρόσωπος του Συνασπισμού της Αριστεράς και της Πρόοδου η Βουλευτής Πειραιά και Νήσων, κ. Στέλλα Αλφιέρη.

Ο Βουλευτής κ. Αναστάσιος Καραμάριος ζητεί ολιγοήμερη άδεια για μετάβαση στο εξωτερικό.

Εγκρίνει το Σώμα;

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.

ΠΡΟΕΔΡΕΥΩΝ (Δημήτριος Β. Κωστόπουλος): Η Βουλή ενέκρινε τη ζητηθείσα άδεια. 

Ο Κοινοβουλευτικός Εκπρόσωπος του ΠΑΣΟΚ κ. Φοίβος Ιωαννίδης, έχει το λόγο για δέκα λεπτα.

ΦΟΙΒΟΣ ΙΩΑΝΝΙΔΗΣ: Κύριε Πρόεδρε, έχω την εντύπωση ότι δεν θα χρειαστώ τα δέκα λεπτά.

Παρακολούθησα τους συναδέλφους του ΔΗ.Κ.ΚΙ., αναπτύσσοντες την επερώτησή τους. Ο πρώτος εξ αυτών, ο αγαπητός φίλος κ. Δημαράς, δεν είπε τίποτε σε σχέση με τα θέματα που θέτει η επερώτηση. Μίλησε για άλλα, πολλά άλλα και σημαντικά θέματα, για ναρκωτικά κλπ.

'Εψεξε δε και τον κύριο Πρωθυπουργό, διότι στη συζήτηση προ ημερήσιας διάταξης της προσεχούς Τρίτης δεν πρόκειται να αναφερθεί σ' αυτά τα θέματα, αλλά θα είναι μια συζήτηση, η οποία θα αναφέρεται στην κατάσταση της χώρας μας σε σχέση με την Ευρωπαϊκή 'Ενωση.

Στο σημείο αυτό, θέλω να σας υπενθυμίσω το άρθρο 143 του Κανονισμού της Βουλής, το οποίο προσδιορίζει ρητά το θέμα. Στη δεύτερη παράγραφο λέει ότι το θέμα της συζητήσεως που ανήκει στην επιλογή της Κυβέρνησης, πρέπει να αναφέρεται στην πορεία της χώρας σε σχέση με την Ευρωπαϊκή 'Ενωση και αν είναι εφικτό, να συνδυάζεται με την κατάθεση της σχετικής έκθεσης, που προβλέπεται από το άρθρο 3 του νόμου 945/1979, πράγμα το οποίο έχει γίνει. 

Δηλαδή, η Κυβέρνηση, ο Πρωθυπουργός είναι υποχρεωμένοι με βάση τη διάταξη του Κανονισμού της Βουλής να προσδιορίσουν την προ ημερησίας διατάξεως συζήτηση σ' αυτό το θέμα. Είναι ρητή η δέσμευσή τους από τον Κανονισμό.

Οι άλλοι συνάδελφοι του ΔΗ.Κ.ΚΙ., αν εξαιρέσω τον Κοινοβουλευτικό του Εκπρόσωπο, μίλησαν για θέματα, που δεν είχαν συγκεκριμένες αναφορές στο κείμενο της επερώτησής τους. Βεβαίως είναι δικαίωμά τους να αναπτύσσουν όπως θέλουν τις απόψεις τους. Δεν το συζητώ, απλώς κάνω αυτές τις παρατηρήσεις, διότι πιστεύω ότι έγινε αυτό, διότι δεν είχαν επιχειρήματα επί των συγκεκριμένων θεμάτων, στα οποία αναφέρεται η επερώτησή τους.

Από κει και πέρα, επειδή ο αγαπητός συνάδελφος κ. Μιχαλολιάκος, ο Κοινοβουλευτικός Εκπρόσωπος της Νέας Δημοκρατίας, μίλησε για ευθύνη, για τις ευθύνες τους, για τις ευθύνες μας, εγώ θα ήθελα να πω ότι υπάρχουν ευθύνες σε


 

  

Σελίδα 2732 

όλους όσους κυβέρνησαν τον τόπο. Μπορώ να πω ότι ευτυχώς, δεν υπάρχει πρόβλεψη ότι θα κυβερνήσει τον τόπο το ΔΗ.Κ.ΚΙ.

ΓΕΩΡΓΙΟΣ ΤΣΑΦΟΥΛΙΑΣ: Ούτε το ΠΑΣΟΚ... (δεν ακούστηκε).

ΠΡΟΕΔΡΕΥΩΝ (Δημήτριος Β. Κωστόπουλος): Σας παρακαλώ, κύριε συνάδελφε, έχετε δικαίωμα δευτερολογίας. Σημειώστε τι λέει ο κ. Ιωαννίδης και απαντήστε του κατάλληλα, αλλά μην τον διακόπτετε, χάνει τον ειρμό της σκέψης του.

ΦΟΙΒΟΣ ΙΩΑΝΝΙΔΗΣ: Εγώ θα ήθελα να υπενθυμίσω ότι θα πρέπει να έχουμε ευθύνη και των λόγων μας ή να είναι υπεύθυνος ο λόγος μας.

Θα προσθέσω τούτο μόνο σ' ό,τι αφορά τα θέματα της κοινωνικής πολιτικής και το τόσο έντονο ενδιαφέρον που επιδεικνύει το ΔΗ.Κ.ΚΙ. για την κοινωνική ασφάλιση και για το ασφαλιστικό θέμα, κατηγορώντας την Κυβέρνηση για έλλειψη κοινωνικής ευαισθησίας και για αναλγησία.

'Οταν ήμουν διοικητής του ΙΚΑ, Υπουργός Οικονομικών ήταν ο κ. Τσοβόλας. 'Ιδρωνα, σε αλλεπάλληλες συνταντήσεις και πιέσεις, για να αυξηθεί έστω και κατ' ελάχιστον η κρατική επιχορήγηση προς το ΙΚΑ. 

Και δεν τον κακίζω γι' αυτό, διότι ως Υπουργός Οικονομικών ώφειλε να είναι αυστηρός. Και το σύνθημα "Τσοβόλα, δώστα όλα" υπήρξε άδικο, διότι δεν ήταν καθόλου εύκολος στο να δίνει. 'Ομως, πρέπει να ενθυμείται ο ίδιος και οι Βουλευτές του, ποιες είναι οι δυνατότητες του προϋπολογισμού και γιατί ο εκάστοτε Υπουργός των Οικονομικών δεν μπορεί να δίνει όσα όλοι θα θέλαμε να δίνει στην κοινωνική ασφάλιση. 

Αλλά ασφαλώς ο Υφυπουργός των Κοινωνικών Ασφαλίσεων θα απαντήσει στα συγκεκριμένα θέματα και δεν χρειάζεται να κουράζω εγώ τους συναδέλφους με περισσότερους λόγους. Επομένως, περιορίζομαι σ' αυτά που είπα.

Θα επαναλάβω για πολλοστή φορά ότι ειδικότερα η κοινωνική ασφάλιση και το πρόβλημα που αντιμετωπίζει η χώρα μας -και όχι μόνο η χώρα μας- είναι τόσο μεγάλο, ώστε θα πρέπει όλοι πολύ υπεύθυνα και με πνεύμα συναίνεσης να το αντιμετωπίσουμε. Διότι καμία, κατά την άποψή μου, κυβέρνηση μόνη της, κανένα κόμμα από μόνο του δεν μπορεί να αντιμετωπίσει το πρόβλημα, αν δεν υπάρχει κοινωνική συναίνεση, που είναι απαραίτητη και αυτός είναι ο στόχος του κοινωνικού διαλόγου. Αλλά εγώ θα προχωρούσα ακόμα περισσότερο και θα ευχόμουν να υπάρξει και πολιτική συναίνεση, διότι δεν μπορούμε να παίζουμε, ούτε να αντιδικούμε με πολλές φορές πρόχειρα επιχειρήματα σ' ένα θέμα που αφορά τη ζωή όλων μας και τη ζωή των παιδιών μας.

Δεν θέλω να προσθέσω τίποτε άλλο, παρά μόνο να πω ότι ευλόγως μπορεί να ανησυχούμε όλοι, αλλά το να ανησυχούμε δεν είναι αρκετό. Το να μεριμνούμε για να δοθούν οι σωστές λύσεις είναι το καθήκον όλων μας.

Ευχαριστώ.

ΠΡΟΕΔΡΕΥΩΝ (Δημήτριος Β. Κωστόπουλος): Εμείς να ευχαριστήσουμε τον κ. Ιωαννίδη, γιατί ήταν σύντομος.

Η κ. Αλφιέρη έχει το λόγο για δέκα λεπτά.

ΣΤΥΛΙΑΝΗ ΑΛΦΙΕΡΗ: Κύριε Πρόεδρε, η επερώτηση των συναδέλφων φέρνει πάλι στην επιφάνεια το σοβαρότερο πρόβλημα ή ένα από τα σοβαρά προβλήματα, όπως είπαν και άλλοι συνάδελφοι, που απασχολεί την ελληνική κοινωνία.

Θα μου επιτρέψετε να κάνω δύο παρατηρήσεις. 

Ο κύριος Υφυπουργός, που μίλησε προηγούμενα, φάνηκε ότι μιλούσε σε ένα ακροατήριο φοιτητικό. 'Εκανε μία άψογη διάλεξη -ομολογώ άψογη, δεν μπορούμε να πούμε τίποτα- αλλά αγνόησε ότι έχει την ευθύνη των οικονομικών σ' αυτήν τη χώρα.

Και είναι δυσάρεστο, κύριε Υφυπουργέ, που είστε εδώ -και λυπάμαι που δεν είναι εδώ ο κύριος Υπουργός- και μεταφέρετε ένα τόσο σημαντικό θέμα σ' αυτήν την Αίθουσα, χωρίς να έχετε να προτείνετε κάτι. Αυτό με βάζει στον πειρασμό να πω ότι η σημερινή Κυβέρνηση επιμένει να μην αντιμετωπίζει το πρόβλημα με στρατηγική και κοινωνική ευαισθησία.

Είναι πολλά τα παραδείγματα που μπορώ να καταθέσω σ' αυτήν την Αίθουσα. Δεν θα το κάνω, όμως, γιατί ο χρόνος είναι λίγος και δεν θέλω να κουράζω τους συναδέλφους. 

'Ενα όμως παράδειγμα, που πολλές φορές έχει θιγεί στην Αίθουσα και που είναι πολύ σημαντικό, είναι η έκθεση Σπράου. Η Κυβέρνηση, χωρίς να έχει τη δυνατότητα να αναλάβει την ευθύνη αυτών των προτάσεων, χρησιμοποιεί τον κ. Σπράο, του δίνει τα κρατικά Μέσα Μαζικής Ενημέρωσης και του λέει "εμπρός, κατέθεσε τις δικές μου προτάσεις". Ο στόχος ποιος είναι; Να δουν τις αντιδράσεις του ελληνικού λαού.

Είναι σαφές ότι η Κυβέρνηση προσπαθεί να δημιουργήσει ένα τέτοιο κλίμα, ώστε αύριο να μπορεί να δικαιολογήσει τα σκληρά μέτρα που θα πάρει. Η Κυβέρνηση επιδιώκει ο κοινωνικός διάλογος, για το ασφαλιστικό σύστημα, που θα διεξαχθεί το 1998, να καταλήξει όπως και η πρώτη φάση σ' έναν κυβερνητικό μονόλογο, αλλά με φωνές νίκης από τη μεριά της Κυβέρνησης.

Οι προθέσεις της Κυβέρνησης καταγράφονται ανάγλυφα στον κατατεθέντα προϋπολογισμό. Γι' αυτό θα μου επιτρέψετε να σας πω, κύριε Υφυπουργέ, ότι άλλα λέγονται εδώ και άλλα γράφονται στον προϋπολογισμό.

Λοιπόν, γίνεται σαφής αναφορά ότι το όλο σύστημα κοινωνικής ασφάλισης στη χώρα μας χρήζει αναθεώρησης και αναφέρει ρητά ότι οι οικονομικοί περιορισμοί, που θέτει η συμμετοχή της χώρας μας στην Ο.Ν.Ε., οδηγούν στον περιορισμό της κρατικής συμμετοχής. Οι επιχορηγήσεις του κρατικού προϋπολογισμού για τα ταμεία Ι.Κ.Α., Τ.Ε.Β.Ε., T.A.Ε, είναι σαφώς μειωμένες με τις αντίστοιχες του 1977 κατά -5, -8,6 και 5,5% αντίστοιχα.

Η δικαιολογία που προβάλλεται ότι η μείωση αυτή προέρχεται από τη μείωση της τιμής του φαρμάκου δεν συνοδεύεται από κανένα αποδεικτικό στοιχείο.

Πολλές φορές, κύριε Υφυπουργέ, τα λόγια εδώ είναι μπόλικα, αλλά τα έργα είναι πολύ λίγα.

Η αύξηση της επιχορήγησης για τα ασφαλιστικά ταμεία για το 1998, σε σύγκριση με το 1997, φαίνεται να είναι περίπου εξήντα δισεκατομμύρια (60.000.000.000) δραχμές. Η εικόνα όμως αυτή δεν είναι αληθής, καθώς στις αντίστοιχες περσινές επιχορηγήσεις, θα πρέπει να προστεθούν και οι εισφορές που προέρχονται από τον κοινωνικό πόρο στα φάρμακα που ήταν δώδεκα δισεκατομμύρια (12.000.000.000) δραχμές για το Τ.Σ.Α.Υ., πέντε δισεκατομμύρια (5.000.000.000) για το Τ.Ε.Α.Υ.Φ.Ε. και δώδεκα δισεκατομμύρια (12.000.000.000) που κατέληξαν στο Λ.Α.Φ.Κ.Α. Με βάση αυτά, η κρατική αύξηση της επιχορήγησης για τα ασφαλιστικά ταμεία είναι μόλις τριάντα ένα δισεκατομμύρια (31.000.000.000) δραχμές.

Είναι αριθμοί που και εσείς, κύριε Υπουργέ, τους αγαπάτε από την πλευρά της Κυβέρνησης. Τους καταθέτω εδώ για να μας τους απαντήσετε.

Παράλληλα, η εξαγγελθείσα εισοδηματική πολιτική συνεχίζει τη μακροχρόνια λιτότητα, σε βάρος των μισθωτών και των συνταξιούχων.

'Οπως μίλησε προηγούμενα ο κύριος Υφυπουργός, νομίζουμε ότι ζούμε σε μία χώρα ευημερίας. Οι μισθωτοί και οι συνταξιούχοι, όμως, είναι καθημερινά στο δρόμο. Θεωρώ ότι αυτό δεν είναι τυχαίο.

Προτάσεις υπάρχουν, κύριε Υφυπουργέ, και κατατίθενται εδώ στη Βουλή καθημερινά και αν θέλετε και στις εφημερίδες, τα ραδιόφωνα κλπ. Αυτό που είπε ο κύριος Υφυπουργός ότι δεν υπάρχουν προτάσεις είναι ένας μονόλογος ο οποίος είναι ξεπερασμένος και αν θέλετε, θυμίζει άλλες εποχές, το 1980.

Οι προτάσεις του Συνασπισμού -και όχι μόνο του Συνασπισμού, αλλά και των άλλων συναδέλφων και της Γενικής Συνομοσπονδίας Εργατών Ελλάδας και των κοινωνικών φορέων- είναι πάρα πολλές. Το θέμα είναι, αν εσείς τις ακούτε.

Θα επαναλάβω αυτές τις προτάσεις:

Να καταργηθούν οι αντιασφαλιστικές διατάξεις των νόμων της Νέας Δημοκρατίας της περιόδου 1990-1992.

Να επανασυνδεθούν οι κατώτερες συντάξεις με τα είκοσι ημερομίσθια του ανειδίκευτου εργάτη και αν επανέλθει ο υπολογισμός των υπολοίπων συντάξεων στο 80% των συντάξιμων αποδοχών και να συνδεθούν με τις αυξήσεις που δίνονται κάθε χρόνο από τις συλλογικές συμβάσεις εργασίας


 

  

Σελίδα 2733 

των εν ενεργεία εργαζομένων.

Επιμένουμε στην τριμερή χρηματοδότηση από κράτος, εργοδότες, εργαζόμενους με την αναλογία 3/9, 4/9 και 2/9.

Αναβάθμιση των συντάξεων και της ιατροφαρμακευτικής περίθαλψης.

Δημιουργία ταμείου κοινωνικής αλληλεγγύης.

Ρύθμιση των χρεών των ταμείων, αντιμετώπιση της φοροδιαφυγής -πρέπει να ομολογήσουμε ότι με το χθεσινό νομοσχέδιο έγινε ένα βήμα, θα το παρακολουθήσουμε να δούμε αν αυτό το βήμα εφαρμοστεί τελικά ή είναι μία απλή θεσμική θωράκιση που δεν θα έχει ένα αντίκρυσμα, αυτό βέβαια είναι μόνο για το Ι.Κ.Α.- και είσπραξη από τα ταμεία πόρων, που είτε τους διαφεύγουν είτε αποτελούν χρέη των ιδιωτικών ή δημοσίων επιχειρήσεων προς αυτά.

Να σταματήσει η χαριστική διαγραφή χρεών. Θα πρέπει να σταματήσετε, κύριε Υφυπουργέ, να επιβραβεύετε με αυτόν τον τρόπο τους πατακτσίδες. Είναι δυσάρεστο και επικίνδυνο.

Ασφάλιση υποχρεωτικά των ξένων εργατών, των εργαζομένων με "άτυπες" μορφές απασχόλησης και των εργατών γης. Και εδώ πρέπει να προχωρήσει η Κυβέρνηση. Δεν μπορούμε να έχουμε εξακόσιες χιλιάδες ανασφάλιστους και παράνομους εργάτες. Ξέρετε ότι εντείνονται τα φαινόμενα ρατσισμού και ξενοφοβίας. Η χώρα μας δεν μπορεί να πρωτοστατεί σε αυτό. Οι αρχές της δημοκρατίας είναι έντονες και πρέπει να τις υπερασπιστούμε.

Ομαδοποίηση ασφαλιστικών φορέων με εγγυήσεις βιωσιμότητας και αναβάθμισης με τη συναίνεση των ενδιαφερομένων.

Δημοκρατική εξυγίανση και εκσυγχρονισμός του τρόπου λειτουργίας των ταμείων. Κοινωνικός και εργατικός έλεγχος στη λειτουργία τους. Διαμόρφωση ενός νέου λειτουργικού προτύπου στο σύστημα κοινωνικής ασφάλισης, με κυρίαρχους πόλους τη δημόσια ασφάλιση.

Προστασία από ανεξέλεγκτες αυξήσεις των φαρμάκων. Κοστολόγηση των ιατρικών αμοιβών σε ύψος, που να προσεγγίζει την πραγματική κατάσταση στην αγορά.

Αξιοποίηση των αποθεματικών και της ακίνητης περιουσίας των ασφαλιστικών οργανισμών από τις διοικήσεις τους, με όρους όμως της σημερινής αγοράς και προς όφελος των ταμείων και όχι κάποιων άλλων.

Χρήση πληροφοριακών μέσων στη διοίκηση και στη λειτουργία των ασφαλιστικών ταμείων, ώστε να απλουστευθούν οι διαδικασίες, να εισπραχθούν οι πόροι που διαφεύγουν και να εξυπηρετούνται καλύτερα οι ασφαλισμένοι. Εκπαίδευση και αξιολόγηση των υπαλλήλων, μέσα στα πλαίσια της σωστής λειτουργίας του δημόσιου τομέα.

Να αποκρουστούν οι λογικές για μείωση των εργοδοτικών εισφορών στο όνομα της μείωσης του λεγόμενου μη μισθολογικού κόστους.

Τέλος, όσον αφορά την εισοδηματική πολιτική θα πρέπει: 

Να δοθούν το 1998 ουσιαστικές αυξήσεις στους εργαζόμενους και στους δημόσιους υπάλληλους που να καλύπτουν τον πραγματικό πληθωρισμό, μέρος των απωλειών των προηγούμενων χρόνων και συμμετοχή στην αύξηση του ΑΕΠ.

Να προωθηθούν οι ελεύθερες συλλογικές διαπραγματεύσεις για τους δημόσιους υπαλλήλους.

Να αυξηθούν τα απαράδεκτα χαμηλά επιδόματα ανεργίας που ισχύουν σήμερα στη χώρα μας στο 80% του ημερομισθίου του ανειδίκευτου εργάτη, να χορηγούνται πέραν των δώδεκα μηνών στους μακροχρόνια άνεργους. Είναι ένα αίτημα το οποίο στην Ευρώπη έχει βρει αντίκρυσμα. Εμείς σαν μία χώρα ισότιμη πρέπει να το μελετήσουμε.

Να τιμαριθμοποιηθεί η φορολογική κλίμακα και να αυξηθεί το αφορολόγητο στα δύο εκατομμύρια (2.000.000) δραχμές. Αίτημα της Κυβέρνησης ήταν αυτό. Το έχετε ξεχάσει. Το επαναλαμβάνουμε και το προτείνουμε. Πρόταση είναι αυτή, κύριε Υφυπουργέ. 

Να διατηρηθούν οι φοροαπαλλαγές των εργαζομένων που έχουν κοινωνικό χαρακτήρα και δόθηκαν παλαιότερα έναντι μη χορηγηθεισών αυξήσεων.

Να υπάρξει έκτακτη ενίσχυση με διορθωτικό ποσό, όσων εργαζομένων αμοίβονται με τα κατώτερα όρια, ώστε να μην υπάρχει ατομικό εισόδημα από εργασία κατώτερο από τις εκατόν ογδόντα χιλιάδες (180.000) δραχμές και να μην υπάρχουν οικογένειες που το συνολικό τους εισόδημα υπολείπεται από τα όρια της φτώχειας.

Κύριε Υφυπουργέ, ο Συνασπισμός κάνει προτάσεις -και όχι μόνο ο Συνασπισμός, αλλά και τα άλλα κόμματα κατέθεσαν τις προτάσεις τους. Η Κυβέρνηση πρέπει να τις ακούσει και να σταματήσει ο μονόλογος, δεν μας κάνετε προτάσεις δεν μπορούμε να προχωρήσουμε. Ε, η Κυβέρνηση δεν πρέπει να κάνει και αυτή κάποιες προτάσεις για να υπερασπιστεί τον εαυτό της;

Ευχαριστώ πολύ.

ΠΡΟΕΔΡΕΥΩΝ (Δημήτριος Β. Κωστόπουλος): Ευχαριστούμε και εμείς.

Εισερχόμεθα στο στάδιο των δευτερολογιών.

Θα επιτρέψετε μία μικρή παραβίαση, να δώσουμε το λόγο για τρία λεπτά στον συνάδελφο κ. Καρατάσο, γιατί έχει να κάνει ταξίδι. Μετά θα προχωρήσουμε στην κανονική διαδικασία.

ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.

ΠΡΟΕΔΡΕΥΩΝ (Δημήτριος Β. Κωστόπουλος): Συνεπώς, ομόφωνα γίνεται δεκτή η πρόταση του Προεδρείου.

Ορίστε, κύριε Καρατάσο, έχετε το λόγο.

ΓΕΩΡΓΙΟΣ ΚΑΡΑΤΑΣΟΣ: Κύριε Πρόεδρε, μας μίλησαν για θετικά μέτρα. Ποια θετικά μέτρα πήρατε, μήπως αυτά που είπε ο κ. Σπράος; Εδώ όλοι οι εργαζόμενοι, όλες οι κοινωνικές ομάδες μιλούν για απεργίες και μάλιστα συνδικαλιστές που πρόσκεινται στο ΠΑ.ΣΟ.Κ. Εσείς δεν ζείτε εδώ; Τι κάνατε για τους μικρομεσαίους που κλείνουν τα μαγαζιά τους, γιατί σε μία δύσκολη οικονομικά γι' αυτούς κρίση, μπήκε η Τράπεζα, το ΤΕΒΕ, το ΙΚΑ, η εφορία, ληστρικά και τους έπνιξε. Αντί να τους βοηθήσουν να περάσει η κρίση, τους κατάσχεσαν το μαγαζί τους και το σπίτι τους, με αποτέλεσμα ή να πάνε στη φυλακή ή στο τρελοκομείο, για να γλιτώσουν από τη φυλακή.

Για ποια βοήθεια μιλάτε για τους μικρομεσαίους; Θέλετε να πείτε ότι οι μικρομεσαίοι είναι είκοσι ή πενήντα επιχειρήσεις και μερικοί ιδιωτικοί συνεταιρισμοί, τύπου Κολιοπάνου που χαρίστηκαν πολλά εκατομμύρια, ενώ στην Αργολίδα έχουν να πληρωθούν για τα πορτοκάλια δύο χρόνια;

Πείτε μόνο μία περίπτωση μεγάλης εταιρείας που τολμήσατε να κάνετε εσείς, το ΙΚΑ ή το ΤΕΒΕ, κατάσχεση; Σε καμία δεν κάνατε. Ενώ στους χιλιάδες πράγματι μικρομεσαίους, δεν έχετε κανένα πρόβλημα να το κάνετε αμέσως. Τι μέτρα πήρατε για να σταματήσει αυτό το πράγμα; Τίποτα.

Τελειώνοντας σας λέω ότι έχετε χάσει την επαφή με το λαό και χάνοντας την επαφή με το λαό, θα χάσετε όλο το παιχνίδι που πάτε να κάνετε.

ΠΡΟΕΔΡΕΥΩΝ (Δημήτριος Β. Κωστόπουλος): Ο κ. Γιάννης Δημαράς έχει το λόγο για δέκα λεπτά.

ΙΩΑΝΝΗΣ ΔΗΜΑΡΑΣ: Κύριε Πρόεδρε, πριν από λίγο άκουγα τον συνάδελφό μου εν Βουλή, τον κ. Ιωαννίδη, τον οποίο θυμάμαι πολλά χρόνια και παλιά, να κάνει αγώνες και προσπάθειες, προκειμένου να αξιωθούμε να έχουμε ένα δημοκρατικό πολίτευμα που να ανταποκρίνεται στις προσδοκίες του ελληνικού λαού, αλλά και ο λαός να επωφελείται από τον τρόπο με τον οποίο λειτουργεί.

Φοβάμαι, όμως, ότι με τον τρόπο που προσέγγισε το ζήτημα που θέσαμε, ως επερώτηση σήμερα στη Βουλή, δεν έκανε τίποτα άλλο παρά να υπογράψει την αυτοκατάργηση του Ελληνικού Κοινοβουλίου. 

'Οταν αναφέρεται στον Κανονισμό με αυτόν τον τρόπο για να αντλήσει επιχειρήματα, όταν αγνοεί το γεγονός ότι αυτήν την ώρα που μιλάμε συμβαίνουν συνταρακτικά γεγονότα στη νεοελληνική πολιτική ζωή και κοινωνία και δεν στρέφει τη ματιά και το ενδιαφέρον του προς αυτά, ενώ καθήκον δικό μας είναι αυτό κυρίως να κάνουμε, τότε λυπάμαι, αλλά έχει υπογράψει την αυτοκατάργηση του πολιτικού λόγου και της πολιτικής ζωής που θα πρέπει να γεννώνται στο Κοινοβούλιο. Αλλά αυτό δεν γίνεται.

Γιατί τα λέω αυτά, κύριε Πρόεδρε; Διότι τούτη την ώρα που μιλάμε με όσους είναι παρόντες και μας τιμούν -και τιμούν και τη λειτουργία του Ελληνικού Κοινοβουλίου- συντρέχουν


 

  

Σελίδα 2734 

συνταρακτικά γεγονότα στον ελλαδικό χώρο. Συνεδριάζει το Υπουργικό Συμβούλιο και έντονο είναι το ερώτημα εάν και κατά πόσο θα αποπεμφθεί ή όχι ο κ. Αρσένης, αν θα παραιτηθεί ή όχι ο κ. Αρσένης. Και αυτό δεν είναι το έλασσον, είναι το μείζον πρόβλημα της πολιτικής ζωής, της Κυβέρνησης και της χώρας. Γιατί; Διότι η σύγκρουση έχει προέλθει από το μεγαλύτερο ζήτημα που έχει προκύψει τον τελευταίο καιρό. Δηλαδή, εάν και κατά πόσο μετά απ' όλα όσα έγιναν και συνυπόγραψε ο Υπουργός Εθνικής 'Αμυνας κ. Τσοχατζόπουλος σε σχέση με το ΝΑΤΟ, διασφαλίζουν ή όχι τη χώρα.

Τούτη την ώρα πέντε χιλιάδες αγρότες διαμαρτύρονται στη Λάρισα. Τούτη την ώρα φοιτητές βρίσκονται στους δρόμους και οδεύουν προς το Υπουργείο Παιδείας. Τούτη την ώρα σε ένα αγγλικό κανάλι κάνει το δρόμο σε όλο τον πλανήτη πια μια τηλεοπτική εκπομπή που είχαν καταγράψει οι 'Αγγλοι στο ΠΙΚΠΑ μιας περιοχής της Βορείου Ελλάδος, που έδειχναν παιδιά που είχαν πρόβλημα ψυχικής υγείας, αλυσοδεμένα να βασανίζονται κλπ. Και καμιά φορά κοιτάξτε τι επιφυλάσσει η μοίρα.'Ηταν ακριβώς το ερώτημα που είχα θέσει στον Υφυπουργό τον κ. Σκουλάκη πριν από λίγο για το ψυχιατρείο στο Δαφνί.

Θέλω με αυτά να σας πω δύο λόγια. Υπάρχει μία παροιμία του λαού μας που την ξέρετε πάρα πολύ καλά. Η φτώχεια φέρνει γκρίνια. 'Εστρεψα την προσοχή μου και προσπάθησα όσο μου είναι δυνατόν να σας βοηθήσω να δείτε πως σήμερα υποφέρει ο ελληνικός λαός εν τη ουσία. Προσπέρασα τους αριθμούς και τα ποσοστά επί τοις εκατό, τα οποία έτσι και αλλιώς σε όποιον και να τα πείτε δεν πρόκειται να τον πείσετε. Η πραγματικότητα είναι τραγική. Το μονοκομματικό κράτος που έχει στήσει το ΠΑΣΟΚ δεν έχει όμοιό του κανένα άλλο κράτος που βιώσαμε τις τελευταίες τρεις δεκαετίες. 'Εχετε γίνει επικίνδυνοι για έναν και μοναδικό λόγο. Κανένας και πουθενά δεν διορίζεται ή δεν μπορεί να βρει δουλειά αν δεν είναι ορκισμένος οπαδός της Κυβέρνησης του κ. Σημίτη. Υπάρχουν διοικητικά συμβούλια στις ΔΕΚΟ σήμερα που έχετε διορίσει τους δικούς σας ανθρώπους με απίστευτους μισθούς και δεν ερυθριά κανείς με τρισήμισι εκατομμύρια (3.500.000) και πέντε εκατομμύρια (5.000.000.) δραχμές και μόνο είναι υπόλογοι στον ελληνικό λαό, επειδή διαθέτουν τα μέσα και μας εκθέτουν κάθε φορά οι Βουλευτές για τα λεφτά που παίρνουν.

Κύριε Υπουργέ, το πρόβλημα της οικονομίας δεν είναι πρόβλημα αριθμών μόνον. Φοβάμαι ότι η Κυβέρνηση, όπως τόνισαν και οι άλλοι συνάδελφοι έχει χάσει την επαφή της με τον ελληνικό λαό και την πραγματικότητα. Ποτέ και σε καμία περίπτωση, σε δημοκρατικό πολίτευμα, δεν μπορεί ο Βουλευτής σε κυβέρνηση ή αντιπολίτευση να είναι αυτοσκοπός για τον καθένα από εμάς. Αν είμαστε εδώ για να μην ακούμε, να μη φιλοξενούμε και να μην προβάλουμε τα αγωνιώδη ερωτήματα του ελληνικού λαού, καλύτερα είναι να πάμε στα σπίτια μας. Και να ξέρετε πολύ, κύριε Υπουργέ, και σας διαβεβαιώ γι' αυτό εμείς το ΔΗ.Κ.ΚΙ. και οι περισσότεροι εκ των συναδέλφων που είναι εδώ αν όχι όλοι το ίδιο θα κάνουν όταν διαπιστώσουν ότι η Βουλή και οι κοινοβουλευτικοί θεσμοί αυτοκαταργούνται με τον τρόπο με τον οποίο διαχειρίζεσθε την Κυβέρνηση και όχι μόνο και τα μεγάλα θέματα της πατρίδας μας.

'Οταν ο κ. Ιωαννίδης είπε ότι βάσει του Κανονισμού ζήτησε συζήτηση για τα οικονομικά τουλάχιστον θα έπρεπε να ξέρει ή θα έπρεπε να αγωνιά ή θα έπρεπε να πιέσει και εκείνος με το δικό του τρόπο και σε αυτό σας διευκολύνουμε με τις ερωτήσεις που κάνουμε, να είστε περισσότερο διαπραγματευτικοί με τα κέντρα εξουσίας, θα έπρεπε να ξέρει ότι το πρώτο θέμα που θα έπρεπε να συζητηθεί στη Βουλή, να ενημερωθεί η Βουλή και μέσω αυτής ο ελληνικός λαός για όλα όσα διαδραματίστηκαν στη συμφωνία που έγινε για το ΝΑΤΟ και τις νέες δομές και πτέρυγες κλπ. Και καταγγέλλεται αυτή η υπογραφή από πέντε Υπουργούς της Κυβέρνησης των τελευταίων χρόνων που διαχειρίστηκαν και θέματα εξωτερικής πολιτικής και θέματα εθνικής άμυνας. Αυτά θα μου πείτε δεν είναι θέμα της επερώτησης που έχουμε καταθέσει; Βεβαίως είναι.

ΝΙΚΟΛΑΟΣ ΦΑΡΜΑΚΗΣ (Υφυπουργός Εργασίας και Κοινωνικών Ασφαλίσεων): Δεν είναι.

ΙΩΑΝΝΗΣ ΔΗΜΑΡΑΣ: Και θα σας πω πως, κύριε Υπουργέ. 'Οταν υπάρχει οικονομική κρίση και οικονομικό πρόβλημα οι παράμετροι απλώνονται παντού.

Η παρακμή δεν ξεκινά από το γεγονός ότι οι 'Ελληνες ξαφνικά δεν έχουν τη δυνατότητα να τρέξουν στον πολιτισμό τους, να σκεφθούν και να συστοιχηθούν σε μια κοινωνία δημιουργική, αλλά ξεκινά από το γεγονός ότι βλέπουν συνεχώς και καθημερινά μια αυταρχική Κυβέρνηση και μια οικονομική πολιτική που τους καταπιέζει και καταφεύγουν σε άλλες ατραπούς και δρόμους, για να μπορέσουν να αμυνθούν απέναντι σε μια λέλαπα όμοια της οποίας, τουλάχιστον τα τελευταία χρόνια, δεν έχει ζήσει η πατρίδα μας.

ΠΡΟΕΔΡΕΥΩΝ (Δημήτρης Β. Κωστόπουλος): Κύριοι Βουλευτές, έχω την τιμή να ανακοινώσω ότι από το δυτικά θεωρεία παρακολουθούν τη συνεδρίασή μας, αφού ξεναγήθηκαν στην έκθεση της αίθουσας "ΕΛΕΥΘΕΡΙΟΣ ΒΕΝΙΖΕΛΟΣ" σαράντα δύο μαθητές με δύο συνοδούς καθηγητές από το 6ο Γυμνάσιο Καρδίτσας.

Τους καλωσορίζουμε.

(Χειροκροτήματα)

Η κ. Αράπη-Καραγιάννη έχει το λόγο.

ΒΑΣΙΛΙΚΗ ΑΡΑΠΗ-ΚΑΡΑΓΙΑΝΝΗ: Πριν από λίγο ακούσαμε τον Υφυπουργό κ. Χριστοδουλάκη, να εξαγγέλει ότι σε λίγο χρονικό διάστημα θα έρθει το ασφαλιστικό προς ψήφιση στη Βουλή. Τρεις φορές επισκεφθήκαμε και τον κ. Πρωτόπαπα και τον κ. Παπαϊωάννου, ο οποίος μάλιστα μας είπε "τι αγωνιάτε, μη φοβόσαστε, δεν υπάρχει πρόβλημα για το ασφαλιστικό για να το ψηφίσουμε τώρα, θα έχουμε κοινωνικό διάλογο μαζί σας, θα μας φέρετε τις θέσεις σας κλπ. άλλωστε αυτό θα γίνει περίπου το 2000 ή 2002, εκεί γύρω. Μην αγωνιάτε και να μην έχετε κανένα πρόβλημα".

Κύριε Υπουργέ, θέλω εσείς να μας πείτε, εάν αυτό αληθεύει και φυσικά αν έχει γίνει ο ανάλογος διάλογος με τη ΓΣΕΕ, με την ΑΔΕΔΥ, ΔΕΗ, ΟΤΕ και με όλα τα σωματεία και τις ομοσπονδίες. Γιατί αυτό που είπε, εμένα τουλάχιστον με εξέπληξε. 

'Οσον αφορά για το συνταξιοδοτικό, επειδή ακριβώς επ'αυτού μίλησα, τα πρόβληματα, κύριε Υπουργέ, των ασφαλιστικών ταμείων είναι πάρα πολλά και μεγάλα. 

Για να είναι ένα ασφαλιστικό ταμείο υγιές θα πρέπει οι εισφορές των εργαζομένων να επαρκούν για να πληρώνουν τους συνταξιούχους. Και απ'ό,τι ακούσαμε χθες, οι ασφαλισμένοι είναι έντεκα εκατομμύρια περίπου, έναντι των εννέα εκατομμυρίων που είναι ο πληθυσμός της Ελλάδας. 

Για να είναι, λοιπόν, ένα ασφαλιστικό ταμείο υγιές θα πρέπει να αποθεματοποιεί τα χρήματά του, να τα επενδύει κλπ. Απ' ό,τι δε γνωρίζω η ΔΕΗ και ο ΟΤΕ επενδύουν τα χρήματά τους σε διάφορα εργοστάσια, στο δημόσιο και γενικά στον ευρύτερο δημόσιο τομέα.

Φυσικά, δεν λύνονται τα προβλήματα των μεγάλων ασφαλιστικών ταμείων, γιατί νομίζω ότι το ασφαλιστικό πρόβλημα έχει μεγάλη σχέση με όλη την κοινωνία, με όλη την οικονομία και με όλον το λαό. Είναι και η υγεία και η εργασία και τα παιδιά και τα επιδόματα, κλπ. Δηλαδή όλο το σύστημα της κοινωνίας μας, είναι το ασφαλιστικό σύστημα των εργαζομένων.

Θα πρέπει, λοιπόν, πάνω σ' αυτό το θέμα, όσον αφορά την ασφάλιση των εργαζομένων, να δοθεί λίγη προσοχή διότι δεν αποτελούν λύσεις η αύξηση των ασφαλιστικών εισφορών, ούτε η μείωση της σύνταξης ούτε η αύξηση του ορίου ηλικίας συνταξιοδότησης, που σκέφθεσθε ή έχετε κατα νου μετά μάλιστα και από την τοποθέτηση του κ. Σπράου, ότι θα κάνετε.

Ευχαριστώ.

ΠΡΟΕΔΡΕΥΩΝ (Δημήτριος Β. Κωστόπουλος): Ο κ. Τσαφούλιας έχει το λόγο για τρία λεπτά.

ΓΕΩΡΓΙΟΣ ΤΣΑΦΟΥΛΙΑΣ: Είπαν ότι δεν ασχοληθήκαμε, δεν είπαμε για μισθολογική αναπροσαρμογή, για χαμηλά επιδόματα ανεργίας, για τιμαριθμική αναπροσαρμογή, για


 

  

Σελίδα 2735 

κοινωνικές παροχές, για φορολογική αδικία. Μπορώ να μιλάω επί έξι ώρες συνέχεια για όλη τη φορολογική και κοινωνική αδικία του νομοθετικού, του κυβερνητικού έργου της Κυβέρνησης. Αυτό είναι γνωστό στους πάντες. Βαρέθηκε ο κόσμος να ακούει για κυβερνητικές αδικίες σε σχέση με τα διάφορα προβλήματα του λαού. Πρέπει να σταματήσουμε εδώ.

Γνωρίζουν οι εργαζόμενοι και οι ασφαλισμένοι ότι αυτήν τη στιγμή η άσκηση της πολιτικής που γίνεται για την "προστασία" τους, για τη λειτουργία του "κοινωνικού κράτους", δεν γίνεται από την Κοινοβουλευτική Ομάδα του ΠΑΣΟΚ. Γίνεται από το πρωθυπουργικό διευθυντήριο, το οποίο αποτελούν τέσσερις-πέντε άνθρωποι, ο Σπράος, το λογιστήριο του Χριστοδουλάκη, ο Τσουκάτος και δύο-τρεις άλλοι. Δεν λειτουργεί κυβέρνηση υπό την έννοια της λειτουργίας δημοκρατικών διαδικασιών. Γι' αυτό υπάρχει εσωκομματική αντιπολίτευση. Επομένως δεν απευθύνομαι στην Κυβέρνηση. Απευθύνομαι στην εσωκομματική αντιπολίτευση. Η εσωκομματική αντιπολίτευση του ΠΑΣΟΚ θα έχει προδώσει το λαό εάν δεν πάρει θέση σαφή και ειλικρινή και εάν δεν καταργήσει το πρωθυπουργικό διευθυντήριο, έτσι ώστε να δώσει στο λαό την πραγματική όψη εκείνων των ισχυρισμών, εκείνου του λαού που λέει ότι εκπροσωπεί. Δεν μπορεί να γίνεται στους διαδρόμους συνεχώς αντίλογος και να αποσύρονται την ώρα της ψηφοφορίας. 'Ηλθε η μεγάλη ώρα η εσωκομματική αντιπολίτευση να πάρει θέση. Εάν δεν πάρει θέση θα έχει προδώσει τους εργαζόμενους, τους ασφαλισμένους και τον ελληνικό λαό.

Τα λέω αυτά, διότι δεν μπορεί να λειτουργήσει σε αυτόν τον τόπο συνεκτική εικόνα απονομής κοινωνικής και φορολογικής δικαιοσύνης με ψευτοδιλλήματα, με κρυψίματα και όχι με σαφείς και ορθές θέσεις και ψηφοφορίες. Επομένως εκείνο που θα ακούσει ο ελληνικός λαός από αυτήν την Αίθουσα, είναι ότι δεν είναι μόνο η φορολογική αδικία, γενικά η αδικία των εργαζομένων, διότι αυτή είναι δεδομένη και βαρέθηκε να το ακούει. Ο λαός περιμένει έργο. Και το έργο αυτό το έχει στα χέρια της η εσωκομματική αντιπολίτευση του ΠΑΣΟΚ. Εάν πάρει θέση, επαναλαμβάνω ότι δεν θα προδώσει τους εργαζόμενους και το λαό. Εάν δεν πάρει θέση παίζει πλέον το παιγνίδι του καραγκιόζη. Δεν θα είναι πλέον εσωκομματική αντιπολίτευση, αλλά θα είναι ένα πλέγμα προσωπικών φιλοδοξιών αναμένοντας σε κάποιον επικείμενο ανασχηματισμό αξιώματα. Θα πρέπει να πει ξεκάθαρα τη θέση της στο λαό.

Αναφορικά με τον κ. Ιωαννίδη, του λέγω ότι δεν είναι δική του δουλειά αν θα κυβερνήσει ή όχι το ΔΗ.Κ.ΚΙ. Το θέμα είναι, το γνωρίζει ο ίδιος, ότι ούτε αυτός κυβερνά, δεν τον λαμβάνει κανείς υπόψη του. Οι εντολές, κύριε Ιωαννίδη, παίρνονται από το πρωθυπουργικό διευθυντήριο. Μη μιλάτε, λοιπόν, για το αν θα κυβερνήσει το ΔΗ.Κ.ΚΙ. Το ΔΗ.Κ.ΚΙ. με τις παρεμβάσεις του κυβερνά, διότι αποκλείει κοινωνικές και φορολογικές αδικίες. Με τον τρόπο του προσδιορίζει την αξία της έννοιας του κυβερνητικού έργου από την πλευρά της αντιπολίτευσης παρεμβαίνοντας για να παρεμποδίσει την κοινωνική και φορολογική αδικία, για να μπορέσει να προστατεύσει τον πόθο των εργαζομένων. Είναι περισσότερο αξιόλογο το έργο που κάνει το ΔΗ.Κ.ΚΙ. από την τυφλή υπακοή, από τη δουλικότητα του κ. Ιωαννίδη και όσων δεν πιστεύουν στον αγώνα για την ικανοποιίηση των δικαίων αιτημάτων των εργαζομένων έναντι του πρωθυπουργικού διευθυντηρίου. Να σταματήσει να παίρνει εντολές από το πρωθυπουργικό διευθυντήριο και από το λογιστήριο του Χριστοδουλάκη και να έλθουν να μιλήσουμε ανοιχτά στον ελληνικό λαό, για να δούμε αν κυβερνάει το ΠΑΣΟΚ ή αν κυβερνάει ο ίδιος.

ΠΡΟΕΔΡΕΥΩΝ (Δημήτριος Β. Κωστόπουλος): Ο Υφυπουργός Εργασίας και Κοινωνικών Ασφαλίσεων έχει το λόγο.

ΝΙΚΟΛΑΟΣ ΦΑΡΜΑΚΗΣ (Υφυπουργός Εργασίας και Κοινωνικών Ασφαλίσεων): Κύριε Πρόεδρε, έχω πράγματι πρόβλημα -θέλω να σας το πω με ειλικρίνεια- να απαντήσω σε όσα άκουσα από τους συναδέλφους του ΔΗ.Κ.ΚΙ., αλλά και με τον τρόπο που ειπώθηκαν.

Είχα την αίσθηση ότι εδώ κουβεντιάζαμε πάνω σε μια συγκεκριμένη επερώτηση, ότι δηλαδή κάποιος έλεγχος θα γινόταν στην Κυβέρνηση για συγκεκριμένα θέματα, όπου συγκεκριμένοι Υπουργοί θα έπρεπε να απαντήσουν σε όσα έθεταν κάποιοι συνάδελφοι για τα συγκεκριμένα αυτά θέματα.

Τι να πρωτοθυμηθώ απ' όσα άκουσα; Τι να πρωτοθυμηθώ; 'Ο,τι διαβάζουμε στις εφημερίδες, ό,τι γνωρίζουμε από τα Μέσα Μαζικής Ενημέρωσης, ό,τι σχολιάζεται, αληθές ή μη, κατά τον ένα ή τον άλλο τρόπο, όποιες απόψεις λένε διάφοροι ειδικοί ή μη ειδικοί, έχουν μεταφερθεί στην Αίθουσα. Και πρέπει λοιπόν, δίκην αριθμομνήμονος και να θυμηθώ και να προσπαθήσω, να επιχειρήσω μέσα στο χρόνο που μου επιβάλλει ο Κανονισμός και που θα με υποχρεώσετε να τον τηρήσω, να απαντήσω. Δεν είναι καθόλου εύκολο.

Θέλω, όμως, να πω εξ αρχής -και λυπούμαι που ο κ. Δημαράς δεν είναι εδώ, ο οποίος "πυροβόλησε" και έφυγε- ότι σε αυτήν την Αίθουσα όσοι θητεύουμε, πρέπει να ομιλούμε με περισσότερη ευθύνη και λιγότερη δημαγωγία, έστω και αν θέλουμε να αντιπολιτευθούμε και όσο έντονα θέλουμε, μία κυβέρνηση ή κάποιες πολιτικές με τις οποίες μπορεί να μη συμφωνούμε. Δεν μπορούμε, δηλαδή, να βγάζουμε τα απωθημένα σ' αυτήν την Αίθουσα, κύριοι συνάδελφοι του ΔΗ.Κ.ΚΙ.

ΓΕΩΡΓΙΟΣ ΤΣΑΦΟΥΛΙΑΣ: Τα απωθημένα σας τα βγάλατε εσείς εναντίον του λαού.

ΝΙΚΟΛΑΟΣ ΦΑΡΜΑΚΗΣ (Υφυπουργός Εργασίας και Κοινωνικών Ασφαλίσεων): Σας παρακαλώ, κύριε Τσαφούλια. Σας αφορούν και προσωπικά αυτά που λέω.

ΓΕΩΡΓΙΟΣ ΤΣΑΦΟΥΛΙΑΣ: Συνεννοηθείτε ...

ΠΡΟΕΔΡΕΥΩΝ (Δημήτριος Β. Κωστόπουλος): Κύριε Τσαφούλια, σας παρακαλώ!

ΝΙΚΟΛΑΟΣ ΦΑΡΜΑΚΗΣ (Υφυπουργός Εργασίας και Κοινωνικών Ασφαλίσεων): Δεν μπορεί, λοιπόν, με αυτό το ύφος, με αυτόν τον τόνο, με αυτά τα λόγια -και προστατέψτε μας, κύριε Πρόεδρε- ένα κόμμα, που το έχει τάξει με συγκεκριμένο αριθμό ψήφων σε μία θέση, όπου το έχει τάξει, ο ελληνικός λαός, με τόση θρασύτητα να επιτίθεται σε μία κυβέρνηση ενός άλλου κόμματος, που ο ελληνικός λαός του έχει αναθέσει τη διακυβέρνηση πολλές φορές μέχρι σήμερα. Θα μας ξανακρίνει ο ίδιος λαός και εμάς και εκείνους.

Νομίζω ότι μπορούμε να λέμε αυτά που έχουμε να πούμε και να κάνουμε την όποια κριτική, υπάρχουν όμως, άλλοι λόγοι, άλλοι τρόποι και κοσμιότερη συμπεριφορά. Είναι δυνατόν, δηλαδή, εμείς να μην αγανακτούμε και να μην απαντούμε; "Κατέστημεν επικίνδυνοι" είπε ο κ. Δημαράς. Ποιος το κρίνει αυτό; "Χάσαμε την επαφή με το λαό". Ποιος το κρίνει αυτό και πώς αποδεικνύεται; Θα έρθει η ώρα που θα αποδειχθεί. Θα τα μετρήσουμε, θα "κάνουμε ταμείο" κύριοι συνάδελφοι, του ΔΗ.Κ.ΚΙ., για να το πω έτσι απλά, όπως το λέει ο λαός μας. 'Οταν έρθει η ώρα όμως.

Δεν μπορεί να είσθε τιμητές των πάντων, να διεκδικείτε το αλάθητο και να ισχυρίζεσθε ότι όλα όσα κάνουμε εμείς δεν έχουν καμία σχέση με την πραγματικότητα και εσείς γνωρίζετε τάχα τι πρέπει να γίνει. Μπορεί και να γνωρίζετε.

Να πείσετε, λοιπόν, εκείνον που πρέπει να πείσετε -και αυτός είναι ο ελληνικός λαός- στην επόμενη εκλογική αναμέτρηση να μην επιλέξει την ίδια Κυβέρνηση, αλλά να επιλέξει πιθανόν εσάς να τον κυβερνήσετε.

Μία κυβέρνηση, κύριε Πρόεδρε, δεν μπορεί να επερωτάται για πιθανές προθέσεις ή για εκθέσεις ειδικών που δεν είναι οι αποφάσεις της, δεν είναι η πολιτική της, δεν τις υιοθετεί. Δεν είπε ποτέ κανένας κυβερνητικός παράγοντας ότι υιοθετεί την έκθεση οιουδήποτε ειδικού. Δεν το είπε ποτέ αυτό! Είναι χρήσιμη και η συγκεκριμένη και άλλες εκθέσεις και είναι και συμβολή στο διάλογο που γίνεται αυτόν τον καιρό, γιατί καταγράφει την πραγματικότητα της οικονομίας, της κοινωνίας και της κοινωνικής ασφάλισης αυτής της χώρας, του συστήματος κοινωνικής ασφάλισης. Είναι χρήσιμη για όσους θέλουν να τη διαβάσουν. Δεν είναι όμως, δυνατό να μεταφέρονται λόγια, που δεν είπε ποτέ η Κυβέρνηση, στην Κυβέρνηση και πολιτικές που δεν γνωρίζει κανείς εάν θα υιοθετηθούν ότι είναι στις προθέσεις της Κυβέρνησης.

Δεν μπορεί, δηλαδή, να εγκαλείται, να ελέγχεται η Κυβέρνηση για τις απόψεις ενός ειδικού για ένα οποιοδήποτε θέμα, έστω και εάν του έχει ανατεθεί να κάνει προτάσεις και δεν


 

  

Σελίδα 2736 

"προσήλθε αυτοβούλως" όπως είπαν κάποιοι συνάδελφοι. Κάποτε πρέπει να τελειώσει αυτό το θέμα.

Κατηγορηθήκαμε για έλλειψη κοινωνικής ευαισθησίας. 'Ολοι ξαφνικά σ' αυτήν την Αίθουσα έχουν γίνει περισσότερο ευαίσθητοι κοινωνικά και η Νέα Δημοκρατία ακόμα. Το είπε και ο δικός της Κοινοβουλευτικός Εκπρόσωπος, σαν να ιδρύθηκε χθες η Ν.Δ. και δεν έχει κυβερνήσει ποτέ αυτήν τη χώρα.

Αναπτύχθηκαν και άλλα θέματα, που έχουν σχέση με τον κοινωνικό διάλογο, που έχουν σχέση με τον προϋπολογισμό, ενώ όλοι γνωρίζουμε ότι σε ελάχιστες ημέρες, στη Βουλή, θα γίνει μια γενική συζήτηση, όπου όλα τα κόμματα και όλοι μας θα έχουμε τη δυνατότητα να αναφερθούμε σε θέματα οικονομικής πολιτικής, σε θέματα κοινωνικών ασφαλίσεων, σε θέματα φορολογικής, εισοδηματικής πολιτικής, σε όλους τους τομείς της δραστηριότητας της κυβερνητικής και του κράτους. 'Ολα, λοιπόν, στο τραπέζι, μέχρι και αυτό που είπε ο κ. Δημαράς ότι: "Αν δεν είσαι άνθρωπος του Σημίτη σ' αυτήν τη χώρα, αυτόν τον καιρό, οι πόρτες είναι όλες κλειστές. Δεν μπορείς να βρεις καμία δουλειά."

'Ολοι έχετε ξεχάσει ότι αυτή η Κυβέρνηση, η Κυβέρνηση του ΠΑ.ΣΟ.Κ. θέσπισε νόμο για τις προσλήψεις με αντικειμενικά κριτήρια και πολύ πρόσφατα, τον επεξέτεινε και εκεί ακόμη όπου δεν είχε εφαρμογή.

'Ολοι ξεχνάτε τι γινόταν στο πολύ πρόσφατο παρελθόν και με τις Κυβερνήσεις του ΠΑ.ΣΟ.Κ., τότε που και οι περισσότεροι συνάδελφοι του ΔΗ.Κ.ΚΙ. ήταν μέλη και Βουλευτές κάποιοι του ΠΑ.ΣΟ.Κ. Τώρα, τα ξεχάσαμε όλα; Δεν ανήκαμε ποτέ σ' αυτόν το χώρο; Δεν ξέρουμε πως λειτουργούσε; Δεν ξέρουμε καν, πως λειτουργεί το σύστημα το πολιτικό στην Ελλάδα; 'Ηρθαμε με αλεξίπτωτο χθες σ' αυτήν τη χώρα. Και γίναμε τιμητές των πάντων;

Και για να πούμε και κάτι επί της ουσίας της επερώτησης, που πραγματικά θίγει σοβαρά θέματα: Και θέματα εργασιακών σχέσεων, και θέματα κοινωνικής ασφάλισης, και θέματα οικονομικής πολιτικής.

Η οικονομική και κοινωνική πραγματικότητα στη χώρα κύριοι συνάδελφοι, είναι δεδομένη. Αυτή είναι. Και η Κυβέρνηση έχει υποχρέωση να κινείται μέσα σ' αυτά τα δοσμένα οικονομικά πλαίσια και να προσπαθεί, αν θέλετε, να βελτιώσει τα πράγματα. Να υπάρξει ανάκαμψη στην οικονομία, καλυτέρευση του επιπέδου ζωής του ελληνικού λαού, μέσα από ένα συγκεκριμένο στόχο, που έχει αναφερθεί πολλές φορές εδώ και από τον ίδιο τον Πρωθυπουργό, της ισότιμης ένταξής μας στην Ευρωπαϊκή 'Ενωση.

Με βάση αυτές τις πραγματικότητες και με την πραγματικότητα επίσης της πρόσφατης νομισματικής κρίσης, που πολύ επηρέασε την οικονομία της χώρας, έγινε ο προϋπολογισμός, που θα συζητήσουμε σε λίγες μέρες στη Βουλή. Δεν πρόκειται, λοιπόν, εγώ να συμπληρώσω τον κ. Χριστουδουλάκη, που μίλησε πριν από εμένα και να αναφερθώ σε θέματα φορολογικής και εισοδηματικής πολιτικής. Δεν πρόκειται να επεκταθώ προς αυτόν τον τομέα.

Κοινωνική Ασφάλιση: Τα προβλήματα του κοινωνικοασφαλιστικού μας συστήματος είναι γνωστά. Τα έχουν επισημάνει όλοι. Οι διαπιστώσεις όλων είναι ίδιες. Και όχι μόνο τώρα, αλλά από το 1959, όπου και τότε μια επιτροπή μιλούσε για προβλήματα της κοινωνικής μας ασφάλισης, για την "πληθύ των φορέων" -τώρα τη λέμε διαφορετικά- ασφάλισης, για την κακή οργάνωση και λειτουργία του συστήματος, για την ανισότητα των παροχών και των εισφορών, για τις συντάξεις αναπηρίας, για τα βαριά και ανθυγιεινά κλπ. Δεν έχει αλλάξει απολύτως τίποτε. Πολλαπλασιάστηκαν και επαυξήθηκαν τα προβλήματα του συστήματος.

'Οποιος λέει την αλήθεια δεν τρομοκρατεί κανένα.

Στις διαπιστώσεις, όλοι θεωρώ ότι συμφωνούμε. Μπορεί να διαφωνούμε στα αίτια ή μπορεί να συμφωνούμε και σε αυτά. Γεγονός είναι ότι αυτή είναι η πραγματικότητα σήμερα και πρέπει να κινηθείς μέσα σε αυτή.

'Ακουσα την κ. Αλφιέρη να αναφέρεται σε μια σειρά αιτημάτων που πρέπει να ικανοποιηθούν ή προτάσεων που πρέπει να ληφθούν υπόψη από την πλευρά της Κυβερνήσεως. Θα μπορούσα να συμφωνήσω σε πολλά από αυτά, αλλά ένα ρητορικό ερώτημα δικαιούμαι να της απευθύνω. Με ποιούς πόρους;

Είμαι υποχρεωμένος, ως Υφυπουργός Κοινωνικών Ασφαλίσεων, είναι υποχρεωμένη η Κυβέρνηση, στις αποφάσεις που θα πάρει να βλέπει και "τι έχει μέσα το συρτάρι", διότι αλλιώς οι αποφάσεις θα είναι χωρίς αντικείμενο.

Λυπούμαι που όλοι όταν είμαστε στην Αντιπολίτευση -και θα το πω για να υπάρχει στα Πρακτικά- υιοθετούμε τα αιτήματα όλων και έχουμε προτάσεις για την επίλυση όλων των προβλημάτων. Λυπούμαι επίσης που όταν ερχόμαστε στην Κυβέρνηση δεν μπορούμε να ικανοποιήσουμε αυτά που είχαμε υποσχεθεί όταν ήμασταν στην Αντιπολίτευση.

'Ολα τα αιτήματα που επαναλάβατε σήμερα εδώ έχουν σημαντικό οικονομικό κόστος για να ικανοποιηθούν. Πού θα βρεθούν αυτά τα κονδύλια; Ανεξάρτητα από το λόγο για τον οποίο δεν είναι καλή η οικονομική κατάσταση των ασφαλιστικών οργανισμών σήμερα -αν θέλετε να αποδώσουμε ευθύνες, να το κάνουμε- πρέπει να έχουμε τα χρήματα που χρειάζονται για να πάμε στο 80% της σύνταξης. Πρέπει να έχουμε τα χρήματα που χρειάζονται για να είναι η κατώτερη σύνταξη στα είκοσι ημερομίσθια του ανειδίκευτου εργάτη και να αναπροσαρμόζεται κάθε χρόνο, σύμφωνα με τις συλλογικές συμβάσεις.

Πρέπει να συμφωνήσω μαζί σας σε όσα είπατε για τα κατώτερα όρια των συντάξεων. Δεν πρέπει να υπάρχει συνταξιούχος που να παίρνει σαράντα χιλιάδες (40.000) ή πενήντα χιλιάδες (50.000) δραχμές το μήνα. Βεβαίως, ανταποδοτικότητα στο ελληνικό ασφαλιστικό σύστημα δεν υπάρχει, αλλά παρ' όλα αυτά, θα συμφωνήσω μαζί σας στη διαπίστωση ότι δεν πρέπει κανείς να έχει τόσο μικρές συντάξεις.

Για να αυξηθούν όμως οι συντάξεις και να ικανοποιηθούν οι συνταξιούχοι, πρέπει να υπάρχουν τα απαραίτητα κονδύλια τα οποία δεν υπάρχουν. Εγώ δεν γνωρίζω καμία Κυβέρνηση, η οποία να βάλλει εναντίον του εαυτού της, να μπορεί να ικανοποιήσει αιτήματα και να μην το κάνει, να μπορεί να δώσει αυξήσεις και να μη δίνει, διότι κάποιοι δήθεν έτσι της υπαγορεύουν, όπως λένε κάποιοι συνάδελφοι εδώ.

Εγώ δεν αισθάνομαι να μου υπαγορεύει κανείς καμία πολιτική ή να μου επιβάλει απόψεις. Οι περισσότεροι συνάδελφοι στην Κυβέρνηση και στο ΠΑΣΟΚ έχουν καταγωγή από τα ίδια κοινωνικά στρώμματα, όπως όλοι οι άλλοι -πιστεύω ότι δεν διαφωνείτε σε αυτό- που κατάγονται από την ελληνική επαρχία. 'Ηταν και οι δικοί μας γονείς αγωνιστές επί πολλά χρόνια και οι παππούδες μας, όπως και οι δικοί σας. Δεν χρειάζονται συστάσεις σ' αυτήν την Αίθουσα. Πρέπει όμως να έχεις δυνατότητες για να μπορείς να ανταποκριθείς στο σύνολο των αιτημάτων.

Κύριοι συνάδελφοι, επιχειρούμε νοικοκύρεμα στο ασφαλιστικό σύστημα και παίρνουμε μέτρα που δείχνουν την κοινωνική μας ευαισθησία. Το επίδομα κοινωνικής αλληλεγγύης είναι ένα από αυτά. Επειδή ακριβώς δεν υπήρχαν τα κονδύλια για να δοθεί αύξηση σε όλους, θελήσαμε να βοηθήσουμε εκείνους τους συνταξιούχους που έχουν τις μεγαλύτερες ανάγκες. Παίρνουμε μέτρα για το φάρμακο. Γιατί δυσπιστείτε; Κοστολόγηση και ανακοστολόγηση. Δόθηκε ή δίνεται σήμερα το νέο δελτίο τιμών, η νέα αγορανομική διάταξη. Υπάρχει μεσοσταθμική μείωση της φαρμακευτικής δαπάνης μόνο από αυτό το μέτρο και από την κατάργηση των επιβαρύνσεων στο φάρμακο, χωρίς να θιγούν οι πόροι των ασφαλιστικών οργανισμών, πάνω από 23% ή 24%.

Αυτό θα το δει αμέσως ο 'Ελληνας πολίτης, ο 'Ελληνας ασφαλισμένος, διότι και η δική του συμμετοχή θα μειωθεί, αλλά και οι ασφαλιστικοί οργανισμοί θα ανακουφισθούν. Γι'αυτό και η επιχορήγηση των ταμείων από τον κρατικό προϋπολογισμό φέτος είναι λιγότερη κατά μερικά δισεκατομμύρια. Διότι υπάρχει αυτή η μεγάλη μείωση της φαρμακευτικής δαπάνης από τα συνολικά μέτρα που έχουμε ανακοινώσει για το φάρμακο.

Από 1.1.1998 έχουμε την ασφάλιση του ΟΓΑ. Δηλαδή,


 

  

Σελίδα 2737 

βγάζουμε τον αγρότη από την κοινωνική απομόνωση, τον κάνουμε δικαιούχο και αυτόν μιας κοινωνικής προστασίας, η οποία τόσο ελλιπής ήταν μέχρι τώρα. Βεβαίως, με ασφάλιστρο. Αυτό θα πει ασφάλιση. Με πόσο ασφάλιστρο όμως; Με 2/3 από το κράτος και 1/3 από εκείνον, σε αντίθεση με ό,τι συμβαίνει στους άλλους οργανισμούς των αυτοαπασχολουμένων, γιατί το δικαιούται.

Παίρνουμε, λοιπόν, καθημερινά μέτρα και κοπιάζουμε, όχι για να αποδείξουμε την κοινωνική μας ευαισθησία -δεν είναι εκεί το πρόβλημα- αλλά για να μπορέσουμε να βοηθήσουμε όσους έχουν μεγαλύτερη ανάγκη, αφού δεν είναι δυνατή για όλους η αύξηση μισθών και συντάξεων. Εάν εδίδετο σε όλους η ίδια, κάποιοι θα ωφελούντο περισσότερο, οι μεγαλοσυνταξιούχοι, και κάποιοι λιγότερο.

Κύριε Πρόεδρε, κλείνω υποστηρίζοντας ότι η Κυβέρνηση με την οικονομική της πολιτική τα τελευταία χρόνια διασφάλισε το πραγματικό εισόδημα και των μισθωτών και των συνταξιούχων. Το αύξησε λίγο, όπως αποδεικνύουν τα πραγματικά στοιχεία, τα οποία έχουν δοθεί πολλές φορές στη δημοσιότητα. 'Εχουν αναφερθεί αυτά τα στοιχεία στην Αίθουσα και θα έχουμε την ευκαιρία να τα επαναλάβουμε στη συζήτηση του προϋπολογισμού, που θα γίνει σε λίγες μέρες.

ΠΡΟΕΔΡΕΥΩΝ (Δημήτριος Β. Κωστόπουλος): Ο κ. Ρόκος έχει το λόγο.

ΓΕΩΡΓΙΟΣ ΡΟΚΟΣ: Κύριε Πρόεδρε, βέβαια, η επερώτησή μας ήταν συγκεκριμένη. Οι πολιτικοί όροι όμως και οι πολιτικές αναζητήσεις κάθε φορά στο διάλογο επεκτείνονται ανάλογα και με το κλίμα που εμφανίζεται. Και έτσι αναγκασθήκαμε και εμείς και με την τοποθέτηση προηγουμένως του κυρίου Υπουργού, ενός στυγνού διαχειριστή καθόλου πολιτικού, να βάλουμε και εμείς δυστυχώς νούμερα στο τραπέζι. Θα αποφύγω να το κάνω με εσάς τώρα, κύριε Υπουργέ. Γιατί με θίξατε και πολιτικά και ιδεολογικά λέγοντας και θυμίζοντάς μου τις πολιτικές μου καταγωγές.

Ναι, ήμουν και παραμένω και εγώ και πολλοί από μας εδώ -όλοι εμείς στο ΔΗ.Κ.Κ.Ι.- άνθρωπος με προοδευτικές αντιλήψεις, με προοδευτικές θέσεις. Είμαστε άνθρωποι που κάποτε ακούγαμε τη λέξη "σοσιαλισμός" και της δίναμε ανθρώπινο πρόσωπο και μας τρόμαζαν κάποιοι άλλοι τότε σοσιαλισμοί. Δεν μπορούσαμε όμως να φαντασθούμε ότι αυτή η ιστορική παράταξη του τότε σοσιαλισμού, που τότε εμείς επαγγελόμασταν, του τότε ΠΑ.ΣΟ.Κ., θα μπορούσε να είναι ένας σοσιαλισμός χωρίς ανθρώπινο πρόσωπο. Και είναι, κύριε Υπουργέ, χωρίς ανθρώπινο πρόσωπο ο δικός σας σοσιαλισμός. Γιατί σε καμία περίπτωση δεν έχει πολιτικό βάθος στις αναζητήσεις του. 'Εχει μια στυγνή διαχειριστική λογική, που και αυτή με τη σειρά της είναι αποτυχημένη.

'Ολο αυτό το αποτέλεσμα είναι συνέπεια μίας μη βούλησής σας να απαντήσετε στα παγκόσμια φαινόμενα και στα παγκόσμια γεγονότα. 

Να σταθείτε με οράματα και ιδεολογία στη συγκεκριμένη κρίση της παγκόσμιας οικονομίας. Σ' αυτήν την παγκοσμιοποιημένη οικονομία και αγορά, που ισοπεδώνει κάθε μέρα σε όλα τα μέρη της γης ανθρώπινες υπάρξεις και πρόσωπα. Σ' αυτήν την παγκόσμια οργάνωση εμπορίου, που επιβάλλει σήμερα τακτικές, αλλά και σε σας δρόμους, αδιέξοδους για μας, υποχρεωτικούς όμως για σας. Γιατί έτσι και αλλιώς, όπως έχετε διαρθρωθεί πολιτικά, είσθε οδηγημένοι σε ένα αδιέξοδο από την ίδια την πολιτική σας ηγεσία, όπως μετατράπηκε το ΠΑ.ΣΟ.Κ. τα τελευταία χρόνια. 

Δεν μπορείτε, κύριε Υπουργέ, σε καμία περίπτωση να πείσετε κανέναν, ότι τα τελευταία οκτώ χρόνια υπάρχει μια άλλη φιλοσοφία, είτε κυβερνήσατε όλοι μαζί είτε κυβέρνησε η Νέα Δημοκρατία είτε κυβερνάτε μόνοι σας σήμερα. Τα τελευταία χρόνια ακολουθείτε μία αναγκαστική πορεία, η οποία δεν έχει να κάνει σε καμία περίπτωση με τις επιλογές του ελληνικού λαού.

Προκαλέσατε λέγοντας ότι σας ψήφισε ο ελληνικός λαός. Είπατε ας ψηφίσει και το δικό μας κόμμα. Εμείς δεν φιλοδοξούμε να μας ψηφίσουν. Εμείς φιλοδοξούμε να ψηφίσουν τις ιδέες μας και τις απόψεις μας που εσείς τις έχετε εγκαταλείψει και τώρα άλλα νομοθετείτε. 

Κύριε Υπουργέ, η Ελλάδα έχει ανάγκη από ανάλυση για να κάνει τους δικούς της σχεδιασμούς μέσα σε αυτήν την παγκοσμιοποιημένη κατάντια. Η Ελλάδα έχει συγκεκριμένη οικονομική δομή που πρέπει να αναλυθεί. 'Εχει χάσει το τρένο της βιομηχανικής επανάστασης. 'Εχει μία εσωστρεφή οικονομία κλεισμένη στο καβούκι της. Βράζει στο ζουμί της γιατί δεν υπάρχουν πια οράματα στις σύγχρονες πολιτικές ομάδες. Δεν υπάρχει ένας σχεδιασμός με βάση την ελληνική πραγματικότητα, ούτε μία πρόταση πραγματικά εκσυγχρονιστική.

Θα σας αναλύσω και το δικό σας όρο του εκσυγχρονισμού. Εκσυγχρονισμός είναι η παραίτηση από μεθόδους, πρακτικές, νοοτροπίες και δραστηριότητες του παρελθόντος. Εσείς δυστυχώς αυτά τα επαναφέρετε. 'Ετσι προσπαθείτε να ελέγξετε το συνδικαλιστικό κίνημα με παλιές μεθόδους. Προσπαθείτε να ελέγξετε την πληροφόρηση συμπλέοντας κάθε μέρα όλο και περισσότερο με αυτούς που σήμερα ελέγχουν τα Μαζικά Μέσα Ενημέρωσης, το κεφάλαιο και τις επιχειρήσεις. 'Ετσι κατηγορείσθε από τους χθεσινούς διεπλεκόμενους σαν οι σημερινοί διαπλεκόμενοι.

'Ομως αυτή η πολιτική έτσι κι αλλιώς έχει δημιουργήσει αδιέξοδα. Δεν μπορείτε να με πείσετε ότι εσείς, κύριε Υπουργέ, πηγαίνοντας στη Λάρισα πηγαίνετε με ευκολία στα καφενεία των χωριών στην περιφέρεια σας. Και αυτό γιατί ξέρετε ότι κάθε μέρα μεγαλώνουν τα προβλήματά τους. Είπατε και εσείς προηγουμένως ότι δεν έχετε να τους δώσετε. Δεν σκεφθήκατε γιατί δεν έχετε να τους δώσετε. Δεν μπορείτε να τους δώσετε γιατί δεν παράγετε. 'Εχετε οδηγήσει τη χώρα σε παραγωγικό αδιέξοδο. Κάθε μέρα κλείνουν μικρές και μεσαίες επιχειρήσεις. Δεν το βλέπετε; Πως θα πάτε να αντιμετωπίσετε στα πέριξ της Λάρισας τους μικρούς επαγγελματίες, τους εμπόρους οι οποίοι περιμένουν να εισπράξουν τις ακάλυπτες επιταγές τη στιγμή που δεν μπορούν να ανταποκριθούν στα χρέη τους στις τράπεζες.

Πως θα μπορέσετε να αντιμετωπίσετε αυτούς οι οποίοι ζητάνε δουλειά. Λέτε ότι η ανεργία είναι στο 10%, με 15% -λέω εγώ- περιφερόμενους λαθρομετανάστες διωκόμενους από το ίδιο το σύστημα της ευρύτερης περιφέρειας μας που είναι το ίδιο σύστημα του φιλελευθερισμού που έχει μπει βαθιά και στο δικό σας μυαλό σαν τη μοναδική διέξοδο στα προβλήματα της κοινωνίας μας.

Πάτε να καταργήσετε βασικές έννοιες της πολιτικής. Λέτε ότι δεν υπάρχει ιδεολογία. Υπάρχει ιδεολογία αρκεί να θέλει κανείς να τη δει. Είναι η ιδεολογία των μη προνομιούχων, των διωκόμενων, των ανέργων που δεν είναι μόνο στην Ελλάδα, αλλά σε όλη την Ευρώπη γενικότερα.

Εσείς την ιστορική παράταξή σας της προηγούμενης δεκαετίας την έχετε οδηγήσει σε αυτόν το δρόμο τον αδιέξοδο και επικαλείσθε ψευδώς αριθμούς εις βάρος χθεσινών σας συναγωνιστών. Ποιους πάτε να πείσετε; Τους σημερινούς σας ελεγκτές, αυτούς που σας βοήθησαν να είστε σήμερα στην εξουσία, αυτούς που δημιούργησαν το πολιτικό παράδοξο στη χώρα μας, των βιομηχάνων, των μεγαλοεπιχειρηματιών, των μεγαλοπαραγόντων οι οποίοι στήριξαν σοσιαλιστική κυβέρνηση.

Εσείς πρέπει λογικά και πολιτικά να απαντήσετε σε αυτά και μην τα βάζετε με συναδέλφους μας για το εάν μπήκαν λιγότερο ή περισσότερο στην ουσία της επερώτησης. Τα ζητήματα είναι πολιτικά. 'Ετσι πρέπει να τα αντιμετωπίσουμε. Σας δώσαμε τη δυνατότητα να απολογηθείτε, όχι σε εμάς αλλά προς τον ελληνικό λαό. Και απολογήθηκε ο Κοινοβουλευτικός Εκπρόσωπος της Νέας Δημοκρατίας ομολογώντας τις αποτυχίες της οικονομικής τους πολιτικής. Ταυτόχρονα υποσχέθηκαν ότι όταν ξανάρθουν στην εξουσία θα αλλάξουν.

Βέβαια και εγώ και όλοι μας ξέρουμε ότι αυτά τα κόμματα τα λεγόμενα μεγάλα, με την αλαζονεία της εξουσίας που κυριαρχεί απάνω τους ξεχνούν κάθε φορά ότι η ιδεολογία πρέπει να είναι σταθερή για να μην απογοητεύει τα λαϊκά στρώματα και ότι δεν πρέπει άλλα να λέμε όταν είμαστε στην Αντιπολίτευση και άλλα όταν είμαστε στην εξουσία.

Γιατί έτσι αδρανοποιούμε τους πολίτες, βάζουμε στο


 

  

Σελίδα 2738 

περιθώριο τους νέους, που μας βλέπουν και φεύγουν μακριά. Σεις δεν το βλέπετε αυτό, για να κατανοήσετε την αποτυχία της πολιτικής σας; Δεν είναι αποτυχία της πολιτικής σας η ανεργία των νέων, που φτάνει το 35%; Θα μου πείτε ότι δεν είναι τόσο, αλλά 33% ή 30%, γιατί έτσι θέλετε κάθε φορά να απαντάτε, με επίκληση αριθμών και όχι με την αγωνία του πιο σοβαρού κομματιού της κοινωνίας μας, που είναι η νεολαία μας.

Μιλήσατε για την κοινωνική ασφάλιση. Οι πίνακες αναφέρονται στο μείον 5% στην επιχορήγηση του ΙΚΑ, σελίδα 107.

ΝΙΚΟΛΑΟΣ ΦΑΡΜΑΚΗΣ (Υφυπουργός Εργασίας και Κοινωνικών Ασφαλίσεων): Σας εξήγησα γιατί.

ΓΕΩΡΓΙΟΣ ΡΟΚΟΣ: Είπατε ότι δεν έχετε. Να βάλετε την Ελλάδα σε μια αναπτυξιακή πορεία και αυτός ο τόπος να βρει το δρόμο του και να παίξει το ρόλο, που ορίζει η γεωγραφική του θέση. Να είναι ο πρόξενος της Ανατολής, της Δύσης, του Βορρά και του Νότου, γιατί αυτή είναι η θέση μας. 'Ομως, αυτό θα γίνει με μία επιλογή συγκεκριμένων πολιτικών και όχι ενός Αθηνοκεντρισμού, που κάθε μέρα επιβεβαιώνεται και περισσότερο. Μην εγκαταλείπετε την ύπαιθρο και την περιφέρεια, με το να παίρνετε κονδύλια με την αίτηση που κάνατε στην Κομισιόν, για να μεταφερθούν στα έργα της Αθήνας. Να μείνουν και κάποιοι συμπατριώτες μας στα σύνορα, για να φυλάξουν την πατρίδα.

Είναι σύγχρονα προβλήματα και δεν έχει σημασία πώς τα λέει κανείς και πώς τα εκφράζει, γιατί ξέρετε ότι αυτή είναι η αίσθηση του ελληνικού λαού. Βέβαια, σας ψηφίζουν, όμως τους βάζετε σε διλήμματα, όπως το κάνατε και στις τελευταίες εκλογές, όταν τους λέγατε μην ψηφίζετε ΔΗΚΚΙ, γιατί ψηφίζετε 'Εβερτ. 

Αυτές οι παλαιοκομματικές τακτικές δεν έχουν να κάνουν τίποτα από αυτό, που εμείς ζήσαμε σε μια προηγούμενη εποχή του ΠΑΣΟΚ, που είχε πολιτικά οράματα και απόψεις. 'Ομως είχε και μία άλλη πολιτική ηγεσία, που σήμερα σεις πρώτοι ξεχάσατε, γιατί εκσυγχρονιστήκατε μέσα σ' αυτήν τη λαίλαπα, που αναποδογυρίζει τον κόσμο και κρατιέστε σήμερα από τα μαλλιά σας, όπως οι πνιγμένοι.

ΠΡΟΕΔΡΕΥΩΝ (Δημήτριος Β. Κωστόπουλος): Ο Υφυπουργός Εργασίας και Κοινωνικών Ασφαλίσεων, κ. Φαρμάκης, έχει το λόγο.

ΝΙΚΟΛΑΟΣ ΦΑΡΜΑΚΗΣ (Υφυπουργός Εργασίας και Κοινωνικών Ασφαλίσεων): Δυο λέξεις, για να κλείσει η συζήτηση.

Θέλω να ευχαριστήσω τους συναδέλφους του ΔΗΚΚΙ για τη σημερινή επερώτηση παρά το γεγονός ότι διατηρώ τις απόψεις μου, για το ύφος τους και το περιεχόμενο όσων είπαν.

Θέλω να τονίσω ότι η οικονομική πολιτική της Κυβέρνησης, όπως φαίνεται από τους δείκτες της οικονομίας, που κάθε μέρα γίνονται και καλύτεροι, οδηγεί την εθνική μας οικονομία σε ανάκαμψη και τον ελληνικό λαό και τη χώρα σε καλύτερες μέρες.

Είναι γεγονός ότι με την πολιτική μας η Ελλάδα του 2001, η Ελλάδα του επόμενου αιώνα, θα είναι μία χώρα ευημερίας, μια χώρα ευρωπαϊκή, όπου θα έχουν αλλάξει πάρα πολλά από τα σημερινά συμβαίνοντα. Αν κάποιοι έχουν άλλες απόψεις για τον προσανατολισμό της χώρας και την πορεία, που πρέπει να ακολουθήσει, είναι δικό τους θέμα.

Εμείς κάναμε τις επιλογές μας, έχουμε την εντολή του ελληνικού λαού και είμαστε βέβαιοι ότι και στις επόμενες εκλογές θα έχουμε την εντολή να συνεχίσουμε.

ΠΡΟΕΔΡΕΥΩΝ (Δημήτριος Β. Κωστόπουλος): Κύριοι συνάδελφοι, έχω την τιμή να ανακοινώσω στο Σώμα ότι από τα δυτικά θεωρεία παρακολουθούν τη συνεδρίασή μας σαράντα δυο μαθητές και μαθήτριες και δυο συνοδοί καθηγητές από το 6ο Γυμνάσιο Καρδίτσας.

Καλά το λέω; Και το προηγούμενο 6ο ήταν. Τι γίνεται; Πολλά έκτα Γυμνάσια έχει η Καρδίτσα.

Τους καλωσορίζουμε στο Κοινοβούλιο.

(Χειροκροτήματα από όλες τις πτέρυγες της Βουλής)

ΓΕΩΡΓΙΟΣ ΡΟΚΟΣ: Κύριε Πρόεδρε, σας παρακαλώ το λόγο.

ΠΡΟΕΔΡΕΥΩΝ (Δημήτριος Β. Κωστόπουλος): Ο κ. Ρόκος έχει το λόγο.

ΝΙΚΟΛΑΟΣ ΦΑΡΜΑΚΗΣ (Υφυπουργός Εργασίας και Κοινωνικών Ασφαλίσεων): Δεν έχει δικαίωμα να μιλήσει ο κ. Ρόκος!

ΠΡΟΕΔΡΕΥΩΝ (Δημήτριος Β. Κωστόπουλος): 'Εχει δικαίωμα.

ΝΙΚΟΛΑΟΣ ΦΑΡΜΑΚΗΣ (Υφυπουργός Εργασίας και Κοινωνικών Ασφαλίσεων): Κύριε Πρόεδρε, αν συνεχίσουμε έτσι, ο ένας και να απαντάει ο άλλος, δεν θα τελειώσουμε.

ΓΕΩΡΓΙΟΣ ΡΟΚΟΣ: Μπορώ να μιλήσω ακόμα δυόμισι λεπτά, αλλά δεν θα τα χρησιμοποιήσω. Θα μιλήσω μόνο μισό λεπτό, κύριε Υπουργέ, για να σας πω ένα πράγμα. Το είπα πολλές φορές, αλλά δεν θέλετε να το καταλάβετε, ότι σημασία έχει να κυβερνάτε με τη συναίνεση του ελληνικού λαού με βάση ένα πρόγραμμα που έχετε αναγγείλει. Ξαναδιαβάστε το πρόγραμμά σας, γιατί ασκώντας πολιτική το έχετε ξεχάσει.

ΠΡΟΕΔΡΕΥΩΝ (Δημήτριος Β. Κωστόπουλος): Κύριε Φαρμάκη, έχετε το λόγο για μια μικρή τοποθέτηση.

ΝΙΚΟΛΑΟΣ ΦΑΡΜΑΚΗΣ (Υφυπουργός Εργασίας και Κοινωνικών Ασφαλίσεων): Για δευτερόλεπτα, κύριε Πρόεδρε.

Να πω μόνο στον κύριο συνάδελφο, ότι τόση αμετροέπεια δεν χρειάζεται. Θα μας κρίνει όλους εκείνος που έχει αυτήν την αρμοδιότητα. Και θα αποδώσει "τα του Καίσαρος τω Καίσαρι". Θα κατατάξει τον καθένα εκεί που πρέπει, μικρό ή μεγάλο, στον κατάλληλο χρόνο ασφαλώς, όταν θα έρθει η ώρα.

ΠΡΟΕΔΡΕΥΩΝ (Δημήτριος Β. Κωστόπουλος): 'Εχουν διανεμηθεί τα Πρακτικά της 17ης Νοεμβρίου 1997.

Ερωτάται το Σώμα: Επικυρούνται;

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.

ΠΡΟΕΔΡΕΥΩΝ (Δημήτριος Β. Κωστόπουλος): Συνεπώς, τα Πρακτικά της 17ης Νοεμβρίου 1997 επικυρώθηκαν.

Κύριοι συνάδελφοι, στο σημείο αυτό δέχεσθε να λύσουμε τη συνεδρίαση;

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.

Με τη συναίνεση του Σώματος και ώρα 14.40' λύεται η συνεδρίαση για την προσεχή Δευτέρα 8 Δεκεμβρίου 1997 και ώρα 18.00' με αντικείμενο εργασιών του Σώματος, κοινοβουλευτικό 'Ελεγχο: α) Συζήτηση επικαίρων ερωτήσεων και β) συζήτηση επερωτήσεως των Βουλευτών της Νέας Δημοκρατίας προς τον Υπουργό Γεωργίας, σύμφωνα με την ημερήσια διάταξη. 


Ο ΠΡΟΕΔΡΟΣ
ΟΙ ΓΡΑΜΜΑΤΕΙΣ
 
