Σελίδα 4299 

Π Ρ Α Κ Τ Ι Κ Α   Β Ο Υ Λ Η Σ

Θ' ΠΕΡΙΟΔΟΣ (ΠΡΟΕΔΡΕΥΟΜΕΝΗΣ ΔΗΜΟΚΡΑΤΙΑΣ)

Σ Υ Ν Ο Δ Ο Σ   Α'

ΣΥΝΕΔΡΙΑΣΗ ΠΖ'

Τρίτη 25 Φεβρουαρίου 1997

Αθήνα σήμερα, στις 25 Φεβρουαρίου 1997, ημέρα Τρίτη και ώρα 18.19' συνήλθε στην Αίθουσα συνεδριάσεων του Βουλευτηρίου η Βουλή σε Ολομέλεια, για να συνεδριάσει υπό την Προεδρία του Α' Αντιπροέδρου κ. ΠΑΝΑΓΙΩΤΗ Ν. ΚΡΗΤΙΚΟΥ.

ΠΡΟΕΔΡΕΥΩΝ (Παναγιώτης Ν. Κρητικός): Κυρίες και κύριοι συνάδελφοι, αρχίζει η συνεδρίαση.

Παρακαλείται ο κύριος Γραμματέας ν' ανακοινώσει τις αναφορές προς το Σώμα.

Ανακοινώνονται προς το Σώμα από το Γραμματέα της Βουλής κ. Δημήτριο Κουτσόγιωργα τ' ακόλουθα:)

Α' ΚΑΤΑΘΕΣΗ ΑΝΑΦΟΡΩΝ
1) Ο Βουλευτής Χανίων κ. ΙΩΣΗΦ ΜΙΧΕΛΟΓΙΑΝΝΗΣ κατέθεσε αναφορά με την οποία τα Σωματεία Εργαζομένων στις Υπηρεσίες ΥΕΘΑ Χανίων διαμαρτύρονται για το νέο μισθολόγιο των μελών τους.

2) Ο Βουλευτής Χανίων κ. ΙΩΣΗΦ ΜΙΧΕΛΟΓΙΑΝΝΗΣ κατέθεσε αναφορά με την οποία ο Σύλλογος Μονίμων Δημοσίων Υπαλλήλων Ναυστάθμου Κρήτης ζητεί τη χορήγηση επιδόματος ανθυγιεινής και επικίνδυνης εργασίας καθώς και την αύξηση των αποδοχών των μελών του.

3) Ο Βουλευτής Χανίων κ. ΙΩΣΗΦ ΜΙΧΕΛΟΓΙΑΝΝΗΣ κατέθεσε αναφορά με την οποία απεσπασμένοι υπάλληλοι στις οικονομικές υπηρεσίες του Νομού Χανίων ζητούν τη μετάταξή τους στο μόνιμο προσωπικό του Υπουργείου Οικονομικών.

4) Οι Βουλευτές κύριοι ΝΙΚΟΛΑΟΣ ΓΚΑΤΖΗΣ και ΑΧΙΛΛΕΑΣ ΚΑΝΤΑΡΤΖΗΣ κατέθεσαν αναφορά με την οποία ο Δήμος Βελεστίνου Μαγνησίας ζητεί πίστωση για την αποπληρωμή του έργου τοποθέτησης χλοοτάπητα στο Στάδιο.

5) Οι Βουλευτές κύριοι ΝΙΚΟΛΑΟΣ ΓΚΑΤΖΗΣ και ΑΧΙΛΛΕΑΣ ΚΑΝΤΑΡΤΖΗΣ κατέθεσαν αναφορά με την οποία το Επιμελητήριο Μαγνησίας ζητεί τη δημιουργία νέων τμημάτων στο Πανεπιστήμιο Θεσσαλίας.

6) Οι Βουλευτές κύριοι ΑΧΙΛΛΕΑΣ ΚΑΝΤΑΡΤΖΗΣ και ΝΙΚΟΛΑΟΣ ΓΚΑΤΖΗΣ κατέθεσαν αναφορά με την οποία το Εμπορικό - Βιομηχανικό και Επαγγελματοβιοτεχνικό Επιμελητήριο Τρικάλων αναφέρεται στο έργο ανάθεσης του Ενδιάμεσου Φορέα Εφαρμογής και Διαχείρησης Προγραμμάτων και Πρωτοβουλιών των ΜΜΕ για τις Περιφέρειες της Θεσσαλίας και Στερεάς Ελλάδας.

7) Οι Βουλευτές κύριοι ΣΤΑΥΡΟΣ ΠΑΝΑΓΙΩΤΟΥ και ΜΑΡΙΑ ΜΠΟΣΚΟΥ κατέθεσαν αναφορά με την οποία η Κοινότητα Προβατά Σερρών ζητεί να ληφθούν μέτρα προστασίας των χαλαζόπληκτων ορυζοπαραγωγών της περιοχής.

8) Οι Βουλευτές κύριοι ΝΙΚΟΛΑΟΣ ΓΚΑΤΖΗΣ και ΑΧΙΛΛΕΑΣ ΚΑΝΤΑΡΤΖΗΣ κατέθεσαν αναφορά με την οποία ο κ. Α.Δουμπιώτης, Νομαρχιακός Σύμβουλος Μαγνησίας ζητεί το χιονοδρομικό κέντρο Πηλίου να καταταγεί στα εθνικής σημασίας χιονοδρομικά κέντρα και ανάλογα να χρηματοδοτηθεί.

9) Ο Βουλευτής Μαγνησίας κ. ΓΕΩΡΓΙΟΣ ΣΟΥΡΛΑΣ κατέθεσε αναφορά με την οποία η 'Ενωση Ναυτικών Πρακτόρων Βόλου διαμαρτύρεται για τη φημολογούμενη δημιουργία Νατοϊκού λιμανιού στο Λιτόχωρο Πιερίας.

10) Ο Βουλευτής Μαγνησίας κ. ΑΘΑΝΑΣΙΟΣ ΝΑΚΟΣ κατέθεσε αναφορά με την οποία το Λιμενικό Ταμείο του Νομού Μαγνησίας διαμαρτύρεται για τη φημολογούμενη δημιουργία Νατοϊκού λιμανιού στο Λιτόχωρο Πιερίας.

11) Ο Βουλευτής Αχαίας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία το Συμβούλιο Περιοχής 8ης Εδαφικής Περιφέρειας Ροδοδάφνης Αχαίας διαμαρτύρεται για την εξαίρεση της δυτικής σεισμόπληκτης Αιγιάλειας από το αναπτυξιακό πρόγραμμα.

12) Ο Βουλευτής Αχαίας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στην άμεση κατασκευή τεχνικών προστατευτικών έργων στους χειμάρρους Βουραϊκού, Λαδοποτάμου και Κερυνίτη Αχαϊας.

13) Ο Βουλευτής Αχαίας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στην ανάγκη συνέχισης των ανασκαφών για την Αρχαία Ελίκη.

14) Ο Βουλευτής Αχαίας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στους αντιαισθητικούς τιμοκαταλόγους που αναρτούν οι ιδιοκτήτες των καφέ-μπαρ σε πλατείες των Πατρών σαν κι αυτή των Υψηλών Αλωνίων Πατρών.

15) Ο Βουλευτής Αχαίας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στα τεράστια προβλήματα που αντιμετωπίζει το 'Ασυλο Ανιάτων Πατρών από την έλλειψη χώρων.

16) Ο Βουλευτής Αχαίας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στην ασφάλεια που θα παρέχουν οι κλειστοί αυτοκινητόδρομοι.

Σελίδα 4300 

 

17) Ο Βουλευτής Αχαίας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στα προβλήματα που έχουν δημιουργηθεί στην αγροτική οικογένεια Θ.Σούκα στην περιοχή Αγία Παρασκευή 'Ανω Λουσσούς Καλαβρύτων από την διακοπή του ηλεκτρικού ρεύματος.

18) Ο Βουλευτής Λασιθίου κ. ΜΙΧΑΗΛ ΚΑΡΧΙΜΑΚΗΣ κατέθεσε αναφορά με την οποία το Σωματείο Εργαζομένων Θεραπευτηρίου Χρονίων Παθήσεων Λασιθίου ζητεί τη μη εξαίρεση του επιδόματος τροφής στους εργαζομένους στα προνοιακά ιδρύματα.

19) Ο Βουλευτής Κέρκυρας κ. ΕΥΤΥΧΙΟΣ ΚΟΝΤΟΜΑΡΗΣ κατέθεσε αναφορά με την οποία η Κοινότητα Οθωνών Κέρκυρας ζητεί οικονομική ενίσχυση για την διαμόρφωση της κοινοτικής πλατείας.

20) Ο Βουλευτής Ηρακλείου κ. ΙΩΑΝΝΗΣ ΚΟΥΡΑΚΗΣ κατέθεσε αναφορά με την οποία ο Πανελλήνιος Σύλλογος Εργαστηριακών Υπαλλήλων ΙΚΑ διαμαρτύρεται για την έλλειψη ακτινοπροστασίας στα ακτινοδιαγνωστικά και πυρηνικής ιατρικής εργαστήρια του ΙΚΑ.

21) Ο Βουλευτής Φθιώτιδας κ. ΑΘΑΝΑΣΙΟΣ ΧΕΙΜΑΡΑΣ κατέθεσε αναφορά με την οποία ο Πανελλήνιος Σύλλογος Εργαστηριακών Υπαλλήλων ΙΚΑ διαμαρτύρεται για την έλλειψη ακτινοπροστασίας στα ακτινοδιαγνωστικά και πυρηνικής ιατρικής εργαστήρια του ΙΚΑ.

22) Η Βουλευτής Μαγνησίας κυρία ΡΟΔΟΥΛΑ ΖΗΣΗ κατέθεσε αναφορά με την οποία το 1ο Ειδικό Δημοτικό Σχολείο Βόλου ζητεί την προμήθεια εξοπλιστικών μέσων και παιδαγωγικού υλικού.

23) Η Βουλευτής Μαγνησίας κυρία ΡΟΔΟΥΛΑ ΖΗΣΗ κατέθεσε αναφορά με την οποία η Νομαρχιακή Αυτοδιοίκηση Μαγνησίας ζητεί την επαναλειτουργία της Βαμβακουργίας Βόλου.

24) Η Βουλευτής Μαγνησίας κυρία ΡΟΔΟΥΛΑ ΖΗΣΗ με αναφορά της ζητεί να ενταχθούν οι περιφερειακοί ραδιοσταθμοί της Ελληνικής Ραδιοφωνίας στις ανανεωτικές και εκσυγχρονιστικές πρωτοβουλίες της ΕΡΤ.

25) Ο Βουλευτής Ηρακλείου κ. ΙΩΑΝΝΗΣ ΚΟΥΡΑΚΗΣ κατέθεσε δημοσίευμα εφημερίδας το οποίο αναφέρεται στην ανάγκη ανανέωσης της σύμβασης μεταξύ του Δήμου Ηρακλείου και του Λιμενικού Ταμείου για την εκμετάλλευση των καταστημάτων του λιμανιού.

26) Οι Βουλευτές κύριοι ΕΜΜΑΝΟΥΗΛ ΦΡΑΓΚΙΑΔΟΥΛΑΚΗΣ και ΠΑΝΑΓΙΩΤΗΣ ΚΡΗΤΙΚΟΣ κατέθεσαν αναφορά με την οποία ο Δήμος Μαλίων Νομού Ηρακλείου ζητεί τον περιορισμό εισαγωγής πατάτας από τρίτες χώρες για την καλύτερη διάθεση της εγχώριας παραγωγής.

27) Ο Βουλευτής Λακωνίας κ. ΑΘΑΝΑΣΙΟΣ ΔΑΒΑΚΗΣ κατέθεσε αναφορά με την οποία η Ιερά Μητρόπολις Μονεμβασιάς και Σπάρτης ζητεί να μη φορολογηθούν οι δωρεές προς την Εκκλησία και προς τα Ιδρύματά της.

28) Ο Βουλευτής Πέλλας κ. ΓΕΩΡΓΙΟΣ ΚΑΡΑΣΜΑΝΗΣ κατέθεσε αναφορά με την οποία η Πανελλαδική Ομοσπονδία Παραγωγών Λαϊκών Αγορών ζητεί τη διεύρυνση των θέσεων εργασίας για τα μέλη της.

29) Ο Βουλευτής Πέλλας κ. ΓΕΩΡΓΙΟΣ ΚΑΡΑΣΜΑΝΗΣ κατέθεσε αναφορά με την οποία ο κ. Γρηγόρης Αλμαλής, κάτοικος Σκύδρας, γεωργός ζητεί το κτήμα του στον Προφήτη Ηλία Νομού Πέλλας να μη χρησιμοποιηθεί για χωματοληψία.

30) Ο Βουλευτής Μεσσηνίας κ. ΙΩΑΝΝΗΣ ΓΙΑΝΝΑΚΟΠΟΥΛΟΣ κατέθεσε δημοσίευμα εφημερίδας όπου εκφράζονται διαμαρτυρίες για το κατασχεμένο στο λιμάνι της Πύλου φορτηγό, "Μόνα" λόγω του ότι είναι φορτωμένο με τόνους από καλαμπόκι και σόγια που αρχίζουν να σαπίζουν θέτοντας σε κίνδυνο τη δημόσια υγεία.

31) Ο Βουλευτής Κέρκυρας κ. ΕΥΤΥΧΙΟΣ ΚΟΝΤΟΜΑΡΗΣ κατέθεσε αναφορά με την οποία η 'Ενωση Ξενοδόχων Κέρκυρας ζητεί να επιλυθεί το πρόβλημα στέγασης που αντιμετωπίζει το Ιόνιο Πανεπιστήμιο Κέρκυρας.

32) Ο Βουλευτής Κέρκυρας κ. ΕΥΤΥΧΙΟΣ ΚΟΝΤΟΜΑΡΗΣ κατέθεσε αναφορά με την οποία η Κοινότητα Οθωνών του Νομού Κέρκυρας ζητεί χρηματοδότηση για την αποπεράτωση ίδρυσης του λιμενικού σταθμού και του τελωνείου στη νήσο Οθωνών.

33) Ο Βουλευτής Κοζάνης κ. ΛΑΖΑΡΟΣ ΛΩΤΙΔΗΣ κατέθεσε αναφορά με την οποία η Κοινότητα Κομνηνών του Νομού Κοζάνης ζητεί την ικανοποίηση αιτήματος των καπνοπαραγωγών της δηλαδή την καταβολή ποσόστωσης για την κατηγορία "Μπασμά".

34) Ο Βουλευτής Κοζάνης κ. ΛΑΖΑΡΟΣ ΛΩΤΙΔΗΣ κατέθεσε αναφορά με την οποία ο Σύλλογος Υπαλλήλων Αγροφυλακής του Νομού Κοζάνης ζητεί νέες μισθολογικές ρυθμίσεις για τα μέλη του.

35) Οι Βουλευτές κύριοι ΝΙΚΟΛΑΟΣ ΓΚΑΤΖΗΣ και ΑΧΙΛΛΕΑΣ ΚΑΝΤΑΡΤΖΗΣ κατέθεσαν αναφορά με την οποία το Τοπικό Τμήμα Βόλου Μαγνησίας του Σώματος Ελληνίδων Οδηγών ζητεί να εξαιρεθεί από τις νέες φορολογικές ρυθμίσεις που θέτουν σε κίνδυνο τη λειτουργία της οργάνωσης.

36) Οι Βουλευτές κύριοι ΝΙΚΟΛΑΟΣ ΓΚΑΤΖΗΣ και ΣΤΡΑΤΗΣ ΚΟΡΑΚΑΣ κατέθεσαν αναφορά με την οποία η Πανελλήνια Ομοσπονδία Αλιευτικών Συλλόγων Παράκτιας Αλιείας ζητεί τη χορήγηση αφορολόγητων καυσίμων στα μέλη της.

37) Οι Βουλευτές κύριοι ΣΤΡΑΤΗΣ ΚΟΡΑΚΑΣ και ΜΑΡΙΑ ΜΠΟΣΚΟΥ κατέθεσαν αναφορά με την οποία ο Σύλλογος Επαγγελματιών Αλιέων Λήμνου ζητεί τη χορήγηση αφορολόγητων καυσίμων στα μέλη του.

38) Οι Βουλευτές κύριοι ΣΤΡΑΤΗΣ ΚΟΡΑΚΑΣ και ΣΤΑΥΡΟΣ ΠΑΝΑΓΙΩΤΟΥ κατέθεσαν αναφορά με την οποία η Πανελλήνια Ομοσπονδία Συλλόγων Υπουργείου Πολιτισμού ζητεί την ικανοποίηση οικονομικών και υπηρεσιακών αιτημάτων των μελών της.

39) Οι Βουλευτές κύριοι ΦΩΤΗΣ ΚΟΥΒΕΛΗΣ και ΜΟΥΣΤΑΦΑ ΜΟΥΣΤΑΦΑ κατέθεσαν αναφορά με την οποία η 'Ενωση Αστυνομικών Υπαλλήλων Νομού Ροδόπης ζητεί την τροποποίηση του Ν. 2265/94 για πλήρη κατοχύρωση των συνδικαλιστικών ελευθεριών των εργαζομένων στο Αστυνομικό προσωπικό.

40) Οι Βουλευτές κύριοι ΕΥΑΓΓΕΛΟΣ ΑΠΟΣΤΟΛΟΥ, ΣΠΥΡΟΣ ΔΑΝΕΛΛΗΣ και ΣΤΕΛΛΑ ΑΛΦΙΕΡΗ κατέθεσαν αναφορά με την οποία ο Δήμος Φιλιατρών Μεσσηνίας ζητεί να μην καταργηθεί η ΔΟΥ Φιλιατρών.

41) Οι Βουλευτές κύριοι ΙΩΑΝΝΗΣ ΔΡΑΓΑΣΑΚΗΣ, ΦΩΤΗΣ ΚΟΥΒΕΛΗΣ και ΕΥΑΓΓΕΛΟΣ ΑΠΟΣΤΟΛΟΥ κατέθεσαν αναφορά με την οποία το Σωματείο Εργατοϋπαλλήλων της Αθηναϊκής Χαρτοποιίας SOFTEX ζητεί να σταματήσει κάθε διαδικασία ιδιωτικοποίησης της εταιρείας.

42) Οι Βουλευτές κύριοι ΦΩΤΗΣ ΚΟΥΒΕΛΗΣ, ΙΩΑΝΝΗΣ ΔΡΑΓΑΣΑΚΗΣ και ΜΟΥΣΤΑΦΑ ΜΟΥΣΤΑΦΑ κατέθεσαν αναφορά με την οποία ο Σύνδεσμος Συνταξιούχων Πολιτικών 

Σελίδα 4301 

Δημοσίων Υπαλλήλων Αθηνών, αναφέρεται σε οικονομικά και ασφαλιστικά προβλήματα του κλάδου του.

43) Οι Βουλευτές κύριοι ΠΕΤΡΟΣ ΚΟΥΝΑΛΑΚΗΣ και ΑΝΔΡΙΑΝΗ ΛΟΥΛΕ κατέθεσαν αναφορά με την οποία ο Νομάρχης Αρκαδίας δηλώνει τη συμπαράστασή του προς τους εκπαιδευτικούς.

44) Οι Βουλευτές κύριοι ΕΥΑΓΓΕΛΟΣ ΑΠΟΣΤΟΛΟΥ και ΜΟΥΣΤΑΦΑ ΜΟΥΣΤΑΦΑ κατέθεσαν αναφορά με την οποία Κάτοικοι του χωριού Κορησός Καστοριάς αναφέρονται στον τρόπο υλοποίησης του τοπικού αναδασμού αγροκτήματος της περιοχής τους.

45) Ο Βουλευτής Κοζάνης κ. ΛΑΖΑΡΟΣ ΛΩΤΙΔΗΣ κατέθεσε αναφορά με την οποία η 'Ενωση Δημοσιογράφων Ιδιοκτητών Περιοδικού Τύπου ζητεί να μην καταργηθεί η έκπτωση στα ταχυδρομικά και τηλεφωνικά τέλη που ισχύει για τον τύπο.

46) Ο Βουλευτής Ηρακλείου κ. ΙΩΑΝΝΗΣ ΚΟΥΡΑΚΗΣ κατέθεσε αναφορά με την οποία οι υπάλληλοι του πρώην Νομαρχιακού Ταμείου Ηρακλείου ζητούν τη νομοθετική ρύθμιση της ασφάλισής τους.

47) Ο Βουλευτής Ηρακλείου κ. ΙΩΑΝΝΗΣ ΚΟΥΡΑΚΗΣ κατέθεσε αναφορά με την οποία η Κοινότητα Τυλισού του Νομού Ηρακλείου ζητεί χρηματοδότηση για την άρδευση της περιοχής της.

48) Οι Βουλευτές κύριοι ΙΩΑΝΝΗΣ ΚΟΥΡΑΚΗΣ και ΠΑΝΑΓΙΩΤΗΣ ΚΡΗΤΙΚΟΣ κατέθεσαν αναφορά με την οποία το Κέντρο Ειδικών Παιδιών "Ο 'Αγιος Σπυρίδων" ζητεί οικονομική ενίσχυση για τη λειτουργία του.

49) Ο Βουλευτής Λασιθίου κ. ΦΟΙΒΟΣ ΙΩΑΝΝΙΔΗΣ κατέθεσε αναφορά με την οποία Κάτοικοι της Κοινότητας 'Εξω Μουλιανών Λασιθίου ζητούν την αύξηση του επιδόματος Χανσενικών.

50) Οι Βουλευτές κύριοι ΡΟΔΟΥΛΑ ΖΗΣΗ και ΠΑΝΑΓΙΩΤΗΣ ΚΡΗΤΙΚΟΣ κατέθεσαν αναφορά με την οποία η 5η Εφορεία Νεωτέρων Μνημείων Περιφέρειας Θεσσαλίας ζητεί να λειτουργήσει το Μουσείο Θεόφιλου στην Ανακασιά Πηλίου του Νομού Μαγνησίας.

Β' ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ
1. Στην με αριθμό 1856/15-1-97 ερώτηση δόθηκε με το υπ' αριθμ. 10955/6-2-97 έγγραφο από τον Υπουργό Οικονομικών η ακόλουθη απάντηση:

"Επί της υπ' αριθμ. 1856/15-1-97 ερώτησης του Βουλευτή Ν. Μαγνησίας Αλέκου Βούλγαρη, αναφορικά με την στελέχωση του Δικαστικού Γραφείου Βόλου, σας εκθέτουμε τα ακόλουθα:

Το Δικαστικό Γραφείο Βόλου ιδρύθηκε το έτος 1983, ταυτόχρονα με την ίδρυση και άλλων επαρχιακών Δικαστικών Γραφείων.

Απ' αρχής της ιδρύσεώς του, τοποθετήθηκε εκεί και υπηρέτησε σ' αυτό ο νυν Πάρεδρος Ν.Σ.Κ. Θεοδόσιος Ράπτης στη διάθεση του οποίου, και μετά από λίγο χρονικό διάστημα, τέθηκαν εκ περιτροπής με απόσπαση διάφοροι υπάλληλοι της Νομαρχίας Μαγνησίας προς υποβοήθηση του διοικητικού έργου του γραφείου.

Αργότερα το έτος 1987 και με την προαγωγή του στο βαθμό του Παρέδρου Ν.Σ.Κ. και λόγω του ότι δεν προβλέπονταν θέση Παρέδρου στο Δικαστικό Γραφείο Βόλου, μετακινήθηκε στο Δικαστικό Γραφείο Λάρισας, ακολούθως στην Αθήνα όπου υπηρέτησε στο Γραφείο Νομικού Συμβούλου Υ.Ε.Θ.Α. και τέλος το 1992 με δική του παράκληση (λόγω διαφόρων οικογενειακών και προσωπικών προβλημάτων) και διαβεβαίωση, ότι δεν θα δημιουργήσει προβλήματα υπηρεσιακά όπως και στο παρελθόν και πάλι στο Δικαστικό Γραφείο Βόλου, όπου υπηρετεί μέχρι τώρα.

Καθ' όλη σχεδόν τη χρονική διάρκεια που υπηρέτησε στο Δικαστικό Γραφείο Βόλου, η θητεία του ήταν διαρκώς με παράπονα για έλλειψη προσωπικού διοικητικού καθώς και κύριου, λόγω φόρτου εργασίας και για το λόγο αυτό απηύθυνε προς την Κεντρική Υπηρεσία Ν.Σ.Κ., τη Νομαρχία Μαγνησίας και άλλους δημόσιους φορείς, αναφορές παραπόνων.

Πρέπει να τονισθεί ότι στην αρχή, με την ίδρυση του Δικαστικού Γραφείου Βόλου, είναι φυσικό να αντιμετώπισε δυσκολίες, δυσκολίες τις οποίες θα αντιμετώπιζε οποιοδήποτε νεοσύστατο γραφείο.

Με την πάροδο όμως του χρόνου, γνωρίζοντας τη φύση των αντικειμένων και τη λειτουργικότητα του γραφείου, αντί να προσαρμοσθεί, ενέτεινε τις ελλείψεις και τις προφορικές του διαμαρτυρίες.

Τέτοιες διαμαρτυρίες όμως σε τέτοια ένταση και με τέτοια συχνότητα, δεν φαίνεται να υπέβαλαν και οι δύο άλλοι Δικαστικοί Αντιπρόσωποι (κ. Ράπτης και κ. Παππάς) που ακολούθησαν και διαδέχθηκαν τον κ. Θεοδόσιο Ράπτη στη θέση του Δικαστικού Γραφείου Βόλου, παρόλο που (αν δεχθούμε το σκεπτικό του κ. Ράπτη ότι κάθε χρόνο ο όγκος της εργασίας αυξάνονταν) αυξάνονταν η δουλειά και οι απεσπασμένοι υπάλληλοι απο την Νομαρχία Μαγνησίας είχαν φύγει από το Δικαστικό Γραφείο Βόλου.

'Ετσι ήταν αναγκασμένοι οι προαναφερθέντες δύο Δικαστικοί Αντιπρόσωποι να εκτελούν και διοικητικά καθήκοντα (δακτυλογράφηση, πρωτόκολλο, αλληλογραφία κ.λπ.), παράλληλα προς τα κύρια καθήκοντά τους και παρόλα αυτά διεκπεραιώνουν και τις υποθέσεις σχεδόν άριστα και προάσπιζαν τα συμφέροντα του Δημοσίου με τον καλύτερο τρόπο και εκπροσωπούσαν κόσμια και το Γραφείο, έχοντας παράλληλα αρμονική και εύρυθμη συνεργασία με τις υπηρεσίες, τα δικαστήρια, το Δικηγορικό Σύλλογο κ.λπ.

Μετά το 1992 - 1993, οπότε επέστρεψε και πάλι ο κ. Ράπτης στο Δικαστικό Γραφείο Βόλου, και παρόλο, που σχεδόν όλο το χρονικό διάστημα, είχε στο γραφείο του ένα ή δύο διοικητικούς υπαλλήλους (τελευταία μάλιστα και ασκούμενη δικηγόρο, προσέτι δε είχε εξοπλιστεί το Γραφείο με FAX, φωτοτυπικό μηχάνημα, κομπιούτερ κ.λπ.), εξακολουθεί και πάλι να διαμαρτύρεται για τον όγκο της δουλειάς, ζητώντας να τοποθετηθεί στο Γραφείο και Δικαστικός Αντιπρόσωπος.

Να σημειωθεί ότι το Δικαστικό Γραφείο Βόλου δεν είναι το μοναδικό που λειτουργεί στην Επικράτεια με ένα Δικαστικό Αντιπρόσωπο (νυν Πάρεδρο Ν.Σ.Κ.).

Ενδεικτικά αναφέρονται αυτά της Βέρροιας, με αριθμό υποθέσεων 267, της Καβάλας, με αριθμό υποθέσεων 247, του Πύργου με αριθμό υποθέσεων 255, της Κορίνθου με αριθμό υποθέσεων 261, των Σερρών με αριθμό υποθέσεων 328, της Σύρου με αριθμό υποθέσεων 344, της Χαλκίδας με αριθμό υποθέσεων 341, της Κομοτηνής (με έδρα Εφετείου) με αριθμό υποθέσεων 349 κ.α. και μάλιστα μερικά εξ αυτών χωρίς διοικητικό προσωπικό.

'Οσον αφορά δε τον μνημονευόμενο αριθμό (356) υποθέσεων που ανατέθηκαν για χειρισμό στο Δικαστικό Γραφείο Βόλου είναι μεν αληθής, πλην όμως πρέπει να διευκρινισθεί ότι από τον παραπάνω αριθμό δεν έγιναν ενέργειες από τον Πάρεδρο κ. Ράπτη, τουλάχιστον στις μισές, γιατί ένας μεγάλος αριθμός των υποθέσεων αυτών ματαιώθηκε, αναβλήθηκε και τέθηκε στο αρχείο.

Ο Υπουργός Οικονομικών

Γ. ΠΑΠΑΝΤΩΝΙΟΥ"

2. Στην με αριθμό 1934/20-1-97 ερώτηση δόθηκε με το υπ' αριθμ. 1358/10-2-97 έγγραφο από τον Υπουργό Αμυνας η ακόλουθη απάντηση:

"Σε απάντηση της 1934/20-1-97 ερώτησης, που κατέθεσε ο Βουλευτής κ. Α. Μπασιάκος, με θέμα την Εθνική Στρατηγική για το Κυπριακό, σας πληροφορούμε τα εξής:

Η Εθνική Στρατηγική για το Κυπριακό γενικότερα και για το Ενιαίο Αμυντικό Δόγμα ειδικότερα είναι δεδομένη και περιγράφεται με σαφήνεια στις προγραμματικές δηλώσεις της

Σελίδα 4302 

Κυβέρνησης. Κατά συνέπεια, ουδείς λόγος συντρέχει για σύγκλιση του Συμβουλίου των Πολιτικών Αργηχών υπό την προεδρία του Προέδρου της Δημοκρατίας, δεδομένου πως όχι μόνο δεν έχει εκφρασθεί "δημόσια διαφωνία" προκαλώντας "σύγχυση" και "ανησυχία" στον Ελληνικό λαό, αλλά αντιθέτως η αμυντική πολιτική της Κυβέρνησης ασκείται κατά τρόπο σαφή, και ενιαίο, διασφαλίζοντας και προωθώντας τους Εθνικούς μας στόχους.

Ο Υπουργός

ΑΘ. ΑΠ. ΤΣΟΧΑΤΖΟΠΟΥΛΟΣ"

3. Στην με αριθμό 2018/24-1-97 ερώτηση δόθηκε με το υπ' αριθμ. 10696/18-2-97 έγγραφο από τον Υφυπουργό Οικονομικών η ακόλουθη απάντηση:

"Σε απάντηση της αριθμ. 2018/24.1.97 ερώτησης του Βουλευτή κ. Π. Καμμένου, σε ό,τι μας αφορά και συγκεκριμένα στην παράγραφο 3 της ερώτησης, σας πληροφορούμε τα κατωτέρω:

Το Υπουργείο Οικονομικών, λαμβάνει όλα τα αναγκαία μέτρα (τεχνικά, νομικά, θεσμικά) ώστε όλες οι πληροφορίες, που αφορούν προσωπικά στοιχεία ή φορολογικά μεγέθη φορολογουμένων να παραμείνουν εμπιστευτικά, σύμφωνα με την ισχύουσα νομοθεσία περί απορρήτου των πληροφοριών. Τα αυστηρά αυτά μέτρα ισχύουν για όλα ανεξαιρέτως τα πληροφοριακά συστήματα, τα οποία ή έχουν αναπτυχθεί στο Κέντρο Πληροφορικής του Υπουργείου Οικονομικών, ή σχεδιάζονται με τη συμμετοχή του ανθρώπινου δυναμικού που υπηρετεί στο Υπουργείο, σε συνεργασία με ιδιωτικούς φορείς. Η ασφάλεια των πληροφοριών εξασφαλίζεται τόσο με τα μέτρα αυστηρής φυσικής απαγόρευσης σε μη εξουσιοδοτημένα πρόσωπα στους χώρους εγκατάστασης εξοπλισμού πληροφορικής, όσο και με μέτρα προστασίας που αφορούν σε λογισμικό συστήματος (κωδικούς αναγνώρισης, ασφάλεια σε επίπεδο λειτουργικού συστήματος και βάσεων δεδομένων, ακόμη και με μεθόδους κρυπτογράφησης).

Ειδικότερα στη σύμβαση μεταξύ του Υπουργείου Οικονομικών με την 'Ενωση Εταιρειών INTRASOFT AE-SOGEI SPA προβλέπεται μία σειρά αυστηρών όρων, σε ό,τι αφορά στην εχεμύθεια πληροφοριών (άρθρο 15 της από 7.5.93 σύμβασης), απόσπασμα της οποίας σας επισυνάπτουμε. Στους όρους του άρθρου αυτού έχουν συμπεριληφθεί νομικές διατάξεις που εξασφαλίζουν το Υπουργείο, ώστε να μην υπάρξει διαρροή εμπιστευτικών πληροφοριών.

Ο Υφυπουργός

ΓΕΩΡΓΙΟΣ ΔΡΥΣ"

Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).

4. Στην με αριθμό 2024/24-1-97 ερώτηση δόθηκε με το υπ' αριθμ. 416/18-2-97 έγγραφο από τον Υπουργό Ανάπτυξης η ακόλουθη απάντηση:

"Σε απάντηση της ερώτησης 2024/24.1.97 που κατατέθηκε στη Βουλή των Ελλήνων από τον Βουλευτή κ. Ν. Κωνσταντόπουλο σχετικά με την πορεία υλοποίησης του επιχειρησιακού προγράμματος "Τουρισμός - Πολιτισμός", υποπρόγραμμα "Τουρισμός", σας γνωρίζω τα κάτωθι:

Η ερώτηση του κ. Ν. Κωνσταντόπουλου στηρίχθηκε σε κάποιες δηλώσεις του Ελληνα Επιτρόπου κ. Παπουτσή σχετικά με την χαμηλή απορροφητικότητα του προγράμματος. Οι δηλώσεις αυτές, όπως εμφανίστηκαν στον τύπο, δεν ανταποκρίνονται στην πραγματικότητα όσον αφορά το υποπρόγραμμα "Τουρισμός" και δεν αποδίδουν σωστά την πραγματικότητα.

Το επιχειρησιακό πρόγραμμα "Τουρισμός-Πολιτισμός" υιοθετήθηκε το Δεκέμβρη του 1995 και αποτέλεσε το τελευταίο από τα προγράμματα που συμφωνήθηκαν και δημοσιεύθηκαν.

Από την ημερομηνία αυτή και σε διάστημα ενός έτους συστάθηκε η Επιτροπή Παρακολούθησης του Προγράμματος και πραγματοποιήθηκαν δύο συνεδριάσεις της Επιτροπής στις οποίες εξετάσθηκαν σημαντικά θέματα για την υλοποίηση του προγράμματος και εγκρίθηκαν, όσον αφορά το υποπρόγραμμα "Τουρισμός", συνολικά έργα ύψους 62 δις δρχ. που αντιπροσωπεύουν το 39,5% του συνολικού προϋπολογισμού του προγράμματος (δημόσια και ιδιωτική δαπάνη).

Η πρώτη Επιτροπή Παρακολούθησης, η οποία πραγματοποιήθηκε τον Ιούνιο του 1996, ενέκρινε έργα συνολικού προϋπολογισμού 30,4 δις δρχ., άνοιξε το δρόμο για την απορρόφηση των πιστώσεων.

Συνεπώς από τον Ιούνιο του 1996 και μέχρι τέλος του έτους, δηλαδή σε μια περίοδο έξι μηνών, πραγματοποιήθηκαν απορροφήσεις ύψους 8 δις δρχ. που αντιπροσωπεύουν το 18,8% των προβλεπομένων δεσμεύσεων των ετών ' 95 - '96 όπως είχαν καθοριστεί από το πρόγραμμα. Σε σχέση δε με το σύνολο του προγράμματος "Τουρισμός" αντιπροσωπεύουν το 5,2% ενώ αντίθετα σε σχέση με το σύνολο των έργων που εγκρίθηκαν τον Ιούνιο του 1996 και αποτέλεσαν την αρχή υλοποίησης του προγράμματος οι απορροφήσεις αντιπροσωπεύουν το 26,3% του συνολικού προϋπολογισμού των εγκεκριμένων έργων του Ιουνίου 1996.

Διαπιστώνεται επομένως ότι τον πρώτο χρόνο εφαρμογής του υποπρογράμματος "Τουρισμός" πραγματοποιήθηκε ένα σημαντικό έργο χωρίς αυτό να σημαίνει ότι δεν πρέπει να επιταχυνθούν οι διαδικασίες οι οποίες έχουν ήδη δρομολογηθεί ώστε να ολοκληρωθεί η ένταξη των έργων και να διπλασιαστεί η απορροφητικότητά του μέσα στο 1997.

Τέλος θα πρέπει να τονιστεί ότι, όσον αφορά το θαλάσσιο τουρισμό και τις εναλλακτικές μορφές τουρισμού, ο συνολικός σχεδιασμός και των δύο αυτών μέτρων έχει ολοκληρωθεί και έχει συμφωνηθεί από την Επιτροπή Παρακολούθησης. Στο θαλάσσιο τουρισμό συμφωνήθηκε η υλοποίηση του προγράμματος, που αποτελεί ένα μέρος του συνολικού Εθνικού Δικτύου τουριστικών λιμένων, με την εκπόνηση των αναγκαίων μελετών. Αντίθετα, στις εναλλακτικές μορφές τουρισμού έχουν εγκριθεί και βρίσκονται στην φάση της μελέτης - δημοπράτησης σημαντικά έργα.

Τελειώνοντας θα πρέπει να γίνει γνωστό ότι στην Επιτροπή Παρακολούθησης του επιχειρησιακού προγράμματος συμμετέχουν και εκπρόσωποι όλων των φορέων του τουριστικού κλάδου. Η συμμετοχή των φορέων θεωρείται ιδιαίτερα σημαντική για εμάς για τη σωστή υλοποίηση του προγράμματος. Αυτό σημαίνει ότι οι φορείς θα πρέπει να έχουν πλήρη φάκελο με όλα τα τεχνικά δελτία και τα θέματα που θα εξετασθούν από την Επιτροπή ώστε η συμμετοχή τους να είναι ουσιαστική και όχι αυτή του απλού παρατηρητή. Στην τελευταία Επιτροπή Παρακολούθησης για καθαρά τεχνικούς λόγους υπήρξε καθυστέρηση αποστολής του τεχνικού φακέλου προς τον εκπρόσωπο του Ξενοδοχειακού Επιμελητηρίου της Ελλάδος που είναι και μέλος της Επιτροπής. Αυτό αποτέλεσε και το μόνο λόγο μη συμμετοχής του εκπροσώπου του ΞΕΕ στις εργασίες της Επιτροπής Παρακολούθησης.

Η Υπουργός

ΒΑΣΩ ΠΑΠΑΝΔΡΕΟΥ"

5. Στην με αριθμό 2025/27-1-97 ερώτηση δόθηκε με το υπ'αριθμ. 861/14-2-97 έγγραφο από τον Υπουργό ΠΕΧΩΔΕ η ακόλουθη απάντηση:

"Απαντώντας στην ερώτηση με αριθμό 2025 που κατατέθηκε στις 27-1-97 από το Βουλευτή κ. Σπύρο Δανέλλη, σας γνωρίζουμε τα εξής:

Η περιβαλλοντική αδειοδότηση του βιολογικού καθαρισμού της Ακράτας έχει ήδη ολοκληρωθεί με την έκδοση των δύο απαραίτητων πράξεων, ήτοι της Απόφασης για προέγκριση χωροθέτησης του έργου και της ΚΥΑ για την επιβολή περιβαλλοντικών όρων. Κατά των πράξεων αυτών έχουν ασκηθεί και εκκρεμούν αιτήσεις ακυρώσεως και αναστολής ενώπιον του Σ.τ.Ε.

Η πρώτη πράξη, η προέγκριση χωροθέτησης προέβλεπε δύο εναλλακτικές θέσεις τη θέση "Κράθης" και τη θέση "Πηγάδια". Η τελική επιλογή έγινε κατά το δεύτερο στάδιο 

Σελίδα 4303 

της διαδικασίας και κατά την αξιολόγηση της μελέτης περιβαλλοντικών επιπτώσεων.

Η αρμόδια Υπηρεσία μας (Δ/νση Περιβαλλοντικού Σχεδιασμού) είχε στη διάθεσή της για συνεκτίμηση τόσο την ΜΠΕ, που είχε συντάξει ο Δήμος Ακράτας και υποστήριζε τη θέση "Κράθης" και τη μελέτη του Συλλόγου Προστασίας Περιβάλλοντος "Κράθης", που υποστήριζε τη θέση "Πηγάδια".

Κατά τη διαδικασία αξιολόγησης της μελέτης περιβαλλοντικών επιπτώσεων και ύστερα και από αυτοψία και στους δύο χώρους που αναφέρθηκαν στην προέγκριση χωροθέτησης, προκρίθηκε τελικά η εγκατάσταση και λειτουργία του βιολογικού καθαρισμού να γίνει στη θέση "Κράθης".

Τέλος όσον αφορά τον ειδικό σχεδιασμό και τις ειδικές τεχνικές προδιαγραφές καθώς και την υλοποίηση του έργου, όπως και για τα απαιτούμενα συμπληρωματικά έργα αντιπλημμυρικής προστασίας αυτά αποτελούν ευθύνη του Δήμου Ακράτας.

Ο Υπουργός

Κ. ΛΑΛΙΩΤΗΣ"

6. Στην με αριθμό 2026/27-1-97 ερώτηση δόθηκε με το υπ' αριθμ. 221/21-2-97 έγγραφο από τον Υπουργό ΠΕΧΩΔΕ η ακόλουθη απάντηση:

"Απαντώντας στην ερώτηση 2026/27.1.97 που κατέθεσε στη Βουλή ο Βουλευτής κ. Πέτρος Τατούλης παρακαλούμε να πληροφορήσετε τον κ. Βουλευτή τα εξής:

Η σήραγγα "Ραψομμάτη" έχει μεγάλη σπουδαιότητα διότι θα αντικαταστήσει το πλέον δυσχερές τμήμα της υπάρχουσας σήμερα διαδρομής Τριπόλεως - Καλαμάτας και θα διέρχεται δια του ορεινού όγκου μεταξύ οικισμών Παλαιόχουνης και Ραψομμάτη - Μαλωτών.

Το ΥΠΕΧΩΔΕ στα πλαίσια της μελέτης "Ολοκλήρωση μελέτης οδού Τρίπολης - Μεγαλόπολης" έχει εκπονήσει για την περιοχή "Ραψομμάτη" τις παρακάτω μελέτες:

1. Προέγκριση χωροθέτησης των προσβάσεων της σήραγγας "Ραψομμάτη" μήκους 10 χλμ. περίπου η οποία έχει εγκριθεί.

2. Προέγκριση οδοποιϊας των προσβάσεων η οποία έχει εγκριθεί.

3. Τοπογραφική αποτύπωση της ζώνης κατάληψης της οδού.

4. Μελέτη περιβαλλοντικών επιπτώσεων των οδών πρόσβασης η οποία βρίσκεται στη διαδικασία έγκρισης.

5. Οριστική μελέτη οδοποιϊας της σήραγγας και των προσβάσεων η οποία θα εγκριθεί μετά την έγκριση των περιβαλλοντικών όρων.

6. Προμελέτη Αποχέτευσης - Αποστράγγισης των προσβάσεων (Υπό έγκριση).

7. Μέρος των Γεωτεχνικών ερευνών για την Σήραγγα Ραψομμάτη.

8. Προκαταρκτική μελέτη του Ανισόπεδου κόμβου σύνδεσης της Μεγαλόπολης με τον αυτ/μο (Υπό έγκριση).

Επίσης έχει εγκριθεί πίστωση 260.000.000 δρχ. προκειμένου να ανατεθούν τα υπολοιπόμενα στάδια προς ολοκλήρωση της μελέτης τόσο στην περιοχή της σήραγγας "Ραψομμάτη" όσο και στο προηγούμενο τμήμα της περιοχής Ασέας.

Μετά την ολοκλήρωση και έγκριση των μελετών, προγραμματίζεται η κατασκευή της σήραγγας που θα περιλαμβάνει τα έργα:

α. Ανατολική πρόσβαση σήραγγας "Ραψομμάτη" μήκους 3,10 χλμ. και προϋπολογισμό μελέτης 2,5 δις δρχ.

β. Σήραγγα "Ραψομμάτη" μήκους 1,30 χλμ. με προϋπολογισμό μελέτης για ένα κλάδο 6 δις δρχ.

γ. Εξοδος Σήραγγας - Λεύκτρο με προϋπολογισμό 8,5 δις δρχ.

Ο Υπουργός

Κ. ΛΑΛΙΩΤΗΣ"

7. Στην με αριθμό 2036/27-1-97 ερώτηση δόθηκε με το υπ' αριθμ. 1015/14-2-97 έγγραφο από τον Αναπλ. Υπουργό Εξωτερικών η ακόλουθη απάντηση:

"Σε απάντηση της ερώτησης 2036/27-1-97 του Βουλευτή κ. Αναστάσιου Καραμάριου σας γνωρίζουμε τα εξής:

Οι συγκεκριμένοι Κούρδοι πρόσφυγες εισήλθαν παράνομα στην χώρα μας με δύο πλοιάρια λαθρεμπόρων στις 11.1.96 και 24.1.96 αντίστοιχα στην περιοχή Μεγίστης, Καστελλορίζου.

Οι πρώτοι αποτελούνται από 15 υπηκόους Ιράκ και 1 υπήκοο Ιράν, κουρδικής καταγωγής, ενώ οι δεύτεροι από 36 υπηκόους Ιράκ κουρδικης καταγωγής.

Συνελήφθησαν και οι δύο τούρκοι λαθρέμποροι, ο ένας τραυματίας λόγω ανταλλαγής πυροβολισμών με τις ελληνικές διωκτικές Αρχές, έχει μεταφερθεί στην Αθήνα, ο άλλος παραπέμφθηκε στο Πλημμελιοδικείο Ρόδου.

Για τους ανωτέρω πρόσφυγες, κινήθηκε αμέσως διαδικασία ασύλου, εφ' όσον δε τα αιτήματά τους κριθούν ικανοποιητικά, θα τους χορηγηθεί πολιτικό άσυλο.

Στο σημείο αυτό επισημαίνεται η δυσχερής θέση της χώρας μας ως προς τη δυνατότητα επαναπροώθησης λαθρομεταναστών στην Τουρκία ή στο Ιράκ (στο μέτρο που δεν πληρούνται οι προϋποθέσεις απονομής του καθεστώτος του πρόσφυγα), λόγω της άρνησης της Τουρκίας να υπογράψει συμφωνία επανεισδοχής και του καθεστώτος διεθνούς embargo που ισχύει για το Ιράκ.

Ο Υπουργός

ΓΙΩΡΓΟΣ Α. ΠΑΠΑΝΔΡΕΟΥ"

8. Στην με αριθμό 2037/28-1-97 ερώτηση δόθηκε με το υπ' αριθμ. 7866/20-2-97 έγγραφο από τον Υφυπουργό Εσωτερικών η ακόλουθη απάντηση:

"Σε απάντηση της ερώτησης 2037/28-1-97 που κατατέθηκε στη Βουλή των Ελλήνων από το Βουλευτή κ. Δ. Σιούφα και αναφέρεται στο πιο πάνω θέμα, σας πληροφορούμε ότι στο εν λόγω δρόμο και στη θέση Σκάλα συμβαίνουν συχνά κατολισθήσεις λόγω αστάθειας του εδάφους.

Μετά την μεγάλη κατολίσθηση που έγινε στις 24-2-96 και τον αποκλεισμό τελείως του Ανθηρού από την Καρδίτσα και τους γύρω συνοικισμούς, συντάχθηκε από τη Δ.Τ.Υ. Νομού Καρδίτσας μελέτη για το έργο "Αποκατάσταση της επικοινωνίας του Ανθηρού μετά την κατολίσθηση στη θέση Σκάλα" προϋπολογισμού 20.000.000 δρχ. Η μελέτη προέβλεπε την ανατίναξη των βραχωδών εμφανίσεων που επικρεμόταν στην κορυφή του πρανούς, ώστε να καταστεί δυνατόν να εργασθούν με ασφάλεια τα μηχανήματα, την απομάκρυνση όλων των όγκων των καταπτώσεων καθώς και την χαλικόστρωση της οδού Ανθηρού προς Τρίκαλα συνολικού μήκους 3 χλμ. ώστε να καταστεί βατή και να υπάρχει διέξοδος σε περίπτωση επανάληψης του φαινομένου. Η παραπάνω μελέτη δεν αντιμετώπιζε σε καμία περίπτωση οριστικά το πρόβλημα στη θέση Σκάλα.

Λόγω του επείγοντος του θέματος στις 8-3-96 έγινε απ' ευθείας ανάθεση στην Εργοληπτική Επιχείρηση "ΑΧΕΛΩΟΣ Α.Τ.Ε." και με προθεσμία ενός μηνός η εκτέλεση του παραπάνω έργου. Πράγματι μέσα στην προβλεπόμενη προθεσμία εκτελέστηκαν απο την ανάδοχο εταιρεία όλες οι προβλεπόμενες εργασίες με αποτέλεσμα να αποκατασταθεί η επικοινωνία με τον Ανθηρό και εξασφαλίσθηκε η βατότητα του δρόμου Ανθηρού προς Τρίκαλα για να υπάρχει διέξοδος σε περίπτωση επανάληψης των κατολισθήσεων στη συγκεκριμένη θέση.

Στις 22-8-96 δημοπρατήθηκε το έργο "Οδός προς Ανθηρό" που είναι ενταγμένο στο ΠΕΠ Θεσσαλίας προϋπολογισμού 165.000.000 δρχ., στο οποίο προβλέπεται η πλήρης κατασκευή μέχρι και ασφαλτόστρωση του υπολοίπου τμήματος της οδού πλην της "Σκάλας" διότι κρίθηκε ότι δεν υπάρχει δυνατή εφικτή τεχνική λύση που μπορεί να φέρει αποτέλεσμα με βεβαιότητα επειδή τα φυσικά φαινόμενα στη συγκεκριμένη θέση είναι απρόβλεπτα.

Ο Υφυπουργός

Λ. ΠΑΠΑΔΗΜΑΣ"

9. Στην με αριθμό 2040/28-1-97 ερώτηση δόθηκε με το υπ' αριθμ. 1228/21-2-97 έγγραφο από τον Υπουργό Ανάπτυξης η ακόλουθη απάντηση:

"Σε απάντηση της ερώτησης 2040/28.1.197 που κατατέθηκε

Σελίδα 4304 

στη Βουλή των Ελλήνων από το Βουλευτή κ. Κ. Σπηλιόπουλο σχετικά με την ένταξη της ιαματικής πηγής Αράξου στο Εθνικό Σκέλος Β' ΚΠΣ και την δημιουργία υδροθεραπευτηρίου σας γνωρίζουμε τα εξής:

Στα πλαίσια του μέτρου 1.2 "Ορεινός, οικολογικός, πολιτιστικός και θεραπευτικός τουρισμός" του Επιχειρησιακού Προγράμματος "Τουρισμός - Πολιτισμός" του Β' ΚΠΣ προβλέπεται η δημιουργία υποδομής για την ανάπτυξη ορεινού οικολογικού πολιτιστικού, θεραπευτικού τουρισμού και αστικής αναψυχής μέσω της ανάδειξης φυσικών και πολιτιστικών πόρων με επεμβάσεις σε κτίριο παραδοσιακής αρχιτεκτονικής και σε παραδοσιακούς οικισμούς για την δημιουργία εγκαταστάσεων διανυκτέρευσης, εστίασης, αναψυχής καθώς και άλλων συμπληρωματικών έργων βασικής τουριστικής υποδομής και υπό τον όρο ότι θα καλύπτονται οι απαιτήσεις των κοινοτικών διατάξεων περί ανταγωνισμού.

Επίσης προβλέπεται η πραγματοποίηση έργων και δραστηριοτήτων ανάπτυξης θεραπευτικού τουρισμού (εγκαταστάσεις λουτροθεραπείας κ.λπ.) σε ιαματικές πηγές τουριστικής σημασίας (εργασίες βελτίωσης και εκσυγχρονισμού) που συνδυάζονται και με άλλες μορφές τουρισμού, όπως ο θαλάσσιος (μέτρο 1.1), η αστική αναψυχή (προστασία και ανάδειξη ακτών, χώρων πρασίνου για διημέρευση, ανάδειξη περιαστικών αρχαιολογικών χώρων) κ.λπ.

'Οπως σημειώνεται, οι δράσεις του μέτρου σχεδιάζονται και υλοποιούνται με τη μορφή δικτύων (συμπλεγμάτων) δραστηριοτήτων ειδικών μορφών τουρισμού, ολοκληρωμένων σε γεωγραφική βάση που αλληλοσυμπληρώνονται και αλληλοϋποστηρίζονται και αποτελούν ένα συνολικό αναπτυξιακό πρόγραμμα εθνικής .

Συνεπώς σύμφωνα με τα οριζόμενα στο μέτρο, δεν προκύπτει δυνατότητα ένταξης νέων υδροθεραπευτηρίων και η Κοινότητα Αράξου θα έπρεπε να εξετάσει αλλες δυνατότητες χρηματοδότησης (π.χ. Ν. 1892/90).

Η Υπουργός

ΒΑΣΩ ΠΑΠΑΝΔΡΕΟΥ"

10. Στην με αριθμό 2045/28-1-97 ερώτηση δόθηκε με το υπ' αριθμ. 1227/21-2-97 έγγραφο από τον Υπουργό Ανάπτυξης η ακόλουθη απάντηση:

"Σε απάντηση της ερώτησης 2045/28-1-97 που κατατέθηκε στη Βουλή των Ελλήνων από τον Βουλευτή κ. Βασ. Κορκολόπουλο, σας γνωρίζουμε τα εξής:

Το νέο Υδρ/ριο της Ι.Π. Κυλλήνης είναι από τα σημαντικότερα έργα που έχουν κατασκευαστεί για την ανάπτυξη του ιαματικού τουρισμού. Εχουν δαπανηθεί μεγάλα ποσά και πρόσφατα, χωρίς το έργο να έχει ολοκληρωθεί. Πρόσφατα η Επιτροπή Παρακολούθησης του Επιχειρησιακού Προγράμματος "Τουρισμός", ενέκρινε δαπάνη ύψους 2 δις δρχ. για την περάτωση τμήματος του συνολικού συγκροτήματος. Για την αποπεράτωση των υφισταμένων εργολαβιών και τον στοιχειώδη εκσυγχρονισμό των ξενοδοχειακών μονάδων, απαιτούνται περίπου 4 δις δρχ. επιπλέον.

Πρόσφατες μελέτες απέδειξαν ότι, η Κυλλήνη είναι μία περιοχή με τεράστιες δυνατότητες ολοκληρωμένης ανάπτυξης. Συνεπώς, για την εξεύρεση των αναγκαίων πόρων και την υλοποίηση ολοκληρωμένης ανάπτυξης, το Υπ. Ανάπτυξης εξετάζει τη διαδικασία προκήρυξης εκδήλωσης ενδιαφέροντος προς επενδυτές, οι οποίοι μπορούν να αναλάβουν την υλοποίηση και διαχείριση του αναπτυξιακού σχεδίου.

Η Υπουργός

ΒΑΣΩ ΠΑΠΑΝΔΡΕΟΥ"

11. Στην με αριθμό 2056/28-1-97 ερώτηση δόθηκε με το υπ' αριθμ. 1363/18-2-97 έγγραφο από τον Υπουργό Εθν. Αμυνας η ακόλουθη απάντηση:

"Σε απάντηση της 2056/28-1-97 ερώτησης που κατέθεσε ο Βουλευτής κ. Γ. Καρασμανής με θέματα αφορώντα την μέριμνα υγείας των οπλιτών, σας πληροφορούμε τα παρακάτω:

Η μέριμνα και η αγωγή υγείας του στρατευσίμου προσωπικού αποτελεί θεμελιώδη προτεραιότητα και επιλογή της Ηγεσίας του Υπουργείου Εθνικής 'Αμυνας. Ειδικότερα εκτιμάται ότι στον χώρο των Ενόπλων Δυνάμεων μία οργανωμένη και ολοκληρωμένη πολιτική πρόνοιας τόσο σε επίπεδο πρόληψης οσο και σε επίπεδο θεραπευτικό, όχι μόνο συμβάλλει στην αμυντική θωράκιση της χώρας, αυξάνοντας το αξιόμαχο και την επιχειρησιακή ετοιμότητα του Στρατεύματος, αλλά ταυτόχρονα αποτελεί και μία ελάχιστη ανταπόδοση προς αυτούς που θέτουν τη ζωή τους στην διάθεση και την υπηρεσία της Πατρίδας.

Προς τούτο, υπάρχουν και εφαρμόζονται ήδη στις Μονάδες και των τριών Κλάδων των Ενόπλων Δυνάμεων και προγράμματα προληπτικής ιατρικής που αφορούν, μεταξύ άλλων, το κάπνισμα, το οποίο απαγορεύεται αυστηρά στους χώρους εργασίας και ενδιαίτησης των στρατευμένων, την παχυσαρκία, την στεφανιαία νόσο, τα ναρκωτικά και το AIDS. Ενδεικτικά αναφέρεται, ότι από το 1986 η Πολεμική Αεροπορία εφαρμόζει στο μόνιμο και στρατευμένο προσωπικό της πρόγραμμα προληπτικής ιατρικής που αφορά καρδειαγγειακά νοσήματα και από τα στοιχεία του προγράμματος προκύπτει σαφής μείωση του ποσοστού των καπνιστών κατά 11% περίπου, στο χρονικό διάστημα 1993 - 1996. Επίσης, από την αρχή του 1997 έχει προγραμματισθεί λιπιδαιμικός έλεγχος καθώς και έλεγχος των παραγόντων κινδύνου για στεφανιαία νόσο σε περίπου 5000 νεοσυλλέκτους με σκοπό την πρόληψη καρδειαγγειακών νοσημάτων.

Ταυτόχρονα σε συμβουλευτικό επίπεδο, τόσο στα Κέντρα Κατατάξεως όσο και στις Μονάδες γίνονται εκδηλώσεις, στις οποίες ομάδες ψυχολόγων, κοινωνιολόγων και κοινωνικών λειτουργών, με τη συμμετοχή ιατρών, προβάλλουν μεσω διαλέξεων τους κινδύνους και τα προβλήματα που απορρέουν από το κάπνισμα, την ανθυγιεινή διατροφή και την έλλειψη σωματικής άσκησης. Σε ό,τι δε αφορά την τελευταία, σημειώνεται πως τα προγράμματα εκπαίδευσης στα Κέντρα Κατατάξεως αλλά και στις Μονάδες περιλαμβάνουν πέραν όλων των άλλων και άσκηση με σκοπό τη βελτίωση της φυσικής κατάστασης των οπλιτών, ενώ παράλληλα παρέχεται η δυνατότητα άθλησης τόσο σε οργανωμένους χώρους, όσο και δια μέσου της οργάνωσης πρωταθλημάτων σε όλα σχεδόν τα ατομικά και ομαδικά αθλήματα. Ενδεικτικό δε, της πρόδηλης σημασίας όλων των παραπάνω δραστηριοτήτων είναι σύμφωνα με τα στοιχεία της έρευνας το 76,11% των στρατευμένων διάγει καθιστική ζωή πριν την κατάταξή τους στις Ενοπλες Δυνάμεις.

Οπωσδήποτε τα προβλήματα που προκύπτουν από τα αναδυόμενα στη σχετική ερώτηση στοιχεία, δεν δύνανται να αντιμετωπισθούν πλήρως στο σχετικά σύντομο χρονικό διάστημα της διάρκειας της θητείας και ειδικά όταν αυτού του είδους τα προβλήματα έχουν βάθος χρόνου πολύ πριν την κατάταξη των οπλιτών στις Ενοπλες Δυνάμεις και ανάγονται στον γενικότερο τρόπο ζωής τους. Χαρακτηριστικό των παραπάνω είναι, ότι τα αποτελέσματα της υπόψη έρευνας, η οποία διεξήχθη το 1995, αφορούν την προ του Στρατού ζωή των οπλιτών, αφού η λήψη του ιστορικού, σε σύνολο 2.009 νεοσυλλέκτων, έγινε τη δεύτερη και τρίτη ημέρα της κατάταξης. Για την εξαγωγή δε οριστικών και γενικών συμπερασμάτων και για να μελετηθούν και να αξιολογηθούν πληρέστερα όλες οι παράμετροι της εξέλιξης της υγείας των συμμετεχόντων στην έρευνα οπλιτών θα λάβει χώρα και νέα έρευνα λίγο πριν την περάτωση της θητείας τους. Επιπλέον, σαν συνέχεια αυτής της μελέτης και στο πλαίσιο αναβάθμισης της διαβίωσης και υγείας του Στρατεύματος θα προστεθούν μονάδες παρακολουθήσεως των μελετηθέντων φαινομένων, ενώ στις προθέσεις του Υπουργείου είναι η επέκταση εφαρμογών τηλεματικής στον τομέα της ιατρικής.

Κατά συνέπεια, αποτελεί αναγκαιότητα η χάραξη μιας πολιτικής, η οποία σε συνδυασμό με τα ήδη εφαρμοζόμενα μέτρα, να εμπεδώνει σε όλο το μόνιμο και στρατευμένο προσωπικό των Ενόπλων Δυνάμεων, αλλά και στις οικογένειές τους, τις έννοιες της ισορροπημένης διατροφής, της συχνής άσκησης καθώς και του κινδύνου από καταχρήσεις, όπως αυτές

Σελίδα 4305 

του καπνίσματος και των ναρκωτικών.

Γι' αυτό το λόγο, έχει προβλεφθεί η ένταξη ψυχολόγων και στους τρεις Κλάδους των Ενόπλων Δυνάμεων, ενέργεια η οποία εκτιμάται ότι θα συμβάλλει στην στήριξη υλοποίησης εκ μέρους του ιατρικού προσωπικού των προγραμμάτων προληπτικής ιατρικής σε όλους τους παραπάνω τομείς. Ακόμα, ιδιαίτερο βάρος θα δοθεί στις διατροφικές συνήθειες των οπλιτών. Ηδη το πρόγραμμα συσσιτίου εκδίδεται από επιτροπή και υπό την αιγίδα του γιατρού της Μονάδας, με σκοπό την αποφυγή και τον περιορισμό επιβαρυντικών στοιχείων της διατροφής, ενώ ειδικά προγράμματα διαιτολογίου, αλλά και συμβουλευτικής, θα προβάλλουν και θα δίνουν κατευθύνσεις για την αποφυγή και τον περιορισμό των βλαπτικών τροφών και των ανθυγιεινών διατροφικών συνηθειών, εν γένει.

Θα θέλαμε να σας διαβεβαιώσουμε ότι η μελέτη, παρακολούθηση και η δειγματοληπτική έρευνα της υγείας και των έξεων των στρατευμένων θα συνεχισθεί και για τις δύο επόμενες κλάσεις από αυτή που συμμετείχε στην υπόψη έρευνα, έχοντας τον χαρακτήρα προσφοράς, όχι μόνο απέναντι στους στρατευμένους, αλλά και για το σύνολο των Ελλήνων πολιτών και ειδικότερα γι' αυτήν την ιδιαίτερη ευαίσθητη ηλικιακή περίοδο (20 έως 30 ετών), η οποία σπάνια ελέγχεται.

Ο Υπουργός

ΑΘ. ΑΠ. ΤΣΟΧΑΤΖΟΠΟΥΛΟΣ"

12. Στην με αριθμό 2060/28-1-97 ερώτηση δόθηκε με το υπ' αριθμ. 646/18-2-97 έγγραφο από τον Υπουργό Εργασίας η ακόλουθη απάντηση:

"Απαντώντας στην ερώτηση 2060/97 που μας διαβίβασε το Υπουργείο Γεωργίας με το παραπάνω σχετικό και η οποία κατατέθηκε στη Βουλή από το Βουλευτή κ. Μ. Μπεντενιώτη, για το θιγόμενο σ' αυτή θέμα αρμοδιότητάς μας, σας πληροφορούμε τα εξής:

Η Ειδική Επιτροπή, που προβλέπεται από τις διατάξεις του άρθρου 16 του ν. 2434/20-8-96 (Α. 188) "Μέτρα πολιτικής για την απασχόληση και την επαγγελματική εκπαίδευση και κατάρτιση και άλλες διατάξεις" επεξεργάστηκε και απέστειλε στην Οικονομική και Κοινωνική Επιτροπή (ΟΚΕ) σχέδιο Προεδρικού Διατάγματος, που αναφέρεται στη χορήγηση προσωρινής άδειας παραμονής αλλοδαπών (άρθρο 16, παρ. 4 του παραπάνω νόμου) ενώ σε σύντομο χρονικό διάστημα, θα επεξεργαστεί και το προβλεπόμενο από την παρ. 5 του άρθρου 16 του ίδιου νόμου, προεδρικό διάταγμα, που θα αναφέρεται στην κάρτα παραμονής περιορισμένης χρονικής διάρκειας αλλοδαπών.

Ο Υπουργός

ΜΙΛΤΙΑΔΗΣ ΠΑΠΑΪΩΑΝΝΟΥ"

13. Στην με αριθμό 2064/28-1-97 ερώτηση δόθηκε με το υπ' αριθμ. 224/17-2-97 έγγραφο από τον Υπουργό ΠΕΧΩΔΕ η ακόλουθη απάντηση:

"Απαντώντας στην ερώτηση 2064/28.1.97 που κατέθεσε στη Βουλή ο Βουλευτής κ. Πέτρος Τατούλης παρακαλούμε να πληροφορήσετε τον κ. Βουλευτή τα εξής:

1. Σε εφαρμογή του Ν. 3155/55 εκδόθηκαν εφάπαξ τα εκτελεστικά Διατάγματα για τον καθορισμό του Εθνικού Δικτύου (ΒΔ 9/20-8-55) και του Επαρχιακού δικτύου (ΒΔ 6/8.2.56) της χώρας.

2. Ο οδικός άξονας Μύλοι - Κυβέρι - Αστρος - Τυροσαπουνακαιϊκα - Λεωνίδιο εχει χαρακτηρισθεί σαν Επαρχιακός Δρόμος.

3. Από την ισχύουσα Νομοθεσία δεν προβλέπεται νέος χαρακτηρισμός οδού που ήδη είναι χαρακτηρισμένος.

4. Είναι αδύνατη νομοθετικά η τροποποίηση Π.Διατάγματος με Υπουργική Απόφαση.

Ο Υπουργός

Κ. ΛΑΛΙΩΤΗΣ"

14. Στην με αριθμό 2068/28-1-97 ερώτηση δόθηκε με το υπ' αριθμ. 875/20-2-97 έγγραφο από τον Υπουργό ΠΕΧΩΔΕ η ακόλουθη απάντηση:

"Απαντώντας στην ερώτηση με αριθμό 2068 που κατατέθηκε στις 28-1-97 από τους Βουλευτές κ.κ. Βασίλη Κορκολόπουλο, Γεώργιο Τρυφωνίδη και Ηλία Βεζδρεβάνη, σας γνωρίζουμε τα εξής:

Το θέμα της οριοθέτησης και οικοδόμησης στην περιοχή Κ. Πολυδενδρίου αποτελεί αντικείμενο έρευνας επιτροπής από υπαλλήλους των καθ' ύλην αρμόδιων υπηρεσιών του ΥΠΕΧΩΔΕ που συστήθηκε με την αρ. 1165/1100/4-11-96 απόφασή μου, προκειμένου να διερευνηθούν και διαλευκανθούν όλα τα σημεία της υπόθεσης.

Η επιτροπή, μετά από αυτοψία που διενήργησε στο χρονικό διάστημα 19/11-21/11/96, προχώρησε στη μελέτη και συσχέτιση των επί τόπου διαπιστώσεων και των στοιχείων που είχαν ήδη υποβληθεί από τους καταγγέλοντες καθώς και εκείνων που υποβλήθηκαν από τους ίδιους μετά την αυτοψία μέχρι και το μήνα Ιανουάριο 1997 και αναμένεται η υποβολή του σχετικού πορίσματος με την εξαγωγή των τελικών συμπερασμάτων και προτάσεων.

Ο Υπουργός

Κ. ΛΑΛΙΩΤΗΣ"

15. Στην με αριθμό 2072/28-1-97 ερώτηση δόθηκε με το υπ' αριθμ. 65/18-2-97 έγγραφο από τον Υφυπουργό Εργασίας η ακόλουθη απάντηση:

"Σε απάντηση της ερώτησης του Βουλευτή κ. Θεοφάνη Δημοσχάκη σχετικά με την εφαρμογή του θεσμού της διαδοχικής ασφάλισης και στους ασφαλισμένους του ΟΓΑ, που κατατέθηκε στη Βουλή, με αρ. πρωτ. 2072/28-1-97 σας γνωρίζουμε τα ακόλουθα:

1. Με σχέδιο νόμου που ψηφίστηκε πρόσφατα στη Βουλή, ο ΟΓΑ μετατρέπεται σε οργανισμό κύριας ασφάλισης με ανταποδοτικό σύστημα και με συμμετοχή του Κράτους που θα συντελέσει στη βελτίωση της ασφαλιστικής προστασίας του αγροτικού πληθυσμού της χώρας.

Με τις διατάξεις δε της παρ. 2 του άρθρου 5 και του άρθρου 13 του νέου νόμου η εφαρμογή του θεσμού της διαδοχικής ασφάλισης επεκτείνεται και στον νέο Κλάδο Κύριας Ασφάλισης Αγροτών,

2. Σύμφωνα με τις διατάξεις της παρ. 2 του άρθρου 5 του νέου νόμου ο χρόνος καταβολής εισφορών πρόσθετης ασφάλισης βάσει του ν. 1745/1987, που στο εξής παύει να υφίσταται, για όσους ασφαλιστούν στο νέο Κλάδο, θεωρείται ύστερα από αίτησή τους, ως χρόνος διαδρομών σε αυτόν.

3. Σύμφωνα με τις διατάξεις του άρθρου 13, οι διατάξεις περί διαδοχικής ασφάλισης, όπως κάθε φορά ισχύουν, έχουν εφαρμογή μεταξύ του καταργούμενου κλάδου πρόσθετης ασφάλισης και των άλλων φορέων επικουρικής ασφάλισης, εφόσον ο χρόνος ασφάλισης που διανύθηκε στον κλάδο αυτόν δεν θεωρήθηκε ως χρόνος διαδραμών στον Κλάδο Κύριας Ασφάλισης Αγροτών, σύμφωνα με τις διατάξεις της παρ. 2 του άρθρου 5 του παρόντος άρθρου.

Επίσης οι παραπάνω διατάξεις έχουν εφαρμογή μεταξύ του Κλάδου Κύριας Ασφάλισης Αγροτών και των άλλων φορέων κύριας ασφάλισης. Στην περίπτωση αυτή περιλαμβάνεται και ο διανυθείς χρόνος στον καταργούμενο κλάδο πρόσθετης ασφάλισης, εφόσον θεωρήθηκε ως διαδραμών στον Κλάδο Κύριας Ασφάλισης, σύμφωνα με τις διατάξεις της παρ. 2 του άρθρου 5 του παρόντος νόμου. Σημειώνεται ότι η ισχύς του νόμου αρχίζει από 1-1-1998 και οι διατάξεις αυτού εφαρμογήν έχουν σε όσους ασφαλιστούν από την ημερομηνία αυτή στο νέο Κλάδο.

4. Για τις περιπτώσεις δε ασφαλισμένων του ΟΓΑ (ν. 4169/61), που έχουν συνταξιοδοτηθεί από αυτόν και έχουν χρόνους ασφάλισης σε άλλους φορείς Κύριας Ασφάλισης εφαρμόζονται οι διατάξεις του άρθρου 10 παρ. 1 και 2 του Ν.Δ/τος 4202/61, όπως τροποποιήθηκαν με τις διατάξεις του άρθρου 6 παρ. 3 του Ν.Δ/τος 1390/73.

Σελίδα 4306 

 

Οι διατάξεις αυτές ορίζουν ότι, οι ασφαλισμένοι των οργανισμών Κοινωνικής Ασφάλισης, οι οποίοι διακόπτουν την ασφάλισή τους στους οργανισμούς αυτούς και ασφαλίζονται στον ΟΓΑ, εφόσον έχουν πραγματοποιήσει πέντε συνεχή έτη ασφάλισης στον Οργανισό πριν από την υποβολή της αίτησης συνταξιοδότησης, δικαιούνται να προσμετρήσουν στον ΟΓΑ τον χρόνο ασφάλισης που είχαν σε οργανισμούς Κύριας Ασφάλισης με την υποχρέωση των ασφαλιστικών οργανισμών να αποδόσουν στον ΟΓΑ το σύνολο των εισφορών ασφαλισμένου και εργοδότου.

Η προσμέτρηση του χρόνου αυτού γίνεται μόνο, για θεμελίωση του συνταξιοδοτικού δικαιώματος και όχι για προσαύξηση του ποσού της σύνταξης, διότι οι συντάξεις του ΟΓΑ (ν. 4169/61) είναι σταθερές και προσαυξάνονται μόνο στην περίπτωση που υπάρχουν οικογενειακά βάρη.

Ο Υφυπουργός

ΝΙΚ. ΦΑΡΜΑΚΗΣ"

16. Στην με αριθμό 2075/29-1-97 ερώτηση δόθηκε με το υπ' αριθμ. 883/20-2-97 έγγραφο από τον Υπουργό ΠΕΧΩΔΕ η ακόλουθη απάντηση:

"Απαντώντας στην ερώτηση με αριθμό 2075 που κατατέθηκε στις 29-1-97 από το Βουλευτή κ. Σπύρο Δανέλλη, σας γνωρίζουμε τα εξής:

Οσον αφορά τις λατομικές δραστηριότητες αρμοδιότητα των Υπηρεσιών του ΥΠΕΧΩΔΕ είναι η έγκριση περιβαλλοντικών όρων σύμφωνα με την ΚΥΑ 69269/5387/90 και το Ν. 1650/86 καθώς και η θεώρηση των μελετών περιβαλλοντικών επιπτώσεων του άρθρου 45 παρ. 5 του Ν. 998/79.

Στα πλαίσια αυτά κατατέθηκε στην αρμόδια Υπηρεσία μας (Δ/νση Περιβαλλοντικού Σχεδιασμού) Μελέτη Περιβαλλοντικών Επιπτώσεων (Μ.Π.Ε.) για εκμετάλλευση λατομικού χώρου αδρανών υλικών στη θέση Αετιδόλακος Κοιν. Μαχαιρών Αποκορώνου Ν. Χανίων σε συνολική έκταση 40,9 στρεμμάτων.

Σε τμήμα της παραπάνω έκτασης, επιφανείας 19,4 στρεμμάτων, υφίσταται λατομείο μαρμάρου - μαρμαροψηφίδας, από το 1977 το οποίο και λειτουργούσε με αδειοδοτήσεις των νομαρχιακών υπηρεσιών και της Επιθεώρησης Μεταλλείων Νοτίου Ελλάδος (ΕΜΝΕ) μέχρι το 1992, όταν εκδόθηκε προσωρινή διακοπή της άδειας εκμετάλλευσης από την ΕΜΝΕ.

Η προαναφερθείσα υπηρεσία μας στα πλαίσια της διαδικασίας δημοσιοποίησης Μ.Π.Ε., σύμφωνα με την ΚΥΑ 75308/5512/90 (ΦΕΚ 691Β/90) διαβίβασε την Μ.Π.Ε. στο Τμήμα Πολεοδομίας και Πολεοδομικών Εφαρμογών Νομαρχίας Χανίων καθώς και στο οικείο Νομαρχιακό Συμβούλιο για γνωμοδότηση, η δε διαδικασία αξιολόγησης της μελέτης δεν έχει ακόμη ολοκληρωθεί.

Τέλος σχετικά με τα αναφερόμενα για την ΕΜΝΕ αρμόδιο να σας ενημερώσει είναι το Υπουργείο Ανάπτυξης στο οποίο κοινοποιούμε το παρόν με αντίγραφο της ερώτησης.

Ο Υπουργός

Κ. ΛΑΛΙΩΤΗΣ"

17. Στην με αριθμό 2076/29-1-97 ερώτηση δόθηκε με το υπ' αριθμ. 884/18-2-97 έγγραφο από τον Υπουργό ΠΕΧΩΔΕ η ακόλουθη απάντηση:

"Απαντώντας στην ερώτηση με αριθμό 2076 που κατατέθηκε στις 29-1-97 από το Βουλευτή κ. Σπύρο Δανέλλη, σας γνωρίζουμε τα εξής:

Το όρος Μαίναλον είναι μεταξύ των 164 περιοχών, που η χώρα έχει ήδη υποβάλει στην Κοινότητα, προκειμένου να ενταχθούν στο Ευρωπαϊκό Δίκτυο περιοχών Προστασίας της Φύσης, στο NATURA 2000, στο πλαίσιο της Κοινοτικής Οδηγίας 92/43 (code site G.R. 2520001).

Τα μέτρα προστασίας, οι επιτρεπόμενες δραστηριότητες καθώς και διαχειριστικά μέτρα σχετικά με την οικοανάπτυξη του όρους Μαίναλου θα μελετηθούν και θα καθορισθούν σε Β φάση, στο πλαίσιο υλοποίησης του Ευρωπαϊκού Δικτύου NATURA 2000 καθώς και του περιβαλλοντικού και χωροταξικού σχεδιασμού του ΥΠΕΧΩΔΕ.

Επίσης, στους νομούς Αρκαδίας και Λακωνίας εξελίσσεται παράλληλα, η Α φάση προγράμματος αντιμετώπισης ειδικών περιβαλλοντικών προβλημάτων και συστήματος λειτουργίας και διαχείρισης του όρους Πάρνωνα, με στόχο τη δημιουργία οικολογικού Πάρκου και την ήπια ανάπτυξη (οικοανάπτυξη) της ευρύτερης περιοχής.

Ο Υπουργός

Κ. ΛΑΛΙΩΤΗΣ"

18. Στην με αριθμό 2088/29-1-97 ερώτηση δόθηκε με το υπ' αριθμ. 7871/20-2-97 έγγραφο από τον Υφυπουργό Εσωτερικών η ακόλουθη απάντηση:

"Σε απάντηση της ερώτησης 2088/29-1-97 που κατατέθηκε στη Βουλή των Ελλήνων απο το Βουλευτή κ. Αν. Παπαληγούρα και αναφέρεται στο πιο πάνω θέμα, σας πληροφορούμε ότι μετά την επίσκεψη του Κυβερνητικού κλιμακίου στις 30-1-97 στο Νομό Κορινθίας εξαγγέλθηκαν μέτρα - παρεμβάσεις - έργα για την αποκατάσταση ζημιών από την πλημμύρα της 12ης Ιανουαρίου 1997.

Ειδικότερα για την αποκατάσταση ζημιών στις υποδομές και τα δίκτυα του Νομού διατέθηκαν πιστώσεις για την άμεση αποκατάσταση των ζημιών, 580 εκατ. δρχ. στην Νομαρχιακή Αυτοδιοίκηση Κορινθίας.

Επίσης το ΥΠΕΧΩΔΕ από το 1995 στο πλαίσιο του Εθνικού Σχεδιασμού Αντιπλημμυρικής Προστασίας για το Νομό Κορινθίας έχει διασφαλίσει συνολικά και διαθέτει σταδιακά πόρους 1 δις 100 εκατ. δρχ.

Ο Υφυπουργός

Λ. ΠΑΠΑΔΗΜΑΣ"

19. Στην με αριθμό 2089/29-1-97 ερώτηση δόθηκε με το υπ' αριθμ. 225/21-2-97 έγγραφο από τον Υπουργό ΠΕΧΩΔΕ η ακόλουθη απάντηση:

"Απαντώντας στην ερώτηση 2089/29.1.97 που κατέθεσε στη Βουλή ο Βουλευτής κ. Ν. Κατσαρός παρακαλούμε να πληροφορήσετε τον κ. Βουλευτή τα εξής:

Το ΥΠΕΧΩΔΕ με την απόφαση Δ3β/346/16.10.96 έχει εγκρίνει πίστωση 25 εκ. δρχ. για την κατασκευή πεζογέφυρας στη Ν.Ε.Ο. Αθηνών - Θεσ/νίκης που θα συνδέσει τις συνοικίες Τούμπας και Χαραυγής της πόλης Λάρισας.

Η δημοπράτηση του έργου θα γίνει αφού εγκριθεί η χωροθέτηση της γέφυρας από το Δημοτικό Συμβούλιο της πόλης Λάρισας.

Ο Υπουργός

Κ. ΛΑΛΙΩΤΗΣ"

20. Στην με αριθμό 2092/29-1-97 ερώτηση δόθηκε με το υπ' αριθμ. 901/17-2-97 έγγραφο από τον Υπουργό ΠΕΧΩΔΕ η ακόλουθη απάντηση:

"Απαντώντας στην ερώτηση με αριθμό 2092 που κατατέθηκε στις 29-1-97 από το Βουλευτή κ. Ευάγγελο Μπασιάκο, σας γνωρίζουμε ότι για το θέμα είχαμε την ευκαιρία να ενημερώσουμε προφορικά τη Βουλή στις 22-1-97 κατά τη συζήτηση της υπ' αριθμ. 514/15-1-97 Επίκαιρης Ερώτησης.

Ο Υπουργός

Κ. ΛΑΛΙΩΤΗΣ"

21. Στην με αριθμό 2096/29-1-97 ερώτηση δόθηκε με το υπ' αριθμ. 34/20-2-97 έγγραφο από τον Υφυπουργό Οικονομικών η ακόλουθη απάντηση:

"Απαντώντας στην ερώτηση 2096/29-1-97 που κατέθεσε στη Βουλή των Ελλήνων ο Βουλευτής κ. Αντ. Κοτσακάς και αφορά τον προσδιορισμό της φορολογητέας αξίας των ακινήτων σε περιοχές της Χίου όπου ισχύει το μικτό σύστημα, σας γνωρίζουμε τα εξής:

Στην εντός σχεδίου ή εντός οικισμού περιοχή του Δήμου Χίου εφαρμόζεται από τις 3-4-1989 το σύστημα αντικειμενικού προσδιορισμού της αξίας των ακινήτων και προς τούτο έχουν 
Σελίδα 4307 
δημιουργηθεί ζώνες με διαφορετικές τιμές εκκίνησης για τον προσδιορισμό της αξίας τόσο των κτισμάτων όσο και των οικοπέδων. 
2. Με την αριθμ. 1129488/478/Γ0013/3-12-1996, ΠΟΛ 1313 (ΦΕΚ 1155/τ.Β/96) απόφαση του κ. Υπουργού Οικονομικών, καθορίσθηκαν τιμές εκκίνησης ελάχιστου κόστους οικοδομής για τον προσδιορισμό της φορολογητέας αξίας κτισμάτων ακινήτων με αντικειμενικά κριτήρια, σύμφωνα με το άρθρο 41α του ν. 1249/1982.

Με βάση τις τιμές αυτές και σύμφωνα με τις διατάξεις της αριθμ. 1129485/479/Γ0013/3-12-1996, ΠΟΛ 1310 (ΦΕΚ 1152 τ.Β'/96) απόφασης του κ. Υπουργού Οικονομικών προσδι- ορίζονται με αντικειμενικά κριτήρια οι αξίες κτισμάτων ακινή- των, τα οποία βρίσκονται σε περιοχές όπου δεν ισχύει το σύστημα αντικειμενικού προσδιορισμού.

Ο προσδιορισμός της αξίας των γηπέδων στις περιοχές αυτές γίνεται με συγκριτικά στοιχεία ανάλογα με το είδος τους, τη θέση τους, την τουριστική ανάπτυξη της περιοχής, την υποδομή κ.λπ.

3. Στις περιοχές του Νομού Χίου, όπου εφαρμόζεται το μικτό σύστημα προσδιορισμού της αξίας των ακινήτων, μολονότι προσδιορίζονται αξίες κτισμάτων ανάλογα με το είδος τους, ίδιες σε όλους τους δήμους και τις κοινότητες, η συνολική φορολογητέα αξία των ακινήτων διαφέρει ανάλογα με την περιοχή, αν δηλαδή είναι απομακρυσμένη, τουριστική, παραθαλάσσια, κ.λπ., καθόσον οι αξίες των γηπέδων στα οποία βρίσκονται τα κτίσματα προσδιορίζονται με τα συγκριτικά στοιχεία της περιοχής και συνεπώς δεν τίθεται θέμα κοινωνικής αδικίας που ισχυρίζεται ο επερωτών Βουλευτής.

4. Μέσα στους άμεσα επιδιωκόμενους σκοπούς της υπηρεσίας μας είναι να επεκταθεί το σύστημα αντικειμενικού προσδιορισμού της αξίας των ακινήτων (κτισμάτων και γηπέδων) τόσο στις εντός σχεδίου πόλης ή οικισμού περιοχές όσο και στις εκτός σχεδίου περιοχές όλης της χώρας. 'Ηδη έχει ζητηθεί από τις κατά τόπους επιτροπές του άρθρου 41 του ν. 1249/82 να μελετήσουν και να μας υποβάλουν την εισήγησή τους για την ένταξη στο σύστημα νέων περιοχών εντός σχεδίου πόλης ή οικισμού της αρμοδιότητάς τους με προτεραιότητα σε αυτές που παρουσιάζουν ιδιαίτερο οικονομικό και τουριστικό ενδιαφέρον.

Για τον προσδιορισμό της αξίας των εκτός σχεδίου γηπέδων η αρμόδια επιτροπή του άρθρου 41 του ν. 1249/82 Ν. Αττικής μελετά και επεξεργάζεται τον τρόπο με τον οποίο αυτό θα επιτευχθεί, ώστε να καθορίζονται οι τιμές που θα αποδίδουν αντικειμενικά και σωστά τις αξίες αυτών των γηπέδων ανάλογα με το είδος τους.

Ο Υφυπουργός

ΓΕΩΡΓΙΟΣ ΔΡΥΣ"

22. Στην με αριθμό 2103/29-1-97 ερώτηση δόθηκε με το υπ' αριθμ. 133/21-2-97 έγγραφο από τον Υπουργό Εθν. Οικονομίας η ακόλουθη απάντηση:

"Απαντώντας στην ερώτηση 2103/29-1-97 που κατέθεσε στη Βουλή ο Βουλευτής κ. Ν. Ι. Νικολόπουλος σας γνωρίζουμε τα εξής:

1. Χρέος κρατικών Νοσοκομείων: το θέμα αυτό βρίσκεται σε εξέλιξη και πρόκειται να προωθηθέι νομοθετική ρύθμιση του που θα αναφέρεται στη χορήγηση ομολόγων του δημοσίου έναντι του χρέους καθώς και εντολή προς τα νοσηλευτικά ιδρύματα του Υπουργού Υγείας και Πρόνοιας καταβολής του 5% αυτού τοις μετρητοίς. Τα νοσοκομεία ετοιμάζουν την επιβεβαίωση των υποχρεώσεών τους μέχρι 30-11-96 ώστε να αρχίσει έγκαιρα η υλοποίηση της ρύθμισης.

2. Επανακοστολόγηση Φαρμάκων: το θέμα αυτό βρίσκεται σε εξέλιξη μέσα στα πλαίσια της Επιτροπής που συστάθηκε με απόφαση της Υπουργού Ανάπτυξης για τη μελέτη και την εισήγηση επί της ανακοστολογήσεως των εισαγομένων, συσκευαζομένων και παραγομένων στη χώρα φαρμάκων και την αντιμετώπιση θεμάτων μετά την εφαρμογή του ανακαθορισμού των τιμών τους. Στα πλαίσια της ανωτέρω επιτροπής συζητούνται και οι προτάσεις του Συλλόγου Φαρμακευτικών Εταιριών Ελλάδος (ΣΦΕΕ). Οι εισηγήσεις της Επιτροπής αυτής θα επηρεάσουν προφανώς τις ρυθμίσεις της αγορανομικής διάταξης αριθ, 2/96.

Θέμα προτεραιότητας επανακοστολόγησης Φαρμάκων για μέιωση τιμών δεν έχει τεθεί.

3. Οι ενέργειες 1 και 2 ανωτέρω της Κυβέρνησης απο- βλέπουν στον εκσυγχρονισμό της εσωτερικής αγοράς των φαρμάκων, στην υποστήριξη των ελληνικών φαρμακοβιομηχανιών, στην ενίσχυση της δημόσιας υγείας του πληθυσμού, στον περιορισμό του δημοσίου ελλείματος στο τομέα της υγείας και τις επιδράσεις του στον πληθωρισμό και στην στήριξη των σφαλιστικών Ταμείων.

Η Κυβέρνηση κινείται στην κατεύθυνση του συγκερασμού όλων αυτών των επιδιώξεων και στην πραγματοποίησή τους όσο μπορεί πιο γρήγορα.

Ο Υπουργός

Γ. ΠΑΠΑΝΤΩΝΙΟΥ"

23. Στην με αριθμό 2113/29-1-97 ερώτηση δόθηκε με το υπ' αριθμ. 1365/18-2-97 έγγραφο από τον Υπουργό 'Αμυνας η ακόλουθη απάντηση:

"Σε απάντηση της 2113/29-1-97 ερώτησης που κατέθεσε ο βουλευτής κ. Σ. Σπύρου σχετικά με τη λήψη μέτρων προστασίας της ζωής και της περιουσίας των κατοίκων της νήσου Κέρκυρας, σας πληροφορούμε τα παρακάτω:

Οι 'Ενοπλες Δυνάμεις της χώρας μας στα πλαίσιας της αποστολής και των επιχειρησιακών αναγκών τους και σε συνεργασία με τους καθ' ύλην αρμόδιους φορείς (Υπουργείο Εμπορικής Ναυτιλίας και Υπουργείο Δημοσίας Τάξεως προς το οποίο έχει ήδη αποσταλλεί αντίγραφο της σχετικής ερώτησης), συμβάλλουν αποφασιστικά στην αντιμετώπιση της λαθρομετανάστευσης, συνδράμοντας στην επιτήρηση θαλάσσιων περιοχών και εφαρμόζοντας μέτρα αποτροπής εισόδου λαθρομεταναστών.

Προς τούτο, έχουν διατεθεί στο αρμόδιο Περιφερειακό Συντονιστικό 'Οργανο (Π.Σ.Ο.) της Νομαρχίας Κέρκυρας μέσα και προσωπικό για την αντιμετώπιση του προαναφερθέντος κινδύνου.

Ο Υπουργός

ΑΘ. ΑΠ. ΤΣΟΧΑΤΖΟΠΟΥΛΟΣ"

24. Στην με αριθμό 2128/30-1-97 ερώτηση δόθηκε με το υπ' αριθμ. 892/20-2-97 έγγραφο από τον Υπουργό ΠΕ.ΧΩ.Δ.Ε. η ακόλουθη απάντηση:

"Απαντώντας στην ερώτηση με αριθμό 2128 που κατατέθηκε στις 30.1.97 από το Βουλευτή κ. Φώτη Κουβέλη, σας γνωρίζουμε τα εξής:

Το δημόσιο κτήμα με την ονομασία "Πύργος Βασιλίσσης" έχει χαρακτηρισθεί από το Ρυθμιστικό Σχέδιο Αθήνας (Ρ.Σ.Α.) υπερτοπικός πόλος αναψυχής και πολιτισμού (Ν. 1515/85 αρ. 15 παρ.2.1.2. όπως συμπληρώθηκε με το ν. 2052/92).

Στη συνέχεια, σε εφαρμογή του Ρ.Σ.Α., έχει εκδοθεί Π.Δ. Ζώνης Οικιστικού Ελέγχου (Ζ.Ο.Ε. ΦΕΚ 20Δ/96) που ρυθμίζει τις χρήσεις γης και τους όρους δόμησης του χώρου με σκοπό να κατοχυρωθεί ο δημόσιος κοινόχρηστος χαρακτήρας της έκτασης ως Πάρκου Περιβαλλοντικής Ευαισθητοποίησης.

Παράλληλα έχει γίνει ρύθμιση της περιβάλλουσας περιοχής με την τροποποίηση του Γ.Π.Σ. του Δήμου Ιλίου (ΦΕΚ 79Δ/95) με το οποίο κατοχυρώνεται η παραχώρηση τμήματος της ιδιωτικής έκτασης της ιδιοκτησίας "Αγροτική Εταιρεία Πύργου Βασιλίσσης" ως εισφορά γης, για την ένταξη στο σχέδιο τμήματος της υπόλοιπης έκτασης της εταιρίας, το μεγαλύτερο τμήμα της οποίας παραμένει βάσει του ανωτέρω Π.Δ. (Ζ.Ο.Ε.) για αγροτική χρήση.

Το εισφερόμενο τμήμα εντάσσεται στη ζώνη του Πάρκου εξασφαλίζοντας την επέκτασή του προς τη Λεωφ. Δημοκρατίας και το Δήμο Αγ. Αναργύρων. Τα έργα διαμόρφωσης της Α φάσης περιλαμβάνουν φυτεύσεις, τεχνητές λίμνες, δίκτυο εσωτερικών μετακινήσεων, εστιατόρια, αναψυκτήρια, κτίρια 

Σελίδα 4308 

διοίκησης, υπαίθριο θέατρο και αναπαλαίωση του διατηρητέου κτιρίου των στάβλων που θα στεγάσει κέντρο επιστημών περιβάλλοντος.

Τα έργα προϋπολογισμού ύψους 2,5 δισ. δρχ. συγχρηματοδοτούνται κατά 75% από την Ευρωπαϊκή 'Ενωση, Γεν. Δ/νση XVI και το Ταμείο Περιφερειακής Ανάπτυξης (Πρότυπα Αστικά Προγράμματα του άρθρου 10).

Το Υ.ΠΕ.ΧΩ.Δ.Ε. ήδη επεξεργάζεται σχέδιο νόμου για ίδρυση Φορέα Διαχείρισης του Πάρκου μετά από πρόταση του Οργανισμού Ρυθμιστικού Σχεδίου Αθήνας, ώστε με το πέρας της Β φάσης ολοκλήρωσης του έργου, να είναι δυνατή η εύρρυθμη λειτουργία του πρότυπου αυτού Πάρκου για τους κατοίκους της Δυτικής Αθήνας.

Τέλος, όπως μας ενημέρωσε η αρμόδια Νομαρχιακή Αυτοδιοίκηση Αθήνας, σας πληροφορούμε ότι από τη Δ/νση Πολεοδομίας Τομέα Δυτικής Αθήνας έχει εκδοθεί σύμφωνα με τις πολεοδομικές διατάξεις η με αρ. 1460/96 οικοδομική άδεια, που αφορά ανέγερση οικοδομής στη Λ. Δημοκρατίας 67 ('Ανω Λιόσια). Το Ο.Τ. όπου ανεγείρεται το κτίριο γειτνιάζει με το χώρο του πάρκου.

Ο Υπουργός

Κ. ΛΑΛΙΩΤΗΣ"

25. Στην με αριθμό 2132/4-2-97 ερώτηση δόθηκε με το υπ' αριθμ. 7865/20-2-97 έγγραφο από τον Υφυπουργό Εσωτερικών η ακόλουθη απάντηση:

"Σε απάντηση της ερώτησης 2132/4-2-97 που κατατέθηκε στη Βουλή των Ελλήνων από το Βουλευτή κ. Π. Τατούλη και αναφέρεται στο πιο πάνω θέμα, σας πληροφορούμε ότι το κόστος του εν λόγω έργου εκτιμάται ότι θα ανέλθει στο ποσό των 150 εκ. δρχ. καθ' όσον προβλέπεται και η κατασκευή γεφυριού. Αυτή τη στιγμή η Ν.Α. Αρκαδίας δεν μπορεί να διαθέσει αυτό το ποσό. Το θέμα θα εξετασθεί μελλοντικά στα πλαίσια των χρηματοοικονομικών δυνατοτήτων της και μετά από ιεράρχηση όλων των αναγκών των Ο.Τ.Α. του Νομού.

Ο Υφυπουργός

Λ. ΠΑΠΑΔΗΜΑΣ"

26. Στην με αριθμό 2134/30.1.97 ερώτηση δόθηκε με το υπ'αριθμ.228/21.2.97 έγγραφο από τον Υπουργό ΠΕΧΩΔΕ η ακόλουθη απάντηση.

"Απαντώντας στην ερώτηση 2134/30.1.97 που κατέθεσε στη Βουλή ο Βουλευτής κ. Γ. Καρατζαφέρης παρακαλούμε να πληροφορήσετε τον κ. Βουλευτή τα εξής:

H ευρεία παράκαμψη Πατρών έχει συνολικό μήκος 18,5 χλμ. και θα κατασκευασθεί με τις εξής εργολαβίες.

1. "Κατασκευή τμήματος Κ1-Κ4 από τη χ.θ. 0+000 έως χ.θ. 2+820 συμπεριλαμβανομένου του κόμβου Κ1" μήκους 2,9 χλμ. προϋπολογισμού 12 δισ. δρχ. το οποίο βρίσκεται υπό κατασκευή και προβλέπεται να περαιωθεί στις 4.7.1997.

2. "Κατασκευή τμήματος Κ4-Κ5 από τη χ.θ. 7+284 έως 10+284" προϋπολογισμού 6,0 δισ. δρχ. μήκους 3,0 χλμ. το οποίο κατασκευάζεται και προβλέπεται να περαιωθεί στις 12.08.97.

3. "Ολόκληρωση τμήματος Κ5-Κ6-Κ7-Α από τη χ.θ. 11+000 έως χ.θ. 18+400 συμπεριλαμβανομένου του κόμβου Κ7" προϋπολογισμού 5,0 δισ. δρχ. μήκους 7,4 χλμ. το ποίο κατασκευάζεται και προβλέπεται να περαιωθεί στις 30.6.97.

4. "Κατασκευή οδικών σηράγγων Αρχ. Χώρου και Γηροκομείου τμήματος Κ1-Κ4" μήκους 1,4 χλμ. προϋπολογισμού 10,0 δισ. δρχ. έχει υπογραφεί η σύμβαση την 14.10.96 και οι εργασίες θα αρχίσουν αφού οριστικοποιηθεί η μελέτη οδοποιίας και προβλέπεται να περαιωθεί στις 10.10.98.

5. "Κατασκευή τμήματος Κ1-Κ4 από χ.θ. 2+890 έως 7+310 πλην των σηράγγων αρχ. χώρου και Γηροκομείου" προϋπολογισμού 10,0 δισ. δρχ., η εργολαβία βρίσκεται στο στάδιο αξιολόγησης των προσφορών από την Επιτροπή Εισήγησης - Ανάθεσης.

6. "Κόμβος Κ5 και συνδετήριοι στη χ.θ. 10+100" προϋπολογισμού 4,0 δισ. δρχ., έχει εγκριθεί η οριστική μελέτη οδοποιίας και προβλέπεται να δημοπρατηθεί το Α' εξάμηνο του 1998.

Λόγω της φύσης και των συνθηκών του έργου, η Ευρεία Παράκαμψη Πατρών προβλέπεται να δοθεί στην κυκλοφορία αφού ολοκληρωθούν οι προς εκτέλεση εργασίες σε ολόκληρο το μήκος της.

Με βάση τα παραπάνω η πρόβλεψη που υπάρχει για την περαίωση της Ευρείας Παράκαμψης Πατρών είναι τα τέλη του 1999.

Ο Υπουργός

Κ.ΛΑΛΙΩΤΗΣ"

27. Στην με αριθμό 2137/30.1.97 ερώτηση δόθηκε με το υπ' αριθμ.177/21.2.97 έγγραφο από τον Υφυπουργό Πολιτισμού η ακόλουθη απάντηση.

"Σε απάντηση της ερώτησης 2137/30.1.97 σχετικά με το θέμα της χρηματοδότησης κατασκευής Κολυμβητηρίου στα Γιαννιτσά Ν. Πέλλας σας γνωρίζουμε τα εξής:

H Γενική Γραμματεία Αθλητισμού έχει λάβει υπόψη τις προτάσεις του Δήμου Γιαννιτσών σχετικά με τη χρηματοδότηση της κατασκευής του Κολυμβητηρίου, πλην όμως ο τελικός πίνακας των νέων αθλητικών έργων που θα δημοπρατηθούν από την Γ.Γ.Α. είτε θα δημοπρατηθούν τοπικά, δεν έχει οριστικοποιηθεί για κανένα Νομό της Χώρας.

Ο Υφυπουργός

ΑΝΔΡΕΑΣ ΑΘ. ΦΟΥΡΑΣ"

28. Στην με αριθμό 2138/30.1.97 ερώτηση δόθηκε με το υπ'αριθμ.178/21.2.97 έγγραφο από τον Υφυπουργό Πολιτισμού η ακόλουθη απάντηση.

"Σε απάντηση της ερώτησης 2138/30.1.97 σας πληροφορούμε ότι σε καμμία περίπτωση η Πολιτεία δεν υποκαθιστά το αθλητικό κίνημα, οφείλει όμως εφ' όσον καλύπτει το μεγαλύτερο μέρος των δαπανών των αθλητικών διοργανώσεων να έχει και τον έλεγχο των οικονομικών.

'Οσον αφορά τις αθετήσεις συμβάσεων και συμβολαίων που αναφέρεσθε σας γνωρίζουμε ότι ουδεμία αθέτηση έγινε ούτε και θα γίνει, παρ' ότι η Ομοσπονδία του ΣΕΓΑΣ η οποία είχε και την πρωτοβουλία της συγκεκριμένης διαπραγμάτευσης απεμπόλησε δικαιώματα επιχορήγησης από την διεθνή Ομοσπονδία για το συγκεκριμένο Πρωτάθλημα ύψους 2.500.000.000 δρχ. και για τα οποία θα έπρεπε να ελεγχθεί.

Η Γ.Γ.Α δεν έχει διαφορές με τις Αθλητικές Ομοσπονδίες, είναι όμως υποχρεωμένη να ελέγχει στα πλαίσια που της καθορίζει ο νόμος, την διάθεση των επιχορηγήσεων.

Ο Υφυπουργός

ΑΝΔΡΕΑΣ ΑΘ. ΦΟΥΡΑΣ"

29. Στην με αριθμό 2149/31-1-97 ερώτηση δόθηκε με το υπ' αριθμ. 230/21-2-97 έγγραφο από τον Υπουργό ΠΕΧΩΔΕ η ακόλουθη απάντηση:

"Απαντώντας στην ερώτηση 2149/31.1.97 που κατέθεσαν στη Βουλή, οι Βουλευτές κ.κ. Ορέστης Κολοζώφ και Μήτσος Κωστόπουλος, παρακαλούμε να πληροφορήσετε τους κ.κ. Βουλευτές σύμφωνα με τα στοιχεία της Δ.Τ.Υ. της Νομαρχιακής Αυτοδιοίκησης Δυτικής Αττικής τα εξής:

α. Για τα έργα που γίνονται εφαρμόζεται επακριβώς, η εγκεκριμένη μελέτη της ΕΥΔΑΠ του χειμάρρου "Μιχελή" που είναι στην ευρύτερη Αντιπλημμυρική Μελέτη της περιοχής.

β. Σε καμμία περίπτωση δεν γίνεται στένωση της κοίτης του ρέμματος αντίθετα μάλιστα έχουμε σημαντική διεύρυνση σε σχέση με την υπάρχουσα κατάσταση.

γ. Ο χείμαρρος "Μιχελή" στην περιοχή που γίνονται τα έργα βρίσκεται μέσα το εύρος καταλύψεως της οδού Θηβών και επομένως ήταν αναπόφευκτη η κάλυψή του, όπως την προβλέπει η εγκεκριμένη Μελέτη.

Ο Υπουργός

Κ. ΛΑΛΙΩΤΗΣ"

 

Σελίδα 4309 

30. Στην με αριθμό 2233/6-2-97 ερώτηση δόθηκε με το υπ' αριθμ. 2008979/18-2-97 έγγραφο από τον Υφυπουργό Οικονομικών η ακόλουθη απάντηση:

"Απαντώντας στην υπ' αριθμ. 2233/6-2-97 ερώτηση που κατατέθηκε στη Βουλή από τους Βουλευτές κ.κ. Γ. Κουράκη, Π. Φουντά, Γ. Θωμόπουλο, Α. Σαατσόγλου, Δ. Τσετινέ και Β. Στάικο, αναφορικά με το εργασιακό καθεστώς των εργαζομένων στην καθαριότητα των σχολείων, σας πληροφορούμε, κατά το μέρος που μας αφορά, τα εξής:

α) Οι αμοιβές των καθαριστριών συμπεριλαμβάνονται στις λειτουργικές δαπάνες των σχολείων (άρθρο 113 παρ. 6 β του ν. 1892/1990) για την αντιμετώπιση των οποίων αποδίδεται κατ' έτος, στους Ο.Τ.Α. ποσοστό 12% των 2/3 του 20% του φόρου εισοδήματος φυσικών και νομικών προσώπων.

β) Η αξιολόγηση των πραγματικών δεδομένων του σχετικού με το εργασιακό καθεστώς των εργαζομένων στην καθαριότητα των σχολείων προβλήματος, απαιτεί συνεργασία όλων των εμπλεκομένων Φορέων (Υπ. Εσωτερικών Δημόσιας Διοίκησης και Αποκέντρωσης, Υπ. Εθνικής Παιδείας και Θρησκευμάτων, ΚΕΔΚΕ) και ανήκει στην αρμοδιότητα του ΥΠ.Ε.Π.Θ.. Στην αρμοδιότητα του ΥΠ.Ε.Π.Θ. ανήκει επίσης και η υποβολή σχετικών προτάσεων για την επίλυση του προβλήματος.

γ) Οι όποιες συγκεκριμένες προτάσεις υποβληθούν από το ΥΠ.Ε.Π.Θ. θα εξετασθούν από το Υπ. Οικονομικών με τη δέουσα κοινωνική ευαισθησία σε συνάρτηση με τις δημοσιονομικές συνθήκες της Χώρας και τις απορρέουσες από το πρόγραμμα σύγκλισης υποχρεώσεις μας.

Ο Υφυπουργός

ΝΙΚ. ΧΡΙΣΤΟΔΟΥΛΑΚΗΣ"

31. Στην με αριθμό 2250/7-2-97 ερώτηση δόθηκε με το υπ' αριθμ. 637/18-2-97 έγγραφο από τον Υπουργό Εργασίας η ακόλουθη απάντηση:

"Απαντώντας στην ερώτηση 2250/97, που κατατέθηκε στη Βουλή από το Βουλευτή κ. Ε. Αποστόλου, για τα θιγόμενα σ' αυτή θέματα, σας γνωρίζουμε, ότι όπως μας πληροφόρησε το Τμήμα Απασχόλησης της Νομαρχιακής Αυτοδιοίκησης Νομού Φωκίδας η παραπάνω Επιχείρηση απασχολεί 850 εργαζόμενους.

Τον Ιανουάριο του 97 απέλυσε σύμφωνα με την απόφαση του Υπ. Εργασίας και Κοινωνικών Ασφαλίσεων "περί καθορισμού ποσοστού απολύσεων για το Α' εξάμηνο 1997" δέκα επτά (17) εργαζόμενους (ποσοστό 2%).

Οι λόγοι που επικαλείται η Επιχείρηση είναι οικονομικοί, δηλαδή μείωση πωλήσεων, που έχει ως συνέπεια τη μείωση παραγωγής.

Μέχρι σήμερα κανείς από τους απολυθέντες εργαζόμενους δεν προσήλθε στα γραφεία της ανωτέρω Επιθεώρησης να καταγγείλει οτιδήποτε σχετικά με τις παραπάνω απολύσεις.

Ο Υπουργός

ΜΙΛΤΙΑΔΗΣ ΠΑΠΑΪΩΑΝΝΟΥ"

32. Στην με αριθμό 2254/7-2-97 ερώτηση δόθηκε με το υπ' αριθμ. 635/18-2-97 έγγραφο από τον Υπουργό Εργασίας η ακόλουθη απάντηση:

"Απαντώντας στην αριθμ. 2254/97 ερώτηση, που κατατέθηκε στη Βουλή από το Βουλευτή κ. Γ. Δραγασάκη, για το θιγόμενο σ' αυτή θέμα, σας πληροφορούμε τα εξής:

Σύμφωνα με την παρ. 2 του άρθρου 46 του ν. 2224/94, που αντικατέστησε την παράγραφο 1 του άρθρου 3 του π.δ. 327/92, η λειτουργία των καταστημάτων όπως καθορίζονται στο άρθρο 1 του ν.δ. 1037/71, είναι ελεύθερη καθ' όλες τις ώρες και τις ημέρες της εβδομάδας, εκτός της Κυριακής και των ημερών αργίας, με τις εξαιρέσεις για τα καταστήματα, που ρητά αναφέρονται στη συνέχεια της ίδιας παραγράφου.

Εκτός των περιπτώσεων που εξαιρούνται από τον ίδιο το νόμο από την Κυριακή αργία και τις εξαιρέσιμες ημέρες, με απόφαση του οικείου Νομάρχη, μπορεί να επιτρέπεται την Κυριακή και τις ημέρες αργίας η λειτουργία ορισμένων που εξυπηρετούν την τουριστική κίνηση σε αυστηρά οριοθετούμενες περιοχές Δήμων ή κοινοτήτων που έχουν ανακηρυχθεί ως τουριστικοί τόποι, μετά από σύμφωνη γνώμη του Υπουργείου Τουρισμού και των οικείων επαγγελματικών οργανώσεων εργοδοτών και εργαζομένων του νομού, με τις προϋποθέσεις που καθορίζονται στην παράγραφο αυτή.

Ως εκ τούτου το ωράριο λειτουργίας των καταστημάτων είναι απελευθερωμένο και στους εμπορικούς συλλόγους εναπόκειται η ρύθμιση του χρόνου έναρξης και λήξης της λειτουργίας αυτών.

Ο Υπουργός

ΜΙΛΤΙΑΔΗΣ ΠΑΠΑΪΩΑΝΝΟΥ"

33. Στην με αριθμό 2273/7-2-97 ερώτηση δόθηκε με το υπ' αριθμ. 636/18-2-97 έγγραφο από τον Υπουργό Εργασίας η ακόλουθη απάντηση:

"Απαντώντας στην αριθμ. 2273/7-2-97 ερώτηση που κατατέθηκε στη Βουλή από τους Βουλευτές κ.κ. Μ. Μπόσκου και Στ. Παναγιώτου, για τα θιγόμενα σ' αυτή θέματα αρμοδιότητάς μας, σας πληροφορούμε ότι σας έχουμε ενημερώσει με το αριθμ. 479/31-1-97 έγγραφό μας, φωτ/φο του οποίου επισυνάπτουμε.

Ο Υπουργός

ΜΙΛΤΙΑΔΗΣ ΠΑΠΑΪΩΑΝΝΟΥ"

Σημ: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).

34. Στην με αριθμό 2274/7-2-97 ερώτηση δόθηκε με το υπ' αριθμ. 77/18-2-97 έγγραφο από τον Υπουργό Ναυτιλίας η ακόλουθη απάντηση:

"Απαντώντας στην ερώτηση 2274/7-2-97, που κατατέθηκε στη Βουλή των Ελλήνων από το Βουλευτή κ. ΚΟΡΑΚΑ Σ., σας γνωρίζουμε τα ακόλουθα:

α. Το προσωπικό του Λ.Σ., κατά την άσκηση των αστυνομικής φύσεως καθηκόντων του, ενεργεί πάντοτε μέσα στα πλαίσια της ισχύουσας νομοθεσίας και των εντολών και οδηγιών των αρμοδίων Εισαγγελικών Αρχών, με γνώμονα την προστασία των πολιτών και την πρόληψη και καταστολή των εκνόμων ενεργειών.

β. Για την τήρηση των ως άνω, το ΥΕΝ εξέδωσε, κατά τις πρόσφατες κινητοποιήσεις των ναυτεργατών, την ΩΠ: 091042/ 01-97 δ/γή, αντίγραφο της οποίας σας επισυνάπτουμε.

Ο Υπουργός

ΣΤΑΥΡΟΣ ΑΡ. ΣΟΥΜΑΚΗΣ"

Σημ: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).

35. Στην με αριθμό 2308/10-2-97 ερώτηση δόθηκε με το υπ' αριθμ. 82/18-2-97 έγγραφο από τον Υπουργό Ναυτιλίας η ακόλουθη απάντηση:

"Σε απάντηση στο ανωτέρω σχετικό με το οποίο μας διαβιβάσατε την αριθμ. 2308/10-02-97 ερώτηση που κατατέθηκε από το Βουλευτή κ. ΒΑΡΙΝΟ Αθ. σας γνωρίζουμε τα ακόλουθα:

1. Κατά τις κρίσεις όχι μόνο των Αξιωματικών αλλά και των λοιπών κατηγοριών στρατιωτικού προσωπικού (Ανθ/στών - Υπαξιωματικών και Λιμενοφυλάκων) εξετάζονται και λαμβάνονται υπόψη όλα τα στοιχεία εκείνα (φύλλα ποιότητας, αποδόσεις, επιδόσεις, ηθικές αμοιβές, πειθαρχικά παραπτώματα, ποινικά αδικήματα κ.λπ.) που υπάρχουν στον οικείο φάκελο του κρινομένου και μπορεί με αυτά να μορφώσει κανείς σαφή γνώμη - γνώμη για τον κρινόμενο. Σε περίπτωση δυσμενών αποφάσεων, αυτές πρέπει να είναι πλήρως αιτιολογημένες. Ειδικότερα εξετάζονται και αιτιολογούνται οι περιπτώσεις εκείνες που δικαιολογούν αποστρατεία του κρινομένου. Επομένως οι κρίσεις γίνονται με αξιοκρατικά κριτήρια, όπως καθορίζεται από τους οικείους νόμους.

2. Οι μεταθέσεις του προσωπικού του ΛΣ γίνονται με

Σελίδα 4310 

γνώμονα την εξυπηρέτηση των αναγκών της Υπηρεσίας, ενώ λαμβάνονται υπόψη και κοινωνικά κριτήρια. Πρόθεση της Υπηρεσίας αποτελεί η κατάρτιση Προεδρικού Διατάγματος για τη ρύθμιση του θέματος των μεταθέσεων με αντικειμενικά κριτήρια κατ' εξουσιοδότηση του νόμου 2329/95.

3. Στον προϋπολογισμό του ΥΕΝ για το έτος 1997 έχουν εγγραφεί και εγκριθεί προβλέψεις δαπάνης για προσλήψεις προσωπικού του ΥΕΝ, ύψους 200.000.000. Επίσης στα πλαίσια της ανωτέρω πρόβλεψης έχει ζητηθεί η έγκριση από το Υπουργικό Συμβούλιο για την κατάταξη 300 Λιμενοφυλάκων και 30 Αξιωματικών. Πρέπει μάλιστα να σημειωθεί ότι κάθε χρόνο αιτείται η εγγραφή σχετικών πιστώσεων στον προϋπολογισμό για προσλήψεις αρμόδιο δε για την τελική απόφαση είναι το Υπουργείο Οικονομικών.

4. Στα πλαίσια της γενικότερης δημοσιονομικής πολιτικής λαμβάνεται κατά το δυνατόν μέριμνα για την άρση τυχόν οικονομικών και θεσμικών αδικιών σε βάρος του προσωπικού του ΛΣ για το οποίο εφαρμόζεται από 01-01-97 το νέο μισθολόγιο των Ενόπλων Δυνάμεων και των Σωμάτων Ασφαλείας, ενώ καταβάλλεται κάθε προσπάθεια για τη βελτίωσή του.

Ο Υπουργός

ΣΤΑΥΡΟΣ ΑΡ. ΣΟΥΜΑΚΗΣ"

36. Στην με αριθμό 2356/12-2-97 ερώτηση δόθηκε με το υπ' αριθμ. 97/18-2-97 έγγραφο από τον Υπουργό Ναυτιλίας η ακόλουθη απάντηση:

"Σε απάντηση της 2356/12-2-97 ερώτησης, του Βουλευτή κ. Α. ΚΟΤΣΑΚΑ, σας πληροφορούμε ότι ο Δημόσιος Διεθνής Διαγωνισμός Κλειστής Διαδικασίας για την προμήθεια τριών (3) πλοίων καταπολέμησης πετρελαιοκηλίδων, προϋπολογισμού 900.000.000 δρχ. (Πρόγραμμα Δημοσίων Επενδύσεων/ΥΕΝ) έχει ήδη προκηρυχθεί και τη Β' Φάση του θα διενεργηθεί την 31-3-97 με συμμετοχή 10 εταιρειών οι οποίες έχουν επιλεγεί από την αρμόδια Επιτροπή Προμηθειών του Λιμενικού Σώματος για να υποβάλουν τις προσφορές τους.

Ο Υπουργός

ΣΤΑΥΡΟΣ ΑΡ. ΣΟΥΜΑΚΗΣ"

37. Στην με αριθμό 2391/13-2-97 ερώτηση δόθηκε με το υπ' αριθμ. 201/19-2-97 έγγραφο από τον Υφυπουργό Παιδείας η ακόλουθη απάντηση:

"Απαντώντας στην ερώτηση με αριθμό 2391/13-2-97 που κατέθεσε ο Βουλευτής κ. Σπηλ. Σπηλιωτόπουλος, σας γνωρίζουμε τα ακόλουθα:

'Υστερα από την αποκέντρωση του Προγράμματος Δημοσίων Επενδύσεων, το Νομαρχιακό Συμβούλιο κάθε Νομού αξιολογεί τις υπάρχουσες ανάγκες σχολικής στέγης και εντάσσει στα Νομαρχιακά προγράμματα τις πιο επείγουσες, χωρίς την παρέμβαση του Υπουργείου Παιδείας.

'Οπως μας πληροφόρησε ο Νομάρχης Αχαϊας, με σχετικό έγγραφό του, το 3ο Δημοτικό Σχολείο Αιγίου εντάχθηκε στον προγραμματισμό της Νομαρχιακής Αυτοδιοίκησης Αχαϊας για το έτος 1997. Προγραμματίστηκε η κατασκευή 12/θέσιου Δημ. Σχολείου και 2/θέσιου Νηπιαγωγείου.

Υπάρχει όμως διαδικαστική εκκρεμότης με το χώρο, κατασκευής του Σχολείου. 'Εχει υπηρεσιακά δρομολογηθεί η λύση του (μεταγραφή στο υποθηκοφυλάκειο Αιγίου, ασφαλιστικά μέτρα κ.λπ.), από τη Νομαρχιακή Αυτοδιοίκηση Αχαϊας.

Ο Υφυπουργός

ΙΩΑΝΝΗΣ ΑΝΘΟΠΟΥΛΟΣ"

ΠΡΟΕΔΡΕΥΩΝ (Παναγιώτης Ν. Κρητικός): Κύριοι Βουλευτές, έχω την τιμή να ανακοινώσω το δελτίο των επικαίρων ερωτήσεων της Τετάρτης, 26ης Φεβρουαρίου 1997.

Α. ΕΠΙΚΑΙΡΕΣ ΕΡΩΤΗΣΕΙΣ Πρώτου Κύκλου.
1. H με αριθμό 776/21.2.97 επίκαιρη ερώτηση του Βουλευτή του Πανελληνίου Σοσιαλιστικού Κινήματος κ. Γεωργίου Κατσιμπάρδη προς τον Υπουργό Εξωτερικών, σχετικά με τις προθέσεις της Κυβέρνησης να θέσει το θέμα των πολεμικών επανορθώσεων και του κατοχικού δανείου στη Γερμανία.

2. Η με αριθμό 766/19.2.97 επίκαιρη ερώτηση του Βουλευτή της Νέας Δημοκρατίας κ. Γεράσιμου Γιακουμάτου προς τον Υπουργό Δικαιοσύνης, σχετικά με τις προθέσεις της Κυβέρνησης να κινήσει τη διαδικασία αποφυλάκισης του ισοβίτη απριλιανού Γεωργίου Παπαδόπουλου.

3. Η με αριθμό 787/24.2.97 επίκαιρη ερώτηση του Βουλευτή του Κομμουνιστικού Κόμματος Ελλάδος κ. Ευστρατίου Κόρακα προς τους Υπουργούς Εθνικής Οικονομίας και Οικονομικών, Ανάπτυξης, σχετικά με την αλλαγή του τρόπου προμήθειας καυσίμων από τους παράκτιους αλιείς, τη συνέχιση του καθεστώτος που ίσχυε κ.λπ..

4. Η με αριθμό 773/21.2.97 επίκαιρη ερώτηση του Βουλευτή του Συνασπισμού της Αριστεράς και της Προόδου κ. Ευάγγελου Αποστόλου προς τον Υπουργό Εργασίας και Κοινωνικών Ασφαλίσεων, σχετικά με τη λήψη μέτρων προστασίας των εργαζομένων στη βιομηχανία "Μηχανική ΑΕ" στην Εύβοια.

5. Η με αριθμό 765/19.2.97 επίκαιρη ερώτηση του Βουλευτή του Δημοκρατικού Κοινωνικού Κινήματος κ. Ιωάννη Καρακώστα προς τον Υπουργό Γεωργίας, σχετικά με τη λήψη των αναγκαίων μέτρων ανακατανομής των ποσοστώσεων στην παραγωγή καπνού στον Νομό Αιτωλοακαρνανίας κ.λπ.

Β. ΕΠΙΚΑΙΡΕΣ ΕΡΩΤΗΣΕΙΣ Δευτέρου Κύκλου.
1. Η με αριθμό 768/20.2.97 επίκαιρη ερώτηση του Βουλευτή του Πανελληνίου Σοσιαλιστικού Κινήματος κ. Ανέστη Σαατσόγλου προς τον Υπουργό Γεωργίας, σχετικά με τις καταστροφές που υπέστησαν από τις δυσμενείς καιρικές συνθήκες οι βαμβακοπαραγωγοί του Νομού Δράμας, τη λήψη μέτρων για την αποζημίωσή τους κ.λπ.

2. Η με αριθμό 772/20.2.97 επίκαιρη ερώτηση του Βουλευτή της Νέας Δημοκρατίας κ. Γεωργίου Ορφανού προς τον Υπουργό Γεωργίας, σχετικά με την κατασκευή ιχθυαγοράς στην περιοχή του Δήμου Μαινεμένης Θεσσαλονίκης κ.λπ.

3. Η με αριθμό 788/24.2.97 επίκαιρη ερώτηση του Βουλευτή του Κομμουνιστικού Κόμματος Ελλάδος κ. Λεωνίδα (Λέοντα) Αυδή προς τους Υπουργούς Πολιτισμού, Εθνικής Οικονομίας και Οικονομικών, σχετικά με τη χρηματοδότηση και εκτέλεση του έργου επέκτασης του Μεγάρου Μουσικής κ.λπ.

Η με αριθμό 774/21.2.97 επίκαιρη ερώτηση του Βουλευτή του Συνασπισμού της Αριστεράς και της Προόδου κ. Σπυρίδωνος Δανέλλη προς τον Υπουργό Δημόσιας Τάξης, σχετικά με τη λήψη των αναγκαίων μέτρων καταστολής της εγκληματικότητας στην Κρήτη, την κάλυψη των ελλείψεων σε προσωπικό της Ελληνικής Αστυνομίας κ.λπ.
Σελίδα 4311 

ΠΡΟΕΔΡΕΥΩΝ (Παναγιώτης Ν. Κρητικός): Εισερχόμεθα στη συζήτηση

ΤΩΝ ΑΝΑΦΟΡΩΝ ΚΑΙ ΕΡΩΤΗΣΕΩΝ

Αναφορές και ερωτήσεις πρώτου κύκλου

Πρώτη στην ημερήσια διάταξη είναι η με αριθμό 1346/ 11.12.96 ερώτηση του Βουλευτή της Νέας Δημοκρατίας κ. Νικολάου Νικολόπουλου προς τον Υπουργό Υγείας και Πρόνοιας, σχετικά με τη λήψη μέτρων: α) για τον έλεγχο σε τακτά χρονικά διαστήματα των φορέων της ηπατίτιδας και β) για την προστασία των υπαλλήλων καθαριότητας του Δήμου Πατρέων.

Η ερώτηση έχει ως εξής:

"Εύλογη η ανησυχία των υπαλλήλων καθαριότητας του Δήμου Πατρέων αφού κανένα αποτελεσματικό μέτρο δεν έχει ληφθεί από τους αρμοδίους για την προστασία τους από την ηπατίτιδα.

Συγκεκριμένα όπως αναφέρεται σε σχετικό έγγραφο της αιματολογικής κλινικής του νοσοκομείου Αγ. Ανδρέας έως τώρα έχουν ελεγχθεί εκατον είκοσι επτά υπάλληλοι της υπηρεσίας καθαριότητος. Διαπιστώνεται ότι τα μέτρα ήσαν ανεπαρκή και αποσπασματικά.

Αξίζει να σημειωθεί ότι εμβολιάστηκε ένα μικρό ποσοστό υπαλλήλων (18%) και στην υπηρεσία δε βρέθηκε κανένα στοιχείο του σχήματος και της φάσης εμβολιασμού. Συνεπώς ο εμβολιασμός δεν ήταν ούτε συστηματικός, αλλά ούτε και αποτελεσματικός.

Ερωτάται ο κύριος Υπουργός:

1. Προτίθεται να προχωρήσει σε συγκεκριμένες ενέργειες ώστε να ελέγχονται όλοι οι φορείς της ηπατίτιδας σε τακτά χρονικά διαστήματα;

2. Τι προτίθεται να πράξει ώστε να εξεταστεί για ηπατίτιδα όλο το στενό οικογενειακό περιβάλλον.

3. Προτίθεται να προχωρήσει σε συγκεκριμένες ενέργειες για τη λήψη μέτρων όσον αφορά τους υπαλλήλους της καθαριότητας του Δήμου Πατρέων;".

Ο Υφυπουργός Υγείας και Πρόνοιας κ. Εμμανουήλ Σκουλάκης, εκ Χανίων ορμώμενος έχει το λόγο.

ΕΜΜΑΝΟΥΗΛ ΣΚΟΥΛΑΚΗΣ (Υφυπ. Υγείας, και Πρόνοιας): Ευχαριστώ, κύριε Πρόεδρε.

'Εχει απαντηθεί, αγαπητέ κύριε Πρόεδρε και κύριοι συνάδελφοι, η ερώτηση εγγράφως. 'Ομως, λόγω καθυστερημένης απάντησης, έρχεται προς συζήτηση σήμερα στη Βουλή. Είναι σχετικά με τον έλεγχο εμβολιασμού των εργαζομένων στην Υπηρεσία Καθαριότητας του Δήμου Πατρέων.

Πώς έχει ακριβώς το θέμα: Κατά την άποψή μου, από υπερβολική αγωνία και ευαισθησία, η Διεύθυνση Υγείας και Πρόνοιας της Νομαρχιακής Αυτοδιοίκησης Αχαϊας έχει εντάξει στο Πρόγραμμα Εμβολιασμών και Ελέγχου τους εργαζόμενους στην Υπηρεσία Καθαριότητας του Δήμου Πατρέων.

Μέχρι σήμερα, στην Πατρίδα μας εφαρμόζεται αυτό το πρόγραμμα στις ομάδες υψηλού κινδύνου για την ηπατίτιδα Β'. Σε αυτές τις ομάδες ανήκουν οι εργαζόμενοι στα νοσοκομεία, ιατρικό και παραϊατρικό προσωπικό, οι τοξικομανείς, οι ιερόδουλοι. Αυτές είναι οι κατηγορίες και οι ομάδες υψηλού κινδύνου. Σε αυτές, λοιπόν, τις κατηγορίες εφαρμόζεται ένα πρόγραμμα εμβολιασμών, με δωρεάν παροχή εμβολίων από πλευράς Υπουργείου Υγείας. Γύρω στα εξήντα χιλιάδες εμβόλια ετησίως.

Παρά ταύτα, από το 1994 -όπως σας είπα- στο Τμήμα Δημόσιας Υγιεινής της Διεύθυνσης Υγείας της Νομαρχιακής Αυτοδιοίκησης Αχαϊας λειτουργεί πρόγραμμα για την προστασία των εν λόγω εργαζομένων από διάφορα μεταδιδόμενα νοσήματα, μεταξύ των οποίων και η ηπατίτιδα Β, περιλαμβανομένου και του ελέγχου των φορέων κατά τακτά χρονικά διαστήματα.

Στο οικογενειακό περιβάλλον έχει πραγματοποιηθεί έλεγχος και εμβολιασμός και έχουν δοθεί οι σχετικές οδηγίες.

Η Διεύθυνση Υγείας της Νομαρχιακής Αυτοδιοίκησης Αχαϊας προτίθεται, σε συνεργασία με το Δήμο, να προβεί σε σειρά ενεργειών, προκειμένου να ευαισθητοποιήσει όλους τους εργαζόμενους στην εν λόγω υπηρεσία ν'ανταποκριθούν και να συμμετέχουν στο Πρόγραμμα Ελέγχου και Εμβολιασμού.

Χαρακτηρικά σας αναφέρω ότι, σύμφωνα με το τηρούμενο αρχείο, σε σύνολο εκατόν εξήντα ατόμων, που ασχολούνται στην Υπηρεσία Καθαριότητας του Δήμου, μόνον εκατόν είκοσι έξι ανταποκρίθηκαν στην πρόσκληση της Υπηρεσίας για έλεγχο. Και σε σύνολο εβδομήντα ενός με ένδειξη για εμβολιασμό κατά της ηπατίτιδας Β', είκοσι ένας μόνον απ'αυτούς προσήλθαν και εμβολιάσθηκαν.

'Ετσι έχουν τα πραγματικά περιστατικά όσον αφορά τους εργαζόμενους στην Υπηρεσία Καθαριότητας του Δήμου Πατρέων.

Η ηπατίτιδα Β', αγαπητέ συνάδελφε, είναι ένα πάρ πολύ σοβαρό θέμα. Αυτόν τον καιρό μας απασχολεί ιδιαίτερα στο Υπουργείο Υγείας. 'Ηδη, με εντολή δική μου, η Επιτροπή Ηπατίτιδας, η οποία λειτουργεί στα πλαίσια του Κέντρου Ελέγχου Ειδικών Λοιμώξεων, συνεδρίασε. Και τους έχω παρακαλέσει να κάνουν εισήγηση στο Υπουργείο, πώς θ'ανταποκριθεί η χώρα μας στις υποχρεώσεις που έχει απέναντι στην Παγκόσμια Οργάνωση Υγείας. Και μέσα στο 1997, ν'αρχίσει πλέον ένα πρόγραμμα εθνικών εμβολιασμών για την ηπατίτιδα Β. Είμαστε υποχρεωμένοι, μέσα στο 1997, ν'ανακοινώσουμε αυτό το πρόγραμμα.

Και πρέπει ν' αρθούν ορισμένες δυσλειτουργίες και μικροπαρερμηνείες της πολιτικής την οποία ακολουθεί το Υπουργείο Υγείας και Πρόνοιας.

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Νικολόπουλος έχει το λόγο.

ΝΙΚΟΛΑΟΣ ΝΙΚΟΛΟΠΟΥΛΟΣ: Κύριε Πρόεδρε, κύριοι συνάδελφοι, ακριβώς η τελευταία παράγραφος ήταν εκείνη που και στη γραπτή απάντηση, αλλά και σήμερα, στη συζήτηση που κάνουμε, μας κάνει όλους ν'ανησυχούμε λίγο περισσότερο.

Εγώ δεν είμαι βέβαια γιατρός. 'Ημουν, όμως, για πολλά χρόνια, δημοτικός σύμβουλος στην Πάτρα.

Κύριε Υπουργέ, θέλω να σας πω, ότι αυτά τα θέματα -όπως και σεις ξέρετε, είμαι βέβαιος, καλύτερα από εμένα- βρίσκονται στην επικαιρότητα, όταν συμβαίνει το κακό, όταν τα παιδιά κάποιων εργαζομένων -ας πούμε- στο σχολείο, οδηγούν ένα ολόκληρο σχολείο σε κλείσιμο, σε διακοπή των μαθημάτων για κάποιες ημέρες. Και τότε, γίνονται πρωτοσέλιδα στις εφημερίδες, τότε έρχονται αυτά τα θέματα στο Δημοτικό Συμβούλιο προ ημερησίας διατάξεως και πάει λέγοντας.

Χαίρομαι ιδιαίτερα, κύριε Υφυπουργέ, γιατί και μ' αυτήν τη διαδικασία του Κοινοβουλευτικού Ελέγχου δόθηκε η δυνατότητα και σε σας, μέσα στα πολλά και σπουδαία που έχετε να αντιμετωπίσετε, να δείτε και αυτό, πώς λειτουργεί σαν διαδικασία, σαν σύστημα, είτε καλώς είτε κακώς από την Δευτεροβάθμια Τοπική Αυτοδιοίκηση. Τα αποτελέσματα όμως δεν είναι των προδιαγραφών που και σεις λίγο πριν μας μιλήσατε, που υποχρεούμεθα να ακολουθήσουμε στις ομάδες υψηλού κινδύνου, όπως τις περιγράψατε. Δεν ξέρω εάν καλώς ή κακώς δεν είναι μέσα και οι εργαζόμενοι στην καθαριότητα. 'Ισως θα πρέπει να είναι. Δεν είμαι σε θέση σήμερα να σας απαντήσω, όμως εκείνο που ξέρω είναι ότι έχουμε πάρα πολλά τέτοια περιστατικά. Αυτό άλλωστε με ανάγκασε και εμένα να σας κάνω αυτήν την ερώτηση.

'Αρα, το εάν θα πρέπει να εξετάσετε γενικώς τους εργαζόμενους στην καθαριότητα, είναι ένα θέμα.

Ν' αναφερθώ και σ' ένα δεύτερο που βγήκε από την απάντησή σας, κύριε Υπουργέ.Νομίζω, ότι εμείς οι πολιτικοί δε θα πρέπει να κάνουμε τέτοιες αναφορές μόνο στην Παγκόσμια Οργάνωση Υγείας, όπως βεβαίως εσείς πολύ καλά κάνετε. Η αναφορά μας βεβαίως, θα πρέπει να γίνεται και σ' αυτόν τον πολίτη που πρέπει να του προσφέρουμε την υπηρεσία μας σαν Κράτος, σαν Υπουργείο Υγείας, σαν διεύθυνση, πολύ δε περισσότερο σ' αυτόν τον πληθυσμό, όπου δυστυχώς το πνευματικό του επίπεδο είναι τέτοιο, η αγωγή του είναι ελλιπής και η ενημέρωσή του κακή. Σας ευχαριστώ.

ΠΡΟΕΔΡΕΥΩΝ (Παναγιώτης Ν. Κρητικός): Ο κύριος Υφυπουργός έχει το λόγο.

Σελίδα 4312 

 

ΕΜΜΑΝΟΥΗΛ ΣΚΟΥΛΑΚΗΣ (Υφυπ. Υγείας και πρόνοιας): Η αναφορά μου, αγαπητέ συνάδελφε, στην Παγκόσμια Οργάνωση Υγείας έχει να κάνει με την υποχρέωση αν θέλετε της Χώρας μας, με την προσπάθεια εναρμόνισης της Χώρας μας στις πολιτικές για τα συγκεκριμένα θέματα. Και θα ήμουν ευτυχής σαν Υπουργός, αρμόδιος για θέματα δημόσιας υγείας, εάν η Πατρίδα μας εναρμονιζόταν πάντα και μπορούσε να ανταποκρίνεται στις οδηγίες της Παγκόσμιας Οργάνωσης Υγείας.

Η Παγκόσμια Οργάνωση Υγείας συνιστά στις χώρες την έναρξη του υποχρεωτικού εμβολιασμού για την ηπατίτιδα Β'. 'Ολα όσα αναφέρατε σε σχέση με τους εργαζόμενους στις υπηρεσίες του Δήμου της Πάτρας, αναφέρονται στην ηπατίτιδα Α'. Οι εργαζόμενοι στις υπηρεσίες καθαριότητος του Δήμου δεν ανήκουν στις ομάδες υψηλού κινδύνου για ηπατίτιδα Β'.

Σας είπα, ότι για μας, για το Υπουργείο, ομάδες υψηλού κινδύνου στην ηπατίτιδα Β' είναι οι εργαζόμενοι στα νοσοκομεία, οι τοξικομανείς, οι ιερόδουλοι.

Το Υπουργείο Δημόσιας Τάξης επέμενε να χαρακτηρισθούν ως ομάδες υψηλού κινδύνου οι αστυνομικοί και τελικώς, απεφασίσθη από την αρμόδια επιστημονική επιτροπή να ανήκουν στις ομάδες υψηλού κινδύνου μόνο εκείνοι που εργάζονται στην Τροχαία και είναι πιθανό να μολυνθούν από κάποιο τροχαίο μέσω του αίματος κ.λπ.

Εμείς είμαστε υποχρεωμένοι μέσα στο 1997 να πάρουμε απόφαση και να ξεκινήσουμε τον υποχρεωτικό εμβολιασμό, ο οποίος βέβαια θα ξεκινήσει από μικρές ηλικίες, σε συνδυασμό με τα άλλα υποχρεωτικά εμβόλια της βρεφικής ηλικίας.

ΠΡΟΕΔΡΕΥΩΝ (Παναγιώτης Ν. Κρητικός): Δεύτερη στην ημερήσια διάταξη είναι η υπ' αριθμ. 972/27.11.96 ερώτηση του Βουλευτή του Κομμουνιστικού Κόμματος Ελλάδος κ. Νικόλαου Γκατζή προς τον Υπουργό Υγείας και Πρόνοιας, σχετικά με τη λήψη μέτρων για τη στελέχωση του Κέντρου Υγείας Σκοπέλου και την παροχή πληροφοριών για τις προθέσεις του Υπουργείου στη δημιουργία διοικητικών υπηρεσιών και την τοποθέτηση γιατρού του Ιδρύματος Κοινωνικών Ασφαλίσεων στη Νήσο Σκόπελο.

Η ερώτηση του κυρίου συναδέλφου έχει ως εξής:

"Η Σκόπελος, ένα νησί με δέκα χιλιάδες περίπου κατοίκους τη χειμερινή περίοδο και πολλούς περισσότερους το καλοκαίρι λόγω και της τουριστικής κίνησης, εξυπηρετείται από το Κέντρο Υγείας Σκοπέλου, το οποίο στερείται παιδιάτρου, μικροβιολόγου, παρασκευάστριας και νοσοκόμας, με συνέπεια να κινδυνεύει και η υγεία των παιδιών και οι κάτοικοι να υφίστανται φοβερή ταλαιπωρία.

Ακόμα, οι υπάρχοντες γιατροί του Κέντρου Υγείας δεν έχουν δικαίωμα να κρίνουν και να δώσουν άδεια σε ασφαλισμένους των Νησιών Σκοπέλου και Αλονήσου, με αποτέλεσμα οι ασφαλισμένοι του ΙΚΑ να είναι υποχρεωμένοι να μετακινούνται στο ΙΚΑ Βόλου, διανύοντας μία απόσταση εκατόν είκοσι μιλίων με δυσβάστακτη οικονομική επιβάρυνση.

Ερωτώνται οι κύριοι Υπουργοί: 1. Τι μέτρα πρόκειται να παρθούν ώστε το Κέντρο Υγείας Σκοπέλου να στελεχωθεί με παιδίατρο, μικροβιολόγο, παρασκευάστρια και νοσοκόμα, για να καλύπτονται στοιχειωδώς οι ανάγκες των κατοίκων της Σκοπέλου και της Αλονήσου.

2. Προτίθενται να προχωρήσουν στη δημιουργία διοικητικών υπηρεσιών και να τοποθετηθεί γιατρός του ΙΚΑ στο νησί, ώστε να αποφεύγεται η ταλαιπωρία των ασφαλισμένων;".

Ο Υφυπουργός Υγείας και Πρόνοιας έχει το λόγο.

ΕΜΜΑΝΟΥΗΛ ΣΚΟΥΛΑΚΗΣ (Υφυπ. Υγείας και Πρόνοιας): Ευχαριστώ,κύριε Πρόεδρε.

Πράγματι, κύριε Πρόεδρε, και οι υπηρεσίες μας και εμείς προσωπικά γνωρίζουμε τις ανάγκες του Κέντρου Υγείας Σκοπέλου, οι οποίες ανάγκες δεν υπάρχουν μόνο σ'αυτό το Κέντρο Υγείας, αλλά υπάρχουν και σε άλλα κέντρα υγείας. Δυστυχώς, η μεγαλύτερη θεσμική παρέμβαση, τα κέντρα υγείας, της δεκαετίας του '80, δεν αγκαλιάστηκαν, όπως έπρεπε, απ'όλες τις Κυβερνήσεις και από εμάς τότε που ξεκινήσαμε, αλλά και από τη Νέα Δημοκρατία που μεσολάβησε για τρία-τέσσερα χρόνια. Και έτσι μείναμε πίσω. Πιστεύω, ότι με τις προτεραιότητες που έχουμε βάλει τώρα, θα καταφέρουμε να επαναπροσανατολίσουμε και να επαναπροσδιορίσουμε και να δώσουμε τη δυνατότητα στα κέντρα υγείας να παίξουν το ρόλο για τον οποίο κατασκευάστηκαν.

Εν παση περιπτώσει, στο συγκεκριμένο κέντρο υγείας ήδη έχει διοριστεί στη θέση Διευθυντού Παιδιάτρου ο κ. Σιακαβέλας Κωνσταντίνος. Επίσης, αυτές τις μέρες διορίζονται τέσσερα άτομα στο νοσηλευτικό προσωπικό.Και θα έχουμε νέα κατανομή των θέσεων του ιατρικού και νοσηλευτικού προσωπικού. Από τις πεντακόσιες εξήντα ιατρικές θέσεις και από τις τρεις χιλιάδες διακόσιες θέσεις νοσηλευτικού προσωπικού, θα κάνουμε την κατανομή αυτές τις μέρες και σίγουρα μέσα σ'αυτές τις κατανομές θα υπάρχει και κάποιο προσωπικό για το συγκεκριμένο κέντρο υγείας.

'Οσον αφορά το δεύτερο ερώτημα του συναδέλφου, ότι οι υπάρχοντες γιατροί του κέντρου υγείας δεν εξυπηρετούν τους ασφαλισμένους του ΙΚΑ, πράγματι είναι άλλη υπηρεσία, ανήκει σε άλλο Υπουργείο. Εν πάση περιπτώσει, είναι ένα θέμα τεράστιο.

Εκείνο που μπορώ να σας πω είναι, ότι με το νομοσχέδιο που ψηφίζεται -που θέλω να πιστεύω ότι θα ψηφιστεί σύντομα- για την καθιέρωση δικτύων πρωτοβάθμιας φροντίδας, λύνεται και αυτό το θέμα, που είναι πάρα πολύ σοβαρό και μας απασχολεί όχι μόνο στο συγκεκριμένο κέντρο υγείας, αλλά και σε πολλές άλλες περιοχές της Χώρας.

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Γκατζής έχει το λόγο.

ΝΙΚΟΛΑΟΣ ΓΚΑΤΖΗΣ: Κύριε Πρόεδρε, τα νησιά δεν είναι το ίδιο σαν όλα τα κέντρα υγείας. Θα πρέπει να δώσετε μία ιδιαίτερη βαρύτητα, γιατί σ' αυτά τα νησιά που βρίσκονται στο Αιγαίο Πέλαγος, τα προβλήματα πολλαπλασιάζονται. Αν λάβουμε υπόψη, ότι το καλοκαίρι, τουλάχιστον η Σκόπελος από τρεις χιλιάδες κατοίκους που έχει, φιλοξενεί τριάντα χιλιάδες επιπλέον κόσμο, αν λάβουμε υπόψη μας, ότι είναι ένα αποτρεπτικό στοιχείο να πηγαίνουν οικογένειες στα νησιά αυτά -γιατί ο κόσμος που έχει μικρά παιδιά ρωτάει "υπάρχει παιδίατρος;"- αν λαβουμε υπόψη τη θαλασσοταραχή που έχει και τη διακοπή των δρομολογίων με τα πλοία το χειμώνα, καταλαβαίνετε ότι η αναγκαιότητα των γιατρών στα νησιά αυτά είναι πολύ μεγαλύτερη. Και δεν μπορεί κανείς να πει, ότι σε όλα τα κέντρα υγείας υπάρχουν αυτά τα προβλήματα. Το ένα είναι αυτό.

Δεύτερον, δεν ξέρω αν τελικά θα πρέπει ν'αποτανθούμε στο αρμόδιο Υπουργείο, γιατί εγώ έχω την άποψη, ότι είναι και αυτό μέσα στις αρμοδιότητες σας με τους γιατρούς του ΙΚΑ. Εκεί έχουμε τεράστια προβλήματα. Και για να μην πάω στους γιατρούς, στο ΙΚΑ, να τελειώσω στο προηγούμενο.

Υπάρχει εκεί, κύριε Υπουργέ, ένα μηχάνημα τηλεματικής, που δε χρησιμοποιείται καθόλου. Πληρώνει το κέντρο υγείας μέσω του νοσοκομείου διακόσιες χιλιάδες το μήνα στον ΟΤΕ. Το έχω επισημάνει κατ'επανάληψη και δεν ξέρω γιατί συνεχίζεται αυτή η διαδικασία. Σημειώστε το παρακαλώ. Είναι κρίμα να δίνουμε διακόσιες χιλιάδες δραχμές το μήνα για το μηχάνημα αυτό της τηλεματικής, χωρίς να χρησιμοποιείται καθόλου.

'Οσο δε για τους γιατρούς του ΙΚΑ και για τους εργαζόμενους, φανταστείτε, ότι ο εργαζόμενος αρρωσταίνει και αν θα τον δει ο γιατρός του ΕΣΥ -που τον βλέπουν οι άνθρωποι. Δεν μπορεί ούτε τα φάρμακα ν' αγοράσει, γιατί δεν παίρνει συνταγή και πολύ περισσότερο θα πρέπει να μεταβεί στο Βόλο, να γράψει εκεί τη συνταγή, αν ακόμη είναι άρρωστος, για να πληρώσει τα φάρμακα τα οποία πήρε και ακόμη να μην μπορεί να πάρει και καμία άδεια ασθενείας. Γιατί; Γιατί όταν θα πάει ο γιατρός του ΙΚΑ να τον δει στο Βόλο, έχει λήξει. Και έτσι έχουμε και επιβάρυνση οικονομική και οι άρρωστοι δεν μπορούν να χρησιμοποιήσουν το ΙΚΑ για το οποίο πληρώνουν και ταλαιπωρούνται δυσβάσταχτα και χάνουν μεροκάματα για να πάνε στο Βόλο για να τους γράψει ο γιατρός τη συνταγή να δει αν είναι καλά. Σας παρακαλώ, πάρτε τα απαραίτητα μέτρα, πρέπει να λυθούν αυτά τα μέτρα.

ΠΡΟΕΔΡΕΥΩΝ (Παναγιώτης Ν. Κρητικός): Ο Υφυπουργός 

Σελίδα 4313 

Υγείας Πρόνοιας έχει το λόγο.

ΕΜΜΑΝΟΥΗΛ ΣΚΟΥΛΑΚΗΣ (Υφυπ. Υγείας και Πρόνοιας): Μία λέξη, κύριε Πρόεδρε.

'Ακουσα και σημείωσα, αγαπητέ συνάδελφε, με πολλή προσοχή τις παρατηρήσεις σας. Θα δω αυτά τα συγκεκριμένα θέματα. Αντιλαμβάνεσθε και εσείς, ότι αναγνωρίζουμε τις μεγαλύτερες ανάγκες των απομονωμένων περιοχών, ιδιαίτερα των νησιών.

Δυστυχώς όμως, είμαστε υποχρεωμένοι να λειτουργούμε μέσα από τις δυνατότητες και τις συγκυρίες που υπάρχουν. Γι' αυτό καταφέραμε και το Υπουργείο Υγείας και Πρόνοιας έχει εξαιρεθεί από τη γενική απαγόρευση των προσλήψεων. Μέσα σ' αυτά τα πλαίσια, φέτος θα κατανείμουμε τρεις χιλιάδες διακόσιες θέσεις νοσηλευτικού προσωπικού και πεντακόσιες εξήντα θέσεις ιατρικού προσωπικού.

Είναι μία καλή ένεση. Αυτήν τη στιγμή έχουμε σε εξέλιξη την τοποθέτηση των πέντε χιλιάδων εξακοσίων θέσεων. Είναι και αυτός ένας σημαντικό σταθμός. Νομίζω, ότι αν συνεχιστεί μέσα στην τετραετία αυτός ο ρυθμός προσλήψεων, οι ανάγκες θα είναι πάρα πολύ λιγότερες. Πάντως, το θέμα των υπηρεσιών του ΙΚΑ και της μη εξυπηρέτησης των ασθενών πράγματι είναι ένα μεγάλο πρόβλημα, αλλά ευτυχώς θα λυθεί με το νομοσχέδιο, που πολύ σύντομα ελπίζω να έρθει στη Βουλή.

ΠΡΟΕΔΡΕΥΩΝ (Παναγιώτης Ν. Κρητικός): Τρίτη στην ημερήσια είναι η με αριθμό 820/19.11.96 ερώτηση του Βουλευτού της Νέας Δημοκρατίας κ. Αθανασίου Γιαννόπουλου προς τον Υπουργό Δικαιοσύνης, σχετικά με την παροχή πληροφοριών: α) Επί του περιεχομένου της πραγματοποιηθείσης στο Υπουργείο Δικαιοσύνης συσκέψεως για την ίδρυση και λειτουργία Εφετείου στη Λαμία και β) για τη θέση του Υπουργείου στο θέμα αυτό.

Η ερώτηση του κ. Γιαννόπουλου σε περίληψη έχει ως εξής: "Ως γνωστόν, η Λαμία είναι έδρα της Περιφέρειας Στερεάς Ελλάδας. Για το λόγο αυτό, είναι Διοικητικό Κέντρο αυτής, καθ' όσον εκεί βρίσκονται όλες οι διευθύνσεις των υπηρεσιών.

Πέραν τούτων, είναι οικονομικό κέντρο και συγκοινωνιακός κόμβος της ευρύτερης περιοχής, με αποτέλεσμα να εξυπηρετούνται κατά τρόπο ικανοποιητικό όλες οι γύρω γεωγραφικές περιοχές.

Λογικό και απαραίτητο είναι το διοικητικό αποκεντρωτικό αυτό μοντέλο να είναι ατελές, διότι του λείπει η δικαστική εφετειακή αποκέντρωση. Δίκαιο, λοιπόν, είναι το παλιό αίτημα των φορέων της Λαμίας, καθώς και της ευρύτερης περιοχής για την ίδρυση και λειτουργία Εφετείου στη Λαμία.

Για το σκοπό αυτό, προσφάτως με πρωτοβουλία των κυρίων Νομάρχη Φθιώτιδας, Δημάρχου Λαμιαίων και Προέδρου Δικηγορικού Συλλόγου Λαμίας, παρισταμένου του εκ Φθιώτιδος Υφυπουργού, με αποκλεισμό των Βουλευτών Συμπολίτευσης και Αντιπολίτευσης, πραγματοποιήθηκε σύσκεψη στο Υπουργείο Δικαιοσύνης.

Ερωτάται ο κύριος Υπουργός Δικαιοσύνης:

1. Τι διημείφθη στο Υπουργείο Δικαιοσύνης μεταξύ του κυρίου Υπουργού και των παραπάνω εκπροσώπων του Νομού Φθιώτιδας κατά την πρόσφατη συνάντησή τους για το θέμα του Εφετείου;

2. Ποια είναι η θέση του Υπουργείου Δικαιοσύνης, σχετικά με το παλλαϊκό αίτημα των κατοίκων του Νομού Φθιώτιδας και της ευρύτερης περιοχής για την ίδρυση Εφετείου στη Λαμία".

Ο Υπουργός Δικαιοσύνης κ. Γιαννόπουλος έχει το λόγο, ως Πρόεδρος Αμφικτυονίας, γιατί μπορεί να γίνει Ευβοιοφθιωτιδοτικός πόλεμος.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Καθόλου. Εγώ είμαι ειρηνιστής.

ΠΡΟΕΔΡΕΥΩΝ (Παναγιώτης Ν. Κρητικός): Ως Πρόεδρος Αμφικτυονίας λέω.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): 'Εχω διατελέσει και Πρόεδρος της ΚΕΑΔΕΑ και Αντιπρόεδρος της ΕΔΥΕ επί δεκαπέντε χρόνια.

Κατ' αρχήν, αυτήν την υπόθεση την έχουμε χειριστεί εδώ τρεις φορές, εξ' αφορμής ερωτήσεων συναδέλφων εξ Ευβοίας. 'Εχω να απαντήσω στο φίλο μου και συνεπώνυμο και μακρυνό συγγενή κ. Θανάση Γιαννόπουλο, ότι σύσκεψη δεν έγινε. 'Εχω δεχθεί επισκέψεις φορέων πάνω από εκατό. Με τις σημερινές επισκέψεις είναι εκατόν πέντε. Βάζουν τα προβλήματα της περιοχής τους.

'Ηρθαν ιατρικοί σύλλογοι, δικηγορικοί σύλλογοι, οδοντιατρικοί σύλλογοι, γιατροί του ΙΚΑ, χωρίς όλα αυτά να είναι θέματα του Υπουργείου Δικαιοσύνης. 'Ηρθαν και από τη Λαμία. Ζήτησαν να με δουν. 'Εχουν έρθει όμως όλοι οι δικηγορικοί σύλλογοι του Κράτους, σύλλογοι δικαστικών υπαλλήλων, σύλλογοι επιμελητών, σύλλογοι χειρισμού γεωργικών ανελκυστήρων κ.λπ. Απαντάμε σε ορισμένα προβλήματα, στα οποία μπορούμε να απαντήσουμε.

Είπα ότι για το Εφετείο Λαμίας, για το οποίο υπάρχει επίμονη αξίωση, αλλά και για άλλα εφετεία, που τα ζητούν άλλοι συνάδελφοι, άλλων περιοχών, το Υπουργείο Δικαιοσύνης θα αποφασίσει, όταν επεξεργαστεί την αναδιάταξη των δικαστηρίων της Χώρας, πρωτοβαθμίων και δευτεροβαθμίων, διοικητικών, αστικών και ποινικών, γύρω στο Σεπτέμβριο ή και με την έναρξη του νέου δικαστικού έτους ή λίγο αργότερα.

Τότε, λοιπόν, θα καλέσουμε συσκέψεις. Βεβαίως, πρέπει να γίνει εφετείο κάπου εκεί στην περιφέρεια. Το διεκδικεί και η Εύβοια, το διεκδικεί και η Λαμία, εφετείο θέλουνε να κάνουμε και στο Μεσολόγγι και στο Αγρίνιο και στο Ηράκλειο της Κρήτης και στην Καλαμάτα και στην πατρίδα μου την Τρίπολη. Αντιλαμβάνεστε, λοιπόν, σε ποια δυσχερή θέση βρίσκεται ο Υπουργός της Δικαιοσύνης.

'Ομως, έχω να διαβεβαιώσω και πάλι -γιατί αυτό φαίνεται ότι πείραξε το συνάδελφο και φίλο κ. Θανάση Γιαννόπουλο- ότι δεν έγινε, σύσκεψη γιατί αν γινόταν εγώ ο ίδιος θα καλούσα όλους τους Βουλευτές της περιφέρειας, όπως συνήθως πράττω. 'Εγινε μόνο μία συζήτηση. 'Εβαλαν θέματα. Εγώ μάλιστα τον κ. Παπαδήμα -μια και ρωτάει ο φίλος μου κ. Θανάσης Γιαννόπουλος "τι είπατε εκεί και ποια διαδικασία, εν πάση περιπτώσει, ακολουθήσατε", τον φόρτωσα με κάτι αιτήματα των περιοχών, της Δομνίστας, του Καρπενησίου, της Βίνιανης και των Κορυσχάδων, για Ηρώα και για άλλα θέματα, που το Υπουργείο Εσωτερικών έχει κάποια ευχέρεια εκεί να βοηθήσει.'Ετσι έχει το θέμα. Τέλος Αυγούστου, να είμαστε καλά, εν υγεία, εν ησυχία και εν ηρεμία, θα καλέσω σύσκεψη και γι'αυτό το θέμα.

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Αθανάσιος Γιαννόπουλος έχει το λόγο.

ΑΘΑΝΑΣΙΟΣ ΓΙΑΝΝΟΠΟΥΛΟΣ: Κύριε Υπουργέ, πραγματικά χαίρομαι, διότι έχετε μεγάλη συμπάθεια και αγάπη στον τόπο μας. Διότι έχετε ζήσει στιγμές τις οποίες εσείς φέρνετε κατά καιρούς στη μνήμη μας και μας δίνετε αυτήν την εικόνα. 

Θα πρέπει όμως να γνωρίζετε -και το ξέρετε πολύ καλύτερα από όλους, διότι είστε διάκονος της Νομικής Επιστήμης και Τέχνης επί τόσα χρόνια και είχατε θητεύσει και παλιά ως Υφυπουργός Δικαιοσύνης- ότι η Φθιώτιδα, η Λαμία, ως Διοικητικό Κέντρο της Περιφέρειας, έχει την απαίτηση και τη δυνατότητα στο πλαίσιο της αποκέντρωσης, για λόγους λειτουργικούς, κοινωνικούς, οικονομικούς, να δεχθεί το Εφετείο της Ανατολικής Στερεάς με κέντρο βέβαια τη Λαμία. 

Θα μου πείτε βέβαια, ότι και πάρα πολλοί άλλοι νομοί διεκδικούν, αλλά εδώ το θέμα του εφετείου δεν μπαίνει σε καμία λογική "κολυμβητήριο στην κάθε πόλη". Είναι στο πλαίσιο της αποκέντρωσης η δημιουργία του εφετείου. Η Λαμία είναι γνωστό ότι βρίσκεται γεωγραφικά ακριβώς στο κέντρο της περιφέρειας. Νομίζω, ότι με τη δημιουργία του εφετείου θα δοθεί μία εκτόνωση στο μεγάλο νομικό υλικό που υπάρχει στο εφετείο και λιμνάζει και παράλληλα δε θα δημιουργηθεί και κανένα πρόβλημα στην οικονομική ύλη των δικηγόρων, καθ'όσον οι δικηγόροι, οι οποίοι αναλαμβάνουν τις πρωτόδικες αποφάσεις από όλα τα Πρωτοδικεία της Περιφέρειας, αναλαμβάνουν και στο δεύτερο βαθμό την υποστήριξη όλων αυτών των υποθέσεων.

'Αρα, λοιπόν, όλοι αυτοί οι λόγοι συντείνουν προς τη δημιουργία του Εφετείου της Περιφέρειάς μας, του Εφετείου 

Σελίδα 4314 

της Περιφέρειας Ανατολικής Φθιώτιδας, που θα δώσει τη δυνατότητα να εκτονωθεί όλη αυτή η συσσωρευμένη -την οποία και εσείς τη ζείτε καθημερινά- ύλη στο εφετείο. Να πω δε και το άλλο, ότι δεν τίθεται και θέμα κάποιου κτιριολογικού σχεδιασμού, καθ'όσον το ήδη Δικαστικό Μέγαρο μπορεί να ικανοποιήσει άνετα την εύρυθμη λειτουργία του σχεδιαζόμενου, κατά τη γνώμη σας, εφετείου.

Κύριε Υπουργέ, επανέρχομαι και πάλι στα αισθήματα αγάπης που έχετε προς το Νομό Φθιώτιδας και στην περιφέρεια που έχετε ζήσει πάνω στα βουνά του Καρπενησίου αρκετές στιγμές. Πιστεύω, λοιπόν, ότι πρέπει να δώσετε εσείς, που είσαστε Υπουργός της Δικαιοσύνης και νομίζω ότι επί των ημερών σας μπορείτε κάλλιστα να θεραπεύσετε αυτό το παλλαϊκό αίτημα των τόσων ετών για τη Φθιώτιδα.

Ευχαριστώ.

ΠΡΟΕΔΡΕΥΩΝ (Παναγιώτης Ν. Κρητικός): Ο κύριος Υπουργός έχει το λόγο.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Φίλε Θανάση Γιαννόπουλε, θίξατε ένα ευαίσθητο θέμα.

Είναι γεγονός ότι με συνδέουν πολλά με το Νομό της Φθιώτιδας.

Κατ'αρχήν υπήρξα σύνδεσμος κάποια εποχή μεταξύ του Α' Σώματος Στρατού του ΕΛΑΣ και του Τάγματος του Κρόνου της Β' Μεραρχίας σε μία δύσκολη εποχή. Εκεί βρέθηκα στα βουνά του Γαρδίκκου Αμυλέων εξόριστος της χούντας των συνταγματαρχών. 'Ομως νωρίτερα είχα παραδώσει τα όπλα του Α' Τάγματος του Ε' Συντάγματος του Α' Σώματος Στρατού του ΕΛΑΣ στο Πλατύστομο μετά τη μάχη του Δεκέμβρη επικεφαλής του Τάγματός μου.

Βέβαια με συνδέουν και επισκέψεις εθνικού χαρακτήρος όταν επισκεπτόμεθα είτε το Καρπενήσι είτε τη Βήχιανη είτε τους Κορυσχήδες, είτε το Γοργοπόταμο είτε τη Δομνίστα από εκεί που ξεκίνησε ο 'Αρης τον πόλεμο ή την επανάσταση όπως την είπε την ημέρα εκείνη εναντίον των κατακτητών. Αλλά συνδέομαι με πάρα πολλές περιοχές της Χώρας με ανάλογα αισθήματα και συναισθήματα. Δεν είναι αυτός ο λόγος που βρίσκω ότι το αίτημα είναι και βάσιμο και νόμιμο που λέμε εμείς οι νομικοί. Είναι και νόμιμο και βάσιμο το αίτημα, αλλά ο κ. Παπαγεωργόπουλος θέλει στη Χαλκίδα το Εφετείο. Με έχουν φέρει οι Χαλκιδείς συνάδελφοι τρεις φορές εδώ, μ' επίκαιρες ερωτήσεις.

Δεν ξέρω, η Δικαιοσύνη θα αποφασίσει. Το Υπουργείο Δικαιοσύνης είμαστε, εμείς έχουμε και το μαχαίρι και το πεπόνι όπως ξέρετε και ελπίζω να μη δημιουργηθεί καμία εξέγερση εκ της αποφάσεώς μας. Γεγονός είναι ότι πρέπει να αποσυμφορηθεί το Εφετείο της Αθήνας, γεγονός είναι ότι δεν μπορεί η Λιβαδειά να έρχεται εδώ, η Θήβα να έρχεται εδώ, η Χαλκίδα να έρχεται εδώ. Πρέπει να βρούμε ένα κοντινό μέρος εκεί και κάπου να συμβιβαστείτε ή να συνεργαστείτε. Δίνω αυτήν την υπόσχεση, ότι περί το τέλος Σεπτεμβρίου θα αποφασίσουμε γι'αυτό το θέμα και εύχομαι να μη μαλώσετε ή να μη μας αποδοκιμάσετε με την απόφαση που θα πάρουμε.

ΠΡΟΕΔΡΕΥΩΝ (Παναγιώτης Ν. Κρητικός): Αναφορές-ερωτήσεις δευτέρου κύκλου.

Μόνη στην ημερήσια διάταξη είναι η με αριθμό 1735/8.1.97 Ερώτηση του Βουλευτού του Κομμουνιστικού Κόμματος Ελλάδος κ. Απόστολου Τασούλα προς τον Υπουργό Υγείας και Πρόνοιας, σχετικά με τη λήψη μέτρων για την καταβολή των δεδουλευμένων εκτός έδρας στους εργαζόμενους στο Εθνικό Κέντρο 'Αμεσης Βοήθειας (ΕΚΑΒ) στα Γιάννενα, η οποία έχει ως εξής:

"Οι σαράντα εργαζόμενοι στο Εθνικό Κέντρο 'Αμεσης Βοήθειας (ΕΚΑΒ) στα Γιάννενα δεν πληρώθηκαν δεδουλευμένα εκτός έδρας από τον Ιούλιο 1996 μέχρι και σήμερα. Πιο συγκεκριμένα το ΕΚΑΒ χρωστάει στους σαράντα εργαζόμενους πάνω από δεκαπέντε εκατομμύρια δραχμές.

Ερωτάται ο κύριος Υπουργός:

Γιατί δεν πληρώθηκαν οι εργαζόμενοι τα δεδουλευμένα.

Ποια είναι τα μέτρα που πρόκειται να πάρει η Κυβέρνηση και πότε ώστε να καταβληθούν άμεσα στους εργαζόμενους του ΕΚΑΒ Ιωαννίνων τα χρήματά τους".

Ο Υφυπουργός Υγείας και Πρόνοιας κ. Σκουλάκης έχει το λόγο.

ΕΜΜΑΝΟΥΗΛ ΣΚΟΥΛΑΚΗΣ (Υφυπ. Υγείας και Πρόνοιας): Κύριε Πρόεδρε, πράγματι στα όσα αναφέρουν οι αγαπητοί συνάδελφοι στην ερώτησή τους για τη μη πληρωμή των εργαζομένων στο ΕΚΑΒ Ιωαννίνων έχω να απαντήσω τα παρακάτω:

Με την υπ'αριθμ. 41/4.9.96 πράξη της Επιτρόπου του Ελεγκτικού Συνεδρίου επεστράφησαν αθεώρητα τα χρηματικά εντάλματα με αριθμούς 3111 και 3183 που αφορούν πληρωμή για εκτός έδρας αποζημιώσεις μηνός Ιουλίου 1996 για το προσωπικό των παραρτημάτων ΕΚΑΒ, για το λόγο ότι η καταβολή της εν λόγω αποζημίωσης δεν είναι νόμιμη δεδομένου ότι δεν συντρέχουν οι προϋποθέσεις του ν.2346/95 και των πράξεων του τμήματος του Ελεγκτικού Συνεδρίου που έχουν εκδοθεί για το θέμα αυτό.

Το ΕΚΑΒ επανέφερε το θέμα στο Ι' τμήμα του Ελεγκτικού Συνεδρίου το οποίο με την υπ'αριθμ. 0342/96 πράξη του αποφάνθηκε ότι δεν πρέπει να θεωρηθούν τα εντάλματα με αριθμούς 3111 και 3183 για τους λόγους ότι:

Πρώτον δεν εκδόθηκαν έγκαιρα και δεν πρωτοκολλήθηκαν διαταγές μετακίνησης πριν από την ημερομηνία αναχώρησης του μετακινούμενου προσωπικού.

Δεύτερον, γιατί δεν προκύπτει από εντολή κίνησης ότι η απόσταση που θα διανυθεί υπερβαίνει τα εκατόν είκοσι χιλιόμετρα και

Τρίτον, γιατί δεν υπάρχει αιτιολόγηση για την αναγκαιότητα της διανυκτέρευσης.

Αυτά από πλευράς Ελεγκτικού Συνεδρίου.

(Στο σημείο αυτό την Προεδρική 'Εδρα καταλαμβάνει ο Πρόεδρος της Βουλής κ. ΑΠΟΣΤΟΛΟΣ ΚΑΚΛΑΜΑΝΗΣ).

Εμείς όμως, αγαπητέ συνάδελφε -επειδή πιστεύουμε ότι σκοπός του ΕΚΑΒ είναι ο συντονισμός της παροχής σε έκτακτες περιπτώσεις άμεσης βοήθειας και επείγουσας ιατρικής φροντίδας στους πολίτες και η μεταφορά αυτών σε μονάδες παροχής υπηρεσιών υγείας και είναι ευνόητο ότι τα επείγοντα δεν προγραμματίζονται, μπορεί να συμβούν οποιαδήποτε ώρα του εικοσιτετραώρου, αυτές τις μέρες είχαμε μια στάση εργασίας αλλιώς θα είχε τελειώσει- από πλευράς Υπουργείου Υγείας, επανυποβάλλουμε το θέμα στην ολομέλεια του Ελεγκτικού Συνεδρίου και πιστεύω να έχει ευτυχή κατάληξη.

ΠΡΟΕΔΡΟΣ(Απόστολος Κακλαμάνης): Ο κ. Τασούλας έχει το λόγο.

ΑΠΟΣΤΟΛΟΣ ΤΑΣΟΥΛΑΣ: Κύριε Υπουργέ, πάλι κάτι μου κρύβετε. Βεβαίως, εγώ ρώτησα για τα Γιάννενα, αλλά τρώγοντας έρχεται η όρεξη- διαπίστωσα στην πορεία ότι δεν είναι μόνο τα Γιάννενα, είναι όλη η Ελλάδα, πλην Αττικής. Επομένως, υπάρχει σοβαρότατο πρόβλημα όσον αφορά τη λειτουργία του ΕΚΑΒ. Και δεν είναι μόνο τα δεδουλευμένα των ανθρώπων, είναι οπωσδήποτε και αυτό το πρόβλημα σοβαρό, αλλά συγχρόνως μπαίνει και το δεύτερο ζήτημα, τι γίνεται με τη λειτουργία του ΕΚΑΒ. Τώρα, στα επείγοντα περιστατικά, όταν δεν πληρώνονται οι εργαζόμενοι του ΕΚΑΒ, καταλαβαίνετε ότι δεν εκπληρώνουν και αυτήν τη λειτουργία, δεν μετακινούνται εκτός έδρας και έχουν σοβαρούς λόγους. Για να μετακινηθούν εκτός έδρας, εφ'όσον δεν πληρώνονται, πρέπει να πληρώνουν κιόλας από την τσέπη τους και ο μισθός που παίρνουν δεν θα τους φτάνει. 'Αρα, έχουμε δύο προβλήματα.

Το ερώτημα που μπαίνει τώρα είναι το εξής: Λέγεται, εν πάση περιπτώσει, ότι το Ελεγκτικό Συνέδριο θα συνεδριάσει σε ολομέλεια κ.λπ. Ασχέτως από την απόφαση του Ελεγκτικού Συνεδρίου, το Υπουργείο και η Κυβέρνηση έχει υποχρέωση να διασφαλίσει τη λειτουργία του ΕΚΑΒ. Επομένως, πρέπει να μας πείτε τι θα κάνετε εσείς, ασχέτως αποφάσεων του Ελεγκτικού Συνεδρίου, για να ρυθμιστεί αυτό το θέμα.

ΠΡΟΕΔΡΟΣ(Απόστολος Κακλαμάνης): Ο κύριος Υπουργός έχει το λόγο.

ΕΜΜΑΝΟΥΗΛ ΣΚΟΥΛΑΚΗΣ(Υφυπ. Υγείας και Πρόνοιας): Αγαπητέ συνάδελφε, δεν σας κρύβουμε τίποτα. 'Αλλωστε σας 

Σελίδα 4315 

είπα και ποιες είναι οι θέσεις του Υπουργείου Υγείας και Πρόνοιας. Θα κάνουμε ένσταση στην ολομέλεια και νομίζω ότι θα έχει ευτυχή κατάληξη. Αν παρ'ελπίδα αυτό δε λυθεί, υπάρχει μια σκέψη του Υπουργείου, εν όψει της κατάθεσης και συζήτησης του νομοσχεδίου, να προβούμε και σε νομοθετική διευθέτηση του θέματος.

ΑΠΟΣΤΟΛΟΣ ΤΑΣΟΥΛΑΣ: Είναι οκτώ μήνες, κύριε Υφυπουργέ.

ΠΡΟΕΔΡΟΣ(Απόστολος Κακλαμάνης): Κύριοι συνάδελφοι, ολοκληρώθηκε η συζήτηση των αναφορών και των ερωτήσεων με τη διαδικασία των επικαίρων ερωτήσεων.

Σελίδα 4316 

 

ΠΡΟΕΔΡΟΣ (Απόστολος Κακλαμάνης):Κύριοι συνάδελφοι, εισερχόμαστε στην ημερήσια διάταξη

ΤΗΣ ΝΟΜΟΘΕΤΙΚΗΣ ΕΡΓΑΣΙΑΣ

Συνέχιση της συζήτησης επί των άρθρων και του συνόλου του σχεδίου νόμου αρμοδιότητας Υπουργείου Οικονομικών "Αναμόρφωση Μισθολογίου Προσωπικού της Δημόσιας Διοίκησης και άλλες συναφείς διατάξεις".

Κύριοι συνάδελφοι, πριν εισέλθουμε στη συζήτηση των άρθρων του παραπάνω νομοσχεδίου, θα ψηφίσουμε στο σύνολο το νομοσχέδιο επίσης του Υπουργείου Οικονομικών "Περιορισμός και βελτίωση της αποτελεσματικότητας των κρατικών δαπανών και άλλες διατάξεις".

Είναι εδώ οι Εισηγητές;

ΑΔΑΜ ΡΕΓΚΟΥΖΑΣ: Κύριε Πρόεδρε, δεν είναι κανένας.

ΠΡΟΕΔΡΟΣ(Απόστολος Κακλαμάνης): Κύριε Υπουργέ, έχετε να κάνετε κάποια παρατήρηση;

ΓΙΑΝΝΟΣ ΠΑΠΑΝΤΩΝΙΟΥ(Υπ. Εθνικής Οικονομίας και Οικονομικών): Ναι, κύριε Πρόεδρε.

ΠΡΟΕΔΡΟΣ(Απόστολος Κακλαμάνης): Ορίστε, έχετε το λόγο.

ΓΙΑΝΝΟΣ ΠΑΠΑΝΤΩΝΙΟΥ(Υπ. Εθνικής Οικονομίας και Οικονομικών): Κύριε Πρόεδρε, υπάρχουν δύο παρατηρήσεις, που αφορούν διορθώσεις του νομοσχεδίου.

Στην παράγραφο 9 του άρθρου 6, σελίς έξι, σειρά δεκάτη οι λέξεις "το ένα τρίτο (1/3)", αντικαθίστανται με τις λέξεις "το ένα δεύτερο (1/2)". Στην ίδια παράγραφο στην ενδεκάτη σειρά, μετά τη λέξη "σύνταξης" και την τελεία που ακολουθεί τη λέξη αυτή, προστίθενται οι λέξεις "Η γνωστοποίηση λήψης σύνταξης από το Δημόσιο ή από οποιονδήποτε ασφαλιστικό φορέα κύριας ασφάλισης, γίνεται με την υποβολή σχετικής δήλωσης από τον ενδιαφερόμενο".

Συνεχίζω, κύριε Πρόεδρε.

Στο άρθρο 9 -στις σελίδες 8 και 9, σημειώνω για διευκόλυνσή σας- στην παράγραφο 3, δεύτερη σειρά, μετά τη λέξη "Οικονομικών" διαγράφεται η λέξη "και" και τίθεται κόμμα (,).

Στην ίδια παράγραφο, στην τρίτη σειρά, μετά τη λέξη "Ασφαλίσεων" τίθεται κόμμα (,) και προστίθενται οι λέξεις "Υγείας και Πρόνοιας".

Αυτές είναι όλες οι παρατηρήσεις που είχα να υποβάλω, κύριε Πρόεδρε.

ΠΡΟΕΔΡΟΣ (Απόστολος Κακλαμάνης): Απ' ό,τι βλέπω, το μόνο σημείο είναι στο άρθρο 6, για το ότι "στις αποδοχές της θέσης δεν περιλαμβάνονται τυχόν έξοδα παραστάσεως, τα οποία όμως δεν είναι δυνατόν να υπερβαίνουν το 1/3". Αυτό το κάνετε στο ήμισυ του ποσού της σύνταξης.

ΓΙΑΝΝΟΣ ΠΑΠΑΝΤΩΝΙΟΥ (Υπ. Εθνικής Οικονομίας και Οικονομικών): Ακριβώς.

ΠΡΟΕΔΡΟΣ (Απόστολος Κακλαμάνης): Μετά λέτε για κάποια δήλωση που υποβάλλεται. Εδώ προφανώς διευκρινίζετε ότι η δήλωση αυτή αφορά τη γνωστοποίηση της λήψης σύνταξης.

ΓΙΑΝΝΟΣ ΠΑΠΑΝΤΩΝΙΟΥ (Υπ. Εθνικής Οικονομίας και Οικονομικών): Ακριβώς, όπως είπατε.

ΠΡΟΕΔΡΟΣ (Απόστολος Κακλαμάνης): Το παρακολουθείτε, κύριοι συνάδελφοι;

ΓΙΑΝΝΟΣ ΠΑΠΑΝΤΩΝΙΟΥ (Υπ. Εθνικής Οικονομίας και Οικονομικών): Είναι άνευ ουσιαστικής σημασίας.

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Στο άρθρο 8, που αφορά τους εκπαιδευτικούς, υπάρχει κάποια τροποποίηση, κύριε Υπουργέ;

ΓΙΑΝΝΟΣ ΠΑΠΑΝΤΩΝΙΟΥ (Υπ. Εθνικής Οικονομίας και Οικονομικών): 'Οχι.

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Τουλάχιστον με βάση αυτά που ακούσαμε...

ΓΙΑΝΝΟΣ ΠΑΠΑΝΤΩΝΙΟΥ (Υπ. Εθνικής Οικονομίας και Οικονομικών): Κάνετε λάθος.

ΠΡΟΕΔΡΟΣ (Απόστολος Κακλαμάνης): Τώρα, ψηφίζουμε στο σύνολο το νομοσχέδιο "Περιορισμός και βελτίωση της αποτελεσματικότητας των κρατικών δαπανών και άλλες διατάξεις".

Ερωτάται το Σώμα: Γίνεται δεκτό το νομοσχέδιο και στο σύνολο;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΣΤΡΑΤΗΣ ΚΟΡΑΚΑΣ: Κατά πλειοψηφία.

ΠΡΟΕΔΡΟΣ (Απόστολος Κακλαμάνης): Το νομοσχέδιο έγινε δεκτό κατά πλειοψηφία και στο σύνολο.

Συνεπώς το νομοσχέδιο του Υπουργείου Οικονομικών "Περιορισμός και βελτίωση της αποτελεσματικότητας των κρατικών δαπανών και άλλες διατάξεις", έγινε δεκτό σε μόνη συζήτηση κατά πλειοψηφία, κατ' αρχήν, κατ' άρθρον και στο σύνολο και έχει ως εξής:

'Aρθρο 1

Πρόβλεψη δαπανών

1. Σχέδια νόμων, που προκαλούν δαπάνη (πλην τόκων και χρεολυσίων) ή ελάττωση εσόδων και υπερβαίνουν τον εγκριθέντα συνολικό προϋπολογισμό του Υπουργείου ή φορέα της Γενικής Κυβέρνησης, πλην αποδοχών, δεν εισάγονται στη Βουλή για συζήτηση, εφόσον δεν προβλέπεται σε ειδικό άρθρο ο τρόπος αντιμετώπισης της προκαλούμενης δαπάνης ή της ελάττωσης των εσόδων κατά το έτος ψήφισης της διάταξης, καθώς και κατά το χρονικό διάστημα των πέντε (5) επόμενων ετών.

2.α. Το πρώτο εδάφιο της παρ. 2 του άρθρου 29Α του ν.1558/1985 (ΦΕΚ 137 Α'), όπως προστέθηκε με το άρθρο 27 του ν. 2081/1992 (ΦΕΚ 154 Α') αντικαθίσταται ως ακολούθως:

"Στο κείμενο των κανονιστικών πράξεων και σε ιδιαίτερο ακροτελεύτιο άρθρο ή στο προοίμιο αναγράφεται υποχρεωτικά το μέγεθος της δαπάνης, η κατανομή της σε οικονομικά έτη, ο τρόπος αντιμετώπισής της για χρονικό διάστημα τουλάχιστον πέντε (5) ετών και αναφέρεται υποχρεωτικά από το αρμόδιο για την έκδοσή τους όργανο, ο ειδικός φορέας του Προϋπολογισμού και ο Κωδικός Αριθμός Εξόδου (Κ.Α.Ε.), από την εγγεγραμμένη πίστωση των οποίων πρόκειται να καλυφθεί η εν λόγω δαπάνη".

β. Η διάταξη του προηγούμενου εδαφίου δεν θίγει τα προβλεπόμενα στην παρ. 3 του άρθρου 22 του ν. 2362/1995 (ΦΕΚ 247 Α').

3. Η κατά τις προηγούμενες παραγράφους κάλυψη δαπανών ή ελάττωση των εσόδων δεν μπορεί να γίνεται με έσοδα από δανεισμό, ούτε από το αποθεματικό του Κρατικού Προϋπολογισμού ή του Προϋπολογισμού φορέων της Γενικής Κυβέρνησης. Στην περίπτωση αντιμετώπισης της πρόσθετης δαπάνης από το αποθεματικό του Κρατικού Προϋπολογισμού απαιτείται πράξη του Υπουργικού Συμβουλίου.

4. Οι διατάξεις των παραγράφων 1 και 2 εδάφιο α' του παρόντος άρθρου δεν έχουν εφαρμογή για δαπάνες του Προϋπολογισμού σχετικές με την υλοποίηση προγραμμάτων που χρηματοδοτούνται και από την Ευρωπαϊκή 'Ενωση (Ε.Ε.).

5. Οι διατάξεις νόμων ή τροπολογιών που συνεπάγονται δαπάνες και εισάγονται προς ψήφιση στη Βουλή, εξετάζονται και ως προς το ενδεχόμενο και τη δυνατότητα επέκτασης των ρυθμίσεών τους και σε άλλες περιπτώσεις που δεν ρυθμίζονται ευθέως από τις διατάξεις αυτές και το αποτέλεσμα αναφέρεται ρητώς στην αιτιολογική έκθεση. Το πόρισμα της εξέτασης αυτής κατατίθεται στη Βουλή από τον Υπουργό Οικονομικών ως Ειδικό Υπόμνημα μαζί με την προβλεπόμενη, από το άρθρο 75 του Συντάγματος, 'Εκθεση του Γενικού Λογιστηρίου του Κράτους.

'Aρθρο 2

Κατάργηση - Συγχώνευση Φορέων

Συνιστάται Διαρκής Γνωμοδοτική Επιτροπή Φορέων του δημόσιου τομέα. Η Επιτροπή απαρτίζεται από: 1) το Γενικό Γραμματέα Δημόσιας Διοίκησης του Υπουργείου Εσωτερικών, Δημόσιας Διοίκησης και Αποκέντρωσης ως Πρόεδρο, με αναπληρωτή του το Γενικό Διευθυντή Διοικητικής Οργάνωσης και Διαδικασιών του ίδιου Υπουργείου, 2) το Γενικό Γραμματέα 
Σελίδα 4317 

Οικονομικής Πολιτικής και Συστημάτων του Υπουργείου Οικονομικών ως Αντιπρόεδρο, με αναπληρωτή του τον Ειδικό Γραμματέα του Τομέα Θησαυροφυλακίου και Προϋπολογισμού του Γενικού Λογιστηρίου του Κράτους, 3) το Γενικό Γραμματέα του Υπουργείου Εθνικής Οικονομίας (ΥΠ.ΕΘ.Ο.) ως μέλος, με αναπληρωτή του το Γενικό Διευθυντή Οικονομικής Πολιτικής του ίδιου Υπουργείου, 4) το Γενικό Γραμματέα του Υπουργικού Συμβουλίου, 5) ένα μέλος από τη Μονάδα Οικονομικής Ανάλυσης του Συμβουλίου Οικονομικών Εμπειρογνωμόνων του Υπουργείου Εθνικής Οικονομίας, το οποίο ορίζεται με απόφαση του Υπουργού Εθνικής Οικονομίας. Στην ίδια Επιτροπή συμμετέχει κατά περίπτωση και ο Γενικός Γραμματέας του εποπτεύοντος Υπουργείου των εξεταζόμενων φορέων ή ο αναπληρωτής του. Στην Επιτροπή είναι δυνατόν να συμμετέχουν και έως τρεις (3) ειδικοί εμπειρογνώμονες που δεν συνδέονται υπηρεσιακώς με οποιονδήποτε φορέα του δημόσιου τομέα. Οι εμπειρογνώμονες ορίζονται με κοινές αποφάσεις των Υπουργών Εσωτερικών, Δημόσιας Διοίκησης και Αποκέντρωσης, Οικονομικών και Εθνικής Οικονομίας, με τις οποίες ορίζεται και το ύψος της αμοιβής αυτών, το συγκεκριμένο έργο και η χρονική διάρκεια συμμετοχής τους στην Επιτροπή και κάθε άλλη αναγκαία λεπτομέρεια. Στα μέλη της Επιτροπής, πλην των εμπειρογνωμόνων, δεν καταβάλλεται αμοιβή.

2. Με κοινή απόφαση των ως άνω Υπουργών συγκροτείται η Επιτροπή της προηγούμενης παραγράφου και καθορίζεται ο τρόπος λειτουργίας της και η γραμματειακή της υποστήριξη. Με την ίδια απόφαση είναι δυνατόν να ορίζεται ότι στις συνεδριάσεις της εν λόγω Επιτροπής συμμετέχουν και τα αναπληρωματικά μέλη ή ορισμένα από αυτά.

3. 'Εργο της Επιτροπής είναι η υποβολή γνωμοδοτήσεων στους Υπουργούς Εσωτερικών, Δημόσιας Διοίκησης και Αποκέντρωσης, Εθνικής Οικονομίας και Οικονομικών σχετικά με:

α. τις δημόσιες υπηρεσίες και τους άλλους φορείς του δημόσιου τομέα ή μέρος αυτών, το έργο των οποίων έχει ολοκληρωθεί ή παρουσιάζουν ασήμαντο έργο ή οι δραστηριότητές τους δεν δικαιολογούν το κόστος λειτουργίας τους ή παρουσιάζουν σημαντική επικάλυψη δραστηριοτήτων και μπορούν να συγχωνευθούν,

β. τις δυνατότητες μετατροπής φορέων ή μέρους αυτών, που σήμερα υπάγονται στη Γενική Κυβέρνηση αλλά ασκούν ή θα μπορούσαν να ασκούν επιχειρηματική δραστηριότητα υπό την ευρεία έννοια, σε δημόσιες επιχειρήσεις ή επιχειρήσεις μικτού χαρακτήρα με δημόσια και ιδιωτική συμμετοχή στο μετοχικό τους κεφάλαιο,

γ. την αναδιάρθρωση φορέων του δημόσιου τομέα και

δ. τη σύνταξη σχεδίων αποφάσεων και προεδρικών διαταγμάτων των παραγράφων 3 έως 8 του παρόντος άρθρου, τα οποία υποβάλλει στους αρμόδιους Υπουργούς.

4. Η Επιτροπή υποχρεούται να ζητά τη γνώμη των αρμόδιων φορέων και των εποπτευόντων υπουργείων των φορέων που εμπίπτουν στις διατάξεις του παρόντος άρθρου, οι οποίοι υποχρεούνται να καταθέτουν γραπτώς τις απόψεις τους στην Επιτροπή το αργότερο εντός είκοσι (20) εργάσιμων ημερών. Η Επιτροπή δύναται να καλεί για διαβουλεύσεις όποιον κρίνει σκόπιμο. Η Επιτροπή έχει ελεύθερη και άμεση πρόσβαση σε όλα τα στοιχεία των υπηρεσιών και φορέων που κρίνει αναγκαία για τη διευκόλυνση του έργου της.

5. Αναστέλλεται μέχρι 30 Ιουνίου 1997 η δημιουργία νέων Ν.Π.Δ.Δ και Ν.Π.Ι.Δ. από τις κεντρικές υπηρεσίες ή από άλλα Ν.Π.Δ.Δ. ή Ν.Π.Ι.Δ. που εποπτεύονται από αυτές, προκειμένου να εξετασθεί η δυνατότητα και η σκοπιμότητα λειτουργίας τους ως Α.Ε., εκτός εάν τα υπό σύσταση νομικά αυτά πρόσωπα έχουν τη μορφή Α.Ε..

`6. Με προεδρικά διατάγματα, που προτείνονται από τους Υπουργούς Εσωτερικών, Δημόσιας Διοίκησης και Αποκέντρωσης, Εθνικής Οικονομίας και Οικονομικών συγχωνεύονται ή καταργούνται Ν.Π.Δ.Δ. και Ν.Π.Ι.Δ. ή μέρος της δραστηριότητας αυτών ή μετατρέπονται σε Ν.Π.Ι.Δ. ή σε Α.Ε..

`7. Το πλεονάζον μόνιμο ή με σχέση εργασίας αορίστου χρόνου προσωπικό των φορέων του δημόσιου τομέα που καταργούνται ή συγχωνεύονται μετατάσσεται με το αυτό καθεστώς σε άλλες υπηρεσίες ή φορείς με κοινή απόφαση των Υπουργών Εσωτερικών, Δημόσιας Διοίκησης και Αποκέντρωσης και Οικονομικών, ανάλογα με τις δυνατότητες και τις ανάγκες του Δημοσίου και αφού ληφθούν υπόψη τα προσόντα των ενδιαφερομένων και η τυχόν εκδηλωθείσα προτίμησή τους στις δημοσιοποιούμενες θέσεις. Το μετατασσόμενο σε άλλες υπηρεσίες ή φορείς προσωπικό διατηρεί το δικαίωμα επιλογής του προηγούμενου ή του νέου ασφαλιστικού φορέα.

`Για τους σκοπούς του παρόντος νόμου, ως φορείς του δημόσιου τομέα νοούνται οι δημόσιες υπηρεσίες, τα Ν.Π.Δ.Δ., οι Ο.Τ.Α., οι δημόσιες επιχειρήσεις και οργανισμοί όταν το Κράτος κατέχει πλέον του πενήντα τοις εκατό (50%) του μετοχικού τους κεφαλαίου, καθώς και τα Ν.Π.Ι.Δ. που ανήκουν στο Κράτος, σε Ν.Π.Δ.Δ., σε δημόσιες επιχειρήσεις και οργανισμούς και σε εν γένει φορείς του Δημοσίου, οι οποίοι κατέχουν πλέον του πενήντα τοις εκατό (50%) του μετοχικού τους κεφαλαίου.

`8. Στις ρυθμίσεις των παραγράφων 3, 5 και 6 του παρόντος άρθρου δεν περιλαμβάνονται οι φορείς της τοπικής αυτοδιοίκησης.

'Aρθρο 3

Μείωση αποδόσεων υπέρ τρίτων – 

περιορισμός επιχορηγήσεων

`1. α. Από 1ης Ιανουαρίου 1997 έως και 31 Δεκεμβρίου 1998 οι ετήσιες αποδόσεις εσόδων υπέρ τρίτων του Γενικού Προϋπολογισμού του Κράτους περιορίζονται στο εβδομήντα πέντε τοις εκατό (75%). Το υπόλοιπο είκοσι πέντε τοις εκατό (25%) αποτελεί δημόσιο έσοδο.

`β. Ο περιορισμός αυτός δεν εφαρμόζεται στις αποδόσεις εσόδων υπέρ των ασφαλιστικών φορέων και των Ο.Τ.Α..

`γ. Το ποσό της απόδοσης που αναλογεί κατ' έτος στους Ο.Τ.Α. από τα τέλη κυκλοφορίας των αυτοκινήτων περιορίζεται για τα έτη 1997 και 1998 στο εβδομήντα πέντε τοις εκατό (75%). Το υπόλοιπο είκοσι πέντε τοις εκατό (25%) αποτελεί δημόσιο έσοδο.

`2. Από 1ης Ιανουαρίου 1997 έως και 31 Δεκεμβρίου 1998 το ετήσιο συνολικό ποσό για επιχορηγήσεις του Τακτικού Προϋπολογισμού, εξαιρουμένων των επιχορηγήσεων για μισθούς, συντάξεις, καθώς και των επιχορηγήσεων ή συνδρομών προς διεθνείς οργανισμούς, δεν μπορεί να υπερβεί σε απόλυτα ποσά τις συνολικές επιχορηγήσεις του οικονομικού έτους 1996 κατά εποπτεύον υπουργείο ή αντίστοιχη νομαρχιακή αυτοδιοίκηση. Από τις επιχορηγήσεις του 1996 εκπίπτουν τα κονδύλια τα οποία κάλυψαν έκτακτες και απρόβλεπτες ανάγκες. Στις επιχορηγήσεις για μισθούς δεν συνυπολογίζονται οι κάθε είδους δαπάνες για πρόσθετες παροχές.

Ο περιορισμός αυτός δεν ισχύει για νέα προγράμματα και δράσεις κοινωνικής πολιτικής, οι οποίες εγκρίνονται μετά από αιτιολογημένη αξιολόγηση προτάσεων των ενδιαφερόμενων υπουργείων προς το Υπουργείο Οικονομικών και με την προϋπόθεση ότι το ποσοστό αύξησης του συνολικού προϋπολογισμού του αντίστοιχου υπουργείου, πλην των αποδοχών, δεν υπερβαίνει το ρυθμό πληθωρισμού του έτους εφαρμογής.

'Aρθρο 4

Επιχορηγήσεις Κρατικού Προϋπολογισμού

1. Οι επιχορηγούμενοι υποβάλλουν στο Υπουργείο Οικονομικών ανάλυση Προϋπολογισμού κατά ομάδες και κατηγορίες ή λοιπές εξειδικευμένες περιπτώσεις δαπανών, ανάλογα με τη φύση τους και με το λογιστικό σύστημα που εφαρμόζουν, καθώς και πλήρη απεικόνιση των πάσης φύσεως εσόδων και περιουσιακών στοιχείων.

Η κάλυψη κάθε κατηγορίας δαπάνης από τον Κρατικό Προϋπολογισμό των επιχορηγούμενων φορέων καθορίζεται σε ποσοστό το οποίο δεν μπορεί να υπερβαίνει το μέσο ύψος αντίστοιχης κατηγορίας δαπάνης που χρηματοδοτείται από
Σελίδα 4318 

τον Κρατικό Προϋπολογισμό.

3. Σε περίπτωση που το μέσο ύψος μιας κατηγορίας αμοιβών ή λειτουργικών δαπανών υπερβαίνει τα αντίστοιχα ποσά που χορηγούνται από τον Τακτικό Προϋπολογισμό στους φορείς του δημόσιου τομέα, ο Προϋπολογισμός του φορέα θα πρέπει να περιλαμβάνει τις επιπλέον πηγές χρηματοδότησης του υπολειπόμενου μέρους της κάθε κατηγορίας δαπάνης από τα έσοδα του φορέα.

Από την παρούσα διάταξη εξαιρούνται οι αμοιβές απασχολουμένων σε νομικά πρόσωπα δημοσίου δικαίου για τους οποίους έχουν νομοθετηθεί Ειδικά Μισθολόγια.

4. Την ευθύνη εφαρμογής και ελέγχου των ως άνω διατάξεων έχει το Υπουργείο Οικονομικών και το κατά περίπτωση εποπτεύον υπουργείο.

`5. α. 'Ολοι οι φορείς που επιχορηγούνται ή τους αποδίδονται έσοδα που υπερβαίνουν το ποσό των εκατό εκατομμυρίων δραχμών από τον Κρατικό Προϋπολογισμό οφείλουν, το αργότερο εντός τριμήνου από της δημοσιεύσεως του παρόντος, να υποβάλουν τριετές Επιχειρησιακό Σχέδιο για τα έτη 1997 έως και 1999 στα Υπουργεία Εθνικής Οικονομίας και Οικονομικών, με συγκεκριμένες προτάσεις που θα καταλήγουν σε συγκράτηση του ποσοστού αύξησης σε ονομαστικούς όρους έως το ήμισυ του προβλεπόμενου για το έτος αυτό δείκτη τιμών καταναλωτή, μέσω της αξιοποίησης των περιουσιακών τους στοιχείων, της προώθησης των παραγόμενων προϊόντων και υπηρεσιών, της συγκράτησης των δαπανών τους και της πιο αποτελεσματικής διαχείρισης των ιδίων εσόδων. Τα Επιχειρησιακά Σχέδια περιλαμβάνουν μεταξύ άλλων και αναλυτικό προϋπολογισμό δαπανών, εσόδων, καθώς και αναλύσεις των περιουσιακών στοιχείων του επιχορηγούμενου φορέα.

β. Οι περιορισμοί και υποχρεώσεις της περιπτώσεως α' της παρούσας παραγράφου δεν ισχύουν για ασφαλιστικούς φορείς, για Ο.Τ.Α. κάτω των εκατό χιλιάδων (100.000) κατοίκων ή για άλλες περιπτώσεις για τις οποίες αποφασίζει το Υπουργικό Συμβούλιο.

γ. Τα Επιχειρησιακά Σχέδια υποβάλλονται στο εποπτεύον υπουργείο και στο Υπουργείο Οικονομικών από τα οποία και αξιολογούνται. Με βάση τις αξιολογήσεις αυτές καθορίζεται η επιχορήγηση κάθε φορέα στα πλαίσια περιορισμού και συγκράτησης των επιχορηγήσεων του Τακτικού Προϋπολογισμού.

δ. Στις διατάξεις των προηγούμενων εδαφίων υπάγονται και τα Επιχειρησιακά Σχέδια των δημόσιων επιχειρήσεων και οργανισμών, όπως ορίζονται στα άρθρα 1 και 3 του ν. 2414/1996 (ΦΕΚ 135 Α').

6. Το περιεχόμενο και η διαδικασία σύνταξης και υπο- βολής των Επιχειρησιακών Σχεδίων των οργανισμών τοπικής αυτοδιοίκησης και των εποπτευόμενων από αυτούς φορέων ρυθμίζονται με απόφαση του Υπουργού Εσωτερικών, Δημόσιας Διοίκησης και Αποκέντρωσης.

7. Οι λεπτομέρειες εφαρμογής των ρυθμίσεων του παρόντος άρθρου καθορίζονται με κοινή απόφαση των Υπουργών Εθνικής Οικονομίας και Οικονομικών.

'Aρθρο 5

Κυρώσεις

Το τρίτο εδάφιο της παρ. 22 του άρθρου 27 του ν. 2166/1993 (ΦΕΚ 137 Α') αντικαθίσταται ως εξής:

"Σε περίπτωση μη υποβολής στοιχείων εντός των προβλεπόμενων χρονικών ορίων:

α) Μετά την παρέλευση δεκαπενθημέρου από τη λήξη της προθεσμίας, ο Πρόεδρος ή ο Γενικός Διευθυντής του οικείου φορέα δύναται εντός ετέρων δεκαπέντε (15) ημερών, να καταθέσει έγγραφες εξηγήσεις για τη μη υποβολή των στοιχείων. Μετά την παρέλευση και της προθεσμίας αυτής επιβάλλεται πρόστιμο στον Πρόεδρο ή το Γενικό Διευθυντή, κατά περίπτωση, ίσο με 1/25 του μηνιαίου μισθού ή της συνολικής αποζημίωσής τους για κάθε επιπλέον ημέρα καθυστέρησης, με απόφαση του Υπουργού Οικονομικών μετά από εισήγηση της αρμόδιας Δ/νσης Ν.Π.Δ.Δ. του Γ.Λ.Κ.. Κατά της απόφασης αυτής χωρεί προσφυγή ενώπιον του Ελεγκτικού Συνεδρίου.

β) Μετά παρέλευση δεκαπενθημέρου από τη λήξη της προθεσμίας δεν χορηγείται ουδεμία πλέον εγγύηση του Ελληνικού Δημοσίου μέχρι την αποστολή των απαιτούμενων στοιχείων.

γ) Μετά παρέλευση ενός μηνός από τη λήξη της προθεσμίας τα Υπουργεία Εθνικής Οικονομίας και Οικονομικών δεσμεύουν τυχόν έσοδα του φορέα από το Πρόγραμμα Δημοσίων Επενδύσεων ή τον Τακτικό Προϋπολογισμό σε ποσοστό 50% του ετήσιου προβλεπόμενου ποσού μέχρι να υποβληθούν τα απαιτούμενα στοιχεία. Η παραπάνω ρύθμιση δεν αφορά έσοδα ή δαπάνες σχετικές με την υλοποίηση προγραμμάτων που συγχρηματοδοτούνται από την Ευρωπαϊκή 'Ενωση και για τις οποίες έχουν εγκριθεί οι σχετικές προτάσεις από τα αρμόδια όργανα."

'Aρθρο 6

Περιορισμός προσλήψεων

1. Από της δημοσιεύσεως του παρόντος και μέχρι την 31η Δεκεμβρίου 1999, ο αριθμός των συνολικών ετήσιων προσλήψεων πάσης φύσεως προσωπικού από τους φορείς του δημόσιου τομέα δεν μπορεί να είναι μεγαλύτερος από το λόγο μία (1) πρόσληψη για κάθε πέντε (5) αποχωρήσεις, λόγω συνταξιοδότησης, παραίτησης ή θανάτου, στο σύνολο του δημόσιου τομέα. Βάση για τον υπολογισμό του ανωτέρω λόγου αποτελεί ο αριθμός των υπηρετούντων την 31η Δεκεμβρίου του αμέσως προηγούμενου έτους. Ειδικά για το εκπαιδευτικό προσωπικό όλων των βαθμίδων, τα Σώματα Ασφαλείας, το Λιμενικό Σώμα και το ιατρικό και νοσηλευτικό προσωπικό, ο λόγος αυτός διαμορφώνεται σε μία (1) πρόσληψη για καθεμία (1) αποχώρηση.

Οι κατά το προηγούμενο εδάφιο προσλήψεις εγκρίνονται από το Υπουργικό Συμβούλιο με βάση τις προτεραιότητες και τις ανάγκες εκάστης Περιφέρειας και τομέα της Διοίκησης.

2. Από την ως άνω ρύθμιση εξαιρούνται: α) οι μετακλητοί υπάλληλοι, το προσωπικό των Ενόπλων Δυνάμεων και των οργανισμών τοπικής αυτοδιοίκησης, β) οι προσλήψεις προσωπικού νέων νοσηλευτικών μονάδων και γ) οι προσλήψεις μελών Δ.Ε.Π. των Α.Ε.Ι., οι οποίες είχαν προβλεφθεί στον προγραμματισμό θέσεων μέχρι τις 30 Σεπτεμβρίου 1996.

3. Αν για οποιαδήποτε αιτία ο λόγος προσλήψεων προς αποχωρήσεις είναι μικρότερος από τον προβλεπόμενο από την παράγραφο 1, με απόφαση του Υπουργού Εσωτερικών, Δημόσιας Διοίκησης και Αποκέντρωσης οι θέσεις αυτές διατηρούνται για μελλοντική πλήρωση.

4. Από της δημοσιεύσεως του παρόντος δεν επιτρέπεται η απόσπαση εκπαιδευτικού προσωπικού σε θέσεις χωρίς πλήρη εκπαιδευτικά και διδακτικά καθήκοντα, εκτός αυτών που γίνονται σε εφαρμογή του άρθρου 32 παρ. 2 του ν. 2190/1994 ή του Κανονισμού της Βουλής. Με ευθύνη του Υπουργού Εθνικής Παιδείας και Θρησκευμάτων οι υφιστάμενες κατά την έναρξη ισχύος του παρόντος αποσπάσεις εκπαιδευτικών μειώνονται υποχρεωτικά στο 10% το αργότερο μέχρι και τις 30 Αυγούστου 1997. Επίσης απαγορεύονται στο σύνολό τους οι αποσπάσεις σε καθήκοντα διάφορα της ειδικότητάς τους του νοσηλευτικού προσωπικού, του στρατιωτικού προσωπικού, καθώς και του προσωπικού των Σωμάτων Ασφαλείας συμπεριλαμβανομένου και αυτού του Λιμενικού Σώματος. Στο νοσηλευτικό προσωπικό συμπεριλαμβάνεται το παραϊατρικό και το τεχνικό προσωπικό των νοσηλευτικών ιδρυμάτων, καθώς και το προσωπικό του Εθνικού Κέντρου 'Aμεσης Βοήθειας (Ε.Κ.Α.Β.). 'Ολες οι υπάρχουσες κατά την έναρξη ισχύος του παρόντος αποσπάσεις του προσωπικού αυτού ανακαλούνται με ευθύνη των καθ' ύλην αρμόδιων κατά περίπτωση υπουργών το αργότερο μέχρι 30 Ιουνίου 1997.

Η εποπτεία εφαρμογής των διατάξεων και τα κριτήρια καθορισμού των προτεραιοτήτων για την κατανομή του προσωπικού των παραγράφων 1-4 του παρόντος άρθρου ασκείται και προσδιορίζονται αντιστοίχως από το Υπουργείο Εσωτερικών, Δημόσιας Διοίκησης και Αποκέντρωσης, καθώς
Σελίδα 4319 

και από τα Υπουργεία Εθνικής Οικονομίας και Οικονομικών.

6. Οι κατά νόμον υποχρεωτικές μετατάξεις συνοδεύονται με κατάργηση ή μεταφορά των αντίστοιχων οργανικών θέσεων.

7. Ο αριθμός των προσλήψεων του λοιπού πλην των δημοσίων υπαλλήλων πάσης φύσεως προσωπικού από τους φορείς του ευρύτερου δημόσιου τομέα, συμπεριλαμβανομένων και των τραπεζών, καθορίζεται μετά από κοινή απόφαση των Υπουργών Εσωτερικών, Δημόσιας Διοίκησης και Αποκέντρωσης, Εθνικής Οικονομίας και Οικονομικών. Οι προσλήψεις γίνονται σύμφωνα με τις εκάστοτε ισχύουσες διατάξεις.

8. Στον υπολογισμό του αριθμού του προς πρόσληψη προσωπικού στο σύνολο των φορέων του δημόσιου τομέα συνυπολογίζονται και οι υποχρεωτικές προσλήψεις προσωπικού που αποφοιτά από τη Σχολή Δημόσιας Διοίκησης.

9. Οι διοριζόμενοι σε θέσεις προέδρων ή μελών Διοικητικών Συμβουλίων ή εξωτερικών συμβούλων φορέων του δημόσιου τομέα, οι οποίοι λαμβάνουν σύνταξη από το Δημόσιο ή από οποιονδήποτε ασφαλιστικό φορέα κύριας ασφάλισης, λαμβάνουν το ήμισυ των προβλεπόμενων αμοιβών της θέσεως. Στις αποδοχές της θέσης δεν περιλαμβάνονται τυχόν έξοδα παραστάσεως, τα οποία όμως δεν είναι δυνατόν να υπερβαίνουν το ένα δεύτερο (1/2) του ποσού της σύνταξης. Η γνωστοποίηση λήψης σύνταξης από το Δημόσιο ή από οποιονδήποτε ασφαλιστικό φορέα κύριας ασφάλισης γίνεται με την υποβολή σχετικής δήλωσης από τον ενδιαφερόμενο. Η δήλωση υποβάλλεται εντός δεκαημέρου από την ημερομηνία διορισμού στον οικείο συνταξιοδοτικό φορέα και στην υπηρεσία στην οποία διορίζονται για τις περαιτέρω κατά περίπτωση ενέργειες.

'Aρθρο 7

Αξιολόγηση δαπανών

1. Κάθε χρόνο το Γενικό Λογιστήριο του Κράτους επιλέγει για εξέταση και αξιολόγηση συγκεκριμένες δαπάνες ή ομάδες ή κατηγορίες ή υποκατηγορίες δαπανών του Προϋπολογισμού. Τα προκύπτοντα από την εξέταση αυτή συμπεράσματα αποτυπώνονται σε Ειδική 'Εκθεση, η οποία υποβάλλεται στο Υπουργικό Συμβούλιο και στη Βουλή. Τα συμπεράσματα αυτά λαμβάνονται υπόψη για τον εκτελούμενο Προϋπολογισμό, καθώς και για την κατάρτιση των Προϋπολογισμών των επόμενων οικονομικών ετών.

2. Το Υπουργείο Οικονομικών δύναται, ειδικότερα, να προβαίνει στην αξιολόγηση των λειτουργικών δαπανών και στην εξέταση του κόστους συντήρησης και λειτουργίας συγκεκριμένων υπηρεσιακών μονάδων ή και φορέων της Διοίκησης, σε σχέση με την εν γένει δραστηριότητά τους και το προσφερόμενο έργο. Η κατά τα ανωτέρω αξιολόγηση των λειτουργικών δαπανών, μετά την ολοκλήρωσή της, τίθεται υπόψη των Υπουργών Εσωτερικών, Δημόσιας Διοίκησης και Αποκέντρωσης και Οικονομικών, οι οποίοι εντός τριμήνου εισηγούνται στη Βουλή τις κατάλληλες νομοθετικές παρεμβάσεις.

3. Με αποφάσεις του Υπουργού Οικονομικών, που δημοσιεύονται στην Εφημερίδα της Κυβερνήσεως, ρυθμίζεται κάθε αναγκαία λεπτομέρεια εφαρμογής των διατάξεων του παρόντος άρθρου.

'Aρθρο 8

Χρηματοδοτική μίσθωση

Οι δημόσιοι οργανισμοί, ασφαλιστικοί φορείς και Ν.Π.Δ.Δ. δύνανται να συνάπτουν συμβάσεις χρηματοδοτικής μίσθωσης, σύμφωνα με τις κείμενες διατάξεις, που διέπουν την κατάρτιση αυτών των συμβάσεων. Εάν η χρηματοδοτική μίσθωση καταλήξει είτε σε απόκτηση είτε σε οριστική μεταβίβαση του κινητού ή ακινήτου περιουσιακού στοιχείου, ισχύουν οι σχετικές με την εν λόγω απόκτηση ή μεταβίβαση διατάξεις.

Με αποφάσεις του Υπουργού Εθνικής Οικονομίας και του κατά περίπτωση αρμόδιου υπουργού, που δημοσιεύονται στην Εφημερίδα της Κυβερνήσεως, ορίζεται το ρυθμιστικό πλαίσιο, οι σχετικές διοικητικές κυρώσεις μη εφαρμογής του, καθώς και κάθε άλλη αναγκαία λεπτομέρεια και οδηγία αξιοποίησης της περιουσίας των δημόσιων οργανισμών, ασφαλιστικών φορέων και Ν.Π.Δ.Δ..

'Aρθρο 9

Σύμβουλοι διαχείρισης

1. Οι δημόσιοι οργανισμοί, ασφαλιστικοί φορείς και Ν.Π.Δ.Δ. δύνανται με απόφαση του Δ.Σ. αυτών, να προσλαμβάνουν, κατόπιν ανοικτής προσκλήσεως, συμβούλους διαχείρισης για την αξιοποίηση της περιουσίας τους. Τα κριτήρια για την πρόσληψη αυτών πρέπει να είναι:

α. Αξιοπιστία

β. Εξειδικευμένη εμπειρία, κύρος

γ. Διάθεση επαρκούς επιστημονικού και τεχνικού προσωπικού, σε περιπτώσεις επιχειρήσεων συμβούλων διαχείρισης.

2. Τα περιφερειακά νοσοκομεία, τα προνοιακά ιδρύματα και οι προνοιακές μονάδες Ν.Π.Δ.Δ. και Ν.Π.Ι.Δ. μπορούν με απόφαση του Δ.Σ. τους, που εγκρίνεται από τον Υπουργό Υγείας και Πρόνοιας, να προσλαμβάνουν με τη διαδικασία της προηγούμενης παραγράφου συμβούλους οργάνωσης και διαχείρισης.

Η Δημόσια Επιχείρηση Ανέγερσης Νοσηλευτικών Μονάδων (Δ.ΕΠ.Α.ΝΟ.Μ.) μπορεί, για την εκπλήρωση του σκοπού της και με την ίδια διαδικασία, να προσλαμβάνει, με απόφαση του Δ.Σ. της, μετά από έγκριση του Υπουργού Υγείας και Πρόνοιας, συμβούλους για την οργάνωση νοσηλευτικών μονάδων και υπηρεσιών υγείας.

3. Με κοινή απόφαση των Υπουργών Εθνικής Οικονομίας, Οικονομικών, Εργασίας και Κοινωνικών Ασφαλίσεων και Υγείας και Πρόνοιας καθορίζονται οι όροι και οι προϋποθέσεις για την πρόσληψη συμβούλων διαχείρισης των παρ. 1 και 2 του παρόντος άρθρου, με σαφή περιγραφή των προσόντων τους, του αριθμού, της διάρκειας, της διαδικασίας επιλογής, του ύψους και των κριτηρίων της αμοιβής, με βάση μετρήσιμα αποτελέσματα και στόχους.

'Aρθρο 10

Αξιολόγηση οργάνωσης και λειτουργίας

δημόσιων φορέων

Οι Υπουργοί Εθνικής Οικονομίας και Οικονομικών, καθώς και ο εποπτεύων κατά περίπτωση υπουργός δύνανται να προβαίνουν ή να αναθέτουν σε εξωτερικούς συμβούλους την αξιολόγηση του προϋπολογισμού των δαπανών όλων των φορέων του δημόσιου τομέα και τη διατύπωση προτάσεων εξορθολογισμού τους, προς την κατεύθυνση της προσαρμογής σε σύγχρονες μορ-φές οικονομικής διαχείρισης. Ο τρόπος και η διαδικασία εφαρμογής της διάταξης αυτής, της αμοιβής των συμβούλων και κάθε άλλη λεπτομέρεια καθορίζονται με κοινή απόφαση των ανωτέρω Υπουργών.

'Aρθρο 11

Επενδύσεις δημόσιων οργανισμών και

ασφαλιστικών ταμείων

1. Με την επιφύλαξη του άρθρου 1 παρ. 4 του ν. 2374/1996 (ΦΕΚ 32 Α') οι επενδύσεις σε ακίνητα, καθώς και σε κινητές αξίες, για τις οποίες το είδος και το πλήθος των εναλλακτικών επιλογών θα καθορισθεί με απόφαση του Υπουργού Εθνικής Οικονομίας και Οικονομικών, σύμφωνα με το άρθρο 14 του ν. 2042/1992 (ΦΕΚ 75 Α'), πραγματοποιούνται με αποφάσεις των Διοικητικών Συμβουλίων των δημόσιων οργανισμών και ασφαλιστικών ταμείων και χωρίς προηγούμενη έγκριση των εποπτευόντων Υπουργών ή του Διοικητή της Τράπεζας της Ελλάδος.

Με την ίδια διαδικασία ρευστοποιούνται και οι επενδύσεις οι οποίες πραγματοποιούνται σε ακίνητα και κινητές αξίες μετά την έναρξη ισχύος του παρόντος νόμου, σύμφωνα με το προηγούμενο εδάφιο.

Το πρώτο εδάφιο της παρ. I του άρθρου 14 του ν. 
Σελίδα 4320 

2042/1992 αντικαθίσταται ως εξής:

"Ι. Επιτρέπεται η διάθεση από τους δημόσιους οργανισμούς και τα ασφαλιστικά ταμεία μέχρι ποσοστού είκοσι τοις εκατό (20%) ετησίως από τα κατατεθειμένα στην Τράπεζα της Ελλάδος (ή άλλη τράπεζα) βάσει του α.ν. 1611/1950 διαθέσιμα κεφάλαιά τους, για επενδύσεις σε ακίνητα και σε κινητές αξίες, σύμφωνα με την παράγραφο 1 του παρόντος άρθρου, με τους πιο κάτω όρους και προϋποθέσεις."

3. Το εδάφιο με αριθμό 2 της παρ. Ι του άρθρου 14 του ν. 2042/1992 αντικαθίσταται ως εξής:

`"2. Τα ενδιαφερόμενα ασφαλιστικά ταμεία ή οργανισμοί μπορούν, εφόσον επιθυμούν, να προβούν σε επένδυση μόνο σε ακίνητα ή μόνο σε κινητές αξίες, σύμφωνα με την παράγραφο 1 του παρόντος άρθρου, με τον περιορισμό ότι το ποσό που θα διατεθεί δεν θα υπερβαίνει το πιο πάνω καθοριζόμενο ποσοστό για κάθε περίπτωση, δηλαδή το 40% ή 60% αντίστοιχα του ενός δεκάτου των διαθέσιμων κεφαλαίων τους."

`4. Με προεδρικά διατάγματα, που εκδίδονται με πρόταση των Υπουργών Εθνικής Οικονομίας, Οικονομικών και Εργασίας και Κοινωνικών Ασφαλίσεων, καθορίζεται το ρυθμιστικό πλαίσιο αξιοποίησης της κινητής και ακίνητης περιουσίας των δημόσιων οργανισμών, ασφαλιστικών φορέων και Ν.Π.Δ.Δ., οι κανόνες επενδυτικής συμπεριφοράς, καθώς και οι προβλεπόμενες διοικητικές κυρώσεις για τις περιπτώσεις παραβίασής τους, όσον αφορά τις περιπτώσεις των άρθρων 8, 9 και 11 του παρόντος.

'Aρθρο 12

Τακτοποίηση χρεών δημόσιων επιχειρήσεων

και οργανισμών

`1. Το Ελληνικό Δημόσιο δύναται να προβαίνει σε τακτοποιήσεις των προς αυτό χρεών δημόσιων επιχειρήσεων και οργανισμών που λειτουργούν με τη μορφή ανωνύμων εταιρειών, που προέρχονται από καταπτώσεις εγγυήσεων δανείων με αντίστοιχες προς τα εν λόγω χρέη υπέρ αυτού αυξήσεις του μετοχικού τους κεφαλαίου και έκδοση ίσης αξίας ονομαστικών μετοχών.

2. Επιχορηγήσεις του Γενικού Κρατικού Προϋπολογισμού προς φορείς του δημόσιου τομέα, που λειτουργούν με τη μορφή ανωνύμων εταιρειών, δύνανται να χορηγούνται με αντίστοιχες υπέρ του Δημοσίου αυξήσεις του μετοχικού τους κεφαλαίου και έκδοση ίσης αξίας ονομαστικών μετοχών.

3. Με κοινές αποφάσεις των Υπουργών Εθνικής Οικονομίας, Οικονομικών και του αρμόδιου κατά περίπτωση υπουργού καθορίζονται οι συγκεκριμένες επιχορηγήσεις ή τα χρέη που τακτοποιούνται, οι σχετικές διαδικασίες, καθώς και κάθε άλλη αναγκαία λεπτομέρεια εφαρμογής των διατάξεων του παρόντος άρθρου.

4. Η σύναψη δανείων από τραπεζικούς και χρηματοπιστωτικούς οίκους του εξωτερικού προς οργανισμούς της τοπικής αυτοδιοίκησης επιτρέπεται μόνο κατόπιν εγκρίσεως των χρηματοοικονομικών όρων από τα Υπουργεία Εσωτερικών, Δημόσιας Διοίκησης και Αποκέντρωσης και Οικονομικών.

'Αρθρο 13

Τακτοποίηση υποχρεώσεων φορέων του Δημοσίου, 

δαπάνες προμηθειών, προγράμματα στέγασης 

δημοσίων υπηρεσιών και διαχείριση νοσηλείων

1. α. Οι ληξιπρόθεσμες μέχρι 31 Δεκεμβρίου 1996, καθώς και οι μη τακτοποιηθείσες, εντός ευλόγου χρονικού διαστήματος, οφειλές και υποχρεώσεις μεταξύ φορέων του Δημοσίου, από οποιαδήποτε αιτία και αν προέρχονται, τακτοποιούνται εντός του έτους 1997.

β. Οφειλές και υποχρεώσεις του προηγούμενου εδαφίου που θα δημιουργηθούν από την 1.1.1997 και εφεξής, τακτοποιούνται το αργότερο εντός του επόμενου έτους από την καθ' οιονδήποτε τρόπο οριστικοποίησή τους με σταδιακή παρακράτηση αποδόσεων εσόδων, θεσμοθετημένων υπέρ των οφειλετών πόρων και των επιχορηγήσεων, με ευθύνη του Υπουργείου Οικονομικών.

γ. Η τακτοποίηση των ανωτέρω οφειλών και υποχρεώσεων μεταξύ φορέων του Δημοσίου, στις οποίες συμπεριλαμβάνονται και οι εκ φορολογικών υποχρεώσεων οφειλές, δύναται να λάβει χώρα, με απόφαση του Υπουργού Οικονομικών και για ποσά, αξίες ή πόρους που βρίσκονται εις χείρας άλλων φορέων του Δημοσίου ή τρίτων.

Ο τρόπος, οι όροι και η διαδικασία τακτοποίησης των οφειλών και των υποχρεώσεων, οι προσαυξήσεις εκπροθέσμου καταβολής, το έντοκο ή μη των καθυστερήσεων εξόφλησής τους, καθώς και κάθε άλλη λεπτομέρεια για την εφαρμογή των διατάξεων των εδαφίων α' και β' του παρόντος άρθρου καθορίζονται με αποφάσεις του Υπουργού Οικονομικών.

δ. Τυχόν διαφωνίες και αμφισβητήσεις ως προς το ύψος των απαιτήσεων και υποχρεώσεων των εδαφίων α' και β' επιλύονται με απόφαση του Υπουργού Οικονομικών, που εκδίδεται ύστερα από εισήγηση της Επιτροπής της παραγράφου 4 του παρόντος, στις περιπτώσεις που η μεταξύ των φορέων υφιστάμενη διαφορά υπερβαίνει το ποσό των πενήντα εκατομμυρίων (50.000.000) δραχμών. Το ποσό αυτό δύναται να αναπροσαρμόζεται με απόφαση του Υπουργού Οικονομικών.

Ως φορείς του Δημοσίου για την εφαρμογή των εδαφίων α', β' και γ' του παρόντος άρθρου νοούνται τα Υπουργεία, οι Περιφέρειες, οι Περιφερειακές Διοικήσεις, οι Ο.Τ.Α. Α' και Β' βαθμού, οι Ασφαλιστικοί Φορείς, τα Ν.Π.Δ.Δ. και Ν.Π.Ι.Δ. που ανήκουν ή εποπτεύονται από το Δημόσιο, οι Δημόσιες Επιχειρήσεις και Οργανισμοί (ΔΕΚΟ), οι παραχωρηθείσες υπό του Δημοσίου επιχειρήσεις και οργανισμοί, καθώς και κάθε είδους θυγατρικές επιχειρήσεις, οργανισμοί και εταιρείες των ανωτέρω φορέων.

2. Σε περίπτωση καθυστερήσεως πλέον του έτους της οφειλόμενης αποδόσεως προς το Ελληνικό Δημόσιο από τα έσοδα φορέων του Δημοσίου ή μερισμάτων κερδών, το Υπουργείο Οικονομικών δύναται να παρακρατεί τα ανωτέρω ποσά από τον Προϋπολογισμό του κατά περίπτωση εποπτεύοντος Υπουργείου.

3. Συνιστάται στο Υπουργείο Οικονομικών (Γενικό Λογιστήριο του Κράτους, Δ49 - Διεύθυνση Χρηματοδοτικού Προγραμματισμού και Διαχείρισης Κρατικών Διαθεσίμων) Τμήμα, με αρμοδιότητα τον έλεγχο και τη συμφωνία των μεταξύ κατά την παράγραφο 1.δ φορέων του Δημοσίου υποχρεώσεων και απαιτήσεων, τη διενέργεια σχετικών συμψηφισμών και την επίλυση διαφωνιών, στις περιπτώσεις που η μεταξύ των φορέων διαφορά δεν υπερβαίνει το ποσό των πενήντα εκατομμυρίων (50.000.000) δραχμών, καθώς και κάθε άλλη σχετική με τα θέματα αυτά δραστηριότητα, που δεν εμπίπτει στην αρμοδιότητα άλλης Διεύθυνσης του Υπουργείου Οικονομικών.

Για τη στελέχωση του συνιστώμενου με το προηγούμενο εδάφιο Τμήματος συνιστώνται στο Γενικό Λογιστήριο του Κράτους, κατά παρέκκλιση των κειμένων διατάξεων, επτά (7) θέσεις προσωπικού, που κατανέμονται στους κλάδους ΠΕ, ΤΕ, ΔΕ - Δημοσιονομικών με απόφαση του Υπουργού Οικονομικών.

Ο καθορισμός των αρμοδιοτήτων του συνιστώμενου Τμήματος, καθώς και κάθε αναγκαία λεπτομέρεια καθορίζονται με κοινή απόφαση των Υπουργών Εσωτερικών, Δημόσιας Διοίκησης και Αποκέντρωσης και Οικονομικών.

Επίσης, στο Υπουργείο Οικονομικών-Γενικό Λογιστήριο του Κράτους, συνιστώνται δύο (2) θέσεις του Κλάδου ΠΕ - Πληροφορικής. Οι θέσεις αυτές προστίθενται στις υφιστάμενες οργανικές θέσεις προσωπικού του Γενικού Λογιστηρίου του Κράτους.

Προσόντα διορισμού στις θέσεις αυτές είναι τα προβλεπόμενα από το άρθρο 4 του π.δ/τος 194/1988 (ΦΕΚ 84 Α'), όπως ισχύει κάθε φορά.

4. Στο Υπουργείο Οικονομικών (Γενικό Λογιστήριο του Κράτους) συνιστάται για τις ανάγκες της παραγράφου 1.δ του παρόντος άρθρου Επιτροπή Επίλυσης Διαφορών, συγκροτούμενη ως εξής:

α. Από το Γενικό Γραμματέα Οικονομικής Πολιτικής και Συστημάτων του Υπουργείου Οικονομικών, ως Πρόεδρο, με αναπληρωτή του τον Ειδικό Γραμματέα Διοικητικού Τομέα 

Σελίδα 4321 

Θησαυροφυλακίου και Προϋπολογισμού του Υπουργείου Οικονομικών.

β. Από τους κατά περίπτωση αρμόδιους Γενικούς Γραμματείς των Υπουργείων που εποπτεύουν τους εμπλεκόμενους φορείς.

γ. Από ένα Πάρεδρο του Ελεγκτικού Συνεδρίου.

δ. Από τον Προϊστάμενο της Διεύθυνσης Δ49-Χρηματοδοτικού Προγραμματισμού και Διαχείρισης Κρατικών Διαθεσίμων.

ε. Από τον Προϊστάμενο της Διεύθυνσης Δ24-Λογαριασμών του Δημοσίου του Υπουργείου Οικονομικών.

Στις συνεδριάσεις της Επιτροπής δύναται να μετέχουν, ύστερα από πρόσκληση του Προέδρου, ανάλογα με τα θέματα συζήτησης και οι Προϊστάμενοι των Διευθύνσεων Δ20-Προϋπολογισμού, Δ23-Δημόσιου Χρέους, Δ25-Κίνησης Κεφαλαίων, Εγγυήσεων, Δανείων και Αξιών, Δ39-Ν.Π.Δ.Δ. ή οι νόμιμοι αναπληρωτές τους.

Χρέη Γραμματέα εκτελεί υπάλληλος της Δ49-Χρηματοδοτικού Προγραμματισμού και Διαχείρισης Κρατικών Διαθεσίμων, η οποία και υποστηρίζει ολόκληρο το έργο της Επιτροπής.

Ο ορισμός των μελών και του Γραμματέα της Επιτροπής γίνεται με απόφαση του Υπουργού Οικονομικών. Με την ίδια απόφαση καθορίζεται το ύψος και ο τρόπος αποζημίωσης των μελών της ανωτέρω Επιτροπής για τη σύνταξη των κατά περίπτωση απαιτούμενων τεχνικών μελετών και τη συγκέντρωση των απαραίτητων στοιχείων, κατά παρέκκλιση των κειμένων διατάξεων, καθώς και κάθε άλλη αναγκαία λεπτομέρεια.

'Eργο της Επιτροπής είναι ακόμη η κατάρτιση σχεδίων αποφάσεων και η εισήγηση του περιεχομένου τους στον Υπουργό Οικονομικών στις περιπτώσεις διαφωνίας των φορέων της παραγράφου 1.δ ως προς το ύψος των μεταξύ τους υποχρεώσεων και απαιτήσεων, όταν η μεταξύ των φορέων υφιστάμενη διαφορά υπερβαίνει το ποσό των πενήντα εκατομμυρίων (50.000.000) δραχμών.

5. α. Συνιστάται υπό την εποπτεία του Υπουργείου Υγείας και Πρόνοιας Διαρκής Επιτροπή Εποπτείας και Διαχείρισης Θεμάτων Νοσηλείων των υπαλλήλων και των συνταξιούχων του Δημοσίου, καθώς και των μελών των οικογενειών τους. Η Επιτροπή απαρτίζεται από:

- Το Γενικό Γραμματέα του Υπουργείου Υγείας και Πρόνοιας, ως Πρόεδρο, με αναπληρωτή του τον καθ' ύλην αρμόδιο Γενικό Διευθυντή του Υπουργείου Υγείας και Πρόνοιας.

- Το Γενικό Γραμματέα Οικονομικής Πολιτικής και Συστημάτων του Υπουργείου Οικονομικών, ως μέλος, με αναπληρωτή του το Γενικό Διευθυντή Διοίκησης και Δημοσιονομικών Ελέγχων του Γενικού Λογιστηρίου του Κράτους.

- Το Διευθυντή της Διεύθυνσης Προϋπολογισμού του Γενικού Λογιστηρίου του Κράτους, ως μέλος, με τον αναπληρωτή του.

- 'Eναν εκπρόσωπο της Διεύθυνσης Νοσηλείων του Υπουργείου Υγείας και Πρόνοιας, ως μέλος, με τον αναπληρωτή του. - 'Eναν εκπρόσωπο των εν ενεργεία υπαλλήλων με υπόδειξη του Τριτοβάθμιου Συνδικαλιστικού Οργάνου τους, ως μέλος, με τον αναπληρωτή του.

- 'Eναν εκπρόσωπο των συνταξιούχων του Δημοσίου με υπόδειξη του συνδικαλιστικού τους οργάνου, ως μέλος, με τον αναπληρωτή του.

Η Επιτροπή συγκροτείται με κοινή απόφαση των Υπουργών Υγείας και Πρόνοιας και Οικονομικών.

Οι συνεδριάσεις της εν λόγω Επιτροπής πραγματοποιούνται εντός του κανονικού ωραρίου λειτουργίας των δημοσίων υπηρεσιών μία τουλάχιστον φορά ανά μήνα και το έργο της υποστηρίζεται από τις κατά περίπτωση αρμόδιες υπηρεσίες των Υπουργείων Υγείας και Πρόνοιας και Οικονομικών.

β. 'Eργο της Επιτροπής είναι:

- Η εν γένει παρακολούθηση της διαχείρισης των κονδυλίων που διατίθενται από τον Κρατικό Προϋπολογισμό για την κάλυψη των πάσης φύσεως δαπανών νοσηλείων των εν ενεργεία υπαλλήλων, των συνταξιούχων του Δημοσίου και των μελών των οικογενειών τους.

- Η παρακολούθηση εφαρμογής των σχετικών με θέματα των νοσηλείων υφιστάμενων συμβάσεων μεταξύ του Ελληνικού Δημοσίου και των ιατρών διαφόρων ειδικοτήτων, των νοσηλευτικών ιδρυμάτων και των φαρμακείων, καθώς και οι διαπραγματεύσεις για την υπογραφή νέων συμβάσεων, των οποίων τους όρους και τις προϋποθέσεις εισηγείται αρμοδίως.

- Η εποπτεία και παρακολούθηση παντός άλλου σχετιζόμενου με τις δαπάνες νοσηλείων θέματος.

- Η υποβολή στους Υπουργούς Εσωτερικών, Δημό-σιας Διοίκησης και Αποκέντρωσης, Υγείας και Πρόνοιας και Οικονομικών: (i) τριμηνιαίων εκθέσεων επί θεμάτων σχετικών με τα νοσήλεια των εν ενεργεία υπαλλήλων, των συνταξιούχων του Δημοσίου και των μελών των οικογενειών τους και τις αντίστοιχες δαπάνες με τις οποίες επιβαρύνεται ο Προϋπολογισμός, (ii) προτάσεων αναδιάρθρωσης, συγχώνευσης ή κατάργησης υφιστάμενων σήμερα υπηρεσιών που ασχολούνται με το θέμα αυτό, προσαρμογής του ισχύοντος σχετικού θεσμικού πλαισίου, καθώς και μέτρων για τη συγκράτηση των δαπανών.

- Η σύνταξη σχετικών με το έργο και το αντικείμενο της Επιτροπής σχεδίων νόμων, προεδρικών διαταγμάτων και αποφάσεων.

γ. Ο Υπουργός Υγείας και Πρόνοιας δύναται με αποφάσεις του, ύστερα και από τη σύμφωνη γνώμη της κατά τα ως άνω Διαρκούς Επιτροπής Εποπτείας και Διαχείρισης Θεμάτων Νοσηλείων, να αναθέτει στον Εθνικό Οργανισμό Φαρμάκων (Ε.Ο.Φ.) ή σε θυγατρικές του εταιρείες, με επέκταση του σκοπού τους, την υποστήριξη των υπηρεσιών προγραμματισμού, διαχείρισης και ελέγχου του νοσηλείων των υπαλλήλων και των συνταξιούχων του Δημοσίου, καθώς και των μελών των οικογενειών τους και εν γένει κάθε σχετική, με το έργο της ως άνω Επιτροπής, συνδρομή.

δ. Ο Υπουργός Υγείας και Πρόνοιας δύναται με αποφάσεις του να αναθέτει στον Ε.Ο.Φ. ή σε θυγατρικές του εταιρείες, με επέκταση του σκοπού τους, την τεχνική υποστήριξη και μηχανοργάνωση των νοσοκομείων και εν γένει των Υπηρεσιών Υγείας, των θεμάτων επιλογής, αξιολόγησης, λειτουργίας και συντήρησης του εξοπλισμού τους, καθώς επίσης και θεμάτων ορθολογικής χρήσης προϊόντων αρμοδιότητας του Ε.Ο.Φ., συμπεριλαμβανομένων και των ιατρικών βοηθημάτων, όπως αυτά ορίζονται στο άρθρο 1 του ν. 1965/1991.

6. α. Επιτρέπεται η σύσταση οργανισμών με μορφή Α.Ε. από τα ενδιαφερόμενα υπουργεία και τις λοιπές υπηρεσίες του Δημοσίου, για τη διενέργεια κάθε είδους προμηθειών κεφαλαιουχικού ή λοιπού λειτουργικού εξοπλισμού τους στο πλαίσιο του ν. 2286/1995 (ΦΕΚ 19 Α') "προμήθειες του Δημόσιου Τομέα και ρυθμίσεις συναφών θεμάτων".

β. Με προεδρικά διατάγματα, που εκδίδονται με πρόταση των Υπουργών Εσωτερικών, Δημόσιας Διοίκησης και Αποκέντρωσης, Ανάπτυξης, Οικονομικών και του καθ' ύλην αρμόδιου υπουργού, καθορίζονται οι όροι και οι προϋποθέσεις λειτουργίας των ως άνω οργανισμών και οι εν γένει αρμοδιότητές τους. Κάθε άλλη λεπτομέρεια εφαρμογής των διατάξεων της παρούσας παραγράφου καθορίζεται με κοινές αποφάσεις του Υπουργού Οικονομικών και του κατά περίπτωση αρμόδιου υπουργού.

α. Στους σκοπούς της Κτηματικής Εταιρείας Δημοσίου (Κ.Ε.Δ.), όπως αυτοί ορίζονται με το ν. 973/1979, περιλαμβάνεται και η προώθηση κτιριακών προγραμμάτων των υπουργείων και λοιπών δημόσιων υπηρεσιών, όπως η αγορά κτιρίων, οικοπέδων, καθώς και η ανέγερση κτιρίων σε οικόπεδα του Δημοσίου. Τα προγράμματα αυτά συντάσσονται από τα ενδιαφερόμενα υπουργεία ή τις λοιπές δημόσιες υπηρεσίες και υποβάλλονται στην Κ.Ε.Δ. και στον Οργανισμό Αθήνας ή Θεσσαλονίκης, αν αφορούν κτίρια ανεγειρόμενα στις περιοχές αυτές αντιστοίχως. Τα προγράμματα αυτά αξιολογούνται από την Κ.Ε.Δ. σε συνεργασία με τους Οργανισμούς Αθήνας ή Θεσσαλονίκης, εάν πρόκειται για κτίρια ανεγειρόμενα εντός 
Σελίδα 4322 

αυτών των περιοχών εντός διμήνου από την υποβολή των προγραμμάτων αυτών.

β. Βασικό κριτήριο αξιολόγησης αποτελεί μεταξύ των άλλων και η προοπτική αντικατάστασης του κόστους των μισθωμάτων που καταβάλλονται από τον Προϋπολογισμό, με το κόστος απόσβεσης της αγοράς και ανέγερσης κτιρίων μέσω της χρηματοδότησης με μακροχρόνια δάνεια ή ομόλογα κατάλληλης χρονικής διάρθρωσης. Στην αξιολόγηση των προγραμμάτων μετέχει και εκπρόσωπος της αρμόδιας Κτηματικής Υπηρεσίας του Υπουργείου Οικονομικών και στις περιπτώσεις κάλυψης της σχετικής δαπάνης με την έκδοση δανειακών τίτλων του Δημοσίου εκπρόσωπος της Διεύθυνσης Δημόσιου Χρέους, καθώς και εκπρόσωπος της Διεύθυνσης Προϋπολογισμού του Γενικού Λογιστηρίου του Κράτους ή εκπρόσωπος του Υπουργείου Εθνικής Οικονομίας, ανάλογα με το αν η σχετική δαπάνη βαρύνει τον Τακτικό Προϋπολογισμό ή το Πρόγραμμα Δημοσίων Επενδύσεων.

γ. Οι όροι και οι προϋποθέσεις εφαρμογής των διατάξεων της παρούσας παραγράφου, καθώς και κάθε άλλη αναγκαία λεπτομέρεια καθορίζονται με αποφάσεις του Υπουργού Οικονομικών, που δημοσιεύονται στην Εφημερίδα της Κυβερνήσεως.

8. α. Στη Διεύθυνση Συντονισμού και Ελέγχου Εφαρμογής Δημοσιολογιστικών Διατάξεων του Γενικού Λογιστηρίου του Κράτους (Υπουργείο Οικονομικών), υπηρετούν πέντε (5) υπάλληλοι, που επιλέγονται από το αρμόδιο Υπηρεσιακό Συμβούλιο, ως Προϊστάμενοι Διεύθυνσης, στους οποίους ανατίθενται, με απόφαση του Υπουργού Οικονομικών, καθήκοντα Συντονιστή-Δημοσιονομικού Ελεγκτή.

β. Η αρμοδιότητα των ανωτέρω, αναφέρεται κυρίως στην επιτόπου καθοδήγηση και συντονισμό των δραστηριοτήτων των Υπηρεσιών Δημοσιονομικού Ελέγχου (Υ.Δ.Ε.) για την ορθή και ενιαία εφαρμογή των κειμένων δημοσιολογιστικών διατάξεων και των σχετικών με αυτές οδηγιών. Στους Συντονιστές-Δημοσιονομικούς Ελεγκτές και στις Υ.Δ.Ε. ανήκει η αρμοδιότητα άσκησης του επιτόπιου και ουσιαστικού ελέγχου, που προβλέπεται από τα άρθρα 24 παρ. 2 και 26 παρ. 3 του ν. 2362/1995, επί των δαπανών που ελέγχονται και εκκαθαρίζονται από αυτές ή ελέγχονται από τις Ειδικές Ελεγκτικές Υπηρεσίες του Γενικού Λογιστηρίου του Κράτους, εφόσον αυτές υφίστανται, καθώς επίσης και επί των δαπανών των φορέων της περ. δ' του άρθρου 3 του ν. 2362/1995 (ΦΕΚ 247 Α').

Επίσης στους Συντονιστές-Δημοσιονομικούς Ελεγκτές δύναται να ανατίθενται και ειδικότερα καθήκοντα με απόφαση του Υπουργού Οικονομικών ανάλογα με τις ανάγκες της Υπηρεσίας.

γ. Οι Συντονιστές-Δημοσιονομικοί Ελεγκτές κατά το χρόνο άσκησης των καθηκόντων τους εξομοιούνται κατά πάντα προς τους Οικονομικούς Επιθεωρητές, οι δε υπάλληλοι των Υ.Δ.Ε. κατά την άσκηση του επιτόπιου και ουσιαστικού ελέγχου έχουν τις αρμοδιότητες των Οικονομικών Επιθεωρητών, που προβλέπονται από τις διατάξεις του ν.δ/τος 1264/1942.

δ. Κάθε διάταξη που αντίκειται στις ρυθμίσεις του παρόντος καταργείται.

`

'Αρθρο 14

Διευθετήσεις θεμάτων δημοσίων εσόδων,

θεσμοθέτηση εσόδων υπέρ τρίτων και

διαχείριση εσόδων εκτός Προϋπολογισμού

`

1. Η παράγραφος 7 του άρθρου 2 του ν. 2366/1995 (ΦΕΚ 256 Α') αντικαθίσταται ως εξής:

"7. Το Ελληνικό Δημόσιο δικαιούται από το οικονομικό έτος 1996 και εφεξής μέρισμα στα ετήσια καθαρά κέρδη του Ταχυδρομικού Ταμιευτηρίου πενήντα πέντε τοις εκατό (55%)."

2. Η παράγραφος 1 του άρθρου 3 του ν.δ/τος 3003/ 1954 (ΦΕΚ 214 Α') αντικαθίσταται ως εξής:

"1. Από το οικονομικό έτος 1996 και εφεξής το Δη- μόσιο συμμετέχει κατά ποσοστό εβδομήντα τοις εκατό (70%) στα ετήσια καθαρά κέρδη του Ταμείου Παρακαταθηκών και Δανείων μετά την αφαίρεση των εν γένει εξόδων και αποσβέσεων."

3. Από το οικονομικό έτος 1996 και εφεξής το Ελληνικό Δημόσιο συμμετέχει κατά ποσοστό πενήντα τοις εκατό (50%) μετά την αφαίρεση των πάσης φύσεως εξόδων και αποσβέσεων, στα ετήσια καθαρά κέρδη της Κτηματικής Εταιρείας του Δημοσίου (Κ.Ε.Δ.).

Από το οικονομικό έτος 1996 και εφεξής από το αδιάθετο υπόλοιπο του λογαριασμού διαχείρισης πόρων του Δημοσίου της Κτηματικής Εταιρείας του Δημοσίου (Κ.Ε.Δ.) των προερχομένων από τη διαχείριση των ακινήτων του Δημοσίου, στα οποία δεν περιλαμβάνονται εκείνα από τα ακίνητα του Δημοσίου στα Δωδεκάνησα, στις 31 Δεκεμβρίου εκάστου έτους, το πέραν των χιλίων πεντακοσίων εκατομμυρίων δραχμών ποσό μεταφέρεται στο λογαριασμό 200/1 του Δημοσίου με απόφαση του Υπουργού Οικονομικών.

4. Το άρθρο 34 του ν. 1326/1983 αντικαθίσταται ως εξής:

"'Αρθρο 34

Από 1.1.1997 οι ακαθάριστες εισπράξεις από κάθε είδους αμοιβαία στοιχήματα με εξαίρεση το πρόσθετο αμοιβαίο στοίχημα (sweepstakes) της παραγράφου 3 του άρθρου 4 διανέμονται ως εξής:

`- ποσοστό 80% σε αυτούς που κερδίζουν

`- ποσοστό 5% για έπαθλα ιπποδρομιών

`- ποσοστό 0,125% στη Φίλιππο 'Eνωση

`- ποσοστό 0,50% για το Ταμείο Πρόνοιας και Επικουρικής Ασφάλισης Προσωπικού Ιπποδρομιών (ΤΑ.Π. Ε.Α.Π.).

- ποσοστό 1,5% στο Ελληνικό Δημόσιο.

Το ποσοστό του Ελληνικού Δημοσίου αποδίδεται μηνιαία. Το αναλογούν προς το Ελληνικό Δημόσιο ποσό κάθε μηνός αποδίδεται εντός του επομένου μηνός."

5. Κάθε διάταξη που αντίκειται στο περιεχόμενο των παραγράφων 1 έως 4 του παρόντος άρθρου καταργείται.

6. Οι οφειλές από περιοριστικές της ελευθερίας ποινές που έχουν μετατραπεί σε χρηματικές και οι οποίες έχουν επιβληθεί από οποιοδήποτε δικαστήριο της χώρας και δεν έχουν εισπραχθεί μέχρι τέλους του 1996, καθώς και οι οφειλές από μετατρέψιμες κατά τα ως άνω ποινές, που θα προκύψουν από την εκτέλεση δικαστικών αποφάσεων που έχουν εκδοθεί μέχρι τέλους του 1996 και η εκτέλεσή τους εκκρεμεί στα αρμόδια τμήματα των εισαγγελιών, επιτρέπεται να εξοφλούνται από τους υποχρέους, εφάπαξ, με έκπτωση έως και είκοσι πέντε τοις εκατό (25%), μετά από αίτηση του υποχρέου ή του πληρεξούσιου δικηγόρου του στις κατά περίπτωση αρμόδιες εισαγγελίες.

'Οσες από τις ανωτέρω οφειλές δεν τακτοποιηθούν μέχρι τέλους του 1997, αν δεν εκκρεμεί αίτηση τακτοποίησής τους κατά τα ως άνω, βεβαιώνονται ως δημόσια έσοδα στις Δ.Ο.Υ. χωρικής αρμοδιότητας της κατοικίας του οφειλέτη και εισπράττονται κατά τις διατάξεις του Κώδικα Είσπραξης Δημοσίων Εσόδων (Κ.Ε.Δ.Ε.).

Από το Υπουργείο Οικονομικών ή άλλες δημόσιες υπηρεσίες παρέχεται κάθε συνδρομή στις εισαγγελίες όλης της χώρας ως προς τα στοιχεία ταυτότητας και τον τόπο κατοικίας των κατά τα ως άνω υποχρέων, για τη διευκόλυνση βεβαίωσης των εν λόγω οφειλών στις Δ.Ο.Υ..

Οι προϋποθέσεις εφαρμογής της παρούσας παραγράφου ως προς τις οφειλές αυτές, καθώς και κάθε άλλη αναγκαία λεπτομέρεια καθορίζονται με κοινές αποφάσεις των Υπουργών Δικαιοσύνης και Οικονομικών, που δημοσιεύονται στην Εφημερίδα της Κυβερνήσεως.

7. Σχέδια νόμων, που προβλέπουν καθιέρωση πόρων υπέρ τρίτων ή την καθιέρωση και διαχείριση πόρων εκτός του Κρατικού Προϋπολογισμού από δημόσιους φορείς-πλην Ο.Τ.Α.- δεν εισάγονται στη Βουλή για συζήτηση χωρίς προηγούμενη σχετική έγκριση του Υπουργικού Συμβουλίου.

Χρόνος κατάθεσης δικαιολογητικών λήψης διαφοράς τόκων της 1574/1970 απόφασης της Νομισματικής Επιτροπής (Ν.Ε.) της Τράπεζας της Ελλάδος "περί ειδικών επιτοκίων δι' επιχειρήσεις εξαγούσας βιομηχανικά, βιοτεχνικά και μεταλλευτικά προϊόντα": 
Σελίδα 4323 

 

α. Ορίζεται η 31.12.1997 ως η τελευταία (καταληκτική) ημερομηνία για την υποβολή εκ μέρους των εξαγωγικών επιχειρήσεων στο Υπουργείο Ανάπτυξης και την Τράπεζα της Ελλάδος των προβλεπόμενων δικαιολογητικών, σύμφωνα με την απόφαση Ν.Ε. 1574/1970, όπως ισχύει, για την καταβολή διαφοράς τόκων (Α' και Β' φάση). Οι απαιτήσεις των εξαγωγικών επιχειρήσεων, που δεν έχουν υποβάλει μέχρι την παραπάνω ημερομηνία τα δικαιολογητικά στα οποία αναφέρεται το προηγούμενο εδάφιο, αποσβέννυνται.

`β. Τα οριζόμενα στο εδάφιο α' ισχύουν και προκειμένου περί των εξαγωγικών επιχειρήσεων, στις οποίες έχει καταβληθεί μέρος της διαφοράς τόκων Β' φάσης με τη μορφή προκαταβολής ή μερικής εκκαθάρισης εξαγωγών. Στις περιπτώσεις αυτές, αν η ενδιαφερόμενη επιχείρηση δεν υποβάλει μέχρι την 31.12.1997 τα απαιτούμενα βάσει της παρούσας παραγράφου δικαιολογητικά για την τελική εκκαθάριση, συναποσβέννυται και η τυχόν απαίτηση της Τράπεζας της Ελλάδος κατά της επιχείρησης για την επιστροφή του μέρους της διαφοράς τόκων Β' φάσης που έχει καταβληθεί σε αυτήν χωρίς πλήρη δικαιολογητικά.

`γ. Με κοινή απόφαση των Υπουργών Εθνικής Οικονομίας, Οικονομικών και Ανάπτυξης ρυθμίζονται προβλήματα που τυχόν θα προκύψουν από την εφαρμογή της παρούσας παραγράφου.

'Αρθρο 15

Τροποποιούμενες, συμπληρούμενες και

καταργούμενες διατάξεις

`

`1. Τα προβλεπόμενα από τα άρθρα 1 παράγραφοι 3 και 4α και 4 παράγραφος 1 του ν. 2429/1996 ποσοστά χρηματοδότησης των κομμάτων περιορίζονται κατά επτάμισυ τοις εκατό (7,5%) από 1.1.1997 και κατά δεκαπέντε τοις εκατό (15%) από 1.1.1998.

`2.α. Η παράγραφος 4 του άρθρου 68 του ν. 2065/1992 (ΦΕΚ 113 Α') αντικαθίσταται ως εξής:

`"4. Η διαφορά του ταχυδρομικού τέλους διακίνησης του ημερήσιου και περιοδικού τύπου και εκδοτών στο εσωτερικό της χώρας μεταξύ των εκάστοτε εγκεκριμένων ειδικών τιμολογίων για κάθε κατηγορία εντύπων και μέχρι του τέλους ομαδικής αποστολής οικονομικής επιστολής του αυτού κλιμακίου βάρους καταβάλλεται από το Υπουργείο Τύπου και Μέσων Μαζικής Ενημέρωσης με ανάλογη εφαρμογή του δεύτερου εδαφίου της παραγράφου 2 του παρόντος. Το ειδικό αυτό τιμολόγιο διακίνησης του ημερήσιου και περιοδικού τύπου των εκδοτών καθορίζεται από τους Υπουργούς Τύπου και Μέσων Μαζικής Ενημέρωσης και Οικονομικών."

`β. Το τελευταίο εδάφιο της περίπτωσης γ' της παραγράφου 15 του άρθρου 13 του ν. 2328/1995 (ΦΕΚ 159 Α') αντικαθίσταται ως εξής:

`"Με κοινές αποφάσεις των Υπουργών Οικονομικών, Μεταφορών και Επικοινωνιών και Τύπου και Μέσων Μαζικής Ενημέρωσης καθορίζεται κάθε αναγκαία λεπτομέρεια εφαρμογής των διατάξεων αυτής της παραγράφου, καθώς και οι σχετικές με τα τηλεφωνικά τέλη αντίστοιχες ρυθμίσεις, κατ' ανάλογη εφαρμογή της παραγράφου 4 του άρθρου 68 του ν. 2065/1992, όπως αυτή ισχύει."

`3. Οι επιχορηγήσεις και πάσης φύσεως επιδοτήσεις προς τους συγκοινωνιακούς φορείς της χώρας προσδιορίζονται σε κάθε περίπτωση σύμφωνα με τις διατάξεις του άρθρου 2 παρ. 8 του ν. 2175/1993 (ΦΕΚ 211 Α'/ 22.12.1993) "Οργάνωση ενιαίου φορέα αστικών συγκοινωνιών στην περιοχή Αθηνών-Πειραιώς και περιχώρων και άλλες διατάξεις", όπως αυτές ισχύουν.

`4. Οι απαλλαγές από εισφορές υπέρ του Δημοσίου, νομικών προσώπων δημοσίου δικαίου και τρίτων των διατάξεων της παραγράφου 6 του άρθρου 10 του Κεφαλαίου Γ' του ν. 2367/1995 (ΦΕΚ 261 Α') δεν αφορούν τις εισφορές του ν. 128/1975 (ΦΕΚ 178 Α'). Η ισχύς της παρούσας παραγράφου ανατρέχει στο χρόνο ισχύος της παραγράφου 6 του άρθρου 10 του ν. 2367/1995.

`5. α. Στο άρθρο 20 παράγραφος 5 του ν. 2196/ 22.3.1994 (ΦΕΚ 41 Α') προστίθεται εδάφιο θ' ως εξής:

`"θ. 'Eναν εκπρόσωπο του Γενικού Λογιστηρίου του Κράτους."

β. Σε καθεμία από τις επιτροπές της παρ. 1 του άρθρου 86 του ν. 1943/1991 (ΦΕΚ 50 Α'), όπως αντικαταστάθηκε με το άρθρο 4 του ν. 2435/1996 (ΦΕΚ 189 Α'), συμμετέχει επιπλέον από 1.1.1997 ως μέλος και εκπρόσωπος του Γενικού Λογιστηρίου του Κράτους.

γ. Οι εκπρόσωποι των περιπτώσεων α' και β' της παραγράφου αυτής ορίζονται, με απόφαση του Υπουργού Οικονομικών, εντός μηνός από την υποβολή του σχετικού αιτήματος.

δ. Το αναφερόμενο στην παρούσα παράγραφο Διοικητικό Συμβούλιο και οι επιτροπές συγκροτούνται και λειτουργούν νόμιμα και χωρίς εκπρόσωπο του Γενικού Λογιστηρίου του Κράτους, εάν δεν έχει εκδοθεί μέσα στην κατά το προηγούμενο εδάφιο προθεσμία σχετική υπουργική απόφαση. Σε περίπτωση έκδοσης της απόφασης του Υπουργού Οικονομικών μετά τη συμπλήρωση της ανωτέρω προθεσμίας οι εκπρόσωποι του Υπουργείου Οικονομικών συμμετέχουν νόμιμα στη σύνθεση του Διοικητικού Συμβουλίου ή των Επιτροπών, από την ημερομηνία έκδοσης της σχετικής απόφασης.

6. Στο τέλος της παραγράφου 3 του άρθρου 12 του ν. 2362/1995 προστίθεται τρίτο εδάφιο, ως ακολούθως:

"Με την ίδια απόφαση καθορίζονται: α) Το ποσοστό της προμήθειας που εισπράττουν, από τους αγοραστές, τα Ν.Π.Ι.Δ. και οι ιδιώτες. β) Οι κυρώσεις που επιβάλλονται σε όσους παραβαίνουν τις διατάξεις της απόφασης αυτής."

7. Στο άρθρο 40 του ν. 2218/1994, όπως τροποποιήθηκε και ισχύει με το άρθρο 2 του ν. 2240/1994, προστίθεται παράγραφος 13 ως εξής:

"13. Οι λειτουργικές δαπάνες του Προέδρου και της Κεντρικής Υπηρεσίας των διευρυμένων Νομαρχιακών Αυτοδιοικήσεων της παραγράφου 1 του άρθρου 1 του ν. 2240/1994 για το έτος 1997 καλύπτονται με επιχορήγηση από τον Κρατικό Προϋπολογισμό, η οποία γράφεται σε ξεχωριστό ειδικό φορέα και κωδικό αριθμό εξόδων του προϋπολογισμού των Περιφερειακών Διοικήσεων της έδρας των διευρυμένων Νομαρχιακών Αυτοδιοικήσεων. Η διάταξη της παραγράφου 20 του άρθρου 6 του ν. 2240/1994 εφαρμόζεται αναλόγως και για την ανωτέρω επιχορήγηση."

8. α. Το δεύτερο εδάφιο της παραγράφου 2 του άρθρου 5 του ν. 2198/1994 αντικαθίσταται ως εξής:

"Τα δάνεια και οι υποδιαιρέσεις τους (τίτλοι) παρακολουθούνται δια λογιστικών εγγραφών στο Σύστημα Λογιστικής Παρακολούθησης Συναλλαγών (το Σύστημα), που συνιστάται με το παρόν άρθρο και του οποίου διαχειριστής είναι η Τράπεζα της Ελλάδος. Επίσης δια λογιστικών εγγραφών στο Σύστημα παρακολουθούνται τα τοκομερίδια των τίτλων, εφ' ης αποτελέσουν αντικείμενο αυτοτελούς συναλλαγής, εφαρμοζομένων αναλόγως των λοιπών διατάξεων του παρόντος κεφαλαίου. Η Τράπεζα της Ελλάδος ενεργεί τις εγγραφές λήψεως, εξυπηρετήσεως και αποπληρωμής των δανείων για λογαριασμό του Ελληνικού Δημοσίου."

β. Μετά την παράγραφο 9 του άρθρου 6 του ν. 2198/1994 προστίθεται παράγραφος 10, η οποία έχει ως εξής:

"10. Οι τίτλοι μπορούν να αποτελούν αντικείμενο δανεισμού, εφαρμοζομένου αναλόγως του άρθρου 806 του Α.Κ.."

γ. Η παράγραφος 2 του άρθρου 8 του ν. 2198/1994 αντικαθίσταται ως εξής:

"2. Ο επενδυτής έχει αξίωση επί του τίτλου του, στρεφόμενη μόνο κατά του φορέα, στον οποίο τηρείται ο λογαριασμός του. Εάν το Δημόσιο δεν έχει εκπληρώσει τις κατά την παρ. 6 του παρόντος άρθρου υποχρεώσεις του, ο επενδυτής έχει αξίωση εκ του τίτλου μόνο κατά του Δημοσίου."

δ. Η παράγραφος 5 του άρθρου 8 του ν. 2198/1994 αντικαθίσταται ως εξής:

"5. Για το υπόλοιπο της απαιτήσεώς τους οι επενδυτές ικανοποιούνται προνομιακώς εκ της λοιπής περιουσίας του φορέα, κατατασσόμενοι ως προνομιούχοι πριν από τη σειρά των απαιτήσεων, που ορίζεται στην περίπτωση 3 του άρθρου 975 του Κ.Πολ.Δ., όπως ισχύει μετά το άρθρο 3 του ν. 1545/1985 και πριν από τη διαίρεση κατά το άρθρο 977 του 

Σελίδα 4324 

Κ.Πολ.Δ.."

ε. Μετά την παράγραφο 6 του άρθρου 8 του ν. 2198/1994 προστίθεται παράγραφος 7 έχουσα ως ακολούθως:

"7. Για την ικανοποίηση των εκ των τίτλων απαιτήσεών τους κατά του φορέα κατά κεφάλαιο και τόκους, οι επενδυτές κατατάσσονται ως προνομιούχοι πριν από τη σειρά των απαιτήσεων, που ορίζεται στην περίπτωση 3 του άρθρου 975 του Κ.Πολ.Δ., όπως ισχύει μετά το άρθρο 3 του ν. 1545/1985 και πριν από τη διαίρεση κατά το άρθρο 977 του Κ.Πολ.Δ.."

στ. Η πρώτη παράγραφος του άρθρου 10 του ν. 2198/1994 αντικαθίσταται ως ακολούθως:

"Με κοινές αποφάσεις του Υπουργού Οικονομικών και του Διοικητή της Τράπεζας της Ελλάδος, επιτρέπεται η μετατροπή των κατά την έναρξη λειτουργίας του συστήματος υφιστάμενων ή και των μεταγενέστερα από την έναρξη λειτουργίας του Συστήματος εκδιδόμενων σε φυσική μορφή έντοκων γραμματίων, ομολόγων ή τίτλων ομολογιακών δανείων, σε τίτλους με λογιστική μορφή. Η μετατροπή αυτή δεν δύναται να παραβλάπτει τα δικαιώματα των επενδυτών."

9. Στο άρθρο 23 παρ. 2 του ν. 2218/1994, όπως κωδικοποιήθηκε με το άρθρο 87 του π.δ/τος 30/1996 "Κωδικοποίηση σε ενιαίο κείμενο με τίτλο "Κώδικας Νομαρχιακής Αυτοδιοίκησης" των ισχυουσών διατάξεων για τη Νομαρχιακή Αυτοδιοίκηση" (ΦΕΚ 21 Α') προστίθενται τα εξής:

"Ο Προϋπολογισμός αποστέλλεται στην αρμόδια κεντρική υπηρεσία του Γενικού Λογιστηρίου του Κράτους μαζί με την εισηγητική του έκθεση, την έκθεση της αρμόδιας Υπηρεσίας Δημοσιονομικού Ελέγχου και την πράξη έγκρισης του Νομαρχιακού Συμβουλίου, ώστε να αξιολογηθεί από τον Υπουργό Οικονομικών.

Ο Υπουργός Οικονομικών αν διαπιστώσει ότι: α) υπάρ- χουν αποκλίσεις από τους στόχους του Κρατικού Προϋπολογισμού όσον αφορά τα έσοδα και τις δαπάνες του και β) δεν έχει τηρηθεί ο τύπος και το περιεχόμενο του κρατικού προϋπολογισμού, ζητά από το Νομαρχιακό Συμβούλιο την αναγκαία αναμόρφωση του προϋπολογισμού και την επανυποβολή του στο Υπουργείο Οικονομικών."

10. α. Η παράγραφος 4 του άρθρ. 1 του ν. 2322/1995 "Παροχή της εγγύησης του Δημοσίου για τη χορήγηση δανείων και πιστώσεων και άλλες διατάξεις" αντικαθίσταται ως εξής:

"4. Για την παροχή της εγγύησης του Ελληνικού Δημοσίου προς τράπεζες ή άλλα πιστωτικά ιδρύματα για τη δανειοδότηση των φορέων που αναφέρονται στις παρ. 1, 2 και 3 του παρόντος άρθρου δύναται να ζητηθούν κατά την κρίση του εγγυητή επαρκείς ασφάλειες, όπως εγγραφή υποθήκης υπέρ του Δημοσίου επί ακινήτων τους, εκχώρηση πόρων και δικαιωμάτων.

Οι λεπτομέρειες εφαρμογής της παρούσας παραγράφου καθορίζονται κάθε φορά στην απόφαση του Υπουργού Οικονομικών με την οποία παρέχεται η εγγύηση."

β. Στο άρθρο 1 του ν. 2322/1995 προστίθενται δύο νέες παράγραφοι 6 και 7 ως εξής:

"6. Τα δάνεια χορηγούνται στους φορείς των παρ. 1, 2 και 3 του παρόντος άρθρου από τράπεζες, πιστωτικά ιδρύματα και κοινοπραξία τραπεζών. Οι τράπεζες που κάνουν προσφορές για δανεισμό εφόσον δεν επιλεγούν από τους δανειολήπτες δεν έχουν δικαίωμα συμμετοχής στο κοινοπρακτικό δάνειο ως μέλη της κοινοπραξίας. Η κυρία ανάδοχος τράπεζα συμμετέχει στο δάνειο με ποσοστό τουλάχιστον σαράντα τοις εκατό (40%).

Η διαδικασία επιλογής δανείστριας τράπεζας ή πιστωτικού ιδρύματος, ο ελάχιστος αριθμός τραπεζών που είναι απαραίτητος για την υποβολή προσφορών, καθώς και κάθε άλλη αναγκαία λεπτομέρεια καθορίζονται με απόφαση του Υπουργού Οικονομικών.

7. Σε περίπτωση κατάπτωσης των εγγυήσεων εξετάζονται από το Ελληνικό Δημόσιο (Υπουργείο Οικονομικών), που ως εγγυητής εξυπηρετεί πλέον το δάνειο, οι λόγοι και οι ενδεχόμενες παραλείψεις που συνετέλεσαν στην αδυναμία κανονικής εξόφλησης του δανείου από τους υπόχρεους φορείς. Το Υπουργείο Οικονομικών δύναται να θέσει σε ειδικό καθεστώς διαχείρισης τα πάσης φύσεως έσοδα και τις δαπάνες των φορέων και να επιβάλλει περιορισμούς στη διαχείριση της περιουσίας των φορέων αυτών, προς το σκοπό συνέχισης αποπληρωμής των δανείων από τους ίδιους και εξόφλησης των όσων έχει καταβάλει το Ελληνικό Δημόσιο.

Με αποφάσεις του Υπουργού Οικονομικών, που δημοσιεύονται στην Εφημερίδα της Κυβερνήσεως, τίθενται σε ειδικό καθεστώς διαχείρισης φορείς του προηγούμενου εδαφίου και ρυθμίζονται κατά περίπτωση όλες οι σχετικές με την εφαρμογή των διατάξεων της παρούσας παραγράφου αναγκαίες λεπτομέρειες."

11. α. Τα σύμφωνα με το τρίτο άρθρο του ν. 2216/1994 (ΦΕΚ 83 Α') διαθέσιμα, στα οποία περιλαμβάνονται και τα διαθέσιμα των νομικών προσώπων δημοσίου δικαίου, συνιστούν το Κοινό Κεφάλαιο των νομικών προσώπων δημοσίου δικαίου και ασφαλιστικών φορέων (Κ.Κ.Ν.Π.Δ.Δ. και Α.Φ.), το οποίο διαχειρίζεται η Τράπεζα της Ελλάδος σύμφωνα με τους κανόνες β' έως η' της παρούσας παραγράφου.

β. Το Κ.Κ.Ν.Π.Δ.Δ. και Α.Φ. δεν αποτελεί νομικό πρόσωπο αλλά ομάδα περιουσίας, της οποίας τα επί μέρους στοιχεία ανήκουν εξ αδιαιρέτου στους συμμετέχοντες σ' αυτό φορείς (Ν.Π.Δ.Δ. και Α.Φ.) ανάλογα με το ποσοστό συμμετοχής τους. Τα Ν.Π.Δ.Δ. και Α.Φ. που συμμετέχουν στο Κοινό Κεφάλαιο, εκπροσωπούνται δικαστικώς και εξωδίκως από την Τράπεζα της Ελλάδος ως προς τις έννομες σχέσεις από τη διαχείριση του Κοινού Κεφαλαίου και τα δικαιώματά τους επί του ενεργητικού του.

γ. Το ενεργητικό του Κ.Κ.Ν.Π.Δ.Δ. και Α.Φ. επενδύεται σε κινητές αξίες του Ελληνικού Δημοσίου. Εάν κατά το χρόνο πραγματοποίησης των επί μέρους επενδύσεων δεν υπάρχουν διαθέσιμοι τίτλοι στην πρωτογενή αγορά, το Ελληνικό Δημόσιο θα διαθέτει στην Τράπεζα της Ελλάδος τίτλους της τελευταίας έκδοσης στην τιμή εγγραφής ή στη μέση τιμή της δημοπρασίας, ανάλογα με τον τρόπο που είχαν διατεθεί οι τίτλοι κατά την ημερομηνία έκδοσης, με συνυπολογισμό των τόκων του διαρρεύσαντος χρονικού διαστήματος. Αν από πλευράς Ελληνικού Δημοσίου δεν υπάρχει ενδιαφέρον για την πρωτογενή διάθεση τίτλων, παρέχεται η ευχέρεια στην Τράπεζα της Ελλάδος να απευθύνεται στη δευτερογενή αγορά για την απόκτηση του αναγκαίου εκάστοτε χαρτοφυλακίου, έτσι ώστε τα δημιουργούμενα νέα υπόλοιπα στους λογαριασμούς των Ν.Π.Δ.Δ. και Α.Φ. να επενδύονται άμεσα.

δ. Η διαχειριστική χρήση του Κ.Κ.Ν.Π.Δ.Δ. και Α.Φ. έχει τη διάρκεια του ημερολογιακού εξαμήνου, στο τέλος του οποίου οι καθαρές πρόσοδοι κατανέμονται στους δικαιούχους ανάλογα με το ύψος και τη διάρκεια της συμμετοχής τους στο Κ.Κ.Ν.Π.Δ.Δ. και Α.Φ..

ε. Με Σύμβαση μεταξύ του Υπουργού Οικονομικών και του Διοικητή της Τράπεζας της Ελλάδος καθορίζεται το ύψος της αμοιβής που θα καταβάλλεται στην Τράπεζα της Ελλάδος από το Κ.Κ.Ν.Π.Δ.Δ. και Α.Φ. για τη διαχείριση του Κοινού Κεφαλαίου, καθώς και ο τρόπος υπολογισμού και καταβολής της.

στ. Τα Ν.Π.Δ.Δ. και Α.Φ. που συμμετέχουν σε αυτό δύνανται να ζητήσουν από την Τράπεζα της Ελλάδος την ανάληψη συγκεκριμένων χρηματικών ποσών και μέχρι της αξίας της καταθέσεώς τους στο Κοινό Κεφάλαιο. Η Τράπεζα της Ελλάδος καταβάλλει το αιτούμενο ποσό στο Ν.Π.Δ.Δ. και Α.Φ., μειουμένης αναλόγως της μερίδας συμμετοχής του αιτούντος στο Κοινό Κεφάλαιο. Η Τράπεζα της Ελλάδος δικαιούται με πράξη του Διοικητή της να ορίζει το όριο των αναλαμβανόμενων ποσών πέραν του οποίου θα απαιτείται απλή προειδοποίηση προκειμένου να πραγματοποιηθεί η εκταμίευση. Οι πράξεις αυτές θα κοινοποιούνται στα Ν.Π.Δ.Δ. και Α.Φ.. Οι πρόσοδοι που αναλογούν σε αναληφθέντα ποσά καταβάλλονται στους δικαιούχους στο τέλος της διαχειριστικής περιόδου.

ζ. Τα κεφάλαια που κατατίθενται από τα Ν.Π.Δ.Δ. και Α.Φ. στην Τράπεζα της Ελλάδος και ειδικότερα σε λογαριασμούς ταμειακής διαχείρισης μπορούν να επενδύονται σε τίτλους του Δημοσίου, είτε αυτοτελώς είτε προς αναπλήρωση των επεν-

Σελίδα 4325 

δύσεων που πραγματοποιήθηκαν από τους λογαριασμούς διαθέσιμων κεφαλαίων, με την προϋπόθεση ότι θα εξασφαλίζεται εκάστοτε επάρκεια ταμειακών διαθεσίμων για την κάλυψη των τακτικών δαπανών των Ν.Π.Δ.Δ. και Α.Φ..

Η διαχείριση των επενδυόμενων κεφαλαίων από λογαριασμούς ταμειακής διαχείρισης, καθώς και η κατανομή των αποδόσεων στους δικαιούχους θα γίνεται κατά τρόπο ανάλογο εκείνου των Κ.Κ.Ν.Π.Δ.Δ. και Α.Φ..

η. Με κοινές αποφάσεις των Υπουργών Οικονομικών, Εργασίας και Κοινωνικών Ασφαλίσεων και του Διοικητή της Τράπεζας της Ελλάδος, που δημοσιεύονται στην Εφημερίδα της Κυβερνήσεως, ρυθμίζεται κάθε άλλη λεπτομέρεια εφαρμογής των διατάξεων της παρούσας παραγράφου.

θ. Οι παράγραφοι 2 και 3 του τρίτου άρθρου του ν. 2216/1994 καταργούνται.

'Αρθρο 16

Οργανωτικά θέματα Οικονομικής Επιθεώρησης

του Υπουργείου Οικονομικών

`1. Κατά την αληθή έννοια των διατάξεων της παρ. 3 του άρθρου 2 του ν. 2343/1995 (ΦΕΚ 211 Α'), στα κριτήρια επιλογής των Οικονομικών Επιθεωρητών του Υπουργείου Οικονομικών, που ορίζονται με το προεδρικό διάταγμα το οποίο εκδίδεται κατ' εξουσιοδότηση των παραπάνω διατάξεων, περιλαμβάνονται και οι προϋποθέσεις που πρέπει να πληρούν οι υποψήφιοι για τη μετάταξή τους στον κλάδο των Οικονομικών Επιθεωρητών, ανεξαρτήτως του κλάδου προέλευσης αυτών και της υπηρεσίας που υπηρετούν.

2. Το τέταρτο εδάφιο της παρ. 14 του άρθρου 2 του ν. 2343/1995 αντικαθίσταται ως εξής:

`"Το προσωπικό Επιθεώρησης που υπηρετεί σ' αυτές θα επανακριθεί κατά τις διατάξεις του παρόντος άρθρου, εφόσον υποβληθεί σχετική αίτηση και πληροί τις προϋποθέσεις που τίθενται με τις διατάξεις της παρ. 3 του παρόντος."

`3. Το πρώτο εδάφιο της περίπτωσης β' της παρ. 1 του άρθρου 6 του π.δ/τος 211/1996 (ΦΕΚ 166 Α') αντικαθίσταται ως εξής:

`"β) Συνολικό χρόνο υπηρεσίας, κατά την 31η Δεκεμβρίου του προηγούμενου της προκήρυξης έτους, που να μην υπερβαίνει τα είκοσι οκτώ (28) έτη."

`4. Η ισχύς των διατάξεων του παρόντος άρθρου αρχίζει αναδρομικά, των μεν παρ. 1 και 2 αυτού από τη δημοσίευση του ν. 2343/1995, της δε παρ. 3 από τη δημοσίευση του π.δ/τος 211/1996.

`'Αρθρο 17

 

1. Στην παράγραφο 2 του άρθρου 6 του ν. 2414/1996 προστίθεται τρίτο εδάφιο που έχει ως εξής:

`"Οι αρχαιρεσίες για την εκλογή των εκπροσώπων των εργαζομένων και των αναπληρωματικών τους στο διοικητικό συμβούλιο διεξάγονται από την Εφορευτική Επιτροπή της πλέον αντιπροσωπευτικής δευτεροβάθμιας - και εν ελλείψει αυτής - της πρωτοβάθμιας συνδικαλιστικής οργάνωσης της δημόσιας επιχείρησης και η εκλογή τους γίνεται με το σύστημα της απλής αναλογικής. Η διαδικασία των αρχαιρεσιών, ο καθορισμός των τοπικών Εφορευτικών Επιτροπών, ο χρόνος και οι λεπτομέρειες της ψηφοφορίας και η εξαγωγή και ανακοίνωση των αποτελεσμάτων αποτελούν έργο της Επιτροπής αυτής, που προεδρεύεται από Δικαστικό Αντιπρόσωπο, σύμφωνα με τη διάταξη του άρθρου 1 του ν. 1264/1982."

2. Η διάταξη της παραγράφου 3 του άρθρου 7 του ν. 2414/1996 αντικαθίσταται ως εξής:

"3. Τα ελάχιστα απαιτούμενα προσόντα για την κατάληψη της θέσης του διευθύνοντος συμβούλου είναι πτυχίο Α.Ε.Ι. της ημεδαπής ή ισότιμο της αλλοδαπής και πενταετής εμπειρία σε θέση σημαντικής ευθύνης και απαιτήσεων στο δημόσιο ή τον ιδιωτικό τομέα."

'Αρθρο 18

Ρύθμιση οφειλών νοσηλευτικών ιδρυμάτων

`1. Οφειλές νοσηλευτικών ιδρυμάτων (ν.δ. 2592/1953) προς προμηθευτές τους, για την προμήθεια φαρμάκων, υγειονομικού υλικού, χημικών αντιδραστηρίων και ορθοπεδικού υλικού, που αφορούν τιμολόγια εκδοθέντα μέχρι 30 Νοεμβρίου 1996, ρυθμίζονται ως ακολούθως:

`α) Ποσοστό 5%-10%, της συνολικής οφειλής, σύμφωνα με τον κατωτέρω πίνακα, θα εξοφληθεί άμεσα από τα νοσηλευτικά ιδρύματα.

`β) Το υπόλοιπο της οφειλής θα εξοφληθεί με έκδοση από το Ελληνικό Δημόσιο ειδικού ομολογιακού δανείου (άρθρα 31 και 32 του ν. 1914/1990), τα ομόλογα του οποίου θα διατεθούν στους προμηθευτές των νοσηλευτικών ιδρυμάτων.

`Το ειδικό ομολογιακό δάνειο για το οποίο θεωρούνται ισχύουσες οι διατάξεις της πέμπτης παραγράφου του άρθρου 31 του ν. 1914/1990 θα έχει ημερομηνία έκδοσης την 2.1.1997. Τα ομόλογα θα είναι διετούς, τριετούς και τετραετούς διάρκειας. Το επιτόκιο των ομολόγων θα είναι σταθερό για όλη τη διάρκεια του δανείου και ορίζεται σε 11% για τα διετή, σε 10,5% για τα τριετή και 10% για τα τετραετή. Το ποσοστό της άμεσης καταβολής και η κατανομή των ομολόγων θα είναι συνάρτηση του ποσοστού έκπτωσης που θα δοθεί από τους προμηθευτές και η οποία θα υπολογιστεί επί της ονομαστικής αξίας των τιμολογίων τους, σύμφωνα με τον κατωτέρω πίνακα.

ΠΟΣΟΣΤΟ

ΕΚΠΤΩΣΗΣ
 ΠΟΣΟΣΤΟ

ΑΜΕΣΗΣ

ΚΑΤΑΒΟΛΗΣ
 ΚΑΤΑΝΟΜΗ ΟΜΟΛΟΓΩΝ
 
ΔΙΕΤΗ
 ΤΡΙΕΤΗ
 ΤΕΤΡΑΕΤΗ
 
0%
 5%
 40%
 30%
 30%
 
5%
 6%
 42%
 29%
 29%
 
10%
 7%
 44%
 28%
 28%
 
15%
 8%
 46%
 27%
 27%
 
20%
 10%
 48%
 26%
 26%
 


 

2. Οι προμηθευτές θα κληθούν να γνωρίσουν άμεσα στο Υπουργείο Υγείας και Πρόνοιας την έκπτωση που θα παραχωρήσουν με υπεύθυνη δήλωση του ν. 1599/ 1986. Με τη δήλωση θα αποδέχονται, απαραιτήτως, ότι δεν έχουν δικαιώματα και απαιτήσεις για επιστροφή ή συμψηφισμό φόρων, εισφορών και κρατήσεων που αναλογούν στα εκδοθέντα τιμολόγια της ρύθμισης.

Η υπεύθυνη δήλωση επέχει θέση ισότιμου και ισόποσου πιστωτικού σημειώματος για κάθε νοσηλευτικό ίδρυμα στο οποίο θα αποσταλεί επικυρωμένο φωτοαντίγραφο.

`3. Το ύψος των ρυθμιζόμενων οφειλών θα ανέλθει μέχρι του ποσού των εκατόν ενενήντα επτά (197) δισ. δραχμών.

`4. Το ακριβές ύψος των υποχρεώσεων, προς κάθε προμηθευτή, που θα εξοφληθεί με ομόλογα του Ελληνικού Δημοσίου, θα καθοριστεί με βάση χρηματικά εντάλματα πληρωμής υπογραμμένα και θεωρημένα από τα αρμόδια όργανα και θα αφορά το πληρωτέο στο δικαιούχο ποσό. Οι κρατήσεις υπέρ τρίτων θα εξοφληθούν από τα νοσηλευτικά ιδρύματα με τη συνήθη διαδικασία.

5. Οι καταστάσεις που θα συνταχθούν κατά δικαιούχο, στις οποίες θα περιλαμβάνονται οι ρυθμιζόμενες απαιτήσεις του κατά νοσηλευτικό ίδρυμα και με βάση τις οποίες θα γίνει η παράδοση των ομολόγων, υπογράφονται κατά την παραλαβή των ομολόγων από τους δικαιούχους και επέχουν θέση εξοφλητικής απόδειξης των σχετικών χρηματικών ενταλμάτων.

6. Με τη δημοσίευση του παρόντος νόμου η αξία των ομολόγων που θα εκδοθούν αποτελεί αυτοδίκαια έσοδο, ισόποσο με τις εξοφλούμενες υποχρεώσεις των νοσηλευτικών ιδρυμάτων, στους προϋπολογισμούς οικονομικού έτους 1997, των οποίων θεωρούνται εγγεγραμμένα, χωρίς σχετική τροποποίηση, τα έσοδα και οι δαπάνες που απαιτούνται για την παρούσα ρύθμιση.

Δύναται, με κοινή απόφαση των Υπουργών Υγείας και Πρόνοιας και Οικονομικών να ανατεθεί, απευθείας σε τράπεζα το έργο της συγκέντρωσης, κατάταξης, εξόφλησης κ.λπ. των ανωτέρω υποχρεώσεων των νοσηλευτικών ιδρυμάτων, έναντι αμοιβής που καθορίζεται με την ίδια απόφαση. Στη σχετική 
Σελίδα 4326 

σύμβαση καθορίζονται με λεπτομέρεια οι υποχρεώσεις που θα αναλάβει η τράπεζα.

8. Από της ισχύος του παρόντος ουδείς διαγωνισμός θα προκηρύσσεται και ουδεμία προμήθεια θα πραγματοποιείται, χωρίς αιτιολογημένη απόφαση του διοικητικού συμβουλίου του νοσηλευτικού ιδρύματος και βεβαίωση της αρμόδιας οικονομικής υπηρεσίας ότι υπάρχει εγγεγραμμένη η απαιτούμενη πίστωση και η ταμειακή ευχέρεια για την πληρωμή της σχετικής δαπάνης.

9. Η εξόφληση των προμηθευτών θα γίνεται κατά μέγιστο εντός τριών (3) μηνών από την παραλαβή του σχετικού τιμολογίου από τις υπηρεσίες του νοσηλευτικού ιδρύματος. Ουδεμία προμήθεια θα πραγματοποιείται αν δεν έχουν εξοφληθεί οι υποχρεώσεις, οι οποίες είχαν αναληφθεί πριν από ένα τρίμηνο και πλέον από την ημερομηνία της νέας παραγγελίας. Εξαίρεση επιτρέπεται μόνο σε έκτακτες και επείγουσες περιπτώσεις, ύστερα από απόφαση του διοικητικού συμβουλίου του νοσηλευτικού ιδρύματος.

10. Με κοινές αποφάσεις των Υπουργών Υγείας και Πρόνοιας και Οικονομικών ρυθμίζεται κάθε άλλο θέμα σχετικό με την υλοποίηση των διατάξεων του παρόντος άρθρου.

'Αρθρο 19

Σύσταση Κλάδου Επιθεωρητών

Για τη στελέχωση της Διεύθυνσης Επιθεώρησης του Υπουργείου Υγείας και Πρόνοιας συνιστάται κλάδος ΠΕ Επιθεωρητών, ο οποίος περιλαμβάνει είκοσι δύο (22) θέσεις, οι οποίες διακρίνονται ως εξής:

ΠΕ, Διοικητικών - Οικονομικών Επιθεωρητών, δεκατρείς, (13)

ΠΕ, Υγειονομικών Επιθεωρητών 

(Κοινωνικής Ιατρικής και 

Υγιεινολόγων Ιατρών και Ιατρών), πέντε, (5)

ΠΕ, Επιθεωρητών Οδοντιάτρων, μία, (1)

ΠΕ, Επιθεωρητών Φαρμακοποιών, τρεις, (3)

και προστίθενται στον αριθμό των θέσεων, που προβλέπονται στο π.δ. 138/1992 (ΦΕΚ 68 Α') περί Οργανισμού του Υπουργείου Υγείας και Πρόνοιας, όπως έχει τροποποιηθεί και ισχύει σήμερα.

Για τον κλάδο Επιθεωρητών προσόντα διορισμού στον εισαγωγικό βαθμό ορίζονται κατά ειδικότητα τα προβλεπόμενα στις διατάξεις του π.δ/τος 194/1988 (ΦΕΚ 84 Α') "Καθορισμός των προσόντων διορισμού σε θέσεις των δημοσίων υπηρεσιών και νομικών προσώπων δημοσίου δικαίου."

Ειδικότερα όμως προσόν διορισμού για τους Υγειονομικούς Επιθεωρητές και τους Επιθεωρητές Φαρμακοποιούς στον εισαγωγικό βαθμό ορίζεται:

`α. Για τους ΠΕ Κοινωνικής Ιατρικής πτυχίο ιατρικής σχολής της ημεδαπής ή ισότιμο πτυχίο της αλλοδαπής, άδεια άσκησης ιατρικού επαγγέλματος, τίτλος ειδικότητας Κοινωνικής Ιατρικής, καθώς επίσης και εκπλήρωση της υποχρεωτικής άσκησης υπηρεσίας υπαίθρου.

`β. Για τους ΠΕ Υγιεινολόγους, πτυχίο ιατρικής σχολής της ημεδαπής ή ισότιμο πτυχίο της αλλοδαπής, πτυχίο Υγιεινολόγου, Υγειονομικής Σχολής της ημεδαπής ή ισότιμο της αλλοδαπής, άδεια άσκησης ιατρικού επαγγέλματος, καθώς επίσης και εκπλήρωση της υποχρέωσης άσκησης υπηρεσίας υπαίθρου.

`γ. Για τους ΠΕ Ιατρούς, πτυχίο ιατρικής ανώτατου εκπαιδευτικού ιδρύματος (Α.Ε.Ι.) της ημεδαπής ή ισότιμο πτυχίο της αλλοδαπής, άδεια άσκησης του ιατρικού επαγγέλματος, εκπλήρωση της υποχρέωσης άσκησης υπηρεσίας υπαίθρου και ανάλογα με τις ανάγκες της υπηρεσίας πέραν των ανωτέρω προσόντων, άδεια τίτλου αντίστοιχης ειδικότητας από την αρμόδια ελληνική αρχή. Ο απαιτούμενος χρόνος και ο τρόπος απόδειξης της ειδίκευσης θα καθορίζεται κάθε φορά με υπουργική απόφαση.

`δ. Για τους ΠΕ Φαρμακοποιούς, πτυχίο της Φαρμακευτικής Σχολής Πανεπιστημίου της ημεδαπής ή ισότιμο πτυχίο σχολών της αλλοδαπής και άδεια άσκησης του φαρμακευτικού επαγγέλματος.

`Ανώτατο όριο ηλικίας διορισμού για τους Υγειονομικούς Επιθεωρητές ορίζεται το τεσσαρακοστό πέμπτο (45ο) (β.δ. 561/8.8.1962, ΦΕΚ 137 Α').

`Από της δημοσιεύσεως του παρόντος άρθρου καταργούνται οι διατάξεις του άρθρου 72 του π.δ/τος 138/1992 (ΦΕΚ 68 Α') περί Οργανισμού του Υπουργείου Υγείας και Πρόνοιας, ως και κάθε άλλη σχετική διάταξη που ρυθμίζει διαφορετικά τα θέματα του άρθρου αυτού.

'Αρθρο 20

`1. Οι θέσεις προσωπικού του Υπουργείου Οικονομικών, του κλάδου Προσωπικού Πλοίων Δίωξης Λαθρεμπορίου του π.δ/τος 284/1988 (ΦΕΚ 128 Α'), που προκηρύχθηκαν για πλήρωση πριν από τη δημοσίευση του π.δ/τος 218/1996 (ΦΕΚ 168 Α'), πληρούνται στις κατηγορίες και ειδικότητες για τις οποίες προκηρύχθηκαν και θεωρούνται ως μη μεταφερθείσες στον κλάδο ΤΕ Τελωνειακών Πλοίων Δίωξης του Σώματος Δίωξης Οικονομικού Εγκλήματος (Σ.Δ.Ο.Ε.), μέχρι την πρόσληψη και το διορισμό του προσωπικού σ' αυτές.

`Το προσωπικό που διορίζεται στις παραπάνω θέσεις κατατάσσεται, σύμφωνα με τα οριζόμενα στην παρ. 2 του άρθρου 9 του π.δ/τος 218/1996, με βάση τα απαιτούμενα τυπικά προσόντα που κατείχαν κατά την ημερομηνία έναρξης ισχύος του διατάγματος αυτού.

2. Με αποφάσεις του Υπουργού Οικονομικών, που δημοσιεύονται στην Εφημερίδα της Κυβερνήσεως, είναι δυνατόν να κατανέμονται ή ανακατανέμονται μεταξύ της κεντρικής υπηρεσίας και των περιφερειακών υπηρεσιών του Υπουργείου Οικονομικών, οι οργανικές θέσεις του τακτικού και με οποιαδήποτε σχέση προσωπικού αυτού, καθώς και να ορίζεται ή ανακαθορίζεται η οργανική σύνθεση προσωπικού κάθε υπηρεσίας του, από τους προβλεπόμενους στο Υπουργείο Οικονομικών κλάδους προσωπικού, χωρίς υπέρβαση του συνολικού αριθμού των οργανικών θέσεων προσωπικού κάθε κλάδου.

'Aρθρο 21

Στους μόνιμους και με σχέση εργασίας ιδιωτικού δικαίου αορίστου χρόνου υπαλλήλους των Οργανισμών Λιμένων Πειραιά, Θεσσαλονίκης και των Λιμενικών Ταμείων (πλην του λιμενεργατικού προσωπικού Ο.Λ.Π. - Ο.Λ.Θ. και των εργατοφυλάκων φορτηγίδων Ο.Λ.Π.) καταβάλλεται από 1ης Ιουλίου 1996 ποσό από 10.000 έως 60.000 δρχ. μηνιαίως, ως κίνητρο παραγωγικότητας και αποδοτικότητας και ανάλογα με την κατηγορία ή τα τυπικά τους προσόντα.

Υπάλληλοι των ανωτέρω φορέων αποσπασμένοι σε άλλους φορείς δεν δικαιούνται την εν λόγω παροχή, ενώ υπάλληλοι αποσπασμένοι στους πιο πάνω φορείς λαμβάνουν αυτή.

Το ύψος, οι όροι και οι προϋποθέσεις, ο τρόπος καταβολής, η αναπροσαρμογή του χορηγούμενου ποσού και κάθε άλλη αναγκαία λεπτομέρεια για την εφαρμογή των διατάξεων του παρόντος ρυθμίζονται με κοινές αποφάσεις των Υπουργών Εθνικής Οικονομίας, Οικονομικών και Εμπορικής Ναυτιλίας, μετά γνώμη των Διοικητικών Συμβουλίων ή Λιμενικών Επιτροπών, κατά περίπτωση.

Η προκαλούμενη δαπάνη θα βαρύνει τον προϋπολογισμό εξόδων του κάθε φορέα, αποκλειομένης οποιασδήποτε αύξησης των υφιστάμενων τιμολογίων εξ αυτής της αιτίας.

'Αρθρο 22

Εθνικό Κέντρο Πιστοποίησης Δομών Συνεχιζόμενης Επαγγε-

λματικής Κατάρτισης και Συνοδευτικών

Υποστηρικτικών Υπηρεσιών

Ιδρύεται νομικό πρόσωπο ιδιωτικού δικαίου με την επωνυμία "Εθνικό Κέντρο Πιστοποίησης Δομών Συνεχιζόμενης Επαγγελματικής Κατάρτισης και Συνοδευτικών Υποστηρικτικών Υπηρεσιών". 'Εχει διοικητική και οικονομιή αυτοτέλεια, εποπτ-
Σελίδα 4327 

εύεται από τον Υπουργό Εργασίας και Κοινωνικών Ασφαλίσεων και εδρεύει στην Αθήνα. Με απόφαση του εποπτεύοντος Υπουργού δύνανται να συνιστώνται παραρτήματα του Κέντρου σε άλλες διοικητικές περιφέρειες της χώρας, όχι όμως περισσότερα του ενός ανά περιφέρεια.

2. Σκοποί του Κέντρου είναι:

α. Η ανάπτυξη και εφαρμογή του Εθνικού Συστήματος Πιστοποίησης, Συνεχιζόμενης Επαγγελματικής Κατάρτισης (Σ.Ε.Κ.) και Συνοδευτικών Υποστηρικτικών Υπηρεσιών (Σ.Υ.Υ.), που περιλαμβάνει ειδικότερα την πιστοποίηση των κέντρων παροχής συνεχιζόμενης επαγγελματικής κατάρτισης των προγραμμάτων Σ.Ε.Κ. των εκπαιδευτών Σ.Ε.Κ., της παρεχόμενης κατάρτισης, καθώς και των κέντρων παροχής Σ.Υ.Υ. και των στελεχών Σ.Υ.Υ..

β. Η ανάπτυξη και καθιέρωση της τυπικής πιστοποίησης της Συνεχιζόμενης Επαγγελματικής Κατάρτισης, με στόχο την αναγνώριση και κατοχύρωση ειδικοτήτων αντιστοίχων της παρεχόμενης συνεχιζόμενης κατάρτισης, σύμφωνα με τα δεδομένα και τις ανάγκες της ελληνικής αγοράς εργασίας, αλλά και τα όσα ισχύουν, σχετικώς, στα Κράτη-Μέλη της Ευρωπαϊκής 'Ενωσης.

γ. Η εν γένει εναρμόνιση του Συστήματος Συνεχιζόμενης Επαγγελματικής Κατάρτισης με το Σύστημα της Αρχικής Επαγγελματικής Εκπαίδευσης και Κατάρτισης.

δ. Η μελέτη και ανάπτυξη των προδιαγραφών και κριτηρίων πιστοποίησης των Δομών Σ.Ε.Κ. και Σ.Υ.Υ. των προγραμμάτων Σ.Ε.Κ. των εκπαιδευτών Σ.Ε.Κ και στελεχών Σ.Υ.Υ. και της παρεχόμενης κατάρτισης - σπουδών των καταρτιζομένων.

ε. Η μελέτη και ο προγραμματισμός των αναγκών σε Πιστοποιημένες Δομές Σ.Ε.Κ. και Σ.Υ.Υ. στο επίπεδο χώρας, περιφέρειας και νομού, σε συνεργασία με το Υπουργείο Εργασίας και άλλους συναρμόδιους φορείς, κέντρα και ινστιτούτα. 

στ. Η εξασφάλιση των προϋποθέσεων και η εξυπηρέτηση των στόχων, που ρητά αναφέρονται στο Β' Κοινοτικό Πλαίσιο Στήριξης για την Ελλάδα, και αφορούν τον άξονα "Ανάπτυξη του Ανθρώπινου Δυναμικού και Προώθηση της Απασχόλησης" και ειδικότερα την ανάπτυξη του συστήματος πιστοποίησης.

3. Για την υλοποίηση των σκοπών του το Κέντρο πραγματοποιεί κάθε αναγκαίο έργο, ιδιαίτερα δε:

α. Προωθεί την ανάπτυξη, οργάνωση και εφαρμογή των διαδικασιών πιστοποίησης, ελέγχου και αξιολόγησης των Δομών Σ.Ε.Κ. και Σ.Υ.Υ. σε κτιριακή και υλικοτεχνική υποδομή, σε εκπαιδευτικό προσωπικό και άλλο στελεχιακό δυναμικό Σ.Ε.Κ. και σε στελεχιακό δυναμικό Σ.Υ.Υ., καθώς και των διαδικασιών αξιολόγησης και πιστοποίησης της παρεχόμενης συνεχιζόμενης επαγγελματικής κατάρτισης.

β. Προβαίνει στην κατάρτιση Μητρώων Πιστοποιημένων Δομών Συνεχιζόμενης Επαγγελματικής Κατάρτισης και Συνοδευτικών Υποστηρικτικών Υπηρεσιών, Εκπαιδευτών, Στελεχών Σ.Υ.Υ. και Ελεγκτών-Αξιολογητών Δομών Σ.Ε.Κ. και Σ.Υ.Υ..

γ. Υποβάλλει προτάσεις στο Εθνικό Συμβούλιο Επαγγελματικής Κατάρτισης και Απασχόλησης (Ε.Σ.Ε.Κ.Α.) και στον Υπουργό Εργασίας και Κοινωνικών Ασφαλίσεων για τη χάραξη κατευθύνσεων, το σχεδιασμό και τον προγραμματισμό μέτρων πολιτικής για τη συνεχή βελτίωση και παραπέρα ανάπτυξη του "Εθνικού Συστήματος Πιστοποίησης Δομών Σ.Ε.Κ. και Σ.Υ.Υ."

δ. Ασκεί το συνεχή έλεγχο και προβαίνει στην αξιολόγηση της λειτουργίας των Πιστοποιημένων Δομών Σ.Ε.Κ. και Σ.Υ.Υ..

4. Οι Πόροι του Κέντρου προέρχονται από:

α. Τακτική επιχορήγηση από το Λογαριασμό για την Απασχόληση και Επαγγελματική Κατάρτιση (Λ.Α.Ε.Κ.), βάσει της παρ. 10 του άρθρου 1 του ν. 2434/1996.

β. Επιχορηγήσεις από το Υπουργείο Εργασίας και Κοινωνικών Ασφαλίσεων. 

γ. Χρηματοδοτήσεις από την Ευρωπαϊκή 'Ενωση.

δ. 'Εσοδα από την παροχή υπηρεσιών σε τρίτους έναντι αμοιβής.

ε. Επιχορηγήσεις από άλλες πηγές.

στ. Ειδικές εισφορές, δωρεές και άλλες παροχές τρίτων.

5. Τη διοίκηση του Κέντρου ασκούν: α) το Διοικητικό Συμβούλιο, β) ο Πρόεδρος του Δ.Σ. και γ) ο Γενικός Διευθυντής.

Το Διοικητικό Συμβούλιο είναι επταμελές αποτελούμενο από τον Πρόεδρο και από έξι (6) μέλη.

Ο Γενικός Διευθυντής και το προσωπικό του Κέντρου προσλαμβάνεται από τον ιδιωτικό τομέα ή αποσπάται από το Δημόσιο και τον ευρύτερο δημόσιο τομέα, σε κάθε όμως περίπτωση η πρόσληψη ή η απόσπαση γίνεται ύστερα από δημόσια προκήρυξη και κατόπιν αξιολόγησης των τυπικών και ουσιαστικών προσόντων των υποψηφίων.

6. Η οικονομική διαχείριση του Κέντρου υπόκειται σε ετήσιο κατασταλτικό έλεγχο από ορκωτούς ελεγκτές, οι οποίοι υποβάλλουν την έκθεσή τους στο Διοικητικό Συμβούλιο και στον εποπτεύοντα υπουργό.

7. Με προεδρικό διάταγμα, που εκδίδεται έπειτα από πρόταση των Υπουργών Οικονομικών και Εργασίας και Κοινωνικών Ασφαλίσεων, καθορίζονται: α) η σύνθεση, η θητεία και οι αρμοδιότητες του Διοικητικού Συμβουλίου, β) οι αρμοδιότητες του Προέδρου του Δ.Σ., γ) τα προσόντα, ο τρόπος πρόσληψης και οι αρμοδιότητες του Γενικού Διευθυντή, δ) τα μέσα υλοποίησης των σκοπών του και ε) η σύσταση των θέσεων του προσωπικού του.

8. Με αποφάσεις των Υπουργών Οικονομικών και Εργασίας και Κοινωνικών Ασφαλίσεων, που δημοσιεύονται στην Εφημερίδα της Κυβερνήσεως, καθορίζονται:

α. η συγκρότηση του Διοικητικού Συμβουλίου, όπως επίσης και ο κανονισμός λειτουργίας του,

β. ο κανονισμός οργάνωσης, λειτουργίας και κατάστασης προσωπικού του Κέντρου,

γ. ο κανονισμός οικονομικής διαχείρισης, προμηθειών και ελέγχου και

δ. κάθε άλλη αναγκαία λεπτομέρεια. 

9. Καταργείται, από την ημερομηνία έναρξης της ισχύος του παρόντος, το νομικό πρόσωπο ιδιωτικού δικαίου που ιδρύθηκε με το άρθρο 17 του ν. 2224/1994 (ΦΕΚ 112 Α').

Ολόκληρη η κινητή και ακίνητη περιουσία του ως άνω καταργούμενου νομικού προσώπου περιέρχεται αυτοδίκαια στο συνιστώμενο, δυνάμει του παρόντος νόμου, νέο νομικό πρόσωπο με την επωνυμία "Εθνικό Κέντρο Πιστοποίησης Δομών Συνεχιζόμενης Επαγγελματικής Κατάρτισης και Συνοδευτικών Υποστηρικτικών Υπηρεσιών". Επίσης, στο νέο αυτό νομικό πρόσωπο περιέρχονται αυτοδίκαια όλοι οι πόροι που έχουν θεσπισθεί υπέρ του καταργούμενου και εφεξής εισπράττονται υπέρ του συνιστώμενου τούτου νομικού προσώπου.

Από την ημερομηνία έναρξης της ισχύος του παρόντος, το μεν προσωπικό που υπηρετεί με απόσπαση στο καταργούμενο νομικό πρόσωπο επανέρχεται στις θέσεις που ανήκει οργανικά, ανακαλουμένης αυτοδίκαια της απόσπασής του, το δε υπόλοιπο προσωπικό που με οποιαδήποτε σχέση ή οποιονδήποτε τρόπο απασχολείται στο νομικό αυτό πρόσωπο απολύεται αυτοδίκαια.

Τα πρόσωπα των οποίων λύεται αυτοδίκαια, δυνάμει των διατάξεων της προηγούμενης παραγράφου, η υφιστάμενη σχέση τους με το ως άνω καταργούμενο νομικό πρόσωπο, δύναται να συνεχίσουν τη σχέση αυτή (σύμβαση έργου) σε εποπτευόμενα από τον Υπουργό Εργασίας και Κοινωνικών Ασφαλίσεων νομικά πρόσωπα, εκτός του υπό σύσταση με τον παρόντα νόμο νομικού προσώπου, εφόσον υποβληθεί προς τη Διεύθυνση Εποπτείας του Υπουργείου αυτού σχετικό αίτημα εκ μέρους του ενδιαφερομένου μέσα σε ανατρεπτική προθεσμία τριών (3) μηνών από την ημερομηνία έναρξης της ισχύος του παρόντος.

Με απόφαση του ίδιου ως άνω Υπουργού, που δημοσιεύεται στην Εφημερίδα της Κυβερνήσεως, γίνεται η κατανομή των ενδιαφερόμενων προσώπων σε ένα ή περισσότερα εποπτευόμενα νομικά πρόσωπα και καθορίζονται το αντικείμενο του έργου που θα ανατεθεί στα πρόσωπα αυτά, καθώς και οι όροι ανάθεσης του έργου αυτού, όπως και κάθε αναγκαία λεπτομέρεια για την εφαρμογή της διατάξεως του προηγούμενου εδαφίου, απαγορευομένης πάντως, επί ποινή απολύτου ακυ-

Σελίδα 4328 

ρότητος, οποιασδήποτε ευνοϊκότερης μεταχείρισης των προσώπων αυτών.

10. Επί του προσωπικού του υπό του παρόντος νόμου ιδρυόμενου νομικού προσώπου "Εθνικό Κέντρο Πιστοποίησης Δομών Συνεχιζόμενης Επαγγελματικής Κατάρτισης και Συνοδευτικών Υποστηρικτικών Υπηρεσιών", εφαρμόζονται οι διατάξεις της παραγράφου 1 του άρθρου 25 του ν. 2434/1996 (ΦΕΚ 188 Α'), καθώς και οι διατάξεις του άρθρου 5 του ν. 2336/1995 (ΦΕΚ 189 Α').

'Αρθρο 23

Για τις εταιρείες Α.Ε. και Ε.Π.Ε. που εδρεύουν σε δήμο ή κοινότητα της Νομαρχίας Πειραιά, ο ισολογισμός και η πρόσκληση της Γενικής Συνέλευσής τους δημοσιεύονται υποχρεωτικά σε ημερήσια πολιτική εφημερίδα, η οποία εκδίδεται στον Πειραιά και συμπεριλαμβάνεται στον κατάλογο του Υπουργείου Τύπου και Μέσων Μαζικής Ενημέρωσης.

ΠΡΟΕΔΡΟΣ (Απόστολος Κακλαμάνης): Παρακαλώ το Σώμα να εξουσιοδοτήσει το Προεδρείο για την υπ' ευθύνη του επικύρωση των Πρακτικών ως προς την ψήφιση στο σύνολο του παραπάνω νομοσχεδίου.

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.

ΠΡΟΕΔΡΟΣ (Απόστολος Κακλαμάνης): Παρεσχέθη η ζητηθείσα εξουσιοδότηση.

Εισερχόμαστε στη συζήτηση του νομοσχεδίου του Υπουργείου Οικονομικών "Αναμόρφωση μισθολογίου του προσωπικού της Δημόσιας Διοίκησης και άλλες συναφείς διατάξεις".

Χθες βράδυ είπαμε, ότι επί του άρθρου 1 ή επί της πρώτης ενότητος των άρθρων αναλόγως, οι Κοινοβουλευτικοί Εκπρόσωποι κύριοι Παπαγεωργόπουλος και Κόρακας και ο Πρόεδρος του Δημοκρατικού Κοινωνικού Κινήματος κ. Τσοβόλας θα μιλήσουν στο χρόνο που δικαιούνται επί του άρθρου της ενότητας, συν το χρόνο της κανονικής τους πρωτολογίας.

Το ίδιο ισχύει για τους Εισηγητές και τους Ειδικούς Αγορητές, προκειμένου να δευτερολογήσουν, αν θέλουν, επί του άρθρου αυτού.

Κύριοι συνάδελφοι, όπως είδατε, στο νομοσχέδιο αυτό υπάρχουν άρθρα τα οποία δε θα χρειαστούν πολλή συζήτηση και υπάρχουν και άρθρα, όπως αυτό που ανέφερε προηγουμένως ο Πρόεδρος του ΔΗ.Κ.ΚΙ., τα οποία προφανώς έχουν συζήτηση.

Ο Κοινοβουλευτικός Εκπρόσωπος της Νέας Δημοκρατίας, κ. Παπαγεωργόπουλος.

ΛΕΥΤΕΡΗΣ ΠΑΠΑΓΕΩΡΓΟΠΟΥΛΟΣ: Κύριε Πρόεδρε, κι εμείς συμφωνούμε ότι καλή θα ήταν μία ομαδοποίηση.

Προτείνουμε τα εξής: Μία ενότητα να είναι από τα άρθρα 1 μέχρι 9. Δεδομένου δε ότι η σημερινή συνεδρίαση έχει και τις δουλείες του χρόνου της χθεσινής συνεδρίασης και δε θα είναι ακέραιη, θα μπορούσαμε να συμφωνήσουμε να τελειώσουμε σήμερα αυτήν την ενότητα.

Τα άρθρα 10 μέχρι 20 είναι πολύ σημαντικά θέλουν συζήτηση και θα μπορούσαμε να τα συζητήσουμε αύριο.

Τα άρθρα 21 μέχρι 32 είναι ήσσονος ενδιαφέροντος, θα έλεγα, εν σχέσει με τα προηγούμενα και θα μπορούσαν κάπου να περιληφθούν και οι τροπολογίες, της τρίτης ημέρας συζήτησης των άρθρων.

Αυτή είναι η δική μας πρόταση.

ΠΡΟΕΔΡΟΣ (Απόστολος Κακλαμάνης): Τροπολογίες των Βουλευτών.

'Εχετε κάποια τροπολογία εσείς, κύριε Υπουργέ;

ΓΙΑΝΝΟΣ ΠΑΠΑΝΤΩΝΙΟΥ (Υπ. Εθνικής Οικονομίας και Οικονομικών): 'Οχι, κύριε Πρόεδρε.

ΠΡΟΕΔΡΟΣ (Απόστολος Κακλαμάνης): Εσείς, κύριε Παπαγεωργόπουλε, λέτε από το άρθρο 1 μέχρι και 10.

ΛΕΥΤΕΡΗΣ ΠΑΠΑΓΕΩΡΓΟΠΟΥΛΟΣ: Ναιί από το άρθρο 1 μέχρι και το 10.

ΠΡΟΕΔΡΟΣ(Απόστολος Κακλαμάνης):Ας ακούσουμε και τους άλλους συναδέλφους.

Ο Πρόεδρος κ. Τσοβόλας έχει το λόγο.

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Κύριε Πρόεδρε, στο άρθρο 8, που ανέφερα πριν, περιλαμβάνονται τα βασικά θέματα.

ΠΡΟΕΔΡΟΣ (Απόστολος Κακλαμάνης): Να το αφήσουμε έξω;

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Ναι, γιατί δε βγαίνει αντικειμενικά. Το άρθρο 8 αναφέρει τα τακτικά επιδόματα.

'Αρα να πάμε από το 1 έως 7. 

ΠΡΟΕΔΡΟΣ (Απόστολος Κακλαμάνης): 'Οχι, κύριε Τσοβόλα θα έλεγα το εξής: Το άρθρο 8 "Τακτικά Επιδόματα", ίσως και το άρθρο 10 ...

ΑΔΑΜ ΡΕΓΚΟΥΖΑΣ: 'Οχι το άρθρο 10, μέχρι το άρθρο 9.

ΠΡΟΕΔΡΟΣ (Απόστολος Κακλαμάνης): Προσέξτε τι σκέπτομαι. Το άρθρο 8 και το άρθρο 10 υποθέτω ότι είναι δύο άρθρα στα οποία συνάδελφοι οι οποίοι δεν είναι απόψε εδώ θα θέλουν να τοποθετηθούν.

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ): Ακριβώς.

ΑΔΑΜ ΡΕΓΚΟΥΖΑΣ: Και το 13.

ΠΡΟΕΔΡΟΣ (Απόστολος Κακλαμάνης): Θα έλεγα, λοιπόν, να τα αφήσουμε χωριστά αυτά και τα επόμενα, το άρθρο 11, και το άρθρο 12. Για το "Κίνητρο Απόδοσης" δεν ξέρω τι συζήτηση θα κάνουμε.

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ): Είναι σημαντικό και αυτό, κύριε Πρόεδρε.

ΠΡΟΕΔΡΟΣ (Απόστολος Κακλαμάνης): Να το αφήσουμε. Το "Επίδομα Θέσεως Ευθύνης", θέλει συζήτηση;

ΑΔΑΜ ΡΕΓΚΟΥΖΑΣ: Λιγότερη. 

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ): Θέλει συζήτηση. 

ΠΡΟΕΔΡΟΣ (Απόστολος Κακλαμάνης): Το άρθρο 15, για τους υπαλλήλους των ειδικών θέσεων;

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ): Να το βάλουμε σε μία ενότητα αυτό, σε αυτά που μένουν μετά τα δύο άρθρα που επισημάναμε. Στη δεύτερη ομάδα δηλαδή.

ΠΡΟΕΔΡΟΣ (Απόστολος Κακλαμάνης): Το άρθρο 16 "Κατάταξη Υπαλλήλων Υπουργείου Εξωτερικών και Δικαιοσύνης" και επίσης, μετά, το άρθρο 18 "Υπερωριακή εργασία" και αυτό θα θέλει συζήτηση.

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ): Ναι, θέλει και αυτό και το άρθρο 18.

ΠΡΟΕΔΡΟΣ (Απόστολος Κακλαμάνης): Tο άρθρα 8, 10 και 13, να τα αφήσουμε χωριστά και να πάμε μέχρι και το άρθρο 16, που αφορά τους υπαλλήλους Υπουργείου Εξωτερικών και Δικαιοσύνης. Εκεί θα υπάρξει ίσως κάποια τοποθέτηση στο θέμα που αφορά την Π.Ε. και Δ.Ε των δικαστικών υπαλλήλων.

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ): Ναι, εκεί ακριβώς. Και είναι μετά το άρθρο 18, που είναι το θέμα με τους πολιτικούς υπαλλήλους της Εθνικής 'Αμυνας και κάποια άλλα.

ΠΡΟΕΔΡΟΣ (Απόστολος Κακλαμάνης): Θα τα αφήσουμε, λοιπόν, έξω αυτά. 

Κύριοι συνάδελφοι, θα συζητήσουμε μέχρι και το άρθρο 16, πλην των άρθρων 8, 10 και 13.

ΣΤΡΑΤΗΣ ΚΟΡΑΚΑΣ: Κύριε Πρόεδρε, παρακαλώ το λόγο.

ΠΡΟΕΔΡΟΣ (Απόστολος Κακλαμάνης): Ορίστε, κύριε Κόρακα.

ΣΤΡΑΤΗΣ ΚΟΡΑΚΑΣ: Αφού έχουμε ενδιάμεσα άρθρα εγώ θα έλεγα να πάμε μέχρι το άρθρο 7 μία ενότητα.

Κατ' αρχήν η θέση μας, να επαναλάβω, είναι να συζητάμε άρθρο προς άρθρο. Αν δεν υπάρχει συζήτηση προχωρούμε. "'Εχετε να πείτε τίποτα; 'Οχι. Προχωρούμε ή μια πολύ μικρή παρατήρηση.". Αλλά αφού επιμένετε δε θέλω πάντα να πιστεύετε ότι θέλουμε να φέρνουμε αντίρρηση. Ας πάμε, όμως, μέχρι το 7. Να δούμε μετά το 8 και εγώ θα έλεγα αν το 9 δεν έχει συζήτηση να γίνουν έστω δύο άρθρα μία ενότητα και μετά να συζητήσουμε το 10 ξεχωριστά, το 12 δεν ξέρω τι ακριβώς έχει, το 13 ξεχωριστά και να δούμε μετά στην πορεία πώς πάμε και από κει και πέρα να προχωρήσουμε.

ΠΡΟΕΔΡΟΣ (Απόστολος Κακλαμάνης): Κύριε Κόρακα, κοιτ-

Σελίδα 4329 

άζατε το νομοσχέδιο και ίσως δε με ακούσατε.

ΣΤΡΑΤΗΣ ΚΟΡΑΚΑΣ: Σας άκουγα κοιτάζοντας. 

ΠΡΟΕΔΡΟΣ (Απόστολος Κακλαμάνης): Λέω περίπου τα ίδια πράγματα. Διότι δεν έχουν τίποτε τα υπόλοιπα. Ο "Κοινοβουλευτικός 'Ελεγχος Πρόσθετων Δαπανών" τι νόημα έχει; Αν καταθέτουν τα στοιχεία, να λαμβάνουμε γνώση να ξέρουμε τι γίνεται.

ΣΤΡΑΤΗΣ ΚΟΡΑΚΑΣ: Λέτε μέχρι το 16. 

ΠΡΟΕΔΡΟΣ (Απόστολος Κακλαμάνης): Συγγνώμη, όχι αυτό. Αυτό είναι αργότερα, οι "αποδοχές των υπαλλήλων των ειδικών θέσεων" ή το "επίδομα θέσεως ευθύνης" και το άλλο που είναι το άρθρο 13 "Κίνητρο Απόδοσης". Σας τα λέω αυτά γιατί αν, όπως είπατε, πηγαίναμε άρθρο προς άρθρο, ξέρετε καλά ότι δε λέμε "άρθρο τάδε, δεν υπάρχει τίποτα και προχωρούμε", αλλά στο τέλος κολλάμε σε λίγα άρθρα.

ΣΤΡΑΤΗΣ ΚΟΡΑΚΑΣ: Αν υπάρχει λόγος, θα κολλήσουμε.

ΠΡΟΕΔΡΟΣ (Απόστολος Κακλαμάνης): Το αν υπάρχει λόγος, κύριε Κόρακα, είναι πάντοτε υποκειμενικό και όταν έχουμε είκοσι επτά άρθρα, νομίζω ότι θα πρέπει να κάνουμε μια κατάλληλη μεθόδευση.

Αυτό σας προτείνω, λοιπόν: Μέχρι και το άρθρο 16 πλην των άρθρων 8, 10 και 13.

ΑΔΑΜ ΡΕΓΚΟΥΖΑΣ: Κύριε Πρόεδρε, το λόγο παρακαλώ.

ΠΡΟΕΔΡΟΣ (Απόστολος Κακλαμάνης): Ορίστε, κύριε Ρεγκούζα.

ΑΔΑΜ ΡΕΓΚΟΥΖΑΣ: Εγώ θα έλεγα, κύριε Πρόεδρε, ότι η συζήτηση μέχρι το άρθρο 9 σήμερα -είναι η πρόταση που έκανε ο κ. Παπαγεωργόπουλος-ουσιαστικά θα εστιαζόταν στο άρθρο 8. Τα άρθρα 10 και 13, που είναι σημαντικά, θα τα αφήναμε για αύριο, για να κάνουμε και μια συνολική συζήτηση. Αν αφήσουμε τα τρία άρθρα έτσι ξεχωριστά, θα φορτώσουμε κάπως τη συζήτηση πάνω σε αυτά. Εκεί είναι η όλη ουσία.

ΠΡΟΕΔΡΟΣ (Απόστολος Κακλαμάνης): Δε λέω να τα συζητήσουμε σήμερα.

ΑΔΑΜ ΡΕΓΚΟΥΖΑΣ: Να συζητήσουμε μέχρι τις 9.00 σήμερα.

ΠΡΟΕΔΡΟΣ (Απόστολος Κακλαμάνης): Σας επαναλαμβάνω, ότι σήμερα είναι λίγοι συνάδελφοι εδώ -υπάρχει πρόβλημα πρόσβασης- και νομίζω ότι σ' αυτά τα άρθρα θα θέλουν οι συνάδελφοι να μιλήσουν, για τα επιδόματα. Αυτή είναι η ουσία του νομοσχεδίου. Ακούστε με και μένα. Εγώ θέλω να διευκολύνω και την Κυβέρνηση από τη μια μεριά και το Σώμα να συζητήσει ουσιαστικά ένα νομοθέτημα.

Να συζητήσουμε, λοιπόν, μέχρι και το άρθρο 16 πλην των άρθρων 8, 10 και 13, τα οποία θα πάνε αύριο.

ΣΤΡΑΤΗΣ ΚΟΡΑΚΑΣ: Κύριε Πρόεδρε, μία ενότητα αυτό;

ΠΡΟΕΔΡΟΣ (Απόστολος Κακλαμάνης): Κύριε Κόρακα, οι Εισηγητές, οι Εκπρόσωποι, θα μιλήσετε περισσότερο.

ΣΤΡΑΤΗΣ ΚΟΡΑΚΑΣ: Θέλετε να σας κάνω τις παρατηρήσεις μου από τώρα;

Αυτό το άρθρο 9 έχει πάρα πολύ συζήτηση. Είναι πολύ σοβαρό.

ΠΡΟΕΔΡΟΣ (Απόστολος Κακλαμάνης): Το άρθρο 9 είναι "Επίδομα εορτών και αδείας".

ΣΤΡΑΤΗΣ ΚΟΡΑΚΑΣ: Το άρθρο 9 είναι "Τρόπος μισθολογικής εξέλιξης".

ΠΡΟΕΔΡΟΣ (Απόστολος Κακλαμάνης): Κάνετε λάθος, κύριε Κόρακα.

ΣΤΡΑΤΗΣ ΚΟΡΑΚΑΣ: Με συγχωρείτε. Το άρθρο 6 να μπει σε μια ενότητα.

ΠΡΟΕΔΡΟΣ (Απόστολος Κακλαμάνης): Κύριε Κόρακα, τεχνικό θέμα είναι ο τρόπος μισθολογικής εξέλιξης.

ΣΤΡΑΤΗΣ ΚΟΡΑΚΑΣ: Θα δείτε ότι είναι πολιτικό και πολιτικότατο μάλιστα.

ΠΡΟΕΔΡΟΣ (Απόστολος Κακλαμάνης): Θα πούμε την άποψή μας και θα δοθεί περισσότερος χρόνος. Γι' αυτό κρατάμε έξω και το άρθρο 13 "Κίνητρο απόδοσης".

ΣΤΡΑΤΗΣ ΚΟΡΑΚΑΣ: Αυτό είναι παρόμοιο.

ΠΡΟΕΔΡΟΣ (Απόστολος Κακλαμάνης): Αφήστε το τότε με το "Κίνητρο απόδοσης". Δεν έχω αντίρρηση εγώ.

Νομίζω, λοιπόν, ότι πρέπει να συζητήσουμε μέχρι και το άρθρο 16, πλην των άρθρων 8, 10 και 13, με κάποια ανοχή για όσους θα θέλουν να μιλήσουν για κάποιο άρθρο με περισσότερη σημασία.

ΣΤΡΑΤΗΣ ΚΟΡΑΚΑΣ: Κύριε Πρόεδρε, να αφήσουμε και το άρθρο 12.

ΠΡΟΕΔΡΟΣ (Απόστολος Κακλαμάνης): Κύριε Κόρακα, δεχθείτε κάτι και από μένα, που σας το λέω από εδώ πάνω!

ΣΤΡΑΤΗΣ ΚΟΡΑΚΑΣ: Κύριε Πρόεδρε, σας λέω ότι διαφωνούμε μ' αυτή τη λογική της συζήτησης των ενοτήτων. Εδώ είμαστε, είστε νέος, είμαι και εγώ αρκετά νέος, ίσως νεώτερος, θα το διαπιστώσετε: Κάθε εξάμηνο θα έρχεται η Κυβέρνηση, όπως γίνεται μέχρι τώρα, να τροποποιεί άρθρα, διατάξεις που μόλις ψηφίσαμε, γιατί τα περνάμε στο "άρπα κόλα".

ΠΡΟΕΔΡΟΣ (Απόστολος Κακλαμάνης): Αυτή είναι παλαιά πληγή. Και είτε άρθρο προς άρθρο, είτε και παράγραφο προς παράγραφο, εάν οι μανδαρίνοι και οι γραφειοκράτες των Υπουργείων δεν τα έχουν ξεσκονίσει καλά, δημιουργείται πρόβλημα.

ΣΤΡΑΤΗΣ ΚΟΡΑΚΑΣ: Ξέρετε ότι δεν τα έχουν ξεσκονίσει. Τα φέρνουν τελευταία στιγμή, εξ ού και οι συνεχείς τροποποιήσεις επί των τροποποιήσεων.

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Κύριε Πρόεδρε, παρακαλώ το λόγο.

ΠΡΟΕΔΡΟΣ (Απόστολος Κακλαμάνης): Ορίστε, κύριε Τσοβόλα.

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Κύριε Πρόεδρε, έτσι και αλλοιώς έχει αποφασίσει η Πλειοψηφία για τις τρεις μέρες.

ΠΡΟΕΔΡΟΣ (Απόστολος Κακλαμάνης): Θα τελειώσουμε την Πέμπτη.

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Κύριε Πρόεδρε, για να είναι λοιπόν, ουσιαστική η συζήτηση, μια και δεν υπάρχει πρόθεση για άρθρο, προς άρθρο να πάμε στο εξής: Από άρθρο 1 μέχρι και άρθρο 7 σαν ενότητα και βλέπουμε. Μετά να πάμε άρθρο 8, άρθρο 9, άρθρο 10 μέχρι άρθρο 16 και όλα τα υπόλοιπα την τελευταία μέρα.

ΠΡΟΕΔΡΟΣ (Απόστολος Κακλαμάνης): Κύριε Τσοβόλα, πρώτα - πρώτα, χθες στη συζήτηση επί της αρχής, αρκετοί συνάδελφοι έλειπαν, που ίσως θα ήθελαν να μιλήσουν.

ΣΤΡΑΤΗΣ ΚΟΡΑΚΑΣ: Θα έρθουν και άλλοι.

ΠΡΟΕΔΡΟΣ (Απόστολος Κακλαμάνης): Και σήμερα δε βλέπω πάρα πολλούς συανδέλφους. Γι' αυτό, λοιπόν, εγώ προτιμώ αυτά τα άρθρα, τα οποία είναι ουσιαστικά, να μείνουν για αύριο. Να μη συζητήσουμε δηλαδή σήμερα το άρθρο 8 και το άρθρο 10 σε δεύτερη ενότητα. Να τα αφήσουμε για αύριο. Να πάμε μέχρι και το άρθρο 16 και να αφήσουμε τα άρθρα 8, 10 και 13 για την αυριανή συνεδρίαση.

ΓΙΑΝΝΟΣ ΠΑΠΑΝΤΩΝΙΟΥ (Υπ. Εθνικής Οικονομίας και Οικονομικών): Να προχωρήσουμε, κύριε Πρόεδρε. Συμφωνούμε.

ΠΡΟΕΔΡΟΣ (Απόστολος Κακλαμάνης): Θέλω και τη γνώμη του Σώματος, κύριε Υπουργέ.

Η πρότασή μου, λοιπόν, είναι η εξής: Να συζητήσουμε μέχρι και το άρθρο 16 πλην των άρθρων 8, 10 και 13 που πάνε για αύριο και με μια άνεση στους συναδέλφους, πέραν των Εισηγητών και των Ειδικών Αγορητών, που θα ήθελαν περισσότερο να επιμείνουν για κάποιο από τα άρθρα αυτά, όπως είναι το άρθρο 6.

Συμφωνεί το Σώμα;

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.

ΠΡΟΕΔΡΟΣ (Απόστολος Κακλαμάνης): Συνεπώς το Σώμα συμφώνησε.

Ο κ. Παπαγεωργόπουλος, έχει το λόγο.

ΛΕΥΤΕΡΗΣ ΠΑΠΑΓΕΩΡΓΟΠΟΥΛΟΣ: Ευχαριστώ, κύριε Πρόεδρε.

Δεν αποτελεί ευκαιριακή προσέγγιση της πραγματικότητας, αλλά γεγονός πασίδηλο, η διαπίστωση, ότι η συνοχή της ελληνικής κοινωνίας δοκιμάζεται βάναυσα από τις εν δυνάμει αντιθέσεις των κοινωνικών ομάδων.

(Στο σημείο αυτό την Προεδρική 'Εδρα καταλαμβάνει ο Α' 

Σελίδα 4330 

Αντιπρόεδρος της Βουλής κ. ΠΑΝΑΓΙΩΤΗΣ Ν. Κρητικός).

Οι αγρότες εξηγέρθησαν και επιφυλάσσονται να επανέλθουν πάλι. Οι καθηγητές απεργούν, οι ναυτικοί απήργησαν, οι αλιείς απεργούν, οι εργαζόμενοι στους Ο.Τ.Α. απεργούν, οι δάσκαλοι απήργησαν, οι δημόσιοι υπάλληλοι της ΑΔΕΔΥ απεργούν πανελλαδικά σήμερα.

'Ολα αυτά τα προβλήματα θα ήταν έστω με δυσκολία κατανοητά, αν δεν πολλαπλασιάζοντο από τη βεβαιωμένη πλέον απουσία της Κυβέρνησης, η οποία και αυτή απεργεί. Και δεν μας αρκεί η συμφωνία στη "σικ" θα έλεγε κανείς διαπίστωση του κυρίου Πρωθυπουργού στο τελευταίο Υπουργικό Συμβούλιο και στην προχθεσινή σύνοδο της κεντρικής επιτροπής του ΠΑ.ΣΟ.Κ., ότι το κυβερνητικό έργο είναι σε χαμηλά επίπεδα, ότι δεν υπάρχει συνεργασία Υπουργών κλπ.

Είναι πολυχρησιμοποιημένη συνταγή η ελεγχόμενη δόση αυτοκριτικής για να σας απαλλάξει από τις ευθύνες, δηλαδή για το ότι η Κυβέρνηση βρίσκεται σε διάλυση, δεν παράγει έργο, δε λειτουργεί, απλώς παρακολουθεί τις εξελίξεις σαν απλός θεατής.

Θα πω ένα τελευταίο παράδειγμα ως εκ περισσού μια και τα έχει διαπιστώσει στην προηγούμενη δόση αυτοκριτικής και ο ίδιος ο Πρωθυπουργός. Είναι ένα δελτίο τύπου με ημερομηνία 11-2-97 του Υπουργού Γεωργίας προς τους δασικούς υπαλλήλους, που απευθύνεται σε σας, κύριε Χριστοδουλάκη, και ζητά να απαλειφθεί η άδικη αυτή ρύθμιση που γίνεται για τους δασικούς υπαλλήλους.

Είναι λογικό, μέλος ενός συλλογικού οργάνου που λέγεται κυβέρνηση, να λειτουργεί σαν ένα είδος συνδικαλιστή και να συνηγορεί με δελτία τύπου και όχι με εσωτερικές διαδικασίες για την επίλυση του δίκαιου για μας αιτήματος των δασικών υπαλλήλων;

'Ολα αυτά είναι ενδείξεις μιας παρακμής, μιας δυσλειτουργίας που πραγματικά έχει ατονίσει τα πάντα όσον αφορά την κυβερνητική παρουσία.

Μέρος αυτού του συνολικού προβλήματος αποτελεί και η διάλυση της Δημόσιας Διοίκησης η οποία δεν καταγράφεται απλώς στις επίσημες εκθέσεις και αναφορές των πιο έγκυρων οργανισμών, αλλά διαπιστώνεται καθημερινά απ' όσους εκ των πολιτών έχουν την ατυχία να συναλλάσσονται με τις δημόσιες υπηρεσίες. Και αυτή η κατάσταση είναι αποτέλεσμα της παγιωμένης πλέον αντίληψης του Κυβερνώντος Κόμματος, που θέλει το Κράτος σε κεντρικό όσο και σε περιφερειακό επίπεδο, υποστηρικτή και αρωγό και τροφοδότη του κάθε επιπέδου κομματικών μελών και οπαδών του ΠΑΣΟΚ.

Είναι επίσης αυτή η κατάσταση, αποτέλεσμα της παλαιοκομματικής νοοτροπίας, που θέλει ακόμη και σήμερα να γίνονται παράνομες προσλήψεις, όπως καθημερινά διαπιστώνει το Α.Σ.Ε.Π., διότι φαίνεται ότι για την Κυβέρνηση, του κ. Σημίτη, ζητήματα που αφορούν την τακτοποίηση της εκλογικής πελατείας είναι πρωτεύοντα, ενώ θεωρούνται δευτερεύοντα και επουσιώδη ζητήματα που αφορούν την καταπολέμηση της γραφειοκρατίας, τον εσκυγχρονισμό των υποδομών, την επιμόρφωση του προσωπικού, την κωδικοποίηση της δαιδαλώδους νομοθεσίας, την αποκατάσταση σχέσεων κράτους πολίτη, την καθιέρωση σύγχρονου και δικαίου συστήματος αμοιβών. Με όλα αυτά δεν ασχολείται η Κυβέρνηση, η οποία άλλες προφανώς προτεραιότητες έχει.

Οφείλω να σημειώσω ότι αυτός τουλάχιστον ο τίτλος του νομοσχεδίου είναι ειλικρινής. Δεν είναι κατά το σύνηθες λεγόμενο ψευδεπίγραφος. Δεν ομιλεί δηλαδή ο τίτλος του νομοσχεδίου για ενιαίο μισθολόγιο, όπως πολλές φορές υποσχέθηκε ο Πρωθυπουργός. Υποσχέθηκε ότι θα θεσπίσει ενιαίο μισθολόγιο για τους δημόσιους υπαλλήλους του ευρύτερου δημόσιου τομέα. Το νομοσχέδιο αυτό μιλάει για αναμόρφωση του μισθολογίου. Δηλαδή για ένα ακόμη νέο μισθολόγιο σαν όλα τα άλλα μισθολόγια του παρελθόντος. Πριν, όμως, το προσεγγίσουμε αυτό το καινούριο μισθολόγιο, θεωρώ σκόπιμο, χρήσιμο, να γίνει μια καταγραφή της υφιστάμενης κατάστασης, όπως έχει διαμορφωθεί από τις πρακτικές κυρίως της παρούσης όσο και της προηγούμενης Κυβέρνησης του ΠΑ.ΣΟ.Κ.

Μέχρι τώρα η κυβερνητική πολιτική ακολουθούσε όσον αφορά τα μισθολογικά και εισοδηματικά των δημοσίων υπαλλήλων τους εξής άξονες: Πρώτον, εξήγγειλε εισοδηματική πολιτική και παράλληλα και επιλεκτικά εφήρμοζε παραεισοδηματική πολιτική. Εφήρμοζε ή αποπειράτο να εφαρμόζει ψηφισμένο μισθολόγιο παράλληλα με το μισθολόγιο των δικαστικών αποφάσεων, το νομολογιακό μισθολόγιο σαν αυτό που καθιερώνουν οι δικαστικοί όσον αφορά τη ρύθμιση, τον προσδιορισμό του ύψους των δικών τους αποδοχών. Επίσης ακολουθούσε την αρχή πάντα να εφαρμόζει προϋπολογισμό δυο ταχυτήτων, τον κανονικό προϋπολογισμό για την εισοδηματική πολιτική και τον παραπροϋπολογισμό για τα επιδόματα κάτω από τα τραπέζια, τις αμοιβές των επιτροπών, τις προσλήψεις, τα επιλεκτικά πριμ. Οι δε αμοιβές των Προέδρων τραπεζών, οργανισμών συμβουλίων κ.λπ. πενταπλασιάστηκαν.

'Ολα αυτά σε μία λειτουργία παραπροϋπολογισμού και επίσης ακόμα ένας άξονας της εισοδηματικής πολιτικής αυτής της Κυβέρνησης, όσο και της προκατόχου της, ήταν να φαλκιδεύει σε βάρος των εργαζομένων και συνταξιούχων τις δαπάνες που προβλέπει ο Προϋπολογισμός για την εισοδηματική πολιτική, με παράνομες προσλήψεις. Σαράντα δύο χιλιάδες πεντακόσιοι σύμφωνα με το Α.Σ.Ε.Π. το 1995 και η πρόβλεψη είναι για αντίστοιχο αριθμό το 1996 και παράλληλα για αμοιβές επιτροπών, πριμ και ό,τι αυτό συνεπάγεται και αντιλαμβάνεστε σε ποιους κατευθύνονται αυτού του είδους οι εξαιρετικές αμοιβές.

Και σαν να μην έφταναν όλα αυτά, για να απαντήσω στον κύριο Υπουργό, για την αναφορά της εισηγητικής έκθεσης του συζητούμενου νομοσχεδίου, η οποία καταγράφει ότι η αιτία της σημερινής κακής κατάστασης είναι δήθεν η επαναφορά από το 1990, ανορθόδοξου τρόπου χορήγησης επιδομάτων και αδιαφανών πρακτικών. Βέβαια αποσιωπά και αντιπαρέρχεται ότι η προηγούμενη κατάσταση, η όχι ευχάριστη, κακή, αν θέλετε, έγινε πραγματικά ανεξέλεγκτη τις μέρες που προηγήθηκαν του συνεδρίου του ΠΑ.ΣΟ.Κ. και επίσης τις μέρες που προηγήθηκαν των τελευταίων εκλογών.

Ο κ. Νικολάου στην εφημερίδα "ΤΟ ΒΗΜΑ" της 14ης Απριλίου 1996, επιβεβαιώνει τις καταγγελίες που λίγες μέρες πριν είχε κάνει ο Αρχηγός της Νέας Δημοκρατίας, ότι παραμονές του συνεδρίου, η Κυβέρνηση χορήγησε εξήντα πέντε επιδόματα, που εκυμαίνοντο από δεκαπέντε χιλιάδες μέχρι εκατόν εξήντα πέντε χιλιάδες, τα οποία εκτός του ότι επέτειναν την σύγχυση, προκάλεσαν τριβές στους δημοσίους υπαλλήλους, τους οποίους διεχώριζαν σε πατρικίους και πληβείους, ανάλογα με τα όσα έπαιρναν και που αυτά ήταν συνάρτηση του βαθμού πίεσης που μπορούσαν να ασκήσουν ή της πρόσβασης που είχαν στην Κυβέρνηση.

Και σαν να μην έφταναν όλα αυτά, την ώρα που ο κ. Σημίτης το καλοκαίρι διαβεβαίωνε ότι δε θα γίνουν πρόωρες εκλογές, τις προετοίμαζε. 'Ετσι τη 10η Ιουλίου 1996, κατά την ψήφιση του ν.2430/1996, ο οποίος είχε τίτλο για την καθιέρωση της 3ης Δεκεμβρίου σαν ημέρας ατόμων με ειδικές ανάγκες, σε μία από τις όχι τιμητικές βραδιές της προηγούμενης Βουλής, σε μια νύχτα τροπολογιών, μοίρασε άλλα σαράντα επιδόματα σε αντίστοιχους κλάδους.

'Ετσι στο βωμό των πολιτικών σκοπιμοτήτων, αδιαφορήσατε για τις συνέπειες, σπείρατε ανέμους και σαν συνέπεια έχετε να θερίζετε τις σημερινές θύελλες, την κοινωνική αναταραχή, που πληρώνει το σύνολο του Ελληνικού Λαού. Καλλιεργήσατε ελπίδες και προσδοκίες, για να υφαρπάζετε τις ψήφους και σε πλήρη διάσταση με τις δεσμεύσεις σας και υποσχέσεις σας, φέρατε το συζητούμενο νομοσχέδιο.

Αρκεί η αναφορά στο κείμενο που διένειμε σε όλους τους Βουλευτές η φιλοκυβερνητική ΑΔΕΔΥ, όσον αφορά την πλειοψηφία της, η οποία καταγγέλλει ότι το νομοσχέδιο που συζητάμε είναι αντιφατικό, δεν έχει προοπτική, δεν είναι βιώσιμο, ότι αναπαράγει τα προβλήματα και οδηγεί σε αδιέξοδα.

Εντελώς περιληπτικά θα αρκούσε η καθολικά εχθρική υποδοχή που επιφύλαξε το σύνολο του δημοσιουπαλληλικού 

Σελίδα 4331 

κόσμου, για να χαρακτηρίσει αυτό το νομοσχέδιο. Δεν είναι τυχαία ούτε συμπτωματική αυτή η καθολική αποδοκιμασία για το νομοσχέδιο, το οποίο υπερηφανεύεται η Κυβέρνηση. Βέβαια η Κυβέρνηση αρκέστηκε να καταθέσει τον υπερασπιστικό ισχυρισμό, ότι το νομοσχέδιο που συζητάμε είναι καλό και ότι οι συνδικαλιστές που εξετάστηκαν στην Διαρκή Κοινοβουλευτική Επιτροπή δε ζήτησαν να αποσυρθεί. Είναι ικανοποιημένη η Κυβέρνηση, γιατί στηρίζεται στη λογική του μη χειρότερου. Είπαν οι άνθρωποι, προκειμένου να μείνουν τα πράγματα στη σημερινή αθλιότητα, αυτό είναι το μη χειρότερο, και το αποδοκίμασαν με τους χαρακτηρισμούς που προανέφερα.

Σ' αυτό το σχήμα η Κυβέρνηση είναι ευχαριστημένη και επιμένει να ζητά την ψήφιση αυτού του νομοσχεδίου.

Το βέβαιο είναι, και αυτή είναι η ουσία του προβλήματος, όσον αφορά τις λύσεις που μπορούν να δοθούν, ότι η Κυβέρνηση δε διαθέτει τις πιστώσεις που απαιτούνται για ένα νέο ενιαίο μισθολόγιο. Διαθέτει δηλαδή η Κυβέρνηση περίπου μόνο όσα θα διέθετε για μια συνήθη εισοδηματική πολιτική. Φαίνεται ότι η σημερινή Κυβέρνηση εμμένει στη δήλωση του τότε Υπουργού Οικονομικών κ. Παπαδόπουλου την άνοιξη του 1996, ο οποίος είπε ξεκάθαρα ότι δεν έχουμε χρήματα για νέο μισθολόγιο. Και ναι μεν ο κ. Παπαδόπουλος ήταν συνεπής, όμως δεν μπορούμε να αποδεχθούμε σαν ειλικρινή την αναφορά του, διότι χρήματα θα μπορούσαν να εξοικονομηθούν, εάν περιοριστεί το τεράστιο και αδηφάγο Kράτος, αν περιοριστούν οι σπατάλες και η σκανδαλώδης διασπάθιση του δημοσίου χρήματος. Επίσης, αν αξιοποιηθούν οι πόροι του Δευτέρου Κοινοτικού Πλαισίου Στήριξης. Τότε χρήματα θα μπορούσαν να εξοικονομηθούν.

Δεν είναι δυνατόν για μια λογιστική διαφορά, σαράντα μέρες να έχει διαλυθεί η εκπαίδευση και να εμφανίζεται σαν λογιστής ο Υπουργός Παιδείας μαζί με τον πρόεδρο του συνδικαλιστικού οργάνου και να αντιμάχονται και να πληρώνουμε σε εκπαιδευτικές ώρες, που είναι εθνικά πολυτιμότερες απ' ό,τι οι εργατώρες, με ό,τι αυτό συνεπάγεται για την πορεία του 'Eθνους.

Ειδικότερα, όσον αφορά αυτό το νομοσχέδιο που συζητάμε. Ωραιοποιείται από πλευράς της Κυβέρνησης η κατάσταση με αναληθείς και μη συγκρίσιμες αριθμητικές σχέσεις. Και στοχεύει στη φαλκίδευση των μισθών και των συντάξεων, κάτω από τις προβλέψεις του Προϋπολογισμού για τα κονδύλια της εισοδηματικής πολιτικής του 1997, κάτω από τις προβλέψεις μιας συνήθους, κατά το παλαιό, εισοδηματικής πολιτικής.

Δεν αναβαθμίζονται με αυτό το νομοσχέδιο οι αποδοχές των δημοσίων υπαλλήλων. Αντίθετα, πολλές από τις σημερινές αποδοχές μειώνονται ή μπαίνουν στη διαδικασία της αυθαίρετης κρίσης των προϊσταμένων. Αυτό είχε υπόψη της η Κυβέρνηση και έβαλε και μια δικλείδα ασφαλείας με ένα σχετικό άρθρο, το ότι οι νέες αποδοχές δεν μπορούν να είναι χαμηλότερες των μέχρι τώρα καταβαλλομένων.

Δε θεραπεύεται με το συζητούμενο νομοσχέδιο η εισοδηματική αναρχία, που έχουν προκαλέσει οι πολιτικές λιτότητας και η πελατειακή πολιτική των προεκλογικών επιδομάτων του κ. Σημίτη. Δε διαμορφώνεται καθαρό τοπίο, που θα διευκόλυνε την καθιέρωση του θεσμού των συλλογικών διαπραγματεύσεων στο Δημόσιο. Πρέπει σε λίγους μήνες να εφαρμοστούν οι 151 και 154 Διεθνείς Συμβάσεις Εργασίας. Και το τοπίο δεν είναι το καλύτερο για την εφαρμογή τους.

Οι αυξήσεις που προβλέπει το νέο μισθολόγιο είναι πλασματικές, παρά την ονομαστικοποίησή τους και ακυρώνονται από τη μη τιμαριθμοποίηση της φορολογικής κλίμακας. Ακυρώνονται επίσης από την έλλειψη μηχανισμού τιμαριθμικής αναπροσαρμογής διαχρονικά και επίσης από τις ασφαλιστικές εισφορές των δημοσίων υπαλλήλων και από τους έμμεσους φόρους.

Ακόμη, με το νομοσχέδιο που συζητούμε, δεν αναβαθμίζονται οι χαμηλόμισθοι, που ήταν δέσμευση της Κυβέρνησης από τις προγραμματικές ήδη δηλώσεις του κυρίου Πρωθυπουργού. Δε διατηρείται η σχέση του 80% με τις συντάξεις.

Και τέλος, οι ρυθμίσεις για τα κοινωνικά επιδόματα και κυρίως το οικογενειακό, όχι μόνο δεν είναι ανάλογες, αλλά περικόπτεται το οικογενειακό επίδομα από τον ένα σύζυγο. Και αν ο ένας εργάζεται στον ιδιωτικό τομέα, το οικογενειακό επίδομα μετακυλίεται από το Κράτος στον ιδιώτη, με ό,τι αυτό συνεπάγεται σαν παρέμβαση στην υπόθεση των συλλογικών διαπραγματεύσεων του ιδιωτικού τομέα.

Είναι το νομοσχέδιο που συζητούμε αναξιοκρατικό. Δεν είναι τολμηρό, δε θεσπίζει αποτελεσματικά κίνητρα, ενώ αντίθετα ένα κομμάτι των σημερινών αποδοχών βαφτίζεται ψευδεπίγραφα και παραπλανητικά ως κίνητρο απόδοσης.

Αδικούνται κατάφωρα με το μισθολόγιο που συζητούμε οι καθηγητές, για τους οποίους οφείλω να τονίσω, χωρίς καμία προσπάθεια να είμαι ευχάριστος σ'αυτούς, ότι από τη διανομή των εκατό περίπου επιδομάτων σε αντίστοιχους κλάδους -εξήντα πέντε πριν από το συνέδριο του ΠΑ.ΣΟ.Κ. και σαράντα περίπου στις 10 Ιουλίου, πριν τις εκλογές- εξηρέθησαν οι καθηγητές. Και γι'αυτό έχουν ένα λόγο παραπάνω να διαμαρτύρονται. Γιατί γι'αυτούς είχε καλλιεργηθεί περισσότερο η προσδοκία και η ελπίδα, ότι θα ελύνοντο τα αιτήματά τους τα μισθολογικά με το ενιαίο μισθολόγιο, που δεν ήλθε ποτέ, γιατί το νέο αυτό δεν το αντιμετωπίζει.

Αδικούνται, λοιπόν, κατάφωρα οι καθηγητές και οι δάσκαλοι. Αδικούνται οι δασικοί υπάλληλοι και δεν αρκεί η συνηγορία του Υπουργού Γεωργίας. 'Η παίρνει το μέρος τους και δεν έχει θέση σ'αυτήν την Κυβέρνηση ή τουλάχιστον με πιο σεμνότητα αντιμετωπίζει τέτοια ζητήματα.

Αδικούνται οι γεωτεχνικοί, οι υπάλληλοι του Υπουργείου Εμπορικής Ναυτιλίας, του Υπουργείου Εθνικής Αμύνης, οι υπάλληλοι αντικαρκινικών νοσοκομείων, οι υπάλληλοι που υπηρετούν σε παραμεθόριες περιοχές, οι υπάλληλοι της Αγροφυλακής.

Κατόπιν όλων αυτών, το νομοσχέδιο αυτό βρίσκεται σε πλήρη αντίθεση, σε πλήρη αναντιστοιχία με τις υποσχέσεις, τις δεσμεύσεις, τις διακηρύξεις του Πρωθυπουργού και του συνόλου των Υπουργών. Δεν είναι αυτό που περίμενε ο Ελληνικός Λαός. Δεν είναι αυτό το οποίο είχατε υποσχεθεί.

Επομένως, δεν είναι δυνατόν να μεταθέτουμε τα προβλήματα. Δεν είναι δυνατόν να επιμένουμε κόντρα σε μια καθολική λαϊκή και κοινωνική απόρριψή του. Πρέπει να το αποσύρετε. Να το αποσύρετε και να το επαναφέρετε το ταχύτερο, αφού μελετήσετε τα αιτήματα, αφού το συζητήσετε απ'την αρχή, αφού διαθέσετε χρήματα πάνω απ'όλα. Γιατί νέο μισθολόγιο, χωρίς πιστώσεις, σίγουρα δε γίνεται. 'Ετσι όπως είναι, όμως, εμείς δεν μπορούμε να το ψηφίσουμε. Η Νέα Δημοκρατία το καταψηφίζει.

(Χειροκροτήματα από την Πτέρυγα της Νέας Δημοκρατίας)

ΠΡΟΕΔΡΕΥΩΝ(Παναγιώτης Ν. Κρητικός): Κύριοι Βουλευτές, έχω την τιμή να ανακοινώσω στο Σώμα, ότι η Διαρκής Επιτροπή Κοινωνικών Υποθέσεων καταθέτει την έκθεσή της στο σχέδιο νόμου του Υπουργείου Εργασίας και Κοινωνικών Ασφαλίσεων "Κύρωση της Σύμβασης Κοινωνικής Ασφάλισης μεταξύ της Ελληνικής Δημοκρατίας και του Καναδά και του Διοικητικού Κανονισμού της εφαρμογής της".

Επίσης παρακαλώ να εγκρίνει το Σώμα άδεια απουσίας στο εξωτερικό του Προέδρου κ. Τζανή Τζαννετάκη και της κας Μαρίας Αρσένη.

Εγκρίνει το Σώμα;

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.

ΠΡΟΕΔΡΕΥΩΝ (Παναγιώτης Ν. Κρητικός): Η Βουλή εγκρίνει.

Ο Πρόεδρος του Δημοκρατικού Κοινωνικού Κινήματος κ. Δημήτριος Τσοβόλας έχει το λόγο.

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Τη συζήτηση του υπό κρίση σχεδίου νόμου, περί αναμορφώσεως του μισθολογίου των δημοσίων υπαλλήλων, την υποδέχθηκαν όλοι οι εργαζόμενοι στο δημόσιο τομέα, με κορυφαία την ΑΔΕΔΥ, με κινητοποιήσεις, όπως επίσης συμπίπτει αυτή η συζήτηση του νομοσχεδίου με την τέταρτη ή πέμπτη εβδομάδα απεργιακών κινητοποιήσεων των εκπαιδευτικών.

Και διερωτάται κανείς, γιατί άραγε όλοι οι εργαζόμενοι, στους οποίους υποτίθεται ότι αναφέρεται και βελτιώνει δήθεν την οικονομική τους θέση, όλοι οι εργαζόμενοι στο Δημόσιο, 

Σελίδα 4332 

Ν.Π.Δ.Δ. και Ο.Τ.Α., αρνούνται αυτό το νομοσχέδιο, θεωρώντας το ότι δεν ικανοποιεί τις προσδοκίες, όχι των ιδίων μόνο, από πλευράς οικονομικής, αλλά και τους στόχους που πρέπει να έχει ένα μισθολόγιο σε σχέση με την εξυπηρέτηση και του πολίτη, αλλά και του γενικότερου δημόσιου συμφέροντος.

Είναι γνωστό ότι η Δημόσια Διοίκηση νοσεί εδώ και αρκετά χρόνια. Και όταν νοσεί η Δημόσια Διοίκηση, τότε δεν μπορούμε να συζητάμε σοβαρά και υπεύθυνα, ούτε για εκσυγχρονισμό ούτε για ανάπτυξη της οικονομίας και της κοινωνίας. Δεν μπορούμε να μιλάμε επίσης για Δημόσια Διοίκηση που μπορεί να υπηρετήσει τον 'Ελληνα πολίτη.

Κατά συνέπεια, με ένα μισθολόγιο που αποτελεί τμήμα του όλου προβλήματος της Δημόσιας Διοίκησης, αφού αναβάθμιση και εκσυγχρονισμός της Δημόσιας Διοίκησης δεν μπορεί να υπάρξει χωρίς αναβάθμιση του έμψυχου υλικού, που καλείται να παίξει τους ρόλους και να εκπληρώσει τους στόχους που προανέφερα, δεν μπορούμε να συζητάμε σοβαρά και υπεύθυνα για μια άλλη Δημόσια Διοίκηση, με άλλες δομές, με άλλες προοπτικές για την Ελλάδα, την οικονομία και το Λαό.

Για μας το μισθολόγιο αυτό δεν είναι ούτε νέο ούτε έχει ενιαίες αρχές. Δεν αναβαθμίζει οικονομικά τους δημόσιους υπαλλήλους. Δεν αναβαθμίζει επίσης λειτουργικά τη Δημόσια Διοίκηση και το δημόσιο υπάλληλο. Επαναλαμβάνει την υπάρχουσα άναρχη μισθολογική επιδοματική κατάσταση. Προσπαθεί με τα χρήματα της εισοδηματικής πολιτικής του 1997, να κατασκευάσει ένα ψευδεπίγραφο δήθεν νέο μισθολόγιο.'Ετσι παρατείνεται για όγδοη συνεχή χρονιά η εξαθλίωση σε πολύ μεγάλο βαθμό των εργαζομένων στο Δημόσιο, στα Νομικά Πρόσωπα Δημοσίου Δικαίου και στους Οργανισμούς Τοπικής Αυτοδιοίκησης.

Το μισθολόγιο, με άλλα λόγια, στερείται ορθών και ενιαίων βασικών αρχών, που θα μπορούσαν να δημιουργήσουν εργασιακή ειρήνη στο δημόσιο τομέα και παράλληλα να δημιουργήσουν έφεση για αποδοτική απασχόληση των εργαζομένων σ'αυτό. 

'Ενα πραγματικά σύγχρονο μισθολόγιο και παράλληλα αποδοτικό για τη Χώρα, για τη Δημόσια Διοίκηση, για την οικονομία και το Λαό, θα έπρεπε, κατά την άποψη του ΔΗ.Κ.ΚΙ., να διέπεται από τις εξής βασικές αρχές:

Πρώτον, να αντιμετωπίζει με ουσιαστικό τρόπο το πρόβλημα των απογοητευτικά χαμηλών αποδοχών των εργαζόμενων στη Δημόσια Διοίκηση, με άλλα λόγια στο Δημόσιο, τα Νομικά Πρόσωπα Δημοσίου Δικαίου και τους Ο.Τ.Α.. Υπάρχει μια απογοητευτική οικονομική κατάσταση, η οποία οφείλεται στην επί οκτώ χρόνια περιοριστική εισοδηματική πολιτική, που εφαρμόζεται τόσο από την κυβέρνηση της Νέας Δημοκρατίας όσο και από την Κυβέρνηση του ΠΑ.ΣΟ.Κ., μετά τις εκλογές του 1993.

Δεύτερον, θα έπρεπε η αναβάθμιση να γίνει με ουσιαστική αύξηση των βασικών μισθών και με σταδιακή εξομοίωση προς τα πάνω, των μισθολογικών ανισοτήτων και αδικιών, που δόθηκαν στη λογική της πελατειακής σχέσης στα τελευταία χρόνια.

Δεν μπορεί, κατά συνέπεια, να μιλάει κανείς για ουσιαστική αναβάθμιση, όταν ο βασικός μισθός στο εισαγωγικό κλιμάκιο είναι εκατόν δέκα χιλιάδες.

Τρίτη αρχή που θα έπρεπε να διέπει το νομοσχέδιο, είναι η άμεση επέκταση του αναβαθμισμένου και όχι, όπως με το παρόν νομοσχέδιο, μισθολογίου, στους ήδη, αλλά και στους μελλοντικά εξερχόμενους της υπηρεσίας και συνταξιούχους. 

Τέταρτον, θα έπρεπε το μισθολόγιο αυτό να χορηγεί τα οικογενειακά επιδόματα συνολικά αυξημένα και στους δύο συζύγους και όχι αυτό που κάνει το νομοσχέδιο, που περιορίζει ακόμη περισσότερο την έκταση της χορηγίας του επιδόματος αυτού, όταν κάποιος παίρνει οικογενειακό επίδομα, είτε από το Δημόσιο είτε από τον ιδιωτικό τομέα.

Κι εδώ θα ήθελα να σταθώ για λίγο, καταγγέλλοντας την Κυβέρνηση και καλώντας την να τροποποιήσει αυτό το άρθρο, να αποκαταστήσει τα πράγματα στη σημερινή πραγματική κατάσταση, όπως πρέπει να γίνει και όχι να περιορίζει τα οικογενειακά επιδόματα. 

Μέχρι τώρα υπήρχε η διάταξη που δεν επέτρεπε να χορηγείται και στους δύο συζύγους το οικογενειακό επίδομα, αν κάποιος το έπαιρνε από το δημόσιο τομέα. 'Εγιναν πολλές προσφυγές στα δικαστήρια και τελικά τα δικαστήρια απεφάνθησαν ότι είναι αντισυνταγματική, παραβιάζει την αρχή της ισότητας και κατά συνέπεια το δικαιούνται και οι δύο.

Αντί, λοιπόν, να εφαρμόσει αυτές τις αποφάσεις, που είναι άλλωστε και σύμφωνες με τα σημερινά δεδομένα, όταν είναι γνωστό ότι είναι τεράστιο το δημογραφικό πρόβλημα της Χώρας, η Κυβέρνηση οπισθοδρομεί, εν ονόματι του δήθεν εκσυγχρονισμού, τον οποίο κατά καιρούς, όταν τη βολεύει, τον επικαλείται.

Πέμπτη αρχή που πρέπει να διέπει ένα σύγχρονο μισθολόγιο είναι να κατοχυρώνει και να υλοποιεί το θεσμό των συλλογικών διαπραγματεύσεων και στο δημόσιο χώρο, μέσα από τον οποίο να παρέχεται η δυνατότητα υπεύθυνα και σοβαρά, στα πλαίσια συγκεκριμένων, υγιών, εισοδηματικών και πολιτικών αρχών, να αντιμετωπίζεται το πρόβλημα των ιδιαιτεροτήτων, που υπάρχουν σε κάποιους κλάδους -και είναι αρκετοί αυτοί- της Δημόσιας Διοίκησης, των Νομικών Προσώπων Δημοσίου Δικαίου και των Ο.Τ.Α..

Εδώ θέλω επίσης να επισημάνω, ότι οι ρυθμίσεις, όπως γίνονται από την Κυβέρνηση στο νομοσχέδιο αυτό, δε λύνουν την άναρχη κατάσταση που υπάρχει σήμερα. Θυμηθείτε, κύριε Υπουργέ, και ας το θυμηθούν όλοι οι συνάδελφοι στη Βουλή, μόλις ψηφισθεί αυτό το νονοσχέδιο -αν επιμείνει η Κυβέρνηση σ' αυτές τις ρυθμίσεις- τότε, από την επόμενη ημέρα, όλα τα σωματεία των εργαζομένων στο Δημόσιο, στα Νομικά Πρόσωπα Δημοσίου Δικαίου και στους Ο.Τ.Α., θα έλθουν στο Υπουργείο Οικονομικών για να ζητούν, εύλογα, ρυθμίσεις αντίστοιχες με τις αποσπασματικές, που γίνονται με σειρά διατάξεων σ' αυτό το νομοσχέδιο.

Και γι' αυτό ακριβώς θεωρώ, ότι αν ψηφισθεί το νομοσχέδιο όπως έχει και δε θελήσετε να βάλετε ενιαίες αρχές μέχρι κάποιου σημείου, ώστε μέσα από συλλογικές διαπραγματεύσεις μετά να εξετάζονται κατά τρόπο αντικειμενικό και στα πλαίσια αρχών αυτές οι ιδιαιτερότητες, τότε πραγματικά θα αντιμετωπίσετε λαίλαπα σε όλο το χώρο του Δημοσίου και καθημερινές κινητοποιήσεις. Σας το λέει κάποιος που έχει εμπειρία από μισθολόγια, που έζησε και λειτούργησε στο Υπουργείο Οικονομικών επί οκτώ χρόνια.

Μου δημιουργείτε την αίσθηση, ότι δεν έχετε αντιληφθεί το μέγεθος του προβλήματος και ασφαλώς δεν έχετε αντιληφθεί ότι γίνεσθε κάθε μέρα υπαίτιοι αυτών των μεγάλων κινητοποιήσεων, οι οποίες τελικά έχουν μεγαλύτερο οικονομικό κόστος και γίνεται πολύ μεγάλη ζημιά, πολλαπλάσια ζημιά στην οικονομία, ταλαιπωρεί παράλληλα τους εργαζόμενους που κινητοποιούνται, αλλά και τις άλλες κοινωνικές ομάδες.

'Εκτη αρχή που πρέπει να διέπει ένα σύγχρονο μισθολόγιο, σε συνδυασμό βέβαια με την τροποποίηση του Δημοσιοϋπαλληλικού Κώδικα, θα πρέπει να είναι η ενίσχυση της αρχής της υπευθυνότητας του δημόσιου υπαλλήλου, ώστε να νιώθει ότι προσφέρει ουσιαστική εργασία, ενώ παράλληλα θα εξυπηρετείται έτσι και η αρχή της αποδοτικότητας, αλλά και το συμφέρον του απλού πολίτη και της ελληνικής οικονομίας.

'Εβδομον, θα πρέπει να θεσμοθετηθεί η κατ' έτος υποχρεωτική αυτόματη τιμαριθμική αναπροσαρμογή των μισθών, των ημερομισθίων και των συντάξεων, καθώς και η κατ' έτος υποχρεωτική αυτόματη τιμαριθμική αναπροσαρμογή των αφορολογήτων ποσών και των φορολογικών κλιμακίων, ώστε να μπορούν να παραμείνουν αναλλοίωτες οι βασικές αρχές του μισθολογίου και ταυτόχρονα να μην μειώνονται σε πραγματικούς όρους οι μισθοί και οι τακτικές αποδοχές που θα θεσμοθετούνται από ένα πραγματικά σύγχρονο και αποδοτικό για τους εργαζόμενους, τη Δημόσια Διοίκηση και τη Χώρα, μισθολόγιο.

Το υπό συζήτηση, όμως, μισθολόγιο δεν περιλαμβάνει καμία σχεδόν απ' αυτές τις αρχές, γι' αυτό και είναι καταδικασμένο σε αποτυχία, ενώ παράλληλα θα οπισθοδρομήσει ακόμη περισσότερο τη Διοίκηση.

Σελίδα 4333 

 

Κυρίες και κύριοι συνάδελφοι, το ΠΑ.ΣΟ.Κ. προεκλογικά είχε υποσχεθεί στους δημοσίους υπαλλήλους, ότι θα φέρει ένα νέο μισθολόγιο. Και προσπαθεί απλά, με αυτό το νομοσχέδιο, να καλύψει τυπικά αυτήν την υπόσχεση και χωρίς χρήματα να φτιάξει μισθολόγιο. Μισθολόγιο, όμως, που να ικανοποιεί τους στόχους που προανέφερα, να αναβαθμίζει, με άλλα λόγια, και τη Δημόσια διοίκηση, αλλά και τη λειτουργία του υπαλλήλου και την οικονομική του θέση, δεν μπορεί να γίνει με χρήματα που εντάσσονται στα πλαίσια της εισοδηματικής πολιτικής.

Υπάρχουν τεράστια ζητήματα, τα οποία δεν καλύπτονται καν με το μισθολόγιο, όπως είναι τα προβλήματα των γεωτεχνικών. Υποτίθεται ότι συγκρότησε η Κυβέρνηση Εθνικό Συμβούλιο Αγροτικής Πολιτικής. Υποτίθεται ότι συγκρότησε η Βουλή μια Επιτροπή Διακομματική για να συζητηθεί μια νέα αγροτική πολιτική. Και είναι τραγικό, όταν μαθαίνει κανείς, ότι από το 1985 μέχρι σήμερα, δε διορίστηκαν καθόλου γεωτεχνικοί. Είναι τραγικό να μιλάμε για μια νέα αγροτική πολιτική, όταν υποβαθμίζεται ακόμη περισσότερο το γεωτεχνικό προσωπικό με αυτό το μισθολόγιο που έρχεται προς συζήτηση. Είναι τραγικό να μιλάμε για ανάπτυξη της γεωργίας και για συγκράτηση του αγροτικού πληθυσμού στην περιφέρεια, όταν περιορίζει ακόμη και τις υπερωρίες, την εκτός έδρας μετακίνηση του γεωτεχνικού προσωπικού και το καθηλώνει μέσα στα γραφεία των πόλεων.

Αυτή δεν είναι πολιτική, κύριοι της Κυβέρνησης! Δεν είναι αυτή πολιτική, κύριε Πρωθυπουργέ! Αυτή είναι πολιτική καταστροφής για τη γεωργία, για την ελληνική οικονομία, για τον Ελληνικό Λαό!

Είναι επίσης άλλα ζητήματα, που έχουν σχέση με το πολιτικό προσωπικό των υπηρετούντων στις 'Ενοπλες Δυνάμεις, που πρέπει να μπει ειδική ρύθμιση στο άρθρο 18.

Είναι επίσης ζητήματα μιας σειράς κλάδων του δημόσιου τομέα, νευραλγικών κλάδων, οι οποίοι κλάδοι πραγματικά αδικούνται με τις ρυθμίσεις. 'Αλλοι μεν από αυτούς δεν παίρνουν σχεδόν καμία αύξηση, άλλοι παίρνουν αυξήσεις μικρότερες και από αυτές που θα έπαιρναν με την εισοδηματική πολιτική.

Η θέση, λοιπόν, η δική μας είναι ότι αυτό το μισθολόγιο:

Δεν ικανοποιεί καμία από τις σύγχρονες ανάγκες.

Δε συμβάλλει σε καμιά περίπτωση στην εξυπηρέτηση των βασικών αναγκών του σύγχρονου Κράτους, του σύγχρονου δημόσιου τομέα.

Δε συμβάλλει στη μετατροπή της Δημόσιας Διοίκησης σε μοχλό ανάπτυξης και εξυπηρέτησης του πολίτη.

Γι'αυτό, το ΔΗ.Κ.ΚΙ. προτείνει, όπως τόνισε η Ειδική Αγορήτρια του κινήματός μας, να αποσυρθεί αυτό το νομοσχέδιο. Να έλθει ένα νομοσχέδιο, το οποίο θα στηρίζεται σε τελείως διαφορετικές αρχές. Και από εκεί και πέρα, μέσα από τους θεσμούς, αυτόματη τιμαριθμική αναπροσαρμογή κ.λπ., θα λειτουργεί κατά τρόπο που δε θα χρειάζεται κάθε δύο ή τρία ή πέντε ή επτά χρόνια να αλλάζει και να δημιουργεί ολόκληρη αναστάτωση στο χώρο.

Το ΔΗ.Κ.ΚΙ., αν επιμείνετε, θα το καταψηφίσει. Το κατεψήφισε επί της αρχής. Γιατί η κουβέντα που κάνω αυτήν τη στιγμή είναι και επί της αρχής. Το καταψηφίζουμε, λοιπόν, και ζητούμε από την Κυβέρνηση να το αποσύρει όσο δεν είναι ακόμη πολύ αργά. Διαφορετικά, την προειδοποιούμε ότι θα κάνει μεγάλη ζημιά στη Δημόσια Διοίκηση, δε θα λύσει κανένα οικονομικό πρόβλημα των εργαζόμενων και θα προκαλέσει μεγάλη αναστάτωση, απεργιακές κινητοποιήσεις, που θα κοστίσουν πολλά στην οικονομία. Και τότε θα ψάχνει η Κυβέρνηση να βρει υποκινητές αυτών των κινητοποιήσεων, όπως προσπάθησε να βρει και με τους αγρότες.

Και πριν κλείσω, ήθελα να κάνω τελευταία έκκληση προς την Κυβέρνηση σε σχέση με την παρατεινόμενη απεργία των εκπαιδευτικών. Στην προ ημερήσιας διάταξη συζήτηση πριν από λίγες ημέρες, πρότεινα στον κύριο Πρωθυπουργό να εντάξει τη μισθολογική διαφορά των εβδομήντα πέντε χιλιάδων, που ζητούν οι εκπαιδευτικοί, σε δύο χρόνια, για να περιορίσει το δημοσιονομικό κόστος για το 1997. Να το επιμερίσει σε δύο χρόνια. Η Κυβέρνηση και συγκεκριμένα ο κύριος Πρωθυπουργός δεν απάντησε, με αποτέλεσμα να συνεχίζεται η απεργία και να πηγαίνουμε για έκτη εβδομάδα. Η Κυβέρνηση παρατηρεί παθητικά αυτό το μεγάλο πρόβλημα που έχει δημιουργηθεί στο δεύτερο βαθμό της εκπαίδευσης. Αδιαφορεί για την αγωνία των γονιών και την αγωνία των μαθητών. Αδιαφορεί για το γεγονός, ότι κινδυνεύει να χαθεί ολόκληρη χρονιά. Και θέλει να πει προς τον Ελληνικό Λαό ότι φταίνε οι καθηγητές, αποκρύπτοντας την αλήθεια, που βρίσκεται στο ότι αυτή η οικονομική πολιτική της παρατεταμένης λιτότητας, νομοτελειακά οδηγεί σε κοινωνική θύελλα, σε ανεξέλεγκτες κοινωνικές αντιδράσεις, με αρνητικές προεκτάσεις για την οικονομία, για την κοινωνία και τους δημοκρατικούς θεσμούς.

Καλούμε αυτήν την κρίσιμη στιγμή για το εκπαιδευτικό μας σύστημα, τον κύριο Πρωθυπουργό και τον κύριο Υπουργό των Οικονομικών να δώσουν λύση στο πρόβλημα των εκπαιδευτικών, για να αρχίσουν από αύριο το πρωϊ να λειτουργούν πάλι τα γυμνάσια και τα λύκεια. Γιατί διαφορετικά, θα φέρουν τη μεγάλη ευθύνη για το κατάντημα της εκπαίδευσης και για την πλήρη αποδιοργάνωση του εκπαιδευτικού συστήματος. Εάν η Κυβέρνηση δε σκύψει έστω αυτήν τη στιγμή για να δώσει λύση σ'αυτό το πρόβλημα -μια και άκουσα σήμερα δηλώσεις των συνδικαλιστικών στελεχών, ότι είναι διατεθειμένοι να κάνουν υποχωρήσεις και ασφαλώς υπονοώ υποχωρήσεις για να επιμεριστεί το κόστος από αυτήν τη μισθολογική διαφορά- εάν δε θελήσει να το δει σ'αυτήν τη διάσταση, φοβούμαι ότι κάνει μεγάλο λάθος, αν πιστεύει ότι θα εκτονωθεί η κατάσταση.

Και απλά υπενθυμίζω στο Σώμα, ότι πριν εκδηλωθεί η απεργία των εκπαιδευτικών, απ'αυτό εδώ το Βήμα, με την ευκαιρία της συζήτησης του γνωστού νομοσχεδίου του Υπουργείου Παιδείας, προειδοποίησα τον Υπουργό Παιδείας και την Κυβέρνηση και τους είπα: "Βρέστε τα, πριν εκδηλωθεί η απεργία. Γιατί αν εκδηλωθεί, τότε θα κρατήσει πολύ μεγάλο διάστημα". Διαβάστε τα Πρακτικά και θα δείτε ότι ακριβώς είχα προειδοποιήσει. Γιατί δεν αντέχει το εκπαιδευτικό σύστημα, που έχει μεγάλες αδυναμίες, αυτήν την ταλαιπωρία, την οποία διέρχεται επί πέντε εβδομάδες και πάει για έκτη εβδομάδα.

Κάνουμε έκκληση, λοιπόν, ως Δημοκρατικό Κοινωνικό Κίνημα, στην Κυβέρνηση, σήμερα, αύριο το πολύ, να δώσει λύση στα προβλήματα, ώστε να ανοίξουν, το αργότερο μεθαύριο, τα σχολεία.

Σας ευχαριστώ.

ΠΡΟΕΔΡΕΥΩΝ (Παναγιώτης Ν. Κρητικός): Ο Κοινοβουλευτικός Εκπρόσωπος του Κομμουνιστικού Κόμματος Ελλάδος κ. Στρατής Κόρακας έχει το λόγο.

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Κύριε Πρόεδρε, το λόγο παρακαλώ.

ΣΤΡΑΤΗΣ ΚΟΡΑΚΑΣ: Κύριοι Βουλευτές, συζητούμε σήμερα ένα από τα σημαντικότερα ίσως νομοσχέδια, που έχει τη δυνατότητα να συζητήσει η Βουλή. 'Ενα νομοσχέδιο, που αφορά σε εκατοντάδες χιλιάδες εργαζόμενους, που αφορά τους εργαζόμενους στη Δημόσια Διοίκηση και που βεβαίως οι ρυθμίσεις του θα έχουν άμεση επίδραση και στη λειτουργία αυτής της Διοίκησης.

Και είναι γεγονός, ότι η συζήτηση αυτή -όπως καταγγείλαμε και χθες- στριμώχνεται μέσα στα ασφυκτικά περιθώρια των τεσσάρων ημερών. Τέσσερις ημέρες για να συζητηθεί ένα τέτοιο κεφαλαιώδες ζήτημα. Τέσσερις ημέρες για να μπορέσουν οι Βουλευτές να αναπτύξουν τις θέσεις τους.

Φυσικά, θα μπορούσε να πει κανείς, όπως ήδη ειπώθηκε, ότι δεν εκδηλώθηκε και ενδιαφέρον από τους Βουλευτές να πάρουν μέρος στη συζήτηση αυτού του νομοσχεδίου. Και αυτό είναι γεγονός, πέρα από τις ιδιαιτερότητες που μπορεί να υπάρχουν αυτήν τη στιγμή στον κάθε χώρο. 'Ομως, είναι γεγονός ότι αυτήν τη στιγμή στην πράξη υπάρχει μια συμπαιγνία -μιλάμε επί της ουσίας και όχι σε επιμέρους ζητήματα- των δύο μεγάλων Κομμάτων, αλλά ας μου επιτραπεί να πω και των άλλων δύο μικρότερων, τα οποία δε διαφωνούν ως προς την ουσία, ως προς τη λογική του μισθολογίου. Ζητάνε "καλύτερο μισθολόγιο", "πιο σύγχρονο μισθολόγιο" κ.λπ. Zητάνε ένα μισθολόγιο, που θα αντιμετωπίζει τα άλφα ή τα

Σελίδα 4334 

βήτα ζητήματα, αλλά, όμως, σε κάθε περίπτωση, θα είναι ένα μισθολόγιο νομοθετημένο, που θα εγκλωβίζει τους εργαζόμενους σε κάποιες λογικές, σε κάποια στενά πλαίσια, που θα καθορίζει ο νόμος αυτός. Και κάθε φορά που θα κατέρχονται οι εργαζόμενοι σε αγώνες για να βελτιώσουν το βιοτικό τους επίπεδο, θα αντιμετωπίζουν το ίδιο επιχείρημα από την εκάστοτε Κυβέρνηση: "'Εχουμε το μισθολόγιο. Τι ζητάτε; Ζητάτε να παραβιάσουμε το νόμο; Δεν είναι δυνατόν. Δεχθείτε, λοιπόν, αυτές τις ρυθμίσεις".

Γι'αυτόν το λόγο πιστεύουμε ότι δικαιολογημένα το δημοσιοϋπαλληλικό κίνημα, ο δημοσιοϋπαλληλικός κόσμος βρίσκεται σε αναβρασμό και έχει αγανακτήσει, ανεξάρτητα εάν η πλειοψηφία της διοίκησης του ανώτατου συνδικαλιστικού τους οργάνου δε ζητάει να αποσυρθεί αυτό το απαράδεκτο, το επαίσχυντο προτεινόμενο μισθολόγιο, δεν επιμένει στην ανάγκη να κατοχυρωθεί επιτέλους το δικαίωμα των γενικών και κλαδικών συλλογικών διαπραγματεύσεων.

'Ερχεται, λοιπόν, μια τέτοια συζήτηση και διαπιστώνουμε αυτήν τη συμπαιγνία που είπαμε, από το γεγονός ότι γράφτηκαν να μιλήσουν επί της αρχής τρεις Βουλευτές από το Κόμμα της Αξιωματικής Αντιπολίτευσης και τρεις ή τέσσερις από το Κόμμα της Συμπολίτευσης, εκ των οποίων ορισμένοι μάλιστα διεγράφησαν, διότι δεν ήταν εδώ παρόντες.

Ωστόσο, θέλουμε να ξαναθέσουμε το θέμα της διαδικασίας. 'Εχει και κάποια βάση το επιχείρημα, ότι ξέροντας οι Βουλευτές ότι είτε θα στριμωχτούν να μιλήσουν κατά τις μεταμεσονύκτιες ώρες και κατά συνέπεια θα μείνει η τοποθέτησή τους εκτός δημοσιότητας, είτε δεν ξέρω για ποιο άλλο λόγο, μπορεί να μη συμμετέχουν.

Το νομοσχέδιο αυτό έρχεται στη Βουλή χωρίς να έχει γίνει ουσιαστικός διάλογος με τους εκπροσώπους των εργαζομένων. Βεβαίως υπάρχει το επιχείρημα από την Κυβέρνηση, ότι κάποτε έδωσε ένα σχέδιο αυτού του νομοσχεδίου στην ΑΔΕΔΥ. Ωστόσο, όμως, από τις πρότασεις που έκανε η σημερινή ΑΔΕΔΥ με τη γνωστή πλειοψηφία της, καμία από αυτές δεν έγινε δεκτή. Και αυτό δεν είναι τυχαίο.

'Ηταν, λοιπόν, "διάλογος για τα μάτια". Και όπως επανειλημμένα έχουν καταγγείλει και οι συνδικαλιστές, έγινε απλώς για να μπορέσει η Κυβέρνηση να στηρίξει ακόμα καλύτερα τη δική της πολιτική.

'Ερχεται το νομοσχέδιο μέσα σε συνθήκες ολομέτωπης επίθεσης στο εισόδημα και τα δικαιώματα των εργαζομένων, σύμφωνα με τη "Λευκή Βίβλο", τις επιταγές του Μάαστριχτ, τις επιταγές της Ευρωπαϊκής 'Ενωσης και των πολυεθνικών αυτήν τη στιγμή.

Βεβαίως το συζητούμενο νομοσχέδιο σωστά χαρακτηρίζεται από τη "Δημοσιοϋπαλληλική Ενότητα", ως η ακραία εκδοχή των αντιδημοσιοϋπαλληλικών κυβερνητικών επιλογών, που εισάγει ένα μεσαιωνικό μισθολόγιο, που οδηγεί σε μόνιμη λιτότητα, σε ένταση του αυταρχισμού, της πολιτικής ομηρίας και της ρουσφετοκρατίας.

Το μισθολόγιο αυτό, κύριοι Βουλευτές, η Κυβέρνηση θα το χρησιμοποιεί μόνιμα για να χειραγωγεί, για να πειθαναγκάζει τους εργαζόμενους στο Δημόσιο. Είναι ένα νομοσχέδιο "ακραίας νεοφιλελεύθερης έμπνευσης", όπως το χαρακτηρίζει η ΑΔΕΔΥ, που είπαμε ποια είναι η γνωστή πλειοψηφία της και η οποία χρησιμοποίησε τον ερχομό του μισθολογίου για να υπηρετήσει σκοπιμότητες. 

και το επιχείρημα "θα έλθει το μισθολόγιο για να ικανοποιηθούν τα αιτήματα μας" ήταν για να δημιουργήσει αυταπάτες, για να αποπροσανατολίσει το συνδικαλιστικό κίνημα.

Ωστόσο, όμως, παρ'ολη αυτήν τη σύνθεσή της και τον προσανατολισμό της, σωστά χαρακτηρίζει η ΑΔΕΔΥ το νομοσχέδιο αυτό, όπως είπαμε, ως "ακραίας νεοφιλελεύθερης έμπνευσης". Και μας κάνει εντύπωση, ότι η Κυβέρνηση ούτε καν διανοείται να προβληματιστεί, να δώσει κάποια απάντηση σ'αυτό. 'Η μάλλον, για να είμαστε ειλικρινείς, δέχεται αυτόν το χαρακτηρισμό και ίσως να υπερηφανεύεται κιόλας.

Τι συγκεκριμένα, κύριοι Βουλευτές, κάνει το νομοσχέδιο; Χθες ο κ. Χριστοδουλάκης μας είπε ότι το σημερινό μισθολόγιο είναι ένα μισθολόγιο απαράδεκτο, διότι στηρίζεται κυρίως στα επιδόματα. Δεν ξέρω πώς θα μπορούσαμε να εκλάβουμε αυτήν την ομολογία, που αντανακλά εξάλλου μία πραγματικότητα. Ως αυτοκριτική; Γιατί είναι γεγονός ότι ΠΑ.ΣΟ.Κ. και Νέα Δημοκρατία συναγωνίστηκαν ο ένας τον άλλο σ' αυτήν την απαράδεκτη επιδοματική πολιτική. Είναι δικό σας δημιούργημα, λοιπόν, το σημερινό απαράδεκτο μισθολόγιο.

Λέτε ότι ο σημερινός βασικός μισθός είναι το 1/15 του συνόλου των αποδοχών και ίσως θα σας έλεγα εγώ και λιγότερο. Μα το νέο μισθολόγιο, επίσης, ποιος μας λέει ότι μετά από δεκαπέντε-είκοσι χρόνια δε θα βρίσκεται ακριβώς σ' αυτήν την κατάσταση, αφού καθορίζει τόσο χαμηλό βασικό μισθό, δε δέχεται την Αυτόματη Τιμαριθμική Αναπροσαρμογή και προβλέπει τόσα επιδόματα;

Κατέληξε ο κ. Χριστοδουλάκης με τη φράση "ουδείς μπορεί να αποποιηθεί των ευθυνών του". Μα, με συγχωρείτε, δηλαδή θα μπορούσαμε να το δεχθούμε, αν αναφερόσασταν στο "κανείς από τους ρουσφετολόγους που κυβέρνησαν αυτόν τον Τόπο" γιατί είναι γεγονός ότι το ΚΚΕ δεν κουράστηκε όλα αυτά τα χρόνια να καταγγέλλει αυτήν την πολιτική. Επιτρέψτε μου τελικά να πω ότι αυτή η τοποθέτησή σας μου θυμίζει τον πατροκτόνο εκείνο, που στο δικαστήριο ζητούσε την επιείκεια των δικαστών γιατί ήταν ορφανός.

Επίσης, το μισθολόγιο αυτό που προτείνετε, προσαρμόζει το εισόδημα των δημοσίων υπαλλήλων στην πολιτική της σκληρής αντιλαϊκής λιτότητας στο όνομα της σύγκλισης. Και επανειλημμένα έχουμε προκαλέσει να μας πείτε επιτέλους τι θα ωφεληθούν οι εργαζόμενοι από αυτήν την περιβόητη σύγκλιση. Πέστε μας ποια θα είναι τα οφέλη, ένα, δύο, τρία, τέσσερα ή έστω ένα όφελος, που θα έχουν οι εργαζόμενοι από τη σύγκλιση.

Είμαστε βέβαιοι ότι και αν ακόμη θεωρητικά φαντασθούμε ότι επιτυγχάνεται αυτή η σύγκλιση, τότε θα πείτε "τώρα θα πρέπει να συνεχίσουμε τις θυσίες", να συνεχίσουν οι εργαζόμενοι τις θυσίες, όχι οι κεφαλαιοκράτες. Αυτοί θα συνεχίσουν την αρπαχτή. Να συνεχίσουν οι εργαζόμενοι τις θυσίες για να μη χαθεί αυτό που κατακτήθηκε, που επιτεύχθηκε με τόσες θυσίες.

'Ετσι, λοιπόν, στο όνομα αυτής της σύγκλισης προωθείται αυτό το αντιλαϊκό μισθολόγιο. Συγκεκριμένα το μισθολόγιο αυτό δεν αναπληρώνει τις απώλειες εξαετίας. Είναι γεγονός, κύριε Υφυπουργέ, ότι οι απώλειες της εξαετίας με συγκεκριμένους λογαριασμούς της τελευταίας εξαετίας ξεπερνούν το 50% της αγοραστικής δύναμης των εργαζομένων. Ο μακαρίτης, ο προηγούμενος Πρόεδρος του ΠΑ.ΣΟ.Κ., ο Ανδρέας Παπανδρέου, σε δισέλιδη συνέντευξη που έδωσε στα "ΝΕΑ" σε συγκεκριμένα στοιχεία -μπορείτε να τα βρείτε τέλη Σεπτέμβρη, παραμονές των εκλογών- καταγγέλλοντας τη Νέα Δημοκρατία είχε αποφανθεί έπειτα από μελέτη, φαντάζομαι, ως επιστήμονας, καθηγητής οικονομολόγος, ότι η απώλεια των εργαζομένων στο δημόσιο τομέα αυτά τα χρόνια της Νέας Δημοκρατίας ξεπερνούσε το 40%. Εμείς, λοιπόν, λίαν επιεικώς, εκτιμάμε ότι στα χρόνια του ΠΑ.ΣΟ.Κ. που ακολούθησαν, έχασαν τουλάχιστον ένα 10% ακόμη οι εργαζόμενοι, παρά το ότι είναι περισσότερο, από την αγοραστική τους δύναμη. Εσείς με το μισθολόγιο που προτείνετε, δεν αποκαθιστάτε τις απώλειες αυτές, αλλά ούτε καν τον τιμάριθμο του '96-'97.

Και αυτό γίνεται διότι δε δώσατε το κλεμμένο διορθωτικό για το 1996 στο όνομα του επικείμενου περιβόητου μισθολογίου. "Δεν το δίνουμε, διότι θα έρθει το μισθολόγιο και θα τα τακτοποιήσει όλα". Βλέπουμε τώρα τι μισθολόγιο φέρατε.

Να σημειώσουμε παράλληλα και τη συνεχιζόμενη φορολογική αφαίμαξη. Φέτος, για το 1997, με βάση το φορολογικό νομοσχέδιο και τον Προϋπολογισμό που ψηφίστηκε εδώ στη Βουλή, οι έμμεσοι φόροι θα αυξηθούν κατά 18% και θα πλήξουν κυρίως τους εργαζόμενους. Οι άμεσοι φόροι θα αυξηθούν κατά 12% και πάλι θα πλήξουν τους εργαζόμενους. Δηλαδή έχουμε αύξηση των φόρων πολλαπλάσια από τον όποιο πληθωρισμό θέλετε να πάρουμε υπόψη μας.

Επιπλέον αρνείστε και αυτήν ακόμα την τιμαριθμοποίηση της φορολογικής κλίμακας, εντείνοντας ακόμα περισσότερο

Σελίδα 4335 

τη φορολογική αφαίμαξη. Το προτεινόμενο "νέο" μισθολόγιο συνδέει τις αποδοχές των εργαζόμενων με την απόδοση, δηλαδή με την "παραγωγικότητα". Αυτό θα γίνεται με βάση κάποια αξιολόγηση που θα κάνει ένας προϊστάμενος. Ξέρουμε ποιος θα είναι αυτός ο προϊστάμενος. Είναι προϊστάμενος φιλοκυβερνητικός. Θα υπάρξει φροντίδα προς αυτήν την κατεύθυνση. Ακόμη ξέρουμε με ποια κριτήρια αυτός ο προϊστάμενος κάθε δύο μήνες θα αξιολογεί ότι ο εργαζόμενος είναι έτοιμος να πάρει αυτήν την αύξηση. Και είναι μία αύξηση που ξεκινά από τις τριάντα οκτώ χιλιάδες και πάει μέχρι τις εξήντα οκτώ χιλιάδες. Είναι ένα σημαντικό μέρος των αποδοχών.

Να, λοιπόν, γιατί μιλάμε για νομοσχέδιο αυταρχισμού. Εάν ο δημόσιος υπάλληλος δεν υποκύπτει στις διαταγές του προϊσταμένου, δε θα παίρνει την υπογραφή του για το κίνητρο απόδοσης. Είναι μια διάταξη ρουσφετιού. Και πρόκειται για ένα κριτήριο, για ένα κίνητρο, όχι απόδοσης, αλλά χειραγώγησης, εκβιασμού, υποταγής στον εκβιασμό. Αυτό πρέπει να το καταγγείλουμε. Παίζετε με τη φτώχεια του κόσμου.

Επίσης το προτεινόμενο μισθολόγιο καθορίζει χαμηλούς βασικούς μισθούς. Είναι εκατόν δέκα χιλιάδες ο βασικός μισθός. Φυσικά είναι πολύ πιο χαμηλός από το σημερινό, εάν πάρουμε υπόψη μας πώς υπολογίζεται. Είναι ο βασικός μισθός συν Α.Τ.Α. συν χρονοεπιδόματα. Ταυτόχρονα μειώνει τη βάση υπολογισμού των συντάξεων, διότι, όπως είναι γνωστό, σήμερα οι συντάξεις υπολογίζονται παίρνοντας υπόψη το βασικό μισθό, τα χρονοεπιδόματα και πολλαπλασιάζοντας επί το 0,8%, διαιρώντας μετά αυτό δια τριάντα πέντε και πολλαπλασιάζοντας κατόπιν με το χρόνο υπηρεσίας του δημοσίου υπαλλήλου. Στη συνέχεια προστίθεται ολόκληρο το απόθεμα της Α.Τ.Α..

Με το καινούριο μισθολόγιο έχουμε το βασικό μισθό, όπως καθορίζεται σε πολύ χαμηλότερο επίπεδο, εάν βάλουμε μαζί και την Α.Τ.Α., δηλαδή βασικό μισθό σημερινό συν Α.Τ.Α.. Και λέει ότι ενδεχομένως θα υπολογιστούν και τα χρονοεπιδόματα. Από όλα αυτά παίρνει το 80%, ενώ στο σημερινό υπολογισμό παίρνει το σύνολο της Α.Τ.Α.. Νομίζουμε ότι γίνεται κατανοητό ότι και εδώ έχουμε μια λαθροχειρία, που μειώνει ακόμα παραπέρα την ήδη ισχνή σύνταξη που παίρνουν οι εργαζόμενοι. Δηλαδή έχουμε μια βάση υπολογισμού της σύνταξης πολύ πιο χαμηλή με αυτό το νομοσχέδιο, από αυτήν που ισχύει μέχρι σήμερα.

Επιπλέον πρέπει να καταγγείλουμε το εξής: Ξέρετε ότι οι δημόσιοι υπάλληλοι πληρώνουν το 22,5% κρατήσεις για τα ασφαλιστικά τους ταμεία επί του συνόλου των αποδοχών τους.

'Οταν, όμως, πρόκειται για τον υπολογισμό της σύνταξής τους, τότε δεν παίρνεται υπόψη το σύνολο των αποδοχών, αλλά αφαιρούνται μια σειρά επιδόματα κ.λπ..

Η Κυβέρνηση με το νομοσχέδιο που συζητάμε, φυσικά δε ρυθμίζει, δεν ικανοποιεί το πάγιο αίτημα του εργατικού κινήματος, που είναι η επανακαθιέρωση της αυτόματης τιμαριθμικής αναπροσαρμογής (Α.Τ.Α.), ώστε να έχουν οι εργαζόμενοι κάποιον αμυντικό μηχανισμό στα χέρια τους. Είναι γεγονός, ότι η Α.Τ.Α. δεν είναι αύξηση, είναι απλώς μια άμυνα για να κρατήσουν την ίδια αγοραστική δύναμη που είχαν μέχρι σήμερα, αντισταθμίζοντας τον τιμάριθμο, το ροκάνισμα, δηλαδή, του εισοδήματός τους από τον τιμάριθμο.

Συνεχίζει, επίσης, η Κυβέρνηση την επιδοματικη πολιτική. Και τι σημαίνει επιδοματική πολιτική, κύριοι Βουλευτές; Είναι, αν θέλετε, η δόξα, το μεγαλείο -αν μπορώ να το πω έτσι- της πολιτικής του "διαίρει και βασίλευε". Είναι ένας τρόπος επιπλέον διαφυγής της Κυβέρνησης μπροστά στους αγώνες και τις πιέσεις των εργαζομένων. Δεν υπολογίζονται επίσης τα επιδόματα αυτά στη βάση υπολογισμού των μισθολογικών αυξήσεων, αλλά και της σύνταξης, όπως είπαμε ήδη. Είναι δραχμικά, δηλαδή ροκανίζονται συνεχώς από τον πληθωρισμό.

Συχνά έδωσαν οι κυβερνήσεις επίσης επιδόματα, για να παρακάμψουν αιτήματα των εργαζομένων για αυξήσεις και τα έδωσαν εξ ιδίων πόρων, δηλαδή με χαράτσι, στον κόσμο. Για παράδειγμα, διαμαρτύρονται οι φύλακες των αρχαιολογικών θησαυρών μας και τους λένε "δεν πειράζει, θα σας δώσουμε μια αύξηση με κάποιο εισιτήριο ή μια αύξηση του εισιτηρίου, που θα βάλουμε στους επισκέπτες των αρχαιολογικών χώρων". Και με το συζητούμενο νομοσχέδιο καταργούνται αυτά τα επιδόματα, αλλά το χαράτσι σε βάρος των λαϊκών στρωμάτων διατηρείται.

Ο κ. Χριστοδουλάκης είπε, ότι καταργεί τα επιδόματα σήμερα η Κυβέρνηση. Αυτό, κύριοι Βουλευτές, δεν είναι αλήθεια, γιατί και το νομοσχέδιο αυτό προωθεί την επιδοματική πολιτική. 'Ετσι θέλαμε να ρωτήσουμε, αυτό το περίφημο επίδομα "εξομάλυνσης", τι είναι; Τι εξομαλύνει; Δεν καταλαβαίνουμε. Και γιατί το διατηρείτε; Το κίνητρο "απόδοσης", τι είναι; Δεν είναι επιδοματική πολιτική; Γιατί τη διατηρείτε;

Να, λοιπόν, αγαπητοί συνάδελφοι, πώς έχει η πραγματικότητα.

Ωστόσο, εμείς αναγνωρίζουμε ότι υπάρχουν ορισμένα επιδόματα, που αντανακλούν ιδιαίτερες κοινωνικές ή εργασιακές καταστάσεις και που πρέπει να δίνονται. 'Ετσι έχουμε τα οικογενειακά επιδόματα, το επίδομα τέκνων.

'Ομως εδώ πρέπει να πούμε, ότι το 1984 κόπηκε το οικογενειακό επίδομα του ενός συζύγου, εάν και οι δύο δούλευαν στο Δημόσιο ή ο ένας στο δημόσιο και ο άλλος στον ευρύτερο δημόσιο τομέα. Τώρα, με το προτεινόμενο μισθολόγιο, κόβει και από το δημόσιο γενικά, αν ένας από τους συζύγους εργαζόμενους είναι εργαζόμενος στον ιδιωτικό τομέα. Και βεβαίως, τα επίπεδα των οικογενειακών επιδομάτων και των επιδομάτων τέκνων, μέχρι σήμερα ακολουθούσαν τις αυξήσεις της εισοδηματικής πολιτικής, δηλαδή είχαν μία αναπροσαρμογή. Με το συζητούμενο νομοσχέδιο αυξάνονται μεν κατά 50%, αλλά γίνονται δραχμικά. 'Ομως, θα πρέπει να πούμε ότι αν προσθέταμε σε αυτά τα επιδόματα τη συσσωρευμένη Α.Τ.Α. στο απόθεμα της Α.Τ.Α., θα βλέπαμε ότι σήμερα τα επιδόματα των τεσσάρων χιλίαδων είναι, στην ουσία τριπλάσια. 'Ετσι το επίδομα των τεσσάρων χιλιάδων είναι δώδεκα χιλιάδες και το επίδομα των έξι χιλιάδων είναι στην πραγματικότητα δέκα οχτώ χιλιάδες και αυτό των οχτώ χιλιάδων είκοσι τέσσερις χιλιάδες. Εσείς τα κάνετε από τις τέσσερις χιλιάδες, έξι χιλιάδες και από τις οχτώ χιλιάδες, απλώς δώδεκα χιλιαδες. Δηλαδή έχουμε μια διπλή απάτη. Πρώτα απ'όλα, γιατί τα επιδόματα αυτά δεν συμπεριλαμβάνουν έστω τη σωρευμένη ΑΤΑ και δεύτερον, γιατί είναι δραχμικά και θα ροκανίζονται συνεχώς από τον τιμάριθμο.

(Στο σημείο αυτό την Προεδρική 'Εδρα καταλαμβάνει ο Γ' Αντιπρόεδρος της Βουλής κ. ΛΟΥΚΑΣ ΑΠΟΣΤΟΛΙΔΗΣ.)

Μας είπατε ότι ονομάζετε αυτό το επίδομα οικογενειακή παροχή ή δεν ξέρω πώς, γιατί υπάρχει απόφαση του Συμβουλίου Επικρατείας. Ξεχάσατε, όμως, να μας πείτε ότι υπάρχει και απόφαση του Αρείου Πάγου και του Συμβουλίου της Ευρώπης που απαιτούν να δίνεται το οικογενειακό επίδομα και στους δύο εργαζόμενους συζύγους οποιαδήποτε σχέση εργασίας και αν έχουν.

Επίσης συμφωνούμε ότι πρέπει να υπάρχει το χρονοεπίδομα, το ανθυγιεινό και επικίνδυνο και το επίδομα θέσης. Υπάρχει ένα θέμα για τις παραμεθόριες και προβληματικές περιοχές. Κάνετε μία ρύθμιση και δίνετε σε αυτούς που εργάζονται εκεί δεκαπέντε χιλιάδες δραχμές επίδομα. Πρόκειται για μία μεγάλη απάτη. Θα τις παίρνουν μόνο εφόσον υπηρετούν στην παραμεθόριο. Μέχρι σήμερα υπήρχε μία άλλη κατάσταση, γιατί, ας πούμε οι εργαζόμενοι στη Λέσβο είχαν το επίδομα παραμεθορίου περιοχής που έφθανε το 16% και είχαν επιπλέον δύο μισθολογικά κλιμάκια παραπάνω. Τα κράταγαν αυτά οπουδήποτε και αν πήγαιναν μετά, αφού είχαν εργαστεί τρία τουλάχιστον χρόνια στην παραμεθόριο. Τώρα τα καταργείται και είναι μία απαράδεκτη μεταχείριση αυτών των ανθρώπων, που δίνουν τον καλύτερό τους εαυτό στις παραμεθόριες περιοχές, στα νησιά μας ή στα σύνορά μας.

Εμείς προτείνουμε να αποσυρθεί το συζητούμενο απαράδεκτο νομοσχέδιο. Η αποστολή του μισθολογίου, όπως είπαμε, κινείται στην κατεύθυνση του εγκλωβισμού του δημοσιοϋπαλληλικού κινήματος. Με τις ρυθμίσεις του, κάθε φορά που οι εργαζόμενοι στο Δημόσιο θα διεκδικούν ένα μεγαλύτερο κομμάτι από την πίτα ή τη διατήρηση της αγοραστικής τους 

Σελίδα 4336 

δύναμης θα σκοντάφτουν στο επιχείρημα της Κυβέρνησης ότι "δεν μπορεί να παραβιάζεται ο νόμος που θέσπισε η Βουλή και καθιέρωσε το συγκεκριμένο μισθολόγιο".

Εμείς προτείνουμε να φέρει άμεσα η Κυβέρνηση στη Βουλή τον απαιτούμενο εσωτερικό νόμο για την εφαρμογή των 151 και 154 διεθνών συμβάσεων εργασίας που κατοχυρώνουν το δικαίωμα των ελεύθερων συλλογικών διαπραγματεύσεων γενικών και κλαδικών. Επικυρώθηκαν από τη Βουλή το καλοκαίρι αυτές οι συμβάσεις, αλλά μέχρι σήμερα δυστυχώς δεν ήρθε ο εσωτερικός νόμος για την εφαρμογή τους παρά το ότι ο τότε Υφυπουργός Εργασίας ορκιζόταν σε όλους τους Θεούς ότι μέχρι το τέλος του 1996 θα ψηφιστεί αυτός ο νόμος από τη Βουλή. Είμαστε δύο μήνες μετά το τέλος του 1996 και ο νόμος αυτός δεν έρχεται. Τι πρέπει να υποθέσουμε; Να έρθει άμεσα στη Βουλή για συζήτηση και ψήφιση και επίσης αξιώνουμε μαζί με το ταξικό δημοσιοϋπαλληλικό κίνημα να δώσει η Κυβέρνηση τις απώλειες που είχαν οι δημόσιοι υπάλληλοι όλα αυτά τα χρόνια. Να καθοριστεί κατώτατος βασικός μισθός πρόσληψης και να είναι ίσος με τις σημερινές αποδοχές αυξημένες κατά το ποσό των απωλειών τους από τη συνεχή λιτότητα, έτσι που να εξασφαλίζουν στους εργαζόμενους ένα στοιχειωδώς ανθρώπινο βιοτικό επίπεδο. Με τα σημερινά δεδομένα οι εργαζόμενοι στο δημόσιο αμείβονται κάτω από το όριο της φτώχειας και δεν μιλάμε μόνο για τους νεοπροσλαμβανόμενους. Κατά αντίστοιχο τρόπο να καθορίζονται οι βασικοί μισθοί των κατηγοριών, να συγχωνευθούν τα επιδόματα στους μισθούς εκτός από εκείνα που αντανακλούν ιδιαίτερες εργασιακές και κοινωνικές καταστάσεις όπως βαρύ και ανθυγιεινό, οικογενειακό, τέκνων, θέσης κ.λπ. Να υπάρξει κατοχύρωση γνήσιας Α.Τ.Α., ενσωματωμένης στους βασικούς μισθούς και συμμετοχή των μισθών στην αύξηση του εθνικού εισοδήματος. Οι συντάξιμες αποδοχές να φθάνουν στο 80% των αποδοχών του τελευταίου μήνα των εν ενεργεία εργαζομένων.

Κύριοι Βουλευτές, το "νέο" μισθολόγιο, που κατοχυρώνεται με αυτό το νομοσχέδιο, δίκαια χαρακτηρίστηκε "πεινολόγιο". Η εφαρμογή του θα επιδεινώνει συνεχώς την οικονομική θέση των εργαζομένων στο Δημόσιο και ταυτόχρονα να τους μετατρέπει σε θύματα συνεχών εκβιασμών και τρομοκρατίας.

Πάρτε το πίσω, δώστε τη δυνατότητα να υπάρξουν γενικές και κλαδικές συλλογικές συμβάσεις.

Ταχύτατα, κύριε Πρόεδρε, δύο τρεις παρατηρήσεις θα ήθελα να κάνω στα άρθρα που συζητάμε και οι συνάδελφοι θα αναφερθούν πιο συγκεκριμένα.

Για το άρθρο 6 θέλω να πω, ότι εδώ πέρα προβλέπεται ότι θα υπάρχει υπηρεσιακή και μισθολογική εξέλιξη μέσα από κρίσεις, δηλαδή μέσα από εκβιασμούς του Υπηρεσιακού Συμβουλίου, το οποίο ξέρουμε ποιό είναι. 'Οπως και για το κίνητρο απόδοσης, θα αποφασίζει ένα συμβούλιο, όπου οι τέσσερις στους πέντε είναι κυβερνητικοί. Οι τρεις είναι διορισμένοι από την Κυβέρνηση και οι άλλοι είναι δύο εκπρόσωποι των εργαζομένων, που ο ένας το πιθανότερο, αν όχι το βέβαιο, είναι κυβερνητικός. 'Ετσι, λοιπόν, θα είναι και στην υπόθεση αυτή θύματα συνεχών εκβιασμών.

Στο άρθρο 9 "επίδομα εορτών και αδείας" μειώνονται και αυτά, αφού μειώνεται όπως είπαμε η βάση υπολογισμού τους.

Στο άρθρο 11 "αμοιβή για εργασία πέρα από τα συνήθη καθήκοντα". Λέει εδώ συγκεκριμένα: "Σε υπαλλήλους στους οποίους ανατίθενται με απόφαση του οικείου Υπουργού καθήκοντα αυξημένης ευθύνης λόγω φύσεως της εργασίας και για απολύτως συγκεκριμένες περιπτώσεις, ή λόγω ειδικής εργασίας πέρα από τα συνήθη καθήκοντά τους καταβάλλεται αμοιβή για το χρόνο άσκησης των παραπάνω καθηκόντων...". Είναι ένα σαφές παράθυρο για ρουσφέτι.

Για την "οικογενειακή παροχή" δεν θα αναφερθώ. Αναφερθήκαμε εκτεταμένα κατά την πρωτολογία μας.

Για το "επίδομα θέσεως ευθύνης". Είναι χαμηλό, δεν είναι ποσοστιαίο, είναι δραχμικό. Δηλαδή και αυτό θα ροκανίζεται από τον πληθωρισμό.

'Επειτα από όλα αυτά, γίνεται κατανοητό, θεωρούμε, κύριοι Βουλευτές, ότι το Κ.Κ.Ε., όπως ειπώθηκε και από τον Ειδικό Αγορητή μας και από τους άλλους αγορητές του Κόμματός μας, όχι μονάχα δεν ψηφίζει αυτό το νομοσχέδιο, αλλά δηλώνει ότι θα το αντιπαλέψει, εάν τελικά επιμείνει η Κυβέρνηση να ψηφιστεί, με όλες τις δυνάμεις, πρωτοστατώντας στους αγώνες των εργαζομένων για τα δίκαιά τους δίκαια που η Κυβέρνηση καταπατεί με τον πιο βάναυσο τρόπο.

Ευχαριστώ.

ΠΡΟΕΔΡΕΥΩΝ (Λουκάς Αποστολίδης): Ο Επίτιμος Πρόεδρος της Νέας Δημοκρατίας ο κ.Κωνσταντίνος Μητσοτάκης έχει το λόγο για δεκαπέντε λεπτά.

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Θα είμαι σύντομος, κυρίες και κύριοι συνάδελφοι. Θεωρώ όμως χρέος μου να καταθέσω την άποψή μου, αν θέλετε και για την ιστορία, επί του νομοθετήματος που συζητούμε. 

Αυτό που πρέπει να σας κάνει εντύπωση, κύριε Υπουργέ, είναι ότι ένα τέτοιο πολύ σημαντικό νομοσχέδιο, το οποίο επηρεάζει τη μοίρα εκατοντάδων χιλιάδων οικογενειών, συζητείται σε άδεια Αίθουσα. Οι Βουλευτές αδιαφορούν για το νομοσχέδιο. Αυτή είναι η πρώτη παρατήρηση που έχω να κάνω.

Η δεύτερη παρατήρηση που κάνω είναι: Παρακολουθώ τις συζητήσεις που γίνονται για το νομοσχέδιο -ελπίζω ότι εσείς τουλάχιστον θα θελήσετε να μιλήσετε πρακτικά- και δεν ακούω να γίνεται λόγος για τις οικονομικές δυνατότητες αυτού του Τόπου, για τις δυνατότητες της οικονομίας αν μπορεί να ανθέξει και ίσαμε πού μπορεί να ανθέξει ένα ενιαίο μισθολόγιο.

'Εχω, κυρίες και κύριοι συνάδελφοι, πει -και γι'αυτό ξανανεβαίνω στο Βήμα, μόνο και μόνο για να το επαναλάβω- ότι η Κυβέρνηση του κ. Σημίτη έχει μέσα της το σαράκι της αυτοκαταστροφής. Κάνει πράγματα τα οποία είναι παράλογα και τα οποία ζημιώνουν και την ίδια. Και αυτό μεν -θα το ξαναπώ άλλη μια φορά- ελάχιστα με ενδιαφέρει εμένα. Με ενδιαφέρει όμως ότι ζημιώνει τον Τόπο.

Κυρίες και κύριοι συνάδελφοι, απετέλεσε έκπληξη σε όλους μας όταν είδαμε στον απολογισμό του περασμένου χρόνου, τη συνολική επιβάρυνση από τις αποδοχές των εργαζομένων, την αύξηση δηλαδή της συνολικής επιβάρυνσης στο στενότερο δημόσιο τομέα. Οι αριθμοί λένε ότι το Ελληνικό Κράτος πλήρωσε για τους εργαζόμενους στο στενότερο δημόσιο τομέα, οι οποίοι δεν αυξήθηκαν σημαντικά, -το λέει η Κυβέρνηση και εγώ το δέχομαι- 17,5% παραπάνω.

'Εδωσε δηλαδή πραγματικές αυξήσεις 17,5%, άνισα κατανεμημένες.

ΓΙΑΝΝΟΣ ΠΑΠΑΝΤΩΝΙΟΥ (Υπ. Εθνικής Οικονομίας και Οικονομικών): 'Οχι, 8% πραγματικές.

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Με συγχωρείτε, κύριε Υπουργέ, να το πείτε μετά και να αποδείξετε τι θα πει πραγματικές και τι εικονικές. Εγώ αυτό τον αριθμό διαβάζω. Και βέβαια, από εκεί και πέρα γεννάται το πρόβλημα τι παραπάνω πρέπει να δώσει και τι μπορεί να δώσει.

Κύριοι συνάδελφοι, η πείρα διδάσκει -και έχουμε σ'αυτόν τον Τόπο μία εμπειρία- ότι ενιαία μισθολόγια γίνονται σε εποχές που η οικονομία πάει καλά. Διότι, τι θα πει ενιαίο μισθολόγιο; Θα πει να βάλεις σε τάξη το σύνολο των εργαζομένων στον ευρύτερο δημόσιο τομέα και φυσικά, το ενιαίο μισθολόγιο, είναι εύλογο, δημιουργεί όλες τις απαιτήσεις.'Ολες οι κατηγορίες των υπαλλήλων ζητούν να ικανοποιηθούν τα αιτήματά τους. Εν άλλοις λόγοις, αν το ενιαίο μισθολόγιο επιτυγχάνει κάποιο στρογγύλεμα και νοικοκύρεμα -αυτό το νόημά του, γιατί αλλιώς γιατί το λέμε ενιαίο μισθολόγιο-το πετυχαίνει προς τα πάνω, ποτέ προς τα κάτω. Αντίθετα, ο κίνδυνος του κάθε ενιαίου μισθολογίου είτε συνολικού, για το σύνολο του κράτους, είτε ακόμα μισθολογίου, για ένα τομέα π.χ. για τις 'Ενοπλες Δυνάμεις -έχουμε την εμπειρία, αγαπητοί κύριοι συνάδελφοι, αυτού του μισθολογίου που συζητήσαμε πρόσφατα- είναι σε τελική ανάλυση να σου έρθουν τα πάνω κάτω, να σου έρθουν ανάποδα και εκεί που νομίζεις ότι ωφελείσαι, να ζημιωθείς.

Γνωρίζετε, κύριοι συνάδελφοι, ότι το μισθολόγιο που ψηφίσαμε για τους στρατιωτικούς και για την Αστυνομία, δημιούργησε τεράστια προβλήματα και ψάχνει η Κυβέρνηση 

Σελίδα 4337 

τώρα να μαζέψει τα ασυμμάζευτα, διότι σε πολλές περιπτώσεις μειώθηκαν οι αποδοχές. Αυτός είναι ο κίνδυνος του κάθε τέτοιου γενικού νομοθετήματος. 

'Εχουμε άλλωστε προϊστορία και πρέπει να την ξέρει η Κυβέρνηση. Εκτός από ένα μισθολόγιο που ψήφισα εγώ ως Υπουργός Συντονισμού το 1966, σε μία εποχή όμως που η οικονομία είχε πολλές δυνατότητες, κανένα ενιαίο μισθολόγιο στην Ελλάδα δεν είχε καλή τύχη, όλα κατέληξαν αδόξως γι'αυτόν ακριβώς το λόγο που ανέλυσα πρωτύτερα.

'Εχει και μία άλλη πλευρά το μισθολόγιο, κυρίες και κύριοι συνάδελφοι, ότι επηρεάζει αφεύκτως τις συντάξεις.'Οταν κάνεις ένα μισθολόγιο, πρέπει να είσαι έτοιμος να κάνεις και κώδικα περί συντάξεων. Το 1966 ήταν ο χρόνος, που όχι μόνο κάναμε ενιαίο μισθολόγιο, κάναμε και για πρώτη φορά και κώδικα περί συντάξεων και προσαρμόσαμε τις συντάξεις με το 80% του μισθού ενεργείας. Το ενιαίο μισθολόγιο ανατρέπει τα συνταξιοδοτικά δεδομένα και ακολουθεί πάντοτε συνταξιοδοτικός νόμος, γιατί διαφορετικά δημιουργούνται τεράστια προβλήματα, όπως δημιουργήθηκαν στο στενότερο χώρο των Ενόπλων Δυνάμεων από το μισθολόγιο που ψηφίσατε. Τους επεσήμανε από τότε όλη η Αντιπολίτευση και πολλοί από τους συναδέλφους της Συμπολιτεύσεως, ότι "αυτό που κάνετε είναι λάθος, πρέπει να δείτε μαζί και τις συντάξεις". Δεν τις είδαν, και τώρα έχουν δημιουργηθεί τεράστια προβλήματα με τις συντάξεις.

Εγώ πιστεύω, κυρίες και κύριοι συνάδελφοι, ότι είναι λάθος κατ'αρχήν να επιχειρείται ενιαίο μισθολόγιο σήμερα. Τι μπορεί να δώσει ο Κρατικός Προϋπολογισμός. Αν διαβάσουμε την έκθεση του Γενικού Λογιστηρίου, μας λέει ότι δίνει σε ολόκληρο το χρόνο εκατόν ενενήντα δισεκατομμύρια δραχμές. Επειδή θα αργήσει να εφαρμοστεί, υπολογίζει εκατόν πενήντα δισεκατομμύρια δαπάνη.

Θα μου επιτρέψετε να πω, ότι εγώ δεν πιστεύω καμία εκτίμηση του Γενικού Λογιστηρίου του Κράτους. Είναι τόσο σύνθετο το πρόβλημα -έχω εκτίμηση στο Γενικό Λογιστήριο- που είμαι βέβαιος πως δεν θα μπορέσει να το αντιμετωπίσει, δεν θα μπορέσει να το μετρήσει με ακρίβεια, λόγω του εύρους που έχει το πρόβλημα. 

Και έπειτα, γιατί μιλάμε περί ενιαίου μισθολογίου; Προ ολίγου κάναμε ένα μισθολόγιο για τις 'Ενοπλες Δυνάμεις. Θα με συγχωρήσετε, κύριοι συνάδελφοι, δεν είμαι ούτε σωβινιστής, ούτε στρατοκράτης, αλλά θέλω να σας πω ότι οι 'Ενοπλες Δυνάμεις μου είναι ιδιαίτερα συμπαθείς, διότι αυτήν την ώρα είναι η μόνη κατηγορία Ελλήνων εργαζομένων, παιδιά του Ελληνικού Λαού που δεν μπορούν να πιέσουν τουλάχιστον για την ώρα και ελπίζω να μην μπορούν να πιέσουν και στο μέλλον.

ΚΥΡΙΑΚΟΣ ΣΠΥΡΙΟΥΝΗΣ: Θα κάνουν λευκή απεργία κάποτε, έτσι όπως το πάνε. Δεν το αντιλαμβάνονται; Τους οδηγούν οι αδικίες με μαθηματική ακρίβεια εκεί.

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Κυρίες και κύριοι συνάδελφοι, θυμάστε ότι εδώ, σ' αυτήν την Αίθουσα -και ο συνάδελφος της Θεσσαλονίκης, ο οποίος με τόσο πάθος υπεστήριξε κι εμείς όλοι- ικετεύσαμε την Κυβέρνηση: Δώστε διακόσιες χιλιάδες, στον ανθυπολοχαγό που βγαίνει μετά τέσσερα χρόνια, δώστε διακόσιες χιλιάδες βασικό μισθό. Και δεν τον έδωσε.

Σήμερα, συζητάτε το ενιαίο μισθολόγιο, αλλά ταυτόχρονα έχετε την απεργία των εκπαιδευτικών. Και εκεί παρουσιάζεται το αλλοπρόσαλο, το κωμικοτραγικό να μην μπορεί η Κυβέρνηση να συνεννοηθεί με τους εκπαιδευτικούς για τους αριθμούς. Δεν θέλω να πω ότι είναι δική σας η ευθύνη, κύριοι Υπουργοί, αλλά εν πάση περιπτώσει, είναι θλιβερό το φαινόμενο για έναν τόπο, να μην μπορούν να συμφωνήσουν για δύο αριθμούς, για τους οποίους έφθανε ένας μαθητής του δημοτικού σχολειού να τους ξεκαθαρίσει το πρόβλημα.

Τι σημαίνει αυτό; Τι ενιαίο μισθολόγιο έχετε, όταν ταυτόχρονα, την ώρα που συζητείται το μισθολόγιο, για την πιο σημαντική κατηγορία των κρατικών λειτουργών, τους εκπαιδευτικούς, συζητείται επί χωριστής βάσεως; Τελείως χωριστή. Και το πώς θα το ονομάσετε επίδομα -κάποιο όνομα θα του δώσετε ασφαλώς για να μην ανατρέψετε το μισθολόγιο, το δήθεν ενιαίο, πριν το ψηφίσετε- δεν αλλάζει την ουσία του πράγματος.

Το πρόβλημα είναι ο νεοδιοριζόμενος καθηγητής τι παίρνει, ο ανθυπολοχαγός, ο οποίος διορίζεται, τι παίρνει. Και στις 'Ενοπλες Δυνάμεις, δεν θα έπρεπε ο ανθυπολοχαγός να παίρνει το ίδιο που παίρνει ο δάσκαλος, ή ο καθηγητής, διότι έχει ανωτάτη παιδεία, ύστερα από τέσσερα χρόνια στη Σχολή Ευελπίδων;

Και υπάρχει -για να προχωρήσω λίγο παραπέρα- το πρόβλημα των αποδοχών, τις οποίες παίρνουν οι γιατροί του ΕΣΥ. Οι παλαιότεροι εκ των αγαπητών συναδέλφων θα θυμούνται την ιστορία, όταν έγινε από τον μακαρίτη το Γεννηματά ο νόμος περί ΕΣΥ, που βγήκαμε πολλοί από εμάς -ήμασταν ίσως πιο πεπειραμένοι- και είπαμε "προσέξτε, δίνετε πάρα πολύ μεγάλους μισθούς σε κρατικούς λειτουργούς, θα σας δημιουργήσουν προβλήματα, διότι από κει και πέρα, κανείς δεν ξέρει πώς θα αντιδράσουν οι υπόλοιπες κατηγορίες των Ελλήνων εργαζομένων".

Η Κυβέρνηση δεν το έκανε, το ΕΣΥ έμεινε, το ΕΣΥ σήμερα παραμένει, κανείς δεν ζητεί να ανατραπεί το ΕΣΥ, πλην όμως υπάρχουν αποδοχές πολύ σημαντικές, αποδοχές που δεν έχουν καμία σχέση με το ενιαίο μισθολόγιο, αποδοχές οι οποίες μας εδημιούργησαν το πρόβλημα των δικαστικών και κατά προέκταση, αν θέλετε, των Βουλευτών, ημών των ιδίων. Διότι οι δικαστικοί -και αυτό είναι ένα από τα πιο θλιβερά και τα πιο επικίνδυνα συμπτώματα στη Χώρα μας, είμαι βέβαιος ότι όλοι οι υπεύθυνοι άνθρωποι αυτού του Τόπου και οι ίδιοι οι δικαστικοί το καταλαβαίνουν- εχρησιμοποίησαν μέθοδο, την οποία εγώ δεν εγκρίνω, για να αυξήσουν οι ίδιοι τις αποδοχές τους.

Απειλείται δε να συνεχισθεί αυτή η κατάσταση, αυτό το απαράδεκτο καθεστώς, εάν η Κυβέρνηση δεν αποφασίσει επιτέλους να κάνει το ειδικό μισθολόγιο των δικαστικών, το οποίο είναι απόλυτος ανάγκη, κύριε Υπουργέ, να φέρετε το ταχύτερο. Υπάρχει πρόβλημα θεσμών, κινδυνεύουν, κλονίζονται οι θεσμοί αυτήν την ώρα.

ΓΙΑΝΝΟΣ ΠΑΠΑΝΤΩΝΙΟΥ (Υπ. Εθνικής Οικονομίας και Οικονομικών): Είμεθα σύμφωνοι.

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: 'Ε, όταν, λοιπόν, αυτά συμβαίνουν τι σημασία έχει αυτό το νομοσχέδιο, το οποίο συζητούμε, όταν γύρω μας είναι αυτή η συνολική θολή εικόνα;

Αλλά, κύριοι συνάδελφοι, γιατί να σταματήσουμε εδώ; Αν θέλετε να είμαστε τίμιοι μεταξύ μας, ο στενότερος δημόσιος τομέας είναι ο άτυχος, ο αδικημένος. 'Εχουμε τον ευρύτερο δημόσιο τομέα. Ο ευρύτερος δημόσιος τομέας απασχολεί άλλους τόσους, όσους απασχολεί και ο στενότερος. Μη νομίζετε ότι είναι παρονυχίδα αυτό που λέμε "ευρύτερος δημόσιος τομέας".

Στον ευρύτερο δημόσιο τομέα γίνονται τέρατα και σημεία, κύριε Υπουργέ της Εθνικής Οικονομίας. 'Εχετε χάσει τελείως τον έλεγχο. 

Εγώ διαβάζω -αυτά που διαβάζω, λέγω, δεν έχω ευθύνη αριθμών, διότι δεν έχω πάρει απάντηση, η Κυβέρνηση δεν την έχει ακόμη δώσει- και ακούω ότι υπάρχουν αυξήσεις στην εποχή λιτότητας του 20%, του 40%, του 60%, του 80%, για να μην ξεχάσω και τη στρατιά των συμβούλων -είναι η καινούρια κατάρα, την οποία καθιερώσατε- που πληρώνονται με πάνω από ένα εκατομμύριο δραχμές. 'Ε, τώρα, πώς είναι ενιαίο μισθολόγιο αυτό;

'Οταν μιλούσα για τις 'Ενοπλες Δυνάμεις είπα -και το έχω γράψει- ότι είναι καταδικασμένη μία κοινωνία και ένα κράτος, όταν ένας κλητήρας στον ευρύτερο δημόσιο τομέα ή ένας οδηγός αυτοκινήτου παίρνει περισσότερα απ' όσα παίρνει ο Αρχηγός των Ενόπλων Δυνάμεων, ο Αρχιστράτηγος του Ελληνικού Στρατού σε περίπτωση πολέμου! Είναι καταδικασμένη η κοινωνία αυτή, είναι άξια της τύχης της.

Τι γίνεται στον ευρύτερο δημόσιο τομέα; Ποια πολιτική κάνετε; Πώς μπορείτε να ελέγξετε αυτόν τον ευρύτερο δημόσιο τομέα και πώς, κύριοι συνάδελφοι, θα ελέγξει η Κυβέρνηση του κ. Σημίτη, η οποία είναι υποδουλωμένη στις 

Σελίδα 4338 

συντεχνίες, στα συνδικάτα και δεν μπορεί να κάνει καμία αποκρατικοποίηση;

Πώς μπορεί να ελέγξει το άλλο το τραγικό φαινόμενο το οποίο παρουσιάζεται, να μπαίνουν κατά χιλιάδες από το παράθυρο στο στενότερο δημόσιο τομέα υπάλληλοι; Και θα είμαι πιο σαφής, θα σας εξηγήσω τι εννοώ.

Ισχύει ο νόμος του συναδέλφου Πεπονή, έχει έτσι ονομασθεί. 'Ενας νόμος πράγματι σκληρός, σε ορισμένες περιπτώσεις υπερβολικά ίσως άτεγκτος. Θα έπρεπε να υπάρχει ίσως σε ορισμένες περιπτώσεις και στο στενότερο δημόσιο τομέα περισσότερη ελαστικότητα.

Την ώρα, όμως, που υποτίθεται ότι εφαρμόζουμε αυτόν τον νόμο στον ευρύτερο δημόσιο τομέα, γίνεται πολλές φορές όργιο -το καταγγέλλουν οι ίδιοι συνάδελφοι του ΠΑΣΟΚ και δεν αναφέρομαι μόνο στους συμβούλους- και από την άλλη μεριά γίνεται κάτι το απαράδεκτο. 'Οπου μας περισσεύουν, σε όποια προβληματική που πρέπει να κλείσει ή σε όποιο κρατικό οργανισμό που κάποτε χαριστικώς διορίσθησαν ορισμένοι άνθρωποι του κόμματος που πρόκειται να κλείσει, τους μεταθέτουμε -λέει- στο δημόσιο τομέα και τους κάνουμε κρατικούς υπαλλήλους. Και κάνετε κρατικούς υπαλλήλους κατά δεκάδες χιλιάδες. Περνούν τις δέκα χιλιάδες αυτοί οι οποίοι μετετάγησαν από τότε που ήλθε το ΠΑΣΟΚ στην εξουσία. Και αυτό είναι το καινούριο αίμα το οποίο μπαίνει στο Δημόσιο. Δηλαδή πάλι οι εργάτες ή οι υπάλληλοι των Ναυπηγείων της Ελευσίνας ή οποιασδήποτε άλλης προβληματικής ή της Ολυμπιακής ή του Ολύμπικ Κέτερινγκ περνάνε καινούριο αίμα. Θα φτιάξετε Δημόσια Διοίκηση. Συγχαρητήρια, κύριοι Υπουργοί, με αυτό το καινούριο αίμα το οποίο εισάγετε.

Υπ'αυτές τις συνθήκες, κυρίες και κύριοι συνάδελφοι, πιστεύω ότι η προσπάθεια την οποία κάνει η Κυβέρνηση είναι καταδικασμένη. Θα δημιουργήσει προβλήματα. Θα ανάψει καινούρια μέτωπα, θα ανάψει φωτιές. Εδώ έπρεπε η Κυβέρνηση να δει τι μπορεί να διαθέσει στο στενότερο δημόσιο τομέα.

(Στο σημείο αυτό ακούγεται ο προειδοποιητικός ήχος λήξης του χρόνου ομιλίας του κυρίου Βουλευτή.)

Τελειώνω, κύριε Πρόεδρε, μην είσθε τόσο αυστηρός. 

ΠΡΟΕΔΡΕΥΩΝ (Λουκάς Αποστολίδης): Συνεχίστε.

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Να κάνει μια νοικοκυρεμένη πολιτική και να σκέπτεται τις συνέπειες που έχει στον ευρύτερο χώρο η κάθε απόφαση που παίρνει. Σφαιρική αντίληψη των προβλημάτων δεν έχει η Κυβέρνηση Σημίτη και γι'αυτό σφάλει στις βασικές της επιλογές. Διότι εδώ μέσα στην Ελλάδα οι πάντες γνωρίζουν, κανέναν δεν γελούμε -και δεν πρέπει εμείς οι πολιτικοί να επιχειρούμε να γελάσουμε κανέναν- πρέπει να παρουσιάσουν τα πράγματα, όπως είναι, να τους πούμε, αυτές τις δυνατότητες έχουμε, αυτό μπορούμε να σας δώσουμε και να κάνουμε και διάλογο.

Τελειώνω μ'αυτό, κυρίες και κύριοι συνάδελφοι. Εγώ δεν είμαι σύμφωνος με την απεργία των εκπαιδευτικών. Το τραβούν υπέρμετρα. Είπα ότι σ'αυτόν τον Τόπο, εάν τραβούμε όλοι από μια λωρίδα, θα τη διαλύσουμε την Ελλάδα. Πλην όμως, δεν μπορώ να καταλάβω και μια Κυβέρνηση η οποία αντιδρά σαν να μην την αφορά. 'Επρεπε, κύριε Υπουργέ, να βγείτε και να μιλήσετε στους εκπαιδευτικούς, στον Ελληνικό Λαό και στην Ελληνική Βουλή. Να βγείτε και να πείτε ποιο είναι το πρόβλημα. 'Οταν δεν μπορούμε να καταλάβουμε εμείς οι ίδιοι, που τέλος πάντων είμαστε Βουλευτές και κάποια εμπειρία έχουμε, πού κείται η διαφορά, πώς θέλετε να καταλάβει η ελληνική κοινή γνώμη ή και οι ίδιοι οι εκπαιδευτικοί, οι οποίοι μπορεί ενδεχομένως να κάνουν λάθος. Ουσιαστικό διάλογο. Την αλήθεια, με βάση τα πραγματικά δεδομένα, τα οποία είναι δυσάρεστα, κυρίες και κύριοι συνάδελφοι, τα οποία δεν επιτρέπουν μια άνετη οικονομική πολιτική.

Και το Κομμουνιστικό Κόμμα αν ερχόταν στην εξουσία και ο κ. Κόρακας να γινόταν Υπουργός Εθνικής Οικονομίας -τον άκουγα πρωτύτερα- θα ήθελα πολύ να μου εξηγήσει πού θα εύρισκε τα χρήματα, τα οποία με τόση ευκολία προτείνει σήμερα να δοθούν.

'Εχουμε άλλωστε το παράδειγμα τι γίνεται γύρω μας. Ξαναήρθαν οι σοσιαλιστές στη Βουλγαρία, εφήρμοσαν φιλελεύθερη πολιτική, αλλά την εφήρμοσαν με τον τρόπο που την εφαρμόζει και ο κ. Σημίτης, με τα λόγια και όχι με τα έργα. Το αποτέλεσμα είναι ότι γκρεμίστηκε η οικονομία και τώρα χρειάζονται να τους δώσουν οι ξένοι ψωμί για να φάνε στη Βουλγαρία.

Εάν ισχύει αυτή η λογική, κυρίες και κύριοι συνάδελφοι, ο Τόπος είναι καταδικασμένος.

(Χειροκροτήματα από την Πτέρυγα της Νέας Δημοκρατίας)

ΠΡΟΕΔΡΕΥΩΝ (Λουκάς Αποστολίδης): Ο Υπουργός Εθνικής Οικονομίας και Οικονομικών έχει το λόγο.

ΓΙΑΝΝΟΣ ΠΑΠΑΝΤΩΝΙΟΥ (Υπ. Εθνικής Οικονομίας και Οικονομικών): Αγαπητοί συνάδελφοι, δεν θα μπορούσα κατ' αρχήν να συμφωνήσω με τον επίτιμο Πρόεδρο της Νέας Δημοκρατίας, ότι σήμερα η Βουλή είναι άδεια. Θα έλεγα ότι η παρουσία είναι ικανοποιητική, με εξαίρεση μία Πτέρυγα που έχει πράγματι πρόβλημα. Αλλά γενικά θα έλεγα ότι η Βουλή έχει επαρκή παρουσία.

Το νομοσχέδιο, το οποίο έχω την τιμή να παρουσιάσω στο Σώμα, αποτελεί το τρίτο μεγάλο θεσμικό νομοσχέδιο και αποτελεί έναν από τους τρεις μεγάλους πυλώνες της δημοσιονομικής πολιτικής για το 1997 και για τα επόμενα έτη. Ο πρώτος πυλώνας υπήρξε το φορολογικό νομοσχέδιο που ψηφίσαμε και έγινε πλέον νόμος του Κράτους.

Το δεύτερο νομοσχέδιο αφορά τις δαπάνες και το ψηφίσαμε την περασμένη εβδομάδα. Και το τρίτο νομοσχέδιο είναι η νέα δομή των μισθών. Με τα τρία αυτά νομοσχέδια η Κυβέρνηση θεμελιώνει τον Προϋπολογισμό του 1997 και τους Προϋπολογισμούς των επομένων ετών. Δεν πρόκειται να επανέλθουμε με νέα νομοσχέδια για φόρους, για δαπάνες και μισθούς.

Αυτά τα τρία θεσμικά νομοσχέδια συγκροτούν τα θεμέλια της δημοσιονομικής μας πολιτικής και επηρεάζουν το σύνολο της δημοσιονομικής διαχείρισης. Το φορολογικό σύστημα εκσυγχρονίζεται ουσιαστικά με την κατάργηση των φοροαπαλλαγών και τις νέες ρυθμίσεις, ιδιαίτερα τη φορολογία του κεφαλαίου. Η δημοσιονομική διαχείριση ουσιαστικά εκσυγχρονίζεται με το νομοσχέδιο των δαπανών, που ψηφίστηκε, και το οποίο εισάγει νέες διαδικασίες και νέους κανόνες δημοσιονομικής διαχείρισης. Και με τη νέα δομή των μισθών υπάρχει εκσυγχρονισμός και εξυγίανση στον τομέα των αμοιβών του Δημοσίου.

Είναι θεσμικές παρεμβάσεις μακράς εμβέλειας και πιστεύω ότι μ' αυτές τις παρεμβάσεις θα πάμε τουλάχιστον έως το 2000.

Σπάνια Κυβέρνηση νομοθέτησε με τέτοια πληρότητα, με τόσο ολοκληρωμένο τρόπο και σε τόσο σύντομο χρονικό διάστημα, για να δημιουργήσει τα θεμέλια μιας ορθολογικής και υγιούς δημοσιονομικής διαχείρισης. Σε διάστημα δύο μηνών, Γενάρης και Φλεβάρης, ολοκληρώσαμε αυτό το καινούργιο θεσμικό πλαίσιο. Είναι σημαντικότατο επίτευγμα, είναι επίτευγμα μακράς πνοής και μακράς εμβέλειας και πιστεύω ότι πέρα και από το 2000. Αυτά τα νομοσχέδια και η κατάργηση των φοροαπαλλαγών και ο περιορισμός των δαπανών αλλά και το νέο μισθολόγιο, έχουν τη χρονική δυνατότητα να επιβιώσουν.

Με το νέο μισθολόγιο επέρχεται ένας εξορθολογισμός και μιας απλοποίηση, που ήταν πολύ αναγκαία στους μισθούς των δημοσίων υπαλλήλων. Αποκαθίσταται η σχέση αρχικού και καταληκτικού μισθού πάνω σε μια νέα και υγιή βάση. Καταργούνται πάρα πολλά επιδόματα και όσα παραμένουν, που είναι αναγκαία, ενσωματώνονται στο σύστημα των αμοιβών του νέου μισθολογίου. Κλασσικό παράδειγμα είναι το πριμ παραγωγικότητας που είχε στεβλώσει τις σχέσεις αποδοχών των δημοσίων υπαλλήλων.

Το νομοσχέδιο αυτό συμβάλλει αποφασιστικά στον εκσυγχρονισμό του συστήματος αμοιβών και της δομής αμοιβών στο δημόσιο τομέα, αλλά και στην αναβάθμιση την οικονομική της θέσης των δημοσίων υπαλλήλων.

Είναι βέβαιο, στη δική μου τουλάχιστον συνείδηση, ότι το μισθολόγιο ήταν απόλυτα αναγκαίο. 'Επρεπε να επιβληθεί τάξη, 

Σελίδα 4339 

στην αταξία. Και από εμάς εξαρτάται να μην ανατραπεί και πάλι αυτή η τάξη με επιδόματα πάσης φύσεως και υποχωρήσεις σε διάφορες πιέσεις που ασκούνται. Είναι θέμα εντιμότητας πολιτικής της Κυβέρνησης, αλλά και του πολιτικού κόσμου να μην ενισχύει αιτήματα που στρεβλώνουν τη δομή του νέου μισθολογίου, που πιστεύω ότι υπακούει σε κάποιες αρχές δικαιοσύνης. Αν το κάνουμε αυτό, βεβαίως θα συμφωνούσα με την πρόβλεψη ότι και αυτό το μισθολόγιο θα έχει το ίδιο άδοξο τέλος με τα προηγούμενα. Από μας εξαρτάται να μην επαναληφθεί αυτή η θλιβερή ιστορία.

Αγαπητοί συνάδελφοι, πολλά ελέχθησαν από τους Εισηγητές και τους Κοινοβουλευτικούς Εκπροσώπους σ' ό,τι αφορά την εξέλιξη των πραγματικών αποδοχών των εργαζομένων στο δημόσιο τομέα. Θα σας πω ποια είναι η ουσία και η αλήθεια, γιατί θέλω να είμαι απόλυτα ειλικρινής στο Σώμα.

Την τελευταία τριετία δόθηκαν σημαντικότατες πραγματικές αυξήσεις, και αυτό αφορά ιδιαίτερα το 1996.

'Οταν είχαμε ζητήσει την ψήφο του Ελληνικού Λαού το 1996 -και το ενθυμούνται οι παλαιότεροι συνάδελφοι του ΠΑΣΟΚ- ο αείμνηστος Ανδρέας Παπανδρέου είχε υποσχεθεί μόνο εξασφάλιση του πραγματικού εισοδήματος. 'Οχι αύξηση, μόνο εξασφάλιση, που σημαίνει σταθερότητα.

Τι είχε πει τότε ο Ανδρέας Παπανδρέου στον εργαζόμενο; "Το μόνο που εγγυώμαι στη δύσκολη δημοσιονομική θέση που βρίσκομαι, είναι να του δώσω τόσες αυξήσεις όσες θα είναι ο πληθωρισμός". Αν δείτε, όμως, όλα τα επίσημα στοιχεία, τα οποία αναγνωρίζουν και οι Διεθνείς Οργανισμοί και το Διεθνές Ταμείο στην Ουάσιγκτον και η Ευρωπαϊκή Επιτροπή, αλλά και τα στοιχεία της Τραπέζης Ελλάδος, θα δείτε ότι και το 1994 και το 1995 και ιδιαίτερα το 1996 δόθηκαν αυξήσεις παραπάνω, έως πολύ παραπάνω από τον πραγματοποιηθέντα πληθωρισμό. Ιδιαίτερα το 1996 οι πραγματικές αυξήσεις στο σύνολο του δημόσιου τομέα άγγιξαν το 8%, οκτώ μονάδες πάνω από τον πληθωρισμό. Και τα προηγούμενα χρόνια κυμάνθηκαν στο 2%-4%. Είναι σημαντικές αυξήσεις, περικλείουν βέβαια ανισότητες, κάποιοι παραπάνω, κάποιοι λιγότερο, όμως ουσιαστικά οι αυξήσεις ήταν μεγάλες.

'Ηταν βεβαίως κάπως απρογραμμάτιστες, αναλαμβάνω ευθύνη γι αυτό. Δεν ήταν προγραμματισμένες μέσα στο πρόγραμμα της Κυβέρνησης. 'Ηταν όμως ουσιαστικά δικαιολογημένες. Γιατί;

Ο πρώτος λόγος ήταν ότι οι δημόσιοι υπάλληλοι έχασαν πάρα πολλά στην τριετία της Νέας Δημοκρατίας. Είναι βέβαιο, αγαπητοί συνάδελφοι, ότι, αν συγκριθούν οι εξελίξεις στους μισθούς επί ΠΑΣΟΚ με τις εξελίξεις στους μισθούς επί Νέας Δημοκρατίας, με τα ίδια στοιχεία των εθνικών λογαριασμών και των διεθνών οργανισμών, θα δείτε ότι υπάρχει δραματική μείωση των πραγματικών αποδοχών σε όλη τη διάρκεια της Νέας Δημοκρατίας.

Αλλά και γενικότερα, αγαπητοί συνάδελφοι, η εξέλιξη των αποδοχών την τελευταία εικοσαετία των δημοσίων υπαλλήλων δεν υπήρξε ικανοποιητική. Και θέλω να δώσω μια εξήγηση σε αυτό γενικότερη, που υπερβαίνει τα πολιτικά κόμματα και τη δική μας πολιτικής ή της Νέας Δημοκρατίας.

Ο Κρατικός Προϋπολογισμός της Χώρας μας φέρει τρία μεγάλα βάρη, τρεις μεγάλες επιβαρύνσεις πολύ μεγαλύτερες, σε σύγκριση με αυτά που ισχύουν σε οποιαδήποτε άλλη ευρωπαϊκή χώρα.

Ποια είναι η πρώτη επιβάρυνση: Η πρώτη επιβάρυνση είναι το υπέρογκο δημόσιο χρέος και οι υπέρογκες δαπάνες εξυπηρέτησής του. Το ποσοστό των τόκων που πληρώνουμε για την εξυπηρέτηση του δημόσιου χρέους στο ΑΕΠ είναι περίπου τρεις εκατοστιαίες μονάδες παραπάνω από ό,τι γενικώς ισχύει στην Ευρώπη, ακόμα και στις χώρες εκείνες που έχουν μεγάλο χρέος, όπως η Ιταλία, το Βέλγιο και η Ιρλανδία. 'Αρα έχουμε μία υπέρογκη εξυπηρέτηση του δημοσίου χρέους.

Η δεύτερη μεγάλη επιβάρυνση η οποία δεν έχει καμία σχέση με ότι συμβαίνει στην υπόλοιπη Ευρώπη, είναι οι υπέρογκες αμυντικές δαπάνες. Και εκεί έχουμε μία επιβάρυνση στον κρατικό προϋπολογισμό -μια πρόσθετη επιβάρυνση, πέραν αυτής που ισχύει στους άλλους, στους Πορτογάλους, στους Γάλλους, στους 'Αγγλους, στους Γερμανούς- της τάξεως των δύο εκατοστιαίων μονάδων του ΑΕΠ.

Και η τρίτη μεγάλη επιβάρυνση, που και αυτή διαφοροποιεί τη Χώρα μας από τις άλλες ευρωπαϊκές χώρες, είναι μία υπερβολικά γενναιόδωρη κοινωνική πολιτική, όχι για τους τομείς της υγείας, της παιδείας των συντάξεων τόσο πολύ, όσο μέσα από την επιχορήγηση ορισμένων δημοσίων επιχειρήσεων που υποτιμολογούν τις υπηρεσίες που προσφέρουν, συγκοινωνίες, τρένα, ταχυδρομείο. 'Ολες αυτές μαζί οι επιχορηγήσεις είναι πάνω από μία εώς μιάμισι εκατοστιαία μονάδα του ΑΕΠ. Και αυτό βέβαια δεν συμβαίνει πλέον σε καμία άλλη ευρωπαϊκή χώρα. Τα εισιτήρια εκεί προσεγγίζουν το πραγματικό κόστος. Εδώ τα εισιτήρια, όπως ξέρετε, είναι το ένα τέταρτο του πραγματικού κόστους και το κόστος το φέρει ο Κρατικός Προϋπολογισμός.

Αν αθροίσουμε, λοιπόν αυτές τις τρεις επιβαρύνσεις που διαφοροποιούν την Ελλάδα από τις υπόλοιπες ευρωπαϊκές χώρες, θα δούμε ότι ο Ελληνικός Κρατικός Προϋπολογισμός φέρει ένα πρόσθετο βάρος δαπανών για άμυνα, για τόκους και γι αυτές τις επιχορηγήσεις που συνθέτουν και το αφανές έλλειμμα, αν θέλετε, του δημόσιου τομέα, της τάξεως των πέντε έως έξη εκατοστιαίων μονάδων του ΑΕΠ.

Αν δε λάβουμε υπόψη ότι κάθε μονάδα του ΑΕΠ είναι περίπου τριακόσια εκατομμύρια δραχμές, θα δείτε ότι σηκώνουμε στις πλάτες μας πάνω από χίλια πεντακόσια δισεκατομμύρια δραχμές, σε σχέση με αυτό που θα ίσχυε στη χώρα μας αν είχαμε όμοιες συνθήκες χρέους, εθνικής άμυνας και ορισμένων δημοσίων επιχειρήσεων, με τις συνθήκες που ισχύουν στην υπόλοιπη Ευρώπη.

Αυτό όμως, τι σημαίνει; Ασκεί μια πίεση στις πραγματικές αποδοχές των εργαζομένων στο δημόσιο τομέα. Δεν επιτρέπει την άνεση εκείνη που όλοι θα θέλαμε για να αναβαθμιστεί ο δημόσιος τομέας και να αναβαθμιστεί και η θέση του δημοσίου υπαλλήλου.

Θέλω μ'αυτά, να δώσω μια εξήγηση γιατί δικαίως εν πολλοίς διαμαρτύρονται οι δημόσιοι υπάλληλοι τα τελευταία χρόνια για το χαμηλό ύψος των αποδοχών.

Υπάρχει βέβαια και ένας άλλος λόγος που είναι εξίσου σημαντικός. Είναι η χαμηλή παραγωγικότητα στο δημόσιο τομέα, που είναι συνάρτηση και του πλεονάζοντος προσωπικού -είναι γνωστές οι ρουσφετολογικές προσλήψεις της τελευταίας εικοσαετίας- και βεβαίως είναι κυρίως συνάρτηση της κακής οργάνωσης, της έλλειψης τεχνολογίας και γενικότερα της μη δυνατότητας απόδοσης ουσιαστικής των δημοσίων υπαλλήλων. Τώρα, όμως, σε όλα αυτά βάζουμε μια τελεία και μια παύλα. Η εξυγίανση του προϋπολογισμού σημαίνει πολύ χαμηλότερες δαπάνες για τόκους. 'Ηδη φέτος θα έχουμε μια σημαντικότατη εξοικονόμηση με τη ραγδαία μείωση του πληθωρισμού και τη ραγδαία μείωση των επιτοκίων.

Επίσης εξορθολογίζουμε το δημόσιο τομέα, καταπολεμούμε τη σπατάλη που είναι πολύ σημαντική, και εκεί θα συμβάλει ουσιαστικότατα το νομοσχέδιο των δαπανών και έτσι ελπίζουμε να εξοικονομίσουμε σημαντικούς πόρους και από εκεί. Βεβαίως η άμυνα παραμένει οξύ δημοσιονομικό πρόβλημα, είναι το μόνο πρόβλημα που ουδέποτε εγώ πιστεύω θα μπορέσουμε να λύσουμε τουλάχιστον στην ορατή χρονική προοπτική με δεδομένα τα γνωστά προβλήματα εθνικής ασφάλειας, τα οποία αντιμετωπίζουμε. Αλλά και εκεί βεβαίως, έχουμε πάντοτε δυνατότητα εξοικονομήσεων, μέσα από ορθολογικότερη διαχείριση. 'Αρα, προσπαθούμε να εξοικονομήσουμε πόρους, ακριβώς για να στηρίξουμε το δημόσιο τομέα, τόσο στο σκέλος των αποδοχών των δημοσίων υπαλλήλων, όσο και το σκέλος των ουσιαστικών κοινωνικών δαπανών, που αφορούν τις συντάξεις, στην Παιδεία, την Υγεία. Γιατί αυτά ουσιαστικά πιάνουν τόπο από πλευράς κοινωνικής προστασίας. 'Οχι να μοιράζουμε χρήματα εδώ και εκεί και να μην ξέρουμε που πάνε, αλλά να στοχεύουμε και να προσδιορίζουμε και να εντοπίζουμε τη στήριξη, εκεί που υπάρχει πραγματικό κοινωνικό πρόβλημα, υπάρχει πραγματική και ουσιαστική κοινωνική ανάγκη.

Σελίδα 4340 

 

Το παρόν νομοσχέδιο για το νέο μισθολόγιο αποτελεί ένα σημαντικό βήμα σ'αυτήν την κατεύθυνση. Παρά το γεγονός ότι ζούμε σε μια περίοδο αυστηρότατης δημοσιονομικής πειθαρχίας, παρέχουμε και φέτος πραγματικές αυξήσεις, σε συνέχεια των σημαντικότατων πραγματικών αυξήσεων πέρσι, πρόπερσι και αντιπρόπερσι. Γιατί πιστεύουμε ότι, πρέπει να αναβαθμιστεί ο δημόσιος υπάλληλος, πρέπει να έχει καλύτερες αποδοχές.

Θέλω εδώ όμως να τραβήξω μια γραμμή. Δεν υπάρχουν άλλα περιθώρια. Και απευθύνομαι στους εκπαιδευτικούς, οι οποίοι συνεχίζουν την απεργία τους για έκτη εβδομάδα με τεράστιο κόστος στη λειτουργία της εκπαίδευσης. Ας αναλογιστούν τις ευθύνες τους. Πρέπει να έχουν πλέον τη συνείδηση ότι η απεργία τους δεν έχει αντικείμενο. Δεν υπάρχουν άλλα περιθώρια. Το είπε ο Πρωθυπουργός, το είπε ο Υπουργός Παιδείας, το επανέλαβε ο Πρόεδρος της Δημοκρατίας κ. Στεφανόπουλος, σε μια προχθεσινή του ομιλία . Το λέγω και εγώ υπεύθυνα, σήμερα, από τη θέση του Υπουργού Εθνικής Οικονομίας και Οικονομικών. Οι αυξήσεις που πήραν οι εκπαιδευτικοί είναι σημαντικές και είναι σημαντικότερες από τις αυξήσεις που παίρνουν οι υπόλοιποι. Αυτό θα πρέπει να εκτιμηθεί. Αλλά πρέπει επίσης να γίνει συνείδηση ότι δεν μπορεί φέτος να λύσουμε τα προβλήματα όλων των τάξεων στο 100%. Δεν δυνάμεθα. Δεν θα είμαστε συνεπείς με την πολιτική μας. Διότι, όπως είδατε, η οικονομική πολιτική πετυχαίνει, ο πληθωρισμός πέφτει ραγδαία, τα επιτόκια πέφτουν και αυτά ραγδαία, το Χρηματιστήριο ανεβαίνει, δημιουργείται μια νέα κατάσταση στην Ελληνική Οικονομία. Σήμερα, ζούμε πραγματικά μια επαναστατική αλλαγή. Για πρώτη φορά στην ιστορία της ελληνικής οικονομίας στην τελευταία εικοσαετία, η απόδοση κεφαλαίων στην πραγματική επένδυση στην παραγωγική επένδυση, στη βιομηχανία, το εμπόριο, τον τουρισμό, υπερβαίνει την απόδοση στην παθητική αποταμίευση, στα ρέπος, στα derivatives στα χρηματοοικονομικά προϊόντα.

Δημιουργείται πλέον ένα ισχυρότατο κίνητρο στον υγιή επιχειρηματία, τον μικρό, τον μεσαίο και τον μεγάλο, πραγματικά να διαθέσει τα κεφάλαιά του σε πραγματικές επενδύσεις, σε ουσιαστικές δημιουργικές πρωτοβουλίες, οι οποίες δημιουργούν νέες θέσεις εργασίας, αυξάνουν την παραγωγικότητα, δημιουργούν γενικότερη ευημερία. 

Αυτή η σχέση δημιουργείται μόλις τώρα, το 1997. Είναι η πρώτη φορά που αναποδογυρίζει αυτή η σχέση και η απόδοση της πραγματικής επένδυσης υπερβαίνει την απόδοση της παθητικής αποταμίευσης. Εκλείπει αυτή η τάξη των ραντιέρηδων, αγαπητοί συνάδελφοι, η οποία πλούτισε την τελευταία δεκαετία, με την τεράστια άνοδο των επιτοκίων, των εντόκων γραμματίων και των άλλων χρηματοοικονομικών και παθητικών αποταμιεύσεων.

Τώρα ήρθε η στιγμή για νέες δυναμικές επενδυτικές πρωτοβουλίες. Και αυτό πραγματικά διανοίγει μια νέα προοπτική για την εθνική οικονομία.

Πώς το πετύχαμε αυτό; 'Οντας πάρα πολύ αυστηροί στη δημοσιονομική διαχείριση. 'Εχοντας το θάρρος να λέμε "όχι" σε ομάδες, οι οποίες πιέζουν για υπερβολικές αυξήσεις, και αναλαμβάνοντας το πολιτικό κόστος.

Ο Λαός μας αντάμειψε για την πολιτική αυτή, στις εκλογές της 22ας του Σεπτέμβρη. Δεν δέχθηκε την παροχολογία και το λαϊκισμό της Αξιωματικής Αντιπολιτεύσεως και του κ. 'Εβερτ. Αποδέχθηκε το σεμνό, το λιτό λόγο του Κώστα Σημίτη και του σημερινού ΠΑΣΟΚ. Την πολιτική αυτή, είμαστε αποφασισμένοι να συνεχίσουμε, γιατί αυτή η πολιτική, αγαπητοί συνάδελφοι, εξυπηρετεί το ουσιαστικό συμφέρον του Ελληνικού Λαού και κυρίως των Ελλήνων εργαζομένων.

Γιατί πώς μπορεί κανείς να διανοηθεί, ότι θα αυξηθούν οι πραγματικές αμοιβές και οι αποδοχές των δημοσίων υπαλλήλων, ή όποιων άλλων εργαζομένων, αν δεν δημιουργήσουμε μια ισχυρή, ανακάμπτουσα και αναπτυσσόμενη οικονομία; Πού ζούμε; Είναι δυνατό να πιστέψει κανείς, ότι με μια στάσιμη οικονομία, με υψηλό πληθωρισμό, με επιτόκια 28%, όπως αυτά που ζήσαμε πριν τρία μόλις χρόνια, θα μπορούν να γίνουν επενδύσεις και θα μπορέσουμε να δημιουργήσουμε μια ισχυρή αναπτυσσόμενη οικονομία; 'Οχι. 

Πετυχαίνουμε τα αποτελέσματα αυτά, γιατί υπήρξαμε αυστηροί, σταθεροί και συνεπείς στη γραμμή μας. 'Αρα, το μήνυμα του νέου μισθολογίου είναι ότι αποτελεί και αυτό ένα ακόμη βήμα στην οικονομική αναβάθμιση της θέσης των εργαζομένων στη θετική εξέλιξη της κοινωνικής δικαιοσύνης της Xώρας μας, μέσα όμως στα αυστηρά πλαίσια της παρούσης οικονομικής πολιτικής, η οποία είναι η μόνη, η οποία οδηγεί -όχι θα οδηγήσει- τη Xώρα, έξω από τα αδιέξοδα των περασμένων ετών και μπροστά στο δρόμο της προόδου και της ανόδου του επιπέδου ζωής όλων των Ελλήνων και ιδιαίτερα των εργαζομένων. 

Γιατί ξέρετε, οι πλούσιοι δεν έχουν πρόβλημα με το μεγάλο πληθωρισμό και την αποτυχημένη οικονομία. 'Εχουν πολλές δυνατότητες. Από τα ρέπος μέχρι τις τοποθετήσεις στο εξωτερικό, μέχρι να πάρουν τα καράβια τους να φύγουν και ο,τιδήποτε άλλο. Εδώ ο κοσμάκης, ο λαουτζίκος, που είναι δεμένος και ριζωμένος στη γη την ελληνική, αυτός υποφέρει, όταν αποτυγχάνει η οικονομία.

Σας ερωτώ: Θα ήταν υπεύθυνη μια κυβέρνηση, η οποία θα διακύβευε αυτά τα αποτελέσματα της οικονομικής μας πολιτικής, υποχωρώντας σε πιέσεις, οι οποίες, όσο και εν μέρει δικαιολογημένες να φαίνονται, δεν μπορούν να ικανοποιηθούν, μέσα στα πλαίσια ασκήσεως αυτής της πολιτικής;

Η Κυβέρνηση θα παραμείνει σταθερή στο καθήκον της, όπως το έπραξε μέχρι τώρα και στη διάρκεια των τελευταίων τρισήμισι ετών, που αυτό το Κόμμα, αυτό το Κίνημα, βρίσκεται στην εξουσία. Και πιστεύω βαθύτατα, ότι η υπερψήφιση του παρόντος νομοσχεδίου, θα είναι μία πράξη θετική για την ενίσχυση της επιτυχίας αυτής της πολιτικής, αλλά και τη διεύρυνση των οικονομικών ωφελειών, που προκύπτουν από αυτήν την επιτυχία. Γιατί όσο επιτυγχάνει η οικονομική πολιτική, τόσο διευρύνονται τα περιθώρια και για πραγματικές αυξήσεις στα εισοδήματα, αλλά και για μεγαλύτερες κοινωνικές παροχές.

Αυτό είναι το μήνυμα του παρόντος νομοσχεδίου. Ευχαριστώ πολύ.

(Χειροκροτήματα από την πλευρά του ΠΑΣΟΚ)

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Κύριε Πρόεδρε, παρακαλώ το λόγο.

ΠΡΟΕΔΡΕΥΩΝ (Λουκάς Αποστολίδης): Κύριε Τσοβόλα, έχει ζητήσει το λόγο η Γενική Γραμματέας της Κεντρικής Επιτροπής Ελλάδος κα Παπαρρήγα, η οποία έχει και το λόγο για είκοσι λεπτά.

ΑΛΕΞΑΝΔΡΑ ΠΑΠΑΡΗΓΑ (Γενική Γραμματέας της Κεντρικής Επιτροπής του Κ.Κ.Ε.: Κύριε Υπουργέ της Εθνικής Οικονομίας, ακούγοντάς σας, αισθάνθηκα την ανάγκη και αισθάνομαι να σας κάνω ένα ερώτημα: Αυτά που μας είπατε εδώ, για την κοσμογονία, που συμβαίνει το τελευταίο διάστημα στην Ελλάδα, για το πόσο μεγάλες αυξήσεις πήραν οι δημόσιοι υπάλληλοι, για τις μεγάλες προοπτικές που ανοίγονται για την ανάπτυξη και για το Λαό, τα πιστεύετε;

'Οταν παραδείγματος χάρη βρίσκεστε μόνος σας στο γραφείο σας, έξω από αυτήν την Αίθουσα, τα επαναλαμβάνετε στον εαυτό σας;

ΓΙΑΝΝΟΣ ΠΑΠΑΝΤΩΝΙΟΥ (Υπ. Εθνικής Οικονομίας και Οικονομικών): 'Εχετε πολύ χιούμορ, κυρία Παπαρρήγα.

ΑΛΕΞΑΝΔΡΑ ΠΑΠΑΡΗΓΑ (Γενική Γραμματέας της Κεντρικής Επιτροπής του Κ.Κ.Ε. ): Κύριε Υπουργέ, δεν είναι θέμα χιούμορ.

ΓΙΑΝΝΟΣ ΠΑΠΑΝΤΩΝΙΟΥ (Υπουργός Εθνικής Οικονομίας και Οικονομικών): Είναι.

ΑΛΕΞΑΝΔΡΑ ΠΑΠΑΡΗΓΑ (Γενική Γραμματέας της Κεντρικής Επιτροπής του Κ.Κ.Ε.): Γιατί πραγματικά και εσείς και εγώ και όλοι μας, ζούμε σε μια Ελλάδα και ξέρουμε πολύ καλά ότι βρίσκεται στο αποκορύφωμα η δυσαρέσκεια της μεγάλης πλειοψηφίας του Λαού και ανάμεσα σ' αυτούς είναι και οι δημόσιοι υπάλληλοι. Τι συμβαίνει; Δεν νοιώθουν αυτές τις μεγάλες βελτιώσεις του τελευταίου διαστήματος; Δεν θέλουν να νοιώθουν έτσι οι άνθρωποι που σας ψήφισαν, αυτό 

Σελίδα 4341 

το 42%, που ανάμεσά τους ένα μεγάλο μέρος είναι και οι δημόσιοι υπάλληλοι; Γιατί αυτή η δυσαρέσκεια; Γιατί ανοίγουν αυτά τα κοινωνικά μέτωπα;

Λαός ευχαριστημένος δεν δικαιολογείται να ανοίγει τέτοιους λογαριασμούς με μακροχρόνιες απεργίες, από τις οποίες μάλιστα χάνει και εισοδηματικά. Δώστε αυτήν την απάντηση. Δεν καταλαβαίνει ο Λαός; Δεν έχει νοημοσύνη, παρασύρεται και από ποιούς; Δεν θα σταθώ αναλυτικά, γιατί πραγματικά και ο Ειδικός Αγορητής και οι άλλοι Βουλευτές του κόμματός μας ανέπτυξαν αναλυτικά και το γενικό χαρακτήρα του νομοσχεδίου και τα ειδικότερα άρθρα. Μπήκαν και σε αυτά τα ζητήματα, γι' αυτό θα επανέλθουμε στην κατ'άρθρον συζήτηση.

Θέλω να κάνω μόνο ορισμένα σχόλια. Η πραγματικότητα, κύριε Υπουργέ φάνηκε από το πως απαντήσατε στον επίτιμο Πρόεδρο της Νέας Δημοκρατίας, όταν σας κατηγόρησε ότι κάνετε υπερβολικές αυξήσεις.

Φροντίσατε, κύριε Υπουργέ, να τον διαβεβαιώσετε ότι οι αυξήσεις που κάνετε είναι πολύ μικρές και αναιπέσθητες. Στην πραγματικότητα προς τα πίσω πήγαν τα εισοδήματα. Αυτή είναι η πραγματική απάντηση και όχι αυτά που μας είπατε εδώ. Αμέσως φροντίσατε να απολογηθείτε σε ένα κόμμα που είχε και έχει ανάλογη πολιτική με τη δική σας, ότι δεν κάνετε υπερβολικές παροχές. Αυτή είναι η πραγματική απάντηση, όμως και πάλι δεν είναι πραγματική, διότι ξέρουμε πολύ καλά ότι τα τελευταία χρόνια -το είχατε παραδεχθεί προηγούμενα όταν ήσασταν αντιπολίτευση- οι δημόσιοι υπάλληλοι έχασαν πάνω από το 50% των αποδοχών τους με βάση τα επίσημα στοιχεία...

ΔΗΜΗΤΡΙΟΣ ΓΕΩΡΓΑΚΟΠΟΥΛΟΣ: Από που βγαίνει αυτό;

ΠΡΟΕΔΡΕΥΩΝ (Λουκάς Αποστολίδης): Σας παρακαλώ, κύριε συνάδελφε.

ΑΛΕΞΑΝΔΡΑ ΠΑΠΑΡΗΓΑ (Γενική Γραμματέας της Κεντρικής Επιτροπής του Κ.Κ.Ε.) ... με βάση τα επίσημα στοιχεία, που η εκάστοτε πολιτεία και το εκάστοτε υπουργείο παραδέχονταν.

Εμείς θεωρούμε ότι και αυτό το νομοσχέδιο, είναι ένα νομοσχέδιο που εκφράζει καραμπινάτη νεοφιλελεύθερη πολιτική. Και θέλω να σταθώ σε δύο τρία σημεία των επιχειρημάτων των ιδεολογικών και πολιτικών αντιλήψεων, που χρησιμοποιείτε και σε αυτό το νομοσχέδιο και σε κάθε άλλο ανάλογο νομοσχέδιο που φέρνετε. Πρώτον, λέτε ότι η οικονομία δεν αντέχει αυξήσεις, παραδεχόμενοι ταυτόχρονα -δεν μπορείτε να κάνετε αλλιώς- ότι ορισμένα από τα αιτήματα των εργαζομένων είναι δίκαια, όπως και τα οικονομικά.

Και εγώ ρωτώ, από τότε που εμφανίστηκε η φιλελεύθερη και νεοφιλελεύθερη αντίληψη είχε ή δεν είχε μόνιμη επωδό ότι η οικονομία δεν αντέχει τις αυξήσεις των εργαζομένων; Σας ρωτώ, αντέχει τις φοροαπαλλαγές; Αντέχει τα μεγάλα προνόμια;

Αν εφαρμόζατε μία πολιτική έστω και ίσων αποστάσεων απέναντι στα αιτήματα των βιομηχάνων και των άλλων μεγαλοεπιχειρηματιών και του Λαού, -για εμάς βέβαια δεν υπάρχει πολιτική ίσων αποστάσεων, αλλά, αν εφαρμόζατε μία τέτοια πολιτική- θα μπορούσε κανείς να μην χρησιμοποιήσει αυτήν την γλώσσα, αυτό το χαρακτηρισμό, ότι η πολιτική σας είναι νεοφιλελεύθερη. Το πολύ να λέγαμε ότι έχετε μία πολιτική που πατάει σε δύο βάρκες. Αλλά ούτε αυτό γίνεται.

Δεύτερον, προσπαθείτε να πείσετε ότι οι δημόσιοι υπάλληλοι δεν είναι παραγωγικοί και αποδοτικοί. Εγώ θα απαντήσω ως εξής: Πέστε μου ποιά κυβέρνηση σε όλα τα μήκη και τα πλάτη της γης δεν χρησιμοποίησε σαν επιχείρημα στην πολιτική της λιτότητας την μη παραγωγικότητα και αποδοτικότητα των εργαζομένων όταν μάλιστα η ίδια η κυβέρνηση και το Κράτος σας οργανώνει τη Δημόσια Διοίκηση, διαμορφώνει το πλαίσιο και καθορίζει και τις λεγόμενες αρχές της παραγωγικότητας και αποδοτικότητας. Και αν το λέγατε αυτό για τον ιδιωτικό τομέα, θα μπορούσε κανείς τυπικά να σας πεί ότι έχετε δίκιο. Αλλά για τον δημόσιο τομέα, τη Δημόσια Διοίκηση,όπου το Κράτος και οι κυβερνήσεις καθορίζουν το πλαίσιο, για ποιό λόγο πρέπει να πληρώσουν, αν θέλετε, την κακοδιοίκηση και την κακή οργάνωση της Δημόσιας Διοίκησης οι ίδιοι οι δημόσιοι υπάλληλοι και μάλιστα να την πληρώσουν εισοδηματικά; Δηλαδή και το μαχαίρι έχετε και το πεπόνι και μοιράζετε τις δικές σας ευθύνες μονόπλευρα στους εργαζόμενους. 'Ο,τι και αν γίνει, θα το πληρώσουν οι εργαζόμενοι.

Προσπαθώ να μιλήσω όχι με τις γενικότερες απόψεις και αντιλήψεις του Κ.Κ.Ε., αλλά να αποδείξω ότι η δική σας επιχειρηματολογία που χρησιμοποιείτε είναι πλαστή και αποπροσανατολιστική. Δεν σας αναφέρω τις δικές μας γενικότερες θέσεις.

Είναι λοιπόν, καραμπινάτη, νεοφιλελεύθερη και η ιδεολογία σας και η πολιτική σας. Δεν είναι μόνο η πολιτική σας, αλλά και η ιδεολογία σας. 

Θέλω να σταθώ σε ένα ζήτημα και να τελειώσω γιατί δεν θέλω να κόψω το λόγο από τους υπόλοιπους Βουλευτές.

Το κρίσιμο ζήτημα στο νέο μη ενιαίο στην ουσία, μισθολόγιο που καθιερώνεται, είναι το λεγόμενο κίνητρο αποδοτικότητας, η λεγόμενη σύνδεση μισθού και αποδοτικότητας.

Κατ'αρχήν, δεν θέλω να επαναλάβω και να αναλύσω τη δική μας θέση ότι μέσα στο συγκεκριμένο σύστημα που ζούμε, ουδέποτε αυτή η σύνδεση μπορεί να πραγματοποιηθεί προς όφελος του εργαζομένου και προς όφελος της πραγματικής αποδοτικότητας και της απόδοσης της οικονομίας.

Θα σταθώ σε μία άλλη πλευρά. Με ποιά κριτήρια, κύριε Υπουργέ της Εθνικής Οικονομίας, θα σταθμίζεται αυτή η περίφημη αποδοτικότητα, στον τομέα της Δημόσιας Διοίκησης; Ξαναλέω, ότι δεν μιλάω για τη γενικότερη ιδεολογική μας αντίληψη. Ξέρω, ότι μιλάω σε μία Βουλή, όπου κυριαρχεί συγκεκριμένη άποψη γι'αυτά τα ζητήματα.

Σας ερωτώ, λοιπόν, με ποιά κριτήρια θα σταθμίζετε την απόδοση του δημοσίου υπαλλήλου. Γιατί αν πάμε στον τομέα της βιομηχανικής παραγωγής, υπάρχουν κάποια τυπικά κριτήρια, αντιεργατικά πάντα, που μετριέται η παραγωγικότητα. Είναι αντιεργατικά, αλλά υπάρχουν τυπικά κριτήρια.

Με ποιά κριτήρια θα μετρήσετε την απόδοση του εκπαιδευτικού, του γιατρού, του κλητήρα, της καθαρίστριας, όλων εκείνων που εργάζονται στον τομέα της Δημόσιας Διοίκησης; Και μάλιστα, αυτά τα κριτήρια να είναι και αντικειμενικά και φιλοϋπαλληλικά. Να μας απαντήσετε, λοιπόν.

Επειδή έχουμε μεγάλη πείρα σ'αυτό το ζήτημα και σωστά από όσο ξέρω υποστηρίζεται από την ΑΔΕΔΥ ομόφωνα, δηλαδή, αν θέλετε, υποστηρίζεται από εκπροσώπους διαφορετικών αντιλήψεων και φιλοσοφιών, το μέτρο κρίσης θα είναι μέτρο κρίσης που θα οδηγήσει στην εξής κατάσταση: Πρώτα-πρώτα οι δημόσιοι υπάλληλοι θα βρεθούν κάτω από ένα στιγνό, αυταρχικό και τρομοκρατικό καθεστώς ατομικής κρίσης με εξωεργασιακά και αυθαίρετα κριτήρια. Θα είναι μέσο χειραγώγησης και υποταγής του δημοσίου υπαλλήλου. Και όσο πιο χειραγωγημένος είναι, τόσο θα πάρει ένα μέρος από αυτούς πριμ για να μπορέσει να επιβάλει τη χειραγώγηση και στους υπολοίπους. Εδώ θα έχουμε διαιρέσεις και υποδιαιρέσεις φοβερές.

Πάμε για ένα νέο πιστοποιητικό κοινωνικών φρονημάτων στο χώρο της Δημόσιας Διοίκησης. Και όποιος δεν το πιστεύει, θα το δει πάρα πολύ σύντομα. Και απ'αυτή την άποψη, πολύ σωστά και η ΑΔΕΔΥ επισημαίνει αυτό το ζήτημα. 

Στο κίνητρο της σύνδεσης μισθού και αποδοτικότητας η λογική σας είναι, χαμηλότατοι μισθοί και από κει και πέρα, όποιος σκύβει το κεφάλι -όχι όποιος αποδίδει στη δουλειά του, αλλά όποιος σκύβει το κεφάλι- αυτός θα παίρνει μπόνους και όλοι οι άλλοι θα είναι στο περιθώριο.

Θα σας ρωτήσω και ένα άλλο πράγμα. Με ποιά κριτήρια θα κρίνετε την αποδοτικότητα του δημοσίου υπαλλήλου; Εδώ και με νόμο που πέρασε κατά πλειοψηφία στη Βουλή μεταφέρονται μία σειρά αρμοδιότητες, λειτουργίες που πραγματοποιούνταν στο χώρο των Υπουργείων σε ιδιωτικά γραφεία. Και αν θέλετε, το επιστημονικό και το έμπειρο δυναμικό της Δημόσιας Διοίκησης μετατρέπεται σήμερα σε πραγματικούς γραφειοκράτες. Γύρω από τα Υπουργεία υπάρχουν οι αναθέσεις μελετών, αξιοποιούνται και ορισμένοι δημόσιοι υπάλληλοι, αλλά κυρίως είναι οι ιδιωτικές εταιρείες.

Σελίδα 4342 

 

Πείτε μου, κύριε Υπουργέ, με ποιό κριτήριο θα κρίνεται η απόδοση του δημοσίου υπαλλήλου, όταν πια οι οδηγίες της Ευρωπαϊκής 'Ενωσης έρχονται πακέτο, δεν αξιοποιείται η επιστημονική και η δημιουργική εργασία που μπορεί να γίνει από τους δημοσίους υπαλλήλους και τελικά, εμφανίζεται έτσι και τεχνιτό, εάν θέλετε, περίσσευμα και εγκεφάλων.

Με ποιό κριτήριο λοιπόν, θα κρίνεται η απόδοση για να παίρνει τα μπόνους και τα πριμ παραγωγικότητας;

Για να κρίνονται όλα αυτά αντικειμενικά, σημαίνει άλλη οργάνωση, άλλο προσανατολισμό και άλλο στόχο της Δημόσιας Διοίκησης που σήμερα οπωσδήποτε δεν εξυπηρετείται.

Εμείς, τουλάχιστον, αυτό το ζήτημα και όλα τα άλλα ζητήματα που περιέχει το νομοσχέδιο, είμαστε αποφασισμένοι να τα ανοίξουμε στον Eλληνικό Λαό για να δει τις νέες φοβερές παγίδες που έχει μπροστά του.

Τέλος, ξέρουμε πάρα πολύ καλά, ότι αυτά τα μέτρα που παίρνετε, εντάσσονται μέσα στη στρατηγική και άρσης της μονιμότητας, σε ένα μέρος των δημοσίων υπαλλήλων, τάχα για να μπει τάξη και να υπάρχει κίνητρο απόδοσης. Και να μην ποντάρετε στο γεγονός, ότι έχετε πολύχρονα συκοφαντήσει τους δημοσίους υπαλλήλους και δεν θα βρουν τη συμπαράσταση των εργαζομένων του ιδιωτικού τομέα. Θα την βρουν.

Κλείνω με το ζήτημα της απεργίας των εκπαιδευτικών. Κάθε μέρα που συνεχίζεται η απεργία των εκπαιδευτικών, προσθέτει τεράστιες ευθύνες στους ώμους σας. Κάνατε προσπάθεια με το ξεκίνημα της απεργίας και ιδιαίτερα στο μεσοδιάστημα, να αντιπαραθέσετε τους γονείς στους καθηγητές, τους μαθητές στους καθηγητές, το λαό στους καθηγητές και στους δασκάλους.

Πρέπει να σας πω -και το ξέρετε πολύ καλά- ότι αυτή η προσπάθειά σας έπιασε πολύ μικρό τόπο και αν θέλετε, πολύ μικρότερο τόπο απ'ό,τι θα περίμενε κανείς για μία τέτοια μακρόχρονη απεργία. Που σημαίνει, ότι ο Ελληνικός Λαός θέλει βεβαίως ν'ανοίξουν τα σχολεία, δεν μοιράζει όμως ίσα τις ευθύνες ανάμεσα στους καθηγητές, στους δασκάλους και σε σας, αλλά η μεγάλη πλειοψηφία ξέρει πολύ καλά, ότι έχετε την πρώτη και την τελευταία ευθύνη.

Μην ποντάρετε, λοιπόν, στη δίκαιη ανησυχία των εργαζομένων και των γονιών για το τι θα γίνει με τη λειτουργία των σχολείων. 'Εχετε τεράστια ευθύνη και να ξέρετε, ότι όσο περνάει ο καιρός, τόσο θα ανοίγουν τα μάτια του Ελληνικού Λαού και θα καταλαβαίνει γιατί προσπαθείτε να καταδικάσετε τους εκπαιδευτικούς σε μισθούς φτώχειας. Γιατί, ακριβώς, θέλετε, ιδιαίτερα σε αυτό το χώρο, που είναι χώρος και συνείδησης και δημιουργικής εργασίας, να έχετε εκπαιδευτικούς 100% υποταγμένους, εκπαιδευτικούς, που δεν θα ανοίγουν τα μάτια της νεολαίας, αλλά θα προσπαθούν να χειραγωγούν και να υποτάσσουν τη νεολαία σε μία πολιτική που δυστυχώς, δεν είναι μόνο νεοφιλελεύθερη στον οικονομικό τομέα, αλλά είναι παντού νεοφιλελεύθερη και στην εσωτερική και στην εξωτερική πολιτική.

ΠΡΟΕΔΡΕΥΩΝ (Λουκάς Αποστολίδης): Πριν δώσω το λόγο στον κ. Τσοβόλα και στον κύριο Υπουργό, έχει ζητήσει το λόγο επί του Κανονισμού ο Κοινοβουλευτικός Εκπρόσωπος του ΠΑ.ΣΟ.Κ., ο κ. Σφυρίου.

ΙΩΑΝΝΗΣ ΧΑΡΑΛΑΜΠΟΥΣ: Οι Βουλευτές πότε θα μιλήσουν;

ΠΡΟΕΔΡΕΥΩΝ (Λουκάς Αποστολίδης): Ορίστε, κύριε Σφυρίου, έχετε το λόγο.

ΚΟΣΜΑΣ ΣΦΥΡΙΟΥ: Ευχαριστώ, κύριε Πρόεδρε. 

Κύριε Πρόεδρε, είμαι υποχρεωμένος να υποστηρίξω, ότι το Προεδρείο παραβιάζει -και δεν είναι η πρώτη φορά που το κάνει- το άρθρο 17 του Κανονισμού, το οποίο, στην παράγραφο 2, προβλέπει ρητά το εξής: "Οι Αναπληρωτές Εκπρόσωποι των Προέδρων των Κοινοβουλευτικών Ομάδων, μιλούν στη Βουλή, όταν απουσιάζουν ή κωλύονται οι Πρόεδροι".

Εμείς, λοιπόν, σήμερα, είχαμε το εξής φαινόμενο: Το Προεδρείο, με την απόφαση που ελήφθη χθες το βράδυ, έδωσε εικοσιπέντε λεπτά στους Κοινοβουλευτικούς Εκπροσώπους όλων των Κομμάτων, και στον Κοινοβουλευτικό Εκπρόσωπο του Κ.Κ.Ε., στέρησε το δικαίωμα δευτερολογίας από τον Κοινοβουλευτικό Εκπρόσωπο του ΠΑ.ΣΟ.Κ. και ταυτόχρονα, έρχεται και μιλάει άλλα είκοσι λεπτά η Πρόεδρος του Κ.Κ.Ε..

ΣΤΡΑΤΗΣ ΚΟΡΑΚΑΣ: Μίλησε έντεκα λεπτά.

ΚΟΣΜΑΣ ΣΦΥΡΙΟΥ: 'Οταν, κύριε Πρόεδρε, το Προεδρείο λέει, ότι προασπίζεται την πιστή και συνεπή λειτουργία του Κανονισμού, νομίζω, ότι σ'αυτή τη συγκεκριμένη περίπτωση πρόκειται περί ανακρίβειας. Θα είχε δικαίωμα να μιλήσει η Πρόεδρος του Κομμουνιστικού Κόμματος, βεβαίως, αναφαίρετο δικαίωμα, αλλά, σ'αυτήν την περίπτωση, ο Κοινοβουλευτικός Εκπρόσωπος του Κ.Κ.Ε.. θα είχε δικαίωμα μόνο δευτερολογίας.

ΟΡΕΣΤΗΣ ΚΟΛΟΖΩΦ: Κάνετε λάθος.

ΚΟΣΜΑΣ ΣΦΥΡΙΟΥ: Κάτω απ'αυτές τις συνθήκες αξιώνουμε να έχει δικαίωμα δευτερολογίας η κοινοβουλευτική ομάδα του ΠΑ.ΣΟ.Κ. και να πάρει ο Κοινοβουλευτικός Εκπρόσωπος το μισό χρόνο, δηλαδή τα δεκαπέντε λεπτά, δηλαδή με τα ίδια μέτρα και τα ίδια σταθμά που εφαρμόσατε σαν Προεδρείο για το Κ.Κ.Ε..

Θα παρακαλέσω, κύριε Πρόεδρε, να έχουμε απάντηση επί αυτού του θέματος παραβίασης του Κανονισμού ....

ΠΡΟΕΔΡΕΥΩΝ (Λουκάς Αποστολίδης): Θα έχετε απάντηση.

ΚΟΣΜΑΣ ΣΦΥΡΙΟΥ:... ή ν'ανταποκριθεί το Προεδρείο στο αίτημα, που υποβάλλουμε.

ΠΡΟΕΔΡΕΥΩΝ (Λουκάς Αποστολίδης): Κύριε Σφυρίου, κατ'αρχήν και για να ενημερώσω το Σώμα, χθες το βράδυ, προεδρεύοντος του Προέδρου του κ. Κακλαμάνη, υπήρξε για αρκετή ώρα συζήτηση για τα διαδικαστικά και συμφωνήθηκε από τους δύο Κοινοβουλευτικούς Εκπροσώπους της Νέας Δημοκρατίας και του Κ.Κ.Ε., καθώς και από τον Αρχηγό του ΔΗ.Κ.ΚΙ., τον κ. Τσοβόλα, να ομιλήσουν σήμερα το χρόνο που είχαν για να πρωτολογήσουν επί της αρχής, συν δέκα λεπτά συνολικά μιλώντας και επί των άρθρων.

Και αυτό έγινε σήμερα. Και όπως είδατε η κα Παπαρήγα δεν εξήντλησε το χρόνο της και από τα είκοσι λεπτά που εδικαιούτο, μίλησε μόλις δέκα λεπτά, εξοικονομώντας χρόνο. Υπάρχει δυνατότητα και για τον Κοινοβουλευτικό Εκπρόσωπο του ΠΑ.ΣΟ.Κ., τον κ. Γεωργακόπουλο, αμέσως μετά τον κ. Τσοβόλα και τον κύριο Υπουργό, να πάρει το λόγο για δεκαπέντε λεπτά, όχι για δευτερολογία, αλλά επί της ενότητας των άρθρων στην οποία ήδη έχουμε μπει.

ΙΩΑΝΝΗΣ ΧΑΡΑΛΑΜΠΟΥΣ: Κύριε Πρόεδρε, δεν απαντάτε για τους Βουλευτές.

ΠΡΟΕΔΡΕΥΩΝ(Λουκάς Αποστολίδης): Κύριε Χαραλάμπους, όλοι οι Βουλευτές που παρευρέθησαν, χθες το βράδυ, μίλησαν. Και επί των συγκεκριμένων άρθρων 1 εως 16, οι Βουλευτές θα μιλήσουν.

Ο κ. Τσοβόλας έχει το λόγο.

ΔΗΜΗΤΡΙΟΣ ΤΣΟΒΟΛΑΣ(Πρόεδρος του ΔΗ.Κ.ΚΙ): Κύριε Πρόεδρε, ο κύριος Υπουργός είπε, ότι με αυτό το νομοσχέδιο δημιουργείται νέα δομή των μισθών των δημοσίων υπαλλήλων. Αυτό είναι ανακριβές. Μια ματιά στα άρθρα του νομοσχεδίου, 8 και 10 που θα τα συζητήσουμε αύριο θα δείξει το τελείως αντίθετο. Οδηγούμαστε στο συμπέρασμα, ότι νομιμοποιείται η πελατειακή σχέση, η επιδοματική σχέση και η διατήρηση αυτών των καταστάσεων, των απαράδεκτων που εσείς ο ίδιος, πριν από λίγο από το Βήμα της Βουλής τις καταδικάσατε. Απλώς, φέρατε ένα νομοσχέδιο που διατηρεί δεκαοκτώ επιδόματα στα άρθρα 8 και 10. Αυτό είναι κάτι που δεν έχει ξαναγίνει με μισθολόγιο, που θέλησε να το περάσει οποιαδήποτε κυβέρνηση, είτε ως νέο είτε ως ενιαίο.

Ποιες είναι οι ενιαίες αρχές που εισάγει αυτό το μισθολόγιο; Σας είπα ορισμένα πράγματα και στο μισθολόγιο των στρατιωτικών και των Σωμάτων Ασφαλείας. Δικαιώθηκα απόλυτα. Σας λέω και τώρα και σημειώστε το στο μυαλό σας. Περνώντας αυτό το νομοσχέδιο, από την επόμενη ημέρα θα έχετε όλους τους κλάδους έξω από το Υπουργείο Εθνικής Οικονομίας και Οικονομικών. Δεν θέλετε να με ακούσετε; Είναι δικαίωμά σας και πρόβλημά σας. 'Εχετε την Πλειοψηφία. Πάντως, μη μας 

Σελίδα 4343 

λέτε, ότι πρόκειται για ένα σύγχρονο και με νέες δομές μισθολόγιο.

Είπατε, επίσης, ότι ένα από τα μεγάλα πλεονεκτήματα της κυβερνητικής πολιτικής είναι η φορολογία κεφαλαίου. Μα σοβαρά μιλάτε; Δεν ακούτε τι γίνεται στα ραδιόφωνα αυτές τις ημέρες με τα έντυπα Ε9 και Ε8; 'Ετσι δικαιώνεται αυτό που σας είπα, ότι στο συγκεκριμένο φορολογικό νομοσχέδιο δεν πρόκειται να εφαρμοστεί αυτή η φορολογία και ότι τη βάλατε σκόπιμα για να δημιουργήσετε ψευδεπίγραφα, τίτλους περί εχόντων και κατεχόντων στους οποίους δήθεν θα επιμεριστούν τα φορολογικά βάρη.

Ακόμη είπατε, ότι καταργούνται πολλά επιδόματα. Από την άλλη μεριά συνεχίσατε και είπατε, δήθεν, ότι το 1996 αυξήθηκαν οι πραγματικοί μισθοί κατά 8%. Δεν αυξήθηκαν οι πραγματικοί μισθοί κατά 8%, αλλά αυξήθηκαν μόνο οι μισθοί κάποιων κατηγοριών, το 1996, με μορφή επιδομάτων διακριτικά και προνομιακά παρεχομένων, γιατί ήταν η χρονιά που ήθελε ο κ. Σημίτης να κερδίσει την Προεδρία του ΠΑ.ΣΟ.Κ., ήταν η χρονιά των διαδικασιών στο συνέδριο.'Ηταν αυτές οι πολιτικές πρακτικές, οι εσωκομματικές οι οποίες οδήγησαν σε κάποιες απομονωμένες περιπτώσεις να δοθούν κάποια επιπλέον επιδόματα. Αυτό έγινε μόνο εκείνη τη χρονιά και όχι συνολικά στους εργαζόμενους του δημόσιου τομέα με την ευρεία έννοια.

Είπατε, ότι για τους εκπαιδευτικούς δεν υπάρχουν άλλα περιθώρια. Συνεχίζετε τους λαθεμένους χειρισμούς, κύριε Υπουργέ, και στο χώρο της εκπαίδευσης και των εκπαιδευτικών, όπως το ίδιο κάνατε και στο χώρο των αγροτών.

Πιστεύετε, ότι μπορείτε να προωθήσετε την πολιτική του κοινωνικού εμφύλιου, βάζοντας σε μία τάξη, μία κοινωνική ομάδα εναντίον άλλης. Εδώ στους εκπαιδευτικούς δεν θα μπορέσετε να το επιτύχετε και αυτό φαίνεται παρ'ότι εξαντλείται η πέμπτη εβδομάδα απεργιακών κινητοποιήσεων. Αλλά και αν το πετύχετε, είναι πολιτική αυτή στον ευαίσθητο τομέα της Παιδείας, να περιμένετε πότε θα ωριμάσει ο κοινωνικός εμφύλιος για να πείτε, τότε, ότι τελειώνει αναγκαστικά η απεργία και θα έχετε συνέχιση εκπαίδευσης μέσα στα γυμνάσια και τα λύκεια; Στην κατάσταση αυτή που θα περιέλθουν οι εκπαιδευτικοί, δηλαδή να γυρίσουν ταπεινωμένοι στο γυμνάσιο και το λύκειο, απορώ με αυτές τις λογικές οι οποίες μας γυρίζουν πολλές δεκαετίες πίσω και που δείχνουν, ότι αυτή η Κυβέρνηση, πέρα από τους αριθμούς, δεν ενδιαφέρεται για τίποτα άλλο, ούτε για δημοκρατικούς θεσμούς και κυρίως γι'αυτόν της Παιδείας, που όπως είπαμε στη συζήτηση προ ημερησίας διατάξεως, αλλιώς θα έπρεπε να βλέπει η Πολιτεία, αλλά και η συγκεκριμένη Κυβέρνηση που ήθελε και θέλει να παριστάνει την προοδευτική δήθεν Κυβέρνηση.

'Οσο για τον πληθωρισμό δεν είναι καμιά επιτυχία μεγάλη, κύριε Υπουργέ της Εθνικής Οικονομίας και Οικονομικών, μετά από επτά χρόνια παρατεταμένης οικονομικής ύφεσης και σημαντικού περιορισμού της αγοραστικής δύναμης των λαϊκών στρωμάτων να πέσει κατά έξι μονάδες ο πληθωρισμός. Την περίοδο 1981-1989, παρ'ότι εφαρμόστηκε μία επιθετική πολιτική, μια πολιτική εγκαθίδρυσης του κράτους πρόνοιας και ουσιαστικής βελτίωσης του βιοτικού επιπέδου του Λαού, μειώθηκε ο πληθωρισμός κατά 11,5 μονάδες. Από 25% που ήταν το 1981 κατέληξε το 1989 στο 13,4%. Αυτή η μείωση κατά έξι μονάδες, παρά τη σκληρή πολιτική λιτότητας σε βάρος της πλειοψηφίας του Λαού, απέδειξε, ότι έχουμε πληθωρισμό κέρδους και όχι πληθωρισμό κόστους εργασίας. Απέδειξε, ότι δεν αντιμετωπίσθηκαν τα διαρθρωτικά προβλήματα της οικονομίας, ώστε και αυτή η μικρή μείωση να είναι μόνιμη, γιατί μόλις αρθούν οι τεχνικοί περιορισμοί που βάζετε, που δεν μπορούν να κρατηθούν εσαεί, γιατί θα έχουμε τεράστια κοινωνική έκρηξη, τότε θα πάρει πάλι την ανιούσα τάση ο πληθωρισμός και συνεπώς δεν λύθηκε κανένα πρόβλημα, ούτε τα μακροοικονομικά που επικαλείσθε, ενώ από την άλλη, το δημόσιο χρέος όπως λέει ο πίνακας στον προϋπολογισμό του 1997, από 60% που ήταν στο ΑΕΠ το 1989 έφθασε στο τέλος του 1996 στο 120% και πλέον.

Γι'αυτό, λοιπόν, μη μας λέτε ότι αυτά είναι τα περιθώρια που έχετε. Αυτά είναι στη δική σας λογική, τη συντηρητική, την απάνθρωπη και αδιέξοδη. 'Ετσι δεν λύνονται τα προβλήματα ούτε της οικονομίας ούτε του Ελληνικού Λαού και έτσι οδηγούμαστε σε ανεξέλεγκτες κοινωνικές καταστάσεις και το ζούμε τους τελευταίους μήνες όπου όλα τα λαϊκά στρώματα, που υποτίθεται ότι κόπτεσθε γι'αυτούς, είναι εκείνοι που βρίσκονται στο δρόμο και την πολιτική σας τη στηρίζει μόνο η διοίκηση του ΣΕΒ, το τραπεζικό και χρηματιστηριακό κεφάλαιο.

ΠΡΟΕΔΡΕΥΩΝ (Λουκάς Αποστολίδης): Ο Υπουργός Εθνικής Οικονομίας έχει το λόγο.

ΓΙΑΝΝΟΣ ΠΑΠΑΝΤΩΝΙΟΥ (Υπ. Εθνικής Οικονομίας και Οικονομικών): Δυο λεπτά μόνο για να διευκρινίσω μερικά πράγματα για το θέμα της παραγωγικότητας στο δημόσιο τομέα που αναφέρθηκε η κα Παπαρήγα.

Η χαμηλή παραγωγικότητα στο δημόσιο τομέα είναι γενικό πρόβλημα που συνδέεται με το πλεονάζον δυναμικό και την κακή οργάνωση του δημόσιου τομέα. Δεν έχουν σχέση οι δημόσιοι υπάλληλοι με αυτό, και η λύση στο πρόβλημα της χαμηλής παραγωγικότητας είναι ο νόμος περί προσλήψεων, που περιορίζει αυτές τις πλεονάζουσες προσλήψεις -άρα έχουμε καλύτερο προσωπικό και όσο χρειαζόμαστε για να γίνει η δουλειά του δημόσιου τομέα - και ο εκσυγχρονισμός της Δημόσιας Διοίκησης και η προώθηση της μηχανοργάνωσης. Αυτά προωθούνται και αυτά απαντούν στο πρόβλημα της παραγωγικότητας.

Τώρα αυτά που είπατε, περί συνδέσεως των αμοιβών κάθε δημοσίου υπαλλήλου με την προσωπική του παραγωγικότητα, αυτό πρώτη φορά το ακούω. Πού το βρήκατε γραμμένο;

Το νομοσχέδιο λέει σαφώς, πώς ορίζονται οι αποδοχές των δημοσίων υπαλλήλων γενικά. Δεν αναφέρει σύνδεση των αποδοχών του κυρίου τάδε ή του κυρίου δείνα, με κάποια αυθαίρετη μέτρηση της προσωπικής του παραγωγικότητας. Αυτά είναι αποκυήματα της δικής σας φαντασίας.

Ευχαριστώ.

ΣΤΡΑΤΗΣ ΚΟΡΑΚΑΣ:Τι είναι το κίνητρο απόδοσης, κύριε Υπουργέ;

ΠΡΟΕΔΡΕΥΩΝ (Λουκάς Αποστολίδης): Ο κ. Γεωργακόπουλος έχει το λόγο για δεκαπέντε λεπτά.

ΔΗΜΗΤΡΙΟΣ ΓΕΩΡΓΑΚΟΠΟΥΛΟΣ:Κύριοι συνάδελφοι, παρακολουθώντας τη συζήτηση των οικονομικών νομοσχεδίων της Κυβέρνησης, θα νόμιζε κανείς, ότι εδώ, παίζεται ένα θέατρο του παραλόγου.

Στο προηγούμενο νομοσχέδιο, η Κυβέρνηση εκατηγορείτο γιατί βάζει φόρους και θα ξεζουμίσει τον Ελληνικό Λαό από την υπερβολική φορολογία. Σήμερα η Κυβέρνηση κατηγορείται γιατί δεν δίνει μεγάλες αυξήσεις απ'αυτά τα οποία δεν εισπράττει. Ουσιαστικά δηλαδή, εδώ αντί να προσπαθήσουμε να ισορροπήσουμε και να παρουσιάσουμε την πραγματική εικόνα που πρέπει να έχει ο Ελληνικός Λαός όσον αφορά την οικονομία της Χώρας, προσπαθούμε να δώσουμε μια στρεβλή αντίληψη, ότι η Κυβέρνηση μπορεί μεν να δώσει, αλλά δεν δίνει, γιατί είναι νεοφιλελεύθερη, όπως λένε κάποιοι συνάδελφοι εδώ.

Η Κυβέρνηση έχει χαράξει την πορεία της, έχει προδιαγράψει την οικονομική πολιτική, έχει πει ακριβώς από που θα εισπράξει και πόσες είναι οι δυνατότητες οι οποίες θα δώσει.

Κατηγορήθηκε επίσης, η Κυβέρνηση γιατί πέρυσι έδωσε πολλές αυξήσεις. Πέρυσι, επειδή οι αυξήσεις δεν ήταν σύμφωνα με τον προϋπολογισμό, το 9,9%, αλλά ήταν 18,8%, φέτος, τώρα πριν από λίγο ο κ. Τσοβόλας κατηγόρησε την Κυβέρνηση, γιατί λέει, ότι πονηρά σκεπτόμενη η Κυβέρνηση το έκανε τότε, επειδή είχε μπροστά το Συνέδριο. Τι απ' όλα να πάρουμε επιτέλους; 'Οτι θέλετε να πάρουν οι εργαζόμενοι χρήματα και αν πέρυσι τα πήρανε καλώς τα πήρανε ή δεν θέλετε να πάρουν και αν τους τα έδωσαν πέρυσι κακώς τους τα έδωσαν; Να καταλάβουμε και εμείς περί ποίου πράγματος ομιλούμε.

Ακούστηκε ακόμα εδώ, να συνεχισθεί η ΑΤΑ, να τιμαριθμοποιήσουμε φορολογικές κλίμακες και αφορολόγητα ποσά και άλλα τέτοια. Μα αυτά είναι παλαιομοδίτικα πλέον. 

Πουθενά, κύριε συνάδελφε, δεν ισχύει πλέον αυτό το

Σελίδα 4344 

σύστημα. Γιατί αν ίσχυε η ΑΤΑ, πέρυσι θα έπρεπε να πάρουν 8% και όχι 18%. Θέλετε να βάλουμε και την αύξηση της παραγωγικότητας μέσα, ένα 2%, γίνεται 10%, αλλά πήρανε 18%. 'Αρα, το πραγματικό εισόδημα το οποίο πήραν οι εργαζόμενοι, ήταν πάνω από τις προσδοκίες τους. Γιατί δεν αναγνωρίζετε αυτό, αλλά λέτε ότι έχασαν μείον 50%;

Χθες, ο κ. Κωστόπουλος του Κομμουνιστικού Κόμματος, μιλώντας επί της αρχής του νομοσχεδίου, είπε ότι έχασαν 40%. Σήμερα, η Γενική Γραμματέας -είναι και ένα γαλόνι παραπάνω- είπε 50%. Δεν ξέρω δηλαδή, καθένας που μιλάει θα ανεβάζει και 10%; Δεν είναι δυνατόν οι τόκοι από χθες το βράδυ μέχρι σήμερα, να πήγαν από το 40% στο 50% απώλεια των εισοδημάτων των εργαζομένων. Εάν πραγματικά έχετε τέτοια στοιχεία περί απώλειας του εισοδήματος των εργαζομένων, ότι τα τρία τελευταία χρόνια ή τα πέντε τελευταία χρόνια είχαν απώλεια 50%, να τα καταθέσετε, να τα μάθουμε και εμείς για να μπορούμε να συνεννοούμεθα.

Σας πληροφορώ, ότι την τελευταία τριετία του ΠΑ.ΣΟ.Κ., από το 1993 και μετά, όχι μόνο δεν μειώθηκαν τα πραγματικά εισοδήματα, αλλά αυξήθηκαν 1,8% την πρώτη χρονιά, 2,2% την επόμενη χρονιά και 4% την τελευταία χρονιά. Τα πραγματικά εισοδήματα αποπληθωρισμένα. Πάρτε τα απολογιστικά στοιχεία, πάρτε τα στοιχεία της Τράπεζας της Ελλάδος, να δείτε και όχι αυτά τα στοιχεία τα οποία μαγειρεύονται στα κομματικά μαγειρεία τα δικά σας.

Λέτε, ότι υπάρχει μια έκρηξη της δυσαρέσκειας. Πάντοτε οι εργαζόμενοι διεκδικούν και καλά κάνουν και διεκδικούν. Ποιος είπε, ότι δεν πρέπει να διεκδικούν οι εργαζόμενοι; Αλλά έκρηξη της δυσαρέσκειας, ή εμείς είμαστε τυφλοί και δεν την βλέπουμε ή εσείς υπερβάλλετε. 'Ενα από τα δύο.

Υπάρχει η απεργία των καθηγητών. Είπα αυτά που είπα χθες για την απεργία των καθηγητών. Θέλω και πάλι να επαναλάβω, ότι από το σημείο το να απεργούν εξήντα χιλιάδες καθηγητές γιατί δεν ικανοποιείται το αίτημα -προσέξτε, κύριοι συνάδελφοι, γι'αυτούς που θα διορισθούν του χρόνου και δεν θα τους καταβάλει ουσιαστικά η Κυβέρνηση το δικαίωμα της εγγραφής τους στο Μετοχικό Ταμείο Πολιτικών Υπαλλήλων που πληρώνουν ένα μισθό, αυτή είναι η ουσιαστική διαφορά αν κατάλαβα καλά από τη διαφορά των κρατήσεων που έχουν και λέει ότι δεν είναι διακόσιες εξήντα χιλιάδες, αλλά είναι διακόσιες δέκα χιλιάδες ο μισθός.

Αυτή, λοιπόν, η διαφορά είναι δυνατόν να κρατάει εκτός σχολείων τους εξήντα χιλιάδες εν ενεργεία καθηγητές γι'αυτούς που θα διορισθούν του χρόνου; Και ποιο είναι το πραγματικό ενδιαφέρον των καθηγητών απέναντι στη νεολαία, να έχουν διακόσιες χιλιάδες παιδιά στους δρόμους; Γιατί ουσιαστικά σήμερα το κοινωνικό κόστος το οποίο έχει αυτή η απεργία είναι τεράστιο.

Θα πρέπει να συναισθανθούν όλοι, ότι το κόστος αυτό δεν είναι μονάχα υπόθεση της Κυβέρνησης. Η Κυβέρνηση στα πλαίσια των οικονομικών και δημοσιονομικών δυνατοτήτων που έχει, εξήντλησε όλα τα περιθώρια. Και δεν είναι κανένας που να πει ότι δεν παίρνουν αυξήσεις οι καθηγητές. Ούτε η ΑΔΕΔΥ το είπε, ούτε οι ίδιοι οι καθηγητές το ισχυρίζονται ότι δεν παίρνουν αυξήσεις. Απλούστατα κολλήσαμε στο τί θα γίνει με τις κρατήσεις και ότι οι αυξήσεις οι οποίες παίρνουμε είναι λιγότερες από αυτές που υπολογίζουμε. Μα, ποτέ δεν παίρνουμε όλες τις αυξήσεις, όταν κάνουμε ένα συνδικαλιστικό αγώνα. Πάντοτε υπάρχει κάποιος συμβιβασμός, υπάρχει κάποιος διάλογος, υπάρχει εν πάση περιπτώσει ένα κοινό πεδίο που να συνεννοηθούμε για να μπορέσουμε έτσι να λύσουμε τα προβλήματα. Εάν σε κάθε κοινωνία, η κάθε κοινωνική ομάδα τράβαγε το δικός της όφελος εις βάρος του κοινωνικού συνόλου, τότε βεβαίως δεν θα είμαστε μία κοινωνία η οποία θα μπορούσε να επιβιώσει, αλλά θα είμαστε μία κοινωνία που θα γινόμασταν κοινωνικά φέτες, λωρίδες και έτσι δεν θα μπορούσαμε να επιβιώσουμε.

Ακούστηκε από τον Κοινοβουλευτικό Εκπρόσωπο της Νέας Δημοκρατίας κάτι για σαράντα πέντε χιλιάδες προσλήψεις, για εισοδηματική και επιδοματική πολιτική. Τώρα, αυτήν την επιδοματική πολιτική, ουσιαστικά η Κυβέρνηση την μαζεύει με αυτό το νομοσχέδιο και δίνει μια μερική λύση στο θέμα των επιδομάτων. Εγώ χθες χαρακτήρισα την πολιτική αμοιβών στο Δημόσιο ότι έτσι όπως έχει εξελιχθεί, είναι σχιζοφρενική. Σήμερα λοιπόν γίνεται ένα μάζεμα.

Θέλω να αναφερθώ τώρα στα οικογενειακά επιδόματα. Κύριε Υπουργέ, το Σύνταγμά μας προβλέπει ισότητα όλων των πολιτών είτε άνδρες είναι, είτε γυναίκες είναι, είτε σύζυγοι είναι, είτε δεν είναι. Αυτός ο διαχωρισμός που πάμε να κάνουμε και να πούμε αυτοί που είναι στον ιδιωτικό τομέα ότι δεν το παίρνουν, εκείνοι που είναι στο Δημόσιο το παίρνουν, σας πληροφορώ ότι πιστεύω -εγώ δεν είμαι νομικός- ότι δεν θα περάσει από τα δικαστήρια. Είναι προτιμότερον λοιπόν η Κυβέρνηση να πει ότι αποδέχεται και δίνει τα επιδόματα σε όλους τους συζύγους, είτε δουλεύουν στο Δημόσιο, είτε στον ιδιωτικό τομέα και να τελειώσει αυτή η ιστορία με την ΑΔΕΔΥ, η οποία σωστά διεκδικεί για όλους τους εργαζόμενους το επίδομα των οικογενειακών βαρών. Γιατί είναι πραγματικά απαράδεκτο να διαχωρίζουμε πλέον τους πολίτες. Στην κοινωνία μας, στη Χώρα μας, έχουμε κατακτήσει αυτό το δικαίωμα της ισότητος που έχουν όλοι οι πολίτες και δεν μπορεί να λέμε ότι αν ένας το παίρνει στον ιδιωτικό τομέα, δεν θα το πάρει στο Δημόσιο. Γιατί τότε πολλοί θα υποστούν εκβιασμό στον ιδιωτικό τομέα, να μην το αποδέχονται στο δημόσιο τομέα, για να πληρώνει το Δημόσιο. Και εκεί που θα πάει να γλιτώσει το Δημόσιο, ουσιαστικά θα πληρώσει και παραπάνω. Γιατί οι ιδιώτες εργοδότες έχουν τη δυνατότητα να πιέσουν τους εργαζόμενους να μην παίρνουν το επίδομα από τον ιδιώτη και έτσι να μετακυλίεται στο Δημόσιο αυτό το κόστος.

Τώρα, όσον αφορά το κίνητρο αποδοτικότητας. Αυτό το κίνητρο αποδοτικότητας ονομάστε το κάπως αλλιώς.

ΓΙΑΝΝΟΣ ΠΑΠΑΝΤΩΝΙΟΥ (Υπ. Εθνικής Οικονομίας και Οικονομικών): "Απόδοσης".

ΔΗΜΗΤΡΙΟΣ ΓΕΩΡΓΑΚΟΠΟΥΛΟΣ: 'Η απόδοσης ή αποδοτικότητας όπως και να το πείτε ονομάστε το κάπως αλλιώς. 'Οταν είναι επίδομα απόδοσης σημαίνει ότι κάποιος αποδίδει κάτι παραπάνω από αυτό που πρέπει να αποδίδει σύμφωνα με το μισθό του. Η αμοιβή την οποία έχει με το μισθό και τα επιδόματα προϋποθέτει κάποια απόδοση. 'Οταν του δώσουμε ένα επίδομα αποδοτικότητας, θα πρέπει να αποδίδει κάτι παραπάνω. Εφόσον δεν μπορούμε, έτσι όπως είναι διαρθρωμένη σήμερα η Δημόσια Διοίκηση, να μετρήσουμε αυτήν την αποδοτικότητα, για να δώσουμε κίνητρο αποδοτικότητας στους δημοσίους υπαλλήλους, τότε πείτε το κάπως αλλιώς. Μην το λέτε κίνητρο αποδοτικότητας, γιατί ουσιαστικά δεν είναι κίνητρο αποδοτικότητας, όταν το παίρνουν όλοι. Σ' όλο το δημόσιο τομέα θα παίρνουν αυτό το κίνητρο αποδοτικότητας. Είναι προτιμότερο λοιπόν να το ονομάσουμε κάπως διαφορετικά, να είναι πιο κοντά στην πραγματικότητα, παρά να το λέμε κίνητρο αποδοτικότητας, που δεν είναι κίνητρο αποδοτικότητας, ουσιαστικά. Πείτε το "προσφοράς", δεν ξέρω βάλτε μια άλλη ονομασία.

Εν πάση περιπτώσει, θέλω να πω ακόμη και να τελειώσω, ότι στο άρθρο 6 λέτε πως από το υπηρεσιακό συμβούλιο κρίνεται και η συμπεριφορά του προς τους πολίτες. Αυτά τα πράγματα τα βάζετε εδώ, αλλά ούτε μετριώνται, ούτε ποτέ εφαρμόζονται. Απλούστατα δημιουργείτε προβλήματα σε κάποιους οι οποίοι κάποια στιγμή μπορεί να τυλιχθούν σε μία κόλλα χαρτί και να μην μπορούν να ξετυλιχθούν ποτέ. Πρέπει να μπορεί να είναι ορατά και μετρήσιμα, οι όροι και οι προϋποθέσεις που μπαίνουν, όταν θέλουμε να υπάρχει ο τρόπος της μισθολογικής εξέλιξης. Ποιος κρίνει αυτήν την συμπεριφορά προς τους πολίτες; Εμένα μπορεί να μου φαίνεται, ότι είναι ευγενική η συμπεριφορά του υπαλλήλου απέναντί μου και του διπλανού μου ακριβώς, η ίδια συμπεριφορά, να του φαίνεται ότι είναι απρεπής. Ποιος θα κρίνει, λοιπόν, ποια είναι η συμπεριφορά του δημοσίου υπαλλήλου απέναντι στους πολίτες;

Eγώ πιστεύω, ότι πρέπει να είναι ευγενική προς κάθε πολίτη και πρέπει αυτό να το επιβάλει η ιεραρχία. Αλλά για να ισχύσει και να υπάρχει η ιεραρχία, θα πρέπει να υπάρχουν πολλά

Σελίδα 4345 

μέσα στη Δημόσια Διοίκηση. Δεν είναι της ώρας να μιλήσουμε για το μισθολόγιο το πως πρέπει να είναι η Δημόσια Διοίκηση και πώς οι υπάλληλοι πρέπει να είναι κρατικοί υπάλληλοι και όχι υπάλληλοι συνδικαλιστικοί ούτε κομματικοί ούτε πολιτικοί, γιατί έχουμε καταντήσει στη Δημόσια Διοίκηση να έχουμε τέτοιες κατηγορίες υπαλλήλων και όχι κρατικούς υπαλλήλους, που να υπηρετούν το Κράτος, κρατικούς λειτουργούς. 'Ετσι τους θέλει ο Ελληνικός Λαός, έτσι τους θέλει, πιστεύω, και ολόκληρη η Βουλή -αυτή τη συζήτηση δεν μπορούμε να την κάνουμε τώρα- και να τους δώσουμε δικαιώματα και υποχρεώσεις. 'Εχουν και υποχρεώσεις, όπως έχουν και δικαιώματα οι δημόσιοι υπάλληλοι.

Πιστεύω -και τελειώνω- ότι πραγματικά αυτό το μισθολόγιο, έτσι όπως εξελίσσεται, δίνει μία μερική λύση στο πολυδαίδαλο του μισθολογίου, που υπήρχε πριν από την καθιέρωσή του. Πιστεύω, επίσης, ότι παίρνουν κάποιες αυξήσεις κάποιοι δημόσιοι υπάλληλοι, γιατί δεν ήταν δυνατόν μ'ένα κόστος εκατόν πενήντα οκτώ δισεκατομμυρίων δραχμών που προβλέπει για το 1997, να είναι μη αυξήσεις, όπως λένε κάποιοι. Τα εκατόν πενήντα οκτώ δισεκατομμύρια δραχμές είναι ένα μέρος από αυτά που θα έπαιρναν ως την ετήσια αύξηση με τον τιμάριθμο και με την αύξηση του Α.Ε.Π. Από εκεί και πέρα είναι οι ρυθμίσεις που γίνονται σε πάρα πολλά επίπεδα και ιδιαίτερα στους χαμηλόμισθους, που δεν είχαν πετύχει κάποια επιδόματα, που τα είχαν επιτύχει κάποιοι άλλοι υπάλληλοι και μ' αυτόν τον τρόπο εξομοιώνονται και παίρνουν αυτές τις αυξήσεις. Ο στόχος της Κυβέρνησης είναι να ενισχύσει αυτούς τους χαμηλόμισθους και όχι, αν θέλετε, περισσότερο εκείνους που έπαιρναν τα περισσότερα χρήματα.

Αγαπητοί συνάδελφοι, πιστεύω, ότι τα 13 άρθρα που συζητούμε είναι περισσότερο άρθρα λειτουργικά, αναφέρουν τον τρόπο που παίρνουν τα μισθολογικά κλιμάκια. Υπάρχει μία διαφορά -το είπα και χθες, κύριε Υπουργέ, θα το επαναλάβω και σήμερα- όσον αφορά τους τεχνικούς οι οποίοι αποφοιτούν από το Τ.Ε.Ι, σε σχέση με τα μισθολογικά κλιμάκια. Τα είκοσι οκτώ έγιναν τριάντα έξι και τώρα, όπως ορίζετε εδώ, φαίνεται να χάνουν ένα μισθολογικό κλιμάκιο. Αν πρόκειται για ένα μισθολογικό κλιμάκιο να το δούμε για να μπορέσουν και αυτοί να ικονοποιηθούν, έτσι ώστε, να μη δημιουργήσουμε την επομένη καινούριες διεκδικήσεις, όταν εκ των προτέρων είναι γνωστές κάποιες διεκδικήσεις, τις οποίες έχουν οι υπάλληλοι.

Εγώ πιστεύω ότι πρέπει να ψηφιστεί το μισθολόγιο, έτσι ώστε να ξεκαθαρίσει η κατάσταση. Και σπεύσατε, κύριε Υπουργέ, να πάψει το θέμα των εκκαθαριστών στη Δημόσια Διοίκηση. Θα πρέπει επιτέλους να γίνεται μέσω του τραπεζικού συστήματος η μισθοδοσία των δημοσίων υπαλλήλων, γιατί εξήγησα, χθες, ποιο είναι το όφελος και για τους ίδιους τους δημοσίους υπαλλήλους, οι οποίοι θα έχουν μία αύξηση περίπου 3% των μισθών τους, αν γίνεται μέσω του τραπεζικού συστήματος η πληρωμή τους. Είναι μεσαιωνικό, μου θυμίζει Ουγκάντα να υπάρχουν ακόμη δεκατέσσερις χιλιάδες εκκαθαριστές, που να στοιχίζουν στο Δημόσιο περίπου πενήντα έξι δισεκατομμύρια δραχμές το χρόνο και να μην κάνουν τίποτε άλλο, παρά να κάνουν τις εκκαθαρίσεις των μισθών και των επιδομάτων. Αυτό είναι απαράδεκτο, όταν θα μπορούσε να γίνεται με μία δισκέτα, η οποία θα πήγαινε στις τράπεζες και ο καθένας θα ήξερε το λογαριασμό του μ'ένα χαρτάκι που θα του πήγαινε στη θυρίδα του καί τίποτε πέραν αυτού. Αυτό πρέπει να γίνει οπωσδήποτε πράξη μέσα στο χρόνο. Δεν λέω μέσα στην τετραετία γιατί είναι πολύ μεγάλος ο χρόνος.

ΠΡΟΕΔΡΕΥΩΝ ( Λουκάς Αποστολίδης): Ο εισηγητής της Πλειοψηφίας, κ. Δημήτριος Τσετινές, έχει το λόγο για δέκα πέντε λεπτά, κύριοι συνάδελφοι.

ΔΗΜΗΤΡΙΟΣ ΤΣΕΤΙΝΕΣ: Ευχαριστώ πολύ, κύριε Πρόεδρε.

Επειδή η σημασία των άρθρων αυτής της ενότητας -από το 1 έως το 16 πλην των 8, 10 και 13, για τα οποία δεν θα μιλήσουμε σήμερα- είναι τεχνικής φύσεως, θα αναφερθώ επιγραμματικά σε όλα, όπως ορίζονται στο σχέδιο νόμου.

Στο άρθρο 1 αναφέρεται η έκταση της εφαρμογής του προτεινόμενου σχεδίου νόμου, που προσδιορίζεται με ακρίβεια σ'αυτή την ενότητα, δηλαδή ποιους μόνιμους και δόκιμους πολιτικούς υπαλλήλους περιλαμβάνει και ποιες κατηγορίες υπαλλήλων δεν περιλαμβάνει.

Θέλω να πω σ' αυτό το άρθρο,ότι οι μόνιμοι και δόκιμοι πολιτικοί υπάλληλοι είναι του Δημοσίου, της Γραμματείας των Δικαστηρίων και Εισαγγελέων, των Εμμίσθων Υποθηκοφυλακείων και Κτηματολογικών Γραφείων της Χώρας, των Οργανισμών Τοπικής Αυτοδιοίκησης και λοιπών Νομικών Προσώπων Δημοσίου Δικαίου.

Από το νόμο εξαιρούνται ορισμένες κατηγορίες υπαλλήλων που δεν υπάγονται σ' αυτό το νομοσχέδιο.

Στο άρθρο 2 είναι η μισθολογική εξέλιξη των υπαλλήλων. Περιλαμβάνεται στο παρόν σχέδιο νόμου το πώς εξελίσσονται σε μισθολογικά κλιμάκια, σε καθένα εκ των οποίων αντιστοιχεί ο ίδιος βασικός μισθός. 'Ολοι οι υπάλληλοι που έχουν το ίδιο μισθολογικό κλιμάκιο δικαιούνται τον ίδιο βασικό μισθό, ανεξάρτητα από τον κλάδο που ανήκει η θέση τους.

Στο άρθρο 3 είναι τα μισθολογικά κλιμάκια. Σ' αυτό το νομοσχέδιο, ορίζονται μισθολογικά κλιμάκια και οι κατηγορίες αυτών που περιλαμβάνει, όπως είναι οι Π.Ε, Τ.Ε, Δ.Ε και Υ.Ε. Αυτά τα μισθολογικά κλιμάκια είναι τριανταέξι και οι υπάλληλοι της κάθε κατηγορίας εξελίσσονται σε δεκαοκτώ μισθολογικά κλιμάκια. Περαιτέρω, προβλέπει την εξέλιξη των υπαλλήλων ανάλογα με την κατηγορία, στην οποία ανήκουν λόγω των ικανοτήτων και προσόντων τους.

Αναφέρω επιγραμματικά σε ποια μισθολογικά κλιμάκια αναφέρεται αυτό το άρθρο.

Οι υπάλληλοι της κατηγορίας της υποχρεωτικής εκπαίδευσης (Υ.Ε.) κατατάσσονται με εισαγωγικό κλιμάκιο 36ο και καταληκτικό το 19ο.

Οι υπάλληλοι της κατηγορίας δευτεροβάθμιας εκπαίδευσης (Δ.Ε.) έχουν σαν εισαγωγικό το μισθολογικό κλιμάκιο 29ο και καταληκτικό το 12ο.

Οι υπάλληλοι της κατηγορίας τεχνολογικής εκπαίδευσης (Τ.Ε.), με πτυχίο ή δίπλωμα Τεχνολογικού Εκπαιδευτικού Ιδρύματος ή ισότιμων σχολών ημεδαπής ή αλλοδαπής, με εισαγωγικό κλιμάκιο το 22ο και καταληκτικό το 5ο.

Οι υπάλληλοι της κατηγορίας πανεπιστημιακής εκπαίδευσης (Π.Ε.), με πτυχίο ή δίπλωμα Ανωτάτου Εκπαιδευτικού Ιδρύματος έχουν σαν εισαγωγικό μισθολογικό κλιμάκιο το 18ο και καταληκτικό το 1ο και συνεχίζει. Αλλά δεν θέλω να αναφέρω όλα τα μισθολογικά κλιμάκια κάθε κατηγορίας.

Θέλω να αναφερθώ μόνο στη δεύτερη παράγραφο του άρθρου αυτού, όπου υπάρχει μία κατηγορία υπαλλήλων Τ.Ε. του Εθνικού Τυπογραφείου, οι οποίοι -στο σύνολό τους εκατόν δεκαπέντε-μπήκαν μέσα σ' αυτή την υπηρεσία με το ν.1195/1981, που απαιτούσε εκτός του απολυτηρίου εξαταξίου γυμνασίου και διετή υποχρεωτική φοίτηση στη Σχολή Τυπογραφίας του Εθνικού Τυπογραφείου. Με το ν. 1505/1984 κατατάσσονταν στο εισαγωγικό μισθολογικό κλιμάκιο 19ο και καταληκτικό το 4ο. Σήμερα κατατάσσονται στο εισαγωγικό κλιμάκιο 27ο, σύμφωνα με το σχέδιο νόμου, και καταληκτικό το 16ο.

Πρέπει να το συμπληρώσουμε, να τροποποιηθεί και να εξελίσσονται στα κλιμάκια και αυτοί οι άνθρωποι, με εισαγωγικό το εικοστό τρίτο και καταληκτικό το πέμπτο κλιμάκιο.

Το άρθρο 4. Εδώ προσδιορίζεται το μισθολογικό κλιμάκιο με το οποίο εισέρχεται ο υπάλληλος στην υπηρεσία, ανάλογα με τον κλάδο στον οποίο ανήκει η θέση που διορίζεται.

Το άρθρο 5 αναφέρει το χρόνο μισθολογικής εξέλιξης, δηλαδή πώς εξελίσσεται ο υπάλληλος, πώς παίρνει το πρώτο μισθολογικό κλιμάκιο, τι χρόνο χρειάζεται για να εξελιχθεί στο αμέσως ανώτερο μισθολογικό κλιμάκιο και ότι η εξέλιξή του από κλιμάκιο σε κλιμάκιο πρέπει να είναι δύο ετών.

Στο άρθρο 6 προβλέπεται ο τρόπος εξέλιξης των υπαλλήλων από κατώτερο μισθολογικό κλιμάκιο σε αμέσως ανώτερο, καθώς και οι περιπτώσεις στέρησης απονομής ανωτέρου κλιμακίου και ο χρόνος επανάκλησης για την απονομή του στερηθέντος μισθολογικού κλιμακίου.

Κατ' εξαίρεση σύμφωνα με το άρθρο απαιτείται και η σύμφωνη γνώμη του υπηρεσιακού συμβουλίου στις περιπτώσεις που έχει επιβληθεί στον υπάλληλο πειθαρχική ποινή, ή υπάρχει 

Σελίδα 4346 

ποινή καταδίκης σε σχέση με την εκτέλεση των καθηκόντων του.

Στο άρθρο 7 αναφέρονται οι τακτικές αποδοχές μισθολογικών κλιμακίων. Σαν τακτικές αποδοχές κάθε μισθολογικού κλιμακίου και το ύψος του βασικού μηνιαίου μισθού του κατωτέρου μισθολογικού κλιμακίου ορίζονται από το βασικό μισθό και τα τακτικά επιδόματα. Δηλαδή, ο μηνιαίος μισθός του μισθολογικού κλιμακίου 36 ορίζεται σε αυτό το άρθρο στις εκατόν δέκα χιλιάδες δραχμές από 1.1.1997 και ο μηναίος μισθός όλων των άλλων κλιμακίων προκύπτει εάν πολλαπλασιαστεί ο βασικός μισθός του τριακοστού έκτου μισθολογικού κλιμακίου με το συντελεστή 0,027.

Το άρθρο 8 θα συζητηθεί σε άλλη ενότητα.

Το άρθρο 9 αναφέρει τα επιδόματα εορτών και αδείας. Αυτά είναι γνωστά και δεν χρειάζεται να αναφερθούμε στα άρθρα αυτά.

Στο άρθρο 11 αναφέρεται η αμοιβή και εργασία πέρα από τα συνήθη καθήκοντα. Το άρθρο αυτό αναφέρεται σε περιπτώσεις, όπως οι υπάλληλοι του Δημοσίου, των Ν.Π.Δ.Δ. και των ΟΤΑ όπου ασκούν καθήκοντα αυξημένης ευθύνης, λόγω εξειδικευμένων γνώσεων και τους καταβάλλεται ειδική αμοιβή καθορισμένη από το Υπουργικό Συμβούλιο και ύστερα από σχετική πρόταση των συναρμόδιων Υπουργών.

Θα αναφερθώ στο δέκατο πέμπτο άρθρο, που αναφέρει αποδοχές υπαλλήλων ειδικών θέσεων. Αυτό το άρθρο καθορίζει τους συντελεστές προσδιορισμού του μηνιαίου βασικού μισθού των υπαλλήλων δεύτερου και πρώτου βαθμού της κατηγορίας ειδικών θέσεων, καθώς και τα επιδόματα που καταβάλλονται.

Επίσης, παρέχει τη δυνατότητα στον Υπουργό των Οικονομικών να καθορίζει κατά παρέκκλιση των διατάξεων αυτού του άρθρου τις αποδοχές ανωτέρων στελεχών κεντρικών υπηρεσιών Δημόσιας Διοίκησης, όπως είναι οι Γενικοί Γραμματείς των Υπουργείων, Γενικοί Γραμματείς Περιφέρειας και άλλοι.

Τέλος, το άρθρο 16 που αναφέρεται στην κατάταξη υπαλλήλων Υπουργείου Εξωτερικών και Δικαιοσύνης, ορίζει ότι οι δικαστικοί υπάλληλοι αλλά και αυτοί του Υπουργείου Εξωτερικών κατατάσσονται σύμφωνα με τις γενικές ρυθμίσεις του παρόντος νομοσχεδίου ανάλογα με τα προσόντα που απαιτήθηκαν και το διορισμό για τις θέσεις που κατέχουν.

Η δεύτερη παράγραφος του άρθρου 16, αναφέρει, ότι η κατάταξη κατηγοριών υπαλλήλων στα μισθολογικά κλιμάκια του κλάδου ΠΕ, ΤΕ, ΔΕ και ΥΕ γίνεται με βάση τα τυπικά προσόντα του διορισμού τους κατά τις διακρίσεις του άρθρου 3 του παρόντος νόμου, με εξαίρεση μόνο τις περιπτώσεις για τις οποίες με αμετάκλητες δικαστικές αποφάσεις έχουν κριθεί ως συνταγματικές οι ειδικές περί αυτών διατάξεις για κατάταξή τους σε ανώτερα μισθολογικά κλιμάκια.

(Στο σημείο αυτό, την Προεδρική 'Εδρα καταλαμβάνει ο Β'Αντιπρόεδρος της Βουλής, κ. ΠΑΝΑΓΙΩΤΗΣ ΣΓΟΥΡΙΔΗΣ)

Εδώ πιστεύω, ότι πρέπει να αποδοθεί κάποια δικαιοσύνη όσον αφορά τους υπαλλήλους ΠΕ. Δεν είναι δυνατόν, κύριε Υπουργέ, οι υπάλληλοι της κατηγορίας ΔΕ να αναβαθμίζονται στην κατηγορία του ΠΕ μηδέν και να στερούνται οι υπάλληλοι που έχουν αυτή την πανεπιστημιακή μόρφωση.

Επειδή οι δικαστικές αποφάσεις του Συμβουλίου Επικρατείας είναι αμετάκλητες, δεν ξέρω κατά πόσο μπορεί να διορθωθεί αυτή η παράγραφος του άρθρου 16. Δηλαδή, να φέρουμε μία τάξη πάνω σ'αυτή τη διαδικασία των υπαλλήλων μεταξύ ΠΕ και ΔΕ. 

Ευχαριστώ.

ΠΡΟΕΔΡΕΥΩΝ (Παναγιώτης Σγουρίδης): Ο κύριος Υφυπουργός έχει το λόγο.

ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπ. Οικονομικών): Κύριε Πρόεδρε, με βάση τη συζήτηση η οποία διεξήχθη και σήμερα και χθες και στη Διαρκή Επιτροπή, η οποία έχει επισημάνει διάφορα θέματα και είχαμε δεσμευθεί να τα εξετάσουμε, θα ήθελα να μου επιτρέψετε να κάνω ορισμένες διορθώσεις και προσθήκες στα συζητούμενα άρθρα και επίσης, να σχολιάσω ορισμένες ανακρίβειες οι οποίες ελέχθησαν από την Αντιπολίτευση σχετικά με τη σύγκριση μισθών ορισμένων κατηγοριών.

Οι διορθώσεις αυτές που θα αναγνώσω, προκειμένου να καταχωρηθούν στα Πρακτικά, έχουν φωτοτυπηθεί και διανέμονται.

Στο άρθρο 3 στην περίπτωση γ' της παραγράφου 1, η φράση "22ο Μισθολογικό Κλιμάκιο και καταληκτικό το 5ο" αντικαθίσταται με την εξής φράση, "21ο Μισθολογικό Κλιμάκιο και καταληκτικό το 4ο Μισθολογικό Κλιμάκιο".

Με τον τρόπο αυτό, πιστεύω, ότι βελτιώνουμε την αναλογία των κλιμακίων μεταξύ των αποφοίτων τεχνολογικής και πανεπιστημιακής εκπαίδευσης.

Δεύτερη περίπτωση. Στην περίπτωση α' της παραγράφου 3, η φράση "21ο και καταληκτικό το 4ο" αντικαθίσταται με τη φράση "20ο και καταληκτικό το 3ο".

Στην υποπερίπτωση γγ', της περίπτωσης β', της παραγράφου 4, η φράση "29ο και καταληκτικό το 12ο", αντικαθίσταται με τη φράση "26ο και καταληκτικό το 9ο". 

Αυτές είναι οι διορθώσεις του άρθρου 3.

'Ερχομαι στο άρθρο 14. 

Το ποσό της περίπτωσης ζ', της παραγράφου 1, ορίζεται σε δέκα χιλιάδες (10.000) δραχμές. 

Επίσης, στην περίπτωση ζ' της παραγράφου 1, "προϊστάμενοι μονοθέσιων, διθέσιων και τριθέσιων δημοτικών σχολείων και νηπιαγωγείων" αντί των λέξεων "οκτώ χιλιάδες (8.000) δραχμές" γίνεται "δέκα χιλιάδες (10.000) δραχμές". 

Επίσης, τα ποσά των υποπεριπτώσεων α' και β' της περίπτωσης Β' της παραγράφου 1, ορίζονται ως εξής: α) Σχολικοί σύμβουλοι. Αντί "σαράντα χιλιάδες (40.000) δραχμές", γίνεται "πενήντα χιλιάδες (50.000) δραχμές".

β) Προϊστάμενοι διευθύνσεων πρωτοβάθμιας και δευτεροβάθμιας εκπαίδευσης. Αντί "σαράντα χιλιάδες (40.000) δραχμές", γίνεται "πενήντα χιλιάδες (50.000) δραχμές".

Με τις αλλαγές αυτές -σχολιάζω- το επίδομα θέσεως ευθύνης, το οποίο χορηγείται στους γενικούς διευθυντές της διοίκησης, χορηγείται και στους προϊσταμένους διευθύνσεων πρωτοβάθμιας και δευτεροβάθμιας εκπαίδευσης, οι οποίοι έχουν ένα βαρύτατο έργο να επιτελέσουν και αναγνωρίζεται, με τον τρόπο αυτό, το έργο αυτό. 

'Ερχομαι στο άρθρο 15.

Στην παράγραφο 3, στον τέταρτο στίχο, μετά τη λέξη "Υπουργείων", τίθεται κόμμα (,) και προστίθεται η φράση "Ασφαλιστικών Οργανισμών και του ΟΑΕΔ". 

Στον ίδιο στίχο, μετά τη λέξη "δικαστηρίων", τίθεται κόμμα (,) και προστίθεται η λέξη "καθώς". 

'Ερχομαι στο άρθρο 17. 

ΑΝΔΡΙΑΝΗ ΛΟΥΛΕ: Υπάρχει το άρθρο 16.

ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπ. Οικονομικών): Θα έλθω στο άρθρο 16 μετά, γιατί θα ήθελα να το σχολιάσω.

ΠΡΟΕΔΡΕΥΩΝ (Παναγιώτης Σγουρίδης): Κύριε Υπουργέ, το άρθρο 17 δεν θα το συζητήσουμε σήμερα. 'Αρα, συζητάμε μέχρι και το 16. 

ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπ. Οικονομικών): Καλώς, κύριε Πρόεδρε.

'Ερχομαι στο άρθρο 16.

'Εγινε λόγος προηγουμένως για το πρόβλημα που έχει δημιουργηθεί με την απόφαση την οποία έχει λάβει το Συμβούλιο της Επικρατείας, με βάση την oποία εξομοιώθησαν μισθολογικά και βαθμολογικά υπάλληλοι, οι οποίοι έχουν μόνο δευτεροβάθμια εκπαίδευση, με αυτούς οι οποίοι έχουν τελειώσει πανεπιστήμια. Ετέθη αυτό το θέμα και στην Κοινοβουλευτική Επιτροπή και μάλιστα με μία μεγάλη ένταση.

Συμφώνησα με αυτούς, οι οποίοι έθεσαν το θέμα, ότι η εξομοίωση αυτή είναι αντίθετη με κάθε πνεύμα αξιοκρατίας, με κάθε πνεύμα διαμόρφωσης κινήτρων, το οποίο πρέπει να επιδιώκει η Πολιτεία, έτσι ώστε να προάγει και να βραβεύει αυτούς οι οποίοι σπούδασαν, κοπίασαν και έχουν πολύ περισσότερα να προσφέρουν. Και πιστεύω ότι διατάξεις και αποφάσεις τέτοιου είδους δεν τιμούν την Πολιτεία. Πρέπει να το πω αυτό με τον πιο κατηγορηματικό τρόπο. 'Ομως, τι θα πρέπει να κάνουμε στην περίπτωση αυτή, όταν υπάρχει 

Σελίδα 4347 

απόφαση Ολομελείας του Συμβουλίου της Επικρατείας, η οποία έχει διανεμηθεί και η οποία θα πρέπει να εφαρμοσθεί;

ΚΥΡΙΑΚΟΣ ΣΠΥΡΙΟΥΝΗΣ: Εμείς εδώ αποφασίζουμε, κύριε Υπουργέ.

ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπ. Οικονομικών): Είναι γεγονός, κύριοι συνάδελφοι, ότι θα δημιουργηθούν πάρα πολλά προβλήματα, εάν αντιστραφεί μία πραγματικότητα, η οποία καλώς ή κακώς έχει επιδικαστεί σ' αυτούς τους εργαζομένους.

Αυτό το οποίο επιλέγουμε να κάνουμε, είναι να δεχθούμε την εξομοίωση αυτή μέχρι σήμερα και να κλείσει το παράθυρο αυτό, το οποίο, όπως ανέφερα και προηγουμένως, δημιουργεί ισχυρές στρεβλώσεις, αντικίνητρα και να ελπίσουμε ότι αυτό δεν θα επαναληφθεί. Αυτή είναι η λυσιτελέστερη λύση, την οποία προτείνουμε, έτσι ώστε να σταματήσει εδώ αυτό το πρόβλημα το οποίο έχει δημιουργηθεί.

Τελειώνοντας, κύριε Πρόεδρε, η διατύπωση είναι η εξής: Στο άρθρο 16, στον τρίτο στίχο προ του τέλους της παρ.2, μετά τη λέξη "αποφάσεις" τίθεται κόμμα (,) και προστίθεται η φράση "που έχουν εκδοθεί μέχρι τη δημοσίευση του παρόντος".

Θα ήθελα, κύριε Πρόεδρε, να μου επιτρέψετε ένα λεπτό ακόμα, να κάνω ένα σχόλιο σε ορισμένα στοιχεία, τα οποία ανέφερε ο Επίτιμος Πρόεδρος της Αξιωματικής Αντιπολιτεύσεως, συγκρίνοντας μισθούς Ανθυπολοχαγών με αυτούς των δασκάλων. Και ανέφερε, ότι ο μισθός των Υπολοχαγών υπολείπεται αυτού των δασκάλων. Και αυτό είναι συνέπεια του μισθολογίου το οποίο ψηφίστηκε το Δεκέμβριο.

Θα μου επιτρέψετε να πω, κύριε Πρόεδρε, κυρίες και κύριοι Βουλευτές, ότι αυτό δεν είναι ακριβές.

Είναι γεγονός βέβαια, ότι επήλθε μια προσωρινή μείωση στις καθαρές αποδοχές, τις οποίες λαμβάνουν οι Ανθυπολοχαγοί και οι Στρατιωτικοί, λόγω της εφαρμογής του φορολογικού νομοσχεδίου, το οποίο κατήργησε ορισμένες φοροαπαλλαγές που είχαν μέχρι σήμερα. Σύμφωνα όμως με δήλωση, την οποία ο ίδιος προσωπικά είχα κάνει, κατά τη συζήτηση του μισθολογίου των Στρατιωτικών, έγινε αύξηση των επιδομάτων αυτών, έτσι ώστε να αντισταθμιστεί αυτή η διαφορά η οποία προέκυψε από την κατάργηση των φοροαπαλλαγών.

Με αυτή την απόφαση η οποία ελήφθη και η οποία ισχύει από πρώτης Ιανουαρίου, ταυτόχρονα με το μισθολόγιο των Στρατιωτικών, ο μισθός του Ανθυπολοχαγού είναι πλέον 306.440 δραχμές. Και με το μισθολόγιο των δασκάλων και των καθηγητών, το οποίο προωθεί η Κυβέρνηση, ο μισθός του δασκάλου την 1η Ιανουαρίου, για να συγκρίνουμε ομοειδή πράγματα, είναι 293.000 δραχμές και από πρώτης Μαρτίου είναι 303.000 δραχμές. Δεν αμείβεται λιγότερο ο Ανθυπολοχαγός από το δάσκαλο.

ΚΥΡΙΑΚΟΣ ΣΠΥΡΙΟΥΝΗΣ: Και μόνο αυτό που λέτε, είναι απαράδεκτο!

ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπ. Οικονομικών): Επιτρέψτε μου, κύριε Σπυριούνη...

ΚΥΡΙΑΚΟΣ ΣΠΥΡΙΟΥΝΗΣ: Ο ένας εργάζεται δύο ώρες και ο άλλος δεκαεπτά.

ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπ. Οικονομικών): Επιτρέψτε μου, να πω το εξής και να το πω με τον πλέον κατηγορηματικό τρόπο.

Βεβαίως, όλοι αναγνωρίζουμε ότι και ο Ανθυπολοχαγός και όλοι οι Στρατιωτικοί υπερασπίζουν την Πατρίδα. 'Οχι όμως...

ΚΥΡΙΑΚΟΣ ΣΠΥΡΙΟΥΝΗΣ: 'Οταν θα τους χρειαστείτε, θα τα πούμε.

ΠΡΟΕΔΡΕΥΩΝ (Παναγιώτης Σγουρίδης): Μην αναμιμνήσκεσθε το παρελθόν.

ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπ. Οικονομικών): Και τους χρειαζόμαστε και θα τους χρειαστούμε. Γιατί, δεν την υπερασπίζεται την Πατρίδα όμως; Δεν την υπερασπίζεται αποτελεσματικά λόγω της εκπαίδευσης μόνο. Την υπερασπίζεται αποτελεσματικά και επειδή, κυρίες και κύριοι, και ένας δάσκαλος και ένας καθηγητής είναι αυτός ο οποίος του εμφύτευσε τις αξίες της Πατρίδας και του πολιτισμού και του έμαθε ποια πατρίδα αξίζει να υπερασπίζεται. Σας ευχαριστώ πολύ.

ΠΡΟΕΔΡΕΥΩΝ (Παναγιώτης Σγουρίδης): Παιδεία και 'Αμυνα, στην υπηρεσία του 'Εθνους.

Ο κ. Ρεγκούζας, έχει το λόγο.

ΑΔΑΜ ΡΕΓΚΟΥΖΑΣ: Κυρίες και κύριοι συνάδελφοι, δεν μπορώ να αποφύγω τον πειρασμό, να απαντήσω κατ'αρχήν σε ορισμένες αιτιάσεις από Πλευράς της Κυβέρνησης κατά τη συζήτηση που έγινε από χθες και φυσικά να επιμείνω να έχω απαντήσεις σε κάποια σημεία που τόνισα χθές και δεν είχα.

Κατ'αρχήν, δεν μπορεί κανείς να μην παρατηρήσει τη βιασύνη της Κυβέρνησης στη διαδικασία εισαγωγής, αλλά και συζήτησης αυτού του νομοσχεδίου στη Βουλή.

Η βιασύνη αυτή υπαγορεύεται, πρώτον, από τις απεργιακές κινητοποιήσεις των εργαζομένων στο Δημόσιο αφ'ενός και αφ'ετέρου από την προσπάθεια με συνοπτικές διαδικασίες, αν είναι δυνατόν, να κλείσει η συζήτηση αυτού του νομοσχεδίου και να δημιουργήσει τετελεσμένα γεγονότα κυρίως στους εκπαιδευτικούς, που βρίσκονται με ένα μισθολόγιο στα χέρια τους, αυτό που συζητάμε, αλλά με υπό αίρεση τα επιδόματα της εξωσχολικής απασχόλησης.

Από τη χθεσινή, αλλά και τη σημερινή συζήτηση προέκυψαν και κάποιες αντιφάσεις. Θα σταθώ σ'αυτά που είπε ο Υπουργός Εθνικής Οικονομίας σήμερα προσπαθώντας -χθες έγινε η ωραιοποίηση του μισθολογίου- να ωραιοποιήσει την οικονομία. Και βέβαια ο κ. Παπαντωνίου, σαν άριστος οικονομολόγος, για να αντικρούσει τις αιτιάσεις της Αντιπολίτευσης για τη στενότητα της οικονομίας, προσπάθησε να μας πει, χρησιμοποιώντας κάποιους δείκτες της οικονομίας, ότι αυτή πορεύεται στην έξοδο από την κρίση, ότι έχουμε πραγματικά βελτιώσεις των δεικτών και άρα όλα πάνε καλά.

Αυτό και μόνο, όπως τονίστηκε και από την κα Παπαρήγα, επιβεβαιώνει στην πράξη, ότι η Κυβέρνηση βρίσκεται κλεισμένη σε μια γυάλα και δεν έχει επικοινωνία με το κοινωνικό περιβάλλον. Δεν αντιλαμβάνεται, τι γίνεται με τις κοινωνικές εκρήξεις και αυτή η αφασία, την οποία έχει, ζημιώνει τον Τόπο.

Επίσης, υπήρξαν χθες συνάδελφοι από την Πλειοψηφία, που παραδέχθηκαν, -και διαβάζω επί λέξει- ότι "άρχισε η αποξήλωση της ελληνικής οικονομίας από το 1981". Αυτό είναι πρωτόγνωρο. Είναι μια αναγνώριση, μια πράξη πολιτικού ήθους, αλλά δείχνει ποια είναι η αλήθεια.

Επίσης, για να μη θεωρηθεί, ότι ήλθαμε αντιπολιτευόμενοι και καταστροφολογούντες, θα πω, ότι κανείς δεν αρνείται την αναγκαιότητα της εξυγίανσης και της δημιουργίας ενός νέου μισθολογίου που να υπηρετεί και αυτά που λέει το συνδικαλιστικό κίνημα πάνω απ'όλα. Να είναι δίκαιο, να είναι αποτελεσματικό, αποδοτικό και να έχει προοπτική. Και όλα αυτά ακριβώς που είπα το συνδικαλιστικό κίνημα των δημοσίων υπαλλήλων τα καταγράφει σαν αρνητικά πάνω σ'αυτό το νομοσχέδιο. Η Κυβέρνηση από την άλλη μεριά μιλάει για ορθολογισμό και εκσυγχρονισμό ενός συστήματος.

Κύριοι συνάδελφοι, για να λέμε καθαρά τα πράγματα, το μόνο που κάνει η Κυβέρνηση είναι ότι εφευρίσκει ένα νέο μηχανισμό για να μπορεί να ασκεί με ακρίβεια πολιτική μισθών κατ'έτος, από εδώ και πέρα και τίποτα άλλο. Και αυτό της το εφεύρημα ήταν τα μισθολογικά κλιμάκια, που δημιούργησε.

Βεβαίως μέσα στα υπόλοιπα, που ακούστηκαν μέσα στην Αίθουσα, ακούστηκαν και για "διαφανείς αποδοχές των δημοσίων υπαλλήλων". Εγώ πραγματικά αναρωτιέμαι: Υπάρχουν και αδιαφανείς αποδοχές των δημοσίων υπαλλήλων; Οι δημόσιοι υπάλληλοι, σ'αυτό το σημείο, θα έπρεπε να είχαν κηρύξει επανάσταση.

Επίσης υπάρχει μια άλλη πραγματικότητα. Ισχυρίζεται η Κυβέρνηση, ότι κάποια επιδόματα τα κατήργησε και κάποια τα διατηρεί. Πράγματι έτσι είναι. Ακριβώς, από τη διατήρηση αυτών των επιδομάτων, έχουν δημιουργηθεί και οι κοινωνικές εκρήξεις στους δημοσίους υπαλλήλους. Αλλά με το κουκούλωμα που κάνει η Κυβέρνηση, προσπαθεί να κρύψει δύο πράγματα: Το ένα είναι να μη φθάσει στο ύψος της κουτσουρεμένης εισοδηματικής πολιτικής, που οριοθέτησε για

Σελίδα 4348 

το 1997 και φυσικά να μη την ξεπεράσει. Αυτό προσπαθεί να το αποκρύψει από τους δημοσίους υπαλλήλους.

Σε ορισμένους δημοσίους υπαλλήλους δεν δίνονται ουσιαστικά οι αυξήσεις, που προβλέπονται, μέσα από την εισοδηματική πολιτική και αυτό γιατί το διορθωτικό ποσό -γιατί άκουσα προηγουμένως από τον Υπουργό Εθνικής Οικονομίας, που προσδιόρισε και τις αυξήσεις του 1996- που ήταν υποχρέωση της Κυβέρνησης, από την εισοδηματική πολιτική της προηγουμένης χρονιάς, το ενσωματώνει μέσα στην εισοδηματική πολιτική του 1997. Τις ωριμάνσεις των υπαλλήλων, του ισχύοντος μέχρι σήμερα μισθολογίου, τις ενσωματώνει μέσα εδώ. Τις αμοιβές, που δίνει σε κρατικούς λειτουργούς, έξω από τις αποδοχές των τακτικών υπαλλήλων, τις ενσωματώνει και αυτές εδώ.

Οι συσσωρευμένες ΑΤΑ που είχαν προέλθει από αποθέσεις του παρελθόντος βγαίνουν έξω τώρα και ακριβώς υπολογίζονται με μειωμένα μισθολογικά κλιμάκια. Τα μισθολογικά κλιμάκια αυτά μπορεί να είναι φαινομενικά μεγαλύτερα απ' αυτά που ίσχυαν μέχρι σήμερα, αλλά είναι πλασματικά. Και είναι πλασματικά για τον εξής λόγο: Εάν συναθροίσουμε σήμερα, με το μισθολόγιο που ισχύει, το βασικό μισθό του κλιμακίου, που είναι μικρότερος απ' αυτόν που θεσμοθετείται, συν την Α.Τ.Α. συν το διορθωτικό ποσό, δεν πιάνουμε τα μισθολογικά κλιμάκια που φτιάχνει σήμερα η Κυβέρνηση, δηλαδή τα ξεπερνάνε.

Τώρα, έρχεται και κάνει μια άλλη αλχημεία η Κυβέρνηση. Δημιουργεί το κίνητρο απόδοσης και ουσιαστικά με το κίνητρο απόδοσης καλύπτει ένα μέρος των αποδοχών που έδινε μέχρι σήμερα, ονομάζοντάς το κίνητρο απόδοσης. Και το χειρότερο ποιο είναι; 'Οτι βάζει και προϋποθέσεις σε τακτικές δηλαδή αποδοχές για τη χορήγησή τους. Και ποιες είναι αυτές οι προϋποθέσεις; Η υποκειμενική εκτίμηση των προϊσταμένων. Και η υποκειμενική εκτίμηση των προϊσταμένων εάν πέρναγε μέσα από τα συλλογικά, τα θεσμοθετημένα όργανα ποινικής ή πειθαρχικής δικαιοσύνης, δηλαδή μέσα από τον Υπαλληλικό Κώδικα, δε θα είχε και κανείς αντίρρηση. Εδώ αφήνει περιθώρια μέσα στο σχετικό άρθρο με μονομερή απόφαση του προϊσταμένου, που θα κρίνει ποιος υπάλληλος δε συμπεριφέρεται καλά στον πολίτη, ποιος υπάλληλος είναι ράθυμος ενδεχόμενα, για να μπορέσει να χρησιμοποιήσει τους δημοσίους υπαλλήλους σαν έρμαια της δικής του επιχείρησης. Και φυσικά αυτό το κίνητρο απόδοσης δεν έχει, αγαπητοί κύριοι συνάδελφοι, καμία σχέση με τα κίνητρα που προβλέπονται στις ελεύθερες οικονομίες και που συνδέουν φυσικά την εργασία με την παραγωγή.

Η απλοποίηση: Αγαπητοί συνάδελφοι, σας είπα ότι η απλοποίηση έγκειται ακριβώς στο σημείο αυτό και οι αιτιάσεις αυτές που αναφέρονται στους δεκατέσσερις χιλιάδες εκκαθαριστές πολύ φοβάμαι, ότι με τη διατήρηση των επιδομάτων δε θα επιτευχθεί ή εν πάση περιπτώσει ίσως να απλουστευθεί. Εδώ δεν μπορούμε να φέρνουμε ένα νομοθέτημα και να μιλάμε για απλούστευση χωρίς να προβαίνουμε σε ορθολογικές τομές που θα εκσυγχρονίσουν το όλο σύστημα.

Η Κυβέρνηση ισχυρίζεται ότι δίνει και αυξήσεις. Ξέρετε τι κάνει; Βγάζει τους μέσους όρους αυξήσεων και κάνει μία λαθροχειρία αριθμών, θα έλεγε κανείς, γιατί σε ορισμένους υπαλλήλους ο μέσος όρος βέβαια βγαίνει πιο πάνω από το κανονικό, αλλά είναι αυξημένος, όμως δεν ομολογεί ότι κάποιες αποδοχές των υπαλλήλων μέσα από το όλο σύστημα περνάνε από τους αποθεματικούς λογαριασμούς που είναι εκτός Προϋπολογισμού και φυσικά τροφοδοτούνται με κονδύλια εκτός Προϋπολογισμού. 

Ο τρόπος λειτουργίας των συλλογικών διαπραγματεύσεων. Ειπώθηκε χθες πώς θα λειτουργήσουν οι συλλογικές διαπραγματεύσεις. Παρ'ότι τονίσθηκε στη χθεσινή συζήτηση για την πορεία της 151 και της 154 διεθνούς σύμβασης εργασίας που προβλέπονται οι ελεύθερες συλλογικές διαπραγματεύσεις στο δημόσιο και παρά τις δικές μας τουλάχιστον αιτιάσεις, ότι κινδυνεύουν να ανατραπούν μετά τις 30.6.1997, η Κυβέρνηση δε μας δίνει καμία απάντηση και για το έργο της επιτροπής που υποτίθεται ότι έχει συσταθεί όπως και για το εάν και πότε θα εφαρμοστούν οι ελεύθερες διαπραγματεύσεις στο δημόσιο τομέα. Τρεις φορές μας έχει δώσει νέες προθεσμίες.

Οι συλλογικές διαπραγματεύσεις, κατά τη δική μας αντίληψη, πρέπει να έχουν βασικά δύο στάδια. Πρώτον, ένα γενικό στάδιο που θα προβλέπει μισθολογικά κλιμάκια και ασφαλώς θα είναι αντικείμενο συζήτησης με το ανώτατο τριτοβάθμιο συνδικαλιστικό όργανο που είναι η ΑΔΕΔΥ και βεβαίως κλαδικά μισθολόγια τα οποία θα είναι αντικείμενο συζήτησης μεταξύ των ομοσπονδιών.

Τίποτε τέτοιο δεν φαίνεται στον ορίζοντα.

Μάλιστα υπήρξε και κάποιος συνάδελφος χθες που παρεξενεύτηκε, πώς οι δημόσιοι υπάλληλοι θα μπορούσαν να διεκδικήσουν συμμετοχή στο Ακαθάριστο Εθνικό Προϊόν. Αυτό δεν είναι δικό μας θέμα. Εμείς δεν έχουμε την πρωτοβουλία της νομοθετικής ρύθμισης. Δεν νομοθετεί η Αντιπολίτευση. Εμείς είμαστε διατεθειμένοι να συνεργασθούμε σ' αυτό. Η Κυβέρνηση, όμως, δεν αναγνωρίζει ούτε την αναγκαιότητα, όπως επισημαίνεται και από την τριτοβάθμια οργάνωση.

Σ' ό,τι αφορά την απόσυρση. Μιλήσαμε για απόσυρση του νομοσχεδίου. Εμείς δεν το κάναμε από μηδενιστική διάθεση. Ειλικρινά το κάναμε, για να γίνει αυτός ο διάλογος, για να διορθωθεί αυτό το έλλειμμα διαλόγου που υπήρξε με την Κυβέρνηση και τις συνδικαλιστικές οργανώσεις.

Και βέβαια οι βασικές αιτιάσεις του συνδικαλιστικού οργάνου είναι ακριβώς το οικογενειακό επίδομα που θα πω σε λίγο και φυσικά ακριβώς αυτό το κίνητρο παραγωγικότητας, με τον τρόπο που θεσμοθετείται, που ακυρώνει ουσιαστικά και το καλώς ευνοούμενο κίνητρο απόδοσης.

'Ηθελα να επισημάνω, κυρίες και κύριοι συνάδελφοι, ολοκληρώνοντας την κριτική μου, τη δευτερολογία μου ουσιαστικά, ότι για την απαράδεκτη κατάσταση που τονίστηκε ότι υπάρχει στη διαβάθμιση των υπαλλήλων, που δεν είναι αντικείμενο της συζήτησης αυτών των άρθρων, η Κυβέρνηση δεν έδωσε καμία απάντηση. 'Οπως θα διαβάσετε στο κείμενο, σε σχετικό άρθρο -νομίζω ότι είναι το 22 ή το 26- υπάρχει διαβάθμιση υπαλλήλων, που αφορά τους κοινοτικούς υπαλλήλους και τους αγροφύλακες. 'Ολοι οι άλλοι υπάλληλοι έχουν δεκαοκτώ κλιμάκια. Αυτοί οι άνθρωποι έχουν τέσσερα κλιμάκια. Και αυτή η διαβάθμιση φυσικά έρχεται από το παρελθόν. 'Ομως εγώ θα ερωτούσα: Είτε οι ειδικές συνθήκες του παρελθόντος είτε και τα λάθη ακόμη των κυβερνήσεων του παρελθόντος, πώς είναι δυνατόν να μεταφράζονται με μια τέτοια κακότητα σ' ένα νομοσχέδιο που υποτίθεται ότι εκσυγχρονίζει;

Ποια είναι η πρόταση της Κυβέρνησης στις χθεσινές, τουλάχιστον στις προσωπικές μου αιτιάσεις; Δεν έχουμε απάντηση. Και την περιμένουμε εναγωνίως πραγματικά. Θεωρεί ότι πράγματι στην ελληνική κοινωνία, στο Δημόσιο εργάζονται πολίτες δύο κατηγοριών, η Α' και η Β' κατηγορία;

Τώρα επί των άρθρων, αγαπητές κυρίες και κύριοι συνάδελφοι.

Είναι γεγονός, ότι με το άρθρο 1 προσδιορίζεται ποιοι μπαίνουν μέσα. Εκεί μπαίνει το διπλωματικό Σώμα, μπαίνουν οι γιατροί του Ε.Σ.Υ., το Νομικό Συμβούλιο, το διδακτικό προσωπικό, όλοι. Ωστόσο τα μισθολόγιά τους είναι τελείως διαφορετικά. Ξεχωρίζονται.

Στο άρθρο 2, γίνεται η αποσύνδεση του κλιμακίου από το μισθό. Εμείς έχουμε μία τελείως διαφορετική τοποθέτηση για το συγκεκριμένο θέμα. Εμείς θεωρούμε ότι η απόδοση και η σχέση της αμοιβής θα πρέπει να περνάει μέσα από τη σύνδεση του μισθολογικού κλιμακίου με την αμοιβή.

Επίσης, για τα μισθολογικά κλιμάκια ακούσαμε από τον Υφυπουργό Οικονομικών τις διορθώσεις που έκανε. Εν μέρει ικανοποιεί κάποιες αιτιάσεις κάποιων υπαλλήλων για τις κατατάξεις τους. 'Ομως, πολύ φοβόμαστε ότι ήταν προμελετημένες αυτές οι υπαναχωρήσεις.

Ταυτόχρονα, όμως, θα πρέπει να τονισθεί αγαπητές κυρίες και κύριοι συνάδελφοι, ότι η συνολική ωρίμανση των υπαλλήλων από το είκοσι εννιά χρόνια, πηγαίνει στο τριάντα τρία. Και αυτό από την Κυβέρνηση δεν μπορεί να βαφτίζεται σαν κίνητρο παραμονής στην υπηρεσία. Πρέπει να βαφτισθεί σαν αντικίνητρο εξόδου από την υπηρεσία.

Σελίδα 4349 

 

Και με τις μειώσεις των μισθολογικών κλιμακίων, που προβλέπει το άρθρο 7, στα εκατόν δέκα χιλιάδες εισαγωγικό, σε αντιστοιχία με το εκατόν ογδόντα χιλιάδες που ζητάει η ΑΔΕΔΥ, πεντακόσιες σαράντα χιλιάδες καταληκτικό, η Κυβέρνηση ουσιαστικά ναρκοθετεί τις συντάξεις των δημοσίων υπαλλήλων, που σκέπτονται να εξέλθουν από την υπηρερία πρόωρα. Και αυτό γίνεται, γιατί αυτά τα μισθολογικά κλιμάκια είναι υπολειπόμενα από τις συνολικές αμοιβές στο Δημόσιο, που υπολογίζεται σήμερα η σύνταξη. Και αυτή ακριβώς η παρέμβαση που γίνεται από πλευράς Κυβέρνησης δημιουργεί και πρόσθετα προβλήματα στα επιδόματα εορτών των δημοσίων υπαλλήλων, στα επιδόματα αδείας και κυρίως στους υπαλλήλους που δεν έχουν εξαντλήσει ασφαλώς την ωρίμανση. Θα υπάρξουν μειώσεις, αγαπητοί συνάδελφοι, και στα δώρα και στα επιδόματα αδείας και στις συντάξεις αυτών των ανθρώπων που θα βγουν πρόωρα από εδώ και πέρα.

Και αν συνδυάσει κανείς τις εκπλήξεις, που ενδεχόμενα μας επιφυλάσσει τον επόμενο μήνα η Κυβέρνηση με την αύξηση του ορίου ηλικίας, αντιλαμβάνεσθε πού οδηγούμαστε.

Και ενώ φαλκιδεύονται όλα αυτά, από την άλλη μεριά δεν αναβαθμίζονται οι χαμηλόμισθοι.

Θα ήθελα να αναφερθώ στο οικογενειακό, κύριοι συνάδελφοι, γιατί δεν έχω και πολύ χρόνο. Εδώ πραγματικά η Κυβέρνηση δείχνει, για δεύτερη φορά από τότε που εκλέχθηκε μετά τις τελευταίες εκλογές της 22ας Σεπτεμβρίου, την κακότητά της προς την οικογένεια. Η μία ήταν με τη σύνταξη της πολύτεκνης μητέρας. Η δεύτερη είναι με τη συμπεριφορά της προς την οικογένεια. Και δε φθάνει που το αποσυνδέετε από τις αυξήσεις της εισοδηματικής πολιτικής και ονομαστικοποιείτε αυτό το επίδομα, αλλά ταυτόχρονα δεν ικανοποιείτε αυτά που λέει το συνδικαλιστικό κίνημα.

Και ακριβώς εδώ σ' αυτό το επίδομα το οικογενειακό θα ήθελα να κάνω και μία ακόμη παρατήρηση. Υπάρχουν υπάλληλοι για τους οποίους αυτό το επίδομα, μέσα από αυτό το σύστημα που υπήρχε μέχρι σήμερα, ήταν ενσωματωμένο και αναπροσαρμοζόταν κάθε φορά με το ποσό και του χρονοεπιδόματος, αλλά δεν υπήρχε η σταθερή βάση υπολογισμού.

Τώρα, με τις νέες αυτές ρυθμίσεις, φαλκιδεύεται το οικογενειακό επίδομα. Και για μια ακόμη φορά οι οικογένειες καλούνται να πληρώσουν τα σπασμένα της εισοδηματικής πολιτικής που ασκεί η Κυβέρνηση και φυσικά, τα δημοσιονομικά προβλήματα που αντιμετωπίζει η οικονομία.

Σ' ό,τι αφορά τους προϊσταμένους, χίλια επιδόματα θέσης και αν θεσπίσετε, κύριε Υπουργέ, με τον τρόπο που λειτουργείτε τους βαθμούς, ουσιαστικά συντηρείτε ένα σύστημα πλήρους κομματικοποίησης και πλήρους υποταγής των δημοσίων υπαλλήλων στις πελατειακές σχέσεις της εξουσίας, δηλαδή στην πλήρη κομματικοποίηση της Δημόσιας Διοίκησης. Και ασφαλώς μια τέτοια λογική δεν μπορεί να μας βρει σύμφωνους.

Επίσης, όσον αφορά τις εκθέσεις αξιολόγησης, εδώ τα πράγματα είναι σκοτεινά.

Και μία ακόμη τελευταία παρατήρηση. Δεν έχετε καμία πρόβλεψη στο μισθολόγιο για την αντιστοιχία των αμοιβών των ιδιωτικών εκπαιδευτικών, στα ιδιωτικά δημοτικά, γυμνάσια και λύκεια, όπως ακριβώς προέβλεπε το προηγούμενο νομοσχέδιο. Και πρέπει να την κάνετε, γιατί θα δημιουργηθούν πολλά προβλήματα ακριβώς με τους μισθούς αυτών των εργαζομένων.

ΠΡΟΕΔΡΕΥΩΝ (Παναγιώτης Σγουρίδης): Ο κ. Κωστόπουλος, Εισηγητής του Κομμουνιστικού Κόμματος Ελλάδας, έχει το λόγο.

ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος Βουλής): Κύριε Πρόεδρε, θα ασκήσω τα δικαιώματά μου, με βάση το άρθρο 96 του Κανονισμού για δευτερολογία. Και δεν έχω καμία ευθύνη προσωπική για το γεγονός, ότι δε θα μπορέσω να σταθώ, σε δεκατρία συνολικά άρθρα της ενότητας που προτάθηκε, όσο θα έπρεπε αναλυτικά. Και θα έπρεπε. Η ευθύνη βαρύνει άλλους.

Υπογραμμίσαμε ότι αυτό το νομοσχέδιο είναι από τα πιο σοβαρά και κρίσιμα. 'Ομως ούτε από την άποψη της οργάνωσης της συζήτησης ούτε από την άποψη της συμμετοχής Βουλευτών όλων των άλλων Κομμάτων στη συζήτηση αποδείχθηκε αυτή η σοβαρότητα. Για την ιστορία καταγράφουμε τα εξής. Μίλησαν επί της αρχής:

Εφτά Βουλευτές του Κ.Κ.Ε. από τους ένδεκα της Κοινοβουλευτικής του Ομάδας.

Τέσσερις Βουλευτές του ΠΑ.ΣΟ.Κ., μαζί με τον Εισηγητή του από τους εκατόν εξήντα δύο της Κοινοβουλευτικής του Ομάδας.

Δύο Βουλευτές της Νέας Δημοκρατίας από τους εκατόν οκτώ που έχει. Δεν αγνοούμε βέβαια ότι το Κόμμα αυτό βρίσκεται σε μία συγκεκριμένη διαδικασία σήμερα.

Τρεις Βουλευτές από το Κόμμα του Συνασπισμού της Αριστερά και της Προόδου από τους δέκα που έχει.

Δύο Βουλευτές του ΔΗ.Κ.ΚΙ. από τους εννέα που έχει.

Δηλαδή, μίλησαν δεκαοκτώ Βουλευτές σε ένα νομοσχέδιο που θα έπρεπε να συγκινήσει τους περισσότερους από τους τριακόσιους, για να μην πούμε και τους τριακόσιους.

Θα έχει ενδιαφέρον να μάθουμε, πόσοι Βουλευτές ήρθαν και υπέγραψαν χθες στο βιβλίο παρουσίας, ώστε να μπορεί να κρίνει ο κάθε εργαζόμενος τι σημαίνει νομοθέτης.

Αυτή η κατάσταση δεν απαλλάσσει τον Πρόεδρο της Βουλής και την πλειοψηφία της Διάσκεψης των Προέδρων από τη μεγάλη ευθύνη τους για τον τρόπο που αποφασίζουν να συζητηθούν τα νομοσχέδια. Σ' όλα τα σημαντικά νομοσχέδια, την τελευταία περίοδο, η μόνιμη πρόταση από τη μεριά της πλειοψηφίας της Διάσκεψης των Προέδρων είναι: Μία επί της αρχής, δύο επί των άρθρων, για να γίνει στη συνέχεια μετά από κάποια κουβεντούλα που γίνεται δύο επί της αρχής, δύο επί των άρθρων, ή όπως το σημερινό, μία επί της αρχής, τρεις επί των άρθρων.

Η ώρα, κύριοι Βουλευτές, είναι 22.30'και συνεχίζουμε να συζητάμε επί της αρχής, πράγμα που σημαίνει ότι ήταν βάσιμο, σωστό το επιχείρημα που είπαμε χθές, ότι έπρεπε να συνεχιστεί η συζήτηση επί της αρχής και όχι να κουκουλώσουμε τα πράγματα, για ένα τέτοιο συνταρακτικό νομοσχέδιο που αφορά πεντακόσιες χιλιάδες εργαζόμενους.

Εδώ υπάρχουν συγκεκριμένες ευθύνες.

Τόσο ο Πρόεδρος της Βουλής, όσο και η πλειοψηφία της Διάσκεψης, είναι στελέχη συγκεκριμένου Κόμματος, ούτε δύο ταυτότητες έχουν -και δεν το ζητάμε αυτό- ούτε δύο συνειδήσεις. Από την άποψη αυτή, κάνουν ό,τι περνάει από το χέρι τους να υλοποιούν την πολιτική της Κυβέρνησης. Αυτή είναι η αλήθεια. 'Ομως, υπάρχουν όρια σε μερικά πράγματα. Και τα όρια αυτά έχουν ξεπεραστεί. Συχνά, μάλιστα, παρουσιάζονται τόσο κωμικές καταστάσεις κατά τη συζήτηση των νομοσχεδίων, που είναι να γελάει κανείς. Πρόσφατο παράδειγμα, το νομοσχέδιο για την περιστολή των κρατικών δαπανών, όπου στην τελική του μορφή, ήταν ένα ένδυμα με πλήθους μπαλώματα. Κοιτάξτε το, το έχετε στο χέρι σας. Ο κάθε ένας αναλαμβάνει τις ευθύνες του.

Εμείς, όσο περνάει από το χέρι μας, θα επιμείνουμε ώστε να μην πάμε σε καταστάσεις, που κάθε άλλο παρά λειτουργία Κοινοβουλίου θυμίζουν.

Οι εργαζόμενοι ας βγάλουν τα συμπεράσματά τους. Και το πιο σημαντικό είναι να μάθουν να μη βάζουν τους πάντες στο ίδιο τσουβάλι, γιατί δεν είναι ίδιοι οι θύτες και τα θύματα.

Ο κύριος Υφυπουργός είπε πολλά χθες. Μεταξύ των άλλων, μας έφερε και "στοιχεία" από χώρες της Ευρωπαϊκής 'Ενωσης σχετικά με το οικογενειακό επίδομα. Και η κατάληξή του ήταν: Μια είναι η οικογένεια, ένα πρέπει να είναι το οικογενειακό επίδομα. Μάλιστα, επικαλέσθηκε και την απόφαση του Συμβουλίου της Επικρατείας, για να μας πείσει. Επικαλέσθηκε το Συμβούλιο της Επικρατείας, που μόλις πριν από λίγο καιρό, όταν ήταν να τακτοποιήσει τα δικά του, τα λεγόμενα αναδρομικά του, πήρε απόφαση, που αποτελούσε βάναυση πρόκληση στο κοινό αίσθημα του Λαού μας. 'Οχι, δε μας πείθουν τέτοιες αποφάσεις, κομμένες και ραμμένες στα πλαίσια της πολιτικής της λιτότητας, στα πλαίσια των κατευθύνσεων της Λευκής Βίβλου.

Σελίδα 4350 

 

Εμείς θεωρούμε δικαίωμα να παίρνουν το επίδομα και οι δύο γονείς των παιδιών. Μπορεί να είναι μια οικογένεια, κύριε Υφυπουργέ, αλλά είναι μια οικογένεια που έχει τρία, τέσσερα και πέντε στόματα και αυτά πρέπει να φάνε, πρέπει να ζήσουν.

Είναι ένα κοινωνικό μέτρο να παίρνουν το οικογενειακό επίδομα και οι δύο γονείς, από τα πιο σημαντικά, γιατί στηρίζει γονείς, στηρίζει παιδιά, πολύ περισσότερο, όταν έγιναν και γίνονται τόσες και τόσες συζητήσεις για τα ζητήματα της υπογεννητικότητας, για το δημογραφικό κ.ο.κ.

Οι τρεις Βουλευτές του κυβερνητικού Κόμματος του ΠΑ.ΣΟ.Κ., που μίλησαν επί της αρχής, όχι μόνο υπεράσπισαν το νομοσχέδιο, αλλά πρότειναν και άλλα πιο σκληρά μέτρα σε βάρος των εργαζομένων.

Κατά την πρωτολογία μας εμείς είπαμε ότι η κότα όταν πίνει νερό, κοιτάζει και το Θεό. Σήμερα, θα υπογραμμίσουμε ότι οι χορτάτοι δεν καταλαβαίνουν τον πεινασμένο. Και αυτό το εννοούμε. 'Ετσι, αυτοί οι κύριοι που μίλησαν χθες, θυμήθηκαν τις αυξήσεις του 1982, αλλά μας απέκρυψαν -ίσως να το αγνοούσαν- ότι οι διακόσιες δραχμές που δόθηκαν τότε σαν διορθωτικό, δεν ενσωματώθηκαν ποτέ στο μεροκάματο. Αυτοί οι κύριοι που κάνουν πως ξεχνούν τι έκαναν με τα ρουσφέτια, έρχονται να πουν τώρα "εμείς σας τα δώσαμε, εμείς σας τα παίρνουμε". Μάλιστα, επικαλούνται και το μεγάλο δημόσιο χρέος, για να στηρίξουν την αντεργατική τους πρόταση για πιο σκληρά μέτρα.

Το χρέος δεν το δημιούργησε ο Λαός, δεν το δημιούργησαν οι εργαζόμενοι. 'Αλλοι πήραν τα δάνεια, άλλοι τα λεηλάτησαν, άλλοι όμως, καλούνται να πληρώσουν τα σπασμένα.

Αλλά επειδή επιμένουν κουραστικά να μας λένε, ότι παίρνουν πολλά οι εργαζόμενοι, οι δημόσιοι υπάλληλοι, οι καθηγητές, έχουμε στα χέρια μας τον πίνακα που μας έδωσε η Κυβέρνηση για να αποδείξει το χουβαρνταλίκι της, πριν από λίγες μέρες. Αν και τα στοιχεία της είναι εντελώς ανακριβή, θα τα επικαλεστούμε για το καλό της συζήτησης.

Ο νεοδιορισμένος καθηγητής με το νέο μισθολόγιο θα πάρει διακόσιες δεκατέσσερις χιλιάδες δραχμές μεικτά. Το επαναλαμβάνω, θα πάρει διακόσιες δεκα έσσερις χιλιάδες δραχμές μεικτά. Και μέσα σε αυτό το ποσό είναι οι βασικές αποδοχές, το κίνητρο απόδοσης και οι λοιπές αποδοχές, όπως τις προσδιορίζει. Οι καθαρές αποδοχές, όμως, από αυτές τις διακόσιες δεκατέσσερις χιλιάδες δραχμές, θα είναι πολύ λιγότερα.

Αυτοί που υποστηρίζουν, λοιπόν, ότι αυτά που παίρνουν οι δημόσιοι υπάλληλοι είναι πολλά, μπορούν να μας πουν εάν ζει ένας άνθρωπος σήμερα με αυτά τα χρήματα; Επειδή προκλήθηκαν οι εργαζόμενοι, προκαλούμεθα και εμείς, μπορούν να μας πουν πόσο είναι το δικό τους μηνιαίο εισόδημα; Εμείς αδιαφορούμε εντελώς για το γνωστό επιχείρημα περί των εξόδων των Βουλευτών και άλλων, και ότι προεκλογικά δαπάνησαν εκατομμύρια δραχμές για να εκλεγούν.

Κανείς δεν τους υποχρέωσε να το κάνουν αυτό. Δεν είναι υπεύθυνοι οι εργαζόμενοι να πληρώνουν τα φυλλάδια πολυτελείας και τις ντυμένες προεκλογικά σαν καρνάβαλο πολυκατοικίες. Ας μην προκαλούν ορισμένοι που έρχονται εδώ να μας πουν ότι οι καθηγητές δεν ξέρουν το μάθημα της αγωγής του πολίτη. Η αγωγή είναι μεγάλη κουβέντα για να την επικαλούνται. Λυπόμαστε που τα λέμε αυτά, αλλά φθάνεις κάποια στιγμή και στα όρια σου σαν άνθρωπος.

Επειδή ακούστηκε από τον Κοινοβουλευτικό Εκπρόσωπο του ΠΑ.ΣΟ.Κ. ότι έχουμε αντιφάσεις στα νούμερα που καταθέτουμε, λέμε ότι δεν έχουμε καμία αντίφαση. Στην εισήγησή μας είπαμε ότι στελέχη του ΠΑ.ΣΟ.Κ. το 1993 υπογράμμιζαν ότι οι απώλειες που έχουν υποστεί οι δημόσιοι υπάλληλοι από την πολιτική της Νέας Δημοκρατίας είναι άνω του 40%. Το Σεπτέμβριο του 1993, η εφημερίδα ΝΕΑ σε δισέλιδη συνέντευξη, ο μακαρίτης Ανδρέας Παπανδρέου, έλεγε:"είναι πάνω από 40% οι απώλειες από την πολιτική του Μητσοτάκη".

Λοιπόν; 'Η θα πείτε ότι ήταν λάθος εκείνη η συνέντευξη -και έπρεπε να το πείτε πολύ πιo έγκαιρα- ή θα πάρετε αποστάσεις από τέτοιες συνεντεύξεις. Αυτό είναι δικό σας θέμα. 'Οχι δικό μας, που επικαλούμαστε τα νούμερα τα πραγματικά, τα αληθινά, που εσείς καταθέσατε. Εμείς είπαμε ότι κάναμε τους δικούς μας λογαριασμούς, λογαριασμούς που κάνουν και οι ίδιοι οι εργαζόμενοι, γιατί έχει σχέση με την τσέπη τους. Είναι πάνω από 40% οι απώλειες στο πραγματικό τους εισόδημα.

Κύριε Πρόεδρε, σχετικά με τα άρθρα. Θα ήθελα πριν απ' όλα να πω δύο λόγια για τους συνταξιούχους, γιατί αυτό δε φαίνεται πουθενά στο νομοσχέδιο και υπάρχει μία παραπλάνηση, παραπληροφόρηση ενδεχόμενα, χωρίς να υπάρχει και στην πρόθεση κανενός. Δε θέλω να κατηγορήσω κανένα. Γίνεται συζήτηση ότι οι συνταξιούχοι με αυτό το μισθολόγιο -ο Θεός να το κάνει μισθολόγιο- θα πάρουν παραπάνω χρήματα. Είναι ανακριβέστατο. Οι συνταξιούχοι και με αυτό το μισθολόγιο και με εκείνο το νομοσχέδιο που υποσχέθηκε η Κυβέρνηση να φέρει μετά απ'αυτό που θα αφορά τους συνταξιούχους, θα πάρουν λιγότερα χρήματα. Γιατί το υπογραμμίζουμε; Για να μην υπάρχουν αυταπάτες σε ένα τμήμα του Λαού μας. Να μην υπάρχουν περιθώρια σε ορισμένους να πάνε να λεηλατήσουν συνειδήσεις. Να μην υπάρχουν περιθώρια σε ορισμένους να πάνε να διχάσουν τον κόσμο. Αυτή είναι η σκληρή πραγματικότητα, που φαίνεται μέσα και απ'αυτό το νομοσχέδιο.

Κι αν ακόμη δε μας πιστεύουν, κι αν ακόμη έχουν τις επιφυλάξεις τους, γιατί ενδεχόμενα είναι άνθρωποι εύπιστοι, επικαλούμαστε το νομοσχέδιο που ψηφίστηκε πριν λίγο καιρό και αφορούσε το μισθολόγιο των αξιωματικών και των Σωμάτων Ασφαλείας, όπου λειτούργησε καταλυτικά αρνητικά για τους συνταξιούχους. Και το λέγαμε. Ποιος άκουγε; Εδώ έκλειναν αυτιά. Δεν υπάρχει διάλογος. Απευθυνόμαστε σε ώτα μη ακουόντων. Σχετικά με το άρθρο 1. Είναι γεγονός ότι είναι ένα τυπικό άρθρο, όπου καταχωρούνται αυτοί που θεωρούνται δημόσιοι υπάλληλοι. Υποστηρίχθηκε στην Επιτροπή -δεν πήραμε απάντηση, έγιναν κάποιες διορθώσεις από τον Υφυπουργό, αλλά απάντηση δεν πήραμε- ότι πρέπει να ενταχθούν σε αυτή την κατηγορία των δημοσίων υπαλλήλων και οι εργαζόμενοι στις δημοτικές επιχειρήσεις. Εμείς επιμένουμε σε αυτό. Αν ερευνήσουμε, θα βρούμε και άλλες περιπτώσεις, οι οποίες "βγαίνουν από το παιχνίδι το δημοσιοϋπαλληλικό", ώστε να είναι στην κατηγορία της Λευκής Βίβλου του Μάαστριχτ περί ιδιωτικοποιήσεων κ.λπ.

Στο άρθρο 3, έγιναν ορισμένες διορθώσεις σήμερα. Ακόμη υπάρχουν περιθώρια για διορθώσεις, σχετικά με τα κλιμάκια. Πραγματικά, ήταν χοντρό αυτό που έγινε να πάρουν ορισμένους -και μάλιστα μιλάμε για κατηγορία ΔΕ, για εκατόν πενήντα χιλιάδες δημόσιους υπαλλήλους δευτεροβάθμιας εκπαίδευσης, είναι πολλοί αυτοί- που τους πήγε από το 26ο στο 29ο και σήμερα το διορθώνει. Χρειάζεται και εδώ προσπάθεια διόρθωσης. 'Ολα αυτά τα λέμε, δε θέλουμε να φύγουμε από τη βασική λογική που εκθέσαμε στην Επιτροπή και εδώ, ότι δε θέλουμε να κάνουμε διορθώσεις για να φτιάξουμε ένα μισθολόγιο της προκοπής. 'Ολα αυτά τα λέμε, για να τα πάρει υπόψη η Κυβέρνηση, να πάρει μία πολιτική απόφαση, να δώσει μία ανάσα στους δημόσιους υπαλλήλους, μία αύξηση της προκοπής σχετικά με απώλειες και αυτά που είπαμε, ώστε με βάση αυτό που θα πάρουν οι δημόσιοι υπάλληλοι με μία τέτοια πολιτική απόφαση, μία γενναία πολιτική πράξη, να μπει μπροστά η διαδικασία της Διεθνούς Σύμβασης Εργασίας, 151 και 154, να αρχίσουν οι συλλογικές διαπραγματεύσεις και οι συλλογικές συμβάσεις, γιατί είναι φιμωμένοι για δεκαετίες ολόκληρες.

Από εκεί και πέρα ο καθένας αναλαμβάνει το δικό του ρίσκο και οι δημόσιοι υπάλληλοι και τα αφεντικά των δημόσιων οργανισμών.

'Ερχομαι στο άρθρο 6. Το άρθρο 6 έχει ποινές. Είπαμε ότι υπάρχουν κίνδυνοι. Δε μιλώ για τα ποινικά αδικήματα. Μπορεί κανείς να τα προσδιορίσει και υπάρχει νομοθεσία που προσδιορίζει σε ποια περίπτωση θεωρείται ότι έκανε κάποιος ποινικό αδίκημα. Βεβαίως δε μιλάω γι' αυτό διότι δεν μπορούμε να δεχθούμε να είναι κάποιος κλέφτης και να του δώσουμε γαλόνια ή να του δώσουμε αύξηση. 'Οχι βέβαια. Μιλώ για 

Σελίδα 4351 

πειθαρχικές ποινές. Εδώ υπάρχουν σοβαρότατοι κίνδυνοι.

Φανταστείτε τώρα μία δύσκολη κατάσταση. Αυτές τις ημέρες ακούσαμε για τον 509, για ιδιώνυμα κ.λπ. Δεν ξέρω τι μας ξημερώνει αύριο. Θα βρεθεί κάποιος Υπουργός ή κάποιο διευθυντικό στέλεχος και θα πει εσύ μου μυρίζεις αριστερά και να σου βάλει τιμωρίες. Δεν ξέρω τι μπορεί να πει. Ανάλογα με τους καιρούς. Εδώ δεν υπάρχει ούτε δεύτερος βαθμός για να ελέγξει την τιμωρία. Ούτε αυτό το αποδέχθηκε η Κυβέρνηση παρά το ότι είπαμε για αυτό στην Επιτροπή.

Δεύτερον στο άρθρο 6 υπάρχει το στοιχείο, ότι αν τιμωρηθεί κάποιος πειθαρχικά θα περάσουν δύο χρόνια για να πάρει την κανονική του αύξηση. Εγώ λέω ότι αυτό είναι εκδίκηση. Μπορεί να υπάρχουν οι δυνατότητες να εκτιμηθεί, ότι μέσα σε μία εβδομάδα ο άνθρωπος που έκανε το πειθαρχικό παράπτωμα διορθώθηκε και έγινε καλός υπάλληλος. Θα τον κρατήσουμε εκεί δύο χρόνια και δε θα ξεκολλήσει από εκεί; Αυτά δεν είναι σωστά πράγματα.

'Ερχομαι στο άρθρο 9 στα επιδόματα. Δεν πρόκειται να τρομοκρατηθούμε από ακραίες νεοφιλελεύθερες απόψεις. Θα πούμε καθαρά και ξάστερα την άποψη μας όσο μπορούμε να τη λέμε. Λέει, επίδομα γιορτών ίσο με αυτές τις αποδοχές. Εμείς λέμε επίδομα Χριστουγέννων ίσο με το σύνολο των αποδοχών που παίρνουν οι δημόσιοι υπάλληλοι. Δεύτερον στο επίδομα άδειας υποστηρίζουμε αυτό που υποστηρίζει επί δεκαετίες το εργατικό κίνημα. Επίδομα άδειας ίσο με τις ημέρες άδειας. Τελεία και παύλα. Δε θέλει η Κυβέρνηση; Παίρνει την ευθύνη το λέει στον κόσμο και ο καθένας παίρνει το μεράδι της δικής του ευθύνης. Δεν μπορούμε να αλλάζουμε επειδή οι καιροί άλλαξαν. Και ήρθε ο κ. Μητσοτάκης πρωτύτερα και μας είπε κοιτάξτε τι γίνεται στη Βουλγαρία. Τι θα γίνει; Θα ξεχάσουμε τι διεκδικεί το εργατικό κίνημα εδώ και εκατό χρόνια; Θα δεχθούμε τη λογική που λέει ότι δώσαμε μεγάλες αυξήσεις, κοιτάξτε πού πάει η κατάσταση και αρνούμαστε να δεχθούμε αυτο που είπαμε χθες για το Λάτση, το Βαρδινογιάννη, για τον Μπόμπολα,για το Λαμπράκη και για τους άλλους μεγαλοσχήμονες; Η πίτα είναι ενιαία είτε είναι του δημόσιου είτε του ιδιωτικού τομέα.

Στο άρθρο 11 λέει "πέρα από τα συνήθη καθήκοντα". Αυτή η φράση μας ξενίζει. Πρέπει να προσδιοριστεί τι σημαίνει. Αν δεν γίνει αυτό, ο καθένας μπορεί να σκεφθεί ό,τι θέλει γι' αυτήν τη διατύπωση.

Κύριοι Βουλευτές, αυτό το νομοσχέδιο θα έπρεπε να συζητηθεί μέσα σε ένα ήρεμο κλίμα και να έχουμε πάρει τους φακέλους που μας έφεραν οι ομοσπονδίες του δημόσιου τομέα και η ΑΔΕΔΥ, να τους έχουμε μπροστά μας και να δούμε που τι προβάλλουν και να κουβεντιάσουμε με τους ανθρώπους, γιατί είπατε ότι έγινε διάλογος αλλά αποδείχθηκε από τα χαρτιά που μας έφεραν οι εργαζόμενοι ότι δεν έγινε κανένας διάλογος. Από τη στιγμή που η ΑΔΕΔΥ -γνωστή η ταυτότητα της διοίκησης της ΑΔΕΔΥ- λέει ότι αυτό το μισθολόγιο είναι ακραία νεοφιλελεύθερη επιλογή της Κυβέρνησης, καταλαβαίνετε τι διάλογος έγινε. Σας ευχαριστώ.

ΠΡΟΕΔΡΕΥΩΝ (Παναγιώτης Σγουρίδης): Κύριοι συνάδελφοι, σας έχει διανεμηθεί μία διόρθωση στο άρθρο 3, την οποία ο κύριος Υπουργός ξέχασε να την αναφέρει. Την έχετε στα χέρια σας, αλλά παρακαλώ να περιληφθεί και στα Πρακτικά.

(Η διόρθωση την οποία κατέθεσε ο κύριος Υπουργός έχει ως εξής:

'Αρθρο 3 (διόρθωση)

Στην περίπτωση α' της παραγράφου 2 στον τελευταίο στίχο η φράση "28ο και καταληκτικό 11ο" αντίκαθίσταται με τη φράση "27ο και καταληκτικό 10ο".).

Η κυρία Λουλέ έχει το λόγο.

ΑΝΔΡΙΑΝΗ ΛΟΥΛΕ: Κύριε Πρόεδρε, ακούσαμε χθες τον Υπουργό να υποστηρίζει με τέτοιον τρόπο το νομοσχέδιο, που δε μένει τίποτε άλλο στους εργαζόμενους, παρά να αγοράσουν ένα μεγάλο πορτοφόλι, για να χωρέσουν τα χρήματα που θα τους δώσει.

Μας μίλησε για την αύξηση που παίρνουν οι γενικοί διευθυντές, που φτάνει μέχρι τις πενήντα χιλιάδες, την υπερτόνισε θα έλεγα, αλλά την υπερτονίσαμε κι εμείς συγκριτικά με τις αυξήσεις, που θα παίρνουν εκείνοι, που δεν είναι γενικοί διευθυντές. Και συγκεκριμένα αναφερόμαστε στους τμηματάρχες, που παίρνουν τρεις χιλιάδες αύξηση το μήνα ως επίδομα ευθύνης. Και διερωτώμαι, ποιος θα δεθχεί να γίνει τμηματάρχης και για ποιο λόγο; Για να πάρει τον τίτλο, για να φορτωθεί την ευθύνη ή για να πλουτίσει με τις τρεις χιλιάδες;

Για το οικογενειακό επίδομα μας έφερε παράδειγμα τι συμβαίνει σε άλλες ευρωπαϊκές χώρες. Παρέλειψε, όμως, να μας πει ποιος είναι ο βασικός μισθός στις χώρες αυτές. Το επίδομα πρέπει να δίνεται όχι μόνο στους δύο συζύγους κατ' εμέ, κύριε Πρόεδρε, αλλά τονίζω ότι πρέπει να το πάρουν και οι ανύπανδρες μητέρες και οι διαζευγμένες, γιατί αν δεν έχουν αυτές δικαίωμα οικογενειακού επιδόματος, τότε ποιος έχει; 'Ενας άνδρας και μια γυναίκα που πάνε στον παπά και παντρεύονται; Δηλαδή ο τύπος ή ουσία μας ενδιαφέρει;

Είναι προς τιμήν μερικών συναδέλφων του ΠΑ.ΣΟ.Κ., που ζήτησαν όχι μόνο να μην καταργηθεί, αλλά να επεκταθεί και θα έλεγα όταν έρθει η ώρα να το ψηφίσουμε, αυτό θα πρέπει δι' ανατάσεως χειρός, για να δούμε αν περνάει έστω κατά πλειοψηφία και για να δει ο κόσμος ποιος είναι υπέρ και ποιος κατά. Και ο κύριος Υπουργός, που δεν είναι παρών αυτή τη στιγμή, μας μίλησε για τεράστια ποσά, που θα πάρει ο κοσμάκης, όπως απεκάλεσε τους εργαζόμενους. Φοβάμαι πως ο κύριος Υπουργός μπέρδεψε τον κοσμάκη με τον κόσμο, στον οποίο ζει εκείνος και μεγάλωσε. Ο κοσμάκης είναι έξω από τη Βουλή και διαμαρτύρεται. Αν είχαν πάρει αυτά τα μεγάλα ποσά, δε θα ήταν εδώ, θα ήταν στα σπίτια τους.

Θα ήθελα στο άρθρο 9, να μιλήσω για το επίδομα των εορτών, κάτι που εμείς πιστεύουμε, ότι πρέπει να δίνεται επί όλων των αποδοχών, γιατί ξέρετε πως ο κόσμος περιμένει το 13ο μισθό, για να ντυθεί, για να πάρει κάτι για το σπίτι του ή για να μπαλώσει κάποια τρύπα, εν πάση περιπτώσει. Ευχαριστώ.

ΠΡΟΕΔΡΕΥΩΝ (Παναγιώτης Σγουρίδης): Ο κύριος Υφυπουργός έχει το λόγο.

ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπ. Οικονομικών): Μια διόρθωση, κύριε Πρόεδρε, γιατί καλή είναι η κριτική, αλλά καλύτερη είναι η αλήθεια. Και η αλήθεια, έστω και με απλή ανάγνωση, αναδεικνύεται.

Είπε η ομιλήτρια του Συνασπισμού ότι πρέπει το επίδομα αυτό να δίνεται και στις ανύπαντρες μητέρες και σε διάφορες άλλες κατηγορίες. 

ΠΡΟΕΔΡΕΥΩΝ (Παναγιώτης Σγουρίδης): Και στις διαζευγμένες.

ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπ. Οικονομικών): Αν είχε διαβάσει την τελευταία παράγραφο του άρθρου 12, θα έβλεπε ότι ρητώς αναφέρει πως το ίδιο ισχύει και προκειμένου περί συζύγων, που τελούν σε διάζευξη ή διάσταση, καθώς και για άγαμους γονείς. Σε όλες αυτές τις περιπτώσεις η οικογενειακή παροχή καταβάλλεται στον υπάλληλο, που του έχει ανατεθεί νόμιμα η επιμέλεια των τέκνων και συγκατοικεί με αυτά.

ΑΝΔΡΙΑΝΗ ΛΟΥΛΕ: 'Εχετε δίκιο, κύριε Υφυπουργέ.

ΦΩΤΗΣ ΚΟΥΒΕΛΗΣ: Κατήγαγε νίκη ο κύριος Υφυπουργός.

ΠΡΟΕΔΡΕΥΩΝ (Παναγιώτης Σγουρίδης): Η κα Βασιλική Αράπη-Καραγιάννη έχει το λόγο.

ΒΑΣΙΛΙΚΗ ΑΡΑΠΗ-ΚΑΡΑΓΙΑΝΝΗ: Κύριε Πρόεδρε, κύριε Υπουργέ, κυρίες και κύριοι συνάδελφοι, ομολογώ ότι τόσο ο κύριος Υπουργός, όσο και ο Εισηγητής της Πλειοψηφίας, διακατέχονται από μία ατολμία και μου κάνει εντύπωση αυτά που είπαν, γιατί τα θεωρώ υπερβολικά.

Πάντως, φαίνεται ξεκάθαρα ότι δεν επηρεάστηκαν ούτε ο κύριος Υπουργός ούτε ο κύριος Εισηγητής της Πλειοψηφίας από τη σωρεία των διαμαρτυριών και υπομνημάτων, που ήρθαν στα Κόμματα από όλες τις συνδικαλιστικές οργανώσεις των εργαζομένων.

'Ηθελα να ήξερα, όλοι αυτοί οι εργαζόμενοι που ήλθαν και βρήκαν τον Υπουργό και συζήτησαν, ήταν ευχαριστημένοι από το "νέο" μισθολόγιο; Εγώ είμαι καινούρια Βουλευτής και φυσικά

Σελίδα 4352 

δεν μπορώ ακόμα να συνειδητοποιήσω πώς γίνονται όλα αυτά, να είναι ευχαριστημένοι οι εργαζόμενοι και παράλληλα να έχουν παράπονα και να φέρνουν τα υπομνήματά τους.

Κύριε Υπουργέ, δεν είναι δυνατόν αυτό το μισθολόγιο, το νέο -όπως το λέγαμε παλαιότερα- να τηρηθεί απαρέγκλιτα και να επιτρέπεται αυτό, διότι υπάρχει μια λόγια έκφραση ότι δεν είναι δυνατόν να είναι δίκαιο το μισθολόγιο αυτό, διότι θα ήταν μια αδικία να είναι δίκαιο για όλους τους εργαζόμενους. Υπάρχουν, δυστυχώς, εργαζόμενοι οι οποίοι έχουν πάρα πολλά προβλήματα. 'Ομως, εγώ θα σταματήσω.

Κύριε Υπουργέ και κύριοι συνάδελφοι, μου έκανε εντύπωση, όταν είχαμε τη συζήτηση εδώ για το άρθρο που προέβλεπε το επίδομα των πολύτεκνων, πόσοι συνάδλεφοι ήταν εδώ και γράφτηκαν ομιλητές. Αν θυμάμαι καλά, δε με απατά η μνήμη μου, ογδόντα πέντε συνάδελφοι ομιλητές είχαν γραφεί να πάρουν το λόγο για το επίδομα των πολύτεκνων. Σήμερα, δε, για το μισθολόγιο που αφορά εξακόσιους χιλιάδες υπαλλήλους, που έχει μέσα επιδόματα, οικογενειακά, επίδομα ευθύνης, κίνητρα, μισθολόγια, γράφτηκαν τόσο λίγοι συνάδελφοι, δύο μόνο από τη Νέα Δημοκρατία, δύο από το ΠΑ.ΣΟ.Κ., -τα είπε ο Εισηγητής του Κομμουνιστικού Κόμματος- και δε γράφτηκαν συνάδελφοι να απαντήσουν σε αυτά τα ερωτήματα των εργαζομένων και στις προτάσεις τους.

ΠΡΟΕΔΡΕΥΩΝ (Παναγιώτης Σγουρίδης):Μισό λεπτό, κυρία Καραγιάννη, επειδή δεν ήθελα προηγουμένως να διακόψω ούτε τον κ. Κωστόπουλο. Απαγόρευσε κανείς στο Κοινοβούλιο μέσα να γραφτεί κάποιος συνάδελφος; Μα αν είναι δυνατόν δηλαδή! Αυτό το οποίο γίνεται εδώ, υποτιμά το Κοινοβούλιο. Πρέπει να καταλάβουμε ότι αυτά δεν πρέπει να λέγονται από του Βήματος της Βουλής. Απαγόρευσε σε κανέναν συναδελφο κανείς από το Προεδρείο ή από την Κυβέρνηση ή από τα Κόμματα, να γραφτεί να μιλήσει στο νομοσχέδιο; Γιατί το αναφέρουμε αυτό; Είναι επιχείρημα;

ΙΩΑΝΝΗΣ ΧΑΡΑΛΑΜΠΟΥΣ :Αυτό είναι αντιδεοντολογικό.

ΠΡΟΕΔΡΕΥΩΝ (Παναγιώτης Σγουρίδης):Ακριβώς. Γι'αυτό ακριβώς σας λέω, ότι δε θα πρέπει τέτοια επιχειρήματα να αναπτύσσονται από του Βήματος της Βουλής.

Συνεχίστε, κυρία Καραγιάννη.

ΒΑΣΙΛΙΚΗ ΑΡΑΠΗ-ΚΑΡΑΓΙΑΝΝΗ:Κύριε Πρόεδρε, κατ'αρχάς μη φωνάζετε. Είπα ότι δε γράφτηκαν πολλοί συνάδελφοι να μιλήσουν σε ένα καυτό θέμα, που ερχόμαστε εδώ πέρα να ψηφίσουμε ένα μισθολόγιο, που αφορά εξακόσιες χιλιάδες ανθρώπους. Αυτό είναι το ερώτημά μου. Ούτε τους κυρίους συναδέλφους θέλω να θίξω ούτε τα Κόμματα. Δεν έχω τέτοια πρόθεση.

ΑΔΑΜ ΡΕΓΚΟΥΖΑΣ:Κάναμε ποιοτική αναβάθμιση. 

ΒΑΣΙΛΙΚΗ ΑΡΑΠΗ-ΚΑΡΑΓΙΑΝΝΗ: Δεν έχω τέτοια πρόθεση. Απλώς μου κάνει εμένα εντύπωση, σαν καινούρια Βουλευτής που είμαι. Δεν έχω δικαίωμα να εκφράσω μια απορία μου;

ΒΑΣΙΛΗΣ ΚΕΔΙΚΟΓΛΟΥ:Οι συνάδελφοι μπορεί να μένουν ικανοποιημένοι απολύτως.

ΒΑΣΙΛΙΚΗ ΑΡΑΠΗ-ΚΑΡΑΓΙΑΝΝΗ:Εκεί θέλω να καταλήξω, κύριε Κεδίκογλου.

ΒΑΣΙΛΗΣ ΚΕΔΙΚΟΓΛΟΥ:Υπάρχουν και νομοσχέδια που ψηφίζονται χωρίς συζήτηση.

ΒΑΣΙΛΙΚΗ ΑΡΑΠΗ-ΚΑΡΑΓΙΑΝΝΗ:Ωραία. Είμαι καινούρια και δικαιολογούμαι να έχω μια απορία. Ούτε θέλω να θίξω τους συναδέλφους ούτε τα Κόμματα, κύριε Πρόεδρε. Μη νευριάζετε, γιατί εγώ δεν υψώνω τον τόνο της φωνής μου. Απλώς εξέφρασα μια απορία και κοντέψατε να με φάτε.

ΑΔΑΜ ΡΕΓΚΟΥΖΑΣ:Να μην παραγνωρίζετε και τις ιδιαιτερότητες αυτής της στιγμής στα Κόμματα.

ΒΑΣΙΛΙΚΗ ΑΡΑΠΗ-ΚΑΡΑΓΙΑΝΝΗ:Εντάξει. Αυτό το αναγνωρίζω, ότι η Νέα Δημοκρατία έχει κάποια προβλήματα.

Μου σταματήσατε και τον ειρμό, κύριε Πρόεδρε. Αρχίσατε να φωνάζετε και έχασα και τον ειρμό της σκέψης μου. Δεν έχω και τον αέρα που τον έχετε εσείς όλοι οι Βουλευτές που βγαίνετε χρόνια εδώ πέρα. Και τώρα θέλετε και να συνεχίσω.

Επί των άρθρων τώρα. 

Στο άρθρο 1, προσδιορίζονται οι δημόσιοι υπάλληλοι και κατοχυρώνονται πώς θα ενταχθούν. Εδώ είπε ο κύριος Υπουργός ότι θα εντάξει και τους υπαλλήλους των Δήμων. Δεν έχουμε να προσθέσουμε τίποτα σαν Δημοκρατικό Κοινωνικό Κίνημα.

Στο άρθρο 2 είναι η μισθολογική εξέλιξη.

Στο άρθρο 3 είναι τα μισθολογικά κλιμάκια. 'Εκανε ο κύριος Υπουργός τις ρυθμίσεις και μας τις έδωσε.

Στο άρθρο 4 δεν έχουμε να πούμε τίποτα. 

Στο άρθρο 6, εκεί που μιλάει για τις ποινές, δε μιλάμε για ώρες που έχουμε δημοκρατία και όλα βαίνουν καλά, κύριε Υπουργέ. Εδώ θα με βρείτε σύμφωνη με τον Εισηγητή του Κομμουνιστικού Κόμματος ότι, εάν υπάρχει κάποια ανωμαλία, εάν υπάρχει κάποιος σοβαρός κίνδυνος, δε λέει τι ακριβώς ποινικά αδικήματα θα έχει και πώς θα τιμωρείται ο εργαζόμενος. Δε λέμε ότι κάποιος, ο οποίος έχει πειθαρχική ποινή να εξελίσσεται κ.λπ., όμως, και όσον αφορά την εξέλιξη, δύο χρόνια που λέτε να μην παίρνει την εξέλιξή του, είναι κάπως υπερβολικό. Νομίζω ότι υπάρχουν κάποια συμβούλια, που μειώνουν τις ποινές αυτές.

Στο άρθρο 9, που έχουμε για τα επιδόματα συμφωνούμε για τα Χριστούγεννα, το Πάσχα είναι το μισό, όμως, για το επίδομα της αδείας καλό θα είναι, κύριε Υπουργέ, μιας και στους εργαζόμενους δεν τρέχουν τα λεφτά από τα μπατζάκια τους, παίρνουν πολύ λίγα λεφτά, να παίρνουν το επίδομα αδείας, που να είναι ίσο με τις ημέρες αδείας που έχουν, για να μπορούν να ανταπεξέλθουν στα έξοδα που θα κάνουν, εάν θα πάνε κάπου με τις οικογένειές τους. Είναι πάγια απαίτηση των εργαζομένων να έχουν το επίδομα αδείας ίσο με τις ημέρες αδείας.

Στο άρθρο 11, πέρα από τα συνήθη καθήκοντα που έχει ένας δημόσιος υπάλληλος, πρέπει να προσδιοριστεί να έχουμε και ένα πλαίσιο, όσον αφορά τη διατύπωση. 

Ευχαριστώ πολύ.

ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε την κα Καραγιάννη.

Ο κ. Στρατάκης έχει το λόγο. 

ΕΜΜΑΝΟΥΗΛ ΣΤΡΑΤΑΚΗΣ: Κύριε Πρόεδρε, κυρίες και κύριοι συνάδελφοι, είναι γεγονός ότι το σχέδιο νόμου που συζητάμε, για την αναμόρφωση του μισθολογίου του προσωπικού της Δημόσιας Διοίκησης, θα μπορούσε να χαρακτηρισθεί μάλλον σαν μία τομή. Αποτελεί πράγματι μια καλή αρχή για την εξισορρόπηση των αμοιβών και την ορθολογιστική τους αντιμετώπιση.

Βέβαια, δεν μπορεί να πει κανείς ότι είναι τομή σε σχέση με τις μελλοντικές εξελίξεις. Είναι, όμως, τομή σε σχέση με αυτό που ίσχυε. Το επισημαίνω αυτό, γιατί σίγουρα υπάρχουν και θα διαπιστωθούν και στην πορεία ελλείψεις, ιδιαίτερα σε αμοιβές που έχουν να κάνουν με ειδικές κατηγορίες εργαζομένων, που θα μπορούσαν αυτές οι κατηγορίες να χαρακτηρισθούν ως κατηγορίες λειτουργών γενικότερα της Δημόσιας Διοίκησης, με την ευρεία έννοια του όρου και που υπηρετούν τους τομείς ανάπτυξης, Παιδείας, Υγείας κ.λπ. 'Ομως, δεν παύει να καλύπτει αποτελεσματικά το κεφάλαιο "αμοιβή" των δημοσίων υπαλλήλων. Απομένει, βέβαια, να δούμε στην πορεία το κεφάλαιο "έλεγχος της απόδοσης" των δημοσίων υπαλλήλων. Ο έλεγχος αυτός σίγουρα δεν πρέπει να είναι αστυνομικός. Θα πρέπει να έχει την κοινωνική διάσταση, που αυτή η κοινωνική διάσταση, ο κοινωνικός έλεγχος, δηλαδή, θα προβάλει την αξιοπιστία της κρατικής μηχανής και θα έχουμε και τον έλεγχο της απόδοσης, που θα έχει να κάνει με το έργο που θα αποδίδει ο δημόσιος τομέας.

Μ' αυτήν την έννοια, νομίζω ότι εδώ πρέπει να κάνω μία παρατήρηση, παρ' όλο που δεν είναι για συζήτηση, το άρθρο 13, ότι ίσως δε θα έπρεπε να ονομάζεται "κίνητρο απόδοσης", αυτό που διαλαμβάνεται στο άρθρο 13, αλλά ίσως ένας καλύτερος όρος θα ήταν "κίνητρο συνέπειας".

'Ερχομαι, όμως και σε επιμέρους παρατηρήσεις που έχω να κάνω σε ορισμένα άρθρα. 

Στο άρθρο 5: Επειδή για την κατηγορία ΠΕ εξαντλείται το μισθολογικό κλιμάκιο στο εικοστό ένατο έτος πραγματικής υπηρεσίας, νομίζω ότι θα πρέπει από εκεί και πέρα να μπεί 

Σελίδα 4353 

μια προσθήκη που θα λέει ότι αυξάνεται αυτό το μισθολογικό κλιμάκιο κατά 10% όταν έχει συμπληρωθεί το τριακοστό έτος. Νομίζω ότι αυτό θα πρέπει να προσεχθεί, αν θέλουμε πράγματι οι υπάλληλοι της κατηγορίας ΠΕ, που αποτελούν εκ των πραγμάτων και τα στελέχη της Δημόσιας Διοίκησης, να μη φεύγουν ή να παραμένουν όσο μεγαλύτερο διάστημα μπορούν.

Στο άρθρο 11: Νομίζω ότι στην τέταρτη σειρά εκεί που αναφέρεται ότι υπάρχει αμοιβή εργασίας πέρα από τα συνήθη καθήκοντα, κρίνεται σκόπιμο να προστεθεί "...όπως η πραγματοποίηση και ο έλεγχος των κοινοτικών προγραμμάτων". Και το λέω αυτό με την έννοια, ότι αυτό θα ήταν ένα κίνητρο, ώστε να αξιοποιούνται, ενδεχομένως, περισσότερα κονδύλια από πλευράς Ευρωπαϊκής 'Ενωσης. Είναι νομίζω πολύ σημαντική αυτή η προσθήκη και θα παρακαλούσα τον κύριο Υπουργό να δεί αυτήν την περίπτωση, γιατί μπορεί να αποφέρει και όφελος στον ευρύτερο δημόσιο τομέα.

Στο άρθρο 12, στα "οικογενειακά επιδόματα", θίχτηκε από τον Κοινοβουλευτικό Εκπρόσωπο του ΠΑ.ΣΟ.Κ., ότι η παρ.4 στην ουσία, θα πρέπει να καταργηθεί και να συμπεριληφθούν όλοι οι εργαζόμενοι, ώστε να παίρνουν το οικογενειακό επίδομα, όπως είναι και το αίτημα της ΑΔΕΔΥ.

Στο άρθρο 14: Στην παρ. 3, αναφέρεται για την αναπλήρωση των προϊσταμένων και ότι το επίδομα της αναπλήρωσης αυτής της θέσης το παίρνουν για διάστημα, όχι μεγαλύτερο του εξαμήνου κατ'έτος. Αυτό νομίζω ότι δεν πρέπει να παραμείνει έτσι και πρέπει να απαλειφθεί, διότι ενδεχομένως να υπάρχουν περιπτώσεις που κάποιος που αναπληρεί τον κανονικό προϊστάμενο, να χρειαστεί και για μεγαλύτερο διάστημα από το εξάμηνο να είναι προϊστάμενος. Δηλαδή, αυτό το υπόλοιπο διάστημα δε θα παίρνει το επίδομα το οποίο δικαιούται, εφόσον εκτελεί χρέη προϊσταμένου;

Στο άρθρο 16: Θα μπορούσε κανείς ακόμα να προσθέσει ότι, ναι μεν είναι μια ισορροπιστική τροποποίηση αυτή που πρότεινε η Κυβέρνηση, αλλά παραμένει ένα κομμάτι ακόμη κενό, που έχει να κάνει με τις όποιες αποφάσεις έχουν παρθεί, σε σχέση με την αναβάθμιση ως πτυχιούχων των αποφοίτων της δευτεροβάθμιας εκπαίδευσης. Νομίζω ότι δε θα πρέπει να δημιουργήσουμε προβλήματα ισοτιμίας, ή εν πάση περιπτώσει, δικαιολογίας ισοτιμίας, κάποιων που θα διεκδικήσουν και στο μέλλον να πάρουν αυτή την αναβάθμιση. Ευχαριστώ πολύ.

ΠΡΟΕΔΡΕΥΩΝ (Παναγιώτης Σγουρίδης): Ο κ.Κουβέλης, ως Κοινοβουλευτικός Εκπρόσωπος του Συνασπισμού της Αριστεράς και της Προόδου, έχει το λόγο.

ΦΩΤΗΣ ΚΟΥΒΕΛΗΣ: Κύριε Πρόεδρε, δε θα έπαιρνα το λόγο, αν ο κύριος Υφυπουργός δεν έσπευδε να "καταγάγει νίκη" κατά της Ειδικής Αγορήτριας του Συνασπισμού, όταν αναφέρθηκε στα ζητήματα των διαζευγμένων. Αλλά εγώ θα παρακαλέσω τον κύριο Υφυπουργό να κάνει μερικές δηλώσεις, οι οποίες θα είναι εξαιρετικά χρήσιμες, κύριε Υφυπουργέ, προκειμένου να έχουμε βεβαία τη διάγνωση μερικών καταστάσεων, για να χορηγηθεί το επίδομα στις διαζευγμένες ή στους διαζευγμένους και στους εν διαστάσει.

Ερώτημα πρώτον, κύριε Υφυπουργέ: Ποιος διαπιστώνει τη διάσταση; Είσθε υποχρεωμένος να μας πείτε με ποια διαδικασία η διάσταση -και όχι η διάζευξη, θα διαπιστώνεται και θα καταγράφεται προκειμένου και στον εν διαστάσει να χορηγείται το επίδομα.

Και σας μιλάω πάρα πολύ σοβαρά. Αν δεν κάνετε δήλωση να καταγραφεί στα Πρακτικά, βεβαιωθείτε ότι θα δημιουργήσετε τεράστια προβλήματα και θα περιγράψετε το δικαίωμα των εν διαστάσει, αν δεν οριοθετήσετε την έννοια της διαστάσεως. Κοιτάξτε, κύριε Υφυπουργέ, είστε καχύποπτος απέναντι στους εργαζομένους και δείτε γιατί. Λέτε για παράδειγμα: "Το ίδιο ισχύει περί συζύγων που τελούν σε διάζευξη ή διάσταση, καθώς και για άγαμους γονείς.

Σε όλες αυτές τις περιπτώσεις" -είμαι βέβαιος ότι με παρακολουθείτε, κύριε Υπουργέ, γιατί σας παρακάλεσα να κάνετε κάποιες δηλώσεις, οι οποίες θα είναι χρήσιμες-" η οικογενειακή παροχή καταβάλλεται στον υπάλληλο που του έχει ανατεθεί νόμιμα η επιμέλεια των τέκνων και συγκατοικεί με αυτά. Ποιος, κύριε Υφυπουργέ, θα διαπιστώνει και θα διαγιγνώσκει τη συγκατοίκηση; Σε ποιο όργανο αναθέτετε τη διάγνωση, όταν όλοι, όσοι παροικούν την Ιερουσαλήμ της νομικής επιστήμης, γνωρίζουν ότι η έννοια της συγκατοικήσεως είναι γεγονός και στοιχείο που δε διαπιστώνεται από το δικαστήριο; Θα σας αρκεί μία απλή δήλωση του δημοσίου υπαλλήλου ότι έχει την επιμέλεια και τη συγκατοίκηση; Εγώ σας προτείνω, για να μη δημιουργήσετε προβλήματα στους δημοσίους υπαλλήλους, να αφαιρέσετε την έννοια της συγκατοικήσεως, γιατί πρώτον δεν μπορείτε να τη διαπιστώσετε και δεύτερον γιατί καμία δικαστική απόφαση δεν ενδιαφέρεται για τη συγκατοίκηση, παρά μόνο για την επιμέλεια. Ειλικρινά θα ήταν πάρα πολύ χρήσιμη η όποια δήλωσή σας, κύριε Υφυπουργέ, στα Πρακτικά.

Να έλθω σε ένα άλλο δεύτερο ζήτημα.

Στο άρθρο 12 -σας το θύμισα και χθες- δε θέλετε να χορηγείτε χωριστά το επίδομα οικογενειακών βαρών στους συζύγους, όταν η σύγχρονη νομική τάση, αλλά και η παραδοχή των δικαστηρίων είναι, ότι ο κάθε σύζυγος έχει τη δική του αυτοτέλεια και τη δική του αυτοτελή συνεισφορά στα βάρη του γάμου. Αντιλαμβάνομαι ότι αυτό σας διευκολύνει, για να μην καταβάλετε αυτά που δικαιούνται, αλλά εμείς θα επιμείνουμε. Θέλω να σας πω αυτό που και χθες σας είπα, ότι μην επικαλείσθε τα επιχειρήματα από την Ευρώπη, διότι διαφορετική είναι η αφετηρία από την οποία ξεκινούν οι δημόσιοι υπάλληλοι της Ευρώπης, των εκεί ευρωπαϊκών χωρών, από την αφετηρία των δικών μας δημοσίων υπαλλήλων.

Σε ό,τι αφορά το άρθρο 9, η κυρία Λουλέ, Ειδική Αγορήτρια του Συνασπισμού, σας είπε -και το επαναλαμβάνω- ότι το επίδομα πρέπει να χορηγείται στο σύνολο των αποδοχών και όχι στο βασικό μισθό, με την παραδοχή, ότι το σύνολο των αποδοχών διαμορφώνεται σε μέγιστο μέρος από τα επιδόματα και με ελάχιστο το βασικό μισθό.

Με αυτές τις παρατηρήσεις, κύριε Πρόεδρε -δε θέλω τίποτα άλλο να προσθέσω- κάνω για μία ακόμη φορά έκκληση προς τον κύριο Υφυπουργό να μας πει τι ακριβώς εννοεί με τις συγκεκριμένες έννοιες, στις οποίες πριν από λίγο αναφέρθηκα, προκειμένου να αποφευχθούν προβλήματα εφαρμογής έστω αυτών των αδύνατων κατά τα άλλα διατάξεων, αδύνατων σε σχέση με εκείνα τα οποία δικαιούνται οι δημόσιοι υπάλληλοι.

ΠΡΟΕΔΡΕΥΩΝ (Παναγιώτης Σγουρίδης): Ο κ. Κοσμάς Σφυρίου έχει το λόγο να δευτερολογήσει ως Κοινοβουλευτικός Εκπρόσωπος.

ΚΟΣΜΑΣ ΣΦΥΡΙΟΥ: Κύριε Πρόεδρε, συζητούμε το μισθολόγιο των δημοσίων υπαλλήλων και υποστηρίζει η Αντιπολίτευση κάτι το οποίο είναι αυτονόητο. Η εμπειρία όλων μας σ'αυτήν την Αίθουσα το επιβεβαιώνει πως γίνεται η συζήτηση την ώρα που έχουν κατατεθεί σε όλους τους Βουλευτές πλήθος υπομνήματα διαφόρων επί μέρους κλάδων. Και αυτό το κάθε Κόμμα το ερμηνεύει με τη δική του λογική. Είναι ευνόητο ότι όλοι οι κλάδοι αγωνίζονται, προσπαθούν, και ο καθένας με τη δική του θεώρηση και το δικό του δίκαιο, όπως το βλέπει, για να μεγιστοποιήσει τις αποδοχές και να μπορέσει να βελτιώσει, όσο γίνεται περισσότερο, τη θέση του. Αυτό γίνεται σε όλα τα νομοσχέδια που έχουν οικονομικό περιεχόμενο και πολύ περισσότερο μισθολογικό περιεχόμενο.

Θέλω να πω ότι το Κοινοβούλιο είναι υποχρεωμένο να δει τα ζητήματα των μισθών στο δημόσιο τομέα με μία κατεύθυνση, η οποία να έχει το περιεχόμενο της δικαιοσύνης, να είναι ανοδική, σε ό,τι αφορά την αγοραστική δύναμη των εργαζομένων, αλλά λαμβάνοντας ταυτόχρονα υπόψη το σύνολο της ελληνικής οικονομίας και τα περιθώρια που έχει, στη λογική ενός δίκαιου συστήματος αμοιβών.

Θα ήθελα να επισημάνω μία σειρά αντιφάσεις που προέκυψαν από τη σημερινή συζήτηση.

Είπαν πολλοί συνάδελφοι -και δεν αναφέρομαι ονομαστικά- είναι τεράστιο θέμα το αντικείμενο αυτού του νομοσχεδίου και αναφέρθηκε στα μεγάλα και τεράστια προβλήματα τα οποία δημιουργούνται στο χώρο της Δημόσιας Διοίκησης, των δημοσίων υπαλλήλων. Οι απόψεις, οι οποίες εκφράστηκαν εκ μέρους των Βουλευτών, ήταν αντιφατικές και ήταν περιορισμένες, σε ό,τι αφορά τον αριθμό. Εγώ το ερμηνεύω, ότι οι 

Σελίδα 4354 

περισσότεροι συνάδελφοι δεν ήλθαν να τοποθετηθούν στο νομοσχέδιο, διότι αυτό έκριναν, ότι δηλαδή δεν έχουν να κάνουν παρατηρήσεις και να συνεισφέρουν στη συζήτηση.

Ειπώθηκε προηγουμένως ότι σε ένα άλλο θέμα, που μας απασχόλησε προ ημερών ήταν δεκάδες εκείνοι οι οποίοι ζήτησαν να πάρουν το λόγο. Διότι είχαν να προτείνουν και είχαν να κάνουν παρατηρήσεις. Αυτή είναι μία αντίφαση ανάμεσα στη μία επιχειρηματολογία και στην πρακτική που εφάρμοσαν τα πολιτικά Κόμματα στο Κοινοβούλιο, κατά την εγγραφή ομιλητών.

Εκφράστηκαν αντιφατικές απόψεις σε ό,τι αφορά την πολιτική της λιτότητας. Μας είπαν τα Κόμματα της Αντιπολίτευσης και η Νέα Δημοκρατία και το Κ.Κ.Ε. και άλλα Κόμματα, ότι εφαρμόσαμε μια πολιτική λιτότητας, κατά το 1996 και κατά το 1997, στο δημόσιο τομέα, στο χώρο των δημοσίων υπαλλήλων.

Την ίδια στιγμή έρχεται, επικαλούμενος τα επίσημα στοιχεία, ο Επίτιμος Πρόεδρος της Νέας Δημοκρατίας και μας κατηγορεί καταγγέλλει την Κυβέρνηση -γιατί έδωσε 17,5% αυξήσεις. Περισσότερα, δηλαδή, από τον πληθωρισμό, περίπου κατά οκτώ ποσοστιαίες μονάδες, στους μισθούς των εργαζομένων στο δημόσιο τομέα.

Δηλαδή αντίφαση, που ασφαλώς και δεν μπορεί να σταθεί στη συζήτηση που έχουμε στο Κοινοβούλιο. Από τη μία πλευρά να λέμε 17,5% ήταν οι πληρωμές για μισθούς των δημοσίων υπαλλήλων το 1986 και αυτό από την άλλη πλευρά η Κυβέρνηση να κατηγορείται για λιτότητα.

'Ερχεται σήμερα η Αντιπολίτευση και λέει, ότι δε γίνονται αυξήσεις με το μισθολόγιο που συζητούμε. Δε γίνονται αυξήσεις, όταν την ίδια στιγμή ομολογούν οι πάντες και φυσικά το Γενικό Λογιστήριο, αλλά και τα Κόμματα και η ΑΔΕΔΥ, ότι η αύξηση των δαπανών που προκαλεί αυτό το μισθολόγιο είναι περίπου εκατόν εβδομήντα δισεκατομμύρια δραχμές. Που σημαίνει ότι μέσα στο πλαίσιο αυτών των εκατόν εβδομήντα δισεκατομμυρίων δραχμών περιέχονται οι αυξήσεις, οι οποίες δίνονται απ' αυτό το μισθολόγιο.

Είπε η Νέα Δημοκρατία διά του Εισηγητή της ότι σε μερικές κατηγορίες δε δίνονται οι αυξήσεις που θα έπρεπε, δε φτάνουν ούτε τις αυξήσεις της εισοδηματικής πολιτικής. Αυτό είναι γνωστό, ότι πράγματι συμβαίνει σε μερικές κατηγορίες. Και είναι εκείνες οι κατηγορίες, που πήραν πέρυσι τα επιδόματα και φόρτωσαν τις δαπάνες για τις πληρωμές των δημοσίων υπαλλήλων κατά 17,5%, ενώ είναι αντίθετα είναι γνωστό, ότι σε πολλές άλλες κατηγορίες, που δεν πήραν επιδόματα και πριμ παραγωγικότητας, δίνονται αυξήσεις οι οποίες είναι σημαντικά μεγαλύτερες από τον πληθωρισμό που αναμένεται κατά το έτος 1997.

Είπε ο Εκπρόσωπος, αλλά και ο Εισηγητής του Κομμουνιστικού Κόμματος, ότι χαρακτηρίζει η ΑΔΕΔΥ σαν ακραία νεοφιλελεύθερη επιλογή αυτό το μισθολόγιο.

ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπ. Οικονομικών): Δεν έχει πει αυτό η ΑΔΕΔΥ.

ΚΟΣΜΑΣ ΣΦΥΡΙΟΥ: 'Ετσι είπε ο Κοινοβουλευτικός Εκπρόσωπος του Κομμουνιστικού Κόμματος και ο Εισηγητής.

Πράγματι δεν είπε αυτό η ΑΔΕΔΥ, αλλά φαίνεται, ότι ακούνε μόνο ορισμένα και τα παρερμηνεύουν κιόλας. Δεν άκουσαν όμως την ΑΔΕΔΥ όταν μίλησε στην Κοινοβουλευτική Επιτροπή, η οποία είπε, ότι υπάρχουν αρκετές κατηγορίες που βελτιώνονται τα εισοδήματά τους με αυτό το μισθολόγιο και γι'αυτό δε ζητά την απόσυρση του νομοσχεδίου. Ισχυρίζονται ότι πρόκειται να μειωθούν οι συντάξεις με αυτό το μισθολόγιο.

'Ομως η ΑΔΕΔΥ υποστήριξε, στη συζήτηση της Κοινοβουλευτικής Επιτροπής, ότι θα αυξηθούν οι συντάξεις με αυτό το μισθολόγιο. Και την ίδια στιγμή είναι γνωστό, πώς με το 60% χρονοεπίδομα, σαν ποσοστό επί του βασικού, με δεδομένο ότι αυξάνεται σημαντικά ο βασικός, τελικά το καταληκτικό κλιμάκιο θα είναι σε τέτοια επίπεδα, που θα επιφέρει αύξηση των συντάξεων. Την ίδια στιγμή, λοιπόν, που το Κ.Κ.Ε. ή η Νέα Δημοκρατία με τον Εκπρόσωπό της, (που μίλησε για ναρκοθέτηση των συντάξεων), μας κατηγορούν, ο επίτιμος Πρόεδρος της Νέας Δημοκρατίας λέει, ότι θα πρέπει να φέρετε νομοσχέδιο συνταξιοδοτικό των δημοσίων υπαλλήλων, διότι θα τιναχθούν οι συντάξεις μ' αυτό το νομοσχέδιο, το οποίο συζητάμε σήμερα, μ' αυτό το μισθολόγιο.

Επισημαίνω, κύριε Πρόεδρε, μια σειρά αντιφάσεις, οι οποίες δεν μπορούν να σταθούν με κοινή λογική. Στο θέμα του οικογενειακού επιδόματος, θέλω να βάλω το εξής απλό ερώτημα: Εάν αφήσει η Κυβέρνηση, κύριε Υπουργέ, έτσι όπως είναι το επίδομα και δεν κάνει την αύξηση του 50% που κάνετε στην οικογενειακή παροχή, δημοσιονομικά ο κρατικός προϋπολογισμός θα έχει επιβάρυνση;

ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπ. Οικονομικών): Πολύ μεγάλη.

ΚΟΣΜΑΣ ΣΦΥΡΙΟΥ: Τώρα, όμως, με το να αυξήσει κατά 50%, εκτιμούμε ότι θα έχει σημαντικότερη δημοσιονομική επιβάρυνση. Διότι αυτό που ισχύει, όταν εισπράττει ένας από το δημόσιο τομέα, θα μπορεί να εισπράττει και άλλος από τον ιδιωτικό τομέα, αυτό δεν επιβαρύνει τον κρατικό προϋπολογισμό. Εάν θα συνεχίσει αυτό, δεν επιβαρύνεται ο προϋπολογισμός. Επομένως, δημοσιονομικά είναι δυσμενέστερο το ότι έρχεται, (εναρμονίζοντας τις διατάξεις με την απόφαση του Συμβουλίου Επικρατείας) και αυξάνει κατά 50% το οικογενειακό επίδομα.

Υπάρχει και μία άλλη αλήθεια, κύριοι συνάδελφοι, την οποία πρέπει να τη δούμε, όχι βλέποντας τα πράγματα από τη σκοπιά μόνο του δημοσίου υπαλλήλου. Πρέπει να δούμε στο Κοινοβούλιο και τα πράγματα από τη σκοπιά του πολίτη, που εξυπηρετείται από το δημόσιο λειτουργό. Εγώ δέχομαι ότι υπάρχουν πολλοί άριστοι υπάλληλοι, αλλά δεν μπορεί να μη δεχόμαστε ότι υπάρχουν και απαράδεκτοι υπάλληλοι στη Δημόσια Διοίκηση, οι οποίοι ταλαιπωρούν, δεν εξυπηρετούν, δεν προσφέρουν τις υπηρεσίες που θα έπρεπε στον πολίτη. Δεν θα έπρεπε το ελληνικό σύστημα να έχει μία δυνατότητα να αξιολογηθεί αυτός ο απαράδεκτος υπάλληλος και να έχει μια άμεση συνέπεια, προειδοποιητική ή μια δεύτερη συνέπεια, σ' ό,τι αφορά τα μισθολογικά του; Τι μας λένε; Α, λέει, θα περιμένετε να βγει μετά από δύο χρόνια η πειθαρχική απόφαση, για να μπορείτε να του επιβάλετε την ποινή. Ευχαριστώ πάρα πολύ. Οι πειθαρχικές διαδικασίες ξέρουμε πόσο κάνουν για να ολοκληρωθούν. Δηλαδή, δεν θα μπορεί η διοίκηση να αξιολογήσει με συνολικό όργανο (με το υπηρεσιακό συμβούλιο) και αν κρίνει ότι ο τάδε είναι απαράδεκτος ως υπάλληλος, δηλαδή δεν ασκεί το λειτούργημά του, ταλαιπωρεί τον πολίτη ή είναι δυνάστης πολλές φορές του πολίτη, (και ξέρουμε τα παράπονα των πολιτών πώς εκφράζονται πολλές φορές) η πολιτεία να μην έχει μια τέτοια ασφαλιστική δικλείδα;

Πρέπει, λοιπόν, να δούμε τα ζητήματα και από την πλευρά των πολιτών και όχι μόνο των δημοσίων υπαλλήλων.

Υπάρχουν και άλλα ζητήματα, κύριε Πρόεδρε, για τα οποία έχουν διατυπωθεί αντιφατικές απόψεις στην Αίθουσα του Κοινοβουλίου. Δεν έχω το χρόνο να αναφερθώ σ' αυτά, αλλά εκείνο που θέλω να πω είναι, ότι περίσσεψε ο λαϊκισμός σ' αυτήν τη συζήτηση. Θα ήταν πιο υπεύθυνο από την πλευρά των πολιτικών Κομμάτων να βάλουν τα ζητήματα στο Κοινοβούλιο με ειλικρίνεια, σε ό,τι αφορά τη θέση της οικονομίας της Χώρας, αλλά και στόχο τη δίκαιη αντιμετώπιση των αμοιβών των εργαζομένων στην Πατρίδα μας.

ΣΤΡΑΤΗΣ ΚΟΡΑΚΑΣ: Κύριε Πρόεδρε, το λόγο παρακαλώ.

ΠΡΟΕΔΡΕΥΩΝ (Παναγιώτης Σγουρίδης): Μισό λεπτό.

Υπάρχουν ακόμη ένας, δύο, τρεις, τέσσερις, πέντε συνάδελφοι. Ας τους αφήσουμε και αυτούς να πρωτολογήσουν. Να μην το κάνουμε Κοινοβουλευτικών Εκπροσώπων.

ΣΤΡΑΤΗΣ ΚΟΡΑΚΑΣ: Δεν θα επεκταθώ πολύ.

ΚΥΡΙΑΚΟΣ ΣΠΥΡΙΟΥΝΗΣ: Είμαστε πέντε ώρες εδώ και δεν έχουμε πει λέξη.

ΠΡΟΕΔΡΕΥΩΝ (Παναγιώτης Σγουρίδης): Δεν μπόρεσαν να μιλήσουν οι κύριοι Σπυριούνης, Βλαχόπουλος, Χαραλάμπους. 'Εχετε άλλα οκτώ λεπτά εσείς, Κοινοβουλευτικός Εκπρόσωπος είσθε.

ΣΤΡΑΤΗΣ ΚΟΡΑΚΑΣ: Εντάξει, κύριε Πρόεδρε.

ΠΡΟΕΔΡΕΥΩΝ (Παναγιώτης Σγουρίδης): Ορίστε, κύριε 

Σελίδα 4355 

Σπυριούνη, έχετε το λόγο.

ΚΥΡΙΑΚΟΣ ΣΠΥΡΙΟΥΝΗΣ: Συζητάμε δύο μέρες και εκτός, θαρρώ, από τον Συνασπισμό -οφείλω να του το αποδώσω- ούτε ένα σημείο, από τη λοιπή, Αντιπολίτευση, δεν βρήκα θετικό στο μισθολόγιο. Και μόνο να σταθούμε στο γεγονός, ότι διορθώνει τις περασμένες στρεβλώσεις, τις μέχρι σήμερα στρεβλώσεις με την πληθώρα των επιδομάτων και ότι διαμορφώνει μία βάση βελτίωσης του μισθολογικού συστήματος, συμπεραίνουμε, ότι γίνεται ένα βήμα, μία τομή.

'Ενα δεύτερο σημείο είναι, να δεχθούμε, κύριε Υπουργέ, ότι οι 'Ελληνες υπάλληλοι, παίρνουν το 45% των υπαλλήλων της Ευρωπαϊκής 'Ενωσης, γιατί ακούστηκε πολλές φορές η Ευρωπαϊκή 'Ενωση εδώ μέσα. Και να δεχθούμε, ότι αν δίνουν ή όχι σε κάποιες χώρες της Ευρωπαϊκής 'Ενωσης οικογενειακά επιδόματα δεν σημαίνει τίποτα. Το δημογραφικό τους πρόβλημα είναι και στην έκταση και στην ένταση διαφορετικό. Οι μισθοί είναι διπλάσιοι από τους αντίστοιχους των Υπαλλήλων στη Χώρα μας. Υπάρχουν και άλλοι λόγοι.

'Ενα τρίτο σημείο γενικό είναι, ότι αναμφισβητήτως οι δημόσιοι υπάλληλοι υποφέρουν οικονομικά. Δεν υπάρχει καμιά αμφιβολία. Πρέπει να το ομολογήσουμε. Και το μισθολόγιο δεν απομακρύνεται απ' αυτήν την αντίληψη. Κινείται, όμως, μέσα στις δυνατότητες της δημοσιονομικής πολιτικής και εδώ πρέπει να σταθούμε όλοι με ευθύνη. Την Πατρίδα θα την σπρώξουμε να πάει κατά κρημνό ή πρέπει να ενώσουμε τα χέρια και τη φτώχεια μας και την καρδιά μας και να κοιτάξουμε πώς θα σώσουμε την οικονομία ένα βήμα προ του κρημνού, για να μη φθάσουμε στο "δυστυχώς επτωχεύσαμεν". Και παρόμοιες εξελίξεις θα πυροδοτήσουν επικίνδυνες προεκτάσεις.

Τέλος πάντων, επειδή επικαλέσθηκαν κάποιοι το Θεό και μάλιστα από Πτέρυγα που δεν τον επικαλείται συνήθως, ας κοιτάζουμε το Θεό όλοι μας. 'Οταν γύρω μας φλέγονται οι Βαλκανικές χώρες από μια απάνθρωπη, πέτρινη φτώχεια, που δημιουργεί πλείστα όσα προβλήματα σε όλους μας, τότε ας το πούμε "δόξα τω Θεώ".

Δεν μπορώ να μην πω, κύριε Υπουργέ, ότι κραυγάζω τρία, τέσσερα χρόνια μονίμως εδώ μέσα, ότι πρέπει να γίνουν τρία ειδικά μισθολόγια. 'Ενα των δικαστικών, ένα των στρατιωτικών και ένα των εκπαιδευτικών. Αν θέλουμε τη Δικαιοσύνη, την Ασφάλεια και την Παιδεία, να τις δούμε σαν λειτούργημα, που αποτελούν, τότε θα πρέπει να δεχθούμε, ότι επιβάλλεται να πάμε με τον καιρό, καθώς θα εξελίσσεται η οικονομία και πιστεύω, ότι οι βάσεις καθημερινά βελτιώνονται για την εξέλιξη αυτή, σε μια τελική ρύθμιση. Θα προσθέσω δε, για τους στρατιωτικούς τα εξής: 'Οταν βάζετε κάποιον αξιωματικό υπηρεσίας τη Δευτέρα το πρωί και μένει μέχρι την Τρίτη το μεσημέρι αλλά δεν φεύγει γιατί έχει νυκτερινή μέχρι τη μία το βράδυ, πώς θα δικαιολογήσετε στο λοχαγό ή στον υπολοχαγό, ότι παίρνει τα ίδια χρήματα με εκείνον που δουλεύει τρεις ώρες την ημέρα;

Οταν κάποιος είναι στις πυρκαγιές, στις πλημμύρες, στις έκτακτες καταστάσεις. 'Οταν παίρνει τη σκοτώστρα το αεροπλάνο στις τρεις η ώρα τη νύκτα, για να κάνει αναχαίτιση, όταν κινείται με το υποβρύχιο πολλές μέρες στα ρεύματα του Αιγαίου, μακριά από την οικογένειά του, όταν κάθε δύο χρόνια έχει μετάθεση, δεν μπορεί να δικαιολογήσει ότι θα εξισωθεί μισθολογικά. 'Οταν δύο καταστάσεις είναι άνισες, πρέπει να μην εμμείνουμε στην εξομοίωση. Χωρίς ηθικό των στελεχών οι θυσίες για 'Αμυνα δεν ευδοκιμού.

Υπάρχει, κύριε Πρόεδρε, και ένας άλλος δρόμος, που πρέπει να τον δούμε. Μπορεί να κάνω λάθος. Να τους κάνουμε δημοσίους υπαλλήλους, το έχω ξαναπεί αυτό, και να παίρνουν λιγότερο από το δάσκαλο, αλλά θα είναι δημόσιος υπάλληλος. Θα απολάβει όλων των δικαιωμάτων των εργαζομένων. θα είναι απαλλαγμένος από τη συντριπτική, την πέτρινη, την απάνθρωπη πειθαρχία, που του επιβάλλει η φύση του επαγγέλματος. Εκεί δεν συζητάμε αν θα τιμωρηθεί ή όχι. Η δαμόκλειος σπάθη του διοικητού λύνει το θέμα των εργασιακών σχέσεων μέσα στην επιταγή της πειθαρχίας. Δεν έχει δικαίωμα διαμαρτυρίας. Δεν έχει δικαίωμα απεργίας. Είναι η μόνη τάξη που δεν έχει δικαίωμα απεργίας. Δεν έχει ωράριο. Οι συνθήκες εργασίας είναι τραγικά δύσκολες. Οι ευθύνες συντριπτικές.

'Ημουν, κύριε Υπουργέ, λοχαγός συνδικαλιστής. 'Ηθελα συνδικαλισμό στο στρατό. Σήμερα, σας Στρατηγός και καθώς βλέπω την εξέλιξη, τάσσομαι ενεπιφύλακτα υπέρ του συνδικαλισμού στις 'Ενοπλες Δυνάμεις επιτέλους. Για να δείτε, βελτιώνεται το μισθολόγιο ή δεν βελτιώνεται; Τότε θα καταλάβουμε, ότι οι αδικίες δεν περνούν.

'Ερχομαι στο μισθολόγιο συγκεκριμένα. Βελτιώνει την κατάσταση των υπαλλήλων. Αυτό πρέπει να το δεχθεί η Αντιπολίτευση. Πέστε μια καλή κουβέντα. Δεν χάλασε ο κόσμος. Η αλήθεια είναι στοιχείο της πολιτικής αρετής. Τα υπόλοιπα είναι λαϊκισμός.

Θα ήθελα τώρα να κάνω ορισμένες παρατηρήσεις.

Μισθολογικό κλιμάκιο εισόδου με ειδική σχέση, απευθείας κατάταξης σε αυξημένο μισθολογικό κλιμάκιο. Κύριε Υπουργέ, δεν καταλαβαίνω τι εννοείτε. Με ποιες διαδικασίες για ποιους;

Στο άρθρο 6. Δεν υπάρχει σύστημα διοικήσεως στον κόσμο που να μην έχει και τον πειθαρχικό του μηχανισμό. Πώς θα λειτουργήσει η Δημόσια Διοίκηση χωρίς αξιολόγηση του υπαλλήλου και χωρίς μηχανισμό ελέγχου του υπαλλήλου όταν παραβιάζει και τη δεοντολογία και τους κανόνες; Δηλαδή ο πολίτης σήμερα απολαμβάνει του σεβασμού και της υπηρεσίας, στο βαθμό που δικαιούται να λάβει από τη Δημόσια Διοίκηση; Δεν υπάρχουν κακοί δημόσιοι υπάλληλοι; Γι αυτούς δεν θα υπάρχει έλεγχος; Καλώς λοιπόν γι αυτούς το άρθρο 6 ρυθμίζει και θα έπρεπε με αυστηρότερο τρόπο μάλιστα, την εξέλιξη στα μισθολογικά κλιμάκια.

Να πάω τώρα στο άρθρο 12 για την οικογενειακή παροχή.

(Στο σημείο αυτό ακούγεται ο προειδοποιητικός ήχος της λήξης του χρόνου ομιλίας του κυρίου Βουλευτή).

ΠΡΟΕΔΡΕΥΩΝ (Παναγιώτης Σγουρίδης): Υπάρχει, όμως, η δαμόκλειος σπάθη του χρόνου.

ΚΥΡΙΑΚΟΣ ΣΠΥΡΙΟΥΝΗΣ: 'Οσο περισσότερα δώσετε στην οικογένεια τόσο καλύτερα θα περιφρουρήσετε το δημογραφικό πρόβλημα, που είναι το πρώτο εθνικό πρόβλημα στην Πατρίδα μας.

Θα σας παρακαλέσω κι εγώ, κύριε Υπουργέ, όταν ένας υπάλληλος παίρνει οικογενειακό επίδομα από τον ιδιωτικό τομέα, θα πρέπει να παίρνει και ο δημόσιος υπάλληλος οικογενειακό επίδομα. 'Αλλο ο δημόσιος και άλλο ο ιδιωτικός χώρος.

Είναι ορθή η αύξηση του επιδόματος ευθύνης. Πώς θα αμείψουμε τον άρθρωπο και πώς θα του αποδώσουμε το κύρος που πρέπει, όταν χειρίζεται την ευθύνη μιας ολόκληρης υπηρεσίας. 'Οταν δεν έχει μια διάκριση, παρά υπάγεται σε έναν ισοπεδωτικό κανόνα στο πλαίσιο και στον χώρο εργασίας τους; Ποια θα είναι τα κίνητρα; Και πρέπει να είναι ηθικά ή υλικά.

ΠΡΟΕΔΡΕΥΩΝ (Παναγιώτης Σγουρίδης): Παρακαλώ, κυρία συνάδελφε, τελειώνετε.

ΚΥΡΙΑΚΟΣ ΣΠΥΡΙΟΥΝΗΣ: Κύριε Υπουργέ, δεν θα συμφωνήσω με τη διαιώνιση της αδικίας, άνισες καταστάσεις να ρυθμίζονται με το ίδιο μέτρο. Αναφέρομαι στους δικαστικούς γραμματείς κ.λπ., που κατά πλάσμα δικαίου θεωρούνται ότι είναι πτυχιούχοι και εξομοιώνονται με πτυχιούχους κ.λπ. Και αν υπάρχει κάποια απόφαση, εμείς είμαστε εδώ που νομοθετούμε και πρέπει να το αλλάξουμε. Συμφωνώ απολύτως με το χαρακτηρισμό που κάνατε, αλλά δεν συμφωνώ με το να δέχεστε να διαιωνίζεται αυτή η πλασματική κατάσταση. Ψηφίζω όλα τα άρθρα.

ΑΝΔΡΙΑΝΗ ΛΟΥΛΕ: Κύριε Πρόεδρε, με συγχωρείτε.

ΠΡΟΕΔΡΕΥΩΝ (Παναγιώτης Σγουρίδης): Παρακαλώ, κυρία Λουλέ.

ΑΝΔΡΙΑΝΗ ΛΟΥΛΕ: Θα ήθελα να κάνω κάποια διευκρίνιση, κύριε Πρόεδρε, γιατί υπάρχει εδώ κόσμος και μας ακούει. Με όλο το σεβασμό που έχω προς τον κ. Σπυριούνη, θα ήθελα να μου πει ποια είναι εκείνα τα σημεία του νομοσχεδίου, με τα οποία είπε ότι συμφωνώ.

ΚΥΡΙΑΚΟΣ ΣΠΥΡΙΟΥΝΗΣ: Είπατε σε ένα, δύο σημεία.

ΑΝΔΡΙΑΝΗ ΛΟΥΛΕ: Κάνετε λάθος.

Σελίδα 4356 

 

ΠΡΟΕΔΡΕΥΩΝ (Παναγιώτης Σγουρίδης): Είπε το εξής, κυρία Λουλέ: Εκτός από το Συνασπισμό, που είπε μερικά λόγια σε ένα, δύο σημεία κανένας άλλος δεν είπε.

ΑΝΔΡΙΑΝΗ ΛΟΥΛΕ: 'Οχι, κύριε Πρόεδρε. Υπάρχουν τα Πρακτικά και αυτό μπορεί να διαπιστωθεί. Να μην τρελαθούμε κιόλας. Υπάρχει κόσμος που μας ακούει εδώ.

ΚΥΡΙΑΚΟΣ ΣΠΥΡΙΟΥΝΗΣ: Συμφωνώ, να κοιτάξουμε τα Πρακτικά.

ΠΡΟΕΔΡΕΥΩΝ (Παναγιώτης Σγουρίδης): Τελείωσε το θέμα, υπήρξαν οι εκατέρωθεν διευκρινίσεις. Ο κ. Χαραλάμπους έχει το λόγο.

ΙΩΑΝΝΗΣ ΧΑΡΑΛΑΜΠΟΥΣ: Εγώ, κύριε Πρόεδρε, πιστεύω, ότι και λάθος να έκανε στη διαπίστωση ο συνάδελφος κ. Σπυριούνης, η αναγνώριση καλοπιστίας δεν είναι αρνητικό. 'Ετσι δεν είναι; Εξάλλου πιστεύω, ότι ένα νομοσχέδιο, όσο κακό και αν είναι, κατά βάθος θα έχει και κάτι θετικό.

Κύριε Υπουργέ, εγώ θα αναφερθώ σε μια ειδική κατηγορία δημοσίων υπαλλήλων και τις επιπτώσεις που έχουν τα άρθρα, που συζητάμε, στην τύχη τους. Μιλάω για τους απόφοιτους της τριτοβάθμιας εκπαίδευσης, τεχνολογικής κατεύθυνσης, δηλαδή τους αποφοίτους των Τ.Ε.Ι.. 'Ηδη στο άρθρο 3, παράγραφος 1γ, κάνατε μια βελτίωση και αλλάξατε το εισαγωγικό κλιμάκιο από 22 σε 21 και το καταληκτικό από 5 σε 4.

Θα ήθελα να πω το εξής: Το νομοσχέδιο το διαπνέει μια λογική διάκρισης της τριτοβάθμιας εκπαίδευσης σε ανώτερη και ανώτατη εκπαίδευση. Οφείλω να επισημάνω, ότι αυτή η διάκριση ανώτερης και ανώτατης εκπαίδευσης έχει πάψει να υπάρχει με νομοθετικές ρυθμίσεις, που έχει φέρει ήδη από χρόνια το Υπουργείο Παιδείας.

'Οπως επίσης υπάρχει και οδηγία κοινοτική, η οποία αναγνωρίζει μόνο τριτοβάθμια εκπαίδευση...

(Θόρυβος στην Αίθουσα)

ΠΡΟΕΔΡΕΥΩΝ (Παναγιώτης Σγουρίδης): Το συνδικαλιστικό πηγαδάκι στο βάθος, να μη θορυβεί!

ΙΩΑΝΝΗΣ ΧΑΡΑΛΑΜΠΟΥΣ: Κατά συνέπεια δεν μπορεί να υπάρχουν διακρίσεις.

Ποιες είναι οι διαφοροποιήσεις που υπάρχουν; Για τους απόφοιτους των Α.Ε.Ι. ο εισαγωγικός βαθμός είναι ο 18ος, και σήμερα μετά την τροπολογία που κάνατε από το 22 κατέβηκε στο 21 για τα Τ.Ε.Ι.. 'Ηταν με το προηγούμενο καθεστώς 16 και 18. Είχαν απόσταση δύο βαθμίδες, σήμερα έχουν τρεις βαθμίδες.

Πιστεύω, λοιπόν, ότι δεν είναι δίκαιο και πρέπει να ακολουθηθεί η λογική του 19 και 2 δηλαδή εισαγωγικό το 19 ΜΚ και καταληκτικό το 2 ΜΚ.

Στο άρθρο 12 παρ.2 γίνεται διάκριση πάλι μεταξύ ανώτερης και ανώτατης εκπαίδευσης.Πιστεύω ότι πρέπει να φύγει αυτή η διάκριση και να γραφεί, ότι αφορά απόφοιτους τριτοβάθμιας εκπαίδευσης. Πρέπει, δηλαδή, να υπάρξει συμφωνία στη λογική της τριτοβάθμιας εκπαίδευσης, όπως την αντιμετωπίζει το Υπουργείο Παιδείας και όπως βέβαια επιβάλλουν οι κοινοτικές οδηγίες. Υπάρχει δεδομένη κοινοτική οδηγία, που αναγνωρίζει τριτοβάθμια εκπαίδευση και όχι ανώτερη και ανώτατη εκπαίδευση. Και βέβαια η άλλη επίπτωση βρίσκεται στο άρθρο 13, το οποίο δεν συζητάμε μεν, αλλά εκ των πραγμάτων είμαι υποχρεωμένος να το αναφέρω, γιατί πάει μαζί και αφορά αυτό το πριμ των 58.000 δραχμών για τους απόφοιτους των Τ.Ε.Ι. και 68.000 δραχμών για τους απόφοιτους των Α.Ε.Ι..

Δεδομένου ότι δεν μπορούμε να κάνουμε διακρίσεις ανώτερης και ανώτατης εκπαίδευσης, είναι ανάγκη να υπάρχει ένα κοινό επίδομα 68.000 δραχμών για όλους τους απόφοιτους της τριτοβάθμιας εκπαίδευσης. Νομίζω αυτές οι μεταβολές πρέπει να επέλθουν σε όλο το νομοσχέδιο, κύριε Υπουργέ, ούτως ώστε να είμαστε συνεπείς προς αυτήν τη διάκριση των τριών βαθμίδων της εκπαίδευσης και όχι σε λογικές ανώτερης και ανώτατης εκπαίδευσης που δεν υπάρχουν σήμερα, δεδομένου, όπως είπα -και κλείνω με αυτό- έχει αναγνωριστεί και με νόμο του Υπουργείου Παιδείας, ότι δεν υπάρχει ανώτερη και ανώτατη εκπαίδευση και βέβαια να προσαρμοστούμε σε αυτήν την κοινοτική οδηγία, που είτε το θέλουμε είτε όχι, είμαστε υποχρεωμένοι να σεβαστούμε. Ευχαριστώ.

ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κ. Χαραλάμπους.

Ο κ. Καρακώστας έχει το λόγο.

ΙΩΑΝΝΗΣ ΚΑΡΑΚΩΣΤΑΣ: Κύριε Υπουργέ, για δεύτερη φορά ατυχήσατε, που μας φέρατε εδώ ένα νομοσχέδιο διάτρητο.

Η πρώτη ατυχία σας ήταν, που μας φέρατε το μισθολόγιο των Ενόπλων Δυνάμεων και των Σωμάτων Ασφαλείας. Και εκεί σας είχαμε επισημάνει τις αδυναμίες του νομοσχεδίου. Δεν μας ακούσατε και μετά από δύο-τρεις μήνες εξαναγκαστήκατε να κάνετε άλλες παροχές μέσα σε σύντομο χρόνο, υποσχέσεις για επιδόματα, κ.λπ.. Είναι γνωστά.

Είναι διάτρητο το νομοσχέδιο σας, κύριε Υπουργέ. Πρώτα -πρώτα δεν ανταποκρίνεται στον υπαλληλικό κώδικα. Δεν ανταποκρίνεται στη νομολογία της διοικητικής δικαιοσύνης. Και αντίκειται και στο άρθρο 4 παρ.2 του Συντάγματος, διότι δεν μεταχειρίζεται ισόνομα όλους τους υπαλλήλους. Και θα σας αποδείξω παρακάτω. Σας διαβάζω το άρθρο 91 του υπαλληλικού κώδικα, π.δ. 611/77. Ορίζει: "Εις έκαστον των κατά το άρθρο 64 βαθμόν, αντιστοιχεί ο αυτός μισθός δια άπαντας τους υπαλλήλους".

Εσείς παραβιάζετε, κύριε Υπουργέ, αυτόν τον κανόνα. Δίδετε στους υπαλλήλους του Υπουργείου Οικονομικών επιδόματα. Και θα σας παρακαλέσω να καταθέσετε εδώ τα επιδόματα που δίδετε και τα οποία φθάνουν τον έναν ολόκληρο μισθό, σε όλους τους υπαλλήλους του Υπουργείου Οικονομικών.

Θα σας παρακαλέσω, να καταθέσετε τα επιδόματα, που δίνετε. Γιατί κάνετε διάκριση μεταξύ των υπαλλήλων.

Το νομοσχέδιό σας, κύριε Υπουργέ, καθιερώνει ένα πρωτοφανές, άδικο και αδιαφανές σύστημα, που θα επιφέρει συγκρούσεις μεταξύ των υπαλλήλων. Και τις βλέπετε καθημερινά. Γι' αυτό και η ΑΔΕΔΥ και πολλές άλλες ομοσπονδίες εργαζομένων, βρίσκονται σε αναστάτωση και όξυνση.

Το νέο μισθολόγιό σας στην ουσία ξέρετε πώς θα έπρεπε να λέγεται; Επιδοματολόγιο! Μετρήσατε πόσα επιδόματα έχει μέσα; Εγώ τα μέτρησα και είναι συνολικά εβδομήντα οκτώ. Ακούστε τα.

Τακτικά στο άρθρο 8 είναι έντεκα. Εορτών και αδείας στο άρθρο 9, τρία προεδρικού διατάγματος 904/78 στο άρθρο 10, δεκατρία. Λοιπά διατηρούμενα στο άρθρο 10, επτά. Στο άρθρο 11, ένα. Στο άρθρο 12, δύο. Στο άρθρο 13, παράγραφος 1 έως 6, πέντε. Στο άρθρο 13, παράγραφος 8, είκοσι τέσσερα. Και στο άρθρο 14, δώδεκα. Σύνολο εβδομήντα οκτώ. 'Αλλα φαίνονται και άλλα δεν φαίνονται, επειδή έχετε μέσα τα φύλλα Εφημερίδας της Κυβερνήσεως και πρέπει κανείς να ψάξει να τα βρει. Δεν φαίνονται μέσα στο νομοσχέδιο.

Η επιδοματική αυτή πολιτική, κύριε Υπουργέ, πρώτον, φαλκιδεύει τις εκάστοτε χορηγούμενες τιμαριθμικές αυξήσεις, οι οποίες δεν δίνονται εφ' όλων των αποδοχών. Δεύτερον, φαλκιδεύει μέρος των επιδομάτων, τα οποία υπολογίζονται με βάση το βασικό μισθό και όχι το σύνολο των αποδοχών. Τρίτον, φαλκιδεύει τμήμα των συντάξεων, που σήμερα, όπως γνωρίζετε, κυμαίνεται μεταξύ 45%-50%, ενώ θα έπρεπε, σύμφωνα με το συνταξιοδοτικό κώδικα, να είναι 80%.

Επειδή δεν έχω χρόνο, θα ήθελα να πω, όπως είπε ο κ. Σπυριούνης για την Ευρώπη ότι το 1978 ο Καραμανλής έλεγε, "μισθοί σε ευρωπαϊκά επίπεδα"! Εμείς ακόμα δεν έχουμε προσεγγίσει ούτε το 1/8 των μισθών της Ευρώπης. Και λέτε εσείς για προσεγγίσεις μέχρι το 1998.

Τελειώνοντας, θα θίξω το άρθρο 16. Είπατε προηγουμένως, ότι δεχθήκατε μία τροποποίηση και είπατε, "έχουμε αποφάσεις του Ανωτάτου Δικαστηρίου". Σοβαρολογείτε; Η νομοθετική λειτουργία είναι εκείνη, που ανατρέπει το ο,τιδήποτε. Νομοθετούμε, κύριε Υπουργέ. Εισάγει το νομοσχέδιο μία αδικία σε βάρος των δικαστικών υπαλλήλων της Γραμματείας, που είναι απόφοιτοι ανωτάτων σχολών. Και, όπως είπατε, το καταλάβατε το λάθος σας, αλλά γιατί δεν το διορθώνετε εξ ολοκλήρου και δέχεσθε μόνο ένα μέρος; Πώς τότε θέλουμε να αναβαθμίσουμε τη Δημόσια Διοίκηση, όταν δεν εισάγουμε αποφοίτους 

Σελίδα 4357 

ανωτάτων σχολών;

Κύριε Υπουργέ, ολοκληρώστε την τροποποίησή σας, για να διορθώσετε μια αδικία, η οποία συντελείται μέχρι σήμερα.

ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κ. Καρακώστα.

Ο κ. Τσαφούλιας έχει το λόγο.

ΓΕΩΡΓΙΟΣ ΤΣΑΦΟΥΛΙΑΣ: Μας είπε ο κύριος Υφυπουργός Εθνικής Οικονομίας, ότι αυτά διαθέτουμε, αυτές τις αυξήσεις δώσαμε το 17% και τι θέλετε παραπάνω; Δεν είναι δυνατόν να κάνουμε τίποτα. Αυτήν τη στιγμή ξέρουμε, ότι κατά πλειοψηφία θα περάσει αυτό το νομοσχέδιο, για να μην αυταπατώμεθα. Να ισχυριστούμε τι; Δεν θα ψηφιστεί; Θα ψηφιστεί κατά πλειοψηφία.

'Εχει σημασία, όμως, κύριε Υφυπουργέ και κύριε Υπουργέ της Εθνικής Οικονομίας, ότι η κοινωνική αδικία και η εφαρμογή της κοινωνικής αδικίας, προς δημιουργία προϋποθέσεων για οικονομική ανάπτυξη, θα δημιουργήσει συσπείρωση όλων των αντικροουμένων σήμερα τάξεων. 

Αυτά τα είπαν οι κύριοι συνάδελφοι. Αυτήν τη στιγμή είναι οι καθηγητές. Αύριο θα είναι η ΑΔΕΔΥ ολόκληρη. Σήμερα η ΑΔΕΔΥ είναι ατονική. Δεν είναι μαζικό το κίνημα της ΑΔΕΔΥ για να φοβηθείτε, ότι θα καταλύσει κάτι. Αυτήν τη στιγμή διέρχεστε με τη λειτουργία των συμφερόντων των αλληλοσυγκρουομένων τάξεων και δεν έχετε κίνδυνο που κυβερνάτε. 'Ολα αυτά, όμως, τα νομοσχέδια που φέρνετε εδώ, στο τέλος θα δημιουργήσουν συσπείρωση όλων των αλληλοσυγκρουομένων τάξεων και τότε η επίθεση και η κοινωνική αντιπολίτευση -διότι αυτήν τη στιγμή ασκείτε κοινωνική αντιπολίτευση- θα είναι ένα ξεχωριστό είδος αντιπολίτευσης πέρα από τη δική μας την Κοινοβουλευτική Αντιπολίτευση. Θα έχουν πάρει στα χέρια τους ο Λαός και οι τάξεις το πρόβλημα, που λέγεται κοινωνική αντιπολίτευση, απ'ευθείας εναντίον σας. Αυτή η συσπείρωση και αυτό το μέγεθος της λειτουργίας της κοινωνικής αντιπολίτευσης, οπωσδήποτε, κύριε Υφυπουργέ,θα το αντιμετωπίσετε ολόπλευρα και ολομέτωπα, οπότε τότε θα υπάρξει κοινωνική κρίση. Ούτε οι εκπαιδευτικοί σας δημιουργούν κοινωνική κρίση, ούτε η ΑΔΕΔΥ σήμερα. Αλλά πώς είναι δυνατόν να πείτε, ότι δημιουργείτε οικονομική ανάπτυξη με την αδικία που κάνετε με αυτό το μισθολόγιο. Χαρίσατε στους λαθρέμπορους, χαρίσατε στις εταιρείες, χαρίσατε δισεκατομμύρια με τις φοροαπαλλαγές και ο κόσμος το γνωρίζει. Είσαστε όμως ήσυχοι, διότι δεν έχει φθάσει η κοινωνική κρίση σε ένα τέτοιο σημείο, που να πούμε σήμερα, ότι κινδυνεύετε. Πάντως θα αντιμετωπίσετε στο μέλλον την υπόθεση, για να μην εισέρχομαι στις λεπτομέρειες.

Πάω στο άρθρο για τους δικαστικούς υπαλλήλους. Στο άρθρο 3, εδάφιο 2, παράγραφος β' και Δε'. Για εκείνους που έχουν πτυχίο μέσων τεχνικών σχολών που καταργήθηκαν ή γι' εκείνους που δεν έχουν πτυχίο ανωτάτων εκπαιδευτικών ιδρυμάτων, κάνατε μία διόρθωση ασήμαντη. Καλύτερα να μην την κάνατε, γιατί είναι για γέλια, είναι φαιδρή, δεν είναι ουσιαστική και δεν αντιμετωπίζει το πρόβλημα. Κοροϊδεύετε τους ανθρώπους. Με το να τους αφαιρέσετε ένα κλιμάκιο κάνατε κάτι; Τίποτα δεν κάνατε. Αυτό είναι για τα μάτια δηλαδή. Με τέτοια φαιδρολογήματα δεν δημιουργούνται κοινωνικές δικαιοσύνες.

Εδώ λέτε, ότι είναι από το 27ο μέχρι το 10ο. Στο άρθρο 16 εξομοιώνετε τους έχοντες πτυχίο με τους μη έχοντες πτυχίο. Αλλά, λέτε, εκείνοι, που δεν έχουν πτυχίο έχουν δικαστικές αποφάσεις του Συμβουλίου της Επικρατείας. Ερωτάται, λοιπόν, ως προς τους άλλους υπαλλήλους που δεν έχουν δικαστικές αποφάσεις του Συμβουλίου Επικρατείας, τι θα γίνει; Πρέπει να το προσέξετε. Θα το κάνετε ή δεν θα το κάνετε. Δικαστικούς υπαλλήλους, που δεν έχουν απόφαση του Συμβουλίου Επικρατείας, τους κατατάσσετε να εξελίσσονται από το 27ο μέχρι το 5ο και τους άλλους από το 18ο μέχρι 1ο. Και είναι στην ίδια γραμματεία των δικαστηρίων και των αθηναϊκών και της Θεσσαλονίκης και των Πατρών κ.λπ. Τι θα κάνετε εδώ, δεν σας ενδιαφέρει; Δηλαδή θα έχετε ένα δικαστικό υπάλληλο, ο οποίος έχει απόφαση και τότε θα τον εξομοιώνετε με τον πτυχιούχο; Ενώ έναν άλλο δικαστικό υπάλληλο που δεν έχει απόφαση, αλλά έχει φοιτήσει δύο και τρία χρόνια στο πανεπιστήμιο και σε τεχνική σχολή, του λέτε, ότι εσύ, που εφοίτησες δύο-τρία χρόνια στο πανεπιστήμιο και στην τεχνική σχολή, καταδικάζεσαι γιατί δεν έχεις απόφαση από το Συμβούλιο Επικρατείας, δεν έχεις εισητήριο αδικίας, το οποίο εγώ να το νομιμοποιώ ως Υφυπουργός Οικονομικών και να λέω μπράβο έβγαλες απόφαση του Συμβουλίου Επικρατείας. Διορθώστε το τέλος πάντων, κάντε κάτι για να γίνει κοινωνική δικαιοσύνη, κύριε Υφυπουργέ. Κοιτάξτε το άρθρο αυτό για να μη δημιουργήσετε γέλωτες στα γραφεία της γραμματείας των δικαστηρίων όλης της Ελλάδος, διότι θα γελάει ο κόσμος με το κατάντημα αυτό. Πέστε τέλος πάντων, είναι κάποιος δύο χρόνια σε ανώτατη σχολή και άλλα δύο χρόνια σε τεχνική σχολή, θα εξομοιωθεί με εκείνον που δεν έχει πτυχίο.

Αυτό νομίζω, ότι πρέπει να το λάβετε υπόψη σας. Δεν ξέρω εάν η φυγή αποτελεί αποδοχή άρνησης. Αλλά ο τρόπος με τον οποίο απέφυγε να απαντήσει ο Υπουργός αποτελεί και το περιεχόμενο της πολιτικής του συνείδησης, της κοινωνικής του συνείδησης και εν γένει της γενικότερης συνείδησής του. 'Ετσι αντιμετωπίζεται καταληκτικά το θέμα.

'Οσον αφορά τα οικογενειακά επιδόματα -αναφέρθηκαν και άλλοι συνάδελφοι- ο τρόπος με τον οποίο αντιμετωπίζεται αυτή η κοινωνική αδικία, δημιουργεί όπως σας είπα, αναξιοπιστία. Εν όψει αυτών των προνομίων, που έχετε δώσει, εν όψει των χαρισματικών πράξεων που έχετε εκδόσει, εν όψει των εκατομμυρίων που δίνετε αδιακρίτως, εν όψει των αποφάσεων που πήρε η κα Διαμαντοπούλου -να δώσει της Χαρτοποιϊα της Δράμας και την Αθηναϊκή Χαρτοποιϊα στο Ζερίτη, για να την κλείσει για να "κονομάει τα αντερά του" από τη Θράκη πάνω και να υποστηρίζει το Κόμμα του ΠΑ.ΣΟ.Κ.-εν όψει όλων αυτών, αντιλαμβάνεσθε ποια αξιοπιστία μπορεί να έχετε στην πολιτική ζωή με αυτά τα οποία κάνετε. Αυτό είναι το αποτέλεσμα της αξιοπιστίας της δικής σας και θα κριθεί πολύ σύντομα.

ΠΡΟΕΔΡΕΥΩΝ (Παναγιώτης Σγουρίδης): Ο κ. Μαγκριώτης έχει το λόγο.

ΙΩΑΝΝΗΣ ΜΑΓΚΡΙΩΤΗΣ: Κύριε Πρόεδρε, κυρίες και κύριοι συνάδελφοι, "κατακλυσμιαίες πολιτικές και κοινωνικές εξελίξεις έρχονται", απ' ό,τι αντιλαμβάνομαι, γι' αυτό ας σπεύσω να προλάβω να ολοκληρώσω το πεντάλεπτο της δική μου τοποθέτησης.

Το συζητούμενο σχέδιο νόμου, που αναφέρεται γενικώς στο μισθολόγιο των δημοσίων υπαλλήλων και σε μια σειρά άλλες διατάξεις που αφορούν πάντα τη Δημόσια Διοίκηση, δεν μπορούμε να αποσιωπήσουμε, πως βελτιώνει πολλά στη Δημόσια Διοίκηση. Βεβαίως, δεν μπορούμε να αγνοήσουμε και την κριτική που ασκείται, όχι τόσο για τη δομή του μισθολογίου που διαμορφώνει -νομίζω, ότι εκεί οι βελτιώσεις είναι σημαντικές- όσο για το όριο των τελικών αποδοχών.

Πριν περάσω σ'αυτό το κρίσιμο σημείο, θα ήθελα να κάνω ορισμένες επί μέρους παρατηρήσεις και να προσθέσω κι εγώ τη φωνή μου για την αναγκαιότητα καταβολής του οικογενειακού επιδόματος και στα δύο μέρη της οικογένειας. Το θεωρώ οικονομικά, αλλά και κοινωνικά δίκαιο. Τονίζω επίσης το θέμα της ισοτιμίας γενικότερα και νομίζω, πως δεν πρέπει να εμμένει η Πολιτεία σε μία αντιφατική απόφαση ανωτάτου δικαστηρίου. Γεγονός που καταδικνύεται με την διάταξη που κατέθεσε προηγουμένως ο κύριος Υπουργός στο θέμα των δικαστικών υπαλλήλων και το οποίο πρέπει να διευκρινισθεί, αν αφορά όλη την κατηγορία των εργαζομένων ή αφορά μόνο αυτούς, που ονομαστικώς έχουν δικαιωθεί από το Συμβούλιο της Επικρατείας. Νομίζω, ότι θα υπάρξει διχογνωμία κατά την εφαρμογή του, και πρέπει να υπάρξει ερμηνευτική δήλωση του Υπουργού για το συγκεκριμένο σημείο.

Εκτιμώ, πως θα πρέπει να δει η Κυβέρνηση και το επίδομα των άγαμων γονέων και ιδιαίτερα της άγαμης γυναίκας, βλέποντας από μία σύγχρονη οπτική τα κοινωνικά προβλήματα και όχι απλώς μέσα από μία παραδοσιακή οπτική, όπως μέχρι τώρα έβλεπε η Πολιτεία αυτά τα κρίσιμα θέματα. Ο αριθμός αυτών των εργαζομένων δεν είναι πλέον μικρός και περιορι-

Σελίδα 4358 

σμένος, είναι σημαντικός και πρέπει η Πολιτεία να ενδιαφερθεί.

Επίσης γι' αυτούς θέλω να προσθέσω, πως οι αυξήσεις των επιδομάτων, που υπάρχουν στους μεταπτυχιακούς εργαζομένους και σ' αυτούς που έχουν πρόσθετες ανώτατες σπουδές, όπως και η στήριξη των εισοδημάτων των εργαζομένων στις παραμεθόριες περιοχές, είναι σημαντικές επιλογές της Κυβέρνησης και αν προσθέσω και την αύξηση του επιδόματος ευθύνης στην ιεραρχία της Δημόσιας Διοίκησης, η οποία πρέπει να βελτιωθεί, νομίζω πως δημιουργούνται κίνητρα προσφοράς και ανάπτυξης της Δημόσιας Διοίκησης και βεβαίως, των δημοσίων υπαλλήλων.

Mε τον 2190/94 υπήρξε μία αναβάθμιση και της πολιτικής ζωής, μαζί με το δραστικό περιορισμό της ανάπτυξης του πολιτικού πελατειακού συστήματος της Χώρας μας. Βοηθήθηκε η Κυβέρνηση για να ξεπεράσει τη μεγάλη κοινωνική πίεση για απασχόληση που υπήρξε και υπάρχει.

Nομίζω πως υπάρχουν και άλλοι τομείς, που πρέπει η Κυβέρνηση ταχύτατα να εντάξει στον 2190/94, για να αναβαθμίσει τη Δημόσια Διοίκηση. Υπάρχει το θέμα της αποκέντρωσης και του εκσυγχρονισμού. Ελπίζω, ότι το νομοσχέδιο που έρχεται, για την περιφερειακή συγκρότηση και αποκέντρωση, θα στηρίξει μία τέτοια πολιτική.

Εδώ θα ήθελα να πω, ότι για να στηριχθούν αυτές οι επιλογές, θα πρέπει να υπάρχει και μία πολιτική υψηλότερων εισοδημάτων για τους εργαζόμενους στη Δημόσια Διοίκηση. Για να υπάρξει, όμως, αυτή η πολιτική των υψηλότερων εισοδημάτων, θα πρέπει να υπάρξει και υψηλότερη παραγωγικότητα από την πλευρά της Δημόσιας Διοίκησης και των δημοσίων υπαλλήλων.

Στη Χώρα μας αναλογικώς στο Κράτος ισχύει το καθεστώς που ίσχυε στις χώρες της Ανατολικής Ευρώπης τις τελευταίες δεκαετίες. Καθεστώς που οδήγησε στην κατάρρευση του πολιτικού κοινωνικοοινομικού τους συστήματος.

Κακώς αμείβονταν οι υπάλληλοι και ήταν στο σύνολό τους κρατικοί υπάλληλοι. Κάκιστες υπηρεσίες προσέφεραν. Αποτέλεσμα υποχώρησε όλο το κοινωνικοοικονομικό και πολιτικό σύστημα. Νομίζω, πως τηρουμένων των αναλογιών, σε μια ανάλογη πραγματικότητα ζούμε και εμείς. Θέλω να πω, πως πολύ γρήγορα, αν δεν αναβαθμισθούν οι προσφερόμενες υπηρεσίες από τη Δημόσια Διοίκηση με όλες αυτές τις πρωτοβουλίες και επιλογές, που είπα προηγουμένως, αν και οι ίδιοι οι δημόσιοι υπάλληλοι δεν γνωρίσουν υψηλότερα εισοδήματα και δεν αύξησαν την παραγωγικότητά τους, τότε οι υψηλοί ρυθμοί ανάπτυξης που επιδιώκουμε δεν θα έρθουν ποτέ. Γιατί οι εκτιμήσεις του κ. Φλίν που χθες φιλοξενούσαμε στη Χώρα μας -ότι θα πάψει η Ευρωπαϊκή 'Ενωση να χρηματοδοτεί τα προγράμματα των ανθρωπίνων πόρων, κατάρτισης και επιμόρφωσης, αν η Δημόσια Διοίκηση στους συγκεκριμένους τομείς δεν ανταποκριθεί στο σχεδιασμό στην υλοποίηση, αλλά και στον έλεγχο των αντίστοιχων προγραμμάτων, θα γίνουν πραγματικότητα. Θα παγιώσουν μια εικόνα μόνιμη και σταθερή για τη Δημόσια Διοίκηση. Αδύναμη Δημόσια Διοίκηση πληγή και εμπόδιο για την ανάπτυξη της Χώρας μας.

Νομίζω, λοιπόν, πως ο διάλογος που ξεκινά η Κυβέρνηση με το αρθρωμένο συνδικαλιστικό κίνημα, με το σύνολο των δημοσίων υπαλλήλων πρέπει να συνεχιστεί και πρέπει να ειδωθεί ως αφετηρία, ως πρώτη προσέγγιση το παρόν νομοσχέδιο, που οριακές βελτιώσεις στις αποδοχές φέρνει. Φέρνει σημαντικές βελτιώσεις στις θεσμικές επί μέρους πτυχές της Δημόσιας Διοίκησης πάντα όμως στα όρια της δημοσιονομικής πολιτικής που ασκεί η Κυβέρνηση.

Τονίζω και κλείνω μ'αυτό, κύριε Πρόεδρε, πως αν η Δημόσια Διοίκηση και η Πολιτεία στο σύνολό της δεν κατανοήσει, ότι πρέπει να γίνουν παραγωγικότερες, ουσιαστικότερες και ανταγωνιστικές οι υπηρεσίες, σύντομα σ'αυτήν την πλημμυρίδα του ανταγωνισμού, στην οποία ζούμε, είναι σίγουρο, πως θα υποκατασταθούν πολλές υπηρεσίες της Δημόσιας Διοίκησης από τον ιδιωτικό τομέα ή από άλλες μορφές Νομικών Προσώπων, που θα δημιουργούνται στη Χώρα μας και στην Κοινότητα.

Αυτό είναι ένα μήνυμα προς τη Δημόσια Διοίκηση, προς τους δημοσίους υπαλλήλους, προς την Κυβέρνηση και την Πολιτεία, προς όλα τα Κόμματα. Ας μην κλείνουμε τα μάτια μας κυνηγώντας τυφλά ορισμένους ονομαστικούς στόχους ή πιστεύοντας ως Κυβέρνηση και ως εργαζόμενοι πως κλείνοντας το μισθολογικό στην παρούσα συζήτηση στη Βουλή με την ψήφιση του νομοσχεδίου, κλείνει το μεγάλο κεφάλαιο της Δημόσιας Διοίκησης και των δημοσίων υπαλλήλων. Ευχαριστώ.

ΠΡΟΕΔΡΕΥΩΝ (Παναγιώτης Σγουρίδης): Ο κ. Βλαχόπουλος έχει το λόγο για προτασσόμενη δευτερολογία, αλλά θα του δώσω πεντάλεπτο.

ΗΛΙΑΣ ΒΛΑΧΟΠΟΥΛΟΣ: Ευχαριστώ πολύ, κύριε Πρόεδρε.

Θα ήταν παράξενο, αν η συζήτηση αυτού του νομοσχεδίου δεν ήταν στη λογική των προηγούμενων δύο νομοσχεδίων που συζητήθηκαν εδώ, όσον αφορά τη συμπεριφορά της Αντιπολίτευσης. Και εννοώ το φορολογικό νομοσχέδιο, το νομοσχέδιο για τη μείωση των δαπανών και σήμερα το νομοσχέδιο που αφορά το νέο μισθολόγιο των δημοσίων υπαλλήλων.

Και λέω, ότι θα ήταν παράξενο, γιατί και στα προηγούμενα νομοσχέδια, όπως τόνισα και στην τρίλεπτη ομιλία μου στο φορολογικό νομοσχέδιο, αν επιχειρούσαμε να δούμε πώς συζητήθηκαν αυτά, θα βλέπαμε, ότι στο πρώτο μέρος, που είναι η συζήτηση επί της αρχής, γίνεται μια κριτική άνευ όρων και έξω από κάθε όριο λογικής, κυρίως μέσα σε πλαίσια λαϊκισμού και δημαγωγίας. Και αυτό, γιατί ξέρετε, ότι όταν συζητούμε επί της αρχής, υπάρχει η ασάφεια, αναφερόμαστε σε όλα, χωρίς κάτι συγκεκριμένο. Επομένως, είναι εύκολη η αντιπολίτευση και η κριτική, καθώς υπάρχει και το θέμα των εντυπώσεων.

'Οταν, όμως, συζητούμε συγκεκριμένα για τα άρθρα -το είχα παρατηρήσει τότε- βλέπουμε, ότι η Αντιπολίτευση είναι πολύ πιο ήπια, πολύ πιο συγκεκριμένη και πιο προσεκτική. Δεν θα ήθελα να αναφερθώ στα προηγούμενα νομοσχέδια, γιατί ο χρόνος είναι λίγος.

Θα έλεγα, όμως, κύριε Πρόεδρε, πως αν η Κυβέρνηση δεν έφερνε αυτό το νομοσχέδιο για το μισθολόγιο, σε σχέση με το αν τελικά υπάρχουν αυξήσεις ή δεν υπάρχουν, τότε τι θα έλεγε η Αντιπολίτευση ή οι δημόσιοι υπάλληλοι; Θα έμεναν οι δημόσιοι υπάλληλοι μόνο στην τιμαριθμική αναπροσαρμογή του 2,5+2,5 συν διορθωτικό; Θα ήταν ευχαριστημένοι; Και όπως είπε ο κύριος Υπουργός -αυτά είναι επίσημα στοιχεία- αυτό θα είχε ένα κόστος γύρω στα εβδομήντα δισεκατομμύρια δραχμές.

Σήμερα με το νέο μισθολόγιο έχει ειπωθεί από την Κυβέρνηση, ότι θα έχουμε ένα κόστος γύρω στα εκατόν πενήντα οκτώ δισεκατομμύρια. Και αν αφαιρέσουμε και την ωρίμανση που θα είναι δύο-τρεις δεκάδες δισεκατομμύρια, βλέπουμε, ότι εκεί υπάρχει ένα περιθώριο μέχρι τα εκατόν πενήντα οκτώ δισεκατομμύρια, που σημαίνει, ότι είναι μια αύξηση πέρα απ'αυτές τις αυξήσεις που θα έπαιρναν οι δημόσιοι υπάλληλοι, αν τελικά έμεναν στο 2,5+2,5.

'Αρα, ποία η κριτική της Αντιπολίτευσης πάνω σ'αυτό το θέμα; Εδώ θα ήθελα να τοποθετηθεί. Δηλαδή, κρίνουν ότι τα εκατόν πενήντα οκτώ δισεκατομμύρια είναι το 2,5% συν 2,5% συν η ωρίμανση; Εγώ θα έλεγα, ότι το νέο μισθολόγιο οπωσδήποτε είναι μια επιλογή της Κυβέρνησης στον τομέα της εξυγίανσης της Δημόσιας Διοίκησης, που φυσικά, μαζί με άλλες επιλογές, όπως είναι η τεχνολογική υποστήριξη της Δημόσιας Διοίκησης, η πληροφορική, το θέμα των προαγωγών και των μετατάξεων, θα αποτελέσουν τα απαραίτητα εργαλεία, που θα υποστηρίξουν την ανάπτυξη, την απορρόφηση των κοινοτικών πόρων και τελικά, την προώθηση όλων των τομέων.

Αυτό το νομοσχέδιο έχει ορισμένα χαρακτηριστικά. Κατ'αρχήν διαμορφώνει ένα συγκεκριμένο πλαίσιο, εντός του οποίου λειτουργεί το μισθολόγιο των δημοσίων υπαλλήλων, καταργώντας ένα σωρό επιδομάτων ποσοτικά και ποιοτικά αναρίθμητων. Είναι, λοιπόν, λειτουργικό το μισθολόγιο των δημοσίων υπαλλήλων, διότι μέχρι σήμερα οι δημόσιοι υπάλληλοι δεν γνώριζαν τι παίρνουν ή τι θα παίρνουν μετά από ορισμένα χρόνια. Αυτό δημιουργεί προϋποθέσεις και αναστατώσεις 

Σελίδα 4359 

μεταξύ των δημοσίων υπαλλήλων.

Θυμάμαι πέρσι που ήμουν Εισηγητής σε ένα νομοσχέδιο, υπήρχαν επιδόματα για το Υπουργείο Μεταφορών. Δεν πέρασε ένας μήνας και είχαμε το Υπουργείο Γεωργίας. Τον άλλο μήνα είχαμε το Υπουργείο Κοινωνικών Υπηρεσιών. Επομένως αυτό το νομοσχέδιο με το νέο μισθολόγιο βάζει μία τάξη και αφαιρεί αυτές τις προϋποθέσεις για αναστατώσεις μεταξύ των δημοσίων υπαλλήλων.

'Ενα άλλο χαρακτηριστικό αυτού του νομοσχεδίου είναι, ότι εμπεριέχει και το στοιχείο του κινήτρου για μόρφωση, για επιμόρφωση, για απόκτηση και λήψη πτυχίων μεταπτυχιακών και διδακτορικών τίτλων, διότι αυξάνει τα επιδομάτα μεταπτυχιακών και διδακτορικών. Εμπεριέχει και το στοιχείο της κοινωνικής ευαισθησίας, διότι αντιμετωπίζει και το θέμα των άγαμων συζύγων.

Πιστεύω, λοιπόν, ότι το νομοσχέδιο κινείται προς τη σωστή κατεύθυνση και ότι θα έπρεπε τα Κόμματα της Αντιπολίτευσης να είναι λίγο πιο προσεκτικά.

Θέλω λίγο να σχολιάσω την αναφορά στα εβδομήντα οκτώ επιδόματα, που διατηρεί αυτό το νομοσχέδιο, που έκανε ο κ. Καρακώστας. Δηλαδή, δεν συμφωνεί ο κ. Καρακώστας, ότι πρέπει να υπάρχει το χρονοεπίδομα, ορισμένα τακτικά επιδόματα, όπως είναι τα οικογενειακά, τα μεταπτυχιακά, τα επιστημονικά και τα επιδόματα ευθύνης; Δεν συμφωνεί με αυτά; Ας το πει αυτό στον Ελληνικό Λαό και στους δημόσιους υπαλλήλους. Να τα καταργήσουμε; Γι' αυτό είπα, ότι θέλετε να δημιουργείτε εντυπώσεις.

Κύριε Υπουργέ, θα ήθελα η Κυβέρνηση να είναι πιο τολμηρή στο θέμα των επιδομάτων, που αναφέρονται στα μεταπτυχιακά και διδακτορικά, διότι θέλουμε να υπάρχουν περισσότερα κίνητρα για να σπουσάζουν οι νέοι, να επιμορφώνονται, όχι μόνο για τους τίτλους, αλλά και για την ουσία. Και θα επέμενα πιο πολύ στο θέμα των επιδομάτων ευθύνης. Επειδή λειτούργησα στον ευρύτερο δημόσιο τομέα, αντιλαμβάνομαι, ότι το επίδομα ευθύνης θέσης είναι κίνητρο για να μπορεί ο Διευθυντής μιας υπηρεσίας να αποδώσει. Με ακούτε, κύριε Υπουργέ;

ΠΡΟΕΔΡΕΥΩΝ (Παναγιώτης Σγουρίδης): Σας ακούει, κύριε συνάδελφε. Δια του Προεδρείου γίνεται η συζήτηση.

ΗΛΙΑΣ ΒΛΑΧΟΠΟΥΛΟΣ: Δεν με ακούει, κύριε Πρόεδρε.

ΠΡΟΕΔΡΕΥΩΝ (Παναγιώτης Σγουρίδης): Συνεχίστε, κύριε Βλαχόπουλε, στο Προεδρείο απευθύνεστε.

ΗΛΙΑΣ ΒΛΑΧΟΠΟΥΛΟΣ: Τέλος πάντων. Λέω, ότι ένας Διευθυντής της Διεύθυνσης Γεωργίας όταν πρέπει να διευθύνει, να παρακολουθεί και να σχεδιάζει με ένα επιτελείο πενήντα γεωπόνων, δεν μπορεί να παίρνει τριάντα χιλιάδες δραχμές επίδομα ευθύνης. Εγώ πιστεύω, ότι αυτό το επίδομα θα πρέπει, αν όχι να διπλασιαστεί, τουλάχιστον να αυξηθεί για να μπορέσουμε να έχουμε και κίνητρο απόδοσης αλλά και δικαιοσύνη.

Τέλος, θα ήθελα να πω, ότι η παρέμβαση του Υπουργού σε σχέση με τα κλιμάκια για τους αποφοίτους και διπλωματούχους ή πτυχιούχους των ΤΕΙ, κάπως βελτιώνει τα πράγματα. Εγώ, όμως, θα συνέπιπτα με την άποψη του κ. Χαραλάμπους και θα ήθελα ακόμη μεγαλύτερη βελτίωση, διότι την τεχνολογική εκπαίδευση τη χρειαζόμαστε σήμερα, διότι σήμερα πρέπει να εφαρμόσουμε πολιτικές και τα αποτελέσματα της επιστήμης.

ΠΡΟΕΔΡΕΥΩΝ (Παναγιώτης Σγουρίδης): Ο κ. Κόρακας έχει το λόγο για να δευτερολογήσει.

ΣΤΡΑΤΗΣ ΚΟΡΑΚΑΣ: Κύριε Πρόεδρε, επειδή αρκετός λόγος έγινε απόψε για το τι γίνεται στις πρώην σοσιαλιστικές χώρες σήμερα, θα ήθελα να πω για άλλη μια φορά μια κουβέντα και ειλικρινά καταπλήσσομαι, πώς είναι δυνατόν συνάδελφοι Βουλευτές να ισχυρίζονται τέτοια πράγματα σ'αυτήν την Αίθουσα. Αυτήν τη στιγμή απ' ό,τι ξέρω, αυτοί που κυβερνούν στις χώρες αυτές τις πρώην σοσιαλιστικές είναι οι "μαφιόζοι" ιδεολογικοί πολιτικοί φίλοι πολλών από τους συναδέλφους που έρχονται να προσάψουν σε μας το σημερινό δράμα όλων αυτών των λαών.

ΠΡΟΕΔΡΕΥΩΝ (Παναγιώτης Σγουρίδης):Ας αποφύγουμε τις υπερβολές.

ΣΤΡΑΤΗΣ ΚΟΡΑΚΑΣ:Παρακαλώ, να δείχνετε την ίδια ευαισθησία όταν λέγονται αυτά που ειπώθηκαν από άλλους Βουλευτές, κύριε Πρόεδρε. Θα θυμίσω, ότι τα χρόνια 1989, 1990 και 1991 έσπευσαν όλα τα άλλα Κόμματα να προσφέρουν αμέριστη υποστήριξη σε όλους εκείνους που απεργάζονταν το γκρέμισμα του σοσιαλισμού σ'αυτές τις χώρες. Αυτού του σοσιαλισμού με τα συγκεκριμένα λάθη και αδυναμίες, αλλά και τη μεγαλειώδη προσφορά στην ανθρωπότητα.

Θα θυμίσω για άλλη μια φορά αυτό, που ο μακαρίτης ο Κανελλόπουλος, ο αείμνηστος, είχε πει, παραφράζοντας τον Καρλ Μαρξ, σε μια συζήτηση, ότι "η πρόοδος που σημείωσε η ανθρωπότητα από την Οκτωβριανή Επανάσταση και δώθε στον τομέα των επιστημών και τον κοινωνικό τομέα, ήταν χιλιάδες φορές μεγαλύτερη απ' ό,τι σημείωσε σε όλη την προηγούμενή της ύπαρξη". Και πάρα πολλά από τα σημερινά, τα όσα θετικά υπάρχουν, κερδίθηκαν με την ακτινοβολία αυτού του σοσιαλισμού και τα κουράγια που έπαιρναν οι εργαζόμενοι των καπιταλιστικών χωρών και με το φόβο και τρόμο των κεφαλαιοκρατών να χάσουν και αυτοί "αβγά και πασχάλια", όπως τα έχασαν κάποτε οι ομογάλακτοί τους στις πρώην σοσιαλιστικές χώρες.

Ας σταματήσει, λοιπόν, αυτή η ιστορία και ας δούμε την πραγματικότητα. Σήμερα αυτοί οι λαοί υποφέρουν με μεροκάματα ενός και δύο δολαρίων, με την πορνεία να επεκτείνεται, όχι μόνο στις χώρες αυτές αλλά και έξω απ' αυτές. 'Εχει καταντήσει να είναι το μεγαλύτερο εξαγωγικό της προϊόν αυτή η αθλιότητα και θα πρέπει, νομίζω, με μεγαλύτερη προσοχή να τοποθετούμαστε σ'αυτά.

Κύριε Πρόεδρε, το μισθολόγιο το χαρακτηρίσαμε και συμφωνούμε με το συνεπές ταξικό δημοσιοϋπαλληλικό κίνημα, ότι είναι μία ακραία έκφραση της πιο αντιλαϊκής πολιτικής, που γνώρισε μέχρι σήμερα η Χώρα μας.

Δεν είπε ο Κοινοβουλευτικός Εκπρόσωπος μιλώντας ως Βουλευτής, ότι η ΑΔΕΔΥ και έσπευσε να συναινέσει και ο κύριος Υφυπουργός, ότι είναι ακραίας φιλελεύθερης έμπνευσης αυτό το νομοσχέδιο. Εμείς ξέρουμε ποια είναι η πλειοψηφία της ΑΔΕΔΥ και προς τα πού βλέπει. Ξέρουμε ακόμα τις πλάτες που έβαλε μέχρι σήμερα αυτή η πλειοψηφία στην κυβερνητική πολιτική. Αλλά είπαμε, ότι είναι τόσο ακραίο αυτό το νομοσχέδιο, που αναγκάστηκε και αυτή η πλειοψηφία να το αναγνωρίσει.

Θα σας πω τι λέει η σελίδα πέντε του υπομνήματος, που πήραμε όλοι. "Οι διατάξεις που δίνουν τη δυνατότητα περικοπής του κινήτρου απόδοσης, οι παράγραφοι 2, 3, 4, 5 του άρθρου 13 είναι ακραίας νεοφιλελεύθερης έμπνευσης, αφού δίνουν τη δυνατότητα περικοπής ενός μεγάλου τμήματος των αποδοχών των εργαζομένων από τους αμέσους προϊσταμένους τους και μπορεί να οδηγήσουν σε μειώσεις αποδοχών σε επιλεκτικές, αδιαφανείς και μεροληπτικές πράξεις των προϊσταμένων και σε ατομικά μισθολόγια".

Εγώ ήμουν έτοιμος να πω, ότι το γεγονός πως συγχωνεύεται η ΑΤΑ και τα επιδόματα σε ένα βασικό μισθό είναι θετικό.

Αλλά δεν γίνεται αυτό. Πώς να το κάνουμε, δεν γίνεται! Καταργούνται επιδόματα, η ΑΤΑ καταργείται. Ούτε καν συμψηφισμός δεν γίνεται, πρόσθεση του αποθέματος της ΑΤΑ, όπως σωρεύτηκε, με το βασικό μισθό συν το χρονοεπίδομα και τα οικογενειακά επιδόματα. Πώς, λοιπόν, να αναγνωρίσουμε ότι είναι θετικό; 'Αρα ούτε και σε αυτό το ζήτημα είναι θετικό.

Πέρα από αυτά, υπάρχει η αντίληψη η δική μας για την ίδια την έννοια του μισθολογίου. Ποιο είναι το μισθολόγιο; Τι σημαίνει μισθολόγιο; Και εκεί δυστυχώς -το λέω ειλικρινά- οι μόνοι που έχουμε διαφοροποιηθεί είμαστε εμείς, το Κ.Κ.Ε.. Το μισθολόγιο, από τη στιγμή που το ψηφίζεις, όπως και να είναι, βάζεις τους δημοσίους υπαλλήλους μέσα σε ένα πλαίσιο έξω από το οποίο δεν μπορείς να βγεις ή πολύ δύσκολα θα βγεις. Γιατί θα επικαλείται κάθε φορά η Κυβέρνηση, η όποια κυβέρνηση, ότι "είναι νόμος, δεν μπορώ να τον παραβιάσω. Πώς θα γίνει; Μου ζητάτε να παρανομήσω; Αυτά δεν είναι δυνατόν να γίνουν, δεν είναι δυνατόν να γίνει αυτό το

Σελίδα 4360 

πράγμα." Να γιατί λέμε, ότι όπως και στον ιδιωτικό τομέα, έτσι και στο δημόσιο, πρέπει να διασφαλιστούν οι ελεύθερες συλλογικές γενικές και κλαδικές διαπραγματεύσεις, να έρθει ο εσωτερικός νόμος για την εφαρμογή των κυρωμένων Διεθνών Συμβάσεων Εργασίας 151 και 154, για να τελειώνουμε και να μπορούν και οι δημόσιοι υπάλληλοι, όπως όλοι οι εργαζόμενοι, να πάνε να διαπραγματευτούν, ελπίζοντας φυσικά, ότι θα έχουν έναν άλλου είδους διάλογο από αυτόν που γίνεται μέχρι σήμερα.

Ειπώθηκε, επίσης, ότι δόθηκαν αυξήσεις 18%. Και είχε απόλυτα δίκιο η Γενική Γραμματέας του Κόμματός μας, να ρωτήσει τον κύριο Υπουργό εάν τα πιστεύει αυτά που λέει και πώς νιώθει όταν γυρίζει σπίτι του και είναι μόνος του, λέγοντας αυτά τα πράγματα.

Εγώ ξέρω, ότι είχαμε μία αύξηση των δαπανών για τους μισθούς στον προϋπολογισμό της τάξης του 8%. Αλλά αυτό το πράγμα συμπεριλαμβάνει τις νέες προσλήψεις, κάτι ρουσφετολογικά προεκλογικά επιδόματα και διάφορα τέτοια. Δεν είναι λοιπόν αυξήσεις.

(Στο σημείο αυτό ακούγεται ο προειδοποιητικός ήχος της λήξης του χρόνου ομιλίας του κυρίου Βουλευτή).

Κύριε Πρόεδρε, αν μου επιτρέπετε, έχω πέντε λεπτά δευτερολογία στην ενότητα αυτή και άλλα πέντε λεπτά τριτολογία ως Κοινοβουλευτικός Εκπρόσωπος.

ΠΡΟΕΔΡΕΥΩΝ (Παναγιώτης Σγουρίδης): Αυτό δεν σημαίνει τίποτα. Δευτερολογήστε στα οκτώ σας λεπτά και από εκεί και πέρα τριτολογήστε στα πέντε λεπτά.

ΣΤΡΑΤΗΣ ΚΟΡΑΚΑΣ: Εντάξει, κύριε Πρόεδρε.

Λέω, λοιπόν, ότι υπάρχει αυτό το πρόβλημα με τις αυξήσεις. Δυόμισι συν δυόμισι ήταν δηλαδή τριάμισι, σε ετήσια βάση. Και τα υπόλοιπα νομίζω, ότι περιττεύουν.

Εμείς είπαμε, ότι υπάρχει μια απώλεια εισοδήματος τα τελευταία έξι -επτά χρόνια της τάξης του 50% και ίσως πάνω. Και στηριζόμαστε και στη διαβεβαίωση και στη δήλωση και συνέντευξη του μακαρίτη Προέδρου του ΠΑ.ΣΟ.Κ., Ανδρέα Παπανδρέου, τις παραμονές των εκλογών του 1993, αλλά και στις δηλώσεις και άλλων. Αλλά έχουμε και τα στοιχεία εδώ πέρα.

Να σας δώσω ένα παράδειγμα: Το 1990 είχαμε έναν πληθωρισμό της τάξεως του 22,9% και η εισοδηματική πολιτική ήταν 5,8% συν 7,1% τον Ιούλιο, δηλαδή 3,7%, ή 9,5% σε ετήσια βάση. Αυτό μας κάνει μια διαφορά 13,5%.

Το 1991 είχαμε 18% πληθωρισμό και 4% συν 4%, δηλαδή 6% ή 12% απώλεια.

Το 1992 είχαμε 14,4% πληθωρισμό, μηδέν συν μηδέν, θυμάστε εκείνα τα νέα μαθηματικά, που μας δίδαξε τότε ο κ. Μητσοτάκης, μας κάνει 14,4% απώλεια.

Το 1993 είχαμε 12,1% πληθωρισμό, κ.λπ.

Αν κάνουμε την πρόσθεση αυτή, βγάζουμε μέχρι σήμερα γύρω στο 60%. Εμείς λέμε, επειδή δόθηκαν και κάτι επιδόματα, η απώλεια ήταν γύρω στο 50%. Και δεν είναι τυχαίο, ότι σήμερα έχει ξεσηκωθεί όλος ο δημοσιοϋπαλληλικός κόσμος. Δεν το κάνουν από χόμπι. 'Ελεος δηλαδή!

Φυσικά, ο κύριος Υπουργός μας είπε, ότι θα θέλαμε να δώσουμε παραπάνω, αλλά δεν μπορούμε. Πρόκειται για υποκριτική δήλωση. Γιατί εκεί που θέλει δίνει. Πέρα από τα βεβαιωμένα και ανείσπρακτα φορολογικά βάρη που πλήρωσε ο Ελληνικός Λαός, τσέπωσαν οι εμποροβιομήχανοι και τα οποία ξεπερνούν τα τριάμισι τρισεκατομμύρια τα τελευταία έξι-επτά χρόνια, έχουμε τις δωρεές, τους Λάτσιδες και τους Βαρδινογιάννηδες για πεντακόσια δισεκατομμύρια και πάρα πολλά ακόμα θα μπορούσαμε να πούμε. Και πήγε χθες ο κύριος Υπουργός στο Εμποροβιομηχανικό Επιμελητήριο, τους τα έδωσε όλα και βεβαίως τα δέχθηκαν με ενθουσιασμό.

'Οταν συζητάει, όμως, με εργαζόμενους, τότε δεν υπάρχει η δυνατότητα να δοθεί το παραμικρό.

(Στο σημείο αυτό ακούγεται ο προειδοποιητικός ήχος της λήξης του χρόνου ομιλίας του κυρίου Βουλευτή.)

Επίσης, οι συντάξεις είναι γεγονός, ότι υπολογίζονται σε μια βάση σήμερα πολύ μικρότερη. 

ΠΡΟΕΔΡΕΥΩΝ (Παναγιώτης Σγουρίδης): Θέλετε να πάρετε το χρόνο της τριτολογίας; Να σας τον δώσω. 'Εχετε οκτώ λεπτά. Ορίστε, μιλήστε ως το δέκατο τρίτο λεπτό.

ΣΤΡΑΤΗΣ ΚΟΡΑΚΑΣ: 'Εχω δέκα λεπτά.

ΠΡΟΕΔΡΕΥΩΝ (Παναγιώτης Σγουρίδης): Θα σας δώσω δεκατρία και δεν έχετε τριτολογία.

ΣΤΡΑΤΗΣ ΚΟΡΑΚΑΣ: Συμφωνώ μαζί σας.

Λέω, λοιπόν, πώς υπολογίζεται σήμερα η σύνταξη. Λέμε ο βασικός μισθός συν το χρονοεπίδομα επί 80% δια του τριάντα πέντε, πολλαπλασιαζόμενο επί των ετών υπηρεσίας, είκοσι, είκοσι πέντε, τριάντα, όσα χρόνια έχει υπηρετήσει ο δημόσιος υπάλληλος, συν ολόκληρη την ΑΤΑ και βγαίνει η σύνταξη. Με το προτεινόμενο μισθολόγιο, θα έχουμε τον υπολογισμό της σύνταξης παίρνοντας το βασικό μισθό (που είναι χαμηλότερος απ' ό,τι είναι αθροιστικά βασικός μέχρι σήμερα και ΑΤΑ), ενδεχόμενα μας λέει το επίδομα και αυτό με τον ίδιο λογαριασμό επί 80% διά του τριάντα πέντε, επί των ετών εργασίας. Δηλαδή το 80% πέφτει σε όλο το ποσό, ενώ μέχρι τώρα δεν συμπεριελάμβανε την ΑΤΑ. Συμπεριλαμβανόταν 100% η ΑΤΑ. 'Ετσι, αναγκαστικά η σύνταξη σήμερα είναι πολύ μεγαλύτερη απ' αυτή που προτείνετε. Γιατί να μη λέμε την αλήθεια στον κόσμο;

Επίσης, θα ήθελα να πω, κύριε Πρόεδρε, ότι δεν θα έπρεπε οι συνάδελφοι να επικαλούνται αυτά τα εκατόν πενήντα δύο δισεκατομμύρια. Υπάρχει απάντηση. Ας δούνε το σύνολο των δαπανών για τη μισθοδοσία, επιδόματα, κ.λπ. στο δημόσιο τομέα, για να δούνε σε τι ποσοστό αναλογούν αυτά τα εκατόν πενήντα δύο δισεκατομμύρια και θα δούμε εάν τελικά θα δοθούν και αυτά.

Επίσης, θα ήθελα να πω, ότι στο άρθρο 6, αυτή η ιστορία του "σοβαρού παραπτώματος" σηκώνει πάρα πολύ νερό. Ξέρουμε πολύ καλά, τι γίνεται στις περιπτώσεις αυτές. Είσαι συνδικαλιστής, "βγάζεις περισσότερο γλώσσα", "είναι σοβαρότατο παράπτωμα", σε τυλίγει σε μια κόλλα χαρτί και από εκεί και πέρα δεν παίρνεις μισθολογικό κλιμάκιο επί δύο χρόνια. Λέει, ακόμα και αν υπάρχουν αμφιβολίες, πάλι δεν το παίρνεις. Δηλαδή, πού πάμε;

Στο άρθρο 9 -ειπώθηκε και από τον Ειδικό μας Αγορητή- εμείς επιμένουμε, τα επιδόματα να δίνονται με βάση το σύνολο των αποδοχών, δηλαδή το δώρο των Χριστουγέννων, το δώρο του Πάσχα και το επίδομα αδείας.

Επίσης, στο άρθρο 12 για τις οικογενειακές παροχές επαναλαμβάνουμε, ότι εδώ πρόκειται για μια απάτη. Κανονικά, αν βάλουμε και την ΑΤΑ μαζί, αν πάρουμε από το πακέτο της ΑΤΑ αυτό που τους αναλογεί και το βάλουμε στις οικογενειακές παροχές, θα ήταν τριπλάσιες, δηλαδή τα τέσσερα χιλιάρικα θα ήταν δώδεκα, τα οκτώ θα ήταν είκοσι τέσσερα. Απλώς τώρα τα ανεβάζετε κατά 50% και σβήνετε όλα τα υπόλοιπα.

Το καταπληκτικότερο απ' όλα, κύριε Πρόεδρε, είναι, ότι λέει και αν ακόμα υπάρχει ανάπηρο παιδί, με πάνω από 50% αναπηρία, πάλι τα ίδια παίρνει. Είναι φοβερή η κατάσταση. Δηλαδή, έχεις ένα παιδί ανάπηρο και πρέπει να τη βγάλεις με έξι χιλιάδες δραχμές το μήνα, τα οποία είναι επίσης δραχμικά. Πρέπει να το πούμε κι αυτό. Δεν ακολουθούν, όπως γινόταν μέχρι σήμερα, την εισοδηματική πολιτική.

'Ολα αυτά, κύριε Πρόεδρε, και πολλά άλλα θα μπορούσε να πει κανείς, για να τεκμηριώσει τη θέση μας, ότι αυτό το μισθολόγιο είναι πραγματικά πεινολόγιο και οι συνέπειές του θα γίνουν αισθητές στο άμεσο χρονικό διάστημα, στα επόμενα χρόνια, εάν δεν πετύχουμε να θεσπιστεί επιτέλους ο θεσμός των ελεύθερων συλλογικών συμβάσεων ανεξάρτητα από τα οποιαδήποτε μισθολόγια πλαίσια, που βάζουν οι κυβερνήσεις.

ΠΡΟΕΔΡΕΥΩΝ (Παναγιώτης Σγουρίδης): Καλώς, κύριε Κόρακα.

ΣΤΡΑΤΗΣ ΚΟΡΑΚΑΣ: Θα ήθελα να πω μια κουβέντα ακόμη, κύριε Πρόεδρε, για τη Νέα Δημοκρατία.

Επιμένουμε, ότι η στάση της Νέας Δημοκρατίας, ανεξάρτητα από τα λόγια, η συγκεκριμένη πρακτική στάση της Νέας Δημοκρατίας, ήταν ουσιαστικά στάση αβανταδόρικη προς το έργο της Κυβέρνησης στον τομέα αυτόν.

ΠΡΟΕΔΡΕΥΩΝ (Παναγιώτης Σγουρίδης): Τελειώστε, κύριε 

Σελίδα 4361 

Κόρακα.

ΣΤΡΑΤΗΣ ΚΟΡΑΚΑΣ: Χαρακτηριστικό είναι, ότι εξυπητέτησε απόλυτα την πρόθεση της Κυβέρνησης να ξεμπερδέψει όσο γίνεται πιο γρήγορα από το σε αναβρασμό ευρισκόμενο δημοσιοϋπαλληλικό κίνημα.

Γι'αυτό και πρόσφερε στην Κυβέρνηση, κύριε συνάδελφε, την Πέμπτη, που ήταν να συζητηθεί πρόταση νόμου της Νέας Δημοκρατίας και την έδωσε για να συνεχιστεί το νομοσχέδιο, να τελειώσει για να μην πάμε την ερχόμενη Τρίτη.

ΠΡΟΕΔΡΕΥΩΝ (Παναγιώτης Σγουρίδης): Ορίστε, κύριε Ρεγκούζα, έχετε το λόγο.

ΑΔΑΜ ΡΕΓΚΟΥΖΑΣ: Κύριε Πρόεδρε, την προσπάθεια μετάθεσης σε άλλους της χρεοκοπίας και της κατάρρευσης της σοσιαλιστικής γραφειοκρατίας και των παραγώγων της, είναι εύκολο κανείς να τη χρεώνει σε άλλους αλλά δεν πείθει αυτή η προσπάθεια.

Από την άλλη μεριά η προσπάθεια που γίνεται να εξομοιωθούν τα Κόμματα Συμπολίτευσης και Αξιωματικής Αντιπολίτευσης είναι και αυτή ξαναζεσταμένη και την έχουμε ζήσει πολλές φορές. Δεν πείθει κανέναν. Είναι εύκολος ο δρόμος της πολιτικής διαμαρτυρίας, εμείς δεν μπορούμε να τον παρακολουθήσουμε και δε θα το κάνουμε.

Τώρα, επί της ουσίας: Θα ήθελα να πω ότι τα πολυτελή περιτυλίγματα από πλευράς Κυβέρνησης, για να αποκρύψει πολιτικές που ουσιαστικά και αδιέξοδες είναι, αλλά και κοινωνικά ανάλγητες προς το λαό, περιττεύουν και δε χρειάζονται πλέον, γιατί ο κόσμος, ο λαός, οι εργαζόμενοι ζουν στο πετσί τους τα καθημερινά προβλήματα. 'Ετσι, δε χρειάζεται να τους πείσει κανένας με δικανικούς λόγους ή με επιχειρήματα που αποπροσανατολίζουν. Καλύτερα θα ήταν να κάνουμε κριτική στον εαυτό μας για να διορθώσουμε κάποια πράγματα και να περισώσουμε και το πολιτικό μας κύρος, παρά να καταφεύγουμε σε τέτοιους βερμπαλισμούς.

Θα ήθελα να πω, ότι εγώ στην πρωτολογία μου πραγματικά σεβόμενος το χρόνο -βλέπετε ότι είμαι από εκείνους που δεν τον παραβιάζουν, είμαι καινούριος κοινοβουλευτικός- δε μίλησα για την οικογενειακή παροχή και θα ήθελα να μιλήσω τώρα.

Η οικογενειακή παροχή μετονομάζεται από την Κυβέρνηση έτσι για να λειτουργήσει σαν Προκρούστης αντίδρασης αντιμετώπισης των δικαστικών αποφάσεων, που έρχεται η μία μετά την άλλη -γιατί εκκρεμούν, όπως ξέρετε, πάρα πολλές δικαστικές αποφάσεις- και δικαιώνουν τους εργαζόμενους για να πάρουν και στο Δημόσιο και οι δύο σύζυγοι το οικογενειακό επίδομα. 'Ερχεται, λοιπόν, η αλλαγή αυτή του ονόματος για να σταματήσει αυτό το αποτέλεσμα.

Τώρα, το αν το παίρνουν και οι δύο σύζυγοι: Ασφαλώς και είναι αντισυνταγματικό να μην το παίρνουν και οι δύο σύζυγοι, γιατί μεταχειρίζεται ο ένας από τον άλλο με διαφορετικό τρόπο. Αλλά, θα έλεγε κανένας και το άλλο: Η προσπάθεια, που αποκρύπτεται επιμελώς από την Κυβέρνηση, μετακύλησης ουσιαστικά της δαπάνης του οικογενειακού επιδόματος προς τον ιδιωτικό τομέα, είναι καταφανής. Και είναι καταφανής για τον εξής απλούστατο λόγο. Στον ιδιωτικό τομέα οι αποδοχές είναι ενιαιοποιημένες. 'Αρα, το ύψος τους είναι μεγαλύτερο από αυτό του βασικού μισθού, συν το χρονοεπίδομα στο Δημόσιο. Επόμενα, λοιπόν, ο εργαζόμενος -θα είναι βλάκας όποιος δεν το κάνει- θα προτιμήσει να παίρνει το οικογενειακό επίδομα από τον ιδιωτικό τομέα.

Αυτόματα, λοιπόν, με αυτόν τον τρόπο γίνεται παρέμβαση στις ελεύθερες διαπραγματεύσεις του ιδιωτικού τομέα και ταυτόχρονα αυτό είναι και ένας έμμεσος τρόπος επιβάρυνσης του. Αυτό να μην προσπαθεί να το αποκρύψει η Κυβέρνηση.

Η δεύτερη επίπτωση που έρχεται ακριβώς με αυτό το νομοσχέδιο είναι η μείωση των συντάξεων, όπως είπα και προηγουμένως. Η βάση υπολογισμού -δεν τα είπε καλά ο κ. Κόρακας- των συντάξεων σήμερα είναι ο βασικός μισθός, η ΑΤΑ, συν το χρονοεπίδομα με όλες αυτές τις αναλογίες που είπε ο κ. Κόρακας. 'Ομως, η βάση υπολογισμού με τα μισθολογικά κλιμάκια που θεσμοθετεί η Κυβέρνηση με αυτό το μισθολόγιο στις πρόωρες συνταξιοδοτήσεις -δε μιλάμε για τις ωριμάνσεις, δε μιλάμε για αυτούς που έχουν υπηρετήσει τριάντα τρία χρόνια και πάνω- θα οδηγήσει στην μείωση των συντάξεων. Επίσης, για τους υπαλλήλους που δεν έχουν πλήρη ωρίμανση, με το προτεινόμενο εδώ νομοσχέδιο γίνεται και μείωση στα επιδόματα εορτών και αδείας. Αυτό θα το ζήσουν οι εργαζόμενοι σε λίγο και επομένως ό,τι και να τους πούμε σήμερα εμείς δε λέει τίποτα. Η ωμή πραγματικότητα θα φανεί αύριο.

Επίσης, για το κίνητρο απόδοσης: Το κίνητρο απόδοσης δεν είναι κίνητρο. Είναι ένα συμπλήρωμα, ένα μέρος του μισθού που η Κυβέρνηση στην προσπάθεια της να δημιουργήσει βάση υπολογισμού εισοδηματικής πολιτικής από εδώ και πέρα μικρότερη, το αφήνει απέξω, το ονομάζει επίδομα απόδοσης -για αυτό διαμαρτύρεται και η ΑΔΕΔΥ- και βάζει μάλιστα προϋποθέσεις για να το δώσει. Ε, αυτό πλέον κανείς εχέφρων άνθρωπος δεν μπορεί να το καταλάβει.

Είμαι βέβαιος ότι και οι συνάδελφοι Βουλευτές που θα το ψηφίσουν, δεν ξέρουν τι ψηφίζουν, χωρίς να είναι ασέβεια αυτό που λέω.

Σε ό,τι αφορά τώρα τη βιωσιμότητά του: Είναι βέβαιο, κυρίες και κύριοι συνάδελφοι, ότι αυτό το μισθολόγιο από τη στιγμή που έχει κόντρα όλο το συνδικαλιστικό κίνημα, έχει φέρει σε κινητοποίηση όλους τους εργαζόμενους, δεν μπορεί να έχει βιωσιμότητα, δεν μπορεί να έχει προοπτική. Και φυσικά, ούτε ενιαία βάση βάζει ούτε επιδόματα εξομαλύνει, δε δημιουργεί, δηλαδή, προϋποθέσεις για μια εξυγίανση του μισθολογίου.

Εγώ θα έλεγα ταυτόχρονα ότι είναι και κρίμα για την Κυβέρνηση. Της δόθηκε η ευκαιρία, εν ονόματι άλλων σκοπιμοτήτων που εξυπηρετεί -επί παραδείγματι η πρώτη σκοπιμότητα είναι να αποπροσανατολίσει, δεύτερον να αντικρούσει τυχόν διεκδικήσεις μεγαλύτερες από την εισοδηματική πολιτική που οριοθέτησε για το 1997, αλλά ταυτόχρονα, ήταν κυρίως να παραπλανήσει τους εργαζόμενους- μιας διαχρονικής εφαρμογής ενός μισθολογίου που θα ανταποκρίνεται στο όραμα των δημοσίων υπαλλήλων και τη χάνει, γιατί βιάζεται να καλύψει δημοσιονομικά προβλήματα. Και αν το συνδυάσουμε και με τα προηγούμενα νομοσχέδια που έχει φέρει στον οικονομικό κύκλο η Κυβέρνηση, πραγματικά δεν κάνει τίποτε άλλο, από το να βάζει φόρους. Και αυτήν την πολιτική, όσο και να τη λέμε εμείς, δεν μπορεί να την καταλάβει κανείς και φθάνουμε στο σημείο πολλές φορές να λέμε "Μα, κοινός νους σ'αυτήν την Κυβέρνηση δεν υπάρχει;". Δεν μπορεί να καταλάβει ότι μια Κυβέρνηση με συνεχή φορολόγηση, με μείωση της φορολογικής βάσης λόγω της περιοριστικής πολιτικής -εγώ δε θα την ονομάσω λιτότητα- μειώνονται τα εισοδήματα, μειώνεται η κατανάλωση, άρα μειώνονται και τα έσοδα; Πού οδηγείται όταν δεν μπορεί να καταλάβει ότι για να λειτουργήσει η οικονομία θα πρέπει να ανοίξει η οικονομία, να μεγαλώσει η πίτα όπως λέμε, για να διεκδικούμε περισσότερη από την πίτα;

Είναι κρίμα, κύριοι συνάδελφοι, που χάνεται μια τέτοια ευκαιρία. Και επιπλέον είναι κρίμα που εμπαίζονται οι δημόσιοι υπάλληλοι, αυτοί οι άνθρωποι που μοχθούν καθημερινά και που βεβαίως δεν ευθύνονται για τις στρεβλώσεις που έχουν δημιουργηθεί στη Δημόσια Διοίκηση.

Κλείνοντας θα ήθελα να πω και κάτι ακόμα, κύριοι συνάδελφοι. Αυτή την αξιολόγηση και αυτήν την αυθαίρετη παρέμβαση που προβλέπεται με το άρθρο 6 (έξι) για την κρίση των προϊσταμένων για την απονομή κάποιων χρηματων που βαφτίζονται "κίνητρο απόδοσης", κύριε Υπουργέ, -σας το είπα και στην Επιτροπή- απαλείψτε την, εκτός αν έχετε άλλες σκοπιμότητες. Αν έχετε άλλες σκοπιμότητες, πείτε μας ποιες είναι αυτές να συμφωνήσουμε ή να διαφωνήσουμε.

Εμείς σε όλη αυτήν τη συζήτηση και στην Επιτροπή αλλά και τώρα στις συζητήσεις που κάνουμε εδώ στη Βουλή, δεν έχουμε πρόθεση να καταστροφολογήσουμε, δεν έχουμε πρόθεση να σταθούμε μόνο και μόνο αντιπολιτευτικά απέναντι σ'ένα νομοθέτημα που έφερε η Κυβέρνηση, έχουμε πρόθεση να βοηθήσουμε. Δε βοηθάτε, όμως, εσείς τον εαυτό σας, κύριε Υπουργέ, και αυτό πράγματι καταλογίζεται στα αρνητικά όλης αυτής της πολιτικής συμπεριφοράς που έχει η Κυβέρνηση και 

Σελίδα 4362 

των προτεραιοτήτων κυρίως που παίρνει για να αντιμετωπίσει τα προβλήματα της ελληνικής κοινωνίας και των εργαζομένων. Ευχαριστώ.

ΠΡΟΕΔΡΕΥΩΝ(Παναγιώτης Σγουρίδης): Ο κ. Σπυριούνης έχει το λόγο.

ΚΥΡΙΑΚΟΣ ΣΠΥΡΙΟΥΝΗΣ: Η ποιότητα της Αντιπολίτευσης προσδιορίζεται από το μέτρο λειτουργίας μέσα στη διαλεκτική του Κοινοβουλίου, συνεργασία. Με την έννοια να μην υπονομεύεις εκείνο που ο ίδιος αν ήσουν στη θέση της Κυβέρνησης θα έπραττες. Το λέω περισσότερο για τη Νέα Δημοκρατία.

ΑΔΑΜ ΡΕΓΚΟΥΖΑΣ: Υπάρχουν μερικές προτεραιότητες. Σε τούτο διαφέρουμε.

ΚΥΡΙΑΚΟΣ ΣΠΥΡΙΟΥΝΗΣ: 'Οταν, λοιπόν, η Νέα Δημοκρατία φθάνει στο σημείο να λαϊκίζει με τον τρόπο που λαϊκίζει τον τελευταίο καιρό, τι να πεις για υγιά Αντιπολίτευση; Δεν υπάρχει κύριοι. Ο λαϊκισμός δεν έχει όρια. Αν ο Ελληνικός Λαός σας άκουγε, θα οδηγείτο η Πατρίδα μας σε καταστροφή. Αυτή είναι μια απλή παρατήρηση που κάνω. Και δε μιλώ για τις αριστερές Πλευρές. 'Αποψή τους, αυτές μένουν προσκολλημμένες στο δικό τους σύστημα, που κατέρρευσε, όμως, και εσώρευσε ερείπια και στους ανθρώπους και στα κράτη.

Μιλάμε, λοιπόν, για μια σοσιαλιστική δημοκρατία που έχει υψηλό αίσθημα ευθύνης. Που κοιτάζει με ανοικτά τα μάτια την πραγματικότητα. Που έχει το θάρρος να την ομολογήσει στο λαό και να πάρει εκείνα τα μέτρα που θα σώσουν την Πατρίδα.

Αυτή είναι η πολιτική αξιοπιστία.

Δεύτερον...

ΦΩΤΗΣ ΚΟΥΒΕΛΗΣ: Το τρίτον είναι.

ΚΥΡΙΑΚΟΣ ΣΠΥΡΙΟΥΝΗΣ: Ευχαριστώ που με παρακολουθείτε και με ερεθίζετε -θα το έλεγα τελευταίο- να πω τώρα για σας, ότι ήταν καλοπροαίρετη η θέση μου και ζητώ συγγνώμη αν έκανα λάθος.

ΠΡΟΕΔΡΕΥΩΝ (Παναγιώτης Σγουρίδης): Ο χρόνος θα αρχίσει να τρέχει εις βάρος σας.

ΚΥΡΙΑΚΟΣ ΣΠΥΡΙΟΥΝΗΣ:'Εχω την εντύπωση ότι ο Συνασπισμός σε ένα, δύο σημεία ήταν θετικός. 

Τρίτον, στο άρθρο 16 και στην παράγραφο 2, υπάρχει μία διορθωτική προσθήκη για τους Γραμματείς που κατά καιρούς εξομοιώθηκαν, με το παλιό καθεστώς του 1980, προς πανεπιστημιακούς. Υπάρχουν τώρα από αυτούς τους ανθρώπους δύο κατηγορίες. Μία κατηγορία που έχουν δικαστικές αποφάσεις και μία κατηγορία που έχουν προσφύγει και δεν έχουν πάρει αμετάκλητες αποφάσεις.

Κύριε Υπουργέ ή όλοι θα εξαιρεθούν ή όλοι θα απολαύσουν το προνόμιο. Είναι τριάντα, πενήντα οι μεν και οι άλλοι εκατό. 'Ολοι λοιπόν, να ενταχθούν στην παλιά διάταξη και να τύχουν του προνομίου. 'Η εξαιρούνται ή απολαμβάνουν του προνομίου ομοιομόρφως όλοι.

Ευχαριστώ.

ΠΡΟΕΔΡΕΥΩΝ (Παναγιώτης Σγουρίδης): Κύριε Υπουργέ, θέλετε να μιλήσετε τώρα;

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Θα μιλήσω τώρα.

ΠΡΟΕΔΡΕΥΩΝ (Παναγιώτης Σγουρίδης): Ορίστε, έχετε το λόγο.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Κύριε Πρόεδρε, κύριοι συνάδελφοι, το νομοσχέδιο αυτό φέρει και την υπογραφή μου. Η υπογραφή μου ετέθη γιατί ακριβώς το άρθρο 16, που μιλάει για κατάταξη υπαλλήλων Υπουργείου Εξωτερικών και Δικαιοσύνης, έχει ρυθμίσει τα θέματα εκείνα για τα οποία το Συμβούλιο της Επικρατείας με αμετάκλητες αποφάσεις έχει κρίνει, ότι δεν μπορεί να κάνει διακρίσεις είτε στην κατηγορία των πτυχιούχων, είτε στην κατηγορία των άλλων, του Γυμνασίου, παραδείγματος χάρη.

Η απόφαση μάλιστα εκείνη λέει, ότι οι δικαστικοί υπάλληλοι αποτελούν ιδιαίτερη δικαστική κατηγορία μέσα στο σύνολο των δημοσίων υπαλλήλων, διότι είναι άμεσοι βοηθοί λειτουργίας των δικαστηρίων, της Δικαιοσύνης κ.λπ.

Συνεπώς, εκ της πείρας την οποία διαθέτουν, συμπληρώνουν τα προσόντα εκείνα -λένε οι αποφάσεις του Συμβουλίου της Επικρατείας- τα οποία δεν έχουν ως πτυχιούχοι του πανεπιστημίου.

Είχε γίνει δεκτή, λοιπόν, αυτή η άποψη και είχε μπει στο νομοσχέδιο. 'Ετσι το υπέγραψα. Πληροφορήθηκα και έχουν αναστατωθεί οι δικαστικοί υπάλληλοι, οι οποίοι βέβαια, είχαν πάρει την υπόσχεση, το είδαν και γραμμένο και ησύχασαν και εγώ έρχομαι από πολύ μακριά απόψε για να πω αυτά τα πράγματα ενώπιον της Βουλής και να καθησυχάσω τους συναδέλφους εκείνους, οι οποίοι είχαν υποβάλει κάποιες προτάσεις, ώστε να κάνουν την παλιά διάκριση την οποία επιθυμούν οι πτυχιούχοι υπάλληλοι των Δικαστηρίων και με την εξής προσθήκη. Με επισκέφθηκαν τέσσερις φορές, οι πτυχιούχοι και αρνήθηκα καν να συζητήσω, γνωρίζω -λέω- το θέμα από παλιά γιατί είμαι δικηγόρος από το 1950 από ασκούμενος ακόμη που δικηγορούσα, γνωρίζω την προσωπική σας -ας την πούμε- αντιδικία, προσωπική μεταξύ των κατηγοριών, αλλά τάσσομαι με εκείνους οι οποίοι πράγματι έχουν αναλωθεί χρόνια μέσα στα Δικαστήρια και έχουν βοηθήσει στην απονομή της Δικαιοσύνης και στη λειτουργία της.

'Εχουν, λοιπόν, τις αποφάσεις του Ανωτάτου Δικαστηρίου μαζί τους. Δεν μπορεί να γίνει καμία διάκριση τώρα, δεν μπορεί να γίνει καμία προσθήκη στο άρθρο αυτό, το οποίο επαναλαμβάνω, έχει συζητηθεί και με εκείνες τις κατηγορίες.

Θέλω να αναλάβω την πολιτική και ηθική ευθύνη έναντι εκείνων των συναδέλφων μου Βουλευτών, οι οποίοι έβαλαν με κάποιες τροπολογίες το θέμα, χωρίς εγώ να το ξέρω, για να τους διαδηλώσω την πίστη μου επάνω στην ορθότητα της διατάξεως αυτής, διότι επίκειται συναγερμός, εξέγερση, απεργίες.

Θα μου πείτε: "E, αν κλείσουν και τα Δικαστήρια καμιά δεκαπενταριά μέρες ή είκοσι, τι θα γίνει", αφού τα "Γυμνάσια, παραδείγματος χάρη και η Παιδεία, η εκπαίδευση υποφέρει και εκείνη". Λάθος και εκεί, αλλά το λάθος εδώ παρόντος εμού ή υπογράψαντος εμού δε θα επιτρέψω να γίνει, δηλαδή, να κλείσουν τα Δικαστήρια, να γίνει άλλο ένα κοινωνικό πρόβλημα κ.λπ.

Διότι είχα την απειλή ακριβώς από τη Θεσσαλονίκη, από τα Γιάννενα και το Μεσολόγγι που έλεγαν ότι, κύριε Υπουργέ, άλλα υποσχεθήκατε, άλλα δεχθήκατε και άλλα έρχονται εδώ.

Συνεπώς, σας παρακαλώ πάρα πολύ και παρακαλώ και τους συναδέλφους -δεν ξέρω ποιοι μίλησαν, δε με ειδοποίησαν ώστε να εξηγήσω πώς έχει το θέμα, διότι δεν μπορούμε να κάνουμε διακρίσεις- να μην επιμείνετε σε κάποια τροπολογία που δεν ξέρω αν συζητήθηκε ή αν είναι εκκρεμής ενώπιον της Βουλής, να παραμείνει το άρθρο 16 ως έχει και να ψηφισθεί ως έχει.

ΦΩΤΗΣ ΚΟΥΒΕΛΗΣ: Κύριε Πρόεδρε, παρακαλώ το λόγο.

ΠΡΟΕΔΡΕΥΩΝ (Παναγιώτης Σγουρίδης): Κύριε συνάδελφε, θέλουν το λόγο όλοι. 

Εγώ θέλω να κάνω μία ερώτηση, παρισταμένου και του Υφυπουργού Οικονομικών, του κ. Χριστοδουλάκη.

Η τροποποίηση που επιφέρατε, κύριε Χριστοδουλάκη, επί του άρθρου 16, καλύπτει όλους τους υπαλλήλους που υπηρετούν;

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): 'Οχι, δεν τους καλύπτει.

ΠΡΟΕΔΡΕΥΩΝ (Παναγιώτης Σγουρίδης): Μισό λεπτό.

Κύριε Χριστοδουλάκη, μία διευκρίνιση.

ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπ. Οικονομικών): Κύριε Πρόεδρε, όπως είχα εξηγήσει, όταν έλαβα το λόγο, το θέμα αυτό είχε τεθεί από πάρα πολλούς ομιλητές στη συνεδρίαση της Κοινοβουλευτικής Επιτροπής, από πολλές Πτέρυγες της Βουλής και επίσης, ετέθη και σήμερα. Αντιδρώντας σ' αυτήν την ανακίνηση του θέματος και αναγνωρίζοντας ένα πρόβλημα, το οποίο μπορεί να οδηγήσει σε αντικίνητρα όσων έχουν πανεπιστημιακές σπουδές, είχα πει ότι με τη ρύθμιση αυτή μπορούν να εξισωθούν με τους συναδέλφους τους πανεπιστημιακών σπουδών, όσοι έχουν δικαιωθεί από το Συμβούλιο Επικρατείας. Τώρα, αν υπάρχουν και κάποιοι οι οποίοι έχουν προσφύγει σε αυτό και αναμένουν

Σελίδα 4363 

να εκδοθούν αποφάσεις, είναι κάτι το οποίο μπορεί να τεθεί, έτσι ώστε να μην προκύψει θέμα άνισης μεταχείρισης, αλλά, εν πάση περιπτώσει, με τον έναν ή τον άλλο τρόπο πρέπει να βρεθεί μία διατύπωση, έτσι ώστε να κλείσει το θέμα και στο μέλλον να μην προκύψουν τέτοια παρόμοια περιστατικά σε άλλους χώρους της διοίκησης.

Ευχαριστώ.

ΠΡΟΕΔΡΕΥΩΝ (Παναγιώτης Σγουρίδης): Κύριε Υφυπουργέ, το σωστότερο, όμως, θα ήταν, όσοι υπηρετούν μέχρι σήμερα...

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Σας παρακαλώ! Δε θα κάνετε το διαιτητή! Είσθε για να διευθύνετε τη συζήτηση. Η Κυβέρνηση παίρνει θέση και η Βουλή αποφασίζει.

ΠΡΟΕΔΡΕΥΩΝ (Παναγιώτης Σγουρίδης): Κύριε Υπουργέ, μισό λεπτό. 

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): 'Οταν βγαίνει μία απόφαση...

ΠΡΟΕΔΡΕΥΩΝ (Παναγιώτης Σγουρίδης): Κύριε Υπουργέ!

Αυτήν τη στιγμή εκ της θέσεως του Προεδρείου λέω στον κ. Χριστοδουλάκη, ότι εφ' όσον υπηρετούν υπάλληλοι, οι οποίοι κανονικά, με τις προηγούμενες αποφάσεις, και εφ' όσον προσφύγουν, θα ξαναδικαιωθούν, θα πρέπει, όσοι υπηρετούν, να καλύπονται.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Ακριβώς.

ΠΡΟΕΔΡΕΥΩΝ (Παναγιώτης Σγουρίδης): Αυτό θα πρέπει να διευκρινισθεί στο άρθρο, για να σταματήσει το θέμα εδώ.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Η απόφαση που βγήκε δε βγήκε για όλους τους υπαλλήλους. Βγήκαν πολλές αποφάσεις. Αλλά όταν λύνεται ένα νομικό θέμα, η διοίκηση εφήρμοσε αυτήν την απόφαση επί όλων. 'Οσοι, λοιπόν, παίρνουν ακριβώς μέχρι σήμερα ή έχουν την εξίσωση αυτή, εντάξει, να έχουν αυτήν την εξίσωση.

ΠΡΟΕΔΡΕΥΩΝ (Παναγιώτης Σγουρίδης): Κι από εδώ και πέρα να κοπεί.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Από εδώ και πέρα δεν αναλαμβάνω ευθύνη.

ΠΡΟΕΔΡΕΥΩΝ (Παναγιώτης Σγουρίδης): Ορίστε, κύριε Κωστόπουλε, έχετε το λόγο.

ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): 'Εχουμε πολύ καλή εικόνα για το άρθρο 16. Δεν ξέρω αν έχουμε καλύτερη από άλλους, αλλά έχουμε πολύ καλή εικόνα.

Αυτήν τη στιγμή, με το νομοσχέδιο, με αυτό το φτωχολόγιο -όπως πολύ σωστά είπαν ορισμένοι συνάδελφοι- βρισκόμαστε αντιμέτωποι με μια σοβαρή πολιτική επιλογή της Κυβέρνησης. Εάν χαθούμε στις περιπτωσιολογίες, χάσαμε το μεγάλο μέτωπο, το μεγάλο ζήτημα, δηλαδή. Φέρνει η Κυβέρνηση ένα νομοσχέδιο, που το περνά με τους ρυθμούς ταχυβόλου, και θέλει να με αναγκάσει κι εμένα να σταθώ στο άρθρο τάδε, σε μία παράγραφο, να ζητήσουμε κάτι κ.λπ. 'Οχι.

Η άποψή μας για τέτοια ζητήματα διατυπώθηκε κατ'επανάληψη. 'Ενας άνθρωπος είτε δουλεύει στα δικαστήρια ή όπου αλλού πρέπει να έχει ένα εισόδημα για να ζήσει. Αυτό είναι το όριο διαβίωσης. Αυτό πρέπει να το παίρνουν όλοι. Από εκεί και πάνω, βεβαίως, πρέπει να υπάρχει η αμοιβή για την ειδίκευση, για την επιστήμη, για τα άλλα προσόντα κλπ. Αυτή είναι η προσέγγιση. Ερχόμαστε τώρα εδώ να μιλήσουμε για ορισμένες περιπτώσεις οι οποίοι μπορεί να έχουν κάποια σχέση με άλλες σκοπιμότητες; Βάλλονται πεντακόσιες χιλιάδες περίπου άνθρωποι και βάλαμε συγκεκριμένα ερωτήματα στην τοποθέτησή μας. Ο μεικτός μισθός του καθηγητού είναι 214.000 δραχμές. Δηλαδή αυτός που πρωτομπαίνει: Ρωτώ τους συναδέλφους, ζούν με 214.000 δραχμές, 175.000 δραχμές καθαρά, έστω χωρίς παιδιά, χωρίς οικογένεια, αλλά με ενοίκιο και με άλλα έξοδα; Δεν απαντήσατε. Αν αυτό είναι λαϊκισμός, τότε πρέπει να πούμε ότι όσοι υποστηρίζουν αυτό το νομοσχέδιο, είναι πέρα για πέρα αντιδραστικοί.

Αν θέλετε να αντιπαρατεθούμε με τέτοια επιχειρήματα, να το κάνουμε. Θα πρέπει να μιλήσετε, όμως, σ'αυτά που η ίδια η Στατιστική Υπηρεσία βγάζει και λέγει ότι το όριο διαβίωσης είναι αυτό, αυτό πρέπει να πάρουν και όχι να μου φέρετε τους ανθυπολοχαγούς σε κόντρα με τους δασκάλους. Ας σταματήσει αυτή η κωμωδία. Τη μάχη για τους ανθυπολοχαγούς τη δώσαμε και εμείς εδώ μέσα. Δεν τη δώσατε μόνο εσείς. Δεν μπορείς, όμως, να οχυρώνεσαι πίσω από τους ανθυπολοχαγούς και να εγκαταλείπεις όλους τους άλλους. Αυτό δεν είναι σωστό, είναι άδικο. Και οι άλλοι προσφέρουν έργο.

ΚΥΡΙΑΚΟΣ ΣΠΥΡΙΟΥΝΗΣ: Διαβάστε τα Πρακτικά. Δεν μπορείτε να τα παραποιείτε.

ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): Σας παρακαλώ, κύριε συνάδελφε! Σας ρωτήσαμε μερικά πράγματα και είπαμε αν μπορούν να ζήσουν αυτοί οι άνθρωποι με αυτό το μισθό. Καταθέστε, λοιπόν, τα δικά σας στοιχεία, να τελειώνουμε...

ΚΥΡΙΑΚΟΣ ΣΠΥΡΙΟΥΝΗΣ: Ποιος το είπε αυτό;

ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): Εγώ σας κάλεσα να το κάνετε. Αφήστε αυτήν την ιστορία. Και επειδή μιλήσατε για καταρρεύσεις του υπαρκτού σοσιαλισμού κ.λπ. ...

ΚΥΡΙΑΚΟΣ ΣΠΥΡΙΟΥΝΗΣ: Σας ενόχλησε;

ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): 'Εχετε την καλωσύνη να με ακούσετε; Εγώ σας άκουσα. Στρατηγός εσείς, στρατιώτης εγώ, αλλά εδώ μέσα είμαστε ίσοι. Ακούστε, λοιπόν. Δεν έχετε υπόψη σας την ιστορία, παρά μόνο ένα μέρος της. Τα λαϊκά μέτωπα τα έχετε ακούσει;

ΚΥΡΙΑΚΟΣ ΣΠΥΡΙΟΥΝΗΣ: 'Οχι, βέβαια.

ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): Θα σας τα πω. Δεν απευθύνομαι σε εσάς, κατ' αρχήν.

Κύριε Πρόεδρε, έχετε ακούσει για τα λαϊκά μέτωπα;

Τα λαϊκά μέτωπα στη Γαλλία, στην Ισπανία, πήραν την εξουσία ...

ΚΥΡΙΑΚΟΣ ΣΠΥΡΙΟΥΝΗΣ: Στο 4,5% θα πάτε.

ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): Να δούμε που θα πάνε κάποιοι άλλοι.

Πήραν, λοιπόν, την εξουσία και κατάφεραν να κάνουν το εξής απλό. Καπιταλισμό είχαν και τότε. Δεν έφτιαξαν σοσιαλισμό. Λένε η πίτα είναι εκατό. Απ'αυτήν την πίτα παίρνει το 60% με 70% του κεφαλαίου όπως οι Λάτσηδες, οι Βαρδινογιάννηδες στη Γαλλία και στην Ισπανία και κάνουμε την εξής επιλογή. Οι έχοντες να καταθέσουν τον οβολό τους και μοιράζουν την πίτα ως εξής: Θα πάρουν λιγότερα οι κεφαλαιούχοι και ο λαός θα πάρει περισσότερα.

Σε ποιον τα λένε αυτά ότι δεν έχει το Κράτος; Σε μας τα λένε. Τα πέντε τρισεκατομμύρια του πακέτου Ντελόρ, ξέρετε πού πάνε; Σε ποιον τα λένε αυτά οι κύριοι αυτοί που έρχονται εδώ με περίσσιο θάρρος να μιλήσουν για τα προνόμια των δημοσίων υπαλλήλων; Και έρχονται να πουν ότι δε δουλεύουν, ότι είναι τεμπέληδες και ότι αυτοί ευθύνονται γι'αυτήν την κατάσταση της Δημόσιας Διοίκησης.

Ποιος είπε εδώ μέσα στη Βουλή ότι οι άνθρωποι αυτοί δεν πρέπει να εργάζονται. Να οργανωθεί καλύτερα η δουλειά. Ποιος είπε ότι δε θέλουμε να εργάζονται και οι άλλοι, όπως εργάζονται αυτοί που είναι στις Επιτροπές τις Διαρκείς, αυτοί που φτύνουν αίμα καθημερινά; Αν οργανωθεί η δουλειά είναι άνθρωποι με μεράκι, έχουν να προσφέρουν, έχουν να δώσουν. 'Ομως, αυτοί που έχουν επιλέξει να διαμορφώσουν μια τέτοια διοίκηση, έκαναν επιλογή πολιτική, για να μπορούν να αρμέγουν, για να μπορούν να βγαίνουν οι πλειοψηφίες σας αύριο μεθαύριο. Αυτοί έδωσαν τα επιδόματα, αυτοί έφτιαξαν αυτά τα κουτάκια. Δεν τα φτιάξαμε εμείς.

Η θέση μας από το 1980, που κουβεντιάζαμε πάλι το μισθολόγιο, λέγαμε όχι στα επιδόματα. Κατακερματίζει αυτό το φαινόμενο τον εργατικό κόσμο στο δημόσιο χώρο. Πρέπει να έχουν ένα μισθό της προκοπής για να ζήσουν. Και από εκεί και πέρα βεβαίως κάποιες ειδικότητες δε θα τις αφήσεις έτσι. Δεν είναι σωστό. Σε ποιον τα λένε αυτά;

Υπάρχουν αυτές οι αντιδράσεις. Εδώ μέσα είμαστε λίγοι και μπορούμε να μιλάμε, υπολογίζοντας ότι δε μας ακούνε κ.λπ. Αυτά που ακούγονται εδώ μέσα από ορισμένους, ελάχιστους

Σελίδα 4364 

βέβαια, γιατί δεν συμμετείχαν πολλοί, ηχούν παράξενα. Μάλιστα υποψιάζομαι ότι ήταν κάπως οργανωμένη αυτή η αποχή γι'αυτό το νομοσχέδιο. Είπα βέβαια ότι η Νέα Δημοκρατία έχει κάποια προβλήματα, εννοώ διαδικασίες οι οποίες είναι αντικειμενικές, αλλά δεν μπορώ να καταλάβω γιατί αυτό το νομοσχέδιο ήλθε αυτήν τη στιγμή όπου η Νέα Δημοκρατία έχει αυτά τα προβλήματα, που θα μπορούσαμε στην ουσία να κουβεντιάσουμε περισσότεροι άνθρωποι, γιατί είναι ένα Κόμμα με πολλούς Βουλευτές. Και το περνάμε όπως-όπως.

Υπάρχουν αντιδράσεις. Να πάνε αυτοί οι συνάδελφοι έξω σ'αυτούς που αντιδρούν και να πουν ότι εσείς είσαστε τεμπέληδες, είσαστε υψηλόμισθοι, είσαστε αυτοί και αυτοί. Να τα πουν καθαρά. 'Οχι μόνο προεκλογικά να δεσμεύονται, ότι κοιτάξτε να δείτε όλα θα τακτοποιηθούν, πάμε για "σοσιαλισμό" και όταν έρχεται η κρίσιμη ώρα να βάζουν την ψήφο τους υπέρ τέτοιων νομοσχεδίων. 'Ανθρωποι οι οποίοι είναι πατριάρχες του ρουσφετιού, άνθρωποι οι οποίοι πήγαιναν σε δικές μας οικογένειες και αρμέγαν ψήφους, έρχονται εδώ και λένε, κοιτάξτε να δείτε, έχουμε μεγάλο χρέος, πρέπει να το πληρώσετε. Γιατί να το πληρώσουν αυτοί το μεγάλο χρέος και να μη το πληρώσουν οι μεγαλοσχήμονες αυτού του Τόπου που αυτοί τα έχουν; Και γιατί να κάνουμε ρυθμίσεις τριακοσίων δισεκατομμυρίων και να σιωπούν; Χάρισμα τριακόσια δισεκατομμύρια, στους πετρελαιάδες.

Αναφορικά με το άρθρο 6, υπογραμμίσαμε και επιμένουμε ότι θέλουμε απάντηση σχετικά με τα αντικειμενικά και υποκειμενικά κριτήρια των πειθαρχικών ποινών. Σας φοβόμαστε, κύριε Υφυπουργέ. Πως θα γίνει δηλαδή; 'Οταν λέμε σας φοβόμαστε, το λέμε με την πολιτική έννοια. Δε μιλάω προσωπικά. 'Εναν άνθρωπό σας να βάλετε εκεί και έτσι και λίγο παραπάτησε, έτσι και έκανε και καμιά πορεία στο δρόμο, ίσως μας βγει κανένας 509 και κανένα ιδιώνυμο! Και όχι μόνο αυτό, αλλά θα τον διώξει και από τη δουλειά του τον άνθρωπο!

Συνεπώς, θέλουμε ακριβή προσδιορισμό των υποκειμενικών στοιχείων που συνιστούν πειθαρχικό παράπτωμα. Αλλιώς πως, θα αλωνίζουν οι αξιολογητές και θα έχουμε νέους χαφιέδες μέσα στη Δημόσια Διοίκηση. Παίρνετε μεγάλη πολιτική ευθύνη. Τελείωσα, κύριε Πρόεδρε.

ΠΡΟΕΔΡΕΥΩΝ (Παναγιώτης Σγουρίδης): Κύριοι συνάδελφοι, θέλω να σας πω το εξής. Εγώ στις δώδεκα η ώρα θα μπορούσα να ψηφίσω τα άρθρα. Και αν συνεχίσουμε με αυτό το ρυθμό, εγώ έχω την καλή διάθεση να καθίσουμε μέχρι στις δύο η ώρα. 'Ομως, δεν κάνουμε νομοτεχνική επεξεργασία των άρθρων. Μιλούμε πολιτικά. Τότε εν τοιαύτη περιπτώσει, γιατί να έχουμε την αρχή του νομοσχεδίου.

Ο κύριος Κουβέλης έχει το λόγο.

ΦΩΤΗΣ ΚΟΥΒΕΛΗΣ: Κύριε Πρόεδρε, κατανοώ την ανάγκη να υπάρξει μία ηρεμία στο χώρο των δικαστικών υπαλλήλων.

Γνωρίζω, κύριε Υπουργέ της Δικαιοσύνης, ότι υπάρχει η απόφαση του Συμβουλίου της Επικρατείας. Θέλω να σας διαβεβαιώσω ότι διατηρώ τις σκέψεις μου. 'Οπως επιμένω ότι υπάρχει η διαβάθμιση στο χώρο της Δημόσιας Διοίκησης, μία διαβάθμιση που αφορά στην εκπαίδευση.

'Εχω υποβάλει τροπολογία, κύριε Υπουργέ της Δικαιοσύνης, μία τροπολογία η οποία ομιλεί για την ισόποση αύξηση όλων των κλιμακίων. Δεν θέλει να διακρίνει επί του παρόντος. Αλλά το ερώτημά μου, εάν θέλουμε να αφήσουμε τα πράγματα σήμερα ως έχουν -και να τα αφήσουμε -το ερώτημά μου επαναλαμβάνω είναι ευθύ. Τι θα κάνει η Κυβέρνηση με τη διαβάθμιση της εκπαίδευσης στο χώρο των δικαστηρίων και της Δημόσιας Διοίκησης ευρύτερα η Κυβέρνηση; Και ειδικότερα τι θα κάνει το Υπουργείο Δικαιοσύνης;

Αντιλαμβάνομαι τις ισορροπίες που υπάρχουν στο χώρο της ομοσπονδίας των δικαστικών υπαλλήλων. Κατανοώ την ισορροπία που επιβάλλεται από μία δικαστική απόφαση, για την οποία, επαναλαμβάνω, έχω τις σκέψεις μου, που δεν είναι του παρόντος. Εισηγούμαι και προτείνω στην Κυβέρνηση να δώσετε ισόποση αύξηση με διατήρηση των μισθολογικών κλιμακίων, διατηρώντας κριτήριο το ανωτάτης εκπαίδευσης και μέσης εκπαίδευσης.

Ας το αφήσουμε επί του παρόντος έτσι. Αλλά θα παρακαλέσω να έχω την προσωπική σας δέσμευση, τι θα κάνετε περαιτέρω με αυτό το ζήτημα. Είναι ένα πρόβλημα. 

Και πρέπει να σας πω, κύριε Υπουργέ της Δικαιοσύνης, ότι αυτά τα οποία είπατε εσείς, κατά πάντα σεβαστά σε ό,τι αφορούν την ευρυθμία στο χώρο της Δικαιοσύνης, δεν είναι σε απόλυτη σύμπτωση με τα όσα ο Υφυπουργός κ. Χριστοδουλάκης ανέφερε. Είναι ένα ζήτημα. Να διευκολύνουμε αυτά τα οποία υποστηρίζει η ομοσπονδία, δε θέλουμε να προκαλέσουμε αναταραχές στο χώρο της Γραμματείας των Δικαστηρίων. Θέλουμε, όμως, από την άλλη μεριά να διαμορφώσουμε μια κατάσταση, η οποία θα ικανοποιεί και τους μεν και τους δε και κυρίως θα αναφέρεται σταθερά και αταλάντευτα σ'αυτό το οποίο λέμε "διαβάθμιση της εκπαίδευσης στο χώρο της Δημόσιας Διοίκησης". Εκτός και εάν υποστηρίζετε ότι αυτή η διαβάθμιση δεν είναι χρήσιμη και ωφέλιμη για το χώρο των δικαστηρίων. Αλλά τότε θεωρήστε δεδομένη τη διαφωνία μας.

ΠΡΟΕΔΡΕΥΩΝ (Παναγιώτης Σγουρίδης): Η κα Λουλέ έχει το λόγο.

ΑΝΔΡΙΑΝΗ ΛΟΥΛΕ: Κύριε Πρόεδρε, εδώ βρισκόμαστε σε ένα φαινόμενο, που αν συμβαίνει συχνά στη Βουλή, δεν καταλαβαίνω τι ρόλο παίζουν οι Υπουργοί που είναι αρμόδιοι σε κάθε νομοσχέδιο.

Πριν δύο ώρες -και συμφωνήσαμε όλοι- ο κ. Χριστοδουλάκης έφερε μια τροποποίηση στο άρθρο 16. Και μετά έρχεται εδώ ένας άλλος Υπουργός, καθόλου αρμόδιος για το συγκεκριμένο νομοσχέδιο, τον οποίο γνωρίζει πολύ καλά πόσο εκτιμώ, και εδώ μπαίνει ένα ερώτημα για την ενότητα λόγου της Κυβέρνησης.

ΠΡΟΕΔΡΕΥΩΝ (Παναγιώτης Σγουρίδης): Η κα Αράπη-Καραγιάννη έχει το λόγο.

ΒΑΣΙΛΙΚΗ ΑΡΑΠΗ-ΚΑΡΑΓΙΑΝΝΗ: Κύριε Πρόεδρε, επειδή προηγουμένως είχα χάσει τον ειρμό μου και το είχα κατά νου να το πω, θα ήθελα να πω στον κύριο Υπουργό για το επίδομα, κίνητρο απόδοσης, που είναι από τριάντα οκτώ μέχρι εξήντα οκτώ χιλιάδες, κλιμακούμενο φυσικά κατά κατηγορία, το οποίο δίδεται για αύξηση αποδοτικότητας στους υπαλλήλους. Δίδεται, όμως, με τέτοιες προϋποθέσεις, που δεν ξέρουν αυτοί που θα το παίρνουν πόσο χρονικά θα το παίρνουν, εάν θα το παίρνουν για άλφα ή για βήτα χρονικό διάστημα και με ποιες προϋποθέσεις. Διότι ξέρουμε πολύ καλά ότι υπάρχουν κάποιοι διευθυντές, κάποιοι ανώτεροι, που εάν ο υπάλληλος δεν είναι αρεστός, πιθανόν να του κόβεται. Δεν ξέρουμε τις προϋποθέσεις. Θα το παίρνει; Θα είναι ο υπάλληλος αρεστός στον προϊστάμενο να το εγκρίνει το συμβούλιο και να πάρει το επίδομα; Θα κάνει τα θελήματα αυτών που τον έχουν βάλει σε κάποια θέση; Δεν το γνωρίζουμε αυτό.

Επίσης, εδώ υπάρχει ένα μεγάλο πρόβλημα. Αναφέρομαι στους εκπαιδευτικούς, που το καλοκαίρι για δύο μήνες δε δουλεύουν. Θα το παίρνουν οι εκπαιδευτικοί το επίδομα αυτό τους θερινούς μήνες που δε δουλεύουν; Δεν είναι ξεκαθαρισμένα τα πράγματα όσον αφορά αυτό το επίδομα.

Εγώ, κύριε Υπουργέ, θέλω από σας μια ξεκαθαρισμένη θέση, τι θα γίνεται.

'Οσον αφορά για το ένα θέμα για το επίδομα ...

ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπ. Οικονομικών): Αύριο θα το συζητήσουμε.

ΒΑΣΙΛΙΚΗ ΑΡΑΠΗ-ΚΑΡΑΓΙΑΝΝΗ: Αύριο, εντάξει.

'Οσον αφορά το θέμα με τους δικαστικούς υπαλλήλους, επειδή εγώ το έθεσα στην Επιτροπή, πιστεύω ότι ο κύριος Υφυπουργός πριν από δύο ώρες είχε καταθέσει την τροπολογία και είχε νομίζω τις θέσεις όλων των Κομμάτων που μας βρίσκει σύμφωνους.

Τώρα αυτήν τη στιγμή έρχεται ο καθ' ύλην αρμόδιος Υπουργός και πάει να φέρει τα επάνω κάτω.

Εμείς, οι πρώτοι που τοποθετηθήκαμε, υποστηρίζουμε τη θέση, που ο Υφυπουργός είχε πει πριν δύο ώρες. Ευχαριστώ πολύ.

ΠΡΟΕΔΡΕΥΩΝ (Παναγιώτης Σγουρίδης): Και εμείς ευχαριστούμε.

Σελίδα 4365 

 

Ο κ. Ρεγκούζας έχει το λόγο για ένα λεπτό.

ΑΔΑΜ ΡΕΓΚΟΥΖΑΣ: Κύριε Πρόεδρε, πήρα το λόγο, για να δώσω μια απάντηση και μόνο, ότι εάν η υπεύθυνη στάση της Παράταξής μας, απέναντι στα προβλήματα της ελληνικής κοινωνίας, αλλά και στις ανάγκες του δημοκρατικού διαλόγου, που γίνεται και στο Κοινοβούλιο, θεωρείται λαϊκισμός, εμείς αποδεχόμαστε αυτό το χαρακτηρισμό. 'Ομως, οι εφευρέτες του νεολαϊκισμού που τον βάφτισαν παραπλανητικά "εκσυγχρονισμό", δεν μπορούν να μιλάνε για λαϊκισμό στη δική μας Παράταξη!

Σ' ό,τι αφορά την ευθύνη μας, η διαχρονική μας παρουσία και η πολιτική μας ιστορία και η διαδρομή μας μέσα στην ιστορία του 'Εθνους, είναι καταγεγραμμένη και βεβαίως με τα ελαττώματά της, όμως, εμείς είμαστε υπερήφανοι για την Παράταξή μας, γιατί έχει προσφέρει στον Τόπο και νομίζουμε, ότι στη σημερινή συγκυρία αποτελεί και τη μοναδική εγγύηση προσφοράς για το μέλλον στον Τόπο. Και με χρέος προς την Πατρίδα, προς τους πολίτες και τα προβλήματα, θα συνεχίζουμε να ασκούμε την πολιτική μας, να ακούμε τις απόψεις των άλλων Κομμάτων, να τις σεβόμαστε, αλλά όχι κατ' ανάγκη να συμφωνούμε!

ΠΡΟΕΔΡΕΥΩΝ (Παναγιώτης Σγουρίδης): Ο κύριος Υπουργός Δικαιοσύνης έχει το λόγο.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Θέλω να μιλήσω στους εξ ημών νομικούς. Οι άλλοι δεν έχετε ευθύνη.

Υπάρχει, κύριε Κουβέλη, απόφαση του Συμβουλίου της Επικρατείας, η οποία οπωσδήποτε εξομοιώνει, ναι ή όχι; Αυτήν την απόφαση του Συμβουλίου της Επικρατείας ο Υπουργός θα την γράψει στα παλαιότερα των υποδημάτων του, όπως τα γράφατε εσείς μια φορά και ένα καιρό, ως Υπουργός Δικαιοσύνης;

ΦΩΤΗΣ ΚΟΥΒΕΛΗΣ: Εγώ;

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Μάλιστα, εσείς.

ΠΡΟΕΔΡΕΥΩΝ (Παναγιώτης Σγουρίδης): Είναι περασμένη η ώρα, κύριε Υπουργέ. Μη μπαίνουμε σε προσωπικά θέματα.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Δεν κάναμε τίποτε άλλο.

ΦΩΤΗΣ ΚΟΥΒΕΛΗΣ: Τι είναι αυτά που λέτε;

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Να τελειώσω. Λέω αυτά που ξέρω εγώ να λέω. 'Οχι αυτά, που θέλεις να λες εσύ.

ΦΩΤΗΣ ΚΟΥΒΕΛΗΣ: Δεν μπορείτε να μην βρίζετε;

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Υπάρχει απόφαση του Συμβουλίου Επικρατείας, ναι ή όχι, με την οποία συνεμορφώθη η διοίκηση;

Υπήρχε η διάκριση, κύριε Κουβέλη, ναι ή όχι; Υπήρχε. Και επέρχεται η απόφαση του Συμβουλίου Επικρατείας και η διοίκηση συμμορφώνεται και ρυθμίζει τα πράγματα.

Εγώ, για να διευκολύνω για το μέλλον, κύριε Πρόεδρε, και να μην θεωρήσουν, ότι έχουμε τίποτα μαζί και μαλώνουμε, δεν ξέρω με ποιους, θα ήθελα να προστεθεί εδάφιο 3, στο άρθρο 16, που να λέει:

"Η διάταξη του παρόντος, καταλαμβάνει τους μέχρι της δημοσίευσης του νόμου υπηρετούντες".

ΠΡΟΕΔΡΕΥΩΝ (Παναγιώτης Σγουρίδης): Επειδή νομοτεχνικά επεξεργαζόμαστε το άρθρο, θα ήθελα να ερωτήσω, η διόρθωση του Υπουργού, που λέει ότι "όσοι κέρδισαν τις αποφάσεις...".

ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπ. Οικονομικών): Εδώ τελεία και συνεχίζει αυτό...

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): 'Οχι, όχι. Σας παρακαλώ. Δεν είναι νομικός ο κ. Χριστοδουλάκης.

ΑΔΑΜ ΡΕΓΚΟΥΖΑΣ: Είναι ανοιχτό, το θέμα κύριε Υπουργέ.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Σας παρακαλώ, δεν υπάρχει ανοιχτό θέμα. Σας παρακαλώ, κύριε Πρόεδρε, είμαι ο αρμόδιος Υπουργός!

ΠΡΟΕΔΡΕΥΩΝ (Παναγιώτης Σγουρίδης): Θέλω να βοηθήσω, κύριε Υπουργέ.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Κοιτάξτε. 'Οπως έχει το άρθρο, παραμένει. Και μπαίνει εδάφιο 3, το οποίο έχει ως εξής: "Η διάταξη του παρόντος", άρθρου, δηλαδή, "καταλαμβάνει τους μέχρι της δημοσίευσης του νόμου υπηρετούντες".

ΠΡΟΕΔΡΕΥΩΝ (Παναγιώτης Σγουρίδης): 'Αρα τα προηγούμενα δεν υπάρχουν, αυτά που έκανε ο κύριος Υφυπουργός.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Από εδώ και πέρα δεν κάνουμε τίποτε άλλο, παρά να εφαρμόζουμε την απόφαση του Συμβουλίου της Επικρατείας. Και αν μεθαύριο βγει και άλλη απόφαση, που να περιμένετε ότι θα ξαναβγεί, η διοίκηση πάλι είναι υποχρεωμένη, σύμφωνα με το νόμο, να εφαρμόζει τις αποφάσεις του Συμβουλίου της Επικρατείας.Κάποιος άλλος Υπουργός θα ακολουθήσει τον ίδιο δρόμο.

Κάτι άλλο πρέπει να συμβεί. Και εγώ θα βοηθήσω σ' αυτό το θέμα, αλλά δεν είναι του παρόντος.

ΦΩΤΗΣ ΚΟΥΒΕΛΗΣ: Κύριε Πρόεδρε, παρακαλώ το λόγο.

ΠΡΟΕΔΡΕΥΩΝ (Παναγιώτης Σγουρίδης): Μισό λεπτό να τελειώσει ο κύριος Υπουργός. Ορίστε, κύριε Υπουργέ.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Δεν έχω τίποτε άλλο να προσθέσω επί του θέματος.

Τώρα μπαίνω σ' ένα άλλο θέμα. Με συγχωρείτε πάρα πολύ είχα δημοσιεύσει μία μελέτη, τι είναι "λαϊκισμός" και τι είναι "δημαγωγία". Η λέξη "λαϊκισμός" κύριε Σπυριούνη, και σας έχω πει να μην την ξαναχρησιμοποιήσετε, είναι λέξη ιερή. Παράγεται από το λαός, λαϊκίζω, λαϊκόφρων, λαός, λαϊκή αγορά, λαϊκή μουσική, κ.λπ., είναι του λαού.

'Ο,τι λέγεται πέρα από εκείνα τα σωστά, σαν υπερβολές, είναι δημαγωγία. 'Οταν θέλετε, λοιπόν, να χτυπήσετε κάτι, να λέτε αυτός δημαγωγεί όχι λαϊκίζει. Υπήρξε στην τσαρική Ρωσία, κόμμα του αγροτικού λαϊκισμού. Υπήρξε στη Βουλγαρία υπό τον αείμνηστο Σταμπολίνσκι κόμμα του αγροτικού λαϊκισμού, τον οποίο δολοφόνησαν οι στρατοκράτες το 1923. Ο Τουργκένιεφ, ο Ντοστογιέφσκι, ήταν μέλη του κόμματος του αγροτικού λαϊκισμού στην παλιά τσαρική Ρωσία. 'Εχει μία ιστορία το θέμα. Μη χαλάμε, δηλαδή, τη λέξη λαός και λέμε λαϊκίζει κ.λπ. Να λέμε δημαγωγεί. Είναι δημαγωγός. Εγώ έχω αποδεχθεί τον όρο ότι είμαι λαϊκιστής, ναι και λαϊκίζω γιατί πιστεύω επάνω σε αυτήν όχι τη φιλοσοφική αλλά την εννοιολογική θεωρία, ακριβώς, και η γραμματική διατύπωση. Γι αυτό να μην ξανακούσω από μας τουλάχιστον τον όρο αυτό. Τώρα εάν το λέει ο συνάδελφος εκ Θεσσαλονίκης, να το λέει.

ΠΡΟΕΔΡΕΥΩΝ (Παναγιώτης Σγουρίδης): Ο κ. Κουβέλης έχει το λόγο, άλλωστε έχει δικαίωμα να τριτολογήσει.

ΦΩΤΗΣ ΚΟΥΒΕΛΗΣ: Τον έχω το λόγο, κύριε Πρόεδρε, αλλά ήθελα να πω στον κύριο Υπουργό της Δικαιοσύνης ότι οφείλει, όταν αναφέρεται σε κάποιες παραβιάσεις νόμων, να είναι συγκεκριμένος. Τουλάχιστον, εγώ, επιλέγω, όταν του απευθύνω το λόγο, να είμαι πάντοτε συγκεκριμένος. Θέλω να σας διαβεβαιώσω, κύριε Υπουργέ της Δικαιοσύνης, ότι δε με φοβίζετε με αυτές τις αοριστίες σας.

Βεβαίως, το Συμβούλιο Επικρατείας έχει βγάλει μία απόφαση και πρέπει να γίνεται σεβαστή η απόφαση των όποιων δικαστηρίων από τη διοίκηση, ανεξάρτητα βέβαια αν επιλεκτικά έχει γίνει σε αυτήν την περίπτωση και δεν έχει γίνει σε όλες τις άλλες. Αλλά είμαι βέβαιος ότι κατανοεί ο Υπουργός της Δικαιοσύνης ότι είναι δικαίωμα του Νομοθετικού Σώματος να νομοθετεί επέκεινα της όποιας αποφάσεως του Συμβουλίου της Επικρατείας. Φοβάμαι, ότι δεν μπορούμε να συνεννοηθούμε. Επρότεινα ισόποση αύξηση με τη διατήρηση των μισθολογικών κλιμακίων ανάλογα με την εκπαιδευτική διαβάθμιση στο χώρο της Δημόσιας Διοίκησης. Σε ό,τι αφορά τις άλλες περιπλανήσεις περί τους λαϊκισμούς δε με αφορούν.

ΠΡΟΕΔΡΕΥΩΝ (Παναγιώτης Σγουρίδης): Η κα Καραγιάννη έχει το λόγο.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Κύριε Πρόεδρε ...

ΠΡΟΕΔΡΕΥΩΝ (Παναγιώτης Σγουρίδης): Κύριε Υπουργέ, έχω δώσει το λόγο στην κα Καραγιάννη. Να τελειώσει η κα Καραγιάννη και αμέσως θα πάρετε το λόγο, κύριε Υπουργέ.

ΒΑΣΙΛΙΚΗ ΑΡΑΠΗ - ΚΑΡΑΓΙΑΝΝΗ: Κύριε Πρόεδρε, έχω εγώ το λόγο, άλλωστε είμαι και γυναίκα.

Σελίδα 4366 

 

ΠΡΟΕΔΡΕΥΩΝ (Παναγιώτης Σγουρίδης): Κύριε Υπουργέ, ειδικά στις γυναίκες έχετε αδυναμία και ευγένεια. Ορίστε, κα Καραγιάννη.

ΒΑΣΙΛΙΚΗ ΑΡΑΠΗ - ΚΑΡΑΓΙΑΝΝΗ: Κύριε Πρόεδρε, εγώ δεν είμαι νομικός και νομίζω ότι οι περισσότεροι δεν είμαστε νομικοί εδώ. Θα έλεγα, επειδή το θέμα είναι περισσότερο νομικό και οι περισσότεροι συνάδελφοι νομικοί δεν είναι αυτήν τη στιγμή για να πουν τις θέσεις τους επάνω σε αυτό το συγκεκριμένο άρθρο, θα έλεγα να το εξαιρέσουμε σήμερα, να ψηφίσουμε όλα τα άλλα και αύριο που θα είναι οι συνάδελφοι οι νομικοί εδώ, που γνωρίζουν, να το ψηφίσουμε. Διότι ούτε εγώ είμαι νομικός ούτε η κα Λουλέ ούτε ο κ. Ρεγκούζας.

ΑΔΑΜ ΡΕΓΚΟΥΖΑΣ: Εγώ είμαι νομικός.

ΠΡΟΕΔΡΕΥΩΝ (Παναγιώτης Σγουρίδης): Ο κύριος Υπουργός της Δικαιοσύνης έχει το λόγο.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Κύριε Πρόεδρε, δεν ανακριβολόγησα ποτέ. Ο κ. Κουβέλης εχρημάτισε Υπουργός Δικαιοσύνης και ως Υπουργός Δικαιοσύνης κατέθεσε ορισμένα νομοσχέδια, μεταξύ των οποίων...

ΦΩΤΗΣ ΚΟΥΒΕΛΗΣ: Τα οποία ψηφίσατε.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Ναι μεταξύ των οποίων ήταν και ένα περί άρσεως των συνεπειών του εμφυλίου πολέμου..

ΦΩΤΗΣ ΚΟΥΒΕΛΗΣ: Το ψηφίσατε.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Το ψηφίσαμε μετ' επαίνων. 'Ομως, όταν εμείς κάναμε τροπολογίες να λύσουμε θέματα των αγωνιστών της Αντίστασης, ο κ. Κουβέλης μαζί με τον κ. Σαμαρά μας ενέπαιζε εδώ μέσα και έφτασε κάποια ώρα από τη στενοχώρια μου να λιποθυμήσω εδώ για πρώτη φορά, διότι έχω κάποιο πρόβλημα. 'Οταν μιλώ λοιπόν εγώ, κύριε Κουβέλη, δε μιλώ επί ανακριβολογιών. Μιλώ επάνω σε στοιχεία. Και σας είπα "το βάζετε αυτό. 'Οταν θα έρθει η δεξιά θα τα καταργήσει αυτά". Μου λέγατε όχι και ήρθε η δεξιά και τα κατήργησε και εκείνα που εισηγηθήκατε με την συγκυβέρνηση το 1989...

ΦΩΤΗΣ ΚΟΥΒΕΛΗΣ: Τι σχέση έχει αυτό, με αυτό που λέμε τώρα;

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): 'Εχει.

ΦΩΤΗΣ ΚΟΥΒΕΛΗΣ: Κύριε Πρόεδρε, έχει καμία σχέση το ένα με το άλλο;

Μιλάμε επί συγκεκριμένων θεμάτων.

ΣΤΡΑΤΗΣ ΚΟΡΑΚΑΣ: Κύριε Πρόεδρε, παρακαλώ το λόγο.

ΠΡΟΕΔΡΕΥΩΝ (Παναγιώτης Σγουρίδης): Δεν έχετε το λόγο.

Ορίστε, κύριε Υφυπουργέ, έχετε το λόγο.

ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπ. Οικονομικών): Κύριε Πρόεδρε, όπως είχα πει στην πρώτη συζήτηση, αλλά και στη συζήτηση που ακολούθησε επί του θέματος, η πρόθεση της Κυβέρνησης -και αυτό ήταν το πνεύμα το οποίο διαμορφώθηκε και στην Κοινοβουλευτική Επιτροπή και απόψε- είναι να κλείσει αυτό το ζήτημα.

Επειδή, όπως είπα και προηγουμένως, υπάρχουν υπάλληλοι οι οποίοι υπηρετούν στο ίδιο χώρο και οι οποίοι έχουν ήδη καταθέσει τις προσφυγές τους και ενδέχεται να προκύψει η άλφα ή η βήτα απόφαση από την προσφυγή αυτή, η πρόθεση αυτής της Κυβέρνησης να κλείσει το θέμα πρέπει να καλυφθεί με τέτοιο τρόπο, έτσι ώστε να λαμβάνει και αυτό το γεγονός υπόψη της.

Κατά συνέπεια, η φράση την οποία πρότεινε ο Υπουργός Δικαιοσύνης πιστεύω, ότι ορίζει το θέμα αυτό με ένα ρητό τρόπο. Η φράση την οποία είχα καταθέσει "μέχρι τη δημοσίευση του παρόντος" αντικαθίσταται με αυτήν η οποία εξεφωνήθη προηγουμένως.

Με την ευκαιρία αυτή θα ήθελα να προσθέσω μία άλλη αλλαγή στην παράγραφο 2 του άρθρου 3 στην περίπτωση α': Το εικοστό όγδοο και καταληκτικό το ενδέκατο μισθολογικό κλιμάκιο, γίνεται εικοστό έβδομο και καταληκτικό το δέκατο μισθολογικό κλιμάκιο. Σας ευχαριστώ.

ΣΤΡΑΤΗΣ ΚΟΡΑΚΑΣ: Κύριε Πρόεδρε, παρακαλώ το λόγο.

ΠΡΟΕΔΡΕΥΩΝ (Παναγιώτης Σγουρίδης): Κηρύσσεται περαιωμένη η συζήτηση επί της ενότητας των άρθρων 1 έως και 16 και εισερχόμαστε στην ψήφισή τους κεχωρισμένως.

Ερωτάται το Σώμα: Γίνεται δεκτό το άρθρο 1;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΑΔΑΜ ΡΕΓΚΟΥΖΑΣ: Κατά πλειοψηφία.

ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): Κατά πλειοψηφία.

ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 1 έγινε δεκτό κατά πλειοψηφία.

ΣΤΡΑΤΗΣ ΚΟΡΑΚΑΣ: Τον εξευτελισμό της Εκτελεστική Εξουσίας θα τον πάρουμε υπόψη μας;

ΠΡΟΕΔΡΕΥΩΝ (Παναγιώτης Σγουρίδης): Ερωτάται το Σώμα: Γίνεται δεκτό το άρθρο 2;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΑΔΑΜ ΡΕΓΚΟΥΖΑΣ: Κατά πλειοψηφία.

ΔΗΜΗΤΡΙΟΣ Β.ΚΩΣΤΟΠΟΥΛΟΣ (Ε'Αντιπρόεδρος της Βουλής): Κατά πλειοψηφία.

ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 2 έγινε δεκτό κατά πλειοψηφία.

Ερωτάται το Σώμα: Γίνεται δεκτό το άρθρο 3, όπως τροποποιήθηκε;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΑΔΑΜ ΡΕΓΚΟΥΖΑΣ: Κατά πλειοψηφία.

ΔΗΜΗΤΡΙΟΣ Β.ΚΩΣΤΟΠΟΥΛΟΣ (Ε'Αντιπρόεδρος της Βουλής): Κατά πλειοψηφία.

ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 3 έγινε δεκτό κατά πλειοψηφία, όπως τροποποιήθηκε.

Ερωτάται το Σώμα: Γίνεται δεκτό το άρθρο 4;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΑΔΑΜ ΡΕΓΚΟΥΖΑΣ: Κατά πλειοψηφία.

ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): Κατά πλειοψηφία.

ΠΡΟΕΔΡΕΥΩΝ (Παναγιώτης Σγουρίδης): Συνεπώς, το άρθρο 4 έγινε δεκτό κατά πλειοψηφία.

Ερωτάται το Σώμα: Γίνεται δεκτό το άρθρο 5;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΑΔΑΜ ΡΕΓΚΟΥΖΑΣ: Κατά πλειοψηφία.

ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): Κατά πλειοψηφία.

ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 5 έγινε δεκτό κατά πλειοψηφία.

Ερωτάται το Σώμα: Γίνεται δεκτό το άρθρο 6;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΑΔΑΜ ΡΕΓΚΟΥΖΑΣ: Κατά πλειοψηφία.

ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): Κατά πλειοψηφία.

ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 6 έγινε δεκτό κατά πλειοψηφία.

Ερωτάται το Σώμα: Γίνεται δεκτό το άρθρο 7;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΑΔΑΜ ΡΕΓΚΟΥΖΑΣ: Κατά πλειοψηφία.

ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): Κατά πλειοψηφία.

ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 7 έγινε δεκτό κατά πλειοψηφία.

Ερωτάται το Σώμα: Γίνεται δεκτό το άρθρο 9;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΑΔΑΜ ΡΕΓΚΟΥΖΑΣ: Κατά πλειοψηφία.

ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): Κατά πλειοψηφία.

ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 9 έγινε δεκτό κατά πλειοψηφία.

Ερωτάται το Σώμα: Γίνεται δεκτό το άρθρο 11;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΑΔΑΜ ΡΕΓΚΟΥΖΑΣ: Κατά πλειοψηφία.

ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): Κατά πλειοψηφία.

ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 11 έγινε δεκτό κατά πλειοψηφία.

Ερωτάται το Σώμα: Γίνεται δεκτό το άρθρο 12;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΑΔΑΜ ΡΕΓΚΟΥΖΑΣ: Κατά πλειοψηφία.

Σελίδα 4367 

 

ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): Κατά πλειοψηφία.

ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 12 έγινε δεκτό κατά πλειοψηφία.

Ερωτάται το Σώμα: Γίνεται δεκτό το άρθρο 14, όπως τροποποιήθηκε από τον κύριο Υπουργό;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΑΔΑΜ ΡΕΓΚΟΥΖΑΣ: Κατά πλειοψηφία.

ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): Κατά πλειοψηφία.

ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 14 έγινε δεκτό κατά πλειοψηφία, όπως τροποποιήθηκε από τον κύριο Υπουργό.

Ερωτάται το Σώμα: Γίνεται δεκτό το άρθρο 15, όπως τροποποιήθηκε από τον κύριο Υπουργό;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΑΔΑΜ ΡΕΓΚΟΥΖΑΣ: Κατά πλειοψηφία.

ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): Κατά πλειοψηφία.

ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 15 έγινε δεκτό κατά πλειοψηφία, όπως τροποποιήθηκε από τον κύριο Υπουργό.

Ερωτάται το Σώμα: Γίνεται δεκτό το άρθρο 16, όπως τροποποιήθηκε από τον κύριο Υπουργό Δικαιοσύνης;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΑΔΑΜ ΡΕΓΚΟΥΖΑΣ: Κατά πλειοψηφία.

ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): Κατά πλειοψηφία.

ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 16 έγινε δεκτό κατά πλειοψηφία, όπως τροποποιήθηκε από τον κύριο Υπουργό Δικαιοσύνης.

'Εχουν διανεμηθεί τα Πρακτικά της Πέμπτης, 23 Ιανουαρίου 1997 και ερωτάται το Σώμα αν επικυρώνονται.

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.

ΠΡΟΕΔΡΕΥΩΝ (Παναγιώτης Σγουρίδης): Συνεπώς τα Πρακτικά της 23ης Ιανουαρίου 1997 επικυρώθηκαν.

Ο Βουλευτής Θεσσαλονίκης κ. Τζιτζικώστας ζητεί ολιγοήμερη άδεια απουσίας του στο εξωτερικό.

Η Βουλή εγκρίνει;

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.

ΠΡΟΕΔΡΕΥΩΝ (Παναγιώτης Σγουρίδης): Η Βουλή ενέκρινε τη ζητηθείσα άδεια.

'Εχω την τιμή να ανακοινώσω στο Σώμα, ότι η Διαρκής Επιτροπή Μορφωτικών Υποθέσεων καταθέτει την 'Εκθεση της στο σχέδιο νόμου του Υπουργείου Πολιτισμού "Κύρωση Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Δημοκρατίας της Κροατίας περί συνεργασίας στους τομείς του πολιτισμού, της εκπαίδευσης και της επιστήμης".

Στο σημείο αυτό δέχεσθε να λύσουμε τη συνεδρίαση;

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.

Με τη συναίνεση του Σώματος και ώρα 01.00' λύεται η συνεδρίαση για σήμερα, ημέρα Τετάρτη, 26 Φεβρουαρίου 1997 και ώρα 18.00' με αντικείμενο εργασιών του Σώματος Κοινοβουλευτικό 'Ελεγχο, συζήτηση επικαίρων ερωτήσεων και στη συνέχεια Νομοθετική Εργασία, συνέχιση της συζήτησης επί των άρθρων και του συνόλου του σχεδίου νόμου "Αναμόρφωση μισθολογίου προσωπικού της Δημόσιας Διοίκησης και άλλες συναφείς διατάξεις".


Ο ΠΡΟΕΔΡΟΣ
         ΟΙ ΓΡΑΜΜΑΤΕΙΣ
 



Σελίδα 4368 
