Σελίδα 3421 

Π Ρ Α Κ Τ Ι Κ Α Β Ο Υ Λ Η Σ

Θ' ΠΕΡΙΟΔΟΣ (ΠΡΟΕΔΡΕΥΟΜΕΝΗΣ ΔΗΜΟΚΡΑΤΙΑΣ)

Σ Υ Ν Ο Δ Ο Σ Α'

ΣΥΝΕΔΡΙΑΣΗ ΟΒ'

Τρίτη 4 Φεβρουαρίου 1997

Αθήνα, σήμερα, στις 4 Φεβρουαρίου 1997, ημέρα Τρίτη και ώρα 18.24' συνήλθε στην Αίθουσα συνεδριάσεων του Βουλευτηρίου η Βουλή, σε Ολομέλεια, για να συνεδριάσει υπό την Προεδρία του Προέδρου κ. ΑΠΟΣΤΟΛΟΥ ΚΑΚΛΑΜΑΝΗ.

ΠΡΟΕΔΡΟΣ (Απόστολος Κακλαμάνης): Κυρίες και κύριοι συνάδελφοι, αρχίζει η συνεδρίαση.

Παρακαλείται ο κύριος Γραμματέας ν' ανακοινώσει τις αναφορές προς το Σώμα.

Ανακοινώνονται προς το Σώμα από το Βουλευτή Ροδόπης κ. Μασταφά Μουσταφά τ' ακόλουθα:

Α' ΚΑΤΑΘΕΣΗ ΑΝΑΦΟΡΩΝ

1) Ο Βουλευτής Λακωνίας κ. ΑΘΑΝΑΣΙΟΣ ΔΑΒΑΚΗΣ κατέθεσε αναφορά με την οποία η Πανσαμοθρακική Εστία Αθηνών "Η Πτερωτή Νίκη της Σαμοθράκης" ζητεί να μην καταργηθεί η έκπτωση στα ταχυδρομικά τέλη της διακίνησης της μηνιαίας εφημερίδας της "Κραυγή Σαμοθράκης".

2) Ο Βουλευτής Φθιώτιδας κ. ΔΗΜΗΤΡΙΟΣ ΑΛΑΜΠΑΝΟΣ κατέθεσε αναφορά με την οποία η Πανσαμοθρακική Εστία Αθηνών "Η Πτερωτή Νίκη της Σαμοθράκης" ζητεί να μην καταργηθεί η έκπτωση στα ταχυδρομικά τέλη της διακίνησης της μηνιαίας εφημερίδας της "Κραυγή Σαμοθράκης".

3) Ο Βουλευτής Χανίων κ. ΙΩΣΗΦ ΜΙΧΕΛΟΓΙΑΝΝΗΣ κατέθεσε αναφορά με την οποία το Συμβούλιο Περιοχής της 3ης Εδαφικής Περιφέρειας του Νομού Χανίων ζητεί τη μη κατάργηση της ΔΟΥ Βάμου του Νομού Χανίων.

4) Ο Βουλευτής Αθήνας κ. ΒΥΡΩΝ ΠΟΛΥΔΩΡΑΣ κατέθεσε αναφορά με την οποία η 'Ενωση Ιδιοκτητών Ημερησίων Επαρχιακών Εφημερίδων ζητεί την παρεμπόδιση του οικονομικού αδιεξόδου του επαρχιακού τύπου στην περίπτωση εφαρμογής νομοθετικών ρυθμίσεων που προβλέπουν την κατάργηση της καθιερωμένης έκπτωσης στα ταχυδρομικά και τηλεφωνικά τέλη.

5) Ο Βουλευτής Αιτωλ/νίας κ. ΧΡΗΣΤΟΣ ΣΜΥΡΛΗΣ - ΛΙΚΙΑΤΑΣ κατέθεσε αναφορά με την οποία η 'Ενωση Ιδιοκτητών Ημερησίων Επαρχιακών Εφημερίδων ζητεί την παρεμπόδιση του οικονομικού αδιεξόδου του επαρχιακού τύπου στην περίπτωση εφαρμογής νομοθετικών ρυθμίσεων που προβλέπουν την κατάργηση της καθιερωμένης έκπτωσης στα ταχυδρομικά και τηλεφωνικά τέλη.

6) Ο Βουλευτής Λακωνίας κ. ΑΘΑΝΑΣΙΟΣ ΔΑΒΑΚΗΣ κατέθεσε αναφορά με την οποία η 'Ενωση Ιδιοκτητών Ημερησίων Επαρχιακών Εφημερίδων ζητεί την παρεμπόδιση του οικονομικού αδιεξόδου του επαρχιακού τύπου στην περίπτωση εφαρμογής νομοθετικών ρυθμίσεων που προβλέπουν την κατάργηση της καθιερωμένης έκπτωσης στα ταχυδρομικά και τηλεφωνικά τέλη.

7) Ο Βουλευτής Φθιώτιδας κ. ΔΗΜΗΤΡΙΟΣ ΑΛΑΜΠΑΝΟΣ κατέθεσε αναφορά με την οποίαη 'Ενωση Ιδιοκτητών Ημερησίων Επαρχιακών Εφημερίδων ζητεί την παρεμπόδιση του οικονομικού αδιεξόδου του επαρχιακού τύπου στην περίπτωση εφαρμογής νομοθετικών ρυθμίσεων που προβλέπουν την κατάργηση της καθιερωμένης έκπτωσης στα ταχυδρομικά και τηλεφωνικά τέλη.

8) Ο Βουλευτής Λάρισας κ. ΓΕΩΡΓΙΟΣ ΑΔΑΜΟΠΟΥΛΟΣ κατέθεσε αναφορά με την οποίαη 'Ενωση Ιδιοκτητών Ημερησίων Επαρχιακών Εφημερίδων ζητεί την παρεμπόδιση του οικονομικού αδιεξόδου του επαρχιακού τύπου στην περίπτωση εφαρμογής νομοθετικών ρυθμίσεων που προβλέπουν την κατάργηση της καθιερωμένης έκπτωσης στα ταχυδρομικά και τηλεφωνικά τέλη.

9) Ο Βουλευτής Μαγνησίας κ. ΓΕΩΡΓΙΟΣ ΣΟΥΡΛΑΣ κατέθεσε αναφορά με την οποία ο Δήμος Μεγ. Χωρίου Τήλου του Νομού Δωδεκανήσου ζητεί την τοποθέτηση μόνιμου υπαλλήλου στο μονοθέσιο ταχυδρομικό γραφείο Τήλου.

10) Ο Βουλευτής Λασιθίου κ. ΜΙΧΑΗΛ ΚΑΡΧΙΜΑΚΗΣ κατέθεσε αναφορά με την οποία ο Δήμος Μεγ. Χωρίου Τήλου του Νομού Δωδεκανήσου ζητεί την τοποθέτηση μόνιμου υπαλλήλου στο μονοθέσιο ταχυδρομικό γραφείο Τήλου.

11) Οι Βουλευτές κ.κ. ΝΙΚΟΛΑΟΣ ΖΑΜΠΟΥΝΙΔΗΣ και ΝΙΚΟΛΑΟΣ ΓΚΕΛΕΣΤΑΘΗΣ κατέθεσαν αναφορά με την οποία ο Δήμος Ορεστιάδας ζητεί χρηματοδότηση για την ίδρυση και λειτουργία γραφείου υποστήριξης των βιομηχανικών και βιοτεχνικών επενδύσεων στην Ορεστιάδα 'Εβρου.

12) Ο Βουλευτής Μεσσηνίας κ. ΝΙΚΟΛΑΟΣ ΑΝΑΣΤΑΣΟΠΟΥΛΟΣ κατέθεσε αναφορά με την οποία η Κοινότητα Σιδηροκάστρου Μεσσηνίας ζητεί χρηματοδότηση για την ασφαλτόστρωση του δρόμου Σιδηροκάστρου - Καμαρίου στο Νομό Μεσσηνίας.

13) Η Βουλευτής Πέλλας κα ΠΑΡΘΕΝΑ ΦΟΥΝΤΟΥΚΙΔΟΥ κατέθεσε αναφορά με την οποία ο Σύλλογος Υπαλλήλων Αγροφυλακής του Νομού Κοζάνης ζητεί νέες μισθολογικές ρυθμίσεις για τα μέλη του.

14) Ο Βουλευτής Λακωνίας κ. ΑΘΑΝΑΣΙΟΣ ΔΑΒΑΚΗΣ 

Σελίδα 3422 

κατέθεσε δημοσίευμα εφημερίδας στο οποίο η Διεύθυνση Εγγείων Βελτιώσεων της ΝΑ Λακωνίας υποβάλλει προτάσεις για την εκπόνηση της υδρογεωλογικής μελέτης του μέσου και του άνω ρου του Ευρώτα ποταμού στο Νομό Λακωνίας.

15) Ο Βουλευτής Δράμας κ. ΚΩΝ/ΝΟΣ ΕΥΜΟΙΡΙΔΗΣ κατέθεσε αναφορά με την οποία η Νομαρχιακή Αυτοδιοίκηση Δράμας - Καβάλας - Ξάνθης ζητεί την καθιέρωση του κριτηρίου της εντοπιότητας για τις προσλήψεις στο Δημόσιο στην Επαρχία Κ.Νευροκοπίου.

16) Ο Βουλευτής Μαγνησίας κ. ΓΕΩΡΓΙΟΣ ΣΟΥΡΛΑΣ κατέθεσε αναφορά με την οποία ο Σύλλογος Υπαλλήλων Αγροφυλακής του Νομού Κοζάνης ζητεί νέες μισθολογικές ρυθμίσεις για τα μέλη του.

17) Ο Βουλευτής Πέλλας κ. ΓΕΩΡΓΙΟΣ ΚΑΡΑΣΜΑΝΗΣ κατέθεσε αναφορά με την οποία η κυρία Χριστίνα Πασχάλη Κούση, κάτοικος Σωσάνδρας Πέλλας ζητεί τη διευθέτηση του ιδιοκτησιακού καθεστώτος στρεμματικής έκτασης στο χωριό Σωσάνδρα στο Νομό Πέλλας.

18) Ο Βουλευτής Φωκίδας κ. ΝΙΚΟΛΑΟΣ ΓΚΕΛΕΣΤΑΘΗΣ κατέθεσε αναφορά με την οποία η Κοινότητα Μανάγουλης του Νομού Φωκίδας ζητεί οικονομική ενίσχυση για τον ηλεκτροφωτισμό του αλιευτικού καταφυγίου "Χιλιαδούς" και για τον καθαρισμό των παραλιών της περιοχής της.

19) Ο Βουλευτής Φωκίδας κ. ΝΙΚΟΛΑΟΣ ΓΚΕΛΕΣΤΑΘΗΣ κατέθεσε αναφορά με την οποία η Κοινότητα Μανάγουλης του Νομού Φωκίδας ζητεί χρηματοδότηση για την επισκευή της στέγης του δημοτικού σχολείου Μανάγουλης.

20) Ο Βουλευτής Μαγνησίας κ. ΓΕΩΡΓΙΟΣ ΣΟΥΡΛΑΣ κατέθεσε αναφορά με την οποία η Κοινότητα Γλώσσας του Νομού Μαγνησίας ζητεί την πρόσληψη του αναγκαίου προσωπικού στο ταχυδρομικό γραφείο Γλώσσας - Σκοπέλου.

21) Ο Βουλευτής Λάρισας κ. ΓΕΩΡΓΙΟΣ ΓΑΡΟΥΦΑΛΙΑΣ κατέθεσε αναφορά με την οποία οι Μηλοπαραγωγοί της Επαρχίας Αγιάς Λάρισας ζητούν τη χορήγηση αποζημίωσης για την κάλυψη των ζημιών που προξένησε στην παραγωγή τους η θεομηνία του Σεπτεμβρίου 1996.

22) Ο Βουλευτής Λασιθίου κ. ΜΙΧΑΗΛ ΚΑΡΧΙΜΑΚΗΣ κατέθεσε αναφορά με την οποία η Εταιρεία Ανάπτυξης Οροπεδίου Λασιθίου Α.Ε. ζητεί την εκτύπωση τηλεκάρτας με θέμα το οροπέδιο Λασιθίου.

23) Ο Βουλευτής Λασιθίου κ. ΜΙΧΑΗΛ ΚΑΡΧΙΜΑΚΗΣ με αναφορά του ζητεί την εφαρμογή της δικαστικής απόφασης για τη μονιμοποίηση των δικηγόρων στις υπηρεσίες της ΔΕΗ στους Νομούς Εύβοιας και Βοιωτίας.

24) Ο Βουλευτής Αχαίας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στις λειτουργικές δυσκολίες που επικρατούν στις Δημόσιες Οικονομικές Εφορίες και στη σύγχυση των φορολογουμένων στην παραλαβή και επεξεργασία των φορολογικών δηλώσεων.

25) Ο Βουλευτής Αχαίας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στις συντάξεις και στα επιδόματα που χορηγούνται στις πολύτεκνες οικογένειες.

26) Ο Βουλευτής Αχαίας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στις διαμαρτυρίες του Συλλόγου Σεισμοπλήκτων Πάτρας για την κατάσταση που επικρατεί στην περιοχή. 

27) Ο Βουλευτής Αχαίας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στις ζημιές που προκάλεσαν οι πρόσφατες πλημμύρες στην Αιγιαλεία.

28) Οι Βουλευτές κ.κ. ΝΙΚΟΛΑΟΣ ΝΙΚΟΛΟΠΟΥΛΟΣ και ΝΙΚΟΛΑΟΣ ΓΚΕΛΕΣΤΑΘΗΣ κατέθεσαν δημοσίευμα εφημερίδας το οποίο αναφέρεται στη δυσμενή οικονομική θέση που έχει περιέλθει το Θεραπευτικό Κέντρο "Μέριμνα" του Νομού Αχαίας μετά την άρνηση του Γενικού Λογιστηρίου του Κράτους να εγκρίνει την έκτακτη επιχορήγησή του.

29) Ο Βουλευτής Αχαίας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στις κατηγορίες που καταλογίζουν στον πρόεδρο του νοσοκομείου "'Αγιος Ανδρέας" για παράβαση του φορολογικού νόμου.

30) Ο Βουλευτής Αχαίας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στην επιβολή προστίμου και διοικητικών μέτρων σε βάρος των Ποντίων Προσφύγων.

31) Ο Βουλευτής Αχαίας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στην τραγική θέση που έχουν περιέλθει 150 οικογένειες σεισμοπαθών του Αιγίου μετά από τις πρόσφατες πλημμύρες.

32) Ο Βουλευτής Αχαίας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στα προβλήματα που αντιμετωπίζει το Οικονομικό Τμήμα του Πανεπιστημίου των Πατρών που εδρεύει στο Αγρίνιο.

33) Οι Βουλευτές κ.κ. ΣΤΡΑΤΗΣ ΚΟΡΑΚΑΣ και ΝΙΚΟΛΑΟΣ ΓΚΑΤΖΗΣ κατέθεσαν αναφορά με την οποία ο Δήμαρχος Σύμης ζητεί την τοποθέτηση Λιμενοσταθμάρχη στο Λιμενικό Σταθμό Σύμης.

34) Οι Βουλευτές κ.κ. ΑΠΟΣΤΟΛΟΣ ΤΑΣΟΥΛΑΣ και ΝΙΚΟΛΑΟΣ ΓΚΑΤΖΗΣ κατέθεσαν αναφορά με την οποία οι Μαζικοί Φορείς Κεφαλλονιάς ζητούν την άμεση κατασκευή Μαρίνας στην Κεφαλλονιά.

35) Οι Βουλευτές κ.κ. ΣΤΡΑΤΗΣ ΚΟΡΑΚΑΣ, ΜΑΡΙΑ ΜΠΟΣΚΟΥ και ΝΙΚΟΛΑΟΣ ΓΚΕΛΕΣΤΑΘΗΣ κατέθεσαν αναφορά με την οποία ο Δήμαρχος Σύμης Δωδεκανήσου ζητεί την άμεση δημοπράτηση της λιμνοδεξαμενής Σύμης για την επίλυση του προβλήματος της έλλειψης πόσιμου νερού στη Σύμη.

36) Οι Βουλευτές κ.κ. ΑΠΟΣΤΟΛΟΣ ΤΑΣΟΥΛΑΣ και ΕΥΑΓΓΕΛΟΣ ΜΠΟΥΤΑΣ κατέθεσαν αναφορά με την οποία η Ομοσπονδία Αγροτικών Συλλόγων Νομού 'Αρτας αναφέρεται στην κατάσταση που έχει διαμορφωθεί στα εσπεριδοειδή, εξαγώγιμα και χυμοποιήσιμα, εξαιτίας της ακολουθούμενης, απ' την κυβέρνηση, αγροτικής πολιτικής.

37) Οι Βουλευτές κ.κ. ΣΤΡΑΤΗΣ ΚΟΡΑΚΑΣ και ΑΠΟΣΤΟΛΟΣ ΤΑΣΟΥΛΑΣ κατέθεσαν αναφορά με την οποία το Κλιμάκιο Ζακύνθου της Πανελλήνιας Ναυτικής Ομοσπονδίας καταγγέλλει τον εκβιασμό και την τρομοκρατία που ασκήθηκε στο πλήρωμα του "'Αγιος Διονύσιος" από τους πλοιοκτήτες, για να αποπλεύσει το καράβι.

38) Οι Βουλευτές κ.κ. ΣΤΡΑΤΗΣ ΚΟΡΑΚΑΣ και ΑΠΟΣΤΟΛΟΣ ΤΑΣΟΥΛΑΣ κατέθεσαν αναφορά με την οποία το Εργατικό Κέντρο Ζακύνθου δηλώνει τη συμπαράστασή του προς τους ναυτεργάτες.

39) Οι Βουλευτές κ.κ. ΔΗΜΗΤΡΙΟΣ ΚΩΣΤΟΠΟΥΛΟΣ ΚΑΙ ΛΕΩΝ ΑΥΔΗΣ κατέθεσαν αναφορά με την οποία η Πανελλήνια Συντονιστική Επιτροπή Συνταξιούχων Εργατ/λων Μετάλλου ζητεί την αύξηση των συντάξεων των μελών της.

40) Οι Βουλευτές κ.κ. ΔΗΜΗΤΡΙΟΣ ΚΩΣΤΟΠΟΥΛΟΣ και ΑΠΟΣΤΟΛΟΣ ΤΑΣΟΥΛΑΣ κατέθεσαν αναφορά με την οποία 

Σελίδα 3423 

η Πανελλήνια Ομοσπονδία Σιδηροδρομικών διαμαρτύρεται για την απόλυση των 20 γιατρών του Ο.Σ.Ε..

41) Οι Βουλευτές κ.κ. ΜΑΡΙΑ ΜΠΟΣΚΟΥ και ΣΤΑΥΡΟΣ ΠΑΝΑΓΙΩΤΟΥ κατέθεσαν αναφορά με την οποία η Εποπτεύουσα Επιτροπή Γρ.ΤΣΜΕΔΕ Βέροιας, η Νομαρχιακή Επιτροπή Ημαθίας ΤΕΕ, ο Σύλλογος Εργοληπτών Δημοσίων 'Εργων Ημαθίας, ο Σύλλογος Επιστημόνων Μηχανικών Ημαθίας και ο Σύλλογος Ηλ/γων - Μηχ/γων Μηχανικών Ημαθίας ζητούν να γίνει δυνατή η πρόσληψη των δεκαπέντε ήδη εργαζομένων στο ΤΣΜΕΔΕ Βέροιας.

42) Οι Βουλευτές κ.κ. ΟΡΕΣΤΗΣ ΚΟΛΟΖΩΦ και ΛΕΩΝ ΑΥΔΗΣ κατέθεσαν αναφορά με την οποία ο Σύλλογος Αρχιτεκτόνων Διπλωματούχων Ανωτάτων Σχολών και η Πανελλήνια 'Ενωση Αρχιτεκτόνων, ζητούν την άμεση διακοπή των έργων του ΟΜΜΑ που συνεχίζονται στο Πάρκο Ελευθερίας.

43) Ο Βουλευτής Θεσ/νίκης κ. ΣΤΥΛΙΑΝΟΣ ΠΑΠΑΘΕΜΕΛΗΣ κατέθεσε αναφορά με την οποία ο Σύνδεσμος Ελληνικών Γυμναστικών και Αθλητικών Σωματείων ζητεί να σταματήσει το παράνομο "κόψιμο" των προϋπολογισμών στο ΣΕΓΑΣ.

44) Ο Βουλευτής Θεσ/νίκης κ. ΣΤΥΛΙΑΝΟΣ ΠΑΠΑΘΕΜΕΛΗΣ κατέθεσε αναφορά με την οποία η Πανελλήνια Αστική Οικοπεδοποιητική Εταιρεία "Ο Μέγας Αλέξανδρος" επιβεβαιώνει ότι οι αγορασμένες εκτάσεις των μελών της στο δασόκτημα Πόρων Πιερίας παραμένουν εκτάσεις δασικές.

45) Ο Βουλευτής Θεσ/νίκης κ. ΣΤΥΛΙΑΝΟΣ ΠΑΠΑΘΕΜΕΛΗΣ κατέθεσε αναφορά με την οποία οι Υπάλληλοι του πρώην Ειδικού Ληξιαρχείου Θεσ/νίκης ζητούν την έκδοση των υπουργικών αποφάσεων για την τοποθέτησή τους στο Υπουργείο Εσωτερικών

46) Ο Βουλευτής Χίου κ. ΑΘΑΝΑΣΙΟΣ ΒΑΡΙΝΟΣ κατέθεσε αναφορά με την οποία ο κ. Β.Βλάχος, Δικαστικός Υπάλληλος, ζητεί την επίλυση υπηρεσιακού του προβλήματος.

47) Ο Βουλευτής Χίου κ. ΑΘΑΝΑΣΙΟΣ ΒΑΡΙΝΟΣ κατέθεσε αναφορά με την οποία ο Αλιευτικός Αγροτικός Συνεταιρισμός Γρι-Γρι Σαλαμίνας "Ο ΑΓΙΟΣ ΑΝΔΡΕΑΣ" ζητεί την παροχή υλικών μέσων στο προσωπικό του Λιμενικού Σωματος.

48) Ο Βουλευτής Χίου κ. ΑΘΑΝΑΣΙΟΣ ΒΑΡΙΝΟΣ κατέθεσε αναφορά με την οποία ο κ. Ι.Μαστρογιαννάκης, ιατρός καρδιολόγος, διαμαρτύρεται για τη διακοπή της σύμβασης εργασίας του με το ΤΕΒΕ Χίου.

49) Ο Βουλευτής Χίου κ. ΑΘΑΝΑΣΙΟΣ ΒΑΡΙΝΟΣ κατέθεσε αναφορά με την οποία η Πανελλήνια Ομοσπονδία Υγειονομικών Υπαλλήλων ΙΚΑ αναφέρεται στους λόγους για τους οποίους το ΙΚΑ παρουσιάζει έλλειμμα στον προϋπολογισμό του.

50) Οι Βουλευτές κ.κ. ΑΘΑΝΑΣΙΟΣ ΒΑΡΙΝΟΣ και ΝΙΚΟΛΑΟΣ ΓΚΕΛΕΣΤΑΘΗΣ κατέθεσαν αναφορά με την οποία ο Δήμος Ομηρούπολης Χίου ζητεί την επιχορήγηση του Ιερού Ναού Βροντάδου Χίου για την επισκευή της στέγης της ενοριακής του αίθουσας.

Β' ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ

1. Στην με αριθμό 1155/4-12-96 ερώτηση δόθηκε με το υπ' αριθμ. 14/22-1-97 έγγραφο από τον Υφυπουργό Υγείας η ακόλουθη απάντηση:

"Απαντώντας στην αριθ. 1155/4-12-96 ερώτηση που κατέθεσε ο Βουλευτής κ. Μπεντενιώτης Μαν. σχετικά με την ανάπλαση των προσφυγικών πολυκατοικιών Δ' Διαμερίσματος Πειραιά (Αγ. Αναργύρων) σας πληροφορούμε τα εξής:

Στο Δήμο Πειραιά και σοτυς προσφυγικούς συν/σμούς περιοχής Αγ. Αναργύρων έχουν κατασκευαστεί πολυκατοικίες από το Υπουργείο μας για την αποκατάσταση προσφύγων.

Τα διαμερίσματα των πολυκατοικιών αυτών παραχωρήθηκαν με οριστικό τίτλο κυριότητας σε πρόσφυγες, και επομένως σύμφωνα με την ισχύουσα νομοθεσία οι παραπάνω πρόσφυγες έχουν εξαντλήσει το προσφυγικό τους δικαίωμα.

Συνεπώς το Υπουργείο μας δεν έχει καμία αρμοδιότητα για τις πολυκατοικίες των Αγ. Αναργύρων.

Η ανάπλαση των προσφυγικών πολυκατοικιών της περιοχής των Αγ. Αναργύρων είναι θέμα του Δήμου και των σημερινών ιδιοκτητών χωρίς δυνατότητα παρέμβασης του Υπουργείου.

Ο Υφυπουργός

Θ. ΚΟΤΣΩΝΗΣ"

2. Στην με αριθμό 1216/6-12-96 ερώτηση δόθηκε με το υπ' αριθμ. 74491/23-1-97 έγγραφο από τον Υπουργό Υγείας η ακόλουθη απάντηση:

"Απαντώντας στην υπ'αριθμ. 1216/6-12-96 ερώτηση του Βουλευτού κ. Παναγιώτη Ψωμιάδη, Βουλευτού Θεσσαλονίκης, και η οποία αφορά στο Κέντρο Αναπτυξιακής Παιδιατρικής "ΑΠΟΣΤΟΛΟΣ ΦΩΚΑΣ" που ανήκει στο "ΙΠΠΟΚΡΑΤΕΙΟ" Θεσ/νίκης σας πληροφορούμε τα εξής:

1. Από τα στοιχεία της υπηρεσίας μας προκύπτει ότι στο υπ' αριθμ. 886/Β/20-10-96 ΦΕΚ δημοσιεύτηκε η λειτουργία του εν λόγω Κέντρου.

2. Στα πλαίσια της κατανομής των καινούριων θέσεων, που δόθηκαν πρόσφατα με την υπ'αριθμ. 3197 ΠΥΣ θα καλυφθούν οι ανάγκες σε ιατρικό προσωπικό στο εν λόγω Νοσοκομείο κατά προτεραιότητα σύμφωνα με την καταγραφή που έχει γίνει από την Υπηρεσία μας.

Ο Υπουργός

Κ. ΓΕΙΤΟΝΑΣ"

3. Στην με αριθμό 1309/11-12-96 ερώτηση δόθηκε με το υπ' αριθμ. 668/24-1-97 έγγραφο από τον Υπουργό ΠΕ.ΧΩ.Δ.Ε. η ακόλουθη απάντηση:

"Απαντώντας στην ερώτηση με αριθμό 1309 που κατατέθηκε στις 11-12-96 από το Βουλευτή κ. Δημήτρη Κωστόπουλο και μας διαβιβάσθηκε με το αρ. πρω. 76498/30-12-96 έγγραφο του Υπουργείου Εσωτερικών, Δημόσιας Διοίκησης και Αποκέντρωσης, σας γνωρίζουμε τα εξής:

Με το Γενικό Πολεοδομικό Σχέδιο (Γ.Π.Σ.) Τρίπολης (ΦΕΚ 1092 Δ/86) δεν δεσμεύονται οι χρήσεις γης στις εντός σχεδίου πόλεως πειροχές που περιλαμβάνονται σ'αυτό και κατά συνέπεια δεν συνιστούν περιορισμό κατά την έκδοση των οικοδομικών αδειών. Το Γ.Π.Σ. αποτελεί το πλαίσιο για την Αναθεώρηση - Τροποποίηση του σχεδίου πόλεως, η οποία πάντως κρίνεται σκόπιμο να προωθηθεί άμεσα από τον αρμόδιο Νομάρχη Αρκαδίας.

'Οσον αφορά στις άδειες λειτουργίας καταστημάτων σας ενημερώνουμε ότι η απαίτηση πρόβλεψης στην οικοδομική άδεια της συγκεκριμένης χρήσης για την οποία ζητείται η άδεια λειτουργίας διασφαλίζει τόσο τις προβλεπόμενες χρήσεις γης από το ισχύον σχέδιο πόλεως όσο και την τήρηση των λοιπών ισχυουσών διατάξεων (κτιριοδομικός κανονισμός, πυροπροστασία, χώροι στάθμευσης κ.λπ.), όπως επισημαίνεται και για τη συγκεκριμένη περίπτωση σε σχετικά έγγραφα των υπηρεσιών μας.

Ο Υπουργός

Κ. ΛΑΛΙΩΤΗΣ"

4. Στην με αριθμό 1378/96 ερώτηση δόθηκε με το υπ' αριθμ. 1425/27-1-97 έγγραφο από τον Υπουργό Υγείας η ακόλουθη απάντηση:

"Απαντώντας στην αρ. 1378/96 ερώτηση των Βουλευτών κ.κ. Ορ. Κολοζώφ και Απ. Τασούλα, σας γνωρίζουμε τα παρακάτω:

Στο Π.Γ.Ν. Ασκληπιείο Βούλας υπήρχε μεγάλος αριθμός ετεροαπασχολούμενο Νοσ/κού Προσ/κού πριν το 1993 και 

Σελίδα 3424 

κάλυπτε και καλύπτει βασικές ανάγκες του Νοσοκομείου σε παραϊατρικό προσωπικό και ο αριθμός αυτός ξεπερνά στα εργαστήρια τα 20 άτομα. Επίσης έγιναν μετατάξεις και αποσπάσεις Νοσ/κού και λοιπού προσωπικού που υπηρετούσε στις αποκεντρωμένες μονάδες του Ασκληπιείου (ΣΑΒ Αθηνών - Πατρών - Θεσσαλονίκης) και όταν έπαψαν να λειτουργούν οι σταθμοί μετετάγησαν σε υπηρεσίες της δικής τους επιλογής (Νοσ/κό Προσ/κό 20 άτομα).

Οι μετατάξεις και οι αποσπάσεις που έγιναν από το 1993 και μετά έγιναν με αυστηρή επιλογή ή για λόγους συνυπηρέτησης ή πήγαν σε παραμεθόριες περιοχές.

Από το ΑΣΕΠ έχουν σταλεί οι οριστικοί πίνακες διοριζομένων (80 άτομα) νοσηλευτικού, παραϊατρικού και λοιπού προσωπικού στο Εθνικό Τυπογραφείο. Αφού δημοσιευθούν το Νοσοκομείο θα προχωρήσει άμεσα στους διορισμούς.

Ακόμα με την αρ. 3/23-7-96 απόφαση της Επιτροπής του άρθρου 1 παρ. 51 του ν. 2412/96 έχει εγκριθεί μεταξύ άλλων η πλήρωση 2.700 θέσεων νοσηλευτικού και λοιπού προσωπικού για όλα τα νοσοκομεία και Κ.Υ. όλης της Χώρας και η κατανομή τους θα γίνει με βάση την ιεράρχηση των αναγκών και τις υφιστάμενες οικονομικές δυνατότητες.

Ο Υπουργός

Κ. ΓΕΙΤΟΝΑΣ"

5. Στην με αριθμό 1460/16-12-1996 ερώτηση δόθηκε με το υπ'αριθμ. 167/23-1-1997 έγγραφο από τον Υφυπουργό Υγείας η ακόλουθη απάντηση:

"Απαντώντας στην αριθ. 1460/16/12/1996 ερώτηση που κατέθσε ο βουλευτής κ. Στρατάκης Μαν., σχετικα με την υγειονομική κάλυψη της ευρύτερης περιοχής Σίββας, σας γνωρίζουμε τα παρακάτω:

Η αναφερόμενη περιοχή καλύπτεται τόσο από το ΚΥ Μοιρών το οποίο διαθέτει ασθενοφόρο αυτοκίνητο, όσο και από τα ΚΥ Χάρακα και Αγ. Βαρβάρας τα οποία βρίσκονται σε κοντινή σχετικα απόσταση.

Επίσης με την σταδιακή ανάπτυξη του παραρτήματος ΕΚΑΒ Ηρακλείου, τα ασθενοφόρα αυτοκίνητα θα τοποθετηθούν σε διάφορους τομείς με κριτήριο την δυνατόηττα άμεσης παρέμβασης στο σημείο ανάγκης.

'Οσον αφορά την κάλυψη του Αγροτικού Ιατρείου Σίββας με προσωπικό σας πληροφορούμε ότι οι αρμόδιες υπηρεσίες του Υπουργείου μας, για να εξετάσουν και να προβούν στην δημιουργία δεύτερης θέσης το Π.Ι. Σίββας, θα πρέπει προηγουμένως να μας υποβληθεί πρόταση του Δ.Σ. του Περιφερειακού Γενικού Νοσ/μείου Ηρακλείου, στην περιοχή ευθύνης του οποίου ανήκει το ανωτέρω Π.Ι. Τέτοια όμως πρόταση δεν μας έχει υποβληθεί.

Για το Νοσ/μείο Ηρακλείου έχει προκηρυχθεί από το ΑΣΕΠ στις 7/11/1995 (τεύχος προκηρ. ΑΣΕΠ Αρ. Φυλ. 1) η τακτική πλήρωση 111 θέσεων διαφόρων κλάδων και ειδικοτήτων μεταξύ των οποίων και νοσηλευτικού προσωπικού (3 μαίες και 53 Νοσηλεύτριες) και η διαδικασία θα ολοκληρωθεί το συντομότερο. Οι ανάγκες σε προσωπικό για το αγροτικό ιατρείο Σίββας, θα καλυφθούν από το Νοσ/μείο, στην αρμοδιότητα του οποίου υπάγεται.

Ο Υφυπουργός

ΜΑΝ. ΣΚΟΥΛΑΚΗΣ"

6. Στην με αριθμό 1467/17-12-1996 ερώτηση δόθηκε με το υπ'αριθμ. 1749/29-1-1997 έγγραφο από τον Υπουργό Ανάπτυξης η ακόλουθη απάντηση:

"Σε απάντηση της ερώτησης 1467/17.12.1996 που κατέθεσε ο Βουλευτής κ. Τρ. Μπέλλος σας πληροφορούμε τα ακόλουθα:

1. Το Υπουργείο μας έχει την ευθύνη της διαχείρισης δύο Κοινοτικών Προγραμμάτων που αφορούν τις ΜΜΕ.

α. Το Υποπρόγραμμα 4 του Επιχειρησιακού Προγράμματος Βιομηχανίας συνολικού κόστους 141.200.000 ECU για τα έτη 1994-1999 που αφορά τη δημιουργία χρηματοπιστωτικών θεσμών και εργαλείων για ΜΜΕ, επιδότηση επιτοκίου, καθώς καιμετρα για τη βελτίωση της ανταγωνιστικότητας των ΜΜΕ.

'Ηδη ο ΕΟΜΜΕΧ υλοποεί από 1.1.1996 έξι δράσιες του υποπρογράμματος 4 του ΕΠΒ 1994-1996 για τη βελτίωση της ανταγωνιστικότητας των ΜΜΕ οι οποίες είναι:

- Επιδότηση επιτοκίου κατά 20% των βιοτεχνικών δανείων που δεν επιδοτούνται από άλλη πηγή

- Τεχνική βοήθεια σε Επιμελητήρια και κλαδικούς συλλογικούς φορείς ΜΜΕ

- Ενίσχυση κοινοπραξιών και άλλων μορφών συνεργασίας των ΜΜΕ.

- Ενίσχυση νέων επιχειρηματιών για τη δημιουργία της δικής τους επιχείρησης.

- Ενίσχυση της χειροτεχνίας

Η διάρκεια του προγράμματος είναιμεχρι 31.12.1999 και το συνολικό ύψος του 22 δις δρχ.

β. Την Κοινοτική Πρωτοβουλία για τις ΜΜΕ συνολικού κόστους 156.863.000 ECU, για τα έτη 1995-1999 που αφορά την λήψη μέτρων για τη βελτίωση του εσωτερικού και εξωτερικού περιβάλλοντος των ΜΜΕ.

Για την προώθηση και εφαρμογή των νέων χρηματοπιστωτικών θεσμών με πρωτοβουλία του Υπουργείου μας, αναμορφώθηκε και βελτιώθηκε το νομοθετικό πλαίσιο με τον ν. 2367/1995. Επίσης προωθείται η ίδρυση ταμείων αντεγγυήσεων σε συνεργασία με Επιμελητήρια και Τραπεζικούς Οργανισμούς.

Επίσης με απόφαση του Πρωθυπουργού το Υπουργείο Ανάπτυξης αναλαμβάνει τον συντονισμό των Κοινοτικων Προγραμμάτων και πρωτοβουλιών που αφορούν τις ΜΜΕ με στόχο τη χάραξη ενιαίας πολιτικής και αποτελεσματικής διαχείρισης των διαθεσίμων εθνικών και κοινοτικών πόρων. Για τον σκοπό αυτό πρόκειται άμεσα να λειτουργήσει στο Υπουργείο Ανάπτυξης Πολιτικό 'Οργανο υπεύθυνο για την εφαρμογή ενιαίας πολιτικής για τις ΜΜΕ και τον συντονισμό των Προγραμμάτων και των Κοινοτικών πρωτοβουλιών, υποστηριζομενο από Τεχνικη Γραμματεία.

Παράλληλα με στοχο τη διαμόρφωση σαφούς και πάγιας πολιτικής για τις ΜΜΕ το Υπουργείο μας ίδρυσε με το άρθρο 21 του ν. 2367/1995 Δ/νση ΜΜΕ.

Τέλος σημειώνεται ότι σύντομα ολοκληρώνονται οι διαδικασίες επιλογής ενδιάμεσων φορέων για την υλοποίηση ενός ολοκληρωμένου περιφερειακου πολυκλαδικού προγράμματος για τις ΜΜΕ, ύψους 101 δις δρχ.

2. Για την ίδρυση υπεραγορών λιανικού εμπορίου (σούπερ μάρκετ, πολυκαταστήματα, κλπ) με τις διατάξεις του άρθρου 10 του νόμου 2323/1995, τίθενται περιορισμοί ως προς το εμβαδόν επιφανείας ανάπτυξς των καταστηματων αυτών, για ορισμένες περιοχές της χώρας, μετρο που στοχεύει στην προστασία των μικρών επιχειρήσεων απο τον άνισο ανταγωνισμό.

Εξάλλου προς όλες τις Νομαρχιακές Αυτοδιοικήσεις της χώρας, έχουν δοθεί συγκεκριμένες οδηγίες (σχετ. έγγρ. Α 26712/26.10.1995), για την παρακολούθηση της εν γένει εξέλιξης του θέματος ώστε εφ'όσον κριθεί σκόπιμο να υπάρξει νομοθετική παρέμβαση. 'Ηδη έχει συσταθεί ειδική Επιτροπή στο Υπουργείο, με την συμμετοχή Πανεπιστημιακών, η οποία μελετά το όλο θέμα ώστε να γίνουν οι απαραίτητες νομοθετικές παρεμβάσεις.

3. Το ωράριο λειτουργίας των καταστημάτων, ρυθμίζεται με τον ν. 2244/1994 του Υπουργείου Εργασίας και Κοινωνικών Ασφαλίσεων. Σύμφωνα δε με τις διατάξεις του άρθου 46 του νόμου αυτού, η λειτουργία των καταστηματων είναι ελεύθερη καθ'όλες τις ώρες και τις ημέρες της εβδομάδος, πλην της Κυριακής και των ημερών αργίας. Στο ίδιο άρθρο ορίζονται και οι περιπτώσεις που επιτρέπεται η λειτουργία ορισμένων καταστημάτων την Κυριακή και τις ημέρες αργίας και τα οποία ρητά αναφέρονται στον νόμο.

Για οποιαδήποτε πάντως τροποποίηση του προαναφερθέντος νόμου, την πρωτοβουλία έχει το Υπουργείο Εργασίας και Κοινωνικών Ασφαλίσεων που είναι συναποδέκτης της σχετικής αναφοράς.

4. Οι ρυθμίσεις που θεσπίσθηκαν για την επαγγελματική στέγη με τον τελευταίο νομο 2235/1994, ήταν προϊόν 

Σελίδα 3425 

ευρύτερου διαλόγου με όλους τους εμπλεκόμενους φορείς και έτυχαν της μεγαλύτερης κοινωνικής αποδοχής. 

Από τα στοιχεία του Πρωτοδικείου όλης της χώρας προκύπτει ότι η εφαρμογή του νομου εξελίσσεται ομαλά, πράγμα που καταδεικνύεται από τον ελάχιστο αριθμό εξωστικών αγωγών, που έχουν υποβληθεί με βάση τον νόμο αυτό.

Ανεξάρτητα από τα προαναφερθέντα δεν παραλείπεται να σημειωθεί ότι για την στήριξη των μικρομεσαίων επιχειρήσεων, μελετάται νομοθετική ρύθμιση για τον χρονο διάρκειας της μίσθωσης για επαγγελματική στέγη καθώς και την αύξηση της άϋλης εμπορικής αξίας.

5. Στο Υπουργείο Ανάπτυξης έχει συγκροτηθεί Επιτροπή με έργο την αναμόρφωση της αγορανομικής νομοθεσίας, της νομοθεσίας περί αθέμιτου ανταγωνισμού και αυτής της προστασίας καταναλωτή και ερευνας αγοράς-ανταγωνισμού, από την οποία θα εξετασθούν και οι λοιπές περιπτώσεις που θίγονται στο Ψήφισμα.

Η Υπουργός

ΒΑΣΩ ΠΑΠΑΝΔΡΕΟΥ"

7. Στην με αριθμό 1581/119-12-1996 ερώτηση δόθηκε με το υπ'αριθμ. 198/28-1-1997 έγγραφο από τον Υφυπουργό Υγείας η ακόλουθη απάντηση:

"Σχετικά με την ερώτηση 1581/19-12-1996 που κατέθεσε ο Βουλευτής κ. Γεώργιος Γαρουφαλιάς σας γνωρίζουμε τα εξής για ότι μας αφορά:

Το Υπουργείο Υγείας και Πρόνοιας πολύ σοβαρά ασχολείται με την αντιμετώπιση του "δημογραφικού" και το εξετάζει στην συνθετότητά του. Μελετά λοιπόν και πώς τα οικονομικά κίνητρα που κατά καιρούς δόθηκαν θα στήριζαν καλύτερα την πολύτεκνη οικογένεια. 'Ηδη εντός του 1997 θα αυξηθούν τα επιδόματα που λαμβάνουν τα παιδιά των πολύτεκνων οικογενειών, όπως ανακοινώθηκε.

Και φυσικά οι'Ελληνες πολύτεκνοι τσιγγάνοι προστατεύονται από τις διατάξεις που θεσπίστηκαν για όλους τους πολύτεκνους της χώρας μας.

Ο Υφυπουργός

Θ. ΚΟΤΣΩΝΗΣ"

8. Στην με αριθμό 1709/7-1-97 ερώτηση δόθηκε με το υπ' αριθμ. 4304/28-1-97 έγγραφο από τον Υπουργό Μεταφορών η ακόλουθη απάντηση:

"Απαντώντας στο σχετικό έγγραφό σας, που αναφέρεται σε ερώτηση 1709/7-1-97 των βουλευτών κ. Αποστόλη Τασούλα και κ. Νίκου Γκατζή και απευθύνεται στον Υπουργό Μεταφορών και Επικοινωνιών, σας πληροφορούμε τα παρακάτω:

Ο δρόμος προσπέλασης από το Θύριο προς τα Ακαρνανικά 'Ορη, εκτός από τον Α/Τ του Ο.Τ.Ε. εξυπηρετεί και τρίτους όπως ΕΡΤ, ΥΠΑ και άλλους.

Ο Ο.Τ.Ε. βρίσκεται σε συνεργασία με τις παραπάνω Υπηρεσίες προκειμένου να βρεθεί από κοινού λύση, για την συμμετοχή τους στην δαπάνη του έργου συντήρησης και επιδιόρθωσης του δρόμου.

Πάντως ο Ο.Τ.Ε. στα πλαίσια ευθύνης που του αναλογούν διέθεσε το ποσό των 4.400.000 δρχ. περίπου για την υλοποίηση της προβλεπόμενης για το 1996 ετήσιας συντήρησης.

Επίσης η ΥΠΑ συμφωνέι να διαθέσει το αναλογούν ποσό το οποίο μπορεί να το αποστείλει στη Νομαρχιακή Αυτοδιοίκηση Αιτωλοακαρνανίας.

Ο Υπουργός

ΧΑΡ. ΚΑΣΤΑΝΙΔΗΣ"

9. Στην με αριθμό 1720/7-1-97 ερώτηση δόθηκε με το υπ' αριθμ. 3369/28-1-97 έγγραφο από τον Υφυπουργό Ανάπτυξης η ακόλουθη απάντηση:

"Σε απάντηση της ερώτησης 1720/7.1.97 που κατέθεσε ο βουλευτής κ. Κων/νος Καραμπίνας, σας γνωρίζουμε τα ακόλουθα:

Για τον προσδιορισμό των βιομηχανικών περιοχών χρησιμοποιήθηκαν οι δείκτες βιομηχανικής παραγωγής (βιομηχανική παραγωγή ανά κάτοικο σε χιλ. δρχ.), ο δείκτης εξάρτησης της απασχόλησης από την μεταποίηση (βιομηχανική απασχόληση ως ποσοστό του πληθυσμού) και ο συντελεστής βιομηχανικής απασχόλησης (βιομηχανική απασχόληση στο νομό, σε σύγκριση με το μέσο εθνικό όρο).

Σύμφωνα με τους παραπάνω δείκτες ο Ν. 'Αρτας δεν μπορεί να θεωρηθεί ως περιοχή εξαρτώμενη από την βιομηχανική δραστηριότητα καθότι ο δείκτης εξάρτησης της απασχόλησης ήταν το 1991 0.4 και 16 αντίστοιχα, τη στιγμή που οι αντίστοιχοι οριακοί δείκτες που χρησιμοποιήθηκαν ως βάση ήταν 1.1 και 40 αντίστοιχα.

Κατόπιν των παραπάνω η υπηρεσία μας δεν εξέτασε τυχόν φθίνουσα ή ανοδική πορεία του Νομού ή τμήματός του, αφού δεν μπορεί να χαρακτηρισθεί ότι είναι σε εξάρτηση από την βιομηχανική δραστηριότητα.

Η Κ.Υ.Α. 29773/30-11-95 (ΦΕΚ 1074/Β/29-12-95) όπως προβλέπεται από την εξουσιοδοτική διάταξη του ν. 2324/95 δεν είναι δυνατό να τροποποιηθεί πριν την παρέλευση διετίας από την έναρξη ισχύος της.

Στη φάση αναθεώρησης της εν λόγω Κ.Υ.Α. θα ληφθούν υπόψη όλα τα τρέχοντα στατιστικά δεδομένα σ' όλες τις περιοχές της επικράτειας και θα συνεκτιμηθούν ταυτόχρονα οι δυναμικές που διαγράφονται σε διάφορες περιοχές-νομούς σαν αποτέλεσμα του θεσμικού πλαισίου που ισχύει γι' αυτές ή για τις όμορες. Με γνώμονα τα παραπάνω και με βάση την τεχνική που υιοθετήθηκε στην α' φάση εφαρμογής της Κ.Υ.Α., θα προκύψουν οι νέες περιοχές εφαρμογής της μετά την 30-11-97.

Η Υφυπουργός

ΑΝΝΑ ΔΙΑΜΑΝΤΟΠΟΥΛΟΥ"

10. Στην με αριθμό 1737/8-1-97 ερώτηση δόθηκε με την υπ' αριθμ. 182/29-1-97 έγγραφο από τον Υπουργό ΠΕ.ΧΩ.Δ.Ε. η ακόλουθη απάντηση:

"Απαντώντας στην ερώτηση 1737/8.1.97 που κατέθεσαν στη Βουλή οι βουλευτές κ.κ. Στ. Παναγιώτου και Μ. Μπόσκου παρακαλούμε να πληροφορήσετε τους κ.κ. Βουλευτές σε θέματα αρμοδιότητας μας τα εξής:

Το ΥΠΕΧΩΔΕ, στα πλαίσια της συμβολής του για την επίλυση των προβλημάτων από τις πρόσφατες πλημμύρες στο οδικό δίκτυο του Ν. Ξάνθης, διέθεσε με τις αριθ. Δ3β/0/1/210/-Κ/11-12-96 και Δ3β/446/1-Κ/11-12-96 αποφάσεις του Υπουργού ΠΕΧΩΔΕ πιστώσεις 290 και 70 εκατομμυρίων δρχ. αντίστοιχα, σε βάρος του έργου 8271010 της ΣΑΕ 071, για την εκτέλεση εργασιών άμεσης αποκατάστασης βλαβών από φυσική καταστροφή:

(α) της υπ' αριθμ. 55 Εθνικης Οδού (Ξάνθης - Εχινού - Βουλγαρικών Συνόρων) και (β) της υπ' αριθμ. 2 της Εθνικης οδού (Θεσ/νίκης - Γέφυρας Κήπων) στο τμήμα από Ξάνθη έως όρια Νομού Ξάνθης - Ροδόπης, αντίστοιχα.

'Οπως μας πληροφόρησε η Δ.Σ.Ε. Τ5ης ΠΥΔΕ έχουν ήδη ολοκληρωθεί οι σχετικές επείγουσες διαδικασίες με την ανάθεση σε αναδόχους εκτέλεσης των ανωτέρω εργασιών.

Επίσης πληροφορούμε τους κ.κ. Βουλευτές ότι για τα προβλήματα των ζημιών από πλημμύρες και η Δ/νση Εγγειοβελτιωτικών Εργων του ΥΠΕΧΩΔΕ διέθεσε 213 εκατ. δρχ. για την αντιπλημμυρική προστασία της περιοχής. Διατέθηκαν επίσης 37 εκατ. δρχ. για την σύνταξη μελέτης της αντιπλημμυρικής Θωράκισης της περιοχής παρά τον χείμαρο Κόσυνθο. Μετά την έγκριση της ανωτέρω μελέτης θα γίνει προσπάθεια διάθεσης των απιτούμενων κονδυλίων για την υλοποίηση των λύσεων που θα προταθούν.

'Οσον αφορά για το τέμενος της Κοινότητας Κιμερίων σας πληροφορούμε ότι είχαμε τη ευκαιρία πρόσφατα (15.01.97) να ενημερώσουμε αναλυτικά τη Βουλή επί του θέματος κατά τη συζήτηση της υπ' αριθμ. 489/13.1.97 Επίκαιρης Ερώτησης. Θεωρούμε ότι από τα σχετικά πρακτικά (15.1.97) οι κ.κ.

Σελίδα 3426 

Βουλευτές θα έχουν αναλυτικότερη και πληρέστερη ενημέρωση.

Ο Υπουργός

Κ. ΛΑΛΙΩΤΗΣ"

11. Στην με αριθμό 1739/8-1-97 ερώτηση δόθηκε με το υπ' αριθμ. 240/28-1-97 έγγραφο από τον Υφυπουργό Ανάπτυξης η ακόλουθη απάντηση:

"Αναφερόμενοι στη με αριθμ. 1739/8.1.97 ερώτηση που κατατέθηκε στη Βουλή των Ελλήνων, από τον Βουλευτή κ. Γεώργιο Καρατζαφέρη, σχετικά με χορήγηση οικονομικών ενισχύσεων σε φορείς των Νομών Μαγνησίας, Αχαίας και Αργολίδος από πόρους (Υγραέριο - Λαχεία, κ.λπ.) την περίοδο από 1/11/96 έως σήμερα και την αντίστοιχη περίοδο 1995-1996 (1/11/95 έως 7/1/96), σας γνωρίζουμε όσον αφορά το λογ/σμό "ΕΙΣΦΟΡΑΙ ΕΞ ΕΓΓΥΗΣΕΩΣ ΦΙΑΛΩΝ ΥΓΡΑΕΡΙΟΥ" που χειρίζεται το Υπουργείο Ανάπτυξης για το σκοπό αυτό, τα εξής:

Από τον παραπάνω λογ/σμό το μεγαλύτερο μέρος την τελευταία τουλάχιστον περίοδο, διατίθεται σε δαπάνες εκσυγχρονισμού των Κεντρικών και περιφερειακών μας Υπηρεσιών και ένα μικρότερο κλάσμα, για ενίσχυση κοινωφελών και πολιτιστικών δραστηριοτήτων διαφόρων φορέων. Η κατανομή αυτή γίνεται κατά περιόδους και με τρόπο ώστε να ικανοποιηθούν ισομερώς και δικαίως οι αιτήσεις που υποβάλλονται από φορείς που λειτουργούν σε ολόκληρη τη χώρα.

Με βάση τα προαναφερθέντα την χρονική περίοδο 1/11/95 - 7/1/96, χορηγήθηκε ενίσχυση στον Ιερό Ναό Θεοτόκου Φαρών Αχαϊας ποσού 400.000 δρχ, ενώ για το διάστημα 1/11/96 έως σήμερα δεν έχει εκδοθεί απόφασή μας με οικονομικές ενισχύσεις.

Οσον αφορά τη χορήγηση κονδυλίων από πόρους των Λαχείων, αρμόδιο να απαντήσει είναι το Υπουργείο Υγείας και Πρόνοιας προς το οποίο κοινοποιείται το έγγραφό μας με συνημμένη την σχετική ερώτηση.-

Ο Υφυπουργός

ΜΙΧ. ΧΡΥΣΟΧΟΪΔΗΣ"

12. Στην με αριθμό 1743/8.1.97 ερώτηση δόθηκε με το υπ' αριθμ. 4292/28.1.97 έγγραφο από τον Υπουργό Μεταφορών η ακόλουθη απάντηση:

"Απαντώντας στο σχετικό έγγραφό σας, που αναφέρεται σε ερώτηση 1743/8.1.97 του Βουλευτή κ. Σπύρου και απευθύνεται στον Υπουργό Μεταφορών και Επικοινωνιών, σας πληροφορούμε ότι:

1. H oλοκλήρωση των εργασιών της εργολαβίας "Αναδιαρρύθμιση αίθουσας αφίξεων εξωτερικού - κλιμαστισμός αεροσταθμού Κέρκυρας" προϋπολογισμού 1,4 δισ. δρχ. με την οποία παραδίδεται σε χρήση η νέα αίθουσα αφίξεων εξωτερικού (εμβαδού 200 τ.μ.) και ολοκληρώνεται ο κλιματισμός του συνόλου του κτιρίου αεροσταθμού, προϋποθέτει την επίσπευση του χρόνου κατακύρωσης και ανάθεσης της εργολαβίας από το ΥΠΕΧΩΔΕ.

Εφ'όσον η ανάθεση πραγματοποιηθεί μέχρι τις αρχές Μαρτίου, φαίνεται ότι είναι εφικτή η λειτουργία της νέας αίθουσας όπου θα λειτουργούν δύο νέες μεγάλες ταινίες κατάλληλες για αεροσκάφη WIDE BODY στην παρούσα θερινή περίοδο.

2. Η Υπηρεσία Πολιτικής Αεροπορίας (ΥΠΑ) δημοπράτησε και εγκατέστησε αναδόχους για τις εξής συναφείς προς ανωτέρω έργο εργολαβίες.

α/α Εργο Ανάδοχος Συμβατικό ποσό Εκτιμώμενο

Κοινοπραξία πέρας

εργασιών

α. Εργασίες Ασωνίτη-Μπουζιάνη 68 εκ.δρχ. 15.4.97

βελτίωσης

αεροσταθμού

β. Εγκατάσταση Κ. Μαρκαντώνης 150 εκ. δρχ. 15.4.97

νέων μεταφο-

ρικών ταινιών

γ. Λοιπές εργα- εκπονείται μελέτη 100 εκ. δρχ.

σιές βελτιώσ-

εως χώρων

αεροσταθμού

3. Ο χώρος διαβατηρίων αφίξεων θα λειτουργήσει στην παρούσα τουριστική περίοδο με την υφιστάμενη του μορφή και θα αναφμορφωθεί από την εργολαβία του ΥΠΕΧΩΔΕ μετά το πέρας της θερινής περιόδου.

Ο Υπουργός

ΧΑΡ. ΚΑΣΤΑΝΙΔΗΣ"

13. Στην με αριθμό 1743/8.1.97 ερώτηση δόθηκε με το υπ' αριθμ. 184/29.1.97 έγγραφο από τον Υπουργό ΠΕΧΩΔΕ η ακόλουθη απάντηση:

"Απαντώντας στην ερώτηση 1743/8.1.97 που κατέθεσε στη Βουλή, ο Βουλευτής κ. Σπυρίδων Σπύρου παρακαλούμε να πληροφορήσετε τον κ. Βουλευτή σε θέματα αρμοδιότητας μας τα εξής:

Την 10.2.97 δημοπρατείται από τη Δ.Τ.Υ της Ν.Αυτοδιοίκησης Κέρκυρας το έργο "Κρατικός Αερολιμένας Κέρκυρας αναδιαρρύθμιση αιθουσών αφίξεων και κλιματισμός αεροσταθμού" προϋπολογισμού 1.400.000.000 δρχ., σύμφωνα με την εγκεκριμένη μελέτη της ΥΠΑ.

Το έργο αυτό περιλαμβάνει τις εργασίες της Γ'Φάσης και μέρος των υπολοιπομένων εργασιών της Β'Φάσης λόγω της έκπτωσης της αναδόχου. Το υπόλοιπο μέρος εργασιών της Β'Φάσης εκτελούνται με εργολαβίες υπό την επίβλεψη της ΥΠΑ.

Το τεχνικό αντικείμενο του έργου θα είναι η αναδιαρρύθμιση των αιθουσών αφίξεων και εγκατάσταση κλιματισμού σε όλους τους χώρους του αεροσταθμού. Ο δε χρόνος περαίωσης είναι 150 ημέρες από την εγκατάσταση του αναδόχου.

Ο Υπουργός

Κ.ΛΑΛΙΩΤΗΣ"

14. Στην με αριθμό 1744/8.1.97 ερώτηση δόθηκε με το υπ' αριθμ. 185/29.1.97 έγγραφο από τον Υπουργό ΠΕ.ΧΩ.ΔΕ η ακόλουθη απάντηση:

"Απαντώντας στην ερώτηση 1744/8.197 που κατέθεσε στη Βουλή, ο Βουλευτής κ. Σπυρίδων Σπύρου παρακαλούμε να πληροφορήσετε τον κ. Βουλευτή τα εξής:

1. Την 27.1.97 θα γίνει η δημοπράτηση του έργου "Εγκατάσταση φωτεινής σηματοδότησης στην Εθνική οδό Κέρκυρας - Παλαιοκαστρίτσας" προϋπολογισμού 130.000.000 δρχ. με τεχνικό αντικείμενο την εγκατάσταση φωτεινής σηματοδότησης στην Εθνική οδό Κέρκυρας - Παλαιοκαστρίτσας και την ολοκλήρωση της υπόγειας διάβασης Κοντοκαλίου.

Η τμηαμτική προθεσμία του έργου είναι εξήντα (60) ημέρες από την εγκατάσταση του αναδόχου.

2. 'Εχει εξασφαλιστεί πίστωση 450.000.000 δρχ. του έργου "ολοκλήρωσης κατασκευής Εθνικής οδού Κέρκυρας-Παλαιοκαστρίτσας", το οποίο θα δημοπρατηθεί άμεσα, ή δε εκπόνηση των σχετικών μελετών βρίσκεται στο τελικό στάδιο.

Το τεχνικό αντικείμενο του έργου θα είναι η διαπλάτυνση της οδού, κατασκευή αντιολησθηρού ασφαλτοτάπητα και τοποθέτηση σήμανσης. 

3. Σύμφωνα με τον κώδικα οδικής κυκλοφορίας (άρθρο 20) το ανώτατο όριο ταχύτητας στις κατοικημένες περιοχές είναι 50χλμ/ώρα, εκτός δε κατοικημένων περιοχών το όριο ταχύτητας ορίζεται ανα κατηγορία οχήματος (επιβατικά, φορτηγά, λεωφορεία, μοτοσυκλέτες, μοτοποδήλατα κ.λπ.) και κατηγορία οδού (αυτοκινητόδρομος - οδός ταχείας κυκλοφορίας - λοιπό οδικό δίκτυο).

Επομένως επειδή η Εθνική οδός Κέρκυρας-Παλαιοκαστρίτσας στο μεγαλύτερο τμήμα της διέρχεται από κατοικημένες περιοχές, το ανώτατο όριο ταχύτητας πρέπει να είναι 50 χλμ/ώρα και συνεπώς ο προτεινόμενος απχαρακτηρισμός από Εθνική σε Επαρχιακή εκτός του ότι δεν προβλέπεται από την ισχύουσα νομοθεσία δεν συμβάλλει στη μείωση του ορίου ταχύτητας.

Σελίδα 3427 

4. Η μελέτη των κόμβων που έχουν προταθεί κατά μήκος της Εθνικής οδού Κέρκυρας-Παλαιοκαστρίτσας βρίσκεται στο τελικό στάδιο.

Ο Υπουργός

Κ.ΛΑΛΙΩΤΗΣ"

15. Στην με αριθμό 1746/7.1.97 ερώτηση δόθηκε με το υπ' αριθμ. 247/28.1.97 έγγραφο από τον Υφυπουργό Ανάπτυξης η ακόλουθη απάντηση:

"Αναφερόμενοι, στη με αριθ.1746/7.1.97 ερώτηση που κατατέθηκε στη Βουλή των Ελλήνων από το Βουλευτή κ. Ηλ. Βεζδρεβάνη, σχετικά με τις ποσότητες ελαιολάδου που εισήχθησαν στη Χώρα μας από την Τουρκία τα έτη 1995 και 1996, σας πληροφορούμε ότι από το Υπουργείο Ανάπτυξης δεν τηρούνται στοιχεία ως προς τις ποσότητες εισαγωγής ελαιολάδου, τόσο στις Χώρες της Ευρωπαϊκής 'Ενωσης όσο και από Τρίτες Χώρες.

Στο συγκεκριμένο ερώτημα, επειδή αφορά εισαγωγή αγροτικού προϊόντος από Τρίτη Χώρα, πλέον αρμόδιο να απαντήσει είναι το Υπουργείο Γεωργίας που χειρίζεται τα θέματα αγροτικής πολιτικής (προστασία εγχώριας παραγωγής, ποσοστώσεις κ.λπ.), στο οποίο και κοινοποιείται το έγγραφό μας με συνημμένη τη σχετική ερώτηση.

Ο Υφυπουργός

ΜΙΧ. ΧΡΥΣΟΧΟΪΔΗΣ"

16. Στην με αριθμό 1747/9-1-97 ερώτηση δόθηκε με το υπ' αριθμ. 244/28-1-97 έγγραφο από τον Υφυπουργό Ανάπτυξης ακόλουθη απάντηση:

"Αναφερόμενοι στη με αριθ. 1747/9-1-97 Ερώτηση που κατατέθηκε στη Βουλή των Ελλήνων από τον Βουλευτή κ. Ηλ. Βεζδρεβάνη, σχετικά με διάθεση του καλαμποκιού εσοδείας 1996 σε τιμή κατά 9 δραχμές ανά κιλό μικρότερη από την τιμή του είδους εσοδείας 1995, σας πληροφορούμε τα εξής:

Από της ισχύος της Αγορνομικής Διάταξης 16/92 οι τιμές όλων σχεδών των ειδών συμπεριλαμβανομένου και του καλαμποκιού, διαμορφώνονται ελεύθερα με βάση την προσφορά - ζήτηση και τους κανόνες του υγιούς ανταγωνισμού.

Κατά την συναλλαγή, μεταξύ των παραγωγών και εμπόρων, οι τιμές του καλαμποκιού διαμορφώνονται με ελεύθερη συμφωνία, χωρίς βέβαια να παραγνωρίζονται και οι συνθήκες της προσφοράς - ζήτησης που επικρατούν κάθε φορά στην αγορά.

Ο Υφυπουργός

ΜΙΧΑΗΛ ΧΡΥΣΟΧΟΪΔΗΣ"

17. Στην με αριθμό 1787/14-1-97 ερώτηση δόθηκε με το υπ' αριθμ. 23/28-1-97 έγγραφο από τον Υπουργό Εμπορικής Ναυτιλίας η ακόλουθη απάντηση:

"Σε απάντηση της Ερώτησης 1787/14-1-97 του Βουλευτή κ. ΚΕΦΑΛΟΓΙΑΝΝΗ Γ., σας πληροφορούμε, κατά λόγο αρμοδιότητας, τα ακόλουθα:

1. Υπάρχει εγκατεστημένη εργολαβία, από 1-4-96 (με βάση μελέτη της ΔΤΥΝΑ ΡΕΘΥΜΝΗΣ), για την επέκταση του προσήνεμου μώλου κατά 150 μ., προϋπολογισμού 1.029.000.000 δρχ. (Β' Κοινοτικό πλαίσιο στήριξης), με μέχρι τώρα απορρόφηση 175.000.000 εκ. δρχ. και προβλεπόμενο πέρας το Δεκέμβριο τ.ε'.

2. Με το υφιστάμενο υπόλοιπο πίστωσης, που λόγω έκπτωσης, ανέρχεται στο ποσό ύψους 598.000.000 δρχ. προβλέπεται η σύνταξη νέας μελέτης ενίσχυσης του προσήνεμου βορείου μώλου ώστε, σε περίπτωση θαλασσοταραχής, να μην εισέρχονται τα κύματα εντός της λιμενολεκάνης - πλατείας του λιμένα και τα πλοία να ελλιμενίζονται χωρίς προβλήματα.

3. Με την ολοκλήρωση των εξωτερικών και εσωτερικών λιμενικών έργων, σύμφωνα με την εγκεκριμένη από 1986 μελέτη, εκτιμάται ότι ο λιμένας ΡΕΘΥΜΝΟΥ θα καταστεί ασφαλής κγια κάθε τύπο πλοίου.

4. Από 19-1-97 και για όλη τη χειμερινή περίοδο τ.ε.' θα βρίσκεται στο λιμένα στο Ρ/Κ ΟΔΥΣΣΕΑΣ Ν.Η 77 για εξυπηρέτηση των αναγκών του σε περίπτωση δυσμενών καιρικών συνθηκών. Θα βρίσκεται επίσης βυθοκόρος η οποία θα εκτελέση εργασίες εκβάνθυνσης στη λιμενολεκάνη εφόσον αυτό απαιτηθεί.

Ο Υπουργός

ΣΤΑΥΡΟΣ ΑΡ. ΣΟΥΜΑΚΗΣ"

18. Στην με αριθμό 1801/13-1-97 ερώτηση δόθηκε με το υπ' αριθμ. 4298/28-1-97 έγγραφο από τον Υπουργό Μεταφορών η ακόλουθη απάντηση:

"Απαντώντας στην Ερώτηση 1801/13.1.97 του Βουλευτή κ. ΝΙΚΟΥ ΝΙΚΟΛΟΠΟΥΛΟΥ και απευθύνεται στον Υπουργό Μεταφορών και Επικοινωνιών σχετικά με θέματα του Ο.Σ.Ε., σας γνωρίζουμε τα παρακάτω:

1. Το Δ.Σ. του Ο.Σ.Ε. με Απόφασή του που πάρθηκε την 7.1.97 ενέκρινε την κατασκευή συμπληρωματικών εργασιών για την ολοκλήρωση του αρχικά διακηρυγμένου τεχνικού αντικειμένου του έργου: "Κατασκευή Σηράγγων Τεμπών, Γέφυρας Πηνειού και χωματουργικών και λοιπών Τεχνικών 'Εργων για τη νέα διπλή σιδηροδρομική γραμμή Ευαγγελισμού (ΧΛΜ 374+897) και Σ.Σ. Ραψάνης (ΧΛΜ 387-445).

Η δαπάνη των προαναφερομένων συμπληρωματικών εργασιών προεκτιμήθηκε σε δραχμές 14.559.996.870, χωρίς ΦΠΑ (και 17.180.796.310 δρχ. με ΦΠΑ) δηλαδή ποσοστό 48,63% της δαπάνης του αρχικού συμβατικού αντικειμένου που είναι μικρότερο από το ποσοστό 50% που προβλέπεται από την σχετική Νομοθεσία Δημοσίων 'Εργων (1418/84, 2229/94).

Για την έγκριση της παραπάνω δαπάνης θα υποβληθεί ο σχετικός ανακεφαλαιωτικός πίνακας εργασιών στο Υπουργείο Εθνικής Οικονομίας και την αρμόδια Επιτροπή Παρακολούθησης του αντίστοιχου Επενδυτικού Προγράμματος της Ευρωπαϊκής 'Ενωσης, σε εφαρμογή της Εγκυκλίου 2 του Υ.ΠΕ.ΧΩ.Δ.Ε..

2. Η αύξηση της ταχύτητας σχεδιασμού από 200KM/H σε 250 ΚΜ/Η για μεγάλα τμήματα της νέας διπλής σιδηροδρομικής γραμμής μεταξύ ΑΘΗΝΩΝ-ΘΕΣΣΑΛΟΝΙΚΗΣ αποφασίστηκε με την υπ' αριθ. 1757/29.4.96 απόφαση του Δ.Σ. του Ο.Σ.Ε. επειδή τα γεωμετρικά χαρακτηριστικά της χάραξης της νέας διπλής το επιτρέπουν και η μελλοντική ενοποίηση των μεταφορικών δικτύων της Ευρωπαϊκής 'Ενωσης θα το καταστήσει αναγκαίο οπότε η δαπάνη για την προσαρμογή των μεγάλων τεχνικών έργων (σήραγγες, γέφυρας) στις απαιτήσεις της αυξημένης ταχύτητας θα είναι απαγορευτική.

3. Σε καμία περίπτωση δεν υπάρχουν σκόπιμες παραλείψεις στις αρχικές διαδικασίες των διαγωνισμών των έργων.

Οι διαφοροποιήσεις που προκύπτουν οφείλονται σε αστάθμιτες παραμέτρους των αρχικών μελετών που προσδιορίζονται με ακρίβεια κατά την εκτέλεση των έργων.

Ειδικώτερα για τις περιπτώσεις έργων σηράγγων, οι διαγωνισμοί διεξάγονται, κατά τα διεθνώς ισχύοντα, με βάση την προμελέτη του έργου δεδομένου ότι οριστική μελέτη μπορεί να συνταχθεί μόνο κατά τη διάνοιξη της σήραγγος με τα πραγματικά γεωμηχανικά χαρακτηριστικά του εδάφους που συναντάται.

4. Τα δύο άλλα θέματα στα οποία αναφέρεται ο ερωτών Βουλευτής είναι:

α) Συμπληρωματική σύμβαση για την ολοκλήρωση του κτιρίου στον Σ.Σ. Παλαιοφαρσάλου δαπάνης ύψους 677.000.000 δρχ. χωρίς ΦΠΑ (ή 798.860.000 δρχ. με ΦΠΑ).

β) Συμπληρωματικές εργασίες για την ολοκλήρωση σήραγγος για την νέα διπλή γραμμή Αθηνών - Κορίνθου (χ.θ. 21+460 έως χ.θ. 22+240) δαπάνης ύψους 1.954.916.192 δρχ. χωρίς ΦΠΑ (ή 2.306.801.036 δρχ. με ΦΠΑ).

Για το πρώτο το Δ.Σ. του Ο.Σ.Ε. στην ίδια συνεδρίαση δεν έλαβε απόφαση αλλά συγκρότησε επιτροπή για τη διερεύνηση του τρόπου με τον οποίο μπορούν να ολοκληρωθούν οι εργασίες του κτιρίου Σ.Σ. Παλαιοφαρσάλου, ενώ για το 

Σελίδα 3428 

δεύτερο έλαβε απόφαση να ανατεθεί στον ήδη εγκατεστημένο εργολαβο, ανάδοχο του αρχικού έργου ΤΕΧΝΟΔΟΜΗ ΑΦΟΙ ΜΙΧ. ΤΡΑΥΛΟΥ.

Ο Υπουργός

ΧΑΡΑΛΑΜΠΟΣ ΚΑΣΤΑΝΙΔΗΣ"

19. Στην με αριθμό 1823/14.1.97 ερώτηση δόθηκε με το υπ' αριθμ. 305/281.97 έγγραφο από τον Υφυπουργό Οικονομικών η ακόλουθη απάντηση:

"Απαντώντας στην αναφορά με αριθμό ΠΑΒ 2203/14.1.97 και στην ερώτηση με αριθμό 1823/14.1.97, που κατέθεσαν στη Βουλή οι Βουλευτές κ.κ. Σταύρος Παπαδόπουλος και Κων/νος Ευμοιρίδης αντίστοιχα, αναφορικά με την επέκταση των κινήτρων του άρθρου 0 του Ν.2085/95 και στους υπαλλήλους των ΟΤΑ, που υπηρετούν σε προβληαμτικές περιοχές, σας πληροφορούμε ότι το θέμα αυτό θα εξεταστεί και θα ρυθμιστεί στα πλαίσια του νέου μισθολογίου των υπαλλήλων και άλλων κατηγοριών προσωπικού του Δημοσίου των ΟΤΑ και των λοιπών Ν.Π.Δ.Δ., μέσα στα όρια των δημοσιονομικών δυνατοτήτων της χώρας.

Ο Υφυπουργός

ΝΙΚ. ΧΡΙΣΤΟΔΟΥΛΑΚΗΣ"

20. Στην με αριθμό 1813/13.1.97 ερώτηση δόθηκε με το υπ' αριθμ. 3368/28.1.97 έγγραφο από τον Υφυπουργό Ανάπτυξης η ακόλουθη απάντηση:

"Σε απάντηση της ερώτησης 1813/13.1.97 που κατέθεσαν οι Βουλευτές κ.κ. Ι. Δραγασάκης και Ευαγ. Αποστόλου, σας γνωρίζουμε τα παρακάτω:

Η πρόθεση της Κυβέρνησης και του ΟΑΕ σχετικά με τη SOFTEX είναι να προχωρήσουν άμεσα στις απαιτούμενες ενέργειες και διαδικασίες για την αποκρατικοποίηση της. Για το σκοπό αυτό έχει εκδοθεί ήδη η απαιτούμενη απόφαση της ΔΕΑ και ο ΟΑΕ έχει υποβάλλει στο Υπουργείο τις σχετικές με τις διαδικασίες προτάσεις του. Σύμφωνα με το χρονοδιάγραμμα που συνοδεύει τις προτάσεις του ΟΑΕ, είναι δυνατή η ολοκλήρωση των διαδικασιών απκρατ9ικοποίησης σεδιάστημα 9-12 μηνών.

Η Υφυπουργός

ΑΝΝΑ ΔΙΑΜΑΝΤΟΠΟΥΛΟΥ"

21. Στην με αριθμό 1832/96 ερώτηση δόθηκε με το υπ' αριθμ. 14/27.1.97 έγγραφο από τον Υφυπουργό Υγείας η ακόλουθη απάντηση:

"Σε απάντηση της αρ.πρωτ.ερ.1832 που υπέβαλαν ο Βουλευτής Βασίλης Παπαγεωργόπουλος σας γνωρίζουμε τα εξής:

To Υπουργείο Υγείας μέσα στα πλαίσια των αρμοδιοτήτων του επιχορηγεί και στηρίζει το ΚΕΘΕΑ από ιδρύσεώς του, μεριμνώντας διαρκώς για τις απαραίτητες ρυθμίσεις για τη λειτουργία και την ανάπτυξη των υπηρεσιών του, στο τόσο ευαίσθητο τομέα της αντιμετώπισης του προβλήματος των χρηστών εξαρτησιογόνων ουσιών.

Το Υπουργείο μας έχει ήδη ζητήσει την ενίσχυση του κωδικού του ΚΕΘΕΑ με τις απαραίτητες πιστώσεις, και θέλει να διαβεβαιώσει ότι θα ληφθούν από πλευράς Υπουργείου Υγείας όλα εκείνα τα μέτρα που δεν είναι μόνο οικονομικά, για την απρόσκοπτη λειτουργία του ΚΕΘΕΑ, γνωρίζοντας τις πολύτιμες υπηρεσίες που προσφέρει από ιδρύσεώς του στο τεράστιο πρόβλημα των ναρκωτικών.

Ο Υφυπουργός

Μ.ΣΚΟΥΛΑΚΗΣ"

22. Στην με αριθμό 1885/16.1.97 ερώτηση δόθηκε με το υπ' αριθμ. 67/28.1.97 έγγραφο από τον Υφυπουργό Παιδείας η ακόλουθη απάντηση:

"Απαντώντας στην ερώτηση με αριθμό 1885/16.1.97 που κατέθεσαν οι Βουλευτές κ.κ. Στ. Παναγιώτου, Βαγγ. Μπούτας και Αποστ. Τασούλας, σας γνωρίζουμε τα ακόλουθα:

Το ΥΠΕΠΘ μεριμνά για τον καθορισμό των απαραιτήτων θέσεων εκτέλεσης της πρακτικής άσκησης των σπουδαστών ΤΕΙ, στο Δημόσιο και στον ευρύτερο δημόσιο τομέα και συνεπικουρεί το έργο της επιτροπής πρακτικής άσκησης των τμημάτων, για την εξεύρεση θέσεων πρακτικής άσκησης στον ιδιωτικό τομέα.

Προς τούτο έχουν γίνει όλες οι απαραίτητες ενέργειες με τις αρμόδιες υπηρεσίες της ΕΤΕ, ώστε οι σπουδαστές των ΤΕΙ, να έχουν τη δυνατότητα να εκτελούν την πρακτική τους άσκηση και στις υπηρεσίες της.

Τέλος σας γνωρίζουμε, ότι απασχολούνται περίπου (400) σπουδαστές, ανά εξάμηνο, κυρίως στα καταστήματα της ΕΤΕ ανά τη χώρα, και δεν έχει προκύψει θέμα περικοπής αυτών των θεμάτων.

Ο Υφυπουργός

ΙΩΑΝ. ΑΝΘΟΠΟΥΛΟΣ"

23. Στην με αριθμό 2004/231.97 ερώτηση δόθηκε με το υπ' αριθμ. 52/28.1.97 έγγραφο από τον Υφυπουργό Παιδείας η ακόλουθη απάντηση:

"Απαντώντας στην ερώτηση με αριθμό 2004/23.1.97 που κατέθεσε ο Βουλευτής κ. Χαρ. Παπαθανασίου, σας γνωρίζουμε τα ακόλουθα:

'Οπως μας πληροφόρησε η Νομαρχιακή Αυτοδιοίκηση Φλώρινας με σχετικό έγγραφό της, ο βραχυπρόθεσμος και μεσοπρόθεσμος προγραμματισμός κατασκευής νέων αιθουσών γίνεται από το Νομαρχιακό Συμβούλιο, και έχει συζητηθεί πλειστάκις στις συνεδριάσεις του. 

Στο Ν. Φλώρινας από τη φετεινή σχολική χρονιά 1996-1997, όλα τα Δημοτικά, Γυμνάσια και Λύκεια λειτουργούν σε πρωϊνή βάρδια, πλην του ΤΕΛ Αμυνταίου, που το νέο συγκρότημα στέγασης του -προϋπολ. 1.008 εκ. δρχ. -ολοκληρώνεται εντός του 1997, οπότε από την επόμενη σχολική χρονιά θα λειτουργήσει και αυτό σε πρωϊνή βάρδια.

Για επισκευή σχολικών κτιρίων το έτος 1996 διατέθηκαν 170 εκ. δρχ.

Ο προϋπολογισμός των νέων έργων, που εκτελέστηκαν εντός του 1996 ανέρχεται στο ποσό των 2.500 εκ. δρχ. με πληρωμές 96.840 εκ. δρχ. 

Για το 1997 οι πιστώσεις που θα διατεθούν για επισκευή σχολικών μονάδων και κατασκευή νέων αιθουσών, δεν έχει εγκριθεί ακόμη από το Ν.Σ. αλλά θα κινηθεί περίπου στα επίπεδα του 1996.

Αναλυτικά τα έργα που προγραμματίστηκαν για την Τετραετία 1995-1998 και που εκτελέστηκαν, είναι τα παρακάτω:

A. Χρηματοδότηση από ΠΕΠ/2 Δυτ. Μακεδονίας.

1. Ανέγερση Γυμνασίου-Λυκείου στην πόλη της Φλώρινας, προϋπολ. 578 εκ. δρχ. 

(Ολοκληρώθηκε και παραδόθηκε σε χρήση το 1996).

2. Κατασκευή ΤΕΛ-ΤΕΣ Αμυνταίου, προϋπολ. 1008 εκ. δρχ.

(Εκτελείται και παραδίδεται σε χρήση την σχολική περίοδο (199701998).

Β. Χρηματοδότηση από Επιχειρησιακό Πρόγραμμα Υπουργείου Παιδείας.

1. Κατασκευή αιθουσών και εργαστηρίων για στέγαση Ε.Π.Λ. Φλώρινας (Ενιαίου Πολυκλαδικού Λυκείου, προϋπολ. έργου 500 εκ. δρχ.).

(Εκπονείται η μελέτη - 'Εναρξη κατασκευής τον Απρίλιο του 1997-Διάρκεια κατασκευής 1997-1998).

Γ. Χρηματοδοτούμενα από Νομαρχιακά Προγράμματα.

(μέσω τακτικής και έκτακτης επιχορήγησης από τον ΟΣΚ).

1. Ανέγερση 6/θεσίου Δημοτ. Σχολείου Κοιν.Σιταριάς, προϋπολ.260 εκ. δρχ.

(Παραδίδεται σε χρήση εντός των πρώτων μηνών του 1997)

2. Κατασκευή 3ου Δημοτ. Σχολείου Αμυνταίου, προϋπολ. 180 εκ.δρχ.

(Εκτελέστηκε και δόθηκε σε χρήση από το Νοέμβριο του 1996).

3. Ανέγερση Δημοτ. Σχολείου και Γυμνασίου Κοιν. Βορικού, προϋπολ. 300 εκ. δρχ. 

Σελίδα 3429 

(Εκτελείται - πιθανή ολοκλήρωση τέλη του 1997).

4. Αποπεράτωση 3ου Δημοτ. Σχολείου Φλώρινας, προϋπολ. 100 εκ.δρχ.

(Εκτελείται - Δίδεται σε χρήση εντός του 1997).

5. Κατασκευή Νηπιαγωγείων Κοιν. Αμμοχωρίου- Ανω Καλλινίκης- Ν.Καυκάσου-'Ανω Κλεινών, προϋπολ. 100 εκ.δρχ.

(Εκτελούνται - Ολοκλήρωση εντός του 1997).

Ο Υφυπουργός

ΙΩΑΝ. ΑΝΘΟΠΟΥΛΟΣ"

ΠΡΟΕΔΡΟΣ (Απόστολος Κακλαμάνης):'Exω την τιμή να ανακοινώσω στο Σώμα, ότι ο Πρωθυπουργός κ. Κωνσταντίνος Σημίτης με το από 3 Φεβρουαρίου 1997 έγγραφό του στον Πρόεδρο της Βουλής των Ελλήνων γνωρίζει τα εξής:

"Κύριε Πρόεδρε, έχω την τιμή να παρακαλέσω όπως ανακοινώσετε στο Σώμα ότι:

α) Ο αριθμός 12 προεδρικό διάταγμα που δημοσιεύτηκε στο ΦΕΚ αριθμός 10/3.2.1997 (τ.Α') έγινε αποδεκτή η παραίτηση που υπέβαλε ο Υφυπουργός Εξωτερικών Χρήστος Ροζάκης του Λαζάρου και απαλλάχθηκε από τα καθήκοντά του.

β) Ο αριθμός 13 προεδρικό διάταγμα που δημοσιεύτηκε στο ΦΕΚ αριθμός 10/3.2.1997 (τ. Α') διορίστηκε ο Γιάννος Κρανιδιώτης του Νικολάου ως Υφυπουργός Εξωτερικών".

'Εχω την τιμή να ανακοινώσω στο Σώμα το δελτίο επικαίρων ερωτήσεων της 5ης Φεβρουαρίου.

Επίκαιρες ερωτήσεις Πρώτου Κύκλου

1.Η με αριθμό 624/3.2.97 επίκαιρη ερώτηση του Βουλευτή του Πανελληνίου Σοσιαλιστικού Κινήματος κ.Γεωργίου Αδαμόπουλου προς τον Υπουργό Πολιτισμού, σχετικά με τη λήψη των αναγκαίων μέτρων για την αποκάλυψη του Αρχαίου Θεάτρου Λάρισας.

2. Η με αριθμό 617/30.1.97 επίκαιρη ερώτηση του Βουλευτή της Νέας Δημοκρατίας κ.Αθανασίου Χειμάρα προς τον Υπουργό Μεταφορών και Επικοινωνιών, σχετικά με τη διαδικασία προκήρυξης πλήρωσης θέσεων σαράντα πέντε ιατρών διαφόρων ειδικοτήτων στον Οργανισμό Σιδηροδρόμων Ελλάδος (Ο.Σ.Ε.), τα κριτήρια πρόσληψης κ.λπ.

3. Η με αριθμό 626/3.2.97 επίκαιρη ερώτηση του Βουλευτή του Κομμουνιστικού Κόμματος Ελλάδος κ.Δημητρίου Κωστόπουλου προς τον Υπουργό Εργασίας και Κοινωνικών Ασφαλίσεων, σχετικά με τη λήψη των αναγκαίων μέτρων παραχώρησης δημοσίων εκτάσεων για κατασκευή κατοικιών από τον Οργανισμό Εργατικής Κατοικίας (ΟΕΚ), τη λήψη μέτρων μείωσης της ανεργίας κ.λπ.

4. Η με αριθμό 603/29.1.97 επίκαιρη ερώτηση του Βουλευτή του Συνασπισμού της Αριστεράς και της Προόδου κ.Μουσταφά Μουσταφά προς τον Υπουργό Γεωργίας, σχετικά με τη μείωση της παραγωγής βαμβακιού στο Νομό Ροδόπης και τη λήψη των αναγκαίων μέτρων για να συμπεριληφθεί στους πληγέντες Νομούς.

5. Η με αριθμό 605/29.1.97 επίκαιρη ερώτηση της Βουλευτού του Δημοκρατικού Κοινωνικού Κινήματος κας Βασιλικής Αράπη-Καραγιάννη προς τον Υπουργό Γεωργίας, σχετικά με τη λήψη των αναγκαίων μέτρων προκειμένου να απορροφηθούν οι αδιάθετες ποσότητες πορτοκαλιών στο Νομό 'Αρτας.

Β. Επίκαιρες Ερωτήσεις Δευτέρου Κύκλου.

1.Η με αριθμό 618/31.1.97 επίκαιρη ερώτηση του Βουλευτή του Πανελληνίου Σοσιαλιστικού Κινήματος κ.Βασιλείου Κεδίκογλου προς τον Υπουργό Δημοσίας Τάξεως, σχετικά με τις προθέσεις του να εισηγηθεί την κατάργηση της θέσεως του Γενικού Γραμματέα και να προχωρήσει στο διαχωρισμό της Αστυνομίας σε Αστυνομία εφαρμογής του νόμου και της τήρησης της τάξεως και σε Αστυνομία δίωξης του εγκλήματος κ.λπ.

2. Η με αριθμό 614/30.1.97 επίκαιρη ερώτηση του Βουλευτή της Νέας Δημοκρατίας κ.Γεωργίου Καλού προς την Υπουργό Ανάπτυξης σχετικά με τις προθέσεις της Κυβέρνησης να καταργήσει το ισχύον καθεστώς λειτουργίας των ναυπηγικών μονάδων στην περιοχή Περάματος Πειραιώς κ.λπ.

3. Η με αριθμό 627/3.2.97 επίκαιρη ερώτηση του Βουλευτή του Κομμουνιστικού Κόμματος Ελλάδος κ. Λεωνίδα (Λέοντα) Αυδή προς τον Υπουργό Εθνικής Παιδείας και Θρησκευμάτων, σχετικά με τη λήψη των αναγκαίων μέτρων για τη στέγαση του 2ου Γυμνασίου Παλλήνης, τη διάθεση πόρων αντιμετώπισης των προβλημάτων της Παιδείας κ.λπ.

4. Η με αριθμό 620/3.2.97 επίκαιρη ερώτηση του Βουλευτή του Συνασπισμού της Αριστεράς και της Προόδου κ.Ευάγγελου Αποστόλου προς τον Υπουργό Εργασίας και Κοινωνικών Ασφαλίσεων, σχετικά με τη μεταχείριση των εργαζομένων από τις Τεχνικές Εταιρίες, οι οποίες έχουν αναλάβει τα έργα διαπλάτυνσης της Εθνικής Οδού Αθηνών-Θεσσαλονίκης και την προστασία του συνδικαλισμού.

5. Η με αριθμό 611/29.1.97 επίκαιρη ερώτηση του Βουλευτή του Δημοκρατικού Κοινωνικού Κινήματος κ.Γεωργίου Καρατάσου προς τους Υπουργούς Οικονομικών, Εργασίας και Κοινωνικών Ασφαλίσεων, σχετικα με τις απεργιακές κινητοποιήσεις των εργαζομένων στη Χαρτοβιομηχανία SOFTEX και τη λήψη μέτρων για να αποτραπεί το κλείσιμο των εργοστασίων της επιχείρησης.

Σελίδα 3430 

ΠΡΟΕΔΡΟΣ (Απόστολος Κακλαμάνης): Κύριοι συνάδελφοι, εισερχόμαστε στην ημερήσια διάταξη

ΤΩΝ ΑΝΑΦΟΡΩΝ ΚΑΙ ΕΡΩΤΗΣΕΩΝ

κατά τη διαδικασία των Επικαίρων Ερωτήσεων.

Αναφορές - Ερωτήσεις Πρώτου Κύκλου

Πρώτη στην ημερήσια διάταξη είναι η με αριθμό 868/21.11.96 ερώτηση Πρώτου Κύκλου του Βουλευτού της Νέας Δημοκρατίας κ. Νικολάου Νικολόπουλου προς τον Υπουργό Υγειας και Πρόνοιας, σχετικά με τη λήψη μέτρων για την επάνδρωση και τον εξοπλισμό των Νοσοκομείων και ιδίως του Περιφερειακού Πανεπιστημιακού Νοσοκομείου Πατρών.

Η ερώτηση έχει ως εξής:

"Οργή και αγανάκτηση διακατέχει την κοινή γνώμη εξαιτίας της αδιαφορίας των αρμοδίων για την προάσπιση και τη διασφάλιση της υγείας των πολιτών. Συγκεκριμένα, έντονο πρόβλημα έχει δημιουργηθει στην Νευροχειρουργική Κλινική του Περιφερειακού Πανεπιστημιακού Γενικού Νοσοκομείου Πατρών, εξαιτίας της απόφασης που έχει λάβει ο διακεκριμένος καθηγητής Νευροχειρουργικής και Διευθυντής της Κλινικής κ.Ν.Παπαδάκης να αποχωρήσει από το Νοσοκομείο. Αιτία για την απόφασή του αυτή, όπως δηλώνει ο καθηγητής, είναι η κωλυσιεργία της διοίκησης του Νοσοκομείου για την επίλυση του προβλήματος.

Ο καθηγητής κ.Παπαδάκης τα τελευταία πέντε χρόνια, ζητά από την διοίκηση του Νοσοκομείου να λειτουργήσει και δεύτερη χειρουργική αίθουσα, ώστε να μπορέσει η κλινική να ανταποκριθεί στις αυξημένες ανάγκες, η οποία ενώ υπάρχει, δεν έχει τεθεί μέχρι στιγμής σε λειτουργία λόγω ελλείψεως προσωπικού. Επίσης μείζονος σημασίας πρόβλημα για την αντιμετώπιση των περιστατικών είναι η μικρή δυναμικότητα (10 μόνο κλινών) της Μονάδας Εντατικής Θεραπείας του Νοσοκομείου.

Αξίζει να σημειωθεί, ότι η Νευροχειρουργική Κλινική του Π.Π.Ν. Πατρών, είναι η μοναδική που λειτουργεί στην περιοχή της Δυτικής Ελλάδος και Πελοποννήσου και καλείται να αντιμετωπίσει ένα μεγάλο αριθμό ασθενών και τραυματιών,οι οποίοι λόγω του σοβαρού κινδύνου που διατρέχει η ζωή τους, χρήζουν άμεσης και εξειδικευμένης αντιμετώπισης.

Ερωτάται ο κύριος Υπουργός

1). Προτίθεται να λάβει συγκεκριμένα μέτρα προκειμένου να αντιμετωπισθεί η έλλειψη προσωπικού και ο ελλιπής εξοπλισμός των Νοσοκομείων;

2). Τι προτίθεται να πράξει προκειμένου Νοσηλευτικές Μονάδες όπως το Π.Π.Ν. Πατρών να είναι ικανές να παρέχουν Τριτοβάθμια Υγειονομική Περίθαλψη στους πολίτες;

3). Ποιά κίνητρα προτίθεται να δώσει προκειμένου διακεκριμένοι και καταξιωμένοι διεθνώς επιστήμονες να καλύπτουν ανάλογες θέσεις στα επαρχιακά νοσηλευτικά ιδρύματα και να παραμένουν σε αυτές".

Ο κύριος Υπουργός έχει το λόγο.

ΕΜΜΑΝΟΥΗΛ ΣΚΟΥΛΑΚΗΣ (Υφυπ. Υγείας και Πρόνοιας): Κύριε Πρόεδρε, αγαπητοί συνάδελφοι, έχουμε ομολογήσει πολλές φορές απ' αυτό το Βήμα, ότι υπάρχουν και ελλείψεις προσωπικού και πολλά προβλήματα σ' όλα τα νοσοκομεία της Χώρας. Αυτό ακριβώς ήταν εκείνο που οδήγησε την Κυβέρνηση τα τρία τελευταία χρόνια να εξαιρέσει από τη γενική απαγόρευση τις προσλήψεις ιατρικού και νοσηλευτικού προσωπικού και κάθε χρόνο παίρνουμε μια κατ' εξαίρεση έγκριση και σε ιατρικό και νοσηλευτικό προσωπικό και αντιμετωπίζουμε κατά το δυνατόν τις ανάγκες, χωρίς αυτό να σημαίνει ότι τις καλύπτουμε εξ ολοκλήρου.

'Οσον αφορά το συγκεκριμένο νοσοκομείο, στο οποίο αναφέρεται ο αγαπητός συνάδελφος, πράγματι, δεν έχει αναπτυχθεί όπως προεβλέπετο από την κατασκευή του, δεν έχει ολοκληρωθεί η ανάπτυξή του. Υπάρχουν προβλήματα και στον εξοπλισμό και στο προσωπικό. Πράγματι, υπάρχουν δώδεκα χειρουργικές αίθουσες, ενώ λειτουργούν οι επτά, υπάρχουν τριάντα κλίνες μονάδας εντατικής θεραπείας και λειτουργούν μόνο οι δέκα και όλα αυτά εξαρτώνται από το κατά πόσο θα μπορέσουμε να στελεχώσουμε με ιατρικό και νοσηλευτικό προσωπικό το νοσοκομείο, έτσι ώστε να αναπτυχθεί παραπέρα.

Με ικανοποίηση σας λέω ότι επιτέλους οι προκηρύξεις που είχαν γίνει, μέσω του ΑΣΕΠ, από το Νοέμβρη του 1995, τώρα υλοποιούνται, αυτές τις ημέρες θα αρχίσουν να εγκαθίστανται και να πιάνουν δουλειά. Και οι γιατροί το ίδιο.

Επίσης, πρέπει να σας πω ότι φέτος έχουμε πάρει μια κατ' εξαίρεσιν έγκριση για τρεις χιλιάδες διακόσιες θέσεις νοσηλευτικού προσωπικού και πεντακόσιες εξήντα θέσεις ιατρικού προσωπικού. Η κατανομή θα γίνει αυτές τις ημέρες και μέσα στα πλαίσια των αναγκών θα κάνουμε κάποια κατανομή και για το συγκεκριμένο νοσοκομείο.

(Στο σημείο αυτό την Προεδρική 'Εδρα καταλαμβάνει ο Δ' Αντιπρόεδρος της Βουλής κ. ΝΙΚΟΛΑΟΣ ΚΑΤΣΑΡΟΣ)

'Οσον αφορά για τον κ. Παπαδάκη, πρέπει να σας πω ότι και εμείς τον τιμούμε σαν και εσάς, όχι μόνο τον κ. Παπαδάκη, το συγκεκριμένο γιατρό, αλλά και όλους τους γιατρούς για τις υψηλές υπηρεσίες υγείας που προσφέρουν στο νοσοκομείο. Πάντως η παραμονή ή όχι του κ. Παπαδάκη στο Νοσοκομείο του Ρίου -επειδή πράγματι υπήρξαν τέτοιες φήμες- δεν εξαρτάται από την ανάπτυξη ή όχι του νοσοκομείου. 'Εχει να κάνει με άλλους παράγοντες.

ΠΡΟΕΔΡΕΥΩΝ (Νικόλαος Κατσαρός):Ο κ. Νικολόπουλος έχει το λόγο.

ΝΙΚΟΛΑΟΣ ΝΙΚΟΛΟΠΟΥΛΟΣ: Κύριε Πρόεδρε, οφείλω να σημειώσω, ότι με ιδιαίτερη ικανοποίηση άκουσα αυτήν την ευθύ και ειλικρινή αποτίμηση, απάντηση του κυρίου Υπουργού και το λέω, γιατί είναι πολλές οι φορές που, ενώ πραγματικά γεγονότα έρχονται σ' αυτήν την Αίθουσα δι' αυτού του τρόπου, του κοινοβουλευτικού ελέγχου, δυστυχώς είτε από κακή ενημέρωση πολλές φορές ή από ηθελημένη άγνοια δεν έχουμε τουλάχιστον αυτή την παραδοχή.

Οφείλω, κύριε Υπουργέ, να σας ευχαριστήσω, γιατί επαναλάβατε τις κακές διαπιστώσεις, που ως περιεχόμενο είχε αυτή η ερώτηση και βεβαίως δεν ήλθα εγώ για να σας πληροφορήσω αυτά που και εσείς με συχνές επισκέψεις σας στο Πανεπιστημιακό Νοσοκομείο της Πάτρας, αλλά και στα άλλα ιδρύματα έχετε διαπιστώσει.

'Ηρθα με αυτήν την ερώτηση να υπενθυμίσω σε όλους μας ποια είναι η υποχρέωσή μας, σ' ένα πανεπιστημιακό νοσοκομείο που καλείται να καλύψει ένα ευρύ γεωγραφικό χώρο και άρα εκατοντάδες τέτοιων περιστατικών. Αντιλαμβάνεται κανείς ποια είναι και η ατομική και η συνολική και η πολιτική του ευθύνη, όταν το ένα τρίτο ίσως ή το ένα τέταρτο του νοσοκομείου δεν έχει αναπτυχθεί για τον ένα ή τον άλλο λόγο. Και αν τον άρρωστο δεν τον ωφελεί η χρυσή κλίνη και πάλι "αν είναι η καλή τύχη για τον ανόητον, τίποτα" -όπως έλεγε και ο Αριστόνυμος- τότε, κύριε Υπουργέ, φαντάζομαι ότι ο δικός σας δρόμος δεν είναι άλλος παρά να μην είναι και σήμερα, για άλλη μια φορά, αυτή η διαβεβαίωση ότι με το αναγκαίο προσωπικό και με εκείνα τα μέσα που ενδεχομένως λείπουν θα εξοπλίσετε το πανεπιστημιακό νοσοκομείο αφού πράγματι και άριστους επιστήμονες -όπως είπατε- διαθέτει, αλλά και καλείται να διαδραματίσει έναν πολύ σημαντικό, σπουδαίο ρόλο.

Χαίρομαι γιατί, όπως μας πληροφορείτε, η παραμονή του κ. Παπαδάκη δεν εξαρτάται πάντως από ολιγωρίες ή από κακές αποφάσεις της Διοίκησης ή του Υπουργείου σας. Ευχαριστώ.

ΠΡΟΕΔΡΕΥΩΝ (Νικόλαος Κατσαρός): Ο Υφυπουργός Υγείας και Πρόνοιας κ. Σκουλάκης έχει το λόγο.

ΕΜΜΑΝΟΥΗΛ ΣΚΟΥΛΑΚΗΣ (Υφυπ. Υγείας και Πρόνοιας): Δύο λόγια, κύριε Πρόεδρε.

Σας είπα, αγαπητέ συνάδελφε, ότι μέσα στα πλαίσια των δυνατοτήτων και στην κάλυψη των κενών θέσεων ιατρικού και νοσηλευτικού προσωπικού θα προχωρήσουμε, αλλά και στην προμήθεια εξοπλισμού. 'Ομως, με ιεράρχηση, επαναλαμβάνω, σύμφωνα με τις δυνατότητες και τις ανάγκες, θα βοηθήσουμε το Ρίο να αναπτυχθεί.

Πρέπει, όμως, κάποτε να μιλήσουμε, αγαπητέ συνάδελφε και να πούμε ότι δεν έχουμε την πολυτέλεια να σχεδιάζουμε 

Σελίδα 3431 

-δεν ξέρω ποιοι σχεδίαζαν- λες και έχουμε τις μεγάλες οικονομικές ανέσεις να σχεδιάζουμε κλίνες και νοσοκομεία.

Αυτήν τη στιγμή αν το δει κανείς συνολικά, η Πάτρα έχει πολύ μεγαλύτερο αριθμό κλινών απ' ό,τι χρειάζεται. Ξέρετε την πληρότητα του νοσοκομείου του Αιγίου ή του Αγίου Ανδρέα; Πρέπει κάποτε να μιλήσουμε τη γλώσσα της αλήθειας, να νοικοκυρευτούμε, να σοβαρευτούμε και μέσα στα πλαίσια της συμπληρωματικότητας των υπηρεσιών υγείας του ενός νοσοκομείου με το άλλο, να δούμε συνολικά τα προβλήματα της υγείας, όχι μόνο στην Πάτρα. Δεν είναι μόνο η Πάτρα, ο Νομός Αχαϊας. Υπάρχουν και άλλοι νομοί. Και στα πλαίσια του συγκροτήματος θα μπορέσουμε να ικανοποιήσουμε τις ανάγκες του πληθυσμού, χωρίς αυτό να σημαίνει ότι και το Πανεπιστημιακό Νοσοκομείο του Ρίο θα μείνει πίσω. Πάντως, είναι ένα θέμα τεράστιο. Και μόλις ψηφισθεί ο νόμος που ετοιμάζουμε -και ελπίζω να περάσει την άλλη Πέμπτη από το Υπουργικό Συμβούλιο- θα σας καλέσουμε όλους, φορείς και συναδέλφους, Συμπολίτευσης και Αντιπολίτευσης, να συζητήσουμε αυτά τα τεράστια θέματα, που πραγματικά θέλουν συναίνεση απ' όλες τις πλευρές, αλλά και κατανόηση, η οποία διαπιστώνω ότι υπάρχει ευτυχώς κάθε μέρα εδώ στο Κοινοβούλιο.

ΠΡΟΕΔΡΕΥΩΝ (Νικόλαος Κατσαρός): Η δεύτερη στην ημερήσια διάταξη με αριθμό 973/27-11-96 ερώτηση του συναδέλφου κ. Ν. Γκατζή προς τον Υπουργό Υγείας και Πρόνοιας, σχετικά με τη λήψη μέτρων για την αποπεράτωση της Β'φάσης του έργου της κατασκευής των νέων κτιρίων του Νοσοκομείου Βόλου, αναβάλλεται με αίτηση του ερωτώντος Βουλευτού.

Τρίτη στην ημερήσια διάταξη είναι η με αριθμό 1599/20.12.96 ερώτηση των Βουλευτών του Συνασπισμού της Αριστεράς και της Προόδου κυρίων Μουσταφά Μουσταφά και Σπύρου Δανέλλη προς τον Υπουργό Υγείας, Πρόνοιας, σχετικά με την παροχή πληροφοριών για το χρόνο προκήρυξης των προβλεπομένων θέσεων στελέχωσης Μονάδας Τεχνητού Νεφρού στη Λήμνο.

Η ερώτηση των κυρίων συναδέλφων έχει ως εξής:

"Το Υπουργείο Υγείας έχει κάνει μεγάλη δαπάνη για την αγορά μηχανημάτων, συσκευών και λοιπού υλικού για την διαδικασία της αιμοκάθαρσης στο νοσοκομείο Λήμνου. Η μονάδα είναι έτοιμη να λειτουργήσει. Το μόνο που εμποδίζει και καθυστερεί τη λειτουργία της μονάδας είναι η αδικαιολόγητη καθυστέρηση της προκήρυξης της θέσης του νεφρολόγου, καθώς και του νοσηλευτικού προσωπικού (τέσσερις νοσηλεύτριες και δύο παρασκευάστριες). Αυτό υποχρεώνει τους Λημνιούς που υποβάλλονται σε αιμοκάθαρση να φεύγουν σε διάφορες πόλεις και να υφίστανται την ταλαιπωρία και της αιμοκάθαρσης και την οικονομική επιβάρυνση της μετακίνησής τους.

Ερωτάται ο κύριος Υπουργός:

Αν θα προκηρυχθούν και πότε οι προβλεπόμενες θέσεις στελέχωσης της μονάδας τεχνητού νεφρού στη Λήμνο".

Ο Υφυπουργός Υγείας και Πρόνοιας κ. Σκουλάκης έχει το λόγο.

ΕΜΜΑΝΟΥΛ ΣΚΟΥΛΑΚΗΣ (Υφυπ. Υγείας και Πρόνοιας): Πράγματι, κύριε Πρόεδρε, το θέμα το οποίο φέρνουν με την ερώτησή τους οι αγαπητοί συνάδελφοι, είναι σοβαρό για το Νοσοκομείο της Λήμνου και απασχολεί το Υπουργείο τώρα για καιρό.

Για να προκηρύξει κανείς, κύριε Πρόεδρε, θέσεις ιατρικού και νοσηλευτικού προσωπικού, πρέπει να υπάρχουν στον οργανισμό τους. Δυστυχώς, δεν είχαν προβλεφθεί οι θέσεις του ιατρικού προσωπικού για τη μονάδα του τεχνητού νεφρού της Λήμνου. Υπεβλήθη το αίτημα σύστασης νέων θέσεων από πλευράς νοσοκομείου. Υιοθετήθηκε το αίτημα απο πλευράς Υπουργείου Υγείας, Πρόνοιας και προωθήθηκε, όπως προβλέπεται, αυτή η απόφαση για υπογραφή από το Υπουργείο Προεδρίας και το Υπουργείο Οικονομικών. Δυστυχώς, το Υπουργείο Οικονομικών προς το τέλος του 1996 επέστρεψε όλες τις τροποποιήσεις των οργανισμών και το Υπουργείο Υγείας, μετά την ολοκλήρωση των διαδικασιών του Προϋπολογισμού του 1997 και την ψήφισή του και την κατανομή των θέσεων, την οποία έχει κάνει για τη σύσταση αυτών των θέσεων, αυτές τις μέρες επανυποβάλλει το αίτημα στο Υπουργείο Οικονομικών. 'Εχουμε συμφωνήσει, έχουν εξευρεθεί οι πιστώσεις.

'Oσον αφορά το νοσηλευτικό προσωπικό, πρέπει να σας πω ότι έχουν σταλεί για δημοσίευση στο ΦΕΚ οι οριστικοί πίνακες διοριζομένων στο Νοσοκομείο και Κέντρο Υγείας Λήμνου δέκαεπτα θέσεων, στις οποίες συμπεριλαμβάνονται και τέσσερις θέσεις ΤΕ νοσηλευτικής και τέσσερις θέσεις ΔΕ αδελφών νοσοκόμων, οι οποίες θα αξιοποιηθούν για την ανάπτυξη αυτής της μονάδος.

ΠΡΟΕΔΡΕΥΩΝ (Νικόλαος Κατσαρός): Ο κύριος Μουσταφά Μουσταφά έχει το λόγο.

ΜΟΥΣΤΑΦΑ ΜΟΥΣΤΑΦΑ: Κύριε Πρόεδρε, οπωσδήποτε η περίπτωση των νεφροπαθών δεν είναι ούτε για πολιτική εκμετάλλευση, ούτε για τίποτα άλλο. Επειδή καταλαβαίνουμε τον πόνο των ανθρώπων, γι' αυτό κάνουμε αυτήν την ερώτηση. Πραγματικά είναι πάρα πολυ δύσκολο ιδίως άμα είναι από νησιά να αναγκάζονται και να εγκαταλείπουν τον τόπο τους για να μπορέσουν να υποβληθούν στην αιμοκάθαρση. 'Εχω την εμπειρία και από τη Θάσο όπου υπηρέτησα σαν αγροτικός γιατρός, ότι πραγματικά είναι δεινή η κατάστασή τους είτε με τον καιρό είτε με τη μη ύπαρξη συγκοινωνίας.

Θα θέλαμε πραγματικά να επιδείξει ιδιαίτερο ζήλο το Υπουργείο και αν μπορούσαν να βρεθούν, κύριε Υπουργέ, και λύσεις εκ των ενόντων, πράγματα που εφαρμόζονται και κάπου αλλού. Στην Κομοτηνή φέρ' ειπείν για τη λειτουργία της μονάδας τεχνητού νεφρού είχαμε τη μετεκπαίδευση ενός παθολόγου στο νοσοκομείο της Αλεξανδρούπολης, ο οποίος τώρα τουλάχιστον λειτουργεί, έστω και υπό την επίβλεψη του Περιφερειακού Νοσοκομείου Αλεξανδρούπολης και της Πανεπιστημιακής Νεφρολογικής Κλινικής, τη Μονάδα Τεχνητού Νεφρού στην Αλεξανδρούπολη. Δηλαδή, σε τέτοιες περιπτώσεις αν μπορούσαν να βρεθούν και λύσεις εκ των ενόντων γιατί όλοι αντιλαμβανόμασθε είναι σοβαρό το πρόβλημα και πρέπει να ξεπεραστούν μερικές γραφειοκρατικές διαδικασίες για να μπορέσουν οι άνθρωποι να αισθάνονται τουλάχιστον άνετοι από την άποψη της υγείας τους και της περίθαλψης που θα τύχουν στο νησί τους. Ευχαριστώ.

ΠΡΟΕΔΡΕΥΩΝ (Νικόλαος Κατσαρός): Ο κύριος Υπουργός έχει το λόγο.

ΕΜΜΑΝΟΥΗΛ ΣΚΟΥΛΑΚΗΣ (Υφυπ. Υγείας και Πρόνοιας): Δεν έχω να προσθέσω τίποτε κύριε Πρόεδρε.

ΠΡΟΕΔΡΕΥΩΝ (Νικόλαος Κατσαρός): Τέταρτη στην ημερήσια διάταξη είναι η με αριθμό 848/20.11.96 ερώτηση του βουλευτού της Νέας Δημοκρατίας κ. Γεωργίου Γαρουφαλιά προς τον Υπουργό Υγείας και Πρόνοιας, σχετικά με την παροχή πληροφοριών για τις προθέσεις της Κυβέρνησης να προβεί στην έγκριση των πιστώσεων για την πλήρωση των πέντε θέσεων Επιστημονικού Ιατρικού Προσωπικού του Περιφερειακού Νοσοκομείου Λαρίσης.

Η ερώτηση του κυρίου συνδέλφου, σε περίληψη, έχει ως εξής:

"Στο Γενικό Περιφερειακό Νοσοκομείο Λάρισας που βρίσκεται στην καρδιά της Θεσσαλίας και είναι το πιο προσπελάσιμο Νοσοκομείο στο Εθνικό Οδικό Δίκτυο, με αποτέλεσμα να χρειάζεται να φιλοξενεί βαριά περιστατικά από τροχαία ατυχήματα, παράλληλα με άλλα ατυχήματα, οξείες φαρμακευτικές δηλητηριάσεις, βαριές αναπνευστικές ανεπάρκειες και σοβαρά εγκεφαλικά επεισόδια. 'Εχει αξιολογηθεί από όλους τους φορείς του Π.Γ.Ν. Λάρισας η άμεση προτεραιότητα λειτουργίας μονάδας εντατικής θεραπείας (ΜΕΘ).

'Εχουν παραληφθεί κατά τα 3/4 τα απαραίτητα μηχανήματα της ΜΕΘ από το ΠΓΝ Λάρισας και είναι επιτακτική ανάγκη να εγκριθούν άμεσα πιστώσεις από το Υπουργείο Εθνικής Οικονομίας για την πλήρωση των πέντε (5) θέσεων Επιστημονικού Ιατριού προσωπικού, μιας (1) θέσης Δ/ντού, δύο (2) θέσεις Επιμελητού Α' και δύο (2) θέσεις Επιμελητού Β', με το δεδομένο ότιτο υπόλοιπο παραιατρικό προσωπικό ήδη εκπαιδεύεται.

Σελίδα 3432 

Ερωτώνται οι κύριοι Υπουργοί, είναι διατεθημένη η Κυβέρνηση να προχωρήσει άμεσα στην έγκριση των πιστώσεων για την πλήρωση των πέντε (5) θέσεων Επιστημονικού Ιατρικού προσωπικού για την ετοιμοπαράδοτη ΜΕΘ του Περιφερειακού Νοσοκομείου Λάρισας, ώστε ο νομός να μην θρηνήσει άδικα άλλα θύματα, ιδιαίτερα στις νεότερες ηλικίες;

Μήπως ο χαρακτηρισμός Περιφερειακό Νοσοκομείο έχει επιλεχθεί να είναι για να αναγράφεται στα διοικητικά έγγραφα του Νοσοκομείου;"

Ο Υφυπουργός Υγείας και Πρόνοιας κ. Σκουλάκης έχει το λόγο.

ΕΜΜΑΝΟΥΗΛ ΣΚΟΥΛΑΚΗΣ (Υφυπ. Υγείας και Πρόνοιας): Κύριε Πρόεδρε, κύριοι συνάδελφοι, δεν υπάρχει κανείς νομίζω σ' αυτήν την Αίθουσα και έξω από αυτήν, που να μην αντιλαμβάνεται τη σημασία μιας μονάδας εντατικής θεραπείας στο Περιφερειακό Νοσοκομείο Λαρίσης. Αλλά και σε όλα τα νοσοκομεία μακάρι να είχαμε τη δυνατότητα να έχουμε στήσει και να μπορούμε να λειτουργούμε μονάδες εντατικής θεραπείας, οι οποίες πραγματικά σώζουν ζωές.

'Οσον αφορά τη συγκεκριμένη περίπτωση και εδώ δυστυχώς, δεν υπήρχαν οργανικές θέσεις ιατρών μονάδων εντατικής θεραπείας. Στο τέλος του 1996, το Υπουργείο Υγείας και Πρόνοιας υιοθέτησε το αίτημα του νοσοκομείου Λαρίσης και έστειλε την πρόταση για υπογραφή στο Υπουργείο Προεδρίας και στο Υπουργείο Οικονομικών.

Επικράτησε η άποψη από πλευράς Υπουργείου Οικονομικών, ότι εάν δεν υπάρχουν πιστώσεις συγκεκριμένες να δεσμευθούν, δεν μπορεί να γίνει τροποποίηση του Οργανισμού και σύσταση των πέντε αυτών νέων θέσεων, μιας θέσης διευθυντού, δύο επιμελητών Α' και δύο επιμελητών Β'.

Μετά την ψήφιση του Προϋπολογισμού, το Υπουργείο Υγείας έκανε την κατανομή αυτών των θέσεων και την ιεράρχησή του και βρίσκομαι στην ευχάριστη θέση να σας πω, ότι πιθανόν και σήμερα θα επανυπογραφεί και επαναϋποβληθεί στο Υπουργείο Οικονομικών, με δεσμευμένες πιστώσεις πια, όχι μόνο η τροποποίηση του Οργανισμού του Νοσοκομείου Λάρισας, αλλά και όλων των νοσοκομείων, που είχαμε υποβάλει και δεν είχαν εγκριθεί από το Υπουργείο Οικονομικών.

Είναι σύντομη η διαδικασία και μόλις πάρουμε την έγκριση της σύστασης των θέσεων, έχουμε βάλει σε πρώτη προτεραιότητα τις εγκρίσεις των γιατρών της μονάδας εντατικής θεραπείας. Και μάλιστα πρέπει να σας πω, πως όπου είχαμε οργανικές θέσεις τις έχουμε προκηρύξει όλες και θέλω να πιστεύω ότι πολύ σύντομα και με τη συντόμευση των διαδικασιών πρόσληψης των γιατρών, που προβλέπουμε στο νομοσχέδιο, που πιστεύω να ψηφιστεί το Μάρτη, θα διοριστούν και στο Περιφερειακό Νοσοκομείο Λάρισας οι γιατροί της μονάδας εντατικής θεραπείας, που τόσο πολύ τους έχει ανάγκη, όχι μόνο η περιοχή Λάρισας, αλλά και ολόκληρη η περιοχή.

ΠΡΟΕΔΡΕΥΩΝ (Νικόλαος Κατσαρός): Ο κ. Γαρουφαλιάς έχει το λόγο.

ΓΕΩΡΓΙΟΣ ΓΑΡΟΥΦΑΛΙΑΣ: Κύριε Πρόεδρε, θα ήθελα να θυμίσω στον κύριο Υπουργό, ότι Υπουργός της περασμένης κυβέρνησης του ΠΑ.ΣΟ.Κ. ων και σε επίσκεψή του, όπως θα θυμάται στη Λάρισα, για να δει τις νοσοκομειακές μονάδες της περιοχής, του είχε τεθεί από το 1995 -εδώ είστε κύριε Υπουργέ, για να το επιβεβαιώσετε- το θέμα της ειδικής μονάδας εντατικής θεραπείας, στο Νοσοκομειο Λάρισας.

Υπήρχε το εξής παράξενο και αξιόλογο γεγονός, που θέλω να το επισημάνω. Εδώ και δύο μήνες έχουν έλθει στο Νοσοκομείο Λάρισας και έχουν εγκατασταθεί στους κατάλληλους χώρους, τα απαραίτητα μηχανήματα και ο πάρα πολύ σύγχρονος και ψηφιακός εξοπλισμός, της συγκεκριμένης μονάδας εντατικής θεραπείας.

Το αίτημα εκκρεμεί από το 1995 και έχει τεθεί πολλαπλά και από τον Ιατρικό Σύλλογο Λάρισας και από φορείς της Νομαρχίας, που ασχολούνται με θέματα υγείας και από το προεδρείο του Νοσοκομείου, αλλά δυστυχώς αν και οι υποσχέσεις ήταν πολλαπλές, δεν προκηρύχθηκαν οι θέσεις. Και θέλω να επισημάνω την τελευταία υπόσχεση, που είχε δοθεί στα εγκαίνια των νέων Γραφείων του Ιατρικού Συλλόγου το Νοέμβριο του 1996 από τον κ. Φαρμάκη, νυν Υφυπουργό άλλου Υπουργείου, ότι αυτές οι πέντε θέσεις προκηρύσσονταν ώρα με την ώρα. Απ'ότι μας είπε ο κύριος Υπουργός σήμερα, ναι μεν εν μέρει είναι στην ευχάριστη θέση να πει ότι μάλλον προχωρεί το θέμα, αλλά επειδή πολλαπλές φορές υποσχέθηκε η Κυβέρνηση, ότι αυτές τις πέντε θέσεις επιτέλους θα τις προχωρήσει, θα μου επιτραπεί να αμφισβητήσω ακόμα και σήμερα την υπεύθυνη και επίσημη αυτή δήλωση.

Και μη γελάτε καθόλου, κύριε Υπουργέ, αλλά φθάσαμε στο σημείο, ακόμα και εμείς οι συνάδελφοί σας, μερικές φορές να αμφισβητούμε, μετά τις πολλαπλές δηλώσεις, που δεν έχουν σταματημό, την αξιοπιστία αυτων που λέγονται. Ειλικρινά πιστεύω, ότι από τη στιγμή, που υπάρχει και όλο το υπόλοιπο νοσηλευτικό προσωπικό, που θα στηρίξει απόλυτα τη λειτουργία της μονάδας, είναι κατεπείγουσα ανάγκη να προχωρήσει με προτεραιότητα στο Κεντρικό Γενικό Περιφερειακό Νοσοκομείο Λάρισας η διαδικασία της προκήρυξης μιας θέσης διευθυντού, δύο θέσεων επιμελητού Α' και δύο θέσεων επιμελητού Β', για το καλό και της Θεσσαλίας, όπως και εσείς αναφέρατε, αλλά και της υγείας και της ανάπτυξης της ευρύτερης περιοχής.

Ευχαριστώ πολύ, κύριε Πρόεδρε.

ΠΡΟΕΔΡΕΥΩΝ (Νικόλαος Κατσαρός): Ο κύριος Υπουργός έχει το λόγο.

EMΜΑΝOYΗΛ ΣΚΟΥΛΑΚΗΣ (Υφυπ. Υγείας και Πρόνοιας): Δεν έχω να προσθέσω τίποτα.

ΠΡΟΕΔΡΕΥΩΝ (Νικόλαος Κατσαρός): Εισερχόμαστε στις αναφορές - ερωτήσεις Δεύτερου Κύκλου πρώτη στην ημερήσια διάταξη είναι η ερώτηση με αριθμο 1543/19.12.96 του Βουλευτή του Συνασπισμού της Αριστεράς και της Προόδου κ. Μουσταφά Μουσταφά προς τον Υπουργο Υγείας και Πρόνοιας, σχετικά με την παροχή+πληροφοριών για τις προθέσεις του Υπουργού α) Να προβεί σε πλήρωση των κενών θέσεων νοσηλευτικού προσωπικού του Κέντρου Υγείας Σάμης β) Να διαθέσει ασθενοφόρο και γ) Να ελέγξει την καταλληλότητα του κτιρίου.

Η ερώτηση του κυρίου συναδέλφου σε περίληψη έχει ως εξής: 

"Το Κέντρο Υγείας Σάμης, καλύπτει μία ευρυτάτη γεωγραφική περιοχή του νησιού (είκοσι δύο κοινότητες και ένας δήμος), καθώς επίσης και το λιμάνι, το οποίο κατά τους θερινούς μήνες υποδέχεται ιδιαίτερα αυξημένο αριθμό επισκεπτών. 'Εχει επιπλέον την ευθύνη όλων των περιφερειακών (αγροτικών) ιατρείων της Κεφαλλονιάς, τα οποία ανέρχονται σε δώδεκα. Πρόκειται για το μοναδικό φορέα παροχής πρωτοβάθμιας υγειονομικής φροντίδας στο νησί.

Σήμερα, στο Κέντρο Υγείας υπηρετούν: Παθολόγος Διευθυντής Γενικής Ιατρικής Επιμελητής Β', Παιδίατρος Επιμελητής Α', δύο αγροτικοί γιατροί, καθώς επίσης και Οδοντίατρος Επιμελητής Α'. Η νοσηλευτική υπηρεσία "στελεχώνεται" από μία μαία. Υπάρχουν επίσης, γραμματειακή υποστήριξη, συντηρητής, τρεις οδηγοί του ασθενοφόρου, καθαρίστριες, τραυματιοφορείς. Το ακτινολογικό εργαστήριο (με δυνατότητες απλώς ακτινογραφιών) είναι έτοιμο να λειτουργήσει και αναμένεται να αναλάβει υπηρεσία, η χειρίστρια που κατέλαβε τη θέση. Το μικροβιολογικό εργαστήριο λειτουργεί μία φορά την εβδομάδα, λόγω αδείας της παρασκευάστριας, καθυστερεί δε σοβαρά η προώθηση των διαδικασιών για την προμήθεια ενός αυτόματου αναλυτή. Το Κέντρο Υγείας Σαμης διαθέτει επιπλέον, μικρό χειρουργείο ακόμα αχρησιμοποίητο, καθώς και έξι κλίνες βραχείας νοσηλείας.

Ερωτάται ο κύριος Υπουργός:

Αν θα πληρωθούν οι κενές θέσεις νοσηλευτικού προσωπικού που είναι δύο επισκέπτριες υγείας, τρεις νοσηλεύτριες, μία μαία, δύο αδελφές νοσοκόμες.

Αν θα διατεθεί ασθενοφόρο γιατί το υπάρχον δεν πληροί τους όρους (διαθέτει υποτυπώδη εξοπλισμό) που θα λειτουργεί και ως κινητή μονάδα.

Αν θα υπάρξει έλεγχος για την καταλληλότητα του κτιρίου, ιδιαίτερα σε μία σεισμογενή περιοχή όπως η Κεφαλλονιά, αυτο 

Σελίδα 3433 

είναι διπλά αναγκαίο και αν θα υπάρξει μέριμνα αποκατάστασης αυτού.

Ο Υφυπουργός Υγείας και Πρόνοιας κ. Σκουλάκης έχει το λόγο.

ΕΜΜΑΝΟΥΗΛ ΣΚΟΥΛΑΚΗΣ (Υφυπ. Υγείας και Πρόνοιας): Κύριε Πρόεδρε, όπως και προηγούμενα έτσι και τωρα είμαι υποχρεωμένος να ομολογήσω, ότι το υγειονομικό σύστημα έχει τεράστια κενά. Αυτό ακριβώς οδήγησε την Κυβέρνηση τα τρία τελευταία χρονια να προχωρήσει σε κατ' εξαίρεση εγκρίσεις προσλήψεως υγειονομικού και ιατρικού προσωπικού για να καλύπτει αυτά τα κενά. Ιδιαίτερα τα κενά των κέντρων υγείας, που κατά την άποψή μου, όπως έχω πει πολλές φορές, ήταν η μεγαλύτερη θεσμική παρέμβαση που είχε γίνει και που αν θέλετε, σήμερα, όλοι εμείς εδώ, ευθυνόμαστε για το ότι δεν έχουν παίξει το ρόλο, τον οποίο τους είχαμε αναθέσει και για τον οποίο τα είχαμε κατασκευάσει. Μεσολάβησε το 90-93 που υπήχθησαν στις νομαρχίες, ήρθαμε και εμείς και δε δώσαμε την πρέπουσα σημασία να τα επαναδραστηριοποιήσουμε και να τα επαναπροσανατολίσουμε και έτσι έχουμε προβλήματα, τα οποία θέλω να πιστεύω ότι σιγά-σιγά θα τα αντιμετωπίσουμε.

Τώρα, για το Κέντρο Υγείας Σάμης, σύμφωνα με τα στοιχεία της υπηρεσίας είχαν προκηρυχθεί απο το ΑΣΕΠ μία θέση ραδιολογίας-ακτινολογίας και μία θέση ΤΕ νοσηλευτικής. Οι οριστικοί πίνακες των διοριζομένων έχουν σταλεί από το ΑΣΕΠ για δημοσίευση στο ΦΕΚ. Επίσης, προβλέπεται με την καινούρια προκήρυξη των τριών χιλιάδων διακοσίων θέσεων και των πεντακοσίων εξήντα νοσηλευτικού προσωπικού, όπως και των πεντακοσίων εξήντα θέσεων ιατρικού προσωπικού, η κατανομή των οποίων γίνεται να δώσουμε, μέσα στα πλαίσια βέβαια των δυνατοτήτων και των αναγκών, καποιες θέσεις για τα συγκεκριμένα αιτήματα.

'Οσον αφορα το ασθενοφόρο, οι υπηρεσίες ενημερώνουν ότι το ασθενοφόρο καλύπτει επαρκώς τις ανάγκες της περιοχής και δεν υπάρχει αίτημα για αντικατάστασή του ή για περαιτέρω εξοπλισμό του προκειμενου να λειτουργήσει ως κινητή μονάδα.

Επίσης, σε σχέση με το κτίριο, η υπηρεσία μας ενημερώνει ότι δεν έχουν αναφερθεί προβλήματα ως προς την καταλληλότητα και λειτουργικότητά του απο το διευθυντη και τη διοίκηση του Νοσοκομείου Κεφαλλονιάς στην αρμόδια διεύθυνση τεχνικών υπηρεσιών του Υπουργείου μας.

ΠΡΟΕΔΡΕΥΩΝ (Νικόλαος Κατσαρός): Ο κ. Μουσταφά Μουσταφά έχει το λόγο.

ΜΟΥΣΤΑΦΑ ΜΟΥΣΤΑΦΑ: Κύριε Πρόεδρε, όπως είχα τονίσει και στην προηγούμενή μου παρέμβαση, ιδίως για τα νησιά, η στελέχωση των Κέντρων Υγείας και των Υγειονομικών Μονάδων, πραγματικά αποκτά πάρα πολύ μεγάλη σημασία. 

Μέσα σε αυτό το πλέγμα, εμείς κάνουμε την ερώτηση προς το Υπουργείο.

Aπό τις επαφές που είχαμε με το προσωπικό εκεί πέρα, επιμένουμε ότι δεν έχει γίνει συντήρηση στο κτίριο, κύριε Υπουργέ. Ιδίως οι πόρτες και τα παράθυρα είναι όλα προβληματικά και χρειάζονται μία επιπρόσθετη συντήρηση. Υπάρχει πρόβλημα και με τη στέγη. Ζητούν ασύρματη επικοινωνία. Το ασθενοφόρο μπορεί να μην είναι ανάγκη να είναι σαν κινητή μονάδα, αλλά πραγματικά πολλές φορές χαλάει και δεν μπορεί να εξυπηρετήσει τα διάφορα περιστατικά. Σας λέω ότι ευελπιστούμε στο συντομότερο χρονικό διάστημα, αυτές οι θέσεις που έχουν εξαγγελθεί, να καλυφθούν για να μπορούν να καλύψουν υποτυπωδώς τις υγειονομικές ανάγκες της περιοχής.

Ευχαριστώ.

ΠΡΟΕΔΡΕΥΩΝ (Νικόλαος Κατσαρός): Ο κύριος Υπουργός έχει το λόγο.

ΕΜΜΑΝΟΥΗΛ ΣΚΟΥΛΑΚΗΣ (Υφυπ. Υγείας και Πρόνοιας): Σας είπα, αγαπητέ συνάδελφε, ότι σύμφωνα με τα στοιχεία της Υπηρεσίας, δεν έχει γίνει γνωστό σε εμάς, μέσω του Νοσοκομείου, εάν υπάρχουν προβλήματα στο κτίριο. 'Ηδη σήμερα, όμως, έδωσα εντολή σε συνεργάτες μου να επικοινωνήσουν με τον πρόεδρο του νοσοκομείου και με τους υπευθύνους του Κέντρου Υγείας και εφόσον αυτά τα οποία αναφέρετε στην ερώτησή σας ανταποκρίνονται στην πραγματικότητα, θα κάνουμε ό,τι μπορούμε για να αποκαταστήσουμε τις όποιες βλάβες και ατέλειες υπάρχουν.

ΠΡΟΕΔΡΕΥΩΝ (Νικόλαος Κατσαρός): Κύριοι συνάδελφοι, ολοκληρώθηκε η συζήτηση των αναφορών και ερωτήσεων.

Σελίδα 3434 

ΠΡΟΕΔΡΕΥΩΝ (Νικόλαος Κατσαρός): Κύριοι Βουλευτές, εισερχόμαστε στην ημερήσια διάταξη

ΤΗΣ ΝΟΜΟΘΕΤΙΚΗΣ ΕΡΓΑΣΙΑΣ

Θα γίνει προεκφώνηση των νομοσχεδίων, που είναι γραμμένα στην ημερήσια διάταξη, ώστε για όσα από αυτά δεν υπάρχει αντίρρηση να γίνουν δεκτά χωρίς συζήτηση.

Υπουργείου Οικονομικών

Ψήφιση στο σύνολο του σχεδίου νόμου: "Κατάργηση φορολογικών απαλλαγών και άλλες διατάξεις".

Η ψήφιση στο σύνολο του νομοσχεδίου θα γίνει σήμερα.

(Στο σημείο αυτό την Προεδρική 'Εδρα καταλαμβάνει ο Πρόεδρος της Βουλής κ. ΑΠΟΣΤΟΛΟΣ ΚΑΚΛΑΜΑΝΗΣ)

ΠΡΟΕΔΡΟΣ (Απόστολος Κακλαμάνης):

Υπουργείου Μεταφορών και Επικοινωνιών

Μόνη συζήτηση επί της αρχής, των άρθρων και του συνόλου του σχεδίου νόμου: "Θέματα αρμοδιότητας του Υπουργείου Μεταφορών και Επικοινωνιών".

Το νομοσχέδιο θα συζητηθεί κατά τη σημερινή συνεδρίαση.

Υπουργείου Δικαιοσύνης

Μόνη συζήτηση επί της αρχής, των άρθρων και του συνόλου του σχεδίου νόμου: "Κύρωση του Διεθνούς Συμφώνου για τα ατομικά και πολιτικά δικαιώματα".

Ερωτάται το Σώμα: Γίνεται δεκτό το νομοσχέδιο;

ΜΕΡΙΚΟΙ ΒΟΥΛΕΥΤΕΣ: Κρατείται.

ΠΡΟΕΔΡΟΣ (Απόστολος Κακλαμάνης): Το νομοσχέδιο κρατήθηκε και θα συζητηθεί κατά τον Κανονισμό.

Υπουργείου Δημόσιας Τάξης

Μόνη συζήτηση επί της αρχής, των άρθρων και του συνόλου του σχεδίου νόμου: "Κύρωση Συμφωνίας μεταξύ του Υπουργείου Δημόσιας Τάξης της Ελληνικής Δημοκρατίας και του Υπουργείου Δικαιοσύνης και Δημόσιας Τάξης της Κυπριακής Δημοκρατίας για συνεργασία σε θέματα ασφάλειας".

To Κομμουνιστικό Κόμμα και ο Συνασπισμός...

(Θόρυβος στην Αίθουσα)

Κύριοι συνάδελφοι, σας παρακαλώ, γίνεται συνεδρίαση. Τι θέαμα είναι αυτό;

Δε βλέπω κάποιον από το Συνασπισμό. 'Εχετε μειοψηφήσει εσείς ως Κόμμα, κύριε Παναγιώτου, και ο Συνασπισμός.

Ερωτάται το Σώμα: Γίνεται δεκτό το νομοσχέδιο;

ΓΕΩΡΓΙΟΣ ΓΑΡΟΥΦΑΛΙΑΣ: Κρατείται.

ΣΤΑΥΡΟΣ ΠΑΝΑΓΙΩΤΟΥ: Ναι, με τις παρατηρήσεις που είχαμε διατυπώσει.

ΠΡΟΕΔΡΟΣ (Απόστολος Κακλαμάνης): Το νομοσχέδιο κρατήθηκε και θα συζητηθεί κατά τον Κανονισμό.

Υπουργείου Δικαιοσύνης

Μόνη συζήτηση επί της αρχής, των άρθρων και του συνόλου του σχεδίου νόμου: "Κύρωση Σύμβασης για τη διεθνή δικαιοδοσία και την εκτέλεση αποφάσεων σε αστικές και εμπορικές υποθέσεις".

Ερωτάται το Σώμα: Γίνεται δεκτό το νομοσχέδιο;

ΣΤΑΥΡΟΣ ΠΑΝΑΓΙΩΤΟΥ: Κρατείται.

ΠΡΟΕΔΡΟΣ (Απόστολος Κακλαμάνης): Το νομοσχέδιο κρατήθηκε και θα συζητηθεί κατά τον Κανονισμό.

Υπουργείου Εξωτερικών

Μόνη συζήτηση επί της αρχής, των άρθρων και του συνόλου του σχεδίου νόμου: "Κύρωση Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης των Ηνωμένων Πολιτειών της Αμερικής για τη λειτουργία σταθμών αναμετάδοσης στην Ελλάδα".

Ερωτάται το Σώμα: Γίνεται δεκτό το νομοσχέδιο;

ΜΕΡΙΚΟΙ ΒΟΥΛΕΥΤΕΣ: Κρατείται.

ΠΡΟΕΔΡΟΣ (Απόστολος Κακλαμάνης): Το νομοσχέδιο κρατήθηκε και θα συζητηθεί κατά τον Κανονισμό.

Επίσης του ιδίου Υπουργείου 

Μόνη συζήτηση επί της αρχής, των άρθρων και του συνόλου του σχεδίου νόμου: "Κύρωση Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Δημοκρατίας της Κούβας για την προώθηση και αμοιβαία προστασία των επενδύσεων".

Αυτό ψηφίστηκε ομοφώνως στη Διαρκή Επιτροπή. 

Υπάρχει αντίρρηση; Καμία.

ΟΛΟΙ ΟΙ ΒΟΥΛΕΥΤΕΣ: Δεκτό, δεκτό.

ΠΡΟΕΔΡΟΣ (Απόστολος Κακλαμάνης): Συνεπώς το νομοσχέδιο του Υπουργείου Εξωτερικών "Κύρωση Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Δημοκρατίας της Κούβας για την προώθηση και αμοιβαία προστασία των επενδύσεων", έγινε δεκτό, ομοφώνως, σε μόνη συζήτηση, κατ'αρχήν, κατ'άρθρον και στο σύνολο και έχει ως εξής:

Κύρωση Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησηςτης Δημοκρατίας της Κούβας για την προώθηση και αμοιβαία προστασία των επενδύσεων

 

'Αρθρο πρώτο

Κυρώνεται και έχει την ισχύ που ορίζει το άρθρο 28 παρ. 1 του Συντάγματος η Συμφωνία μεταξύ της Κυβέρνησης της Ελληνικής Δημοκρατίας και της Κυβέρνησης της Δημοκρατίας της Κούβας για την προώθηση και αμοιβαία προστασία των επενδύσεων που υπογράφηκε στην Αθήνα στις 18 Ιουνίου 1996, της οποίας το κείμενο σε πρωτότυπο στην ελληνική και αγγλική γλώσσα έχει ως εξής:

ΣΥΜΦΩΝΙΑ

ΜΕΤΑΞΥ ΤΗΣ ΚΥΒΕΡΝΗΣΕΩΣ ΤΗΣ ΕΛΛΗΝΙΚΗΣ

ΔΗΜΟΚΡΑΤΙΑΣ ΚΑΙ ΤΗΣ ΚΥΒΕΡΝΗΣΕΩΣ ΤΗΣ

ΔΗΜΟΚΡΑΤΙΑΣ ΤΗΣ ΚΟΥΒΑΣ ΓΙΑ ΤΗΝ

ΠΡΟΩΘΗΣΗ ΚΑΙ ΑΜΟΙΒΑΙΑ ΠΡΟΣΤΑΣΙΑ

ΤΩΝ ΕΠΕΝΔΥΣΕΩΝ

Η Κυβέρνηση της Ελληνικής Δημοκρατίας και η Κυβέρνηση της Δημοκρατίας της Κούβας,

Αποκαλούμενες εφεξής "τα Συμβαλλόμενα Μέρη",

ΕΠΙΘΥΜΩΝΤΑΣ να ενισχύσουν την οικονομική τους συνεργασία προς το αμοιβαίο όφελος των δύο Κρατών σε μακροχρόνια βάση,

ΕΧΟΝΤΑΣ ως στόχο τη δημιουργία ευνοϊκών συνθηκών, για τις επενδύσεις επενδυτών του ενός Συμβαλλόμενου Μέρους, στο έδαφος του άλλου Συμβαλλόμενου Μέρους,

ΑΝΑΓΝΩΡΙΖΟΝΤΑΣ ότι η προώθηση και προστασία των επενδύσεων, βάσει της παρούσας Συμφωνίας, θα τονώσει την πρωτοβουλία στον τομέα αυτόν,

ΣΥΜΦΩΝΗΣΑΝ ΤΑ ΑΚΟΛΟΥΘΑ:

ΑΡΘΡΟ 1

Ορισμοί

Για τους σκοπούς της παρούσας Συμφωνίας:

1. "Επένδυση" σημαίνει κάθε είδους περιουσιακό στοιχείο και περιλαμβάνει ειδικότερα, αλλά όχι αποκλειστικά:

α) κινητή και ακίνητη ιδιοκτησία και κάθε εμπράγματο δικαίωμα όπως υποθήκες, εμπράγματες ασφάλειες και ενέχυρα,

β) μετοχές, εταιρικά μερίδια, ομολογίες και κάθε άλλη μορφή συμμετοχής σε εταιρία,

γ) χρηματικές απαιτήσεις και κάθε άλλη συμβατική απαίτηση που έχει οικονομική αξία, καθώς και δάνεια συνδεόμενα με επένδυση,

δ) δικαιώματα πνευματικής και βιομηχανικής ιδιοκτησίας, ευρεσιτεχνίες, σήματα, τεχνικές μέθοδοι, τεχνογνωσία, επιχειρηματική φήμη και άλλα παρόμοια δικαιώματα,

ε) εκχωρήσεις επιχειρηματικών δικαιωμάτων, βάσει νόμου ή συμβάσεως, περιλαμβανομένων και εκχωρήσεων για έρευνα, ανάπτυξη, εξόρυξη ή εκμετάλλευση φυσικών πόρων,

Σελίδα 3435 

στ) αγαθά, τα οποία, βάσει συμβάσεως χρηματοδοτικής μισθώσεως, ευρίσκονται στην κατοχή του μισθωτή στο έδαφος Συμβαλλόμενου Μέρους, σύμφωνα με τη νομοθεσία του.

Ενδεχόμενη μεταβολή του τύπου της επένδυσης που έχει πραγματοποιηθεί δεν μεταβάλλει το χαρακτήρα της ως επένδυσης.

2. "Απόδοση" σημαίνει τα έσοδα που αποφέρει μία επένδυση και περιλαμβάνει ειδικότερα, αλλά όχι αποκλειστικά, κέρδη, τόκους, μερίσματα, υπεραξία, δικαιώματα πνευματικής και βιομηχανικής ιδιοκτησίας και αμοιβές.

3. "Επενδυτής" σημαίνει:

α) (ι) σε σχέση με την Ελληνική Δημοκρατία, φυσικά πρόσωπα που έχουν την ελληνική ιθαγένεια, σύμφωνα με τον Κώδικα Ελληνικής Ιθαγένειας,

(ιι) σε σχέση με τη Δημοκρατία της Κούβας, φυσικά πρόσωπα που έχουν την κουβανική ιθαγένεια, σύμφωνα με το Σύνταγμα της Κούβας.

β) Σε σχέση με κάθε Συμβαλλόμενο Μέρος, νομικά πρόσωπα που έχουν συσταθεί σύμφωνα με τη νομοθεσία του εν λόγω Συμβαλλόμενου Μέρους.

4. "'Εδαφος" σημαίνει, σε σχέση με κάθε Συμβαλλόμενο Μέρος, το έδαφος και ο θαλάσσιος και εναέριος χώρος υπό την κυριαρχία του, περιλαμβανομένης της αποκλειστικής οικονομικής ζώνης και της υφαλοκρηπίδας, επί των οποίων το εν λόγω Συμβαλλόμενο Μέρος ασκεί, σύμφωνα με το διεθνές δίκαιο, κυριαρχικά δικαιώματα ή δικαιοδοσία.

ΑΡΘΡΟ 2

Προώθηση και προστασία των επενδύσεων

1. Κάθε Συμβαλλόμενο Μέρος προωθεί, στο έδαφός του, επενδύσεις επενδυτών του άλλου Συμβαλλόμενου Μέρους και κάνει δεκτές τις επενδύσεις αυτές σύμφωνα με τη νομοθεσία του.

2. Επενδύσεις επενδυτών Συμβαλλόμενου Μέρους απολαμβάνουν πάντοτε, στο έδαφος του άλλου Συμβαλλόμενου Μέρους, δίκαιης μεταχείρισης και πλήρους προστασίας και ασφάλειας. Κάθε Συμβαλλόμενο Μέρος εξασφαλίζει ότι η διαχείριση, συντήρηση, χρήση, εκμετάλλευση ή διάθεση, στο έδαφός του, επενδύσεων επενδυτών του άλλου Συμβαλλόμενου Μέρους δεν παρακωλύεται καθ' οιονδήποτε τρόπο με μέτρα αδικαιολόγητα ή διακριτικής φύσεως.

3. Η απόδοση των επενδύσεων και, σε περίπτωση επανεπενδύσεως, το σχετικό εισόδημα, απολαμβάνουν της ίδιας προστασίας με την αρχική επένδυση.

4. Κάθε Συμβαλλόμενο Μέρος τηρεί οποιαδήποτε άλλη υποχρέωση έχει αναλάβει σε σχέση με επενδύσεις επενδυτών του άλλου Συμβαλλόμενου Μέρους.

ΑΡΘΡΟ 3

Μεταχείριση των επενδύσεων

1. Κάθε Συμβαλλόμενο Μέρος παραχωρεί στις επενδύσεις, που πραγματοποιούνται στο έδαφός του από επενδυτές του άλλου Συμβαλλόμενου Μέρους, μεταχείριση όχι λιγότερο ευνοϊκή από εκείνη που παραχωρεί σε επενδύσεις των ιδίων επενδυτών του ή σε επενδύσεις επενδυτών τρίτου κράτους, εφαρμοζομένης της ευνοϊκοτέρας μεταχειρίσεως.

2. Κάθε Συμβαλλόμενο Μέρος παραχωρεί στους επενδυτές του άλλου Συμβαλλόμενου Μέρους, όσον αφορά τη δραστηριότητα που αναπτύσσουν στο έδαφός του σε σχέση με επενδύσεις, μεταχείριση όχι λιγότερο ευνοϊκή από εκείνη που παραχωρεί στους ίδιους επενδυτές του ή σε επενδυτές τρίτου κράτους, εφαρμοζομένης της ευνοϊκοτέρας μεταχειρίσεως.

3. Σε σχέση με την αρχή της εθνικής μεταχείρισης, η οποία προβλέπεται στις παραγράφους 1 και 2 του παρόντος άρθρου, εννοείται ότι η μεταχείριση των κουβανικών εταιριών ή άλλων κουβανικών εθνικών οντοτήτων μπορεί να χρησιμεύσει ως συγκριτική βάση μόνο στο μέτρο που οι εν λόγω οντότητες λειτουργούν ως επενδυτές, δηλαδή, σύμφωνα με την ισχύουσα σήμερα νομοθεσία, ως εταίροι σε μεικτές επιχειρήσεις ή σε διεθνή οικονομική ένωση.

ΑΡΘΡΟ 4

Εξαιρέσεις

Οι διατάξεις του άρθρου 3 της παρούσας Συμφωνίας δεν συνεπάγονται υποχρέωση του ενός Συμβαλλόμενου Μέρους να επεκτείνει στους επενδυτές του άλλου Συμβαλλόμενου Μέρους τα πλεονεκτήματα οποιασδήποτε μεταχειρίσεως, προτιμήσεως ή προνομίου που απορρέουν από:

α) τελωνειακή ένωση ή ζώνη ελεύθερων συναλλαγών, οικονομική ή νομισματική ένωση ή συμφωνία περιφερειακής οικονομικής ολοκλήρωσης ή παρόμοια διεθνή συμφωνία που αποσκοπεί σε τέτοιες ενώσεις ή οργανισμούς ή άλλες μορφές περιφερειακής συνεργασίας στις οποίες τα Συμβαλλόμενα Μέρη συμμετέχουν ή είναι δυνατό να συμμετάσχουν στο μέλλον, ή

β) διεθνή συμφωνία ή ρύθμιση σχετική εν όλω ή εν μέρει με φορολογία.

ΑΡΘΡΟ 5

Απαλλοτρίωση

1. Επενδύσεις επενδυτών του ενός Συμβαλλόμενου Μέρους στο έδαφος του άλλου Συμβαλλόμενου Μέρους δεν υπόκεινται σε απαλλοτρίωση, εθνικοποίηση ή οποιοδήποτε άλλο μέτρο τα αποτελέσματα του οποίου ισοδυναμούν με απαλλοτρίωση ή εθνικοποίηση (αποκαλούμενες εφεξής "απαλλοτρίωση"), παρά μόνο για λόγους δημοσίου συμφέροντος, με νόμιμες διαδικασίες, σε μη διακριτική βάση και κατόπιν καταβολής άμεσης, επαρκούς και αποτελεσματικής αποζημιώσεως. Η αποζημίωση αυτή είναι ίση με την αγοραία αξία της θιγείσας επενδύσεως αμέσως πριν από το χρονικό σημείο κατά το οποίο ελήφθη το συγκεκριμένο μέτρο ή έγινε δημοσίως γνωστό, επιλεγομένου του προγενέστερου χρονικού σημείου, περιλαμβάνει τόκο από την ημέρα της απαλλοτριώσεως έως την ημέρα καταβολής, με επιτόκιο που καθορίζεται από κάθε Συμβαλλόμενο Μέρος σύμφωνα με τη νομοθεσία ή τις πρακτικές του και μεταφέρεται ελεύθερα σε ελεύθερα μετατρέψιμο νόμισμα.

2. Οι διατάξεις της παραγράφου 1 του παρόντος άρθρου εφαρμόζονται επίσης και στην περίπτωση κατά την οποία Συμβαλλόμενο Μέρος προβαίνει σε απαλλοτρίωση περιουσιακών στοιχείων εταιρίας, η οποία έχει συσταθεί σύμφωνα με τη νομοθεσία του σε οποιοδήποτε σημείο του εδάφους του και της οποίας επενδυτής του άλλου Συμβαλλόμενου Μέρους κατέχει μετοχές.

ΑΡΘΡΟ 6

Αποζημιώσεις

1. Οι επενδυτές του ενός Συμβαλλόμενου Μέρους των οποίων οι επενδύσεις στο έδαφος του άλλου Συμβαλλόμενου Μέρους υφίστανται ζημίες λόγω πολέμου ή άλλης ένοπλης σύγκρουσης, καταστάσεως εκτάκτου ανάγκης, πολιτικών αναταραχών ή άλλων παρόμοιων γεγονότων στο έδαφος του άλλου Συμβαλλόμενου Μέρους, απολαμβάνουν από το δεύτερο Συμβαλλόμενο Μέρος μεταχείριση, όσον αφορά την αποκατάσταση, αποζημίωση ή άλλου είδους διευθέτηση, όχι λιγότερο ευνοϊκή από εκείνη που το Συμβαλλόμενο Μέρος αυτό επιφυλάσσει στους ιδίους επενδυτές του ή στους επενδυτές τρίτου κράτους, εφαρμοζομένης της ευνοϊκoτέρας μεταχειρίσεως. Προκύπτουσες πληρωμές καταβάλλονται αμέσως και μεταφέρονται ελεύθερα σε ελεύθερα μετατρέψιμο νόμισμα.

2. Μη θιγομένων των διατάξεων της παραγράφου 1 του παρόντος άρθρου, επενδυτές του ενός Συμβαλλόμενου Μέρους οι οποίοι, σε οποιαδήποτε από τις περιπτώσεις που αναφέρονται στην παράγραφο αυτή, υφίστανται ζημίες στο έδαφος του άλλου Συμβαλλόμενου Μέρους λόγω:

α) επιτάξεως της επενδύσεώς τους ή μέρους αυτής από τις δυνάμεις ή αρχές του δεύτερου Συμβαλλόμενου Μέρους, ή

Σελίδα 3436 

β) καταστροφής της επενδύσεώς τους ή μέρους αυτής από τις δυνάμεις ή αρχές του δεύτερου Συμβαλλόμενου Μέρους, η οποία δεν επεβάλλετο από τις περιστάσεις,

τυγχάνουν αμέσου, επαρκούς και αποτελεσματικής επανορθώσεως ή αποζημιώσεως.

ΑΡΘΡΟ 7

Επαναπατρισμός της επενδύσεως και της αποδόσεώς της

1. Τα Συμβαλλόμενα Μέρη εγγυώνται, όσον αφορά τις επενδύσεις επενδυτών του άλλου Συμβαλλόμενου Μέρους την ανεμπόδιστη μεταφορά της επενδύσεως και της αποδόσεώς της, μετά την καταβολή οιωνδήποτε οφειλόμενων φόρων, σε σχέση με την επένδυση αυτή, στο Συμβαλλόμενο Μέρος στο έδαφος του οποίου έχει πραγματοποιηθεί η επένδυση.

Η μεταφορά πραγματοποιείται χωρίς καθυστέρηση, σε οποιοδήποτε διαθέσιμο ελεύθερα μετατρέψιμο νόμισμα, με την ισοτιμία που ισχύει κατά την ημέρα της μεταφοράς.

2. Οι μεταφορές αυτές περιλαμβάνουν ειδικότερα, αλλά όχι αποκλειστικά:

α) κεφάλαιο και πρόσθετα ποσά για τη συντήρηση ή επέκταση της επένδυσης,

β) κέρδη, τόκους, μερίσματα και άλλα τρέχοντα εισοδήματα,

γ) ποσά για την εξόφληση δανείων,

δ) δικαιώματα πνευματικής και βιομηχανικής ιδιοκτησίας και αμοιβές,

ε) προϊόν πωλήσεως ή ρευστοποιήσεως της επένδυσης ή μέρους αυτής,

στ) αποζημιώσεις σύμφωνα με τα άρθρα 4 και 5.

ΑΡΘΡΟ 8

Υποκατάσταση

1. Εάν οι επενδύσεις επενδυτή ενός Συμβαλλόμενου Μέρους στο έδαφος του άλλου Συμβαλλόμενου Μέρους είναι ασφαλισμένες για μη εμπορικούς κινδύνους, βάσει νόμιμου συστήματος εγγυήσεως, κάθε υποκατάσταση του ασφαλιστή στα δικαιώματα του εν λόγω επενδυτή, σύμφωνα με τους όρους της ασφάλειας αυτής, αναγνωρίζεται από το δεύτερο Συμβαλλόμενο Μέρος, μη θιγομένων των δικαιωμάτων του επενδυτή σύμφωνα με το άρθρο 10 της παρούσας Συμφωνίας.

2. Ο ασφαλιστής δεν δικαιούται να ασκήσει δικαιώματα άλλα, πέραν των δικαιωμάτων που θα εδικαιούτο να ασκήσει ο επενδυτής.

3. Διαφορές μεταξύ Συμβαλλόμενου Μέρους και ασφαλιστή θα καταβάλλεται προσπάθεια να επιλύονται σύμφωνα με τις διατάξεις του άρθρου 10 της παρούσας Συμφωνίας.

ΑΡΘΡΟ 9

Επίλυση διαφορών μεταξύ των Συμβαλλόμενων Μερών

1. Κάθε διαφορά μεταξύ των Συμβαλλόμενων Μερών σχετική με την ερμηνεία ή την εφαρμογή της παρούσας Συμφωνίας, επιλύεται, εφόσον τούτο είναι δυνατόν, δια διαπραγματεύσεων, δια της διπλωματικής οδού.

2. Εάν η διαφορά δεν μπορέσει να διευθετηθεί κατ' αυτόν τον τρόπο ενός έξι μηνών από την έναρξη των διαπραγματεύσεων, υποβάλλεται σε διαιτητικό δικαστήριο κατόπιν αιτήσεως Συμβαλλόμενου Μέρους.

3. Το διαιτητικό δικαστήριο συγκροτείται σε κάθε συγκεκριμένη περίπτωση ως ακολούθως: Κάθε Συμβαλλόμενο Μέρος ορίζει έναν διαιτητή και οι δύο αυτοί διαιτητές ορίζουν, κατόπιν μεταξύ τους συμφωνίας, υπήκοο τρίτης χώρας ως πρόεδρο. Οι διαιτητές ορίζονται εντός τριών μηνών και ο πρόεδρος εντός πέντε μηνών από την ημερομηνία κατά την οποία Συμβαλλόμενο Μέρος γνωστοποίησε στο άλλο Συμβαλλόμενο Μέρος την πρόθεσή του να παραπέμψει τη διαφορά σε διαιτητικό δικαστήριο.

4. Εάν εντός των προθεσμιών που καθορίζονται στην παράγραφο 3 του παρόντος άρθρου δεν έχουν γίνει οι αναγκαίοι διορισμοί, οποιοδήποτε από τα Συμβαλλόμενα Μέρη μπορεί, ελλείψει άλλης συμφωνίας, να ζητήσει από τον Πρόεδρο του Διεθνούς Δικαστηρίου να προβεί στους αναγκαίους διορισμούς. Εάν ο Πρόεδρος του Διεθνούς Δικαστηρίου είναι υπήκοος ενός των Συμβαλλόμενων Μερών ή κωλύεται κατ' άλλον τρόπον να ασκήσει το εν λόγω καθήκον, καλείται να προβεί στους αναγκαίους διορισμούς ο Αντιπρόεδρος και, σε περίπτωση που ο τελευταίος είναι υπήκοος Συμβαλλόμενου Μέρους ή κωλύεται κατ' άλλον τρόπον να ασκήσει το εν λόγω καθήκον, το αρχαιότερο κατά σειρά Μέλος του Δικαστηρίου που δεν είναι υπήκοος Συμβαλλόμενου Μέρους καλείται να προβεί στους αναγκαίους διορισμούς.

5. Το διαιτητικό δικαστήριο αποφασίζει σύμφωνα με το νόμο και, ιδίως βάσει της παρούσας Συμφωνίας και άλλων σχετικών συμφωνιών μεταξύ των Συμβαλλόμενων Μερών, καθώς και των γενικώς παραδεδεγμένων κανόνων και αρχών του διεθνούς δικαίου.

6. Το δικαστήριο αποφασίζει την εσωτερική του διαδικασία, εκτός εάν τα Συμβαλλόμενα Μέρη ορίσουν άλλως.

Το δικαστήριο εκδίδει την απόφασή του κατά πλειοψηφία. Η απόφαση αυτή είναι τελική και δεσμευτική για τα Συμβαλλόμενα Μέρη.

7. Κάθε Συμβαλλόμενο Μέρος φέρει το κόστος του διαιτητή που όρισε το ίδιο καθώς και της εκπροσώπησής του. Το κόστος του προέδρου καθώς και κάθε άλλο κόστος φέρουν τα Συμβαλλόμενα Μέρη εξίσου. Το δικαστήριο δύναται πάντως να ορίσει στην απόφασή του ότι ένα από τα δύο Συμβαλλόμενα Μέρη θα φέρει μεγαλύτερο ποσοστό του κόστους και η απόφαση αυτή είναι δεσμευτική για τα Συμβαλλόμενα Μέρη.

ΑΡΘΡΟ 10

Επίλυση διαφορών μεταξύ επενδυτή και Συμβαλλόμενου Μέρους

1. Διαφορές μεταξύ επενδυτή του ενός Συμβαλλόμενου Μέρους και του άλλου Συμβαλλόμενου Μέρους, που αφορούν υποχρέωση του τελευταίου, βάσει της παρούσας Συμφωνίας, σχετική με επένδυση του πρώτου, επιλύεται, εφόσον τούτο είναι δυνατόν, από τα ενδιαφερόμενα μέρη φιλικά.

2. Εάν η εν λόγω διαφορά δεν μπορέσει να επιλυθεί εντός έξι μηνών από την ημερομηνία κατά την οποία ένα από τα μέρη ζήτησε τη φιλική διευθέτησή της, ο ενδιαφερόμενος επενδυτής μπορεί να υποβάλει τη διαφορά είτε στο αρμόδιο δικαστήριο του Συμβαλλόμενου Μέρους στο έδαφος του οποίου έχει πραγματοποιηθεί η επένδυση είτε στη διεθνή διαιτησία.

Κάθε Συμβαλλόμενο Μέρος συγκατατίθεται δια της παρούσας Συμφωνίας στην υποβολή των εν λόγω διαφορών στη διεθνή διαιτησία.

3. Εφόσον η διαφορά παραπεμφθεί στη διεθνή διαιτησία, ο ενδιαφερόμενος επενδυτής μπορεί να υποβάλει τη διαφορά είτε:

α) στο Διαιτητικό Δικαστήριο του Διεθνούς Εμπορικού Επιμελητηρίου, είτε

β) σε ad hoc διαιτητικό δικαστήριο, το οποίο συνιστάται σύμφωνα με τους κανόνες περί διαιτησίας της Επιτροπής των Ηνωμένων Εθνών για το Διεθνές Εμπορικό Δίκαιο (U.N.C.I.T.R.A.L.).

4. Το διαιτητικό δικαστήριο επιλύει τη διαφορά σύμφωνα με τις διατάξεις της παρούσας Συμφωνίας και τους εφαρμοστέους κανόνες και αρχές του διεθνούς δικαίου. Οι διαιτητικές αποφάσεις είναι τελεσίδικες και δεσμευτικές για τα μέρη της διαφοράς. Κάθε Συμβαλλόμενο Μέρος εφαρμόζει χωρίς καθυστέρηση τις εν λόγω αποφάσεις και τις εκτελεί σύμφωνα με την εθνική του νομοθεσία.

5. Κατά τη διάρκεια της διαιτητικής διαδικασίας ή της εκτελέσεως της διαιτητικής αποφάσεως το Συμβαλλόμενο Μέρος που έχει εμπλακεί στη διαφορά δεν δύναται να επικαλεσθεί ότι ο επενδυτής του άλλου Συμβαλλόμενου Μέρους έχει τύχει αποζημιώσεως, εν όλω ή εν μέρει, βάσει ασφαλιστικής συμβάσεως.

Σελίδα 3437 

ΑΡΘΡΟ 11

Εφαρμογή άλλων διατάξεων

Εφόσον η νομοθεσία Συμβαλλόμενου Μέρους ή υφιστάμενες ή αναλαμβανόμενες στο μέλλον, βάσει του διεθνούς δικαίου, μεταξύ των Συμβαλλόμενων Μερών υποχρεώσεις επιπλέον της παρούσας Συμφωνίας περιλαμβάνουν ρυθμίσεις, γενικές ή ειδικές, με τις οποίες παρέχεται το δικαίωμα σε επενδύσεις επενδυτών του άλλου Συμβαλλόμενου Μέρους για ευνοϊκότερη μεταχείριση από την προβλεπόμενη με την παρούσα Συμφωνία, οι ρυθμίσεις αυτές, στο μέτρο που είναι ευνοϊκότερες, υπερισχύουν της παρούσας Συμφωνίας.

ΑΡΘΡΟ 12

Διαβουλεύσεις

Κάθε φορά που κρίνεται απαραίτητο, διεξάγονται διαβουλεύσεις μεταξύ εκπροσώπων των Συμβαλλόμενων Μερών, επί θεμάτων που αφορούν την εφαρμογή της παρούσας Συμφωνίας. Οι διαβουλεύσεις διεξάγονται κατόπιν προτάσεως Συμβαλλόμενου Μέρους, σε χρόνο και τόπο που συμφωνούνται δια της διπλωματικής οδού.

ΑΡΘΡΟ 13

Εφαρμογή

Η παρούσα Συμφωνία εφαρμόζεται επίσης σε επενδύσεις που πραγματοποιήθηκαν πριν από τη θέση της σε ισχύ, από επενδυτές του ενός Συμβαλλόμενου Μέρους, στο έδαφος του άλλου Συμβαλλόμενου Μέρους, σύμφωνα με τη νομοθεσία του τελευταίου.

Πάντως, η παρούσα Συμφωνία δεν εφαρμόζεται σε διαφορές που ανέκυψαν πριν από τη θέση της σε ισχύ.

 

 

 

 

 

ΑΡΘΡΟ 14

Θέση σε ισχύ - Διάρκεια - Λήξη

1. Η παρούσα Συμφωνία τίθεται σε ισχύ τριάντα ημέρες από την ημερομηνία κατά την οποία τα Συμβαλλόμενα Μέρη αντήλλαξαν έγγραφες ανακοινώσεις με τις οποίες πληροφορούν ότι ολοκληρώθηκαν οι διαδικασίες που απαιτούνται από τις αντίστοιχες νομοθεσίες τους για το σκοπό αυτόν. Παραμένει σε ισχύ για μια περίοδο δέκα ετών από την ημερομηνία αυτή.

2. Εκτός εάν καταγγελθεί από Συμβαλλόμενο Μέρος τουλάχιστον ένα έτος πριν από την ημερομηνία λήξεως της ισχύος της, η παρούσα Συμφωνία παρατείνεται εν συνεχεία σιωπηρώς για δεκαετείς περιόδους. Κάθε Συμβαλλόμενο Μέρος διατηρεί το δικαίωμα να καταγγείλει τη Συμφωνία, κατόπιν ανακοινώσεως, τουλάχιστον ένα έτος πριν από την ημερομηνία λήξεως της τρέχουσας περιόδου ισχύος της.

3. 'Οσον αφορά επενδύσεις που πραγματοποιήθηκαν πριν από την ημερομηνία καταγγελίας της παρούσας Συμφωνίας, τα προηγούμενα άρθρα εξακολουθούν να ισχύουν για μια περαιτέρω δεκαετία από την ημερομηνία αυτή.

'Εγινε εις διπλούν, στην Αθήνα, την 18η Ιουνίου 1996, στην ελληνική, ισπανική και αγγλική γλώσσα και όλα τα κείμενα είναι εξίσου αυθεντικά.

Σε περίπτωση ερμηνευτικών διαφορών, υπερισχύει το αγγλικό κείμενο.

ΓΙΑ ΤΗΝ ΚΥΒΕΡΝΗΣΗ ΓΙΑ ΤΗΝ ΚΥΒΕΡΝΗΣΗ

ΤΗΣ ΕΛΛΗΝΙΚΗΣ ΤΗΣ ΔΗΜΟΚΡΑΤΙΑΣ

ΔΗΜΟΚΡΑΤΙΑΣ ΤΗΣ ΚΟΥΒΑΣ

(υπογραφή) (υπογραφή)

Σελίδα 3438 

σελ. 3438

Σελίδα 3439 

σελ. 3439

Σελίδα 3440 

σελ. 3440

Σελίδα 3441 

σελ. 3441

Σελίδα 3442 

σελ. 3442

Σελίδα 3443 

σελ. 3443

Σελίδα 3444 

σελ. 3444

Σελίδα 3445 

σελ. 3445

Σελίδα 3446 

σελ. 3446


Σελίδα 3447 

'Αρθρο δεύτερο

Η ισχύς του παρόντος νόμου αρχίζει από τη δημοσίευσή του στην Εφημερίδα της Κυβερνήσεως και της Συμφωνίας που κυρώνεται από την πλήρωση των προϋποθέσεων του άρθρου 14 παρ. 1 αυτής.

 

ΟΙ ΥΠΟΥΡΓΟΙ

 

ΕΞΩΤΕΡΙΚΩΝ ΕΘΝΙΚΗΣ ΟΙΚΟΝΟΜΙΑΣ

ΚΑΙ ΟΙΚΟΝΟΜΙΚΩΝ

 

ΠΡΟΕΔΡΟΣ (Απόστολος Κακλαμάνης): Κύριοι συνάδελφοι, παρακαλώ να εξουσιοδοτηθεί το Προεδρείο για την υπ'ευθύνη του επικύρωση των Πρακτικών ως προς την ψήφιση στο σύνολο του παραπάνω νομοσχεδίου.

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.

ΠΡΟΕΔΡΟΣ (Απόστολος Κακλαμάνης): Το Σώμα παρέσχε τη ζητηθείσα εξουσιοδότηση.

Κύριοι συνάδελφοι, επανερχόμαστε στο νομοσχέδιο του Υπουργείου Οικονομικών "Κατάργηση φορολογικών απαλλαγών και άλλες διατάξεις", το οποίο είναι για να ψηφιστεί στο σύνολο.

Οι Εισηγητές του νομοσχεδίου είναι εδώ;

Κύριε Υπουργέ, έχετε κάποιες παρατηρήσεις; 

Ορίστε, έχετε το λόγο.

ΓΕΩΡΓΙΟΣ ΔΡΥΣ (Υφυπ. Οικονομικών): Κύριε Πρόεδρε, θα ήθελα να γίνουν δεκτές οι εξής παρατηρήσεις.

Στην περίπτωση κγ' του άρθρου 23 οι λέξεις "προεδρικό διάταγμα που εκδίδεται" να αντικατασταθούν με τις λέξεις "προεδρικά διατάγματα που εκδίδονται".

Πάνω από το άρθρο 36 να τεθούν με κεφαλαία γράμματα οι λέξεις: "ΚΕΦΑΛΑΙΟ Ε' ΛΟΙΠΕΣ ΔΙΑΤΑΞΕΙΣ".

Στο άρθρο 36 να τεθεί ως τίτλος: "Επιχορηγήσεις για ζημιές πλημμύρες και λοιπές θεομηνίες".

Στο άρθρο 37 να τεθεί ως τίτλος: "Θέματα Χρηματιστηρίου Αξιών Αθηνών Α.Ε.".

Στο άρθρο 38 να τεθεί ως τίτλος: "Ρυθμίσεις συνταξιοδοτικών θεμάτων ναυτικών".

ΠΡΟΕΔΡΟΣ (Απόστολος Κακλαμάνης): Δεν υπάρχουν παρατηρήσεις από τους κυρίους Εισηγητές.

Ερωτάται το Σώμα: Γίνεται δεκτό το σχέδιο νόμου του Υπουργείου Οικονομικών "Κατάργηση φορολογικών απαλλαγών και άλλες διατάξεις" και στο σύνολο;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΣΤΑΥΡΟΣ ΠΑΝΑΓΙΩΤΟΥ: Κατά πλειοψηφία.

ΠΡΟΕΔΡΟΣ (Απόστολος Κακλαμάνης): Το σχέδιο νόμου έγινε δεκτό κατά πλειοψηφία και στο σύνολο.

Συνεπώς το σχέδιο νόμου του Υπουργείου Οικονομικών "Κατάργηση φορολογικών απαλλαγών και άλλες διατάξεις", έγινε δεκτό κατά πλειοψηφία, σε μόνη συζήτηση κατ'αρχήν, κατ'άρθρον και στο σύνολο και έχει ως εξής:

Κατάργηση φορολογικών απαλλαγών και άλλες διατάξεις

 

ΚΕΦΑΛΑΙΟ Α'

ΚΑΤΑΡΓΗΣΗ ΦΟΡΟΛΟΓΙΚΩΝ ΑΠΑΛΛΑΓΩΝ

ΚΑΙ ΕΚΠΤΩΣΕΩΝ

'Αρθρο 1

Κατάργηση απαλλαγών και εκπτώσεων

από τη φορολογία εισοδήματος

Καταργούνται οι διατάξεις:

1) Του τελευταίου εδαφίου της περίπτωσης ε' της παραγράφου 1 του άρθρου 8 του ν. 2238/1994 (ΦΕΚ 151 Α'). 

2) Του τέταρτου εδαφίου της περίπτωσης στ' της παραγράφου 1 του άρθρου 8 του ν. 2238/1994. 

3) Της περίπτωσης η' της παραγράφου 1 του άρθρου 8 του ν. 2238/1994. 

4) Της περίπτωσης ε' του άρθρου 18 του ν. 2238/1994.

5) Της περίπτωσης α' της παραγράφου 1 του άρθρου 73 του ν. 2238/1994. 

6) Των περιπτώσεων β', εκτός αυτών που αναφέρονται στην απαλλαγή από το φόρο των εισοδημάτων του Αγίου 'Ορους, και δ' της παραγράφου 1 του άρθρου 103 του ν. 2238/1994.

7) Του δεύτερου εδαφίου του άρθρου 112 του ν. 2238/1994.

8) Της παράγραφου 5 του άρθρου 4 του ν. 2238/1994.

9) Της παραγράφου 6 του άρθρου 4 του ν. 2238/1994.

10) Της περίπτωσης β' της παραγράφου 5 του άρθρου 6 του ν. 2238/1994. 

11) Της περίπτωσης γ' της παραγράφου 5 του άρθρου 6 του ν. 2238/1994. 

12) Της περίπτωσης στ' της παραγράφου 5 του άρθρου 6 του ν. 2238/1994. 

13) Της περίπτωσης η' της παραγράφου 5 του άρθρου 6 του ν. 2238/1994. 

14) Της περίπτωσης α' της παραγράφου 6 του άρθρου 6 του ν. 2238/1994. 

15) Του δεύτερου εδαφίου της περίπτωσης α' της παραγράφου 4 του άρθρου 45 του ν. 2238/1994. 

16) Του άρθρου 3 του ν.1303/1972 (ΦΕΚ 221 Α') και της παραγράφου 12 του άρθρου 131 του ν.419/1976 (ΦΕΚ 221 Α').

17) Των περιπτώσεων η' και ι' της παραγράφου 9 του άρθρου 51 του ν.1882/1990 (ΦΕΚ 43 Α').

18) Της παραγράφου 20 του άρθρου 14 του ν. 2328/ 1995 (ΦΕΚ 159 Α'). 

19) Της παραγράφου 2 του άρθρου 43, των παραγράφων 2 και 3 του άρθρου 44, του τρίτου εδαφίου της παραγράφου 3 του άρθρου 45 και της παραγράφου 6 του άρθρου 46 του ν.1416/1984 (ΦΕΚ 18 Α').

20) Της παραγράφου 4 του άρθρου 52 του ν.δ/τος 400/1970 (ΦΕΚ 10 Α').

Η προβλεπόμενη από τις διατάξεις του άρθρου 225 του ν.1065/1980 (ΦΕΚ 168 Α') απαλλαγή από το φόρο εισοδήματος των αποκλειστικά αμιγών δημοτικών και κοινοτικών επιχειρήσεων ισχύει μόνο γι' αυτές που ασχολούνται με την ύδρευση, την αποχέτευση και με τη διαχείριση απορριμμάτων.

Οι διατάξεις των περιπτώσεων 1 έως και 7, καθώς και του προηγούμενου εδαφίου αυτού του άρθρου ισχύουν για εισοδήματα που αποκτώνται ή δαπάνες που πραγματοποιούνται από 1ης Ιανουαρίου 1996, των περιπτώσεων 8 έως και 18 από 1ης Ιανουαρίου 1997 και των παραγράφων 19 και 20 για ισολογισμούς που κλείνουν την 31η Δεκεμβρίου 1996 και μετά.

'Αρθρο 2

Κατάργηση απαλλαγών από τη 

φορολογία κεφαλαίου

Καταργούνται οι διατάξεις:

1) Της παραγράφου 1 του άρθρου 59 του ν.δ/τος 118/1973 (ΦΕΚ 202 Α').

2) Της περίπτωσης θ' του άρθρου 6 του α.ν. 1521/1950 (ΦΕΚ 245 Α'), όπως προστέθηκε με τη διάταξη της παραγράφου 12 του άρθου 24 του ν. 1828/1989 (ΦΕΚ 2 Α').

3) Του ν.δ/τος 987/1971 (ΦΕΚ 193 Α').

'Αρθρο 3

Κατάργηση απαλλαγών από το φόρο

προστιθέμενης αξίας

Καταργούνται οι διατάξεις:

1) Του άρθρου 104 του ν.1892/1990 (ΦΕΚ 101 Α').

2) Της παραγράφου 3 του άρθρου 51 του ν.1947/1991 (ΦΕΚ 70 Α').

3) Των παραγράφων 5 και 6 του άρθρου 14 του ν. 2008/1992 (ΦΕΚ 16 Α').

4) Της παραγράφου 5 του άρθρου 12Α της σύμβασης που κυρώθηκε με το άρθρο 76 του ν. 2121/1993 (ΦΕΚ 25 Α'). 

5) Της παραγράφου 2 του άρθρου 36 του ν. 2160/1993 (ΦΕΚ 118 Α'). 

6) Της παραγράφου 5 του άρθρου 3, του Οργανισμού Ιδρύματος Μείζονος Ελληνισμού, που κυρώθηκε με το άρθρο 

Σελίδα 3448 

54 του ν. 2169/1993 (ΦΕΚ 149 Α'), που αναφέρονται στην απαλλαγή του ιδρύματος και των ιδρυτών από το φόρο προστιθέμενης αξίας. 

7) Της παραγράφου 19 του άρθρου 2 του ν. 2187/1994 (ΦΕΚ 16 Α'). 

8) Των παραγράφων 5 και 6 του άρθρου 38 του ν. 2214/1994 (ΦΕΚ 75 Α').

9) Των παραγράφων 6 και 7 του άρθρου 18 του ν. 2386/1996 (ΦΕΚ 43 Α'). 

10) Των παραγράφων 4, 5 και 8 του άρθρου 11 της υποσχετικής σύμβασης μεταξύ του Ελληνικού Δημοσίου και του Κοινωφελούς Ιδρύματος "ΑΛΕΞΑΝΔΡΟΣ Σ. ΩΝΑΣΗΣ", η οποία κυρώθηκε με το άρθρο πρώτο του ν. 1675/1986 (ΦΕΚ 208 Α').

Η ισχύς αυτού του άρθρου αρχίζει από 1ης Ιανουαρίου 1997.

'Αρθρο 4

Κατάργηση απαλλαγών από τα τέλη χαρτοσήμου

Καταργούνται οι απαλλαγές από τέλη χαρτοσήμου που προβλέπονται από τις κατωτέρω διατάξεις:

1) Της παραγράφου 1 του άρθρου 7 του ν. 2289/1952 (ΦΕΚ 301 Α').

2) Της παραγράφου 2 του άρθρου 8 του ν.δ/τος 3874/1958 (ΦΕΚ 176 Α').

3) Του άρθρου 7 του ν.δ/τος 4014/1959 (ΦΕΚ 231 Α').

4) Του άρθρου 15 του ν. 4087/1960 (ΦΕΚ 111 Α').

5) Του άρθρου 9 του ν. 4171/1961, όπως αντικαταστάθηκε με την παράγραφο 3 του άρθρου 23 του ν. 1262/1982 (ΦΕΚ 70 Α').

6) Της παραγράφου 2 του άρθρου 32 του ν.δ/τος 4237/1962 (ΦΕΚ 123 Α').

7) Της 'Ενωσης Ελλήνων Απόστρατων Αξιωματικών (παράγραφος 4, άρθρο 13 του ν. 4242/1962, ΦΕΚ 135 Α').

8) Του Μουσείου Ευρωπαϊκής και Ανατολικής Τέχνης (άρθρο 10 του ν. 4467/1965, ΦΕΚ 83 Α').

9) Του άρθρου 1 του α.ν. 118/1967 (ΦΕΚ 76 Α'). 

10) Της παραγράφου 4 του άρθρου 2 και του άρθρου 5 του ν.δ/τος 43/1968 (ΦΕΚ 288 Α').

11) Του άρθρου 8 του α.ν. 465/1968 (ΦΕΚ 148 Α').

12) Των παραγράφων 1 και 2 του άρθρου 3 του α.ν. 470/1968 (ΦΕΚ 158 Α').

13) Της παραγράφου 4 του άρθρου 3 του α.ν. 597/1968 (ΦΕΚ 254 Α').

14) Της παραγράφου 2 του άρθρου 1 του ν.δ/τος 274/1969 (ΦΕΚ 171 Α').

15) Της παραγράφου 3 του άρθρου 1 του ν.δ/τος 306/1969 (ΦΕΚ 195 Α'). Δεν θίγεται η απαλλαγή της παραγράφου αυτής κατά το μέρος που αφορά τα πρόσωπα του άρθρου 304 του π.δ/τος 410/1995 και του άρθρου 38 του ν. 2218/1994.

16) Του άρθρου μόνου του ν.δ/τος 322/1969 (ΦΕΚ 213 Α').

17) Του άρθρου 8 του ν.δ/τος 509/1970 (ΦΕΚ 91 Α').

18) Του άρθρου 24 του ν.δ/τος 1003/1971 (ΦΕΚ 198 Α').

19) Των παραγράφων 1, 2 και 4 του άρθρου 7 και της παραγράφου 2 του άρθρου 8 του ν.δ/τος 116/1973 (ΦΕΚ 197 Α').

20) Του άρθρου 46 και της παραγράφου 1 του άρθρου 52 του ν. 75/1975 (ΦΕΚ 138 Α').

21) Της Ολυμπιακής Αεροπορίας (παράγραφοι 1 και 3, άρθρο πέμπτο του ν. 96/1975, ΦΕΚ 154 Α').

22) Του Οργανισμού Διαχείρισης Δημόσιου Υλικού (Ο.Δ.Δ.Υ.) (άρθρο 4 του ν. 251/1976, ΦΕΚ 19 Α'). 

23) Του Ινστιτούτου Γεωλογικών και Μεταλλευτικών Ερευνών - Ι.Γ.Μ.Ε. (παράγραφος 6, άρθρο 13 του ν. 272/1976, ΦΕΚ 50 Α'). 

24) Του άρθρου 12 του ν. 289/1976 (ΦΕΚ 76 Α'). 

25) Του άρθρου 3 του ν. 349/1976 (ΦΕΚ 149 Α').

26) Των Η.Σ.Α.Π. (παράγραφος 3, άρθρο δεύτερο του ν. 352/1976, ΦΕΚ 147 Α').

27) Των Ολυμπιακών Εθνικών Δημοτικών και Κοινοτικών Γυμναστηρίων (παράγραφος 1, άρθρο 18 του ν. 423/1976, ΦΕΚ 223 Α').

28) Των άρθρων 29 και 42 του ν. 468/1976 (ΦΕΚ 302 Α').

29) Των παραγράφων 6 και 9 του άρθρου 58 του ν. 542/1977 (ΦΕΚ 41 Α').

30) Των Ανωτάτων Εκπαιδευτικών Ιδρυμάτων (παράγραφος 6, άρθρου 9 του ν. 641/1977, ΦΕΚ 200 Α').

31) Της παραγράφου 4 του άρθρου 8 του ν. 645/1977 (ΦΕΚ 202 Α').

32) Των άρθρων 76 και 142 του ν. 670/1977 (ΦΕΚ 232 Α').

33) Της Ελληνικής Επιτροπής Συνεργασίας με τη UNICEF (άρθρο 7 του ν. 687/1977, ΦΕΚ 252 Α').

34) Της Διεθνούς 'Εκθεσης Θεσσαλονίκης Α.Ε. (παράγραφοι 1 και 3, άρθρο 5 του ν. 735/1977, ΦΕΚ 313 Α').

35) Του Ταμείου Αρχαιολογικών Πόρων και Απαλλοτριώσεων (παράγραφος 1, άρθρο 17 του ν. 736/1977, ΦΕΚ 316 Α').

36) Της παραγράφου 3 του άρθρου 6 της από 28.7.1978 πράξης νομοθετικού περιεχομένου που κυρώθηκε με το ν. 859/1979 (ΦΕΚ 2 Α').

37) Του εδαφίου δ' της παραγράφου 1 του άρθρου 6 του ν. 973/1979 (ΦΕΚ 226 Α'), που προστέθηκε με την παράγραφο 3 του άρθρου 17 του ν. 1947/1991 (ΦΕΚ 70 Α').

38) Της Κτηματικής Εταιρείας του Δημοσίου (παραγράφος 1, άρθρο 11 του ν. 973/1979, ΦΕΚ 226 Α').

39) Των αποδοχών των εργατοϋπαλλήλων που εργάζονται σε τεχνικές εταιρίες στο εξωτερικό (παράγραφος 1, άρθρο 31 του ν. 1041/1980, ΦΕΚ 75 Α').

40) Των Νοσηλευτικών Ιδρυμάτων (άρθρο 20 του ν. 1076/1980, ΦΕΚ 224 Α').

41) Της παραγράφου 13 του άρθρου 7 του ν. 1160/ 1981 (ΦΕΚ 147 Α').

42) Του άρθρου 9 του ν. 1194/1981 (ΦΕΚ 220 Α').

43) Της παραγράφου 4 του άρθρου 11 του ν. 1326/1983 (ΦΕΚ 19 Α').

44) Των εσόδων των προσώπων του άρθρου 304 του π.δ/τος 410/1995 (ΦΕΚ 231 Α') εκτός από τα έσοδα των Δήμων, Κοινοτήτων και των Συνδέσμων και Ενώσεων αυτών (άρθρο 50 του ν. 1416/1984, ΦΕΚ 18 Α').

45) Των Τεχνολογικών Εκπαιδευτικών Ιδρυμάτων (παράγραφος 9, άρθρο 20 του ν. 1473/1984, ΦΕΚ 127 Α').

46) Του Οργανισμού Απασχολήσεως Εργατικού Δυναμικού (παράγραφος 1, άρθρου 14 του ν. 1545/1985, ΦΕΚ 91 Α').

47) Των παραγράφων 1 και 2 του άρθρου 19 του ν. 1563/1985 (ΦΕΚ 151 Α').

48) Των σχολικών εφορειών (παράγραφος 6 του άρθρου 40 του ν. 1566/1985, ΦΕΚ 167 Α').

49) Του Ιδρύματος Ερευνών Προϊστορικής και Κλασσικής Τέχνης (παράγραφοι 1, 3 και 5, άρθρο 12 του ν. 1610/1986, ΦΕΚ 89 Α').

50) Του Κέντρου Θεραπείας Εξαρτημένων Ατόμων (παράγραφος 5 του άρθρου 1 του ν. 1729/1987, ΦΕΚ 114 Α'). 

51) Του ποσού του εισοδήματος που λαμβάνουν οι εργαζόμενοι με τη μορφή μετοχών και το οποίο προέρχεται από τη διανομή κερδών (άρθρο 18 του ν. 1731/1987, ΦΕΚ 161 Α').

52) Των άρθρων 6 και 12 του ν. 1746/1988 (ΦΕΚ 2 Α').

53) Του Οργανισμού Ελληνικών Γεωργικών Ασφαλίσεων (ΕΛ.Γ.Α.) (τελευταίο εδάφιο της παραγράφου 2 του άρθρου 15 του ν. 1790/1988, ΦΕΚ 134 Α').

54) Του άρθρου 16 του ν. 1796/1988 (ΦΕΚ 152 Α').

55) Του Εθνικού Ιδρύματος Αγροτικών Ερευνών (παράγραφος 4, άρθρο 5 του ν. 1845/1989, ΦΕΚ 102 Α').

56) Του Οργανισμού Υποψηφιότητας Ολυμπιακών Αγώνων (παράγραφοι 1 και 2, άρθρο 11 του ν. 1862/1989, ΦΕΚ 203 Α').

57) Του Ιδρύματος Κων/νου Καραμανλή (παράγραφος 6, άρθρο 33 του ν. 1882/1990, ΦΕΚ 43 Α').

58) Του Ιδρύματος Γεωργίου Παπανδρέου (παράγραφος 6, 

Σελίδα 3449 

άρθρο 33 του ν. 1882/1990, ΦΕΚ 43 Α').

59) Της παραγράφου 4 του άρθρου 48 του ν. 1882/1990 (ΦΕΚ 43 Α').

60) Της παραγράφου 9 του άρθρου 103 του ν. 1892/1990 (ΦΕΚ 101 Α').

61) Του άρθρου 5 του ν. 1894/1990 (ΦΕΚ 110 Α').

62) Του Εθνικού Ιδρύματος Υποδοχής και Αποκατάστασης Αποδήμων και Παλλινοστούντων Ομογενών Ελλήνων (παράγραφος 3, άρθρο 51 του ν. 1947/1991, ΦΕΚ 70 Α').

63) Του Ιδρύματος Αποκατάστασης Ομογενών εξ Αλβανίας (παράγραφος 5, άρθρο 10 του ν. 1967/1991, ΦΕΚ 149 Α').

64) Του Ιδρύματος Οικονομικών και Βιομηχανικών Ερευνών (άρθρο 36 του ν. 2008/1992, ΦΕΚ 16 Α'). 

65) Του Ιδρύματος Μελετών Λαμπράκη (άρθρο 36 του ν. 2008/1992, ΦΕΚ 16 Α').

66) Του Οργανισμού Επαγγελματικής Εκπαίδευσης και Κατάρτισης (άρθρο 14 του ν. 2009/1992, ΦΕΚ 18 Α'). 

67) Του Ωνάσειου Καρδιοχειρουργικού Κέντρου (άρθρο 14 του ν. 2012/1992, ΦΕΚ 28 Α').

68) Του Ιδρύματος Ελληνικού Πολιτισμού (παράγραφος 4, άρθρο 19 του ν. 2026/1992, ΦΕΚ 43 Α'). 

69) Του άρθρου 13 του ν. 2042/1992 (ΦΕΚ 75 Α'). 

70) Των άρθρων 5 και 9 του ν. 2052/1992 (ΦΕΚ 94 Α'). 

71) Του Ιδρύματος Βασίλη και Λίζας Γουλανδρή (άρθρο 76 του ν. 2065/1992, ΦΕΚ 113 Α').

72) Του Μουσείου Φυσικής Ιστορίας Γουλανδρή (άρθρο 76 του ν. 2065/1992, ΦΕΚ 113 Α').

73) Του Κοινωφελούς Ιδρύματος Ερρίκου Ντυνάν (άρθρο 49 του ν. 2082/1992, ΦΕΚ 158 Α').

74) Του άρθρου 26 του ν. 2093/1992 (ΦΕΚ 181 Α').

75) Του Ιδρύματος Λίλιαν Βουδούρη (άρθρο 9 του ν. 2120/1993, ΦΕΚ 24 Α').

76) Του Ιδρύματος Εγνατίας Ηπείρου (άρθρο 9 του ν. 2120/1993, ΦΕΚ 24 Α').

77) Του Πολιτιστικού Ιδρύματος Κλεόβουλος ο Λίνδιος (άρθρο 9 του ν. 2120/1993, ΦΕΚ 24 Α').

78) Του Οργανισμού Μεγάρου Μουσικής Θεσσαλονίκης (άρθρο 76 του ν. 2121/1993, ΦΕΚ 25 Α').

79) Της παραγράφου 4 του άρθρου 49 του ν. 2127/ 1993 (ΦΕΚ 48 Α'). 

80) Του Οργανισμού κατά των Ναρκωτικών (παράγραφος 3 του άρθρου 4 του ν. 2161/1993, ΦΕΚ 119 Α'). 

81) Του Ιδρύματος Μείζονος Ελληνισμού και Ιδρυτών (άρθρο 54 του ν. 2169/1993, ΦΕΚ 149 Α').

82) Του Οργανισμού Αστικών Συγκοινωνιών Αθηνών (Ο.Α.Σ.Α.) (άρθρο 5 του ν. 2175/1993, ΦΕΚ 211 Α'). 

83) Του άρθρου 98 του π.δ/τος 92/1994 (ΦΕΚ 69 Α').

84) Του Ιδρύματος Μελίνα Μερκούρη (παράγραφος 7, άρθρο 38 του ν. 2214/1994, ΦΕΚ 75 Α').

85) Του Μουσείου Βορρέ (παράγραφος 7, άρθρο 38 του ν. 2214/1994, ΦΕΚ 75 Α').

86) Των προσώπων του άρθρου 38 του ν. 2218/1994 (ΦΕΚ 90 Α'), εκτός των Νομαρχιακών Αυτοδιοικήσεων.

87) Του Οργανισμού Εργατικής Εστίας (παράγραφος 2 του άρθρου 19 του ν. 2224/1994, ΦΕΚ 112 Α'). 

88) Του Οργανισμού Εργατικής Κατοικίας (παράγραφος 2 του άρθρου 19 του ν. 2224/1994, ΦΕΚ 112 Α').

89) Του Ελληνικού Ινστιτούτου Μετερεωλογίας (παράγραφος 5, άρθρο 4 του ν. 2231/1994, ΦΕΚ 139 Α').

90) Του Οργανισμού Ανέγερσης Νέου Μουσείου Ακρόπολης (παράγραφος 9, άρθρο πρώτο του ν. 2260/ 1994, ΦΕΚ 204 Α'). 

91) Του Μουσείου Φυσικής Ιστορίας Απολιθωμένου Δάσους Λέσβου (παράγραφος 4, άρθρο δεύτερο του ν. 2260/1994, ΦΕΚ 204 Α'). 

92) Των προσώπων του άρθρου 304 του π.δ/τος 410/1995 (ΦΕΚ 231 Α'), εκτός των Δήμων και Κοινοτήτων και των Συνδέσμων και Ενώσεων αυτών.

93) Της παραγράφου 12 του άρθρου 11 του ν. 2289/ 1995 (ΦΕΚ 27 Α'). 

94) Του Χρηματιστηρίου Αξιών (παράγραφος 4, άρθρο 7 του ν. 2324/1995, ΦΕΚ 146 Α').

95) Της Σχολής Επιμόρφωσης Υπαλλήλων του Υπουργείου Οικονομικών (παράγραφος 2 του άρθρου 9 του ν. 2343/1995, ΦΕΚ 211 Α'). 

96) Της παραγράφου 6 του άρθρου 1 του ν. 2429/1996 (ΦΕΚ 155 Α').

Mε τις διατάξεις αυτού του άρθρου δεν θίγονται απαλλαγές από τον Ειδικό Φόρο Τραπεζικών Εργασιών, που προβλέπονται από τις διατάξεις των περιπτώσεων α', β' και γ' της παραγράφου 1 του άρθρου 12 του ν.1676/1986 (ΦΕΚ 204 Α'). Επίσης, δεν θίγονται οι απαλλαγές από τα τέλη χαρτοσήμου των επιχορηγήσεων, δωρεών και εισφορών προς τα πρόσωπα του άρθρου 304 του π.δ/τος 410/1995 και του άρθρου 38 του ν. 2218/1994.

Η ισχύς αυτού του άρθρου αρχίζει από την πρώτη του μεθεπόμενου μήνα από τη δημοσίευση του νόμου στην Εφημερίδα της Κυβερνήσεως και καταλαμβάνει τέλη χαρτοσήμου για τα οποία η φορολογική υποχρέωση γεννάται από την ημερομηνία αυτή και μετά.

'Αρθρο 5

Κατάργηση απαλλαγών από τα τέλη κυκλοφορίας

Καταργούνται οι απαλλαγές από τέλη κυκλοφορίας που προβλέπονται από τις κατωτέρω διατάξεις:

1) Του άρθρου 4 του ν. 1468/1950 (ΦΕΚ 169 Α'), του άρθρου 35 του β.δ/τος 28/28.1.1951 (ΦΕΚ 35 Α') και της περίπτωσης ζ' της παραγράφου 1 του άρθρου 17 του ν. 2367/1953 (ΦΕΚ 82 Α') για τα αυτοκίνητα της Δ.Ε.Η..

2) Της παραγράφου 1 του άρθρου 12 του ν.1624/1951 (ΦΕΚ 7 Α') και της παραγράφου 2 του άρθρου 2 του ν.3909/1958 (ΦΕΚ 198 Α'). 

3) Του δεύτερου εδαφίου της περίπτωσης στ' της παραγράφου 1 του άρθρου 17 του ν. 2367/1953 (ΦΕΚ 82 Α').

4) Της παραγράφου 1 του άρθρου 25 του ν.δ/τος 3092/1954 (ΦΕΚ 251 Α').

5) Της παραγράφου 1 του άρθρου 13 του ν. 3155/1955 (ΦΕΚ 63 Α').

6) Των περιπτώσεων α' και β' της παραγράφου 2 του άρθρου 18 του ν.δ/τος 3560/1956 (ΦΕΚ 222 Α') και της παραγράφου 3 του άρθρου πέμπτου του ν. 96/1975 (ΦΕΚ 154 Α').

7) Των παραγράφων 1 και 2 του άρθρου 1 του ν.δ/τος 3593/1956 (ΦΕΚ 238 Α').

8) Της παραγράφου 1 του άρθρου 18 του ν. 4169/1961 (ΦΕΚ 81 Α').

9) Του άρθρου μόνου του ν.δ/τος 164/1969 (ΦΕΚ 97 Α').

10) Του άρθρου μόνου του ν.δ/τος 313/1969 (ΦΕΚ 204 Α').

11) Της παραγράφου 2 του άρθρου 18 του ν.δ/τος 496/1970 (ΦΕΚ 73 Α').

12) Της παραγράφου 2 του άρθρου δέκατου τέταρτου του ν.δ/τος 768/1970 (ΦΕΚ 273 Α').

13) Των παραγράφων 1 και 2 του άρθρου 51 του ν. 12/1975 (ΦΕΚ 34 Α').

14) Της παραγράφου 1 του άρθρου 4 του ν. 251/1976 (ΦΕΚ 19 Α').

15) Της παραγράφου 6 του άρθρου 13 του ν. 272/1976 (ΦΕΚ 50 Α'). 

16) Της παραγράφου 1 του άρθρου 17 του ν. 736/1977 (ΦΕΚ 316 Α').

17) Της περίπτωσης ε' της παραγράφου 4 του άρθρου έκτου του ν. 979/1979 (ΦΕΚ 234 Α').

18) Του άρθρου 225 του ν. 1065/1980 (ΦΕΚ 168 Α'), του άρθρου 22 του ν. 1270/1982 (ΦΕΚ 93 Α'), της παραγράφου 2 του άρθρου 43, της παραγράφου 2 του άρθρου 44, της παραγράφου 3 του άρθρου 45, της παραγράφου 6 του άρθρου 

Σελίδα 3450 

46 του ν. 1416/1984 (ΦΕΚ 18 Α') και του άρθρου 272 του π.δ/τος 76/1985 (ΦΕΚ 27 Α').

19) Της παραγράφου 6 του άρθρου ΙΙΙ του παραρτήματος που κυρώθηκε με το άρθρο πρώτο του ν. 1403/ 1983 (ΦΕΚ 169 Α').

20) Της παραγράφου 1 του άρθρου 14 του ν. 1545/ 1985 (ΦΕΚ 91 Α').

21) Της παραγράφου 2 του άρθρου 15 του ν. 1790/ 1988 (ΦΕΚ 134 Α').

22) Της παραγράφου 1 του άρθρου 38 του ν. 2218/ 1994 (ΦΕΚ 90 Α'). 

Η ισχύς αυτού του άρθρου αρχίζει από 1ης Ιανουαρίου 1998.

'Αρθρο 6

Κατάργηση απαλλαγών από τους ειδικούς 

φόρους κατανάλωσης και άλλες κατηγορίες

φόρων και τελών

Καταργούνται οι διατάξεις:

1) Του άρθρου 14 του ν. 2366/1953 (ΦΕΚ 83 Α'). 

2) Των περιπτώσεων α' και β' της παραγράφου 2 του άρθρου 18 του ν.δ/τος 3560/1956 (ΦΕΚ 222 Α'), όπως τροποποιήθηκε με την παράγραφο 2 του άρθρου 8 του ν.δ/τος 4262/1962 (ΦΕΚ 187 Α') με εξαίρεση τα αυτοκίνητα-οχήματα που κινούνται αποκλειστικά εντός των χώρων των αεροδρομίων και της παραγράφου 1 του άρθρου 11 του ν.δ/τος 122/1969 (ΦΕΚ 26 Α').

3) Της παραγράφου 2 του άρθρου 6 του ν. 3686/1957 (ΦΕΚ 64 Α') που αναφέρονται στα φιλανθρωπικά ιδρύματα που τελούν υπό την εποπτεία του Υπουργείου Υγείας, Πρόνοιας και Κοινωνικών Ασφαλίσεων.

4) Του άρθρου 1 του ν.δ/τος 297/1969 (ΦΕΚ 194 Α').

5) Της παραγράφου 6 του άρθρου 13 του ν. 272/1976 (ΦΕΚ 50 Α'), όσον αφορά τους δασμούς, φόρους, τέλη και λοιπές εισφορές που εισπράττονται στα Τελωνεία.

6) Που αναφέρονται στις εξαιρέσεις από τον ειδικό φόρο κατανάλωσης των ασθενοφόρων οχημάτων και νεκροφόρων αμαξών, οι οποίες διαλαμβάνονται στις διατάξεις του άρθρου 1 του ν. 363/1976 (ΦΕΚ 152 Α') και του άρθρου 37 του ν. 1882/1990 (ΦΕΚ 43 Α'), όπως ισχύουν. Δεν καταργείται η απαλλαγή από τον ειδικό φόρο κατανάλωσης για τα δωρεάν παραχωρούμενα ή αποστελλόμενα καινουργή αντιρρυπαντικής τεχνολογίας ασθενοφόρα οχήματα στα κρατικά και δημοτικά νοσηλευτικά ιδρύματα και τα νοσοκομεία που επιχορηγούνται από τον Κρατικό Προϋπολογισμό.

7) Της παραγράφου 8 του άρθρου 3 του ν. 363/1976 (ΦΕΚ 152 Α').

8) Της παραγράφου 4 του άρθρου 5 του ν. 383/1976 (ΦΕΚ 182 Α').

9) Του άρθρου 225 του ν. 1065/1980 (ΦΕΚ 93 Α') όσον αφορά τους δασμούς, φόρους, τέλη και λοιπές εισφορές που εισπράττονται στα τελωνεία.

10) Της παραγράφου 3 του άρθρου 10 του ν. 1573/ 1985 (ΦΕΚ 201 Α').

11) Της παραγράφου 2 του άρθρου 61 του ν. 1731/ 1987 (ΦΕΚ 161 Α') και της παραγράφου 2 του άρθρου 26 του ν. 1947/1991 (ΦΕΚ 70 Α').

12) Της απόφασης του Υπουργού Οικονομικών Δ. 246/12/1.3.1988 (ΦΕΚ 195 Β'), που κυρώθηκε με το άρθρο 11 του ν. 1839/1989 (ΦΕΚ 90 Α') και μόνον όσον αφορά τα επιβατικά αυτοκίνητα.

13) Των άρθρων 25 και 26 της Δ. 245/11/1.3.1988 απόφασης του Υπουργού Οικονομικών (ΦΕΚ 195 Β') με διόρθωση σφαλμάτων στο ΦΕΚ 307 Β', που κυρώθηκε με την παράγραφο 4 του άρθρου 11 του ν. 1839/1989 (ΦΕΚ 90 Α'), που αναφέρονται στην ατέλεια των προσωπικών ειδών των Ελλήνων εργαζομένων στο εξωτερικό, και μόνον όσον αφορά τα μέσα μεταφοράς.

Επιβατικά αυτοκίνητα, τα οποία είχαν στην κατοχή τους στις 31.12.1996 τα πιο πάνω πρόσωπα, σε περίπτωση τελωνισμού τους εντός έξι (6) μηνών από τη δημοσίευση του παρόντος νόμου στην Εφημερίδα της Κυβερνήσεως, ο ειδικός φόρος κατανάλωσης θα υπολογισθεί με βάση τους συντελεστές του άρθρου 37 του ν. 1882/1990, όπως έχει τροποποιηθεί και ισχύει.

14) Της παραγράφου 1 του άρθρου 5 του ν. 1940/1991 (ΦΕΚ 40 Α').

15) Της παραγράφου 3 του άρθρου 51 του ν. 1947/ 1991 (ΦΕΚ 70 Α').

16) Της παραγράφου 2 του άρθρου 14 του ν. 2093/ 1992 (ΦΕΚ 181 Α'). 

17) Της παραγράφου 8 του άρθρου 26 του ν. 2166/ 1993 (ΦΕΚ 137 Α'). 

18) Της περίπτωσης β' της παραγράφου 28 του άρθρου 27 του ν. 2166/1993 (ΦΕΚ 137 Α').

19) Των γενικών ή ειδικών διατάξεων νόμων με τις οποίες παρέχεται απαλλαγή από το Εφάπαξ Πρόσθετο Ειδικό Τέλος ταξινόμησης αυτοκινήτων - οχημάτων, συμπεριλαμβανομένων και των περιπτώσεων που η απαλλαγή από το τέλος αυτό συνδυάζεται με την απαλλαγή από τα τέλη κυκλοφορίας με εξαίρεση:

αα) τα επιβατικά αυτοκίνητα που παραλαμβάνονται με τις διατάξεις ατέλειας που ισχύουν κάθε φορά για τους αναπήρους, ββ) τα φορτηγά αυτοκίνητα ιδιωτικής χρήσης τα οποία παραλαμβάνονται από επιχειρήσεις και κυκλοφορούν αποκλειστικά εντός ιδιωτικών χώρων βάσει ειδικής άδειας του Υπουργείου Μεταφορών και Επικοινωνιών σύμφωνα με το άρθρο 9 του ν. 1798/1988 και γγ) τα αυτοκίνητα-οχήματα που κυκλοφορούν με το καθεστώς προσωρινής εισαγωγής - χρήσης στη Xώρα μας, συμπερι- λαμβανομένων και αυτών που παραλαμβάνονται βάσει των διατάξεων του α.ν. 89/1967 και του ν. 2337/ 1995.

Η ισχύς αυτού του άρθρου αρχίζει από 1ης Ιανουαρίου 1997, με εξαίρεση για τα είδη και οχήματα, για τα οποία είχαν κατατεθεί παραστατικά τελωνισμού μέχρι 31.12.1996 και συνέτρεχαν κατά την ημερομηνία κατάθεσής τους οι προβλεπόμενοι κατά περίπτωση όροι και προϋποθέσεις για τη χορήγηση της απαλλαγής.

 

ΚΕΦΑΛΑΙΟ Β'

ΦΟΡΟΛΟΓΙΑ ΕΙΣΟΔΗΜΑΤΟΣ ΦΥΣΙΚΩΝ

ΚΑΙ ΝΟΜΙΚΩΝ ΠΡΟΣΩΠΩΝ

 

'Αρθρο 7

Αντικειμενικά κριτήρια

1. Η παράγραφος 1 του άρθρου 33 του ν. 2238/1994 αντικαθίσταται ως εξής:

"Ως ελάχιστο ποσό καθαρού εισοδήματος από την άσκηση ατομικής εμπορικής επιχείρησης, η οποία δεν τηρεί βιβλία ή τηρεί βιβλία πρώτης ή δεύτερης κατηγορίας ή προκειμένου για επιχείρηση παροχής υπηρεσιών και όταν τηρεί προαιρετικά βιβλία τρίτης κατηγορίας του Κώδικα Βιβλίων και Στοιχείων, θεωρείται εκείνο που προκύπτει από τον πολλαπλασιασμό του αθροίσματος της μισθωτικής αξίας της επαγγελματικής εγκατάστασης της επιχείρησης και της εμπορικής αμοιβής, με τους συντελεστές εμπορικότητας και απόδοσης."

2. Στην παράγραφο 6 του άρθρου 33 του ν. 2238/1994 προστίθενται δύο εδάφια, που έχουν ως εξής:

"Στην περίπτωση αυτή η έκταση που αντιστοιχεί στην επαγγελματική εγκατάσταση δεν μπορεί να υπερβαίνει τα εξήντα (60) τετραγωνικά μέτρα. Επίσης, προκειμένου για επιχειρήσεις που εκμισθώνουν θαλάσσια ποδήλατα, ταξί θαλάσσης, κανό, τζετ-σκι (jet-ski), σκάφη για θαλάσσια σπόρ και συναφή είδη και ομπρέλλες, για τον υπολογισμό της μισθωτικής αξίας λαμβάνεται υπόψη επιφάνεια εξήντα (60) τετραγωνικών μέτρων."

3. Η παράγραφος 10 του άρθρου 33 του ν. 2238/1994 αντικαθίσταται ως εξής:

"10. Αν ο φορολογούμενος δηλώνει εισόδημα από μισθωτές υπηρεσίες και από εμπορικές επιχειρήσεις, το ελάχιστο ποσό καθαρού εισοδήματος περιορίζεται κατά ποσοστό πενήντα τοις εκατό (50%). Το άθροισμα όμως του εισοδήματος από

Σελίδα 3451 

μισθωτές υπηρεσίες και του υπόλοιπου μετά τον περιορισμό αυτό ελάχιστου ποσού καθαρού εισοδήματος δεν μπορεί να είναι κατώτερο από αυτό που προκύπτει με βάση τις διατάξεις των παραγράφων 1 έως και 12 αυτού του άρθρου. Αν ο φορολογούμενος δηλώνει εισοδήματα από εμπορική επιχείρηση και ελευθέριο επάγγελμα, ως ελάχιστο ποσό καθαρού εισοδήματος για τις δραστηριότητες αυτές λαμβάνεται το ελάχιστο ποσό της δραστηριότητας με το μεγαλύτερο ποσό που προκύπτει από την εφαρμογή των διατάξεων των άρθρων 33 (παράγραφοι 1 έως και 12) και 51 προσαυξημένο με το πενήντα τοις εκατό (50%) του ελάχιστου ποσού καθαρού εισοδήματος της άλλης δραστηριότητας. 'Οταν ο φορολογούμενος ασκεί δραστηριότητα σε παραμεθόρια περιοχή, όπως αυτή ορίζεται στην παράγραφο 2 του άρθρου 9, το ελάχιστο ποσό καθαρού εισοδήματος μειώνεται κατά ποσοστό είκοσι τοις εκατό (20%)."

4. Στο τέλος της περίπτωσης β' της παραγράφου 13 του άρθρου 33 του ν. 2238/1994, προστίθενται εδάφια, που έχουν ως εξής:

"Αν η επιχείρηση, εκτός από την εκμετάλλευση ενοικιαζόμενων επιπλωμένων διαμερισμάτων, ασχολείται παράλληλα μέσα στον ενιαίο χώρο του οικοπέδου που βρίσκονται αυτά και με την εκμετάλλευση σνακ-μπαρ ή καφέ-μπαρ, το ελάχιστο ποσό καθαρού εισοδήματος που προσδιορίζεται από την εκμετάλλευση ενοικιαζόμενων διαμερισμάτων προσαυξάνεται για τη δραστηριότητα αυτή κατά ποσοστό τριάντα τοις εκατό (30%), με την προϋπόθεση ότι η εκμετάλλευση του σνακ-μπαρ ή του καφέ-μπαρ αποτελεί παρεπόμενη δραστηριότητα. Το ποσό όμως που προκύπτει από το ποσοστό αυτής της προσαύξησης δεν μπορεί να υπερβαίνει το ελάχιστο ποσό καθαρού εισοδήματος που προσδιορίζεται για τη δραστηριότητα αυτή με βάση τις λοιπές διατάξεις του άρθρου αυτού. Τα δύο προηγούμενα εδάφια εφαρμόζονται ανάλογα και για την περίπτωση α' αυτής της παραγράφου."

5. Στην παράγραφο 13 του άρθρου 33 του ν. 2238/1994 πριν από το τελευταίο εδάφιο προστίθεται εδάφιο, που έχει ως εξής:

"Οι διατάξεις της παραγράφου 12 εφαρμόζονται και για τις επιχειρήσεις της παραγράφου αυτής."

6. Στο τέλος της περίπτωσης δ' της παραγράφου 16 του άρθρου 33 του ν. 2238/1994 προστίθενται εδάφια, που έχουν ως εξής:

"Επίσης, εξαιρούνται από τις διατάξεις αυτού του άρθρου επιχειρήσεις εγκατεστημένες σε νησιά με πληθυσμό, σύμφωνα με την τελευταία απογραφή, μέχρι πεντακόσιους (500) κατοίκους. Ειδικά αν οι δήμοι ή οι κοινότητες ή οι οικισμοί με πληθυσμό κάτω από τέσσερις χιλιάδες (4.000) κατοίκους βρίσκονται σε νησιά που έχουν χαρακτηρισθεί τουριστικοί τόποι, σύμφωνα με την κείμενη νομοθεσία, για τις επιχειρήσεις που είναι εγκατεστημένες σε μη παραλιακές περιοχές των ως άνω δήμων, κοινοτήτων ή οικισμών, εκτός αυτών που αναφέρονται στις προηγούμενες περιπτώσεις α', β' και γ', το προσδιοριζόμενο ελάχιστο ποσό καθαρού εισοδήματος μειώνεται κατά ποσοστό πενήντα τοις εκατό (50%), επιφυλλασσομένων των διατάξεων του προηγούμενου εδαφίου."

7. Η παράγραφος 19 του άρθρου 33 του ν. 2238/1994 αντικαθίσταται ως εξής:

"19. Οι διατάξεις αυτού του άρθρου εφαρμόζονται ανάλογα και για τους υποχρέους που αναφέρονται στην παράγραφο 4 του άρθρου 2 αυτού του νόμου, οι οποίοι δεν τηρούν βιβλία ή τηρούν βιβλία πρώτης ή δεύτερης κατηγορίας ή προκειμένου για επιχείρηση παροχής υπηρεσιών και όταν τηρεί προαιρετικά βιβλία τρίτης κατηγορίας του Κώδικα Βιβλίων και Στοιχείων."

8. Στην παράγραφο 23 του άρθρου 33 του ν. 2238/1994 προστίθενται εδάφια, που έχουν ως εξής:

"Ειδικά, για λόγους εκπλήρωσης της στρατιωτικής θητείας, νοσηλείας σε νοσοκομείο ή κλινική, καθώς και φυλάκισης, το εισόδημα που προσδιορίζεται σύμφωνα με τις διατάξεις αυτού του άρθρου μπορεί να αμφισβητηθεί από τον φορολογούμενο, με αίτησή του η οποία υποβάλλεται μέσα στο μεθεπόμενο μήνα από το μήνα που έγινε η εκκαθάριση του φόρου της δήλωσης ενώπιον του προϊσταμένου της αρμόδιας δημόσιας οικονομικής υπηρεσίας, αν από τα στοιχεία που προσκομίζει και τις εγγραφές των τηρούμενων βιβλίων του, αποδεικνύεται ότι δεν αποκτήθηκε εισόδημα ή αυτό που αποκτήθηκε είναι κατώτερο από αυτό που προσδιορίζεται με τις διατάξεις αυτού του άρθρου. Η αίτηση αυτή δεν αναστέλλει τη βεβαίωση και την είσπραξη του φόρου που οφείλεται. Στην περίπτωση αυτή ο προϊστάμενος της δημόσιας οικονομικής υπηρεσίας μπορεί, εφόσον κρίνει το αίτημα βάσιμο, με απόφασή του και με τη σύμφωνη γνώμη του αρμόδιου επιθεωρητή δημόσιων οικονομικών υπηρεσιών, να αποδεχθεί τη διαγραφή ή τη μείωση, κατά περίπτωση, του ελάχιστου ποσού καθαρού εισοδήματος που προσδιορίζεται με το εκκαθαριστικό σημείωμα με βάση τις διατάξεις αυτού του άρθρου. Στον φορολογούμενο αποστέλλεται με απόδειξη αντίγραφο της απόφασης και στην περίπτωση που θα απορριφθεί το αίτημά του, μέσα σε δεκαπέντε (15) ημέρες από την υπογραφή της. Αντίγραφο της απόφασης και της αίτησης του φορολογουμένου αποστέλλεται στη Διεύθυνση Φορολογίας Εισοδήματος της Γενικής Διεύθυνσης Φορολογίας του Υπουργείου Οικονομικών, μέχρι το τέλος του επόμενου μήνα από την υπογραφή της. Τυχόν προσφυγή κατά της απόφασης αυτής ενώπιον του αρμόδιου διοικητικού δικαστηρίου, ασκείται μέσα στις προθεσμίες που ορίζονται στο άρθρο 77 του ν. 4125/1960 (ΦΕΚ 202 Α'), από την ημερομηνία παραλαβής της απόφασης από τον φορολογούμενο. Η υποβολή της παραπάνω αίτησης δεν κωλύει την άσκηση προσφυγής, στην περίπτωση όμως άσκησής της πριν από τη λήψη απόφασης παύει κάθε ενέργεια για τη λήψη απόφασης από τον προϊστάμενο της δημόσιας οικονομικής υπηρεσίας."

9. Για τον προσδιορισμό του ελάχιστου ποσού καθαρού εισοδήματος των εμπορικών επιχειρήσεων της διαχειριστικής περιόδου 1996, για τον υπολογισμό της μισθωτικής αξίας λαμβάνεται υπόψη ποσοστό έξι και εβδομήντα πέντε τοις εκατό (6,75%) του ποσού που προκύπτει από τον πολλαπλασιασμό της τιμής ζώνης που ίσχυε την 1η Ιανουαρίου 1995, με τον αριθμό των τετραγωνικών μέτρων της επιφάνειας της επαγγελματικής εγκατάστασης. Το προηγούμενο εδάφιο εφαρμόζεται και για την περίπτωση γ' της παραγράφου 3 του άρθρου 51 του ν. 2238/1994.

10. Για τον προσδιορισμό του ελάχιστου ποσού καθαρού εισοδήματος της διαχειριστικής περιόδου 1996, λαμβάνεται υπόψη ο συντελεστής εμπορικότητας που ίσχυσε για τον προσδιορισμό του ίδιου εισοδήματος της προηγούμενης διαχειριστικής περιόδου.

11. Για τα εισοδήματα της διαχειριστικής περιόδου 1996, οι διατάξεις του άρθρου 33 του ν. 2238/1994 δεν εφαρμόζονται, για τις επιχειρήσεις των περιπτώσεων α' και β' της παραγράφου 13 του άρθρου αυτού, εφόσον όλες οι προβλεπόμενες από το νόμο σχετικές περιοδικές δηλώσεις απόδοσης του φόρου προστιθέμενης αξίας του έτους αυτού έχουν υποβληθεί εμπρόθεσμα και από αυτές προκύπτει ότι δεν πραγματοποιήθηκαν ακαθάριστα έσοδα από τις εκμεταλλεύσεις αυτές.

12. Το πρώτο εδάφιο της παραγράφου 1 του άρθρου 51 του ν. 2238/1994 αντικαθίσταται, ως εξής:

"Ως ελάχιστο ποσό καθαρού εισοδήματος από ατομική άσκηση ελευθέριου επαγγέλματος του δικηγόρου, ιατρού, οδοντίατρου, κτηνίατρου, ψυχολόγου, φυσιοθεραπευτή, οικονομολόγου, συμβούλου επιχειρήσεων, λογιστή ή φοροτέχνη και αναλυτή-προγραμματιστή που δεν τηρούν βιβλία, αν και υπόχρεοι, ή τηρούν βιβλία δεύτερης κατηγορίας ή προαιρετικά τρίτης κατηγορίας του Κώδικα Βιβλίων και Στοιχείων, θεωρείται εκείνο που προκύπτει από το άθροισμα της επαγγελματικής αμοιβής και της μισθωτικής αξίας της επαγγελματικής εγκατάστασης, κλιμακούμενο ανάλογα με τα έτη άσκησης του επαγγέλματος και προσαυξανόμενο με βάση τα κριτήρια που καθορίζονται στις επόμενες παραγράφους."

13. Η παράγραφος 2 του άρθρου 51 του ν. 2238/1994 αντικαθίσταται ως εξής:

"2. Ως ελάχιστο ποσό καθαρού εισοδήματος, ανεξάρτητα από την πηγή προέλευσης του εισοδήματος αυτού, του καλλιτέχνη ή του τραγουδιστή που παρέχει τις υπηρεσίες του με σύμβαση μίσθωσης εργασίας ή ανεξάρτητων υπηρεσιών σε κέντρα διασκέδασης, αναψυκτήρια ή συναυλίες, ο οποίος δεν 

Σελίδα 3452 

τηρεί βιβλία ή τηρεί βιβλία δεύτερης κατηγορίας ή προαιρετικά τρίτης κατηγορίας του Κώδικα Βιβλίων και Στοιχείων, θεωρείται αυτό που προκύπτει από τον πολλαπλασιασμό της επαγγελματικής αμοιβής, όπως ορίζεται στην υποπερίπτωση στστ' της περίπτωσης α' της παραγράφου 3 αυτού του άρθρου με τους συντελεστές εμφάνισης (Σ.Ε.), δισκογραφίας (Σ.Δ.) και προβολής (Σ.Π.)."

14. Το πρώτο εδάφιο της παραγράφου 11 του άρθρου 51 του ν. 2238/1994 αντικαθίσταται ως εξής:

"11. Αν το δηλούμενο ποσό εισοδήματος από την άσκηση ελευθέριου επαγγέλματος, όσων δεν τηρούν βιβλία, αν και υπόχρεοι, ή τηρούν βιβλία δεύτερης κατηγορίας ή προαιρετικά τρίτης κατηγορίας του Κώδικα Βιβλίων και Στοιχείων, είναι μικρότερο από το ελάχιστο ποσό καθαρού εισοδήματος, όπως προσδιορίζεται αυτό με βάση τις διατάξεις αυτού του άρθρου, η διαφορά προσαυξάνει το εισόδημα που δηλώνεται ως προερχόμενο από την άσκηση ελευθέριου επαγγέλματος και ο φόρος υπολογίζεται στο συνολικό εισόδημα που προκύπτει με αυτόν τον τρόπο."

15. Η παράγραφος 13 του άρθρου 51 του ν. 2238/1994 αντικαθίσταται ως εξής:

"13. Οι διατάξεις του προτελευταίου εδαφίου της περίπτωσης δ' της παραγράφου 16, των παραγράφων 20, 21, 22, 23 και του τρίτου εδαφίου της παραγράφου 24 του άρθρου 33 εφαρμόζονται ανάλογα και στις περιπτώσεις αυτού του άρθρου."

16. Τα τρία πρώτα εδάφια της περίπτωσης β' της παραγράφου 3 του άρθρου 51 του ν. 2238/1994 αντικαθίστανται ως εξής:

"β) Ως συντελεστής εμφάνισης ορίζεται η μονάδα προσαυξημένη με κλάσμα που έχει αριθμητή τον αριθμό των εμφανίσεων του καλλιτέχνη ή του τραγουδιστή στα κέντρα διασκέδασης, αναψυκτήρια ή συναυλίες και παρανομαστή τον αριθμό τριακόσια τριάντα (330).

(αριθμός εμφανίσεων)

1 + ------------------------

330

Ως συντελεστής δισκογραφίας ορίζεται η μονάδα προσαυξημένη με κλάσμα που έχει αριθμητή τον αριθμό των διατεθέντων στην αγορά δίσκων, κασετών και λοιπών συναφών, μειωμένου όμως κατά τον αριθμό χίλια πεντακόσια (1500) και παρονομαστή τον αριθμό τριάντα χιλιάδες (30.000).

(αριθμός διατεθέντων δίσκων και συναφών - 1500)

1+ --------------------------------------------

30.000

Ως συντελεστής προβολής ορίζεται η μονάδα προσαυξημένη με κλάσμα που έχει αριθμητή το γινόμενο του αριθμού εμφανίσεων στα κέντρα διασκέδασης, αναψυκτήρια ή συναυλίες με τον αριθμό των διατεθέντων δίσκων, κασετών και λοιπών συναφών και παρονομαστή το διπλάσιο ποσό της επαγγελματικής αμοιβής, όπως αυτή ορίζεται στην υποπερίπτωση στστ' της περίπτωσης α' της παραγράφου 3 αυτού του άρθρου.

(αριθμός εμφανίσεων Χ αριθμός

διατεθέντων δίσκων και συναφών)

1+ ------------------------------------------

επαγγελματική αμοιβή Χ 2"

17. Η υποπερίπτωση αα' της περίπτωσης β' της παραγράφου 3 του άρθρου 51 του ν. 2238/1994 αντικαθίσταται ως εξής:

"αα) Κάθε συναυλία προσμετράται με τρεις (3) εμφανίσεις."

18. Η ισχύς των διατάξεων των δύο προηγούμενων παραγράφων αρχίζει από 1ης Ιανουαρίου 1996 για τα εισοδήματα που αποκτώνται από την ημερομηνία αυτή και μετά.

'Αρθρο 8

Κίνητρα ανάπτυξης μικρών νησιών

Στο ν. 2238/1994 προστίθεται άρθρο 118, που έχει ως εξής:

"'Αρθρο 118

Κίνητρα ανάπτυξης μικρών νησιών

1. Για τα φυσικά πρόσωπα που κατοικούν μόνιμα σε νησιά με πληθυσμό, σύμφωνα με την τελευταία απογραφή, κάτω από τρεις χιλιάδες εκατό (3.100) κατοίκους, το ποσό του πρώτου κλιμακίου εισοδήματος της κλίμακας της παραγράφου 1 του άρθρου 9, προκειμένου να υπολογισθεί ο φόρος που αναλογεί στο εισόδημά τους, αυξάνεται σε τρία εκατομμύρια (3.000.000) δραχμές. Τα επόμενα κλιμάκια εισοδήματος της κλίμακας παραμένουν ως έχουν.

2. Για τα νομικά πρόσωπα, κοινοπραξίες και κοινωνίες αστικού δικαίου οι συντελεστές φορολογίας που προβλέπονται από την παράγραφο 1 των άρθρων 10 και 109 μειώνονται κατά ποσοστό σαράντα τοις εκατό (40%) για τα κέρδη που προκύπτουν από δραστηριότητες οι οποίες ασκούνται στα νησιά της παραγράφου 1.

3. Καταργείται ο κατά περίπτωση επιβαλλόμενος Ειδικός Φόρος Τραπεζικών Εργασιών των άρθρων 6 έως και 16 του ν. 1676/1986 (ΦΕΚ 204 Α') και η εισφορά του άρθρου 1 του ν. 128/1975 (ΦΕΚ 178 Α') στα δάνεια και πιστώσεις, που χορηγούνται στα πρόσωπα των παραγράφων 1 και 2, καθώς και στους τόκους και προμήθειες των δανείων και πιστώσεων αυτών τα οποία χρησιμοποιούνται αποκλειστικά σε δραστηριότητες που ασκούνται σε νησιά της παραγράφου 1.

4. Οι φορολογικοί συντελεστές μεταβίβασης ακινήτων του άρθρου 4 του α.ν. 1521/1950 μειώνονται κατά ποσοστό σαράντα τοις εκατό (40%) για αγορά ακινήτων ή εμπράγματων δικαιωμάτων επί ακινήτων στα νησιά της παραγράφου 1, εφόσον η αγορά αυτή γίνεται από φυσικά πρόσωπα μόνιμους κατοίκους των νησιών αυτών. Επίσης κατά σαράντα τοις εκατό (40%) μειώνεται ο φόρος που προκύπτει για γονική παροχή ακινήτων που βρίσκονται στις πιο πάνω περιοχές, εφόσον ο δικαιούχος αυτής είναι μόνιμος κάτοικος των νησιών αυτών.

5. Οι ως άνω φορολογικές απαλλαγές και μειώσεις παρέχονται για μία δεκαετία από τη δημοσίευση του παρόντος.

6. Με αποφάσεις του Υπουργού Οικονομικών καθορίζονται τα απαιτούμενα δικαιολογητικά και κάθε άλλη αναγκαία λεπτομέρεια για την εφαρμογή των διατάξεων του άρθρου αυτού."

'Αρθρο 9

Τεκμήρια δαπανών διαβίωσης

1. Η περίπτωση α' της παραγράφου 1 του άρθρου 16 του ν. 2238/1994 αντικαθίσταται ως εξής:

"α) Το ετήσιο τεκμαρτό ή καταβαλλόμενο μίσθωμα για δευτερεύουσα κατοικία, γενικώς, εφόσον η επιφάνειά της υπερβαίνει τα εκατό (100) τετραγωνικά μέτρα, το οποίο πολλαπλασιάζεται με συντελεστή δύο (2). Αν ο φορολογούμενος, η σύζυγός του και τα πρόσωπα που συνοικούν με αυτόν και τον βαρύνουν έχουν στην κατοχή ή στην κυριότητά τους περισσότερα ακίνητα με συνολική επιφάνεια άνω των εκατό (100) τετραγωνικών μέτρων, τα οποία χρησιμοποιούνται από αυτούς ως δευτερεύουσα κατοικία, τότε για τον υπολογισμό του πραγματικού ή του τεκμαρτού μισθώματός τους λαμβάνονται υπόψη όλες οι μισθούμενες ή ιδιοκατοικούμενες κατοικίες τους. Κατ' εξαίρεση, δεν λαμβάνεται υπόψη η τεκμαρτή δαπάνη για δευτερεύουσα κατοικία με επιφάνεια μέχρι εκατό (100) τετραγωνικά μέτρα, που βρίσκεται σε χωριό ή πόλη με πληθυσμό κάτω από πέντε χιλιάδες (5.000) κατοίκους και η οποία περιήλθε στον φορολογούμενο ή τη σύζυγό του από κληρονομία, προίκα ή γονική παροχή, εκτός από τις κατοικίες που βρίσκονται σε περιοχές, οι οποίες χαρακτηρίζονται κατά την κείμενη νομοθεσία ως τουριστικοί τόποι."

2. Ο πίνακας του πρώτου εδαφίου της περίπτωσης β' της παραγράφου 1 του άρθρου 16 του ν. 2238/1994 αντικαθίσταται ως εξής:

Σελίδα 3453 

"Φορολογήσιμοι ίπποι Ετήσια τεκμαρτή

αυτοκινήτου δαπάνη διαβίωσης

(σε δραχμές)

 

μέχρ 7 1.500.000

8 1.900.000

9 2.450.000

10 3.000.000

11 3.600.000

12 4.350.000

13 5.100.000

14 6.300.000

15 8.200.000

16 10.400.000

17 12.800.000

18 15.300.000

19 17.900.000

20 20.600.000

21 23.400.000

22 - 23 26.400.000

24 - 25 29.700.000

26 - 27 33.400.000

28 και άνω 35.000.000"

 

3. Tα ποσοστά μείωσης της τεκμαρτής δαπάνης των επιβατικών αυτοκινήτων ιδιωτικής χρήσης λόγω παλαιότητας αυτών, που προβλέπονται από τις υποπεριπτώσεις αα', ββ' και γγ' της περίπτωσης β' της παραγράφου 1 του άρθρου 16 του ν. 2238/1994 ορίζονται σε δεκα- πέντε τοις εκατό (15%), είκοσι πέντε τοις εκατό (25%) και σαράντα τοις εκατό (40%) αντίστοιχα.

4. Η περίπτωση δ' της παραγράφου 1 του άρθρου 16 του ν. 2238/1994 αντικαθίσταται ως εξής:

"δ) Η ετήσια δαπάνη που καταβάλλεται για οικιακούς βοηθούς, οδηγούς αυτοκινήτων, δασκάλους και λοιπό προσωπικό, πολλαπλασιαζόμενη με συντελεστή δύο (2). Αν ο φορολογούμενος απασχολεί ένα μόνο οικιακό βοηθό, η καταβαλλόμενη γι' αυτόν ετήσια δαπάνη δεν αποτελεί τεκμήριο, όταν ο ίδιος ή πρόσωπο που συνοικεί με αυτόν και τον βαρύνει παρουσιάζει αναπηρία εξήντα επτά τοις εκατό (67%) και πάνω από διανοητική καθυστέρηση ή φυσική αναπηρία ή έχει ηλικία πάνω από εξήντα πέντε (65) ετών."

5. Η περίπτωση ε' της παραγράφου 1 του άρθρου 16 του ν. 2238/1994 αντικαθίσταται ως εξής:

"ε) Η ετήσια τεκμαρτή δαπάνη σκαφών αναψυχής ιδιωτικής χρήσης κυριότητας ή κατοχής του φορολογουμένου, της συζύγου του ή των προσώπων που τους βαρύνουν κατά τις διατάξεις του παρόντος νόμου, η οποία ορίζεται ως εξής:

αα) Για μηχανοκίνητα σκάφη ανοικτού τύπου, ταχύπλοα και μη, ολικού μήκους μέχρι τρία (3) μέτρα στο ποσό των τετρακοσίων χιλιάδων (400.000) δραχμών, που προσαυξάνεται με το ποσό των διακοσίων χιλιάδων (200.000) δραχμών για κάθε μέτρο μήκους πάνω από τα τρία (3) μέτρα. 

ββ) Προκειμένου για ιστιοφόρα ή μηχανοκίνητα ή μικτά σκάφη, με χώρο ενδιαίτησης, η τεκμαρτή δαπάνη υπολογίζεται βάσει των μέτρων ολικού μήκους του σκάφους ως εξής:

Μήκος σκάφους Ετήσια τεκμαρτή

δαπάνη διαβίωσης

(σε δραχμές)

Μέχρι 8 μέτρα 3.300.000

πάνω από 8 και μέχρι 10 μέτρα 5.900.000

πάνω από 10 και μέχρι 12 μέτρα 8.600.000

πάνω από 12 και μέχρι 14 μέτρα 11.500.000

πάνω από 14 και μέχρι 16 μέτρα 14.700.000

πάνω από 16 και μέχρι 18 μέτρα 18.300.000

πάνω από 18 και μέχρι 20 μέτρα 22.400.000

πάνω από 20 και μέχρι 22 μέτρα 27.100.000

πάνω από 22 και μέχρι 24 μέτρα 32.500.000

πάνω από 24 και μέχρι 26 μέτρα 38.700.000

πάνω από 26 και μέχρι 28 μέτρα 45.800.000

πάνω από 28 και μέχρι 30 μέτρα 53.900.000

πάνω από 30 και μέχρι 32 μέτρα 63.100.000

πάνω από 32 μέτρα 70.500.000

Τα ποσά της ετήσιας τεκμαρτής δαπάνης αυτής της υποπερίπτωσης μειώνονται κατά ποσοστό πενήντα τοις εκατό (50%) προκειμένου για ιστιοφόρα ναυταθλητικά σκάφη που χρησιμοποιούνται για ναυταθλητικούς αγώνες. Για τη μείωση αυτή απαιτείται σχετική βεβαίωση που χορηγείται από την Ελληνική Ιστιοπλοϊκή Ομοσπονδία θεωρημένη από τη Γενική Γραμματεία Αθλητισμού.

Η τεκμαρτή δαπάνη από κάθε σκάφος μειώνεται ανάλογα με την παλαιότητά του κατά ποσοστό δέκα τοις εκατό (10%), αν έχει περάσει χρονικό διάστημα πάνω από πέντε (5) έτη και μέχρι δέκα (10) έτη από το έτος που νηολογήθηκε για πρώτη φορά και είκοσι τοις εκατό (20%), αν έχει περάσει χρονικό διάστημα πάνω από δέκα (10) έτη.

Προκειμένου για σκάφη με μόνιμο πλήρωμα ναυτολογημένο για ολόκληρο ή μέρος του έτους, στην παραπάνω δαπάνη προστίθεται και η αμοιβή του πληρώματος πολλαπλασιαζόμενη με συντελεστή δύο (2). Τα σκάφη επαγγελματικής χρήσης δεν λαμβάνονται υπόψη για το τεκμήριο της δαπάνης. Οι διατάξεις της περίπτωσης β', εκτός αυτών που αναφέρονται στην ακινησία των αυτοκινήτων, εφαρμόζονται ανάλογα και στην περίπτωση αυτή."

6. Οι υποπεριπτώσεις αα', ββ' και γγ' της περίπτωσης στ' της παραγράφου 1 του άρθρου 16 του ν. 2238/1994 αντικαθίστανται ως εξής:

"αα) Για αεροσκάφη με κινητήρα κοινό, εσωτερικής καύσης και στροβιλοελικοφόρα, καθώς και ελικόπτερα, στο ποσό των εννέα εκατομμυρίων (9.000.000) δραχμών για τους εκατόν πενήντα (150) πρώτους ίππους, που προσαυξάνεται με το ποσό των εβδομήντα πέντε χιλιάδων (75.000) δραχμών για κάθε ίππο πάνω από τους εκατόν πενήντα (150) ίππους του κινητήρα αυτών.

ββ) Για αεροσκάφη αεριοπροωθούμενα (JET) στο ποσό των είκοσι επτά χιλιάδων (27.000) δραχμών για κάθε λίμπρα ώθησης.

γγ) Για ανεμόπτερα στο ποσό του ενός εκατομμυρίου οκτακοσίων χιλιάδων (1.800.000) δραχμών."

7. Στο τέλος της περίπτωσης δ' της παραγράφου 2 του άρθρου 19 του ν. 2238/1994 προστίθεται υποπερίπτωση γγ', που έχει ως εξής:

"γγ) που είχαν διαμείνει πέντε (5) τουλάχιστον συνεχή χρόνια στην αλλοδαπή και το επικαλούμενο ποσό συναλλάγματος προέρχεται από καταθέσεις στο όνομά τους ή στο όνομα του άλλου συζύγου σε τράπεζα της Ελλάδας ή σε υποκατάστημα ελληνικής τράπεζας στο εξωτερικό κατά το χρόνο που διέμεναν στην αλλοδαπή ή από καταθέσεις τους μέσα σε ένα (1) χρόνο από τη μετοικεσία τους στην Ελλάδα χωρίς το συνάλλαγμα αυτό να έχει επανεξαχθεί στην αλλοδαπή. Η προϋπόθεση της μη επανεξαγωγής του συναλλάγματος δεν απαιτείται για το ποσό εκείνο του συναλλάγματος που έχει επανεξαχθεί στην αλλοδαπή για την απόκτηση περιουσιακού στοιχείου από εκείνα που αναφέρονται στο άρθρο 17, εφόσον η δαπάνη για την απόκτηση αυτού του στοιχείου έχει ληφθεί υπόψη κατά την εφαρμογή των άρθρων 17 ή 19."

8. Η περίπτωση α' της παραγράφου 1 του άρθρου 61 του ν. 2238/1994 αντικαθίσταται ως εξής:

"α) Οι κύριοι ή κάτοχοι επιβατικού αυτοκινήτου ιδιωτικής χρήσης ή ημιφορτηγού - εκτός από αγροτικό ημιφορτηγό - ή μοτοσυκλέτας από 500 κυβικά εκατοστά και πάνω ή κότερου ή θαλαμηγού ή ακάτου ή αεροσκάφους ή αυτοκινήτου μικτής χρήσης ή αυτοκινήτου τύπου JEEP ή σκαφών αναψυχής, καθώς και όσοι έχουν στη διάθεσή τους για τις ατομικές ή οικογενειακές τους ανάγκες τέτοιου είδους μεταφορικά μέσα, τα οποία ανήκουν είτε στη σύζυγό τους είτε στα μέλη που τους βαρύνουν είτε σε εταιρίες στις οποίες αυτοί μετέχουν ως εταίροι, διαχειριστές εταίροι ή είναι πρόεδροι ή διοικητές 

Σελίδα 3454 

ή διευθύνοντες ή εντεταλμένοι σύμβουλοι ανώνυμης εταιρίας."

'Αρθρο 10

Αυτοτελής φορολόγηση

1. Το άρθρο 5 του Ζ' Ψηφίσματος του έτους 1975 (ΦΕΚ 23 Α') της Ε' Αναθεωρητικής Βουλής, όπως ισχύει σήμερα, αντικαθίσταται ως εξής:

"'Αρθρο 5

1. Το ποσό που απομένει μετά την αφαίρεση από τη βουλευτική αποζημίωση, συμπεριλαμβανομένου και του επιδόματος οικογενειακών βαρών του άρθρου 11 του ν.1505/1984, των ποσών των κρατήσεων που αναφέρονται στην παράγραφο 1 του άρθρου 1, όπως διαμορφώνεται κάθε φορά με νόμους, καθώς και της κράτησης για ασφαλιστικές εισφορές για τον κλάδο σύνταξης, που βαρύνουν αυτό το εισόδημα, θεωρείται ως εισόδημα από μισθωτές υπηρεσίες και φορολογείται αυτοτελώς με βάση τις διατάξεις των παραγράφων 1 και 2 του άρθρου 9 του ν. 2238/1994, εξαντλουμένης της φορολογικής υποχρέωσης για το εισόδημα αυτό. Αν ο βουλευτής, εκτός από τη βουλευτική αποζημίωση, αποκτά και άλλα εισοδήματα, τότε οι εκπτώσεις που προβλέπονται από το άρθρο 8 του ν. 2238/1994 ενεργούνται κατ' επιλογή του δικαιούχου, μετά από σχετική δήλωσή του, που συνυποβάλλει στην αρμόδια δημόσια οικονομική υπηρεσία με την ετήσια δήλωσή του φορολογίας εισοδήματος, είτε κατά την εκκαθάριση του φόρου εισοδήματος, ο οποίος αναλογεί στο ποσό της βουλευτικής αποζημίωσης που φορολογείται αυτοτελώς, είτε από τα άλλα εισοδήματά του που φορολογούνται με τις γενικές διατάξεις του ν. 2238/1994. Επίσης, αν ο βουλευτής αποκτά και άλλα εισοδήματα, τότε στο φόρο που αναλογεί με βάση τις γενικές διατάξεις του ν. 2238/1994 σε αυτά τα εισοδήματά του, προστίθεται ο φόρος, ο οποίος προκύπτει με την εφαρμογή αναλογικού συντελεστή πέντε τοις εκατό (5%) στο τμήμα του φορολογούμενου εισοδήματος μέχρι του ποσού του εισοδήματος του πρώτου κλιμακίου αυτής της κλίμακας. Για τον υπολογισμό του ποσού των οικογενειακών δαπανών της περίπτωσης θ' της παραγράφου 1 του άρθρου 8 του ν. 2238/1994 που αναλογεί στον κάθε σύζυγο, ως φορολογούμενο εισόδημα του βουλευτή θεωρείται το άθροισμα του εισοδήματος από τη βουλευτική αποζημίωση που φορολογείται αυτοτελώς και το σύνολο των τυχόν άλλων εισοδημάτων του που φορολογούνται με τις γενικές διατάξεις. Σε κάθε περίπτωση οι μειώσεις του φόρου που προβλέπονται από τις διατάξεις της παραγράφου 2 του άρθρου 9 του ν. 2238/1994 ενεργούνται από το συνολικό φόρο της βουλευτικής αποζημίωσης και των άλλων εισοδημάτων του.

2. Το ποσό του φόρου εισοδήματος, που παρακρατείται από το τμήμα της βουλευτικής αποζημίωσης που υπόκειται σε αυτοτελή φορολογία, υπολογίζεται σύμφωνα με τις διατάξεις που ισχύουν κάθε φορά για τον προσδιορισμό του φόρου που παρακρατείται από το εισόδημα μισθωτών υπηρεσιών. Η παρακράτηση του φόρου ενεργείται κατά την καταβολή της βουλευτικής αποζημίωσης στους δικαιούχους.

3. Οι διατάξεις των παραγράφων 2, 3 και 5 του άρθρου 83 του ν. 2238/1994 εφαρμόζονται ανάλογα.

4. Στην περίπτωση που, από δύο ή περισσότερες αιτίες καταβάλλονται στον ίδιο δικαιούχο, μέσα στο οικείο έτος, χρηματικά ποσά που φορολογούνται με τις διατάξεις αυτού του άρθρου, οι διατάξεις της παραγράφου 1 εφαρμόζονται στο άθροισμα αυτών των χρηματικών ποσών.

5. Με αποφάσεις του Υπουργού Οικονομικών, οι οποίες δημοσιεύονται στην Εφημερίδα της Κυβερνήσεως, καθορίζεται κάθε άλλη σχετική λεπτομέρεια για την εφαρμογή αυτών των διατάξεων."

2. Η παράγραφος 4 του άρθρου 6 του Ζ' Ψηφίσματος του έτους 1975 της Ε' Αναθεωρητικής Βουλής αντικαθίσταται ως εξής:

"4. Τα κατά τα ανωτέρω καταβαλλόμενα έξοδα παράστασης φορολογούνται σύμφωνα με τις διατάξεις του άρθρου 5."

3. Η παράγραφος 2 του άρθρου 1 του ν. 565/1977 (ΦΕΚ 85 Α') αντικαθίσταται ως εξής:

"2. Στον Πρόεδρο της Δημοκρατίας καταβάλλεται μηνιαίως, ως έξοδα παράστασης, ποσό ίσο προς το τρίτο της χορηγίας αυτού, το οποίο δεν υπόκειται σε κράτηση. Τα κατά τα ανωτέρω καταβαλλόμενα έξοδα παράστασης φορολογούνται σύμφωνα με τις διατάξεις του άρθρου 5 του Ζ' Ψηφίσματος του έτους 1975 της Ε' Αναθεωρητικής Βουλής."

4. Η παράγραφος 1 του άρθρου 32 του ν.1489/1984 (ΦΕΚ 170 Α') αντικαθίσταται ως εξής:

"1. Οι διατάξεις του άρθρου 5 του Ζ' Ψηφίσματος του έτους 1975 της Ε' Αναθεωρητικής Βουλής εφαρμόζονται και στις συντάξεις της παραγράφου 1 του άρθρου 2 του ν.δ/τος 99/1974 (ΦΕΚ 295 Α')."

5. Από την ισχύ της παραγράφου 1 αυτού του άρθρου καταργούνται οι διατάξεις της παραγράφου 2 του άρθρου 1 του Ζ' Ψηφίσματος του έτους 1975 της Ε' Αναθεωρητικής Βουλής, καθώς και οι διατάξεις των παραγράφων 4 και 5 του άρθρου 22 του ν. 2214/1994 (ΦΕΚ 75 Α').

6. Το πρώτο εδάφιο της παραγράφου 4 του άρθρου 9 του ν. 2238/1994 αντικαθίσταται ως εξής:

"Ειδικά, ο φόρος στις αμοιβές που αποκτά το ιπτάμενο προσωπικό της πολιτικής αεροπορίας από την παροχή υπηρεσιών σε αεροσκάφη υπολογίζεται με αναλογικό συντελεστή δέκα τοις εκατό (10%) στις αμοιβές που αποκτώνται στο ημερολογιακό έτος 1997, δώδεκα και μισό τοις εκατό (12,5%) στις αμοιβές που αποκτώνται στο ημερολογιακό έτος 1998 και δεκαπέντε τοις εκατό (15%) στις αμοιβές που αποκτώνται στο ημερολογιακό έτος 1999 και επόμενα. Επίσης, ο φόρος στις αμοιβές που αποκτούν οι αξιωματικοί του εμπορικού ναυτικού και το κατώτερο πλήρωμα από την παροχή υπηρεσιών σε εμπορικά πλοία, υπολογίζεται με αναλογικό συντελεστή οκτώ τοις εκατό (8%) για τους αξιωματικούς και τέσσερα τοις εκατό (4%) για το κατώτερο πλήρωμα στις αμοιβές που αποκτώνται στο ημερολογιακό έτος 1997 και εννέα τοις εκατό (9%) για τους αξιωματικούς και έξι τοις εκατό (6%) για το κατώτερο πλήρωμα στις αμοιβές που αποκτώνται στο ημερολογιακό έτος 1998 και επόμενα".

7. Η παράγραφος 7 του άρθρου 12 του ν. 2238/1994 αντικαθίσταται ως εξής:

"7. Εξαιρούνται από τη φορολογία που επιβάλλεται με αυτό το άρθρο, οι τόκοι που προκύπτουν από:

α) Οποιαδήποτε μορφή κατάθεσης μη μόνιμων κατοίκων Ελλάδας σε τράπεζες που είναι στην Ελλάδα ή το Ταχυδρομικό Ταμιευτήριο, εφόσον το ποσό αυτών είναι σε ξένο νόμισμα.

β) Εκούσιες καταθέσεις όψεως ή ταμιευτηρίου μη μόνιμων κατοίκων Ελλάδας στο Ταμείο Παρακαταθηκών και Δανείων, εφόσον το ποσό αυτών είναι σε ξένο νόμισμα.

γ) Καταθέσεις στεγαστικού ταμιευτηρίου, εφόσον το προϊόν τους χρησιμοποιείται αποκλειστικά για την εξασφάλιση στεγαστικού δανείου προς απόκτηση πρώτης κατοικίας του φορολογουμένου.

δ) Καταθέσεις σε δραχμές μετατρέψιμες σε συνάλλαγμα μη μόνιμων κατοίκων Ελλάδας, στις οποίες όμως δεν περιλαμβάνονται οι τόκοι των καταθέσεων από ομόλογα ή από ομολογιακά δάνεια με ρήτρα ξένου νομίσματος.

ε) Καταθέσεις τραπεζών και πιστωτικών ιδρυμάτων που λειτουργούν με τη μορφή αμιγούς πιστωτικού συνεταιρισμού του ν.1667/1986 (ΦΕΚ 196 Α') σε άλλες τράπεζες, στις οποίες συμπεριλαμβάνονται και οι υποχρεωτικές ή μη καταθέσεις αυτών στην Τράπεζα της Ελλάδος, καθώς και από καταθέσεις του Ταχυδρομικού Ταμιευτηρίου και του Ταμείου Παρακαταθηκών και Δανείων στην Τράπεζα της Ελλάδος.

στ) Ομόλογα ή ομολογιακά δάνεια γενικά, που έχουν εκδοθεί ή έχουν συναφθεί μέχρι και την 31η Δεκεμβρίου 1990, καθώς και οι τόκοι από ομολογιακά δάνεια σε συνάλλαγμα, που εκδίδονται από την Τράπεζα της Ελλάδος από την 1η Ιανουαρίου 1991 και μέχρι την 31η Δεκεμβρίου 1996.

ζ) Καταθέσεις σε δραχμές που προέρχονται από εισαγωγή 

Σελίδα 3455 

συναλλάγματος μη κατοίκων Ελλάδας.

η) Προθεσμιακές καταθέσεις σε ξένο νόμισμα, που έχουν συναφθεί από μόνιμους κατοίκους Ελλάδας μέχρι την 31η Δεκεμβρίου 1996 και για το χρονικό διάστημα μέχρι την πρώτη ανανέωσή τους μετά από αυτή την ημερομηνία."

8. Στο άρθρο 13 του ν. 2238/1994 προστίθενται παράγραφοι 9, 10 και 11, που έχουν ως εξής:

"9. Οι πάσης φύσεως παροχές που χορηγούνται στα πρόσωπα που εκλέγονται για τον πρώτο και δεύτερο βαθμό της τοπικής αυτοδιοίκησης φορολογούνται αυτοτελώς με συντελεστή φόρου δεκαπέντε τοις εκατό (15%). Ο φόρος που προκύπτει παρακρατείται κατά την πληρωμή. Για την απόδοση του φόρου αυτού εφαρμόζονται οι διατάξεις της παραγράφου 3 του άρθρου 60. Με την παρακράτηση αυτού του φόρου εξαντλείται η φορολογική υποχρέωση από το φόρο εισοδήματος των δικαιούχων για τις ως άνω παροχές.

10. Οι αμοιβές που καταβάλλονται από το Ελληνικό Δημόσιο, τους δήμους και τις κοινότητες του Κράτους, τον Ελληνικό Οργανισμό Τουρισμού (Ε.Ο.Τ.), το Ευρωπαϊκό Πολιτιστικό Κέντρο Δελφών, τον Οργανισμό Μεγάρου Μουσικής Αθηνών, τον Οργανισμό Πολιτιστικής Πρωτεύουσας της Ευρώπης - Θεσσαλονίκη 1997 - καθώς και το σύλλογο "Οι φίλοι της Μουσικής" σε ξένα καλλιτεχνικά συγκροτήματα ή μεμονωμένους καλλιτέχνες ξένων χωρών, για τη συμμετοχή τους σε καλλιτεχνικές εκδηλώσεις, φορολογούνται αυτοτελώς με συντελεστή φόρου δεκαπέντε τοις εκατό (15%). Ο φόρος που προκύπτει παρακρατείται κατά την πληρωμή. Για την απόδοση του φόρου αυτού εφαρμόζονται οι διατάξεις της παραγράφου 3 του άρθρου 60. Με την παρακράτηση αυτού του φόρου εξαντλείται η φορολογική υποχρέωση από το φόρο εισοδήματος των δικαιούχων για τις ως άνω αμοιβές.

11. Τα χρηματικά ποσά που καταβάλλονται σε αθλητές εθνικών ομάδων, ως επιβράβευση αυτών από το Δημόσιο, λόγω επίτευξης διεθνών στόχων ατομικώς ή ομαδικώς, φορολογούνται αυτοτελώς με συντελεστή φόρου είκοσι τοις εκατό (20%). Ο φόρος που προκύπτει παρακρατείται κατά την πληρωμή. Για την απόδοση του φόρου αυτού εφαρμόζονται οι διατάξεις της παραγράφου 3 του άρθρου 60. Με την παρακράτηση αυτού του φόρου εξαντλείται η φορολογική υποχρέωση από το φόρο εισοδήματος των δικαιούχων για τα ποσά αυτά."

9. Τα τρία πρώτα εδάφια της παραγράφου 2 του άρθρου 14 του ν. 2238/1994 αντικαθίστανται ως εξής:

"2. Τα χρηματικά ποσά που καταβάλλονται στους ποδοσφαιριστές, καλαθοσφαιριστές, προπονητές, καθώς και τους άλλους αμειβόμενους αθλητές, κατά περίπτωση, από τις ποδοσφαιρικές ανώνυμες εταιρίες ή τα αναγνωρισμένα αθλητικά σωματεία, κατά την υπογραφή του συμβολαίου μετεγγραφής ή την ανανέωση του συμβολαίου συνεργασίας, φορολογούνται αυτοτελώς με συντελεστή φόρου είκοσι τοις εκατό (20%). Ο φόρος που προκύπτει παρακρατείται κατά την πληρωμή. Για την απόδοση του φόρου αυτής της παραγράφου εφαρμόζονται οι διατάξεις της παραγράφου 1 του άρθρου 60. Με την παρακράτηση του φόρου που ενεργείται σύμφωνα με τα πιο πάνω εξαντλείται η φορολογική υποχρέωση από το φόρο εισοδήματος για τα ποσά αυτά. Οι δικαιούχοι μπορούν να περιλάβουν το σύνολο αυτών των ποσών στην ετήσια δήλωση φορολογίας εισοδήματος του οικείου οικονομικού έτους, για να φορολογηθούν με βάση την κλίμακα του άρθρου 9. Στην περίπτωση αυτή, για το συμψηφισμό του φόρου που παρακρατήθηκε εφαρμόζονται οι διατάξεις του ίδιου άρθρου 9."

10. Στο άρθρο 14 του ν. 2238/1994 προστίθενται παράγραφοι 4, 5, 6 και 7, που έχουν ως εξής:

"4. Το καθαρό ποσό των αποδοχών που παίρνουν τα πρόσωπα που αναφέρονται στην παράγραφο 3 του άρθρου 47 ως μισθωτοί από τους εργοδότες που αναφέρονται στην ίδια παράγραφο, κατά το τμήμα που απομένει μετά την αφαίρεση από αυτό του καθαρού ποσού των αποδοχών, τις οποίες αυτοί θα έπαιρναν αν υπηρετούσαν στο εσωτερικό, φορολογείται αυτοτελώς με συντελεστή φόρου δεκαπέντε τοις εκατό (15%). Ο φόρος που προκύπτει παρακρατείται κατά την πληρωμή. Για την απόδοση του φόρου αυτής της παραγράφου εφαρμόζονται οι διατάξεις της παραγράφου 1 του άρθρου 59. Με την παρακράτηση του φόρου που ενεργείται σύμφωνα με τα πιο πάνω εξαντλείται η φορολογική υποχρέωση από το φόρο εισοδήματος για το ποσό αυτό των αποδοχών.

5. Οι διατάξεις της περίπτωσης α' της παραγράφου 4 του άρθρου 45 δεν εφαρμόζονται για τα ποσά των αποζημιώσεων που καταβάλλονται σύμφωνα με τις οικείες συλλογικές συμβάσεις εργασίας στους υπαλλήλους των δημοσίων επιχειρήσεων και οργανισμών, καθώς και στα πρόσωπα που εκλέγονται για τον πρώτο και δεύτερο βαθμό της τοπικής αυτοδιοίκησης, για τις εκτός έδρας δαπάνες υπηρεσίας που τους έχουν ανατεθεί. Τα ποσά αυτά φορολογούνται αυτοτελώς με συντελεστή φόρου δεκαπέντε τοις εκατό (15%). Το ποσό του φόρου που προκύπτει παρακρατείται κατά την καταβολή των αποζημιώσεων αυτών από τον υπόχρεο για την καταβολή τους. Για την απόδοση του φόρου αυτής της παραγράφου εφαρμόζονται οι διατάξεις της παραγράφου 1 του άρθρου 59. Με την παρακράτηση αυτή εξαντλείται η φορολογική υποχρέωση των δικαιούχων για το ποσό αυτό των αμοιβών.

6. Από την αποζημίωση που καταβάλλεται στους δικαιούχους από τους λογαριασμούς των Δικαιώματα Εκτελέσεως Τελωνειακών Εργασιών (Δ.Ε.Τ.Ε.), Δικαιώματα Εκτελέσεως Χημικών Εργασιών (Δ.Ε.Χ.Ε.) και Δικαιώματα Βεβαίωσης και Είσπραξης Εσόδων υπέρ Τρίτων (ΔΙ.Β.Ε.Ε.Τ.), καθώς και από τα ποσοστά που προβλέπονται από τις παραγράφους 7 και 38 του άρθρου 27 του ν. 2166/1993 (ΦΕΚ 137 Α'), ποσοστό πενήντα τοις εκατό (50%) φορολογείται αυτοτελώς με συντελεστή φόρου δεκαπέντε τοις εκατό (15%). Το ποσό του φόρου που προκύπτει παρακρατείται κατά την καταβολή των αποζημιώσεων αυτών από τον υπόχρεο για την καταβολή τους. Για την απόδοση του φόρου αυτής της παραγράφου εφαρμόζονται οι διατάξεις της παραγράφου 1 του άρθρου 59. Με την παρακράτηση αυτή εξαντλείται η φορολογική υποχρέωση των δικαιούχων για το ποσό αυτό των αμοιβών.

7. Τα ειδικά επιδόματα επικίνδυνης εργασίας: πτητικό, καταδυτικό, ναρκαλιείας, αλεξιπτωτιστών, δυτών και υποβρύχιων καταστροφών, που καταβάλλονται σε αξιωματικούς, υπαξιωματικούς και οπλίτες των ενόπλων δυνάμεων, των σωμάτων ασφαλείας, της πυροσβεστικής υπηρεσίας και του λιμενικού σώματος, το επίδομα ναρκαλιείας που καταβάλλεται σε ιδιώτες, οι οποίοι παρέχουν υπηρεσίες ναρκαλιείας με οποιαδήποτε σχέση στα Υπουργεία Εθνικής 'Αμυνας, Δημόσιας Τάξης και Εμπορικής Ναυτιλίας, καθώς και τα επιδόματα επικίνδυνης εργασίας που καταβάλλονται στους δικαιούχους, με βάση την παράγραφο 5 του άρθρου 14 του ν.1505/1984 (ΦΕΚ 194 Α') και την περίπτωση α' της παραγράφου 1 του άρθρου 7 του ν.1711/1987 (ΦΕΚ 109 Α'), φορολογούνται αυτοτελώς με συντελεστή φόρου δεκαπέντε τοις εκατό (15%). Το ποσό του φόρου που προκύπτει παρακρατείται κατά την καταβολή των αποζημιώσεων αυτών από τον υπόχρεο για την καταβολή τους. Για την απόδοση του φόρου αυτής της παραγράφου εφαρμόζονται οι διατάξεις της παραγράφου 1 του άρθρου 59. Με την παρακράτηση αυτή εξαντλείται η φορολογική υποχρέωση των δικαιούχων για το ποσό αυτό των αμοιβών."

11. Οι διατάξεις της παραγράφου 5 του άρθρου 14 του ν. 2238/1994 εφαρμόζονται για τα ποσά των αποζημιώσεων που καταβλήθηκαν από 1ης Ιανουαρίου 1996 και μετά στο προσωπικό της Δημόσιας Επιχείρησης Ηλεκτρισμού για τις εκτός έδρας δαπάνες υπηρεσίας που τους έχουν ανατεθεί.

Η απόδοση του φόρου αυτού για τις αποζημιώσεις που καταβλήθηκαν εντός του έτους 1996 θα γίνει στην αρμόδια δημόσια οικονομική υπηρεσία μέχρι την τελευταία εργάσιμη ημέρα του μηνός Μαρτίου 1997.

'Αρθρο 11

Αυτοτελής φορολόγηση εισοδήματος από ομόλογα ή έντοκα 

γραμμάτια του Ελληνικού Δημοσίου

1.Στο άρθρο 12 του ν. 2238/1994 προστίθενται παράγραφοι 8 και 9, που έχουν ως εξής:

Σελίδα 3456 

"8. Ομοίως επιβάλλεται φόρος εισοδήματος στους τόκους, οι οποίοι αποκτώνται από φυσικά ή νομικά πρόσωπα, ενώσεις προσώπων ή ομάδες περιουσίας, χωρίς να εξετάζεται η ιθαγένεια και ο τόπος που διαμένουν ή κατοικούν ή έχουν την έδρα τους και προκύπτουν από εθνικά δάνεια που εκδίδονται με έντοκα γραμμάτια ή ομολογίες από την 1η Ιανουαρίου 1997 και μετά. Ο φόρος υπολογίζεται με συντελεστή επτά και μισό τοις εκατό (7,5%) στο ποσό των τόκων που προκύπτουν από την επένδυση κεφαλαίων σε ομόλογα ή έντοκα γραμμάτια του Ελληνικού Δημοσίου. Ο φόρος αυτός για τα έντοκα γραμμάτια του Ελληνικού Δημοσίου, που εκδίδονται με φυσικούς τίτλους ή με τη μορφή άυλων τίτλων, προεισπράττεται κατά την έκδοσή τους, ενώ για τα ομόλογα ο φόρος παρακρατείται κατά το χρόνο της εξαργύρωσης των τοκομεριδίων τους από τα πρόσωπα που είναι εξουσιοδοτημένα από την Τράπεζα της Ελλάδος για την εξόφλησή τους ή κατά τη λήξη τους, όταν πρόκειται για ομόλογα χωρίς τοκομερίδια (zero coupon). Σε περίπτωση σιωπηρής ανανέωσης εντόκων γραμματίων για τους τόκους που προκύπτουν στο διάστημα που διαρκεί η ανανέωση, γίνεται παρακράτηση του φόρου που αναλογεί κατά το χρόνο της εξόφλησής τους. Με την προείσπραξη ή την παρακράτηση του φόρου αυτού εξαντλείται η φορολογική υποχρέωση των δικαιούχων για τα εισοδήματα αυτά. Ο κατά τα ανωτέρω παρακρατούμενος φόρος, στις περιπτώσεις που προβλέπεται παρακράτηση φόρου, αποδίδεται με εφάπαξ καταβολή στο Δημόσιο, με την υποβολή δήλωσης, από το πρόσωπο που διενήργησε την παρακράτηση, στη δημόσια οικονομική υπηρεσία στην περιφέρεια της οποίας αυτός έχει την έδρα του κεντρικού, εντός του πρώτου δεκαπενθημέρου του επόμενου μήνα που έγινε η παρακράτηση του φόρου. Οι διατάξεις των παραγράφων 4 και 5 του άρθρου αυτού έχουν ανάλογη εφαρμογή και επί των τόκων που προκύπτουν από τα ομόλογα ή έντοκα γραμμάτια του Ελληνικού Δημοσίου. Αν ο δικαιούχος των τόκων που προκύπτουν από ομόλογα είναι πρόσωπο που είναι εξουσιοδοτημένο από την Τράπεζα της Ελλάδος, για την εξόφληση των εντόκων αυτών τίτλων δεν ενεργείται παρακράτηση φόρου. Στην περίπτωση αυτή ο δικαιούχος του εισοδήματος των τόκων έχει υποχρέωση να αποδώσει στο Δημόσιο με εφάπαξ καταβολή το φόρο εισοδήματος που αναλογεί, με υποβολή ξεχωριστής δήλωσης, σύμφωνα με τα προβλεπόμενα από την παράγραφο αυτή.

Τα αναφερόμενα στην παρούσα παράγραφο έχουν ανάλογη εφαρμογή και στους έντοκους τίτλους που εκδίδονται στην Ελλάδα με τις εγκρίσεις που προβλέπει η κείμενη νομοθεσία, από την Ευρωπαϊκή Τράπεζα Επενδύσεων, το Διεθνή Οργανισμό Χρηματοδοτήσεως, τη Διεθνή Τράπεζα Ανασυγκροτήσεως και Αναπτύξεως, την Ευρωπαϊκή Τράπεζα Ανασυγκροτήσεως και Αναπτύξεως και την Ασιατική Τράπεζα Αναπτύξεως.

9. Εξαιρούνται από τη φορολογία που επιβάλλεται με την προηγούμενη παράγραφο οι τόκοι που προκύπτουν από:

α) Ομόλογα που έχουν εκδοθεί μέχρι και την 31η Δεκεμβρίου 1996, ανεξάρτητα αν η διάρκεια αυτών είναι ετήσια ή μεγαλύτερης χρονικής διάρκειας.

β) 'Εντοκα γραμμάτια που έχουν εκδοθεί μέχρι την 31η Δεκεμβρίου 1996. Τόκοι όμως που προκύπτουν από ανανεώσεις εκδοθέντων έντοκων γραμματίων, εφόσον η ανανέωση αυτών γίνεται μετά την 1η Ιανουαρίου 1997, υπόκεινται σε φορολογία εισοδήματος κατά τις διατάξεις της προηγούμενης παραγράφου."

2. Κάθε διάταξη γενική ή ειδική που αντίκειται στις διατάξεις της προηγούμενης παραγράφου παύει να ισχύει.

'Αρθρο 12

Απαλλαγές από το φόρο και εκπτώσεις δαπανών

από το εισόδημα

1. Τα δύο πρώτα εδάφια της περίπτωσης β' της παραγράφου 2 του άρθρου 6 του ν. 2238/1994 αντικαθίστανται ως εξής:

"β) Το ακαθάριστο τεκμαρτό εισόδημα από ιδιοκατοίκηση της κύριας κατοικίας του φορολογουμένου, εμβαδού μέχρι εκατόν πενήντα (150) τετραγωνικά μέτρα. Αν το εμβαδόν της ιδιοκατοικούμενης κύριας κατοικίας είναι μικρότερο από εκατόν πενήντα (150) τετραγωνικά μέτρα, η διαφορά μέχρι τα εκατόν πενήντα (150) τετραγωνικά μέτρα λαμβάνεται υπόψη για απαλλαγή μιας μόνο ιδιοκατοικούμενης δευτερεύουσας κατοικίας."

2. Η περίπτωση ε' της παραγράφου 3 του άρθρου 6 του ν. 2238/1994 αντικαθίσταται ως εξής:

"ε) Οι τόκοι από υποχρεωτικές καταθέσεις τραπεζών και πιστωτικών ιδρυμάτων που λειτουργούν με τη μορφή αμιγούς πιστωτικού συνεταιρισμού του ν.1667/1986 στην Τράπεζα της Ελλάδος, καθώς και οι τόκοι που προέρχονται από καταθέσεις του Ταχυδρομικού Ταμιευτηρίου και του Ταμείου Παρακαταθηκών και Δανείων στην Τράπεζα της Ελλάδος."

3. Στην περίπτωση β' της παραγράφου 1 του άρθρου 8 του ν. 2238/1994 προστίθεται εδάφιο, που έχει ως εξής:

"Η μείωση του φόρου, που προκύπτει από την εφαρμογή των διατάξεων αυτής της περίπτωσης, δεν μπορεί να είναι ανώτερη για κάθε σύζυγο από το ποσοστό δεκαπέντε τοις εκατό (15%) επί του ποσού της δαπάνης που αναγνωρίζεται για έκπτωση από το εισόδημά τους."

4. Το πρώτο εδάφιο της περίπτωσης ε' της παραγράφου 1 του άρθρου 8 του ν. 2238/1994 αντικαθίσταται ως εξής:

"Το συνολικό ετήσιο ποσό των εξόδων ιατρικής και νοσοκομειακής περίθαλψης του φορολογουμένου και των λοιπών προσώπων που συνοικούν με αυτόν και τον βαρύνουν, τα οποία αναφέρονται στο άρθρο 7, εφόσον το συνολικό οικογενειακό φορολογούμενο εισόδημα είναι μέχρι και δέκα εκατομμύρια (10.000.000) δραχμές. Αν το συνολικό οικογενειακό φορολογούμενο εισόδημα είναι πάνω από δέκα εκατομμύρια (10.000.000) δραχμές και μέχρι δεκαπέντε εκατομμύρια (15.000.000) δραχμές, για το τμήμα των εξόδων το πάνω από δέκα εκατομμύρια (10.000.000) δραχμές αφαιρείται ποσό ίσο με το πενήντα τοις εκατό (50%) αυτών, το οποίο δεν μπορεί να υπερβαίνει ποσοστό πενήντα τοις εκατό (50%) του πάνω από δέκα εκατομμύρια (10.000.000) και μέχρι δεκαπέντε εκατομμύρια (15.000.000) δραχμές ποσού εισοδήματος. Το ποσό των εξόδων ιατρικής και νοσοκομειακής περίθαλψης κάθε συζύγου αφαιρείται από το εισόδημά του και εφόσον αυτό δεν επαρκεί και το συνολικό ποσό των εξόδων είναι μεγαλύτερο από το συνολικό οικογενειακό εισόδημα και πάνω από δέκα εκατομμύρια (10.000.000) δραχμές, το ποσό που αφαιρείται μερίζεται μεταξύ των συζύγων ανάλογα με το ύψος του φορολογούμενου με τις γενικές διατάξεις εισοδήματος του καθενός, όπως αυτό δηλώθηκε με την αρχική εμπρόθεσμη δήλωση."

5. Στην περίπτωση στ' της παραγράφου 1 του άρθρου 8 του ν. 2238/1994 προστίθενται δύο εδάφια που έχουν ως εξής:

"Στην περίπτωση που τα χρηματικά ποσά των δωρεών και χορηγιών που εκπίπτουν υπερβαίνουν αθροιστικά για κάθε δωρεοδόχο τις εκατό χιλιάδες (100.000) δραχμές ετησίως, προκειμένου αυτά να αφαιρεθούν από το συνολικό εισόδημα του φορολογουμένου, ο δωρητής οφείλει να παρακρατήσει φόρο με συντελεστή είκοσι τοις εκατό (20%) στο πάνω από εκατό χιλιάδες (100.000) δραχμές ποσό της δωρεάς ή χορηγίας, να τον αποδώσει σε οποιαδήποτε δημόσια οικονομική υπηρεσία μέχρι τη λήξη της προθεσμίας για την επίδοση της οικείας δήλωσης φορολογίας εισοδήματος και να υποβάλει το πρωτότυπο του παραστατικού καταβολής του φόρου με τη δήλωση φορολογίας του εισοδήματός του. Ο φόρος αυτός δεν συμψηφίζεται με φόρο που προκύπτει από τυχόν φορολογική υποχρέωση του δωρεοδόχου ούτε επιστρέφεται."

6. Στην παράγραφο 8 του άρθρου 9 του ν. 2238/1994 προστίθεται εδάφιο, που έχει ως εξής:

"Η διάταξη αυτής της παραγράφου δεν εφαρμόζεται για κατοίκους των χωρών - μελών της Ευρωπαϊκής 'Ενωσης που αποκτούν εισόδημα στην Ελλάδα πλέον του ενενήντα τοις εκατό (90%) του συνολικού εισοδήματός τους."

7. Στο άρθρο 9 του ν. 2238/1994 προστίθεται παράγραφος 9, που έχει ως εξής:

"9. 'Οσοι κατοικούν στην αλλοδαπή και αποκτούν εισόδημα

Σελίδα 3457 

από πηγή που βρίσκεται στην Ελλάδα δεν δικαιούνται τις μειώσεις που ορίζονται στην παράγραφο 2 αυτού του άρθρου, εκτός από τους κατοίκους των χωρών - μελών της Ευρωπαϊκής 'Ενωσης που αποκτούν εισόδημα στην Ελλάδα πλέον του ενενήντα τοις εκατό (90%) του συνολικού εισοδήματός τους."

8. H περίπτωση β' της παραγράφου 4 του άρθρου 45 του ν. 2238/1994 αντικαθίσταται ως εξής:

"β) Οι δαπάνες που καταβάλλονται στα πρόσωπα που μετακινούνται με εντολή του Δημοσίου, όπως ορίζονται με τις διατάξεις του ν. 2346/1995 (ΦΕΚ 220 Α') και του π.δ/τος 200/1993 (ΦΕΚ 75 Α')."

9. Η περίπτωση ε' της παραγράφου 4 του άρθρου 45 του ν. 2238/1994 αντικαθίσταται ως εξής:

"ε) Οι παρεχόμενες από αθλητικά σωματεία ή ενώσεις αυτών αποζημιώσεις οδοιπορικών και λοιπών εξόδων ταξιδίων, καθώς και παροχές διατροφής σε ερασιτέχνες αθλητές, μέσα στα πλαίσια των διατάξεων περί φιλάθλου ιδιότητας, μέχρι ποσού ενός εκατομμυρίου διακοσίων χιλιάδων (1.200.000) δραχμών ετησίως."

10. Η παράγραφος 3 του άρθρου 47 του ν. 2238/1994 αντικαθίσταται ως εξής:

"3. Ειδικά για τους υπαλλήλους του Υπουργείου Εξωτερικών και των λοιπών δημόσιων πολιτικών υπηρεσιών, του Ελληνικού Οργανισμού Τουρισμού, της Μόνιμης Αντιπροσωπείας στις Ευρωπαϊκές Κοινότητες και των στρατιωτικών, που υπηρετούν στην αλλοδαπή, καθώς και των υπαλλήλων του Εμπορικού και Βιομηχανικού Επιμελητηρίου Αθηνών, των υπαλλήλων του Εθνικού Οργανισμού Μικρομεσαίων Μεταποιητικών Επιχειρήσεων και των υπαλλήλων της Πανελλήνιας Συνομοσπονδίας Ενώσεων Γεωργικών Συνεταιρισμών, που υπηρετούν στα οικεία αντιπροσωπευτικά γραφεία τους στις Βρυξέλλες, ως καθαρό εισόδημα από μισθωτές υπηρεσίες αυτού του άρθρου λαμβάνεται ποσό ίσο με το καθαρό ποσό αποδοχών, τις οποίες αυτοί θα έπαιρναν αν υπηρετούσαν στο εσωτερικό."

'Αρθρο 13

Φορολογία νομικών προσώπων και πλοίων

1. Η περίπτωση α' της παραγράφου 1 του άρθρου 103 του ν. 2238/1994 αντικαθίσταται ως εξής:

"α) Το Ελληνικό Δημόσιο στο οποίο περιλαμβάνονται και οι αποκεντρωμένες δημόσιες υπηρεσίες, οι οποίες λειτουργούν ως ειδικά ταμεία, οι δήμοι και οι κοινότητες, τα δημοτικά και κοινοτικά ιδρύματα και τα λοιπά δημοτικά και κοινοτικά νομικά πρόσωπα, οι σύνδεσμοι δήμων και κοινοτήτων, οι αποκλειστικά αμιγείς δημοτικές και κοινοτικές επιχειρήσεις ύδρευσης, αποχέτευσης και διαχείρισης απορριμμάτων, η Κεντρική 'Ενωση Δήμων και Κοινοτήτων της Ελλάδας και οι τοπικές ενώσεις δήμων και κοινοτήτων για τα κάθε είδους εισοδήματά τους."

2. Στο τέλος της παραγράφου 4 του άρθρου 107 του ν. 2238/1994 προστίθεται εδάφιο, που έχει ως εξής:

"Οι διατάξεις των δύο προηγούμενων εδαφίων εφαρμόζονται ανάλογα και σε περίπτωση περαιτέρω διανομής κερδών του ίδιου οικονομικού έτους, εφόσον η διανομή λαμβάνει χώρα μέχρι το χρόνο λήξης της τρέχουσας διαχειριστικής χρήσης."

3. Η παράγραφος 5 του άρθρου 107 του ν. 2238/1994 αναριθμείται σε 6 και προστίθεται νέα παράγραφος 5, που έχει ως εξής:

"5. Οι διατάξεις της προηγούμενης παραγράφου εφαρμόζονται κατά περίπτωση και για τις ημεδαπές εταιρίες περιορισμένης ευθύνης και συνεταιρισμούς."

4. Η περίπτωση α' της παραγράφου 1 του άρθρου 109 του ν. 2238/1994 αντικαθίσταται ως εξής:

"α) Για τις ημεδαπές ανώνυμες εταιρίες, των οποίων οι μετοχές κατά τη λήξη της διαχειριστικής περιόδου είναι ανώνυμες μη εισηγμένες στο Χρηματιστήριο Αθηνών, τις ανώνυμες τραπεζικές εταιρίες και τα πιστωτικά ιδρύματα που λειτουργούν με τη μορφή αμιγούς πιστωτικού συνεταιρισμού του ν.1667/1986 (ΦΕΚ 196 Α'), καθώς και για τις αλλοδαπές εταιρίες και οργανισμούς που αποβλέπουν στην απόκτηση οικονομικών ωφελημάτων, σαράντα τοις εκατό (40%)."

5. Μετά το πρώτο εδάφιο της παραγράφου 1 του άρθρου 111 του ν. 2238/1994 προστίθεται δεύτερο εδάφιο, που έχει ως εξής:

"Το ως άνω ποσοστό αυξάνεται σε εξήντα τοις εκατό (60%) ειδικά για τις τραπεζικές ημεδαπές ανώνυμες εταιρίες και τα υποκαταστήματα αλλοδαπών τραπεζών που λειτουργούν νόμιμα στην Ελλάδα."

6. Το άρθρο 117 του ν. 2238/1994 αντικαθίσταται ως εξής:

"'Αρθρο 117

Φορολογία αδιανέμητων κερδών

Κέρδη αδιανέμητα ημεδαπών ανώνυμων εταιριών και συνεταιρισμών που έχουν φορολογηθεί στο όνομα του νομικού προσώπου και προέρχονται από κέρδη ισολογισμών διαχειριστικών χρήσεων που έληξαν μέχρι και την 29η Ιουνίου 1992, αν διανεμηθούν με οποιαδήποτε μορφή ή κεφαλαιοποιηθούν, υπόκεινται σε φορολογία με συντελεστή φόρου πέντε τοις εκατό (5%) που υπολογίζεται επί του ποσού που διανέμεται ή κεφαλαιοποιείται και δεν επιστρέφεται ούτε συμψηφίζεται ο φόρος εισοδήματος που είχε καταβληθεί κατά το χρόνο που προέκυψαν τα κέρδη αυτά. Ο φόρος που οφείλεται αποδίδεται στην αρμόδια δημόσια οικονομική υπηρεσία με δήλωση, η οποία πρέπει να υποβληθεί μέσα σε ένα (1) μήνα από το χρόνο που η γενική συνέλευση εγκρίνει τη διανομή ή κεφαλαιοποίηση των πιο πάνω αδιανέμητων κερδών και καταβάλλεται εφάπαξ με την υποβολή της εμπρόθεσμης δήλωσης. Ο φόρος αυτός βαρύνει την επιχείρηση και δεν εκπίπτει από τα ακαθάριστα έσοδά της κατά τον υπολογισμό των φορολογητέων κερδών, ούτε συμψηφίζεται με το φόρο εισοδήματος που οφείλεται από την επιχείρηση. Με την καταβολή του φόρου αυτού εξαντλείται κάθε φορολογική υποχρέωση από το φόρο εισοδήματος της εταιρίας ή του συνεταιρισμού και των δικαιούχων για τα κέρδη που κεφαλαιοποιήθηκαν ή διανεμήθηκαν στους δικαιούχους. Οι διατάξεις των άρθρων 113, 116 και του ν. 4125/1960 εφαρμόζονται ανάλογα και στο φόρο που οφείλεται με βάση τις διατάξεις αυτής της παραγράφου."

7. Οι διατάξεις της προηγούμενης παραγράφου εφαρμόζονται στα διανεμόμενα ή κεφαλαιοποιούμενα κέρδη που εγκρίνονται από γενικές συνελεύσεις από τη δημοσίευση του παρόντος και μετά.

8. Η περίπτωση κη' της παραγράφου 1 του άρθρου 2 του ν.1892/1990 (ΦΕΚ 101 Α') αντικαθίσταται ως εξής:

"κη) Εμπορικές επιχειρήσεις που ασχολούνται με την αγορά και πώληση αγαθών, για τις πραγματοποιούμενες από αυτές επενδύσεις που αναφέρονται στο άρθρο 1. Η διάταξη αυτή ισχύει μόνο για την εφαρμογή του κινήτρου των αφορολόγητων εκπτώσεων των άρθρων 12, 13 και 14 και με τους όρους και προϋποθέσεις που ορίζονται σε αυτά. Εξαιρετικά για τις επιχειρήσεις αυτές οι αφορολόγητες εκπτώσεις διενεργούνται από τα καθαρά κέρδη της περιοχής που πραγματοποιείται η παραγωγική επένδυση και τα οποία προέρχονται από δραστηριότητες που υπάγονται στο νόμο αυτόν."

9. Οι διατάξεις της προηγούμενης παραγράφου έχουν εφαρμογή για τις επενδύσεις του άρθρου 1 του ν.1892/1990 (ΦΕΚ 101 Α'), που πραγματοποιούν από 1ης Ιανουαρίου 1996 και μετά οι εμπορικές επιχειρήσεις, που ασχολούνται με την αγορά και πώληση αγαθών.

10. Η παράγραφος 1 του άρθρου 12 του ν. 27/1975 (ΦΕΚ 77 Α') αντικαθίσται ως εξής:

"1. Ο φόρος επί των πλοίων της δεύτερης κατηγορίας του άρθρου 3 του παρόντος νόμου υπολογίζεται ετησίως κατά κόρον ολικής χωρητικότητας (GROSS) του πλοίου και καταβάλλεται σε δραχμές με βάση την ακόλουθη κλίμακα:

Σελίδα 3458 

  ΣΥΝΟΛΟ
 
Κλιμάκιο σε κόρους Ολικής χωρητι-κότητας
 Φορολο-γικος συντε-λεστης κλιμακίου σε δρχ. κατά κόρο ολικής χωρητι-κότητας
 Φόρος κλιμακίου
(σε δραχμές)
 Χωρητι-κότητας σε κόρους (GROSS)
 Ετήσιου φόρου (σε δρχ.)
 
20
 200
 4.000
 20
 4.000
 
30
 230
 6.900
 50
 10.900
 
50
 260
 13.000
 100
 23.900
 

 

 

Για την επιπλέον των εκατό (100) κόρων ολική χωρητικότητα (GROSS), ο φόρος καθορίζεται σε τριακόσιες (300) δραχμές κατά κόρον."

11. Το δεύτερο εδάφιο της παραγράφου 1 του άρθρου 17 του ν. 27/1975 (ΦΕΚ 77 Α') αντικαθίσταται ως εξής:

"Για πλοία ολικής χωρητικότητας μέχρι και είκοσι (20) κόρων, με εξαίρεση εκείνων που υπάγονται στο ν. 438/1976 (ΦΕΚ 256 Α'), ο οφειλόμενος φόρος αμελείται και δεν ενεργείται βεβαίωση του φόρου αυτού."

12. Το τελευταίο εδάφιο της περίπτωσης β' της παραγράφου 4 του άρθρου 109 του ν. 2238/1994 αντικαθίσταται ως εξής:

"Ειδικά για τις τραπεζικές και ασφαλιστικές εταιρείες εκπίπτει από το συνολικό φόρο του νομικού προσώπου το ποσό του φόρου που παρακρατήθηκε ή προεισπράχθηκε για εισοδήματα φορολογηθέντα κατά ειδικό τρόπο με εξάντληση της φορολογικής υποχρέωσης και το οποίο αναλογεί στη χρονική περίοδο που τα ως άνω νομικά πρόσωπα είχαν στο χαρτοφυλάκιο κυριότητάς τους τίτλους επενδύσεων που παράγουν τα εισοδήματα αυτά."

13. Η προθεσμία που ορίζεται από το άρθρο 1 του ν.δ/τος 1297/1972 (ΦΕΚ 217 Α') παρατείνεται μέχρι και την 31η Δεκεμβρίου 2000.

14. Οι διατάξεις του άρθρου 10 του ν.δ/τος 1297/1972 (ΦΕΚ 217 Α') εφαρμόζονται ανάλογα, αφότου ίσχυσαν, στις αφορολόγητες εκπτώσεις αναπτυξιακών νόμων που ενεργήθηκαν ή ενεργούνται από τις επιχειρήσεις που μετατρέπονται ή συγχωνεύονται.

15. Οι διατάξεις της παραγράφου 1 του άρθρου 20 του ν. 1892/1990 (ΦΕΚ 101 Α') εφαρμόζονται και για τις χρήσεις 1996, 1997 και 1998 (οικονομικά έτη 1997, 1998 και 1999) για το σχηματισμό του ειδικού αφορολόγητου αποθεματικού επενδύσεων, που θα χρησιμοποιηθεί σε νέες παραγωγικές επενδύσεις του άρθρου 1 του ν. 1892/1990, οι οποίες θα αρχίσουν μέσα στα έτη 1997, 1998 και 1999 αντίστοιχα και θα ολοκληρωθούν εντός τριετίας από το σχηματισμό του αφορολόγητου αποθεματικού.

Τυχόν ακάλυπτη αξία παραγωγικών επενδύσεων που πραγματοποιούνται για κάλυψη αφορολόγητων αποθεματικών, που σχηματίσθηκαν μέχρι και τη χρήση 1995, δεν μπορεί να χρησιμοποιηθεί για την κάλυψη των αφορολόγητων αποθεματικών που θα σχηματισθούν στις χρήσεις 1996 έως και 1998.

Κατά τα λοιπά εφαρμόζονται οι διατάξεις του άρθρου 22 του ν. 1828/1989 (ΦΕΚ 2 Α'), όπως τροποποιήθηκε και συμπληρώθηκε με το άρθρο 20 του ν. 1892/1990 (ΦΕΚ 101 Α').

16. Οι διατάξεις της προηγούμενης παραγράφου δεν έχουν εφαρμογή για τις επιχειρήσεις που αναφέρονται στην περίπτωση κη' της παραγράφου 1 του άρθρου 2 του ν. 1892/1990 (ΦΕΚ 101 Α').

17. Μετά το δεύτερο εδάφιο της παραγράφου 1 του άρθρου 20 του ν. 1892/1990 (ΦΕΚ 101 Α') προστίθεται εδάφιο, που έχει ως εξής:

"Τα ποσοστά, που ισχύουν για τις εκτός της Α περιοχές, εφαρμόζονται και για τις επιχειρήσεις των περιπτώσεων α', γ' και ι' της παραγράφου 1 του άρθρου 2 του παρόντος, που είναι εγκατεστημένες ή εγκαθίστανται και πραγματοποιούν επενδύσεις στη βιομηχανική περιοχή Θεσσαλονίκης και στην επαρχία Θεσσαλονίκης του Νομού Θεσσαλονίκης".

18. Μετά το έκτο εδάφιο της παραγράφου 1 του άρθρου 20 του ν. 1892/1990 (ΦΕΚ 101 Α'), όπως αυτό προκύπτει μετά την τακτοποίηση της προηγούμενης παραγράφου, προστίθεται εδάφιο, που έχει ως εξής:

"Εξαιρετικά, για τις εταιρίες της περίπτωσης κδ' της παραγράφου 1 του άρθρου 2 του ν. 1892/1990, οι οποίες τηρούν βιβλία τρίτης κατηγορίας του Κ.Β.Σ., ως αδιανέμητα κέρδη λαμβάνεται το υπόλοιπο των τεκμαρτών κερδών, που προσδιορίζονται με βάση το άρθρο 34 του ν. 2238/1994 (ΦΕΚ 151 Α') και το οποίο προκύπτει μετά την αφαίρεση από αυτά του τακτικού αποθεματικού και των διανεμόμενων ή αναλαμβανόμενων κερδών κατά το μέρος που προέρχονται από τα τεκμαρτά κέρδη".

19. Στην περίπτωση γ' της παραγράφου 1 του άρθρου 109 του ν. 2238/1994 (ΦΕΚ 151 Α') προστίθεται εδάφιο, που έχει ως εξής:

"Ειδικά ο συντελεστής φορολογίας ορίζεται σε δέκα τοις εκατό (10%) για τα εισοδήματα που αποκτούν από την εκμίσθωση οικοδομών και γαιών οι Ιεροί Ναοί, οι Ιερές Μητροπόλεις, οι Ιερές Μονές, η Αποστολική Διακονία, ο Πανάγιος Τάφος, η Ιερά Μονή Σινά και Πάτμου, τα ημεδαπά νομικά πρόσωπα, που νόμιμα έχουν συσταθεί ή συνιστώνται και τα οποία επιδιώκουν αποδεδειγμένα κοινωφελείς σκοπούς, καθώς και τα ημεδαπά κοινωφελή ιδρύματα".

'Αρθρο 14

Δαπάνες επιχειρήσεων και

ελεύθερων επαγγελματιών

1. Στην υποπερίπτωση γγ' της περίπτωσης α' της παραγράφου 1 του άρθρου 31 του ν. 2238/1994 προστίθενται δύο εδάφια που έχουν ως εξής:

"Το συνολικό ποσό των δωρεών που εκπίπτουν δεν μπορεί να υπερβαίνει το ποσό των καθαρών κερδών, που προκύπτουν πριν από την αφαίρεση αυτού του ποσού των δωρεών από τα ακαθάριστα έσοδα της οικείας διαχειριστικής χρήσης. Οι διατάξεις των δύο τελευταίων εδαφίων της περίπτωσης στ' της παραγράφου 1 του άρθρου 8 εφαρμόζονται ανάλογα."

2. Το δεύτερο εδάφιο της περίπτωσης β' της παραγράφου 1 του άρθρου 31 του ν. 2238/1994 αντικαθίσταται ως εξής:

"Ειδικά, οι δαπάνες συντήρησης, λειτουργίας, επισκευής, κυκλοφορίας, αποσβέσεων και μισθωμάτων, που καταβάλλονται σε εταιρίες χρηματοδοτικής μίσθωσης για επιβατικά αυτοκίνητα ιδιωτικής χρήσης με κυλινδρισμό κινητήρα μέχρι χίλια τετρακόσια (1.400) κυβικά εκατοστά, που έχουν στην κυριότητά τους οι επιχειρήσεις ή που έχουν μισθωμένα από τρίτους, εκπίπτουν μέχρι εξήντα τοις εκατό (60%) του συνολικού ύψους αυτών, εφόσον χρησιμοποιούνται για τις ανάγκες της επιχείρησης."

3. To τρίτο εδάφιο της περίπτωσης θ' της παραγράφου 1 του άρθρου 31 του ν. 2238/1994 αντικαθίσταται με δύο νέα εδάφια, που έχουν ως εξής:

"Ομοίως, υπολογίζεται πρόβλεψη σε ποσοστό ένα τοις εκατό (1%) επί της αναγραφόμενης στις αποδείξεις λιανικής πώλησης αξίας, η οποία προκύπτει από λιανικές πωλήσεις με πίστωση διαρκών καταναλωτικών αγαθών που περιλαμβάνονται στους με αριθμό 501 - 503, 521 - 528 και 721 - 726 κωδικούς ειδών και υπηρεσιών της έρευνας οικογενειακών προϋπολογισμών των ετών 1993 - 1994 της Ε.Σ.Υ.Ε., με την προϋπόθεση ότι στις αποδείξεις αυτές αναγράφεται διακεκριμένα το είδος, η ποσότητα και η αξία των συγκεκριμένων αγαθών. Το ποσό αυτό των ως άνω προβλέψεων για κάθε διαχειριστική χρήση, συναθροιζόμενο με το ποσό της πρόβλεψης που έγινε σε προγενέστερες διαχειριστικές χρήσεις και η οποία εμφανίζεται στα τηρούμενα βιβλία της επιχείρησης, δεν μπορεί να υπερβεί το τριάντα πέντε τοις εκατό (35%) του συνολικού χρεωστικού υπολοίπου του λογαριασμού "Πελάτες", όπως αυτό εμφανίζεται στην απογραφή τέλους χρήσης."

4. Το προτελευταίο εδάφιο της περίπτωσης θ' της παρα-

Σελίδα 3459 

γράφου 1 του άρθρου 31 του ν. 2238/1994 αντικαθίσταται ως εξής:

"Αν σε δεδομένη διαχειριστική χρήση το ποσό των προβλέψεων που πραγματοποιήθηκαν και εμφανίζονται στον ως άνω λογαριασμό είναι μεγαλύτερο του τριάντα πέντε τοις εκατό (35%) του χρεωστικού υπολοίπου, του λογαριασμού "Πελάτες" της διαχειριστικής αυτής χρήσης, το ποσό της πρόβλεψης που πραγματοποιήθηκε κατά το υπερβάλλον μέρος αυτής μεταφέρεται στα "Αποτελέσματα Χρήσεως" της διαχειριστικής αυτής χρήσης και υπόκειται σε φόρο εισοδήματος."

5. Εξαιρετικά, κατά την πρώτη εφαρμογή της διάταξης της προηγούμενης παραγράφου, το ποσό το πέραν του τριάντα πέντε τοις εκατό (35%) της πρόβλεψης που πραγματοποιήθηκε κατανέμεται ισόποσα και προστίθεται κατά το ήμισυ στα "Αποτελέσματα Χρήσεως" της κλειόμενης διαχειριστικής χρήσης και το υπόλοιπο στην αμέσως επόμενη διαχειριστική χρήση.

6. Το δεύτερο εδάφιο της περίπτωσης ι' της παραγράφου 1 του άρθρου 31 του ν. 2238/1994 αντικαθίσταται ως εξής:

"Τα παραπάνω δικαιώματα και αποζημιώσεις, με εξαίρεση τα πνευματικά, συγγενικά και συναφή δικαιώματα που καταβάλλονται για λογαριασμό τρίτων, όταν καταβάλλονται:

αα) Από εμπορικές επιχειρήσεις και αφορούν σήματα, μεθόδους εμπορίας ή και διανομής και άλλα συναφή δικαιώματα, καθώς και από μικτές επιχειρήσεις, κατά το μέρος αυτών που αφορούν τον εμπορικό κλάδο, μπορούν να εκπεσθούν από τα ακαθάριστα έσοδά τους μόνο μετά από προηγούμενη έγκριση της Επιτροπής που προβλέπεται από τις διατάξεις του παρόντος.

ββ) Από λοιπές επιχειρήσεις:

ι) στη μητρική τους, προκειμένου για θυγατρικές,

ιι) στο κεντρικό τους, προκειμένου για υποκατάστημα αλλοδαπής και

ιιι) σε αλλοδαπή ή ημεδαπή επιχείρηση που ανήκει στον ίδιο όμιλο, αναγνωρίζονται προς έκπτωση μέχρι ποσοστού τέσσερα τοις εκατό (4%) επί των ακαθάριστων εσόδων που προκύπτουν από τη χρήση του συγκεκριμένου δικαιώματος και μη δυνάμενο το ποσό αυτό να υπερβεί τα εκατό εκατομμύρια (100.000.000) δραχμές ετησίως.

Για την έκπτωση τέτοιων δαπανών πέραν των ως άνω ορίων απαιτείται προηγούμενη έγκριση της Επιτροπής που συνιστάται για το σκοπό αυτόν στο Υπουργείο Οικονομικών. Κατά της απόφασης αυτής της Επιτροπής επιτρέπεται προσφυγή κατά τις διατάξεις του Κώδικα Φορολογικής Δικονομίας, εντός προθεσμίας είκοσι (20) ημερών από την επίδοση της απόφασης.

Η ως άνω Επιτροπή αποτελείται από έναν Προέδρο του Διοικητικού Εφετείου Αθηνών, ως Πρόεδρο και μέλη αυτής το Γενικό Διευθυντή Ελέγχων του Υπουργείου Οικονομικών, το Διευθυντή της Διεύθυνσης Φορολογίας Εισοδήματος, έναν ορκωτό ελεγκτή του Σώματος Ορκωτών Ελεγκτών και έναν εκπρόσωπο του Συνδέσμου Ελληνικών Βιομηχανιών.

Η Επιτροπή, προκειμένου να μορφώσει και τεκμηριώσει γνώμη, μπορεί να ζητά αναλυτικά στοιχεία, δικαιολογητικά και οποιαδήποτε άλλη πληροφορία κρίνει κατά περίπτωση χρήσιμη.

Με αποφάσεις του Υπουργού Οικονομικών συγκροτείται η ως άνω Επιτροπή και καθορίζεται ο τρόπος λειτουργίας, τα υποβαλλόμενα δικαιολογητικά και κάθε άλλη αναγκαία λεπτομέρεια για την εφαρμογή της διάταξης αυτής.

Για την έκπτωση των δικαιωμάτων και αποζημιώσεων που προβλέπονται από τις διατάξεις του παρόντος, αρκεί η πίστωση αυτών στο όνομα του δικαιούχου, εφόσον έχουν υποβληθεί οι σχετικές δηλώσεις απόδοσης του παρακρατηθέντος φόρου που αναλογεί σε αυτά, χωρίς να απαιτείται και η καταβολή τους.

Η πίστωση του δικαιούχου στα τηρούμενα βιβλία μπορεί να γίνει μέχρι την προθεσμία που ισχύει για τη διενέργεια των εγγραφών κλεισίματος ισολογισμού".

7. Τα δύο πρώτα εδάφια της παραγράφου 2 του άρθρου 31 του ν. 2238/1994 αντικαθίστανται ως εξής:

"2. Στις επιχειρήσεις των πιο κάτω περιπτώσεων β', γ', δ' και στ' αναγνωρίζεται, από την 1η Ιανουαρίου 1997 έως και την 31η Δεκεμβρίου 1999, έκπτωση χωρίς δικαιολογητικά, από τα ακαθάριστα έσοδα αυτών, για την αντιμετώπιση ειδικών δαπανών για τις οποίες, λόγω της φύσεώς τους, δεν είναι εφικτή η λήψη αποδεικτικών στοιχείων, υπολογιζόμενη στα αναφερόμενα πιο κάτω ακαθάριστα έσοδα με βάση την ακόλουθη κλίμακα:

Σε ακαθάριστα έσοδα μέχρι τρία δισεκατομμύρια δραχμές, ποσοστό έκπτωσης ένα τοις εκατό (1%) και σε ακαθάριστα έσοδα πάνω από τρία δισεκατομμύρια δραχμές, ποσοστό έκπτωσης μισό τοις εκατό (0,5%). Για τις επιχειρήσεις των πιο κάτω περιπτώσεων α' και ε', η ως άνω έκπτωση υπολογίζεται με βάση την ακόλουθη κλίμακα:

Σε ακαθάριστα έσοδα μέχρι επτακόσια πενήντα εκατομμύρια δραχμές, ποσοστό έκπτωσης δύο τοις εκατό (2%), πάνω από επτακόσια πενήντα εκατομμύρια και μέχρι τρία δισεκατομμύρια δραχμές, ποσοστό έκπτωσης ένα τοις εκατό (1%) και σε ακαθάριστα έσοδα πάνω από τρία δισεκατομμύρια δραχμές, ποσοστό έκπτωσης μισό τοις εκατό (0,5%)".

8. Τα δύο τελευταία εδάφια της παραγράφου 2 του άρθρου 31 του ν. 2238/1994 αντικαθίστανται ως εξής:

"Εξαιρετικά, για τις επιχειρήσεις εξαγωγής πετρελαιοειδών προϊόντων και για τις μεταφορικές επιχειρήσεις διεθνών οδικών εμπορευματικών μεταφορών του ν. 383/1976 (ΦΕΚ 182 Α') αναγνωρίζεται έκπτωση χωρίς δικαιολογητικά, που υπολογίζεται σε ποσοστό μισό τοις εκατό (0,5%) στα έσοδά τους από εξαγωγές πετρελαιοειδών προϊόντων και σε ποσοστό ένα τοις εκατό (1%) στα έσοδά τους από τη διενέργεια διεθνών οδικών εμπορευματικών μεταφορών. Ειδικά για τις επιχειρήσεις έκδοσης ημερήσιων και εβδομαδιαίων πολιτικών, αθλητικών και οικονομικών εφημερίδων και περιοδικών, αναγνωρίζεται έκπτωση χωρίς δικαιολογητικά, που υπολογίζεται σε ποσοστό δύο τοις εκατό (2%) επί των ακαθάριστων εσόδων που ορίζονται από τις ίδιες διατάξεις και ανεξάρτητα από το ύψος τους."

9. Το προβλεπόμενο στις διατάξεις των παραγράφων 4 και 5 του άρθρου 31 του ν. 2238/1994 ποσοστό έκπτωσης δαπανών χωρίς δικαιολογητικά πέντε τοις εκατό (5%), μειώνεται σε τρία τοις εκατό (3%).

10. Η παράγραφος 13 του άρθρου 31 του ν. 2238/1994 αντικαθίσταται ως εξής:

"13. Για τον υπολογισμό των καθαρών κερδών των εταιριών του ν.1665/1986 (ΦΕΚ 194 Α') επιτρέπεται να ενεργείται για την κάλυψη επισφαλών απαιτήσεών τους έκπτωση έως και δύο τοις εκατό (2%) επί του συνολικού ύψους μισθωμάτων, τα οποία προκύπτουν από τις συμβάσεις χρηματοδοτικής μίσθωσης, που έχουν συναφθεί μέσα στην οικεία διαχειριστική χρήση. Το ποσό αυτό της πρόβλεψης για κάθε διαχειριστική χρήση, συναθροιζόμενο με το ποσό της πρόβλεψης, η οποία διενεργήθηκε σε προγενέστερες διαχειριστικές χρήσεις και εμφανίζεται στα τηρούμενα βιβλία της επιχείρησης, δεν μπορεί να υπερβεί το είκοσι πέντε τοις εκατό (25%) του καταβεβλημένου μετοχικού κεφαλαίου, όπως αυτό εμφανίζεται στην απογραφή τέλους χρήσης. Η έκπτωση αυτή εμφανίζεται στα τηρούμενα βιβλία σε ειδικό λογαριασμό "Προβλέψεις για απόσβεση επισφαλών απαιτήσεων". Πέραν της πρόβλεψης αυτής, κανένα άλλο ποσό δεν αναγνωρίζεται για έκπτωση από τα ακαθάριστα έσοδα των εταιριών χρηματοδοτικής μίσθωσης για απόσβεση επισφαλών απαιτήσεων."

11. To δεύτερο εδάφιο της παραγράφου 2 του άρθρου 49 του ν. 2238/1994 αντικαθίσταται ως εξής:

"Ειδικά οι δαπάνες συντήρησης, λειτουργίας, επισκευής, κυκλοφορίας, αποσβέσεων και μισθωμάτων που καταβάλλονται σε εταιρίες χρηματοδοτικής μίσθωσης για επιβατικά αυτοκίνητα ιδιωτικής χρήσης, που χρησιμοποιούνται για τις ανάγκες ελευθέριου επαγγέλματος, εφόσον αποδεικνύεται η καταβολή τους με νόμιμα φορολογικά στοιχεία και έχουν αναγραφεί στα βιβλία του υποχρέου, εκπίπτουν κατά ποσοστό είκοσι πέντε τοις εκατό (25%) του συνολικού ύψους αυτών, μη δυνάμενο να υπερβεί ποσοστό τρία τοις εκατό (3%) του δηλωθέντος ακαθάριστου εισοδήματος από υπηρεσίες ελευθερίων επαγ-

Σελίδα 3460 

γελμάτων."

12. Η παράγραφος 2 του άρθρου 100 του ν. 2238/1994 αντικαθίσταται ως εξής:

"2. Για να προσδιοριστεί το καθαρό κέρδος που προκύπτει στην Ελλάδα από τη μόνιμη εγκατάσταση αλλοδαπής επιχείρησης, η επιβάρυνση της μόνιμης εγκατάστασης στην Ελλάδα με γενικά έξοδα διαχείρισης και διάφορα άλλα έξοδα οργάνωσης και λειτουργίας της, που πραγματοποιούνται από την έδρα της επιχείρησης που βρίσκεται στην αλλοδαπή, δεν μπορεί να είναι μεγαλύτερη από πέντε τοις εκατό (5%) των εξόδων διοικητικής λειτουργίας που πραγματοποιούνται στην Ελλάδα από τη μόνιμη εγκατάσταση της αλλοδαπής επιχείρησης, όπως αυτά εμφανίζονται στις οικονομικές καταστάσεις κάθε δεδομένης διαχειριστικής χρήσης. Με αποφάσεις του Υπουργού Οικονομικών καθορίζονται τα αναγκαία προς τούτο δικαιολογητικά για την αναγνώριση των δαπανών αυτών και κάθε άλλη λεπτομέρεια χρήσιμη για την εφαρμογή αυτού του άρθρου."

13. Απαιτήσεις ημεδαπών ξενοδοχειακών επιχειρήσεων κατά αλλοδαπών επιχειρήσεων που αποδεδειγμένα έχουν κηρυχθεί σε πτώχευση μέσα στο έτος 1996, οι οποίες προκύπτουν από τιμολόγια που έχουν εκδοθεί εντός του ίδιου έτους και προέρχονται από παροχή υπηρεσιών σε πελάτες των αλλοδαπών αυτών επιχειρήσεων, αποσβέννυνται ως επισφαλείς απαιτήσεις και αφαιρούνται από τα ακαθάριστα έσοδα για τον υπολογισμό των φορολογητέων κερδών των επιχειρήσεων. Η απόσβεση των ως άνω επισφαλών απαιτήσεων βαρύνει ισόποσα την κλειόμενη διαχειριστική χρήση και τις δύο αμέσως επόμενες διαχειριστικές χρήσεις, με την προϋπόθεση ότι τηρούνται επαρκή και ακριβή βιβλία τρίτης κατηγορίας του Κ.Β.Σ. στις χρήσεις αυτές. Για τον υπολογισμό του ποσού των επισφαλών απαιτήσεων που θα αποσβεσθούν, λαμβάνεται το ποσό αυτών που απομένει μετά την αφαίρεση των προβλέψεων για απόσβεση επισφαλών απαιτήσεων που έχουν σχηματίσει, κατ' εφαρμογή των διατάξεων της περίπτωσης θ' της παραγράφου 1 του άρθρου 31 του ν. 2238/1994, οι εν λόγω ξενοδοχειακές επιχειρήσεις, όπως το ποσό αυτό εμφανίζεται στα τηρούμενα βιβλία κατά τη λήξη της πρώτης διαχειριστικής χρήσης. Τυχόν εισπραττόμενα ποσά από τις ως άνω επιχειρήσεις έναντι των επισφαλών απαιτήσεών τους μετά τη λήξη της κλειόμενης διαχειριστικής χρήσης αποτελούν ακαθάριστα έσοδα της χρήσης μέσα στην οποία εισπράττονται και φορολογούνται, σύμφωνα με τις ισχύουσες διατάξεις φορολογίας εισοδήματος.

14. Η υποπερίπτωση δδ' της περίπτωσης α' της παραγράφου 1 του άρθρου 31 του ν. 2238/1994 αντικαθίσταται ως εξής:

"δδ. Τα ασφάλιστρα που καταβάλλουν οι επιχειρήσεις για ομαδική ασφάλιση ζωής του εργατοϋπαλληλικού προσωπικού τους, στην έννοια της οποίας συμπεριλαμβάνεται και η χορήγηση εφάπαξ ποσού ή περιοδικά καταβαλλόμενης παροχής σε χρήμα, μετά το χρόνο της πρόωρης ή κανονικής συνταξιοδότησης του ανωτέρω προσωπικού, καθώς και η κάλυψη θανάτου ή κατά κινδύνων τυχαίων συμβεβηκότων, εκπίπτουν κατά ποσοστό πέντε τοις εκατό (5%) επί των ετήσιων ακαθάριστων αμοιβών ενός εκάστου των ως άνω ασφαλιζομένων και μέχρι ποσού ασφαλίστρων εκατόν πενήντα χιλιάδων (150.000) δραχμών.

Τα ασφαλιστήρια συμβόλαια της διάταξης αυτής δεν παρέχουν δικαίωμα λήψης δανείου της επιχείρησης ή των ασφαλιζομένων".

15. Στην παράγραφο 1 του άρθρου 31 του ν. 2238/1994 προστίθεται περίπτωση ιη', που έχει ως εξής:

"ιη. Τα έξοδα διοικητικής υποστήριξης, οργάνωσης, αναδιοργάνωσης και γενικά των υπηρεσιών που παρέχονται στην επιχείρηση, από επιχειρήσεις που ανήκουν στον ίδιο ημεδαπό ή αλλοδαπό όμιλο ή και από τρίτους για σκοπούς που σχετίζονται με τα γενικότερα συμφέροντα του ομίλου, εκπίπτουν από το εισόδημα της επιχείρησης αυτής, μόνον εάν και στο βαθμό που ωφελείται η ίδια από τη διενέργεια των δαπανών αυτών μέχρι ποσοστού πέντε τοις εκατό (5%) των αντίστοιχων δαπανών αυτής και για συνολικό ποσό μη δυνάμενο να υπερβεί τα είκοσι εκατομμύρια (20.000.000) δραχμές. Για έκπτωση ποσών πέραν των ορίων αυτών απαιτείται προέγκριση της Επιτροπής, που προβλέπεται από τις διατάξεις της περίπτωσης ι' της παρούσας παραγράφου".

16. Οι διατάξεις της προηγούμενης παραγράφου και της παραγράφου 6 του παρόντος άρθρου εφαρμόζονται για τα δικαιώματα ή αποζημιώσεις ή δαπάνες που αφορούν διαχειριστικές χρήσεις που λήγουν την 31η Δεκεμβρίου 1997 και μετά.

'Αρθρο 15

Φορολογία υπεραξίας μετοχών

1. Η περίπτωση α' της παραγράφου 1 του άρθρου 13 του ν. 2238/1994 αντικαθίσταται ως εξής:

"α) Με συντελεστή είκοσι τοις εκατό (20%) κάθε κέρδος ή ωφέλεια που προέρχεται από τη μεταβίβαση:

αα) Ολόκληρης επιχείρησης με τα άυλα στοιχεία αυτής, όπως αέρας, επωνυμία, σήμα, προνόμια κ.λπ. ή υποκαταστήματος επιχείρησης, όπως αυτό ορίζεται από τις διατάξεις της παραγράφου 1 του άρθρου 9 του Κώδικα Βιβλίων και Στοιχείων.

ββ) Μετοχών μη εισηγμένων στο Χρηματιστήριο Αθηνών, εταιρικών μερίδων ή μεριδίων, καθώς και ποσοστών συμμετοχής σε κοινωνία αστικού δικαίου που ασκεί επιχείρηση ή επάγγελμα ή σε κοινοπραξία της παραγράφου 2 του άρθρου 2 του Κώδικα Βιβλίων και Στοιχείων."

2. Το άρθρο 38 του ν. 2238/1994 αντικαθίσταται ως εξής:

"'Αρθρο 38

Εισόδημα από διάθεση και αποτίμηση χρεογράφων

 

1. Τα κέρδη από την πώληση μετοχών εισηγμένων στο Χρηματιστήριο Αθηνών σε τιμή ανώτερη της τιμής απόκτησής τους, τα οποία προκύπτουν από βιβλία τρίτης κατηγορίας του Κώδικα Βιβλίων και Στοιχείων και αποκτώνται από ατομικές επιχειρήσεις και υποχρέους που αναφέρονται στην παράγραφο 4 του άρθρου 2, απαλλάσσονται από το φόρο. Η απαλλαγή παρέχεται με την προϋπόθεση ότι τα κέρδη εμφανίζονται σε λογαριασμό ειδικού αποθεματικού με προορισμό το συμψηφισμό ζημιών, που τυχόν θα προκύψουν στο μέλλον από την πώληση μετοχών εισηγμένων ή όχι στο Χρηματιστήριο Αθηνών. Σε περίπτωση διανομής ή διάλυσης της επιχείρησης, τα κέρδη αυτά φορολογούνται σύμφωνα με τις ισχύουσες διατάξεις. Αν σε μια διαχειριστική περίοδο προκύψει ζημία από πώληση μετοχών, το τυχόν υπόλοιπο της ζημίας, που απομένει μετά το συμψηφισμό με τα εμφανιζόμενα στο ειδικό αποθεματικό κέρδη ή ολόκληρο το ποσό της ζημίας, αν δεν υφίσταται ειδικός λογαριασμός αποθεματικού, μεταφέρεται σε ειδικό λογαριασμό και δεν εκπίπτει από τα ακαθάριστα έσοδα της επιχείρησης. Το ποσό αυτό συμψηφίζεται με κέρδη που τυχόν θα προκύψουν στο μέλλον από πώληση μετοχών εισηγμένων στο Χρηματιστήριο Αθηνών.

2. Τα κέρδη από την πώληση μετοχών εισηγμένων στο Χρηματιστήριο Αθηνών, εκτός της περίπτωσης που προβλέπεται από το πρώτο εδάφιο της προηγούμενης παραγράφου, απαλλάσσονται από το φόρο εισοδήματος.

3. Ειδικά, η ζημία που τυχόν προκύπτει κατά την απογραφή στο τέλος κάθε διαχειριστικής χρήσης από την αποτίμηση μετοχών και ομολογιών, σύμφωνα με τις διατάξεις της παραγράφου 5 του άρθρου 28 του π.δ/τος 186/1992, μεταφέρεται σε χρέωση των λογαριασμών Αποθεματικά από Χρεόγραφα, που εμφανίζονται στα βιβλία της επιχείρησης και τα οποία προέκυψαν είτε από την πώληση χρεογράφων σε τιμή ανώτερη της τιμής κτήσης τους, με βάση τις διατάξεις της παραγράφου 4 του άρθρου 10 του α.ν.148/1967 (ΦΕΚ 173 Α') είτε από την πώληση μετοχών, με βάση τις διατάξεις της παραγράφου 1 του παρόντος, είτε από την ανταλλαγή ή λήψη δωρεάν χρεογράφων, με βάση τις διατάξεις νόμων περί αναπροσαρμογής της αξίας ακινήτων. Σε περίπτωση που τα ποσά των αποθεματικών αυτών δεν επαρκούν να καλύψουν το ποσό της παραπάνω ζημίας, το τυχόν ακάλυπτο ποσό

Σελίδα 3461 

αυτής δεν εκπίπτει από τα ακαθάριστα έσοδα αλλά μεταφέρεται σε ειδικό λογαριασμό προκειμένου να συμψηφισθεί με τα ως άνω περιγραφόμενα αποθεματικά από χρεόγραφα που θα προκύψουν στο μέλλον."

3. Στο τέλος του άρθρου 79 του ν. 2238/1994 προστίθεται παράγραφος 4, που έχει ως εξής:

"4. Η μεταβίβαση εν ζωή ή λόγω θανάτου ονομαστικών ή ανώνυμων μετοχών μη εισηγμένων στο Χρηματιστήριο Αθηνών πραγματοποιείται αποκλειστικώς με συμβολαιογραφικό έγγραφο ή με ιδιωτικό έγγραφο θεωρημένο από τον προϊστάμενο της οικείας δημόσιας οικονομικής υπηρεσίας. Απόκτηση τέτοιων μετοχών κατά παράβαση της διάταξης του προηγούμενου εδαφίου θεωρείται άκυρη και δεν παράγει κανένα έννομο δικαίωμα υπέρ αυτού που τις αποκτά, όπως το δικαίωμα είσπραξης μερίσματος, συμμετοχής στις γενικές συνελεύσεις, μεταβίβασης των μετοχών αυτών κ.λπ.. Τα παραπάνω εφαρμόζονται ανάλογα και όταν αυτός που μεταβιβάζει τις εν λόγω μετοχές δεν είναι φυσικό πρόσωπο. Με αποφάσεις του Υπουργού Οικονομικών, που δημοσιεύονται στην Εφημερίδα της Κυβερνήσεως, καθορίζονται οι λεπτομέρειες που είναι αναγκαίες για την εφαρμογή αυτής της παραγράφου, καθώς και οι περιπτώσεις που η πιο πάνω μεταβίβαση μπορεί να γίνει και με άλλον τρόπο."

4. Κάθε άλλη διάταξη, γενική ή ειδική, που αντίκειται στις διατάξεις της προηγούμενης παραγράφου παύει να ισχύει.

5. Το πρώτο εδάφιο της παραγράφου 8 του άρθρου 81 του ν. 2238/1994 αντικαθίσταται ως εξής:

"8. Οι συμβολαιογράφοι υποχρεούνται στις συμβολαιογραφικές πράξεις που συντάσσουν για τις περιπτώσεις α' και β' της παραγράφου 1 του άρθρου 13 να μνημονεύουν το κέρδος ή την ωφέλεια που προέκυψε από τη μεταβίβαση ή την εκχώρηση των περιουσιακών στοιχείων που αναφέρονται σ' αυτές τις περιπτώσεις."

6. Με προεδρικό διάταγμα, που εκδίδεται μετά από πρόταση των Υπουργών Εθνικής Οικονομίας, Οικονομικών, Ανάπτυξης και Εμπορικής Ναυτιλίας, καθορίζεται ο τρόπος προσδιορισμού της ωφέλειας που προέρχεται από τη μεταβίβαση μετοχών μη εισηγμένων στο Χρηματιστήριο για την εφαρμογή της διάταξης της υποπερίπτωσης ββ' της περίπτωσης α' της παραγράφου 1 του άρθρου 13 του ν. 2238/1994, λαμβάνοντας ενδεικτικά υπόψη τον τιμάριθμο και το χρόνο κτήσης των μετοχών. 

'Αρθρο 16

Φορολογία εταιριών επενδύσεων χαρτοφυλακίου

και αμοιβαίων κεφαλαίων

 

1. Οι παράγραφοι 2 και 3 του άρθρου 16 του ν.1969/1991 (ΦΕΚ 167 Α') αντικαθίστανται ως εξής:

"2. Κατά την είσπραξη τόκων από εταιρίες επενδύσεων χαρτοφυλακίου ενεργείται από τον καταβάλλοντα παρακράτηση φόρου εισοδήματος, σύμφωνα με τα προβλεπόμενα από τα άρθρα 12 και 54 του ν. 2238/1994, κατά περίπτωση. Με την παρακράτηση αυτή εξαντλείται η φορολογική υποχρέωση των δικαιούχων για τα εισοδήματα αυτά.

3. Οι εταιρίες επενδύσεων χαρτοφυλακίου υποχρεούνται σε καταβολή φόρου δύο τοις χιλίοις (2ο/οο) ετησίως, που υπολογίζεται επί του μέσου όρου των επενδύσεών τους, πλέον διαθεσίμων, σε τρέχουσες τιμές, όπως απεικονίζονται στους τριμηνιαίους πίνακες επενδύσεων που προβλέπονται από την παράγραφο 1 του άρθρου 12 του παρόντος. Ο φόρος αποδίδεται στην αρμόδια δημόσια οικονομική υπηρεσία μέσα στο πρώτο δεκαπενθήμερο των μηνών Ιουλίου και Ιανουαρίου του επόμενου εξαμήνου από τον υπολογισμό. Με την καταβολή του φόρου αυτού εξαντλείται η φορολογική υποχρέωση της εταιρίας και των μετόχων, επιφυλασσομένων των διατάξεων της προηγούμενης παραγράφου. Οι διατάξεις των άρθρων 113 και 116 του ν. 2238/1994 εφαρμόζονται ανάλογα και για το φόρο που οφείλεται με βάση τις διατάξεις αυτής της παραγράφου."

2. Η παράγραφος 4 του άρθρου 114 του ν. 2238/1994 αντικαθίσταται ως εξής:

"4. Mε την καταβολή του οριζόμενου στην παράγραφο 3 του άρθρου 16 του ν.1969/1991 φόρου, τα διανεμόμενα μερίσματα στους μετόχους της εταιρίας επενδύσεων χαρτοφυλακίου απαλλάσσονται από το φόρο εισοδήματος."

3. Οι παράγραφοι 2 και 3 του άρθρου 48 του ν. 1969/1991 αντικαθίστανται ως εξής:

"2. Κατά την είσπραξη τόκων στο όνομα και για λογαριασμό του αμοιβαίου κεφαλαίου ενεργείται από τον καταβάλλοντα παρακράτηση φόρου εισοδήματος, σύμφωνα με τα προβλεπόμενα από τα άρθρα 12 και 54 του ν. 2238/1994, κατά περίπτωση. Με την παρακράτηση αυτή εξαντλείται η φορολογική υποχρέωση των μεριδιούχων για τα εισοδήματα αυτά.

3. Η Α.Ε. Διαχειρίσεως υποχρεούται σε καταβολή φόρου δύο τοις χιλίοις (2ο/οο) ετησίως, στο όνομα και για λογαριασμό του αμοιβαίου κεφαλαίου, ο οποίος υπολογίζεται επί του εξαμηνιαίου μέσου όρου ολόκληρου του καθαρού ενεργητικού του αμοιβαίου κεφαλαίου. Ο φόρος λογίζεται καθημερινά και αποδίδεται στην αρμόδια δημόσια οικονομική υπηρεσία, με ευθύνη της Α.Ε. Διαχειρίσεως, μέσα στο πρώτο δεκαπενθήμερο των μηνών Ιουλίου και Ιανουαρίου του επόμενου εξαμήνου από τον υπολογισμό. Με την καταβολή του φόρου εξαντλείται η φορολογική υποχρέωση του αμοιβαίου κεφαλαίου και των μεριδιούχων, επιφυλασσομένων των διατάξεων της προηγούμενης παραγράφου. Οι διατάξεις των άρθρων 113 και 116 του ν. 2238/1994 εφαρμόζονται ανάλογα και για το φόρο που οφείλεται με βάση τις διατάξεις αυτής της παραγράφου."

4. Το δεύτερο εδάφιο της παραγράφου 1, οι περιπτώσεις στ' και ζ' της παραγράφου 4 και η περίπτωση δ' της παραγράφου 5 του άρθρου 54 του ν. 2238/1994 καταργούνται.

5. Η περίπτωση α' της παραγράφου 5 του άρθρου 54 του ν. 2238/1994 αντικαθίσταται ως εξής:

"α) Για τα εισοδήματα των περιπτώσεων α', β' και γ' της προηγούμενης παραγράφου, η ημεδαπή ανώνυμη εταιρία που τα καταβάλλει."

6. Oι διατάξεις της παραγράφου 3 του άρθρου 16 του ν.1969/1991, όπως αυτές αντικαθίστανται με την παράγραφο 1ης του παρόντος άρθρου, εφαρμόζονται για τα εισοδήματα που αποκτούν οι εταιρίες επενδύσεων χαρτοφυλακίου από 1ης Ιανουαρίου 1996 και μετά. Ομοίως οι διατάξεις της παραγράφου 3 του άρθρου 48 του ν.1969/1991, όπως αυτές αντικαθίστανται με την παράγραφο 3 του παρόντος άρθρου, εφαρμόζονται για τα εισοδήματα που αποκτούν τα αμοιβαία κεφάλαια από 1ης Ιουλίου 1996 και μετά.

7. Εξαιρετικά παρέχεται η δυνατότητα στις εταιρίες επενδύσεων χαρτοφυλακίου για τα εισοδήματα που αποκτήθηκαν από 1ης Ιουλίου 1994 μέχρι 31 Δεκεμβρίου 1995 και στα αμοιβαία κεφάλαια για τα εισοδήματα που αποκτήθηκαν από 1ης Ιουλίου 1994 μέχρι 30 Ιουνίου 1996 να φορολογηθούν σύμφωνα με τα προβλεπόμενα από την παράγραφο 3 των άρθρων 16 και 48 του ν.1969/ 1991, αντίστοιχα, όπως αυτές ισχύουν μετά την αντικατάστασή τους με τις διατάξεις του παρόντος άρθρου. Προς τούτο έχουν υποχρέωση για την απόδοση του οφειλόμενου φόρου των ως άνω χρονικών περιόδων να υποβάλλουν ξεχωριστές δηλώσεις για κάθε οικονομικό έτος, που εμπίπτει το ως άνω χρονικό διάστημα στην αρμόδια για τη φορολογία τους δημόσια οικονομική υπηρεσία, μέσα σε ένα τρίμηνο από τη δημοσίευση του παρόντος νόμου και να καταβάλλουν τον προκύπτοντα φόρο εφάπαξ με την υποβολή των εμπρόθεσμων δηλώσεών τους. Κατά την υποβολή των δηλώσεων αυτών συμψηφίζεται ο αποδοθείς στο Δημόσιο, με βάση τις οικείες δηλώσεις, φόρος εισοδήματος των αντίστοιχων ως άνω χρονικών περιόδων κατ' εφαρμογή των διατάξεων του άρθρου 23 του ν. 2214/1994 και του άρθρου ένατου του ν. 2275/1994 (ΦΕΚ 238 Α'). Τυχόν πιστωτικό υπόλοιπο δεν επιστρέφεται. Σε περίπτωση που για τα ως άνω οικονομικά έτη έχουν υποβληθεί δηλώσεις με επιφύλαξη και έχουν ασκηθεί προσφυγές εκ μέρους των ενδιαφερομένων για τον τρόπο φορολογίας τους, οι οποίες εκκρεμούν στα διοικητικά πρωτοδικεία, προϋπόθεση υπαγωγής στις διατάξεις της παραγράφου αυτής είναι η παραίτηση από τις προσφυγές αυτές. Αμοιβαία κεφάλαια και εταιρίες επενδύσεων χαρτοφυλακίου, εφόσον υποβάλλουν τις δηλώσεις που 

Σελίδα 3462 

προβλέπονται από την παράγραφο αυτή και καταβάλλουν τον οφειλόμενο φόρο, απαλλάσσονται από κάθε άλλη φορολογική υποχρέωση για τα εισοδήματα που απέκτησαν στις ως άνω χρονικές περιόδους.

'Αρθρο 16α

Φορολογία από πράξεις παραγώγων

χρηματοοικονομικών προϊόντων

1. Στην παράγραφο 1 του άρθρου 24 του ν. 2238/1994 προστίθεται περίπτωση η', που έχει ως εξής:

"η) Από συμβάσεις ή πράξεις επί παραγώγων χρηματοοικονομικών προϊόντων, εφόσον ο δικαιούχος του εισοδήματος είναι κάτοικος Ελλάδας και δεν είναι επιτηδευματίας που τηρεί βιβλία τρίτης κατηγορίας του Κώδικα Βιβλίων και Στοιχείων ή εταιρία επενδύσεων χαρτοφυλακίου ή αμοιβαίο κεφάλαιο του ν. 1969/1991. Ως παράγωγα χρηματοοικονομικά προϊόντα νοούνται τα χρηματοοικονομικά μέσα που ορίζονται στις υποπεριπτώσεις γγ' έως και ζζ' της περίπτωσης α' της παραγράφου 1 και στην παράγραφο 20 του άρθρου 2 του ν. 2396/1996 (ΦΕΚ 73 Α'), καθώς και αυτά που καθορίζονται με πράξεις του Διοικητή της Τράπεζας της Ελλάδος".

2. Στο άρθρο 26 του ν. 2238/1994 προστίθεται παράγραφος 8, που έχει ως εξής:

"8. Για τα εισοδήματα που αναφέρονται στην περίπτωση η' της παραγράφου 1 του άρθρου 24, ο χρόνος λήξης της σύμβασης. Kάθε ανανέωση ή παράταση της σύμβασης θεωρείται για την εφαρμογή της διάταξης αυτής ως νέα σύμβαση."

3. Στο άρθρο 54 του ν. 2238/1994 οι παράγραφοι 3, 4 και 5 αναριθμούνται σε 4, 5, και 6 αντίστοιχα και προστίθεται νέα παράγραφος 3, που έχει ως εξής:

"3. Στα εισοδήματα της περίπτωσης η' της παραγράφου 1 του άρθρου 24 ενεργείται παρακράτηση φόρου με συντελεστή δεκαπέντε τοις εκατό (15%). Με την παρακράτηση του φόρου αυτού εξαντλείται η φορολογική υποχρέωση για τα εισοδήματα αυτά."

4. Στην παράγραφο 5 του άρθρου 54 του ν. 2238/1994, όπως αυτή αναριθμήθηκε με την προηγούμενη παράγραφο 3 του άρθρου αυτού, προστίθεται περίπτωση στ', που έχει ως εξής:

"στ. Για τα εισοδήματα της περίπτωσης η' της παραγράφου 1 του άρθρου 24, κατά το χρόνο λήξης έκαστης σύμβασης ή κατά την καταβολή τους, εφόσον αυτό συμφωνείται να γίνει πριν από το χρόνο λήξης της σύμβασης."

5. Στην παράγραφο 6 του άρθρου 54 του ν. 2238/1994, όπως αυτή αναριθμήθηκε με την παράγραφο 3 του άρθρου αυτού, προστίθεται περίπτωση δ', που έχει ως εξής:

"δ. Για τα εισοδήματα της περίπτωσης στ' της προηγούμενης παραγράφου, το πρόσωπο που τα καταβάλλει."

6. Στις εταιρείες επενδύσεων χαρτοφυλακίου και στα αμοιβαία κεφάλαια επιβάλλεται φόρος εισοδήματος στις αποδόσεις που προκύπτουν από συμβάσεις ή πράξεις επί παραγώγων χρηματοοικονομικών προϊόντων, όπως αυτά ορίζονται στην περίπτωση η' της παραγράφου 1 του άρθρου 24 του ν. 2238/1994, ο οποίος υπολογίζεται με συντελεστή δύο τοις χιλίοις (2%ο) επί του ημερήσιου μέσου όρου των ποσών βάσης (nοtional amounts) που αφορούν στις πράξεις ή στις συμβάσεις επί των ως άνω παραγώγων. Για την απόδοση του φόρου αυτού έχουν ανάλογη εφαρμογή τα οριζόμενα στην παράγραφο 3 των άρθρων 16 και 48 του ν. 1969/1991.

7. Στην παράγραφο 3 του άρθρου 28 του ν. 2238/1994 προστίθεται περίπτωση θ' που έχει ως εξής:

"θ. Οι αποδόσεις από συμβάσεις ή πράξεις επί παραγώγων χρηματοοικονομικών προϊόντων που πραγματοποιούν επιτηδευματίες που τηρούν βιβλία τρίτης κατηγορίας του Κ.Β.Σ.. Ως παράγωγα χρηματοοικονομικά προϊόντα νοούνται τα χρηματοοικονομικά μέσα που αναφέρονται στην περίπτωση η' της παραγράφου 1 του άρθρου 24."

8. Στην παράγραφο 1 του άρθρου 31 του ν. 2238/1994 προστίθεται περίπτωση ιζ', που έχει ως εξής:

"ιζ. Των ζημιών που προκύπτουν από συμβάσεις ή πράξεις επί παραγώγων χρηματοοικονομικών προϊόντων, οι οποίες πραγματοποιούνται για κάλυψη κινδύνων."

9. Για τους επιτηδευματίες που τηρούν βιβλία τρίτης κατηγορίας του Κ.Β.Σ., οι οποίοι διενεργούν πράξεις ή συνάπτουν συμβάσεις επί παραγώγων χρηματοοικονομικών προϊόντων, με εξαίρεση τις εταιρείες επενδύσεων χαρτοφυλακίου και τα αμοιβαία κεφάλαια, τα πιστωτικά ιδρύματα είναι υποχρεωμένα να υποβάλλουν στον προϊστάμενο της αρμόδιας γι' αυτά δημόσιας οικονομικής υπηρεσίας, μέσα στον επόμενο μήνα από τη λήξη κάθε ημερολογιακού τριμήνου αναλυτικές καταστάσεις με στοιχεία των πράξεων που πραγματοποιήθηκαν μέσα στο τρίμηνο αυτό. Σε περίπτωση εκπρόθεσμης υποβολής ή μη υποβολής ή υποβολής με ανακριβή στοιχεία, επιβάλλονται τα πρόστιμα που προβλέπονται από τις διατάξεις του άρθρου 32 του Κ.Β.Σ..

10. Στην παράγραφο 1 του άρθρου 12 του ν. 1676/1986 (ΦΕΚ 204 Α') προστίθεται περίπτωση στ', που έχει ως εξής:

"στ. Τα έσοδα και ωφέλειες των τραπεζών που προέρχονται από πράξεις επί παραγώγων χρηματοοικονομικών προϊόντων. Ως παράγωγα χρηματοοικονομικά προϊόντα νοούνται τα χρηματοοικονομικά μέσα που ορίζονται στις υποπεριπτώσεις γγ' έως και ζζ' της περίπτωσης α' της παραγράφου 1 και στην παράγραφο 20 του άρθρου 2 του ν. 2396/1996, καθώς και αυτά που καθορίζονται με πράξεις του Διοικητή της Τράπεζας της Ελλάδος."

11. Απαλλάσσονται από τα τέλη χαρτοσήμου και από κάθε άλλο έμμεσο φόρο, τέλος, εισφορά ή δικαίωμα υπέρ του Δημοσίου, νομικών προσώπων δημοσίου ή ιδιωτικού δικαίου οι συμβάσεις και παρεπόμενες πράξεις επί παραγώγων χρηματοοικονομικών προϊόντων, καθώς και τα πάσης φύσεως κέρδη και έσοδα που απορρέουν από την εκτέλεση των συμβάσεων αυτών. Ως παράγωγα χρηματοοικονομικά προϊόντα νοούνται τα χρηματοοικονομικά μέσα που ορίζονται στις υποπεριπτώσεις γγ' έως και ζζ' της περίπτωσης α' της παραγράφου 1 και στην παράγραφο 20 του άρθρου 2 του ν. 2396/1996, καθώς και αυτά που καθορίζονται με πράξεις του Διοικητή της Τράπεζας της Ελλάδος.

12. Με κοινές αποφάσεις των Υπουργών Εθνικής Οικονομίας και Οικονομικών ορίζεται ο τρόπος προσδιορισμού της απόδοσης που προκύπτει από παράγωγα χρηματοοικονομικά προϊόντα, τα στοιχεία που περιλαμβάνονται στις καταστάσεις που υποβάλλονται σύμφωνα με την παράγραφο 9 του παρόντος άρθρου και κάθε αναγκαία λεπτομέρεια για την εφαρμογή των διατάξεων του άρθρου αυτού.

13. Οι διατάξεις του άρθρου αυτού ισχύουν για εισοδήματα που αποκτώνται από τις 8 Ιανουαρίου 1997 και μετά.

'Αρθρο 17

Απόδοση φόρων και διαδικαστικές διατάξεις

1. Η παράγραφος 7 του άρθρου 9 του ν. 2238/1994 αντικαθίσταται ως εξής:

"7. Ο φόρος, που αναλογεί στο συνολικό καθαρό εισόδημα ή το υπόλοιπο που απομένει μετά τις εκπτώσεις της προηγούμενης παραγράφου, καταβάλλεται σε τρεις (3) ίσες δόσεις από τις οποίες η πρώτη καταβάλλεται μέχρι την τελευταία εργάσιμη, για τις δημόσιες υπηρεσίες, ημέρα του επόμενου μήνα από τη βεβαίωση του φόρου και η καθεμία από τις επόμενες την τελευταία εργάσιμη, για τις δημόσιες υπηρεσίες, ημέρα του τρίτου και πέμπτου μήνα, αντιστοίχως, από τη βεβαίωση του φόρου. Αν ο φόρος βεβαιώνεται τους μήνες Αύγουστο και Σεπτέμβριο του οικείου οικονομικού έτους, καταβάλλεται σε δύο (2) ίσες δόσεις από τις οποίες η πρώτη καταβάλλεται μέχρι την τελευταία εργάσιμη, για τις δημόσιες υπηρεσίες, ημέρα του επόμενου μήνα από τη βεβαίωση του φόρου και η δεύτερη την τελευταία εργάσιμη, για τις δημόσιες υπηρεσίες, ημέρα του τρίτου μήνα από τη βεβαίωση του φόρου. Αν ο φόρος βεβαιώνεται το μήνα Οκτώβριο του οικείου οικονομικού έτους και μετά, καταβάλλεται εφάπαξ μέχρι την τελευταία εργάσιμη, για τις δημόσιες υπηρεσίες, ημέρα του μεθεπόμενου μήνα από τη βεβαίωση του φόρου. Αν το συνολικό ποσό της οφειλής, η οποία προκύπτει με βάση την

Σελίδα 3463 

αρχική δήλωση του υποχρέου είναι μέχρι το ποσό των τριάντα χιλιάδων (30.000) δραχμών για τον ίδιο και για τη σύζυγό του αθροιστικά λαμβανόμενο, τούτο θα καταβληθεί μέχρι την τελευταία εργάσιμη, για τις δημόσιες υπηρεσίες, ημέρα του μεθεπόμενου μήνα από τη βεβαίωση του φόρου. 'Οταν ο οφειλόμενος με βάση την εμπρόθεσμη δήλωση φόρος καταβάλλεται εφάπαξ μέσα στην προθεσμία της πρώτης δόσης, όπως οι δόσεις ορίζονται στην παράγραφο αυτή, παρέχεται στο συνολικό ποσό του φόρου και των λοιπών συμβεβαιούμενων με αυτόν οφειλών έκπτωση πέντε τοις εκατό (5%), όταν οι δόσεις ορίζονται σε τρεις (3) και τρία τοις εκατό (3%), όταν οι δόσεις ορίζονται σε δύο (2)."

2. Στην περίπτωση ε' της παραγράφου 4 του άρθρου 54 του ν. 2238/1994 προστίθενται εδάφια, που έχουν ως εξής:

"Εξαιρετικά, αν ο οφειλέτης τόκων είναι φυσικό πρόσωπο το οποίο δεν ασκεί επιχείρηση ή ελευθέριο επάγγελμα, δεν ενεργείται παρακράτηση φόρου. Στην περίπτωση αυτή, ο δικαιούχος του εισοδήματος των τόκων έχει υποχρέωση να αποδώσει τον αναλογούντα φόρο εισοδήματος είκοσι τοις εκατό (20%) στην αρμόδια για τη φορολογία του δημόσια οικονομική υπηρεσία, μέσα στο πρώτο δεκαπενθήμερο του επόμενου μήνα, από αυτόν μέσα στον οποίο έγινε η καταβολή των τόκων."

3. Η περίπτωση στ' της παραγράφου 1 του άρθρου 57 του ν. 2238/1994 αντικαθίσταται ως εξής:

"στ) Στις αμοιβές των αξιωματικών και του κατώτερου πληρώματος του εμπορικού ναυτικού για τις υπηρεσίες που παρέχουν σε εμπορικά πλοία, καθώς και για τις αμοιβές του ιπτάμενου προσωπικού της πολιτικής αεροπορίας, με βάση τις διατάξεις της παραγράφου 4 του άρθρου 9."

4. Η παράγραφος 1 του άρθρου 59 του ν. 2238/1994 αντικαθίσταται ως εξής:

"1.'Οσοι παρακρατούν φόρο, σύμφωνα με τις διατάξεις των παραγράφων 4, 5, 6 και 7 του άρθρου 14, των περιπτώσεων α', ε' και η' της παραγράφου 1 του άρθρου 55 και των άρθρων 56, 57 και 58, υποχρεούνται να αποδίδουν αυτόν με εφάπαξ καταβολή στη δημόσια οικονομική υπηρεσία της περιφέρειας στην οποία έγινε η καταβολή των ποσών, για τα οποία έγινε η παρακράτηση, μέσα στο πρώτο δεκαπενθήμερο των μηνών Απριλίου, Ιουλίου, Οκτωβρίου και Ιανουαρίου κάθε έτους με προσωρινή δήλωση, η οποία περιλαμβάνει τα ακαθάριστα ποσά που έχουν καταβληθεί στο προηγούμενο ημερολογιακό τρίμηνο και το φόρο που παρακρατήθηκε."

5. Η παράγραφος 3 του άρθρου 60 του ν. 2238/1994 αντικαθίσταται ως εξής:

"3.'Οσοι παρακρατούν φόρο, σύμφωνα με τις διατάξεις των παραγράφων 8, 9, 10 και 11 του άρθρου 13, των περιπτώσεων β', γ', δ', στ' και ζ' της παραγράφου 1 του άρθρου 55 και της παραγράφου 4 του άρθρου 57, υποχρεούνται να αποδίδουν αυτόν με σχετική δήλωση που πρέπει να υποβάλλουν μέσα στο πρώτο δεκαπενθήμερο του επόμενου από την παρακράτηση μήνα στη δημόσια οικονομική υπηρεσία, στην περιφέρεια της οποίας έγινε η καταβολή των ποσών για τα οποία παρακρατήθηκε ο φόρος, ο οποίος αποδίδεται εφάπαξ με την υποβολή της οικείας δήλωσης."

6. Το πρώτο εδάφιο της παραγράφου 6 του άρθρου 64 του ν. 2238/1994 αντικαθίσταται ως εξής:

"6. Οι διατάξεις του άρθρου 52, εκτός από τα δύο τελευταία εδάφια της παραγράφου 1 αυτού, των δεύτερου και τρίτου εδαφίων και της περίπτωσης ια' της παραγράφου 1, καθώς και των παραγράφων 4 και 5 του άρθρου 61, των άρθρων 65 έως και 90, εφαρμόζονται ανάλογα."

7. Το τελευταίο εδάφιο της παραγράφου 1 του άρθρου 68 του ν. 2238/1994 αντικαθίσταται ως εξής:

"Με την επιφύλαξη των διατάξεων του προηγούμενου εδαφίου δεν εκδίδεται φύλλο ελέγχου, αν το ποσό που τελικά οφείλεται δεν υπερβαίνει τις πέντε χιλιάδες (5.000) δραχμές, αθροιστικά λαμβανόμενο για τον φορολογούμενο και τη σύζυγό του."

8. Το πρώτο εδάφιο της παραγράφου 3 του άρθρου 74 του ν. 2238/1994 αντικαθίσταται ως εξής:

"3. Αμελείται η βεβαίωση του ποσού που τελικά οφείλεται με βάση οποιονδήποτε τίτλο βεβαίωσης, εφόσον τούτο δεν υπερβαίνει τις πέντε χιλιάδες (5.000) δραχμές, αθροιστικά λαμβανόμενο για τον φορολογούμενο και τη σύζυγό του."

 

ΚΕΦΑΛΑΙΟ Γ'

ΤΕΛΗ ΧΑΡΤΟΣΗΜΟΥ ΚΑΙ ΑΛΛΕΣ ΔΙΑΤΑΞΕΙΣ

 

'Αρθρο 18

Αναμόρφωση πάγιων τελών χαρτοσήμου

 

1. Το άρθρο 18 του π.δ/τος 28.7.1931 (ΦΕΚ 239 Α') αντικαθίσταται ως εξής:

 

"'Aρθρο 18

'Αδειες, έγγραφα ναυτιλιακά, διπλώματα, πτυχία,

διαβατήρια και άλλα

 

Α. 'Αδειες

1. Οι κάθε είδους άδειες και οι ανανεώσεις αυτών, που εκδίδονται από Δημόσιες, Δημοτικές ή Εκκλησιαστικές Αρχές ή από νομικά πρόσωπα δημοσίου δικαίου, υπόκεινται σε πάγιο τέλος χιλίων (1.000) δραχμών.

2. Κατ' εξαίρεση οι κατωτέρω άδειες και οι τυχόν ανανεώσεις αυτών υπόκεινται σε τέλη ως ακολούθως:

α) Η άδεια μεταβολής ή προσθήκης επωνύμου δραχμές πέντε χιλιάδες (5.000).

β) Η άδεια κυκλοφορίας και η άδεια οδηγού αυτοκινήτου δραχμές πέντε χιλιάδες (5.000).

γ) Η άδεια κυκλοφορίας και η άδεια οδηγού δικύκλου ή τρικύκλου αυτοκινήτου δραχμές δύο χιλιάδες (2.000).

δ) Η άδεια γάμου θρησκευτικού ή πολιτικού και η πράξη διαζυγίου δραχμές πέντε χιλιάδες (5.000).

ε) Η άδεια αναδοχής υπηρεσίας σε ξένη κυβέρνηση και η άδεια πολιτογράφησης στην αλλοδαπή δραχμές δεκαπέντε χιλιάδες (15.000).

στ) Οι χορηγούμενες άδειες παραμονής και εργασίας σε αλλοδαπούς και τα δελτία ταυτότητας αυτών, αν για λόγους αμοιβαιότητας δεν προβλέπεται διαφορετικά:

αα) βραχείας διάρκειας δραχμές δέκα χιλιάδες (10.000),

ββ) ετήσιας διάρκειας δραχμές είκοσι χιλιάδες (20.000),

γγ) διάρκειας 2 ετών και άνω δραχμές τριάντα χιλιάδες (30.000),

δδ) δελτία ταυτότητας αλλοδαπού δραχμές δύο χιλιάδες (2.000).

Τα τέλη χαρτοσήμου σε καμία περίπτωση δεν μπορεί να είναι κατώτερα του αντίστοιχου σε δραχμές ποσού, που καταβάλλεται από τους 'Ελληνες υπηκόους στη χώρα του αλλοδαπού. Στις περιπτώσεις παράτασης του χρόνου προσωρινής διαμονής μέχρι τρεις (3) μήνες κατά τα οριζόμενα στην παράγραφο 4 του άρθρου 7 του ν.1975/1991 (ΦΕΚ 184 Α') το τέλος χαρτοσήμου είναι ίσο με το καταβληθέν για την αρχική χορήγηση της προξενικής θεώρησης. Προκειμένου για 'Ελληνες ξένης υπηκοότητας τα ανωτέρω τέλη περιορίζονται στο ένα δεύτερο (1/2) μη δυνάμενα να είναι κατώτερα των δύο χιλιάδων (2.000) δραχμών.

ζ) Η άδεια άσκησης επαγγέλματος από ιατρούς, φαρμακοποιούς και γενικά ελεύθερους επαγγελματίες, όπως αυτοί νοούνται στη φορολογία εισοδήματος, εφόσον βάσει διατάξεων νόμου προβλέπεται η έκδοση τέτοιας άδειας, δραχμές δέκα χιλιάδες (10.000).

η) Η άδεια θήρας δραχμές πέντε χιλιάδες (5.000).

θ) Η άδεια σύστασης ειδικού καπνεργοστασίου δραχμές διακόσιες χιλιάδες (200.000).

Κατ' εξαίρεση η ανανέωση της άδειας αυτής δραχμές εκατό χιλιάδες (100.000).

ι) Η άδεια λειτουργίας ιαματικών πηγών δραχμές είκοσι πέντε χιλιάδες (25.000) και τουριστικών ή ταξιδιωτικών γραφείων δραχμές πενήντα χιλιάδες (50.000).

Κατ' εξαίρεση η ανανέωση της άδειας αυτής δραχμές δεκαπέντε χιλιάδες (15.000) για τις ιαματικές πηγές και τριάντα χιλιάδες (30.000) δραχμές για τα τουριστικά ή ταξιδιωτικά γραφεία.

ια) 'Αδειες άρθρων 1 έως και 29 του ν. 2168/1993 (ΦΕΚ

Σελίδα 3464 

147 Α') και του ν. 456/1976 (ΦΕΚ 277 Α'), όπως τροποποιήθηκε και συμπληρώθηκε με το άρθρο 30 του ν. 2168/1993, ως ακολούθως:

αα) άδειες οπλοφορίας προς άσκηση στη σκοποβολή δραχμές πέντε χιλιάδες (5.000),

ββ) λοιπές άδειες οπλοφορίας δραχμές δέκαπέντε χιλιάδες (15.000),

γγ) επέκταση των αδειών οπλοφορίας δραχμές πέντε χιλιάδες (5.000),

δδ) άδειες κατασκευής, εμπορίας, επισκευής και συναρμολόγησης δραχμές τριάντα χιλιάδες (30.000),

εε) άδειες εισαγωγής και μεταφοράς από το εξωτε- ρικό προς εμπορία δραχμές δέκα χιλιάδες (10.000),

στστ) κάθε άλλη άδεια, πιστοποιητικό ή βεβαίωση που προβλέπονται από τις διατάξεις του ν. 2168/1993 και του ν. 456/1976 δραχμές χίλιες (1.000). 

3. Εξαιρούνται από τα τέλη χαρτοσήμου:

α) η άδεια κυκλοφορίας και η άδεια οδηγού αναπηρικού αυτοκινήτου,

β) η άδεια οδηγού αυτοκινήτου εν γένει και η άδεια οπλοφορίας, εφόσον χορηγούνται σε δημόσιους υπαλλήλους για υπηρεσιακές ανάγκες.

Β. 'Εγγραφα ναυτιλιακά - διπλώματα - πτυχία και άλλα

Στα κατωτέρω κατά περίπτωση πάγια τέλη υπόκεινται:

α) Τα πιστοποιητικά πλωιμότητας ελληνικών πλοίων και αεροσκαφών, τα πιστοποιητικά εθνικότητας πλοίων ή νηολογήσεως αεροσκαφών, καθώς και τα αντίγραφα των πιστοποιητικών αυτών δραχμές δέκα χιλιάδες (10.000).

β) Τα ναυτολόγια πλοίων και τα αντίγραφα αυτών δραχμές δυόμισι χιλιάδες (2.500).

γ) Τα χορηγούμενα από δημόσιες αρχές κάθε είδους αποδεικτικά ναυτικής ή αεροναυτικής ικανότητας των πληρωμάτων των πλοίων, των αεροσκαφών ως και του προσωπικού εδάφους (διπλώματα, πτυχία, άδειες ή πιστοποιητικά), καθώς και τα αντίγραφα αυτών δραχμές τρεις χιλιάδες (3.000).

δ) Τα χορηγούμενα από δημόσιες αρχές αποδεικτικά τεχνικής ικανότητας (πτυχία, διπλώματα, άδειες γενικές και ειδικές), καθώς και τα αντίγραφα αυτών προς κάθε φύσης μηχανικούς, θερμαστές, ηλεκτρολόγους κ.λπ. δραχμές τρεις χιλιάδες (3.000).

ε) Τα χορηγούμενα από τις δημόσιες αρχές πιστοποιητικά ικανότητας εργολάβου (πτυχία εργοληπτών δημόσιων έργων), καθώς και η ανανέωση ή τα αντίγραφα αυτών:

αα) Α', Β', Γ' τάξης δραχμές δέκα χιλιάδες (10.000),

ββ) Δ', Ε' και ΣΤ' τάξης δραχμές τριάντα χιλιάδες (30.000),

γγ) Ζ' και ανώτερης τάξης δραχμές πενήντα χιλιάδες (50.000).

Γ. Τέλη διαβατηρίων

1. Η έκδοση διαβατηρίου και η ανανέωση τούτου υπόκειται σε πάγια τέλη χαρτοσήμου που υπολογίζονται για κάθε έτος ισχύος τους ως εξής:

α) ατομικό διαβατήριο δραχμές χίλιες πεντακόσιες (1.500),

β) οικογενειακό διαβατήριο δραχμές τρεις χιλιάδες (3.000),

γ) ομαδικό διαβατήριο για κάθε άτομο δραχμές εφτακόσιες πενήντα (750).

2. Οι θεωρήσεις από τις αρμόδιες αρχές στην ημεδαπή διαβατηρίων που εκδόθηκαν από ελληνικές ή αλλοδαπές αρχές δεν υπόκεινται σε τέλη χαρτοσήμου.

3. Τα διαβατήρια που εκδίδονται από τις Διπλωματικές ή Προξενικές Αρχές στην αλλοδαπή υπόκεινται στα οικεία προξενικά τέλη.

4. Εξαιρούνται από τα τέλη χαρτοσήμου τα διαβατήρια καθώς και τα προς έκδοση αυτών απαιτούμενα δικαιολογητικά:

α) Των τραυματιών ή αναπήρων πολεμικής ή ειρηνικής περιόδου και ανδρών των Ενόπλων Δυνάμεων ή των Σωμάτων Ασφαλείας παντός βαθμού που μεταβαίνουν στην αλλοδαπή προς θεραπεία.

β) 'Οσων προσφεύγουν στην Ελλάδα από την αλλοδαπή ομογενών, προκειμένου να μεταναστεύσουν σε άλλη χώρα.

γ) Τα διπλωματικά και ειδικά υπηρεσιακά διαβατήρια, για τα οποία οι διατάξεις του ν.δ/τος 1110/1972 (ΦΕΚ 22 Α').

δ) 'Οσων μεταναστεύουν μέσω της Διακυβερνητικής Επιτροπής Μεταναστών από την Ευρώπη (Δ.Ε.Μ.Ε.)."

2. Τα τέλη χαρτοσήμου του άρθρου 18 του π.δ/τος 28.7.1931 (ΦΕΚ 239 Α'), εφόσον δεν υπερβαίνουν τις τριάντα χιλιάδες (30.000) δραχμές δύνανται να εισπράττονται και με τα χρησιμοποιούμενα εκάστοτε παράβολα είσπραξης τελών χαρτοσήμου.

3. Με την επιφύλαξη όσων ορίζονται στις διατάξεις της παραγράφου 1 του παρόντος άρθρου, τα πάγια τέλη χαρτοσήμου αυξάνονται κατά πενήντα τοις εκατό (50%). Η αύξηση αυτή καταλαμβάνει και το τέλος χαρτοσήμου που προβλέπεται από τις διατάξεις της παραγράφου 6 του άρθρου 19 του ν.1882/1990 (ΦΕΚ 43 Α'). Εάν, μετά την αύξηση αυτή, σε αξία πάγιου τέλους χαρτοσήμου περιλαμβάνεται και μέρος αξίας μικρότερο των δέκα (10) δραχμών, γίνεται στρογγυλοποίηση του μέρους σε δραχμές δέκα (10).

Από την αύξηση αυτή εξαιρούνται τα τέλη χαρτοσήμου, που προβλέπονται από τις διατάξεις της παραγράφου 1 του άρθρου 15α του προεδρικού διατάγματος της 28ης Ιουλίου 1931 (ΦΕΚ 239 Α').

4. Τα τέλη χαρτοσήμου που ορίζονται από τις διατάξεις της παραγράφου 4 του άρθρου 4 του ν.δ/τος 1146/1972 (ΦΕΚ 64 Α'), όπως ισχύουν, αυξάνονται κατά πενήντα τοις εκατό (50%). Με την επιφύλαξη των διατάξεων για την επιβολή ποσοστού είκοσι τοις εκατό (20%) στα τέλη χαρτοσήμου υπέρ Ο.Γ.Α., Τ.Ε.Β.Ε. και Τ.Α.Ε., τα υπέρ οποιουδήποτε άλλου τρίτου προβλεπόμενα, από τις σχετικές με αυτούς διατάξεις, έσοδα από κρατήσεις, εισφορές, τέλη, δικαιώματα κ.λπ. που υπολογίζονται στα τέλη χαρτοσήμου, εξακολουθούν να υπολογίζονται στα τέλη χαρτοσήμου στα οποία υπολογίζονταν και πριν από την αύξηση που γίνεται με τις διατάξεις της παραγράφου αυτής.

5. Η ισχύς των διατάξεων του άρθρου αυτού αρχίζει την πρώτη του μεθεπόμενου μήνα από τη δημοσίευση του παρόντος νόμου στην Εφημερίδα της Κυβερνήσεως, εκτός από τις διατάξεις της παραγράφου 1 του τίτλου Γ' του άρθρου 18 που αντικαθίσταται με το άρθρο αυτό, των οποίων η ισχύς αρχίζει από 15 Δεκεμβρίου 1995.

'Αρθρο 19

Φορολογία κεφαλαίου

1. Στην παράγραφο 3 του άρθρου 15 του ν.δ/τος 118/1973 προστίθενται εδάφια:

"Σε περίπτωση που η επικαρπία, είτε με παραίτηση είτε με σύμβαση, περιέρχεται στον ψιλό κύριο, που έχει υπαχθεί σε φόρο για την ψιλή κυριότητα, επιβάλλεται φόρος στην αξία της πλήρους κυριότητας, μετά την αφαίρεση από αυτή του τμήματος της αξίας που αναλογεί στο ποσοστό για το οποίο ο ψιλός κύριος είχε υπαχθεί σε φόρο κατά τη μεταβίβαση της ψιλής κυριότητας.

Σε μεταβίβαση για αόριστο χρόνο με χαριστική αιτία ή αιτία θανάτου του δικαιώματος ενάσκησης της επικαρπίας σε άλλο πρόσωπο εκτός του ψιλού κυρίου, η αξία αυτής προσδιορίζεται σε ποσοστό της αξίας της πλήρους κυριότητας κατά το χρόνο γένεσης της φορολογικής υποχρέωσης με βάση την ηλικία του επικαρπωτή."

2. H παράγραφος 5 του άρθρου 42 του ν.δ/τος 118/1973, όπως ισχύει, αντικαθίσταται ως εξής:

"5) Η επανάληψη συμβολαίου δωρεάς ή γονικής παροχής ή προίκας μεταξύ των αυτών προσώπων ή των ειδικών ή καθολικών διαδόχων τους για το αυτό ακίνητο, για οποιονδήποτε λόγο, καθώς και η διόρθωση συμβολαίου, εφόσον δεν αναφέρεται στο όνομα των συμβαλλομένων στην έκταση ή στη θέση και στην περιγραφή του ακινήτου, δεν δημιουργεί υποχρέωση καταβολής φόρου.

Αν με μεταγενέστερο συμβόλαιο διευκρινίζεται ότι η έκταση που μεταβιβάστηκε είναι μεγαλύτερη από αυτήν που περιγράφεται στο αρχικό συμβόλαιο, οφείλεται φόρος μόνο για την

Σελίδα 3465 

αξία της επιπλέον έκτασης. Αντίθετα, αν με μεταγενέστερο συμβόλαιο διευκρινίζεται ότι η έκταση που μεταβιβάστηκε είναι μικρότερη από αυτήν που περιγράφεται στο αρχικό συμβόλαιο, δεν οφείλεται φόρος."

3. Η παράγραφος 5 του άρθρου 102 του ν.δ/τος 118/1973, όπως ισχύει, αντικαθίσταται ως εξής:

"5. Το δικαίωμα του Δημοσίου για την επιβολή και είσπραξη των φόρων, που προκύπτουν από την εφαρμογή των διατάξεων του παρόντος, σε υποθέσεις για τις οποίες η φορολογική υποχρέωση γεννήθηκε μέχρι και την 31.12.1976 θεωρείται παραγραμμένο. Στις υποθέσεις αυτές δεν απαιτείται το πιστοποιητικό του προϊσταμένου της δημόσιας οικονομικής υπηρεσίας που προβλέπεται από τα άρθρα 105 έως και 112, αλλά αντί γι' αυτό, μπορεί να προσκομίζεται:

α) προκειμένου για κτήσεις αιτία θανάτου, ληξιαρχική πράξη θανάτου, από την οποία να προκύπτει ότι ο θάνατος του κληρονομουμένου ή δωρητή αιτία θανάτου επήλθε μέχρι και την 31.12.1976, καθώς και υπεύθυνη δήλωση του υποχρέου ότι δεν συντρέχει περίπτωση μετάθεσης του χρόνου γένεσης της φορολογικής υποχρέωσης,

β) προκειμένου για δωρεές εν ζωή και προίκες, αντίγραφο του οικείου συμβολαίου που συντάχθηκε μέχρι και την 31.12.1976 ή βεβαίωση του συμβολαιογράφου, που συνέταξε το συμβόλαιο, ότι τούτο συντάχθηκε μέχρι και την 31.12.1976 και δεν συντρέχει περίπτωση μετάθεσης του χρόνου γένεσης της φορολογικής υποχρέωσης."

4. Τα δεύτερο και τρίτο εδάφια της παραγράφου 6 του άρθρου 1 του α.ν. 1521/1950 αντικαθίστανται ως εξής:

"Αν με μεταγενέστερο συμβόλαιο διευκρινίζεται ότι το τίμημα ή η έκταση του ακινήτου που αγοράστηκε είναι μεγαλύτερα από αυτά που περιγράφονται στο αρχικό συμβόλαιο, φόρος οφείλεται μόνο για το επιπλέον τίμημα ή για την αξία της επιπλέον έκτασης του ακινήτου αυτού. Αντίθετα, αν με μεταγενέστερο συμβόλαιο διευκρινίζεται ότι, το τίμημα ή η έκταση του ακινήτου που αγοράστηκε είναι μικρότερα από αυτά που περιγράφονται στο αρχικό συμβόλαιο, δεν οφείλεται φόρος."

5. Στο άρθρο 1 του α.ν. 1521/1950 προστίθεται παράγραφος 7, που έχει ως εξής:

"7. Αν σε μεταβιβαστικό συμβόλαιο η έκταση του μεταβιβαζόμενου ακινήτου είναι μεγαλύτερη της αναγραφόμενης στον με επαχθή αιτία τίτλο κτήσεως αυτού, εκτός του οικείου φόρου για τη σύμβαση μεταβίβασης, καταβάλλεται και φόρος μεταβίβασης για την αξία της επιπλέον έκτασης, με χρόνο φορολογίας το χρόνο κατάρτισης του μεταβιβαστικού συμβολαίου, που βαρύνει τον πωλητή του ακινήτου."

6. Στην περίπτωση Β' της παραγράφου 1 του άρθρου 4 του α.ν. 1521/1950 (ΦΕΚ 245 Α') προστίθεται υποπερίπτωση δ', που έχει ως εξής:

"δ. Η αγορά ακινήτου κατά το ποσοστό που καλύπτεται η αγοραία αξία του με κεφάλαια που αποδεδειγμένα εισάγονται από την αλλοδαπή:

ι) από 'Ελληνες που εργάζονται ή εργάστηκαν με οποιαδήποτε ιδιότητα στο εξωτερικό για έξι (6) τουλάχιστον χρόνια,

ιι) από 'Ελληνες ναυτικούς που εργάζονται ή εργάστηκαν σε πλοία με ελληνική ή ξένη σημαία για έξι (6) τουλάχιστον χρόνια που εκτελούσαν πλόες εξωτερικού έστω και αν προσεγγίζουν και σε ελληνικά λιμάνια και ο βασικός μισθός τους προβλέπεται από το μισθολόγιο που ισχύει κάθε φορά ότι καταβάλλεται σε ξένο νόμισμα και

ιιι) από ομογενείς εγκατεστημένους στο εξωτερικό τουλάχιστον έξι (6) χρόνια.

Με κοινή απόφαση των Υπουργών Εθνικής Οικονομίας και Οικονομικών καθορίζονται κάθε φορά οι λεπτομέρειες διαπίστωσης της συνδρομής των προϋποθέσεων της υποπερίπτωσης αυτής."

 

'Αρθρο 19α

Τροποποιήσεις του Κώδικα Βιβλίων και Στοιχείων

Οι διατάξεις του π.δ/τος 186/1992 (ΦΕΚ 84 Α') συμπληρώνονται και αντικαθίστανται ως εξής:

1. Στο άρθρο 20 προστίθεται παράγραφος 7, που έχει ως εξής:

"7. Ο επιτηδευματίας της τρίτης κατηγορίας υποβάλλει μέχρι την 25η του πέμπτου μήνα από το κλείσιμο της διαχειριστικής περιόδου, στην αρμόδια Δ.Ο.Υ., ισοζύγιο των λογαριασμών όλων των βαθμίδων της κλειόμενης χρήσης στο οποίο περιέχονται και τα πλήρη στοιχεία του υποχρέου, η αρμόδια Δ.Ο.Υ. και η διαχειριστική περίοδος που αφορά. Το ισοζύγιο της παραγράφου αυτής υποβάλλεται σε ηλεκτρομαγνητικά μέσα αποθήκευσης δεδομένων, από τους υποχρέους που χρησιμοποιούν για την ενημέρωση των βιβλίων τους μηχανογραφικά μέσα."

2. Στο τέλος της παραγράφου 2 του άρθρου 28 προστίθεται νέο εδάφιο, που έχει ως εξής:

"Κατ' εξαίρεση επιτρέπεται, χωρίς έγκριση της Επιτροπής Λογιστικών Βιβλίων, η αλλαγή της μεθόδου προσδιορισμού της τιμής κτήσης ή του ιστορικού κόστους παραγωγής, κατά την πρώτη διαχειριστική περίοδο πλήρους εφαρμογής αναλυτικής λογιστικής (ομάδα 9) του π.δ/τος 1123/1980 (ΦΕΚ 283 Α')."

3. Οι διατάξεις της παραγράφου 3 του άρθρου 39 αντικαθίστανται ως εξής:

"3. Κατ' εξαίρεση των όσων ορίζονται στις διατάξεις της παραγράφου 2 του άρθρου 21 του παρόντος προεδρικού διατάγματος, τα βιβλία και στοιχεία που τηρήθηκαν με τις διατάξεις του π.δ/τος 99/1977 (ΦΕΚ 34 Α') και στα οποία έχουν καταχωρηθεί συναλλαγές μέχρι 31.12.1991 ή μέχρι 30.6.1992 για τους επιτηδευματίες που η διαχειριστική τους περίοδος έληξε στις 30.6.1992, διατηρούνται για όσο χρόνο προβλέπουν οι διατάξεις της παραγράφου 2 του άρθρου 44 του διατάγματος αυτού, οι οποίες διατηρούνται σε ισχύ και μετά την έκδοση του παρόντος διατάγματος."

4. Η ισχύς των διατάξεων του πρώτου εδαφίου της παραγράφου 1 αυτού του άρθρου αρχίζει από τη διαχειριστική περίοδο που λήγει την 31.12.1996 και του δεύτερου εδαφίου της ίδιας παραγράφου από τη διαχειριστική περίοδο που λήγει την 30.6.1997.

'Αρθρο 20

'Αλλες διατάξεις

1. Η παράγραφος 1 του άρθρου 38 του ν.1882/1990 (ΦΕΚ 43 Α'), όπως ισχύει, αντικαθίσταται ως εξής:

"1. Τα καινουργή αυτοκίνητα αντιρρυπαντικής τεχνολογίας, ανεξάρτητα από το καύσιμο που χρησιμοποιείται, τα οποία προορίζονται να κυκλοφορήσουν ως επιβατικά δημόσιας χρήσης, καταβάλλουν το δεκαπέντε τοις εκατό (15%) του ειδικού φόρου κατανάλωσης που προβλέπεται από τις διατάξεις των παραγράφων 2 και 3 του προηγούμενου άρθρου 37."

Η ισχύς της παραγράφου αυτής αρχίζει από 1ης Ιανουαρίου 1997, με εξαίρεση για όσα από τα παραπάνω αυτοκίνητα είχαν κατατεθεί παραστατικά τελωνισμού μέχρι 31 Δεκεμβρίου 1996.

2. Με αποφάσεις του Υπουργού Οικονομικών που δημοσιεύονται στην Εφημερίδα της Κυβερνήσεως επιτρέπεται η προμήθεια και χρήση κινητών τηλεφώνων, για τις υπηρεσιακές ανάγκες των διωκτικών υπηρεσιών του Υπουργείου Οικονομικών. Με τις αποφάσεις αυτές ορίζονται οι συγκεκριμένες υπηρεσίες, οι περιπτώσεις και τα πρόσωπα που επιτρέπεται να κάνουν χρήση της κινητής τηλεφωνίας, το ανώτατο επιτρεπόμενο όριο μονάδων και κάθε άλλη λεπτομέρεια για την εφαρμογή του παρόντος.

3. Δαπάνες προμήθειας κινητών τηλεφώνων και λογαριασμοί χρήσης αυτών, που πραγματοποιήθηκαν από την Υπηρεσία Ελέγχου Διακίνησης Αγαθών (ΥΠ.Ε.Δ.Α.), την Ειδική Υπηρεσία Τελωνειακών Ερευνών (Ε.Υ.Τ.Ε.) και από τη Διεύθυνση Ελέγχου Οικονομικού Εγκλήματος και τα παραρτήματά τους, και αφορούν περίοδο πριν από την ισχύ του παρόντος θεωρούνται ότι έγιναν νόμιμα.

4. Στην παράγραφο 2 του άρθρου 36 του ν. 2093/1992 (ΦΕΚ 181 Α'), όπως ισχύει, μετά την περίπτωση δ', προστίθεται περίπτωση ε', που έχει ως εξής:

"ε) Ετήσια τέλη δραχμών δέκα χιλιάδων (10.000) για τα επιβατικά και τύπου JEEP ιδιωτικής χρήσης αυτοκίνητα

Σελίδα 3466 

συμβατικής ή αντιρρυπαντικής τεχνολογίας και τις επιβατικές ιδιωτικής χρήσης δίκυκλες και τρίκυκλες μοτοσυκλέτες κυλινδρισμού κινητήρα από τριακόσια ένα (301) μέχρι επτακόσια ογδόντα πέντε (785) κυβικά εκατοστά και τεσσάρων χιλιάδων (4.000) για τα ως άνω οχήματα κυλινδρισμού κινητήρα από πενήντα ένα (51) μέχρι τριακόσια (300) κυβικά εκατοστά."

5. Οι διατάξεις της προηγούμενης παραγράφου ισχύουν από 1.1.1998.

6. Η παράγραφος 1 του άρθρου 51 του ν. 2214/1994 αντικαθίσταται ως εξής:

"1. Στις περιπτώσεις που πετρέλαιο εσωτερικής καύσης (DIESEL) που προορίζεται για θέρμανση και το οποίο παραλήφθηκε με το φορολογικό καθεστώς του άρθρου 20 του ν. 2127/1993 (ΦΕΚ 48 Α') και δεν χρησιμοποιήθηκε ως πετρέλαιο θέρμανσης κατά την έννοια της παραγράφου 6 του άρθρου 26 του ν. 2166/ 1993 (ΦΕΚ 137 Α'), οι προβλεπόμενες από τις παραγράφους 2 και 3 του άρθρου 35 του ν. 2093/1992 κυρώσεις, πρόστιμα και επιπτώσεις στο κύρος των βιβλίων και στοιχείων των επιχειρήσεων ή επαγγελματιών, δεν εφαρμόζονται, εφόσον εντός τριμήνου από τη δημοσίευση του παρόντος νόμου στην Εφημερίδα της Κυβερνήσεως καταβληθεί η σχετική διαφορά μεταξύ των φορολογιών πετρελαίου θέρμανσης και κίνησης που ίσχυαν κατά το χρόνο της παραλαβής τους."

7. Η ισχύς της προηγούμενης παραγράφου αρχίζει από το χρόνο ισχύος των διατάξεων του άρθρου 51 του ν. 2214/1994.

8. Οι εκδιδόμενες βεβαιώσεις περί υποβολής δήλωσης μεταβολής δραστηριότητας στις περιπτώσεις ίδρυσης πρόσκαιρων υποκαταστημάτων σε προσωρινούς εκθεσιακούς χώρους, κατά την έννοια του Κ.Β.Σ. δεν υπόκεινται από 1.1.1996, για τις πέραν της πρώτης υποβαλλόμενες δηλώσεις, στα τέλη χαρτοσήμου που επιβάλλονται σύμφωνα με τις διατάξεις της περίπτωσης Η' της παραγράφου 6 του άρθρου 19 του ν.1882/1990 (ΦΕΚ 43 Α').

9. Η παράγραφος 2 του άρθρου 26 του ν. 2127/1993 (ΦΕΚ 48 Α'), όπως ισχύει, αντικαθίσταται ως εξής:

"2. Ο συντελεστής του ειδικού φόρου κατανάλωσης αιθυλικής αλκοόλης καθορίζεται σε 960 ECU ανά εκατόλιτρο άνυδρης αιθυλικής αλκοόλης."

10. Το πρώτο εδάφιο της παραγράφου 3 του άρθρου 26 του ν. 2127/1993, όπως ισχύει, αντικαθίσταται ως εξής:

"3. Εφαρμόζεται μειωμένος κατά πενήντα τοις εκατό (50%) συντελεστής ειδικού φόρου κατανάλωσης αιθυλικής αλκοόλης, έναντι του ισχύοντος κανονικού συντελεστή, για την αιθυλική αλκοόλη που προορίζεται για την παρασκευή ούζου ή που περιέχεται στο τσίπουρο και την τσικουδιά. Ο μειωμένος αυτός συντελεστής καθορίζεται σε 480 ECU ανά εκατόλιτρο άνυδρης αιθυλικής αλκοόλης."

11. Η ισχύς των προηγούμενων παραγράφων 9 και 10 αρχίζει από την 11η Δεκεμβρίου 1996.

12. H παράγραφος 1 του άρθρου 11 του ν. 2093/1992 (ΦΕΚ 181 Α') αντικαθίσταται ως εξής:

"1. Τα καινουργή αυτοκίνητα τύπου JEEP, αντιρρυπαντικής τεχνολογίας των δασμολογικών κλάσεων 87.03 και 87.04 της Συνδυασμένης Ονοματολογίας υπάγονται στον προβλεπόμενο από τις κείμενες διατάξεις ειδικό φόρο κατανάλωσης των καινουργών επιβατικών αυτοκινήτων αντιρρυπαντικής τεχνολογίας. Τα λοιπά αυτοκίνητα τύπου JEEP υπάγονται στον προβλεπόμενο από τις κείμενες διατάξεις ειδικό φόρο κατανάλωσης των επιβατικών αυτοκινήτων συμβατικής τεχνολογίας. Οι διατάξεις περί φορολογητέας αξίας των επιβατικών αυτοκινήτων εφαρμόζονται ανάλογα και για τα αυτοκίνητα της παραγράφου αυτής."

Η ισχύς της παραγράφου αυτής αρχίζει από την 12η Δεκεμβρίου 1996.

13. Τα αυτοκίνητα τύπου JEEP, τα οποία είχαν κομισθεί στη χώρα μέχρι και την προηγούμενη της ημερομηνίας έναρξης ισχύος της προηγούμενης παραγράφου, εξακολουθούν να υπάγονται στους κατά περίπτωση συντελεστές ειδικού φόρου κατανάλωσης που ίσχυαν μέχρι την ανωτέρω ημερομηνία, εφόσον τελωνισθούν μέχρι 31.3.1997.

14. Η παράγραφος 1 του άρθρου 21 του ν. 2093/1992 αντικαθίσταται ως εξής:

"1. Για τη θέση σε κυκλοφορία των αυτοκινήτων τύπου JEEP, ανεξάρτητα από κατηγορία (επιβατικά ή φορτηγά) επιβάλλεται το προβλεπόμενο από την παράγραφο 1 του άρθρου 3 του ν. 363/1976 (ΦΕΚ 152 Α'), όπως ισχύει, εφάπαξ πρόσθετο ειδικό τέλος των επιβατικών αυτοκινήτων ιδιωτικής χρήσης."

Η ισχύς της παραγράφου αυτής αρχίζει από την 12η Δεκεμβρίου 1996.

15. Τα αυτοκίνητα τύπου JEEP για τα οποία είχαν κατατεθεί παραστατικά τελωνισμού μέχρι την προηγούμενη της ημερομηνίας έναρξης ισχύος της προηγούμενης παραγράφου, εξακολουθούν να υποβάλλονται στο κατά περίπτωση εφάπαξ πρόσθετο ειδικό τέλος των επιβατικών αυτοκινήτων ιδιωτικής χρήσης, που ίσχυε μέχρι την ανωτέρω ημερομηνία.

16. Στο τέλος της παραγράφου 2 του άρθρου 4 του ν. 2443/1996 (ΦΕΚ 265 Α') προστίθεται η φράση "εφόσον τελωνισθούν μέχρι 31.3.1997."

17. Στο τέλος της παραγράφου 4 του άρθρου 4 του ν. 2443/1996 προστίθεται η φράση "εφόσον εφοδιασθούν με πιστοποιητικά ταξινόμησης μέχρι 31.3.1997."

18. Η ισοπροπυλική αλκοόλη που παράγεται εγχωρίως ή μεταφέρεται από τα λοιπά κράτη-μέλη της Ευρωπαϊκής 'Ενωσης δύναται να τίθεται σε καθεστώς φορολογικής αποθήκης και για το χρονικό διάστημα που παραμένει στο καθεστώς αυτό τελεί σε αναστολή καταβολής του ειδικού φόρου κατανάλωσης και του Φ.Π.Α.. Με απόφαση του Υπουργού Οικονομικών καθορίζονται οι όροι και διατυπώσεις για τη σύσταση και λειτουργία φορολογικών αποθηκών ισοπροπυλικής αλκοόλης, καθώς και κάθε άλλη αναγκαία λεπτομέρεια για την εφαρμογή του καθεστώτος αυτού.

19. Το άρθρο 4 της Δ.247/1.3.1988 Απόφασης του Υπουργού Οικονομικών, που κυρώθηκε με το άρθρο 11 του ν. 1839/1989 (ΦΕΚ 90 Α'), αντικαθίσταται ως ακολούθως:

"ΠΡΟΣΩΡΙΝΗ ΕΙΣΑΓΩΓΗ ΓΙΑ ΙΔΙΩΤΙΚΗ ΧΡΗΣΗ

 

'Αρθρο 4

1. Με την επιφύλαξη των ειδικών περιπτώσεων που προβλέπονται στο άρθρο 6 της παρούσας, ο ιδιώτης που επιθυμεί να εισάγει προσωρινά τα είδη που αναφέρονται στο άρθρο 1 πρέπει σωρευτικά:

α) Να έχει τη συνήθη κατοικία του εκτός Ελλάδας.

β) Να έρχεται προσωρινά στην Ελλάδα.

γ) Να τα χρησιμοποιεί για ιδιωτική του χρήση.

2. Η διάρκεια παραμονής των ειδών ορίζεται στους έξι (6) μήνες συνεχείς ή όχι ανά περίοδο δώδεκα μηνών.

Με τη λήξη της διάρκειας παραμονής και όσον αφορά τα επιβατικά οχήματα, εφόσον δεν επανεξάγονται, πρέπει να ακινητοποιούνται από την αρμόδια Τελωνειακή Αρχή, ύστερα από αίτηση του δικαιούχου προσώπου για διάστημα έξι (6) τουλάχιστον μηνών και όχι ανώτερο των δώδεκα (12) μηνών.

Τα επιβατικά οχήματα που βρίσκονται σε τελωνειακή ακινητοποίηση οποτεδήποτε και αν αποσφραγιστούν μετά το περιοριστικό εξάμηνο, παραδίδονται για κυκλοφορία με το καθεστώς της προσωρινής εισαγωγής, σύμφωνα με τα παραπάνω στο δικαιούχο πρόσωπο, εφόσον το πρόσωπο αυτό, κατά το τελευταίο δωδεκάμηνο πριν από την αποσφράγιση και παράδοση του οχήματος, παρέμεινε στο εξωτερικό διαρκούσης της ακινητοποίησης επί εκατόν ογδόντα πέντε (185) ημέρες τουλάχιστον.

Σε περίπτωση που το παραπάνω διάστημα των δώδεκα (12) μηνών της τελωνειακής ακινητοποίησης παρέλθει, χωρίς το δικαιούχο πρόσωπο να φροντίσει για την με οποιονδήποτε νόμιμο τρόπο τακτοποίηση του επιβατικού οχήματος, θα εφαρμόζονται οι διατάξεις περί αζητήτων."

20. Επιβατικά οχήματα, που έχουν παραδοθεί σε προσωρινή εισαγωγή κατ' εφαρμογή της παραγράφου 4 της Δ. 247/88 Α.Υ.Ο., όπως ίσχυε πριν την αντικατάστασή της με την προηγούμενη παράγραφο 19, εξακολουθούν να κυκλοφορούν

Σελίδα 3467 

με το καθεστώς αυτό μέχρι τη λήξη της κατά περίπτωση προθεσμίας που τους έχει χορηγηθεί από τις τελωνειακές αρχές.

21. Οι διατάξεις της παραγράφου 1 του άρθρου 18 του ν. 1382/1983 (ΦΕΚ 105 Α') καταργούνται.

22. Η τρίτη περίπτωση της παραγράφου 2 του άρθρου 6 της Δ. 247/182/88 Α.Υ.Ο. αντικαθίσταται ως ακολούθως:

"- Η κατηγορία ε' μόνο ιδιωτικής χρήσης επιβατικό αυτοκίνητο, το οποίο δεν μπορούν να αντικαταστήσουν παρά μόνο σε περίπτωση κλοπής ή ολικής καταστροφής αυτού."

23. Παρατείνεται μέχρι 31 Δεκεμβρίου 1997 ο χρόνος παραγραφής των βεβαιωμένων στις δημόσιες οικονομικές υπηρεσίες χρεών που παραγράφονται εντός των ετών 1996 και 1997.

Η ισχύς της παραγράφου αυτής αρχίζει από 17 Δεκεμβρίου 1996.

24. Στο άρθρο 4 του ν. 2343/1995 (ΦΕΚ 211 Α') προστίθεται παράγραφος 17, που έχει ως εξής:

"17. Για τις προκαταρκτικές εξετάσεις και προανακρίσεις υποθέσεων αρμοδιότητας του Σ.Δ.Ο.Ε., για τις οποίες επιλαμβάνεται η Περιφερειακή Διεύθυνση Αττικής, η κατά τόπον αρμοδιότητα του Εισαγγελέα Πλημμελειοδικών Αθηνών, επεκτείνεται σε όλη την Επικράτεια. Ο Εισαγγελέας, καθώς και οι οικείοι ανακριτικοί υπάλληλοι, της Εισαγγελίας Πλημμελειοδικών Αθηνών, προτιμώνται στην περίπτωση που για την ίδια υπόθεση επελήφθησαν και άλλοι αρμόδιοι εισαγγελείς ή ανακριτικοί υπάλληλοι. Ο ανωτέρω Εισαγγελέας ενημερώνει, συνεργάζεται και μπορεί να ζητεί τη συνδρομή του συναρμόδιου Εισαγγελέα. Μετά το πέρας της προανάκρισης, παραπέμπει την υπόθεση στον Εισαγγελέα του Δικαστηρίου, που είναι κατά τόπον αρμόδιο για την εκδίκαση αυτής.

Η προανάκριση ή η ανάκριση για τις υποθέσεις του Σ.Δ.Ο.Ε. περατώνεται εντός δύο μηνών, η δε εκδίκαση αυτών γίνεται επίσης εντός δύο μηνών, από την υποβολή της δικογραφίας στον αρμόδιο Εισαγγελέα ή από το πέρας της προανάκρισης ή της ανάκρισης. Η εκδίκαση των κατ' έφεση υποθέσεων γίνεται εντός δύο μηνών από την άσκηση της έφεσης. Σε περίπτωση αναβολής, η εκδίκαση της υπόθεσης γίνεται εντός μηνός από τη χορήγηση αυτής. Δεν αποτελεί λόγο αναβολής της δίκης η άσκηση, σχετικής με την υπόθεση, προσφυγής, ενώπιον του Διοικητικού Δικαστηρίου.

Αρμόδιο κατά τόπον δικαστήριο, για την εκδίκαση των ανωτέρω υποθέσεων, είναι το οριζόμενο στα άρθρα 122 έως και 124 του Κ.Π.Δ. ή εκείνο στην περιφέρεια του οποίου έχει την έδρα της η επιχείρηση."

25. Οι οργανικές θέσεις των Εισαγγελέων Πρωτοδικών αυξάνονται κατά δύο (2) και των Αντεισαγγελέων Πρωτοδικών κατά τρεις (3).

26. Καταργείται από της ισχύος της η περίπτωση (στ) της παρ. 2 του άρθρου 54 του ν. 2362/1995 (ΦΕΚ 247 Α').

27. Η παράγραφος 2 του άρθρου 58 του ν. 2127/1993 (ΦΕΚ 48 Α') αντικαθίσταται ως εξής:

"2. Ο Ειδικός Φόρος Κατανάλωσης ετοίμων προς κατανάλωση αλκοολούχων ποτών και άλλων αλκοολούχων προϊόντων βεβαιώνεται και εισπράττεται το αργότερο μέχρι τις 25 του επόμενου μήνα από το μήνα εξόδου των παραπάνω προϊόντων από το καθεστώς αναστολής, με βάση δήλωση και αναλυτική κατάσταση, που υποβάλλεται από τον εγκεκριμένο αποθηκευτή και σημείωμα που εκδίδεται από την αρμόδια αρχή."

28. Η ισχύς της προηγούμενης παραγράφου αρχίζει από 1ης Ιανουαρίου 1997 και εφαρμόζεται για τα προϊόντα που τίθενται σε ανάλωση από την ημερομηνία αυτή.

29. Η προθεσμία εφαρμογής του μειωμένου συντελεστή Ειδικού Φόρου Κατανάλωσης που προβλέπεται από τις διατάξεις του άρθρου 7 του ν. 2399/1996 (ΦΕΚ 90 Α') για ορισμένα πετρελαιοειδή προϊόντα, η οποία έχει παραταθεί μέχρι 31.12.1996 με τις διατάξεις των άρθρων 15 του ν. 2433/1996 (ΦΕΚ 180 Α'), 2 του ν. 2437/1996 (ΦΕΚ 210 Α') και του πρώτου άρθρου του ν. 2440/1996 (ΦΕΚ 254 Α'), παρατείνεται από την ημερομηνία λήξης της (31.12.1996) μέχρι και την 28η Φεβρουαρίου 1997.

30. Η προθεσμία εφαρμογής του μειωμένου συντελεστή Ειδικού Φόρου Κατανάλωσης του πετρελαίου εσωτερικής καύσης (DIESEL) θέρμανσης που προβλέπεται από τη διάταξη του δεύτερου άρθρου του ν. 2440/1996 (ΦΕΚ 254 Α') παρατείνεται από την ημερομηνία λήξης της (31.12.1996) μέχρι και την τελευταία Κυριακή του μηνός Απριλίου 1997 (27.4.1997).

31. Η ισχύς των προηγούμενων παραγράφων 29 και 30 αρχίζει από 1ης Ιανουαρίου 1997.

'Αρθρο 20α

Ρυθμίσεις φορολογικών υποθέσεων αθλητών

1.Αθλητές και προπονητές καλαθοσφαίρισης που έχουν εισπράξει κατά την περίοδο 1.1.1987 έως 30.8.1992 ως ερασιτέχνες από αθλητικά σωματεία ή ενώσεις αυτών, αποζημιώσεις με τη μορφή οδοιπορικών, εξόδων κινήσεως, παροχής διατροφής και λοιπών εν γένει εξόδων και παροχών με οποιαδήποτε μορφή που αφορούν την αθλητική τους και την προπονητική τους δραστηριότητα αντίστοιχα κατά την παραπάνω χρονική περίοδο και για τα οποία ποσά παροχών, μέχρι τη δημοσίευση του παρόντος, δεν έχουν υποβάλει ή έχουν υποβάλει ανακριβή δήλωση φορολογίας εισοδήματος φυσικών προσώπων, δύνανται να υποβάλουν στον προϊστάμενο της αρμόδιας δημόσιας οικονομικής υπηρεσίας σχετική αρχική ή συμπληρωματική δήλωση, χωρίς την επιβολή πρόσθετου φόρου, προσαύξησης, προστίμου ή οποιασδήποτε άλλης κύρωσης, μέχρι την τελευταία εργάσιμη, για τις δημόσιες υπηρεσίες, 

Σελίδα 3468 

ημέρα του μεθεπόμενου μήνα από τη δημοσίευση του παρόντος στην Εφημερίδα της Κυβερνήσεως.

2. Από τα ποσά αυτά της προηγούμενης παραγράφου απαλλάσσεται συνολικά για τα οικονομικά έτη 1987-1993 από το φόρο εισοδήματος το ποσό μέχρι τα τριάντα εκατομμύρια (30.000.000) δρχ.. Τα επιπλέον ποσά φορολογούνται αυτοτελώς με συντελεστή πέντε τοις εκατό (5%). Με την καταβολή αυτού του φόρου εξαντλείται η φορολογική υποχρέωση από το φόρο εισοδήματος των αθλητών και των προπονητών καλαθοσφαίρισης. 

3. Καλαθοσφαιριστές κάτω των 21 ετών που έχουν εισπράξει χρηματικά ποσά κατά την περίοδο 1.8.1991 έως 30.9.1994 ως ερασιτέχνες από τα αθλητικά σωματεία ή ενώσεις αυτών, σαν αποζημιώσεις με τη μορφή οδοιπορικών, εξόδων κινήσεως, παροχής διατροφής και λοιπών εν γένει εξόδων και παροχών με οποιαδήποτε μορφή που αφορούν την αθλητική τους δραστηριότητα κατά την παραπάνω χρονική περίοδο και για τα οποία ποσά παροχών, μέχρι τη δημοσίευση του παρόντος, δεν έχουν υποβάλει ή έχουν υποβάλει ανακριβή δήλωση φορολογίας εισοδήματος φυσικών προσώπων, δύνανται να υποβάλουν στον προϊστάμενο της αρμόδιας δημόσιας οικονομικής υπηρεσίας (Δ.Ο.Υ.) σχετική αρχική ή συμπληρωματική δήλωση, χωρίς την επιβολή πρόσθετου φόρου, προσαύξησης, προστίμου ή οποιασδήποτε άλλης κύρωσης, μέχρι την τελευταία εργάσιμη για τις δημόσιες υπηρεσίες, ημέρα του μεθεπόμενου μήνα από τη δημοσίευση του παρόντος στην Εφημερίδα της Κυβερνήσεως.

Τα ποσά που θα δηλωθούν θα φορολογηθούν αυτοτελώς με συντελεστή 12,7%.

Με την καταβολή του παραπάνω φόρου εξαντλείται η φορολογική υποχρέωση από το φόρο εισοδήματος των καλαθοσφαιριστών για τα δηλωθέντα κατά τα ανωτέρω ποσά.

Οι διατάξεις της παραγράφου αυτής εφαρμόζονται ανάλογα και για τα χρηματικά ποσά τα οποία εισέπραξαν οι προπονητές καλαθοσφαίρισης κατά την περίοδο 1.9.1992 έως 30.9.1994, με οποιαδήποτε μορφή, που αφορούν την προπονητική τους δραστηριότητα κατά την παραπάνω χρονική περίοδο.

4. Η οφειλή για φόρο εισοδήματος που βεβαιώνεται με βάση την αρχική ή συμπληρωματική δήλωση κάθε έτους, για τις περιπτώσεις των προηγούμενων παραγράφων 1-3 του παρόντος άρθρου, καταβάλλεται σε είκοσι τέσσερις (24) ίσες μηνιαίες δόσεις, από τις οποίες η πρώτη δόση καταβάλλεται μέχρι την τελευταία εργάσιμη, για τις δημόσιες υπηρεσίες, ημέρα του επόμενου μήνα από τη βεβαίωση της οφειλής και καθεμία από τις επόμενες την τελευταία εργάσιμη, για τις δημόσιες υπηρεσίες, ημέρα των αντίστοιχων μηνών. Το ποσό της κάθε δόσης δεν μπορεί να είναι μικρότερο από εκατό χιλιάδες (100.000) δραχμές.

5. Σε όσους εξοφλούν μέσα στην προθεσμία καταβολής και της τρίτης δόσης ολόκληρο το ποσό του οφειλόμενου φόρου, για τις αρχικές ή συμπληρωματικές δηλώσεις όλων των ετών, παρέχεται έκπτωση ποσοστού δεκαπέντε τοις εκατό (15%) στο οφειλόμενο ποσό.

6. Οι διατάξεις των προηγούμενων παραγράφων καταλαμβάνουν και υποθέσεις που εκκρεμούν στις φορολογικές αρχές ή τα διοικητικά δικαστήρια και δεν έχουν συζητηθεί ακόμα μέχρι την ημερομηνία δημοσίευσης του παρόντος.

ΚΕΦΑΛΑΙΟ Δ'

ΦΟΡΟΛΟΓΙΑ ΜΕΓΑΛΗΣ ΑΚΙΝΗΤΗΣ ΠΕΡΙΟΥΣΙΑΣ

'Αρθρο 21

Αντικείμενο φόρου

1. Από το οικονομικό έτος 1997 και για κάθε επόμενο έτος επιβάλλεται φόρος στη μεγάλη ακίνητη περιουσία που βρίσκεται στην Ελλάδα. Σε φόρο υποβάλλεται η συνολική αξία της περιουσίας, που ανήκει σε φυσικό ή νομικό πρόσωπο και αποτελείται από ακίνητα που βρίσκονται στην Ελλάδα ή εμπράγματα δικαιώματα σε αυτά, εκτός της υποθήκης.

2. Η ακίνητη περιουσία των ανήλικων άγαμων τέκνων προστίθεται κατά ίσα μέρη στην ακίνητη περιουσία του πατέρα και της μητέρας, εφόσον αυτοί ασκούν από κοινού τη γονική μέριμνα ή μόνο στην περιουσία του γονέα που ασκεί τη γονική μέριμνα.

Κατ' εξαίρεση δεν υπολογίζεται στην περιουσία των γονέων η ακίνητη περιουσία των ανήλικων άγαμων τέκνων, που περιέρχεται σε αυτά από κληρονομιά, κληροδοσία ή δωρεά αιτία θανάτου.

3. Για την επιβολή του φόρου η έννοια του ακινήτου και των εμπράγματων δικαιωμάτων λαμβάνεται κατά τον Αστικό Κώδικα.

'Αρθρο 22

Υποκείμενο φόρου

1. Κάθε φυσικό ή νομικό πρόσωπο, ανεξάρτητα από την ιθαγένεια, κατοικία ή την έδρα του, φορολογείται για την ακίνητη περιουσία του, που βρίσκεται στην Ελλάδα την πρώτη Ιανουαρίου του έτους φορολογίας. Στα επίδικα ακίνητα υπόχρεος σε φόρο είναι ο νομέας του. Το ίδιο ισχύει και για αυτούς που νέμονται ακίνητα χωρίς νόμιμο τίτλο. Αν ακίνητο εκνικηθεί με τελεσίδικη απόφαση, ο νομέας του, για το φόρο που κατέβαλε, έχει δικαίωμα αναγωγής κατά του κυρίου, που οριστικά αναγνωρίστηκε.

2. Υπόχρεος σε φόρο είναι:

α) Στην περίπτωση της παραγράφου 2 του προηγούμενου άρθρου ο πατέρας ή η μητέρα, για την περιουσία των ανήλικων άγαμων τέκνων. Η περιουσία της συζύγου φορολογείται χωριστά.

β) Ο κηδεμόνας, για την ακίνητη περιουσία σχολάζουσας κληρονομίας.

γ) Ο οικοπεδούχος, για την αξία του οικοπέδου, σε περίπτωση ανέγερσης πολυκατοικίας με αντιπαροχή, μέχρι να μεταβιβασθούν τα διαμερίσματα σε τρίτο ή στον εργολάβο κατά το αμάχητο τεκμήριο της περίπτωσης στ' της παραγράφου 1 του επόμενου άρθρου.

'Αρθρο 23

Απαλλαγές από το φόρο

Απαλλάσσονται από το φόρο:

α) Οι γεωργικές ή κτηνοτροφικές εκτάσεις τις οποίες αυτοκαλλιεργεί ή εκμεταλλεύεται ο κατά κύριο επάγγελμα γεωργός ή κτηνοτρόφος.

β) Οι δασικές εκτάσεις.

γ) Τα δικαιώματα μεταλλειοκτησίας και η εξόρυξη ορυκτών ή λίθων.

δ) Τα κτίσματα των ακινήτων και τα λοιπά συστατικά του εδάφους, στα οποία συμπεριλαμβάνονται και τα μηχανήματα και γενικά οι κατασκευές, που είναι συνδεδεμένες στερεά με το έδαφος και τα οποία ιδιοχρησιμοποιούνται για την παραγωγή ή την άσκηση εμπορικής δραστηριότητας από βιομηχανικές, μεταλλευτικές, λατομικές, βιοτεχνικές, εμπορικές, γεωργικές, κτηνοτροφικές, ξενοδοχειακές και επαγγελματικές γενικά επιχειρήσεις, καθώς και τα κτίσματα των ακινήτων που ιδιοχρησιμοποιούνται από νομικά πρόσωπα, μη κερδοσκοπικού χαρακτήρα και κοινωφελή ιδρύματα.

Εξαιρούνται τα κτίσματα των επιχειρήσεων των οποίων το αντικείμενο των εργασιών τους είναι η εκμετάλλευση των ακινήτων τους.

Επίσης τα ανωτέρω ισχύουν και για τα ακίνητα, που ιδιοχρησιμοποιούνται από τις πιο πάνω επιχειρήσεις για την παραγωγή ή την άσκηση εμπορικής δραστηριότητας και εισφέρθηκαν σε αυτές κατά χρήση.

ε) Οι ξενοδοχειακές επιχειρήσεις οποιασδήποτε μορφής, για το πενήντα τοις εκατό (50%) της αξίας των γηπέδων, που τους ανήκουν κατά κυριότητα και τα χρησιμοποιούν για τουριστική εκμετάλλευση και στα οποία έχουν κατασκευασθεί έργα που εξυπηρετούν τις λειτουργικές ανάγκες αυτών, όπως το κυρίως κτίριο του ξενοδοχείου και λοιποί χώροι στάθμευσης αυτοκινήτων, χώροι αθλοπαιδιών κ.λπ..

Η αυτή απαλλαγή ισχύει και για τα γήπεδα των ακινήτων, που είναι εκμισθωμένα σε ξενοδοχειακές επιχειρήσεις και το μίσθωμά τους υπολογίζεται σε ποσοστό στις εισπράξεις τους. Επίσης τα ιδιωτικά εκπαιδευτήρια οποιασδήποτε βαθμίδας εκπαίδευσης και κατάρτισης για το πενήντα τοις εκατό (50%) της αξίας των γηπέδων τους, στα οποία έχουν κατασκευαστεί έργα που εξυπηρετούν τις λειτουργικές ανάγκες του εκπαιδευτηρίου, όπως το κυρίως κτίριο, χώροι αθλοπαιδιών, στάθμευσης αυτοκινήτων και λοιποί χώροι.

στ) Τα κτίσματα οικοδομής, που ανεγείρεται, για μία επταετία από την έκδοση της οικοδομικής άδειας και εφόσον κατά τη διάρκεια της επταετίας αυτής τα κτίσματα δεν έχουν εκμισθωθεί ή χρησιμοποιηθεί κατά οποιονδήποτε τρόπο.

Μετά την πάροδο της επταετίας από τη χορήγηση της οικοδομικής άδειας ή από την εκμίσθωση ή τη χρησιμοποίησή τους με οποιονδήποτε τρόπο πριν από την πάροδο της επταετίας τα διαμερίσματα πολυκατοικίας, που ανεγείρονται και δεν έχουν πουληθεί, τα οποία συμφωνήθηκε να μεταβιβασθούν στον εργολάβο ή σε τρίτα πρόσωπα που αυτός θα υποδείξει, για την εφαρμογή του παρόντος νόμου, θεωρούνται, κατά αμάχητο τεκμήριο, ότι έχουν μεταβιβασθεί στον εργολάβο μαζί με το ποσοστό του οικοπέδου που τους αναλογεί.

Σε περίπτωση που ο εργολάβος υποσχέθηκε με συμβολαιογραφικό προσύμφωνο τη μεταβίβαση διαμερίσματος σε τρίτο πρόσωπο, το διαμέρισμα αυτό για την εφαρμογή του παρόντος νόμου θεωρείται, κατά αμάχητο τεκμήριο, ότι μεταβιβάσθηκε στον αγοραστή μαζί με το ποσοστό του οικοπέδου που αναλογεί, από την παράδοσή του σε αυτόν, η οποία αποδεικνύεται με συμβολαιογραφικό έγγραφο που καταρτίζεται μέσα σε ένα δίμηνο από την παράδοση.

ζ) Τα ακίνητα που φορολογούνται ως κληρονομιαία, για τα οποία ο φόρος είναι καταβλητέος σε τριμηνιαίες δόσεις, ανεξάρτητα από τον τρόπο πληρωμής, για χρονικό διάστημα δύο (2) ετών. Το χρονικό αυτό διάστημα αρχίζει από το επόμενο έτος εκείνου, μέσα στο οποίο γεννήθηκε η φορολογική υποχρέωση από την αιτία θανάτου κτήση.

η) Τα γήπεδα, κτίρια και εγκαταστάσεις, που ανήκουν σε ανάδοχους φορείς προγραμμάτων ενεργού πολεοδομίας και βρίσκονται σε περιοχές που έχουν χαρακτηριστεί ή θα χαρακτηριστούν κατά τις κείμενες διατάξεις ως Ζώνες Ενεργού Πολεοδομίας κατά τη διάρκεια εκτέλεσης των προγραμμάτων, σύμφωνα με τις σχετικές συμβάσεις ανάθεσης, εκτός αν προηγουμένως εκμισθωθούν ή χρησιμοποιηθούν κατά οποιονδήποτε τρόπο.

Σελίδα 3469 

θ) Το Ελληνικό Δημόσιο, στο οποίο περιλαμβάνονται και οι αποκεντρωμένες δημόσιες υπηρεσίες, που λειτουργούν ως ειδικά ταμεία, οι δήμοι, οι κοινότητες, η νομαρχιακή αυτοδιοίκηση και οι δημοτικές και κοινοτικές επιχειρήσεις, καθώς και οι Τοπικές Ενώσεις Δήμων και Κοινοτήτων (Τ.Ε.Δ.Κ.) και η Κεντρική 'Ενωση Δήμων και Κοινοτήτων Ελλάδας (Κ.Ε.Δ.Κ.Ε.).

ι) Τα νομικά πρόσωπα δημοσίου δικαίου και οι Γεωργικές Σχολές.

ια) Οι δημόσιες επιχειρήσεις και οργανισμοί στο μετοχικό κεφάλαιο των οποίων συμμετέχει το Δημόσιο με ποσοστό 50% και άνω.

ιβ) Το Ιερό Κοινό του Πανάγιου Τάφου, η Ιερή Μονή του όρους Σινά και το 'Αγιο 'Ορος.

ιγ) Οι ιεροί ναοί, οι ιερές μονές, τα αναγνωρισμένα θρησκευτικά δόγματα, για τα ακίνητα που χρησιμοποιούν.

ιδ) Τα σωματεία, οι ενώσεις ή ομοσπονδίες, που έχουν νόμιμα συσταθεί και αναγνωρισθεί από τη Γενική Γραμματεία Αθλητισμού και οι ανώνυμες εταιρείες ποδοσφαίρου, για τα ακίνητα και τις εγκαταστάσεις, που τους ανήκουν και χρησιμοποιούνται αποκλειστικά για την πραγματοποίηση των αθλητικών τους δραστηριοτήτων.

ιε) Τα κάθε είδους ταμεία ή οργανισμοί κοινωνικής ασφάλισης.

ιστ) Τα γήπεδα και τα κτίρια, που ανήκουν κατά πλήρη κυριότητα στην Ε.Τ.Β.Α. ή ΒΙ.Π.Ε.Τ.Β.Α. και βρίσκονται μέσα στις βιομηχανικές περιοχές.

ιζ) Τα ξένα κράτη, για τα ακίνητα που ανήκουν σε αυτά και τα οποία χρησιμοποιούνται για την εγκατάσταση των πρεσβειών και προξενείων αυτών, με τον όρο της αμοιβαιότητας.

ιη) Οι ξένοι πρεσβευτές και λοιποί διπλωματικοί αντιπρόσωποι και πράκτορες, με τον όρο της αμοιβαιότητας.

ιθ) Οι πρόξενοι και προξενικοί πράκτορες, καθώς και το κατώτερο προσωπικό των ξένων πρεσβειών και προξενείων, με τον όρο της αμοιβαιότητας και εφόσον έχουν την ιθαγένεια του κράτους, που αντιπροσωπεύουν και δεν ασκούν εμπόριο ή βιομηχανία ή δεν είναι διευθυντές επιχειρήσεων στην Ελλάδα και με την επιφύλαξη των όρων των διεθνών συμβάσεων.

κ) Οι συνδικαλιστικές οργανώσεις, για τα ακίνητα που ιδιοχρησιμοποιούν.

κα) Η Τράπεζα της Ελλάδος, η Αρχαιολογική Εταιρεία και το Εθνικό 'Ιδρυμα Υποδοχής και Αποκατάστασης Αποδήμων και Παλιννοστούντων Ομογενών Ελλήνων.

κβ) Οι Τουριστικές Επιχειρήσεις Ελλάδας ΞΕΝΙΑ Α.Ε., για όσο χρονικό διάστημα οι μετοχές της εταιρείας βρίσκονται εξ ολοκλήρου στα χέρια του Ελληνικού Οργανισμού Τουρισμού.

κγ) Το πενήντα τοις εκατό (50%) της αξίας των ακινήτων που έχουν δεσμευθεί από την αρχαιολογική υπηρεσία και των ακινήτων μεγάλης ιστορικής αξίας, όπως αυτά χαρακτηρίζονται με προεδρικά διατάγματα, που εκδίδονται μετά από πρόταση των Υπουργών Οικονομικών και Πολιτισμού.

κδ) Κτίσματα τα οποία έχουν κηρυχθεί απαλλοτριωτέα, καθώς και κτίσματα για τα οποία έχει εκδοθεί άδεια κατεδάφισης ή πρωτόκολλο κατεδάφισης.

κε) Τα ακίνητα που παραχωρούνται κατά χρήση, χωρίς αντάλλαγμα στο Ελληνικό Δημόσιο.

'Αρθρο 24

Προσδιορισμός αξίας ακίνητης περιουσίας

1. Για τον υπολογισμό του φόρου λαμβάνεται υπόψη η αξία που έχουν τα ακίνητα και τα εμπράγματα σε αυτά δικαιώματα κατά την 1η Ιανουαρίου του έτους που φορολογούνται, για τον προσδιορισμό της οποίας εφαρμόζονται ανάλογα οι διατάξεις της παραγράφου 2 του άρθρου 3 του α.ν. 1521/1950 και οι διατάξεις του άρθρου 41 και 41Α του ν. 1249/1982, όπως ισχύουν.

2. Σε περίπτωση διαχωρισμού της επικαρπίας από την κυριότητα, η αξία της επικαρπίας προσδιορίζεται σε ποσοστό της αξίας της πλήρους κυριότητας με εφαρμογή των σχετικών για την εκτίμηση της αξίας της επικαρπίας διατάξεων του ν.δ/τος 118/1973, όπως ισχύει. Η αξία της ψιλής κυριότητας βρίσκεται αν από την αξία της πλήρους κυριότητας αφαιρεθεί η αξία της επικαρπίας.

3. Η οίκηση, καθώς και οποιαδήποτε άλλη δουλεία, που παρέχει εξουσία χρήσης, εξομοιώνονται προς την επικαρπία. Επίσης, με τον επικαρπωτή εξομοιώνεται ο κύριος που είναι υποχρεωμένος να αποκαταστήσει την περιουσία σε άλλον.

'Αρθρο 25

Eκπτώσεις - Αφορολόγητο όριο Υπολογισμός φόρου

1. Από τη συνολική αξία της ακίνητης περιουσίας, που βρίσκεται κατά τη διαδικασία του προηγούμενου άρθρου, αφαιρούνται τα χρέη που υπάρχουν την πρώτη Ιανουαρίου του έτους φορολογίας, για τα οποία έχει εγγραφεί υποθήκη ή προσημείωση υποθήκης στα ακίνητα, εφόσον τα χρέη αυτά προέρχονται από δάνεια που χορηγήθηκαν από το Ταχυδρομικό Ταμιευτήριο, το Ταμείο Παρακαταθηκών και Δανείων ή τράπεζες και αποδεδειγμένα χρησιμοποιήθηκαν για ανέγερση, επέκταση ή επισκευή γενικά κτισμάτων που ανήκουν στον υπόχρεο και φορολογούνται σύμφωνα με τον παρόντα νόμο. Οι τόκοι των δανείων αυτών δεν αφαιρούνται.

2. Από τη συνολική αξία της ακίνητης περιουσίας, μετά την αφαίρεση των χρεών της προηγούμενης παραγράφου, παραμένει αφορολόγητο ποσό δραχμών εξήντα εκατομμυρίων (60.000.000) για τα φυσικά και τα νομικά πρόσωπα. Ειδικά, για τα ημεδαπά και τα ξένα με τον όρο της αμοιβαιότητας νομικά πρόσωπα μη κερδοσκοπικού χαρακτήρα που επιδιώκουν αποδεδειγμένα σκοπούς κοινωφελείς, θρησκευτικούς, φιλανθρωπικούς και εκπαιδευτικούς, καθώς και για τα ημεδαπά κοινωφελή ιδρύματα, το αφορολόγητο ποσό ορίζεται σε δραχμές εκατόν πενήντα εκατομμύρια (150.000.000).

Δεν φορολογούνται οι σύζυγοι, στην περίπτωση που η συνολική αξία της ακίνητης περιουσίας και των δύο είναι εκατόν είκοσι εκατομμύρια (120.000.000) δραχμές προσαυξημένη κατά δεκαπέντε εκατομμύρια (15.000.000) δραχμές για καθένα από τα ανήλικα παιδιά τους.

Στην περίπτωση θανάτου ή διαζυγίου, το αφορολόγητο ποσό του επιζώντα ή διαζευγμένου συζύγου προσαυξάνεται κατά δεκαπέντε εκατομμύρια (15.000.000) δραχμές για καθένα από τα ανήλικα παιδιά τους, των οποίων έχει τη γονική μέριμνα.

Μετά τον υπολογισμό των παραπάνω αφορολόγητων ορίων, το υπόλοιπο υποβάλλεται σε φόρο:

α) Για τα φυσικά πρόσωπα, σύμφωνα με την ακόλουθη κλίμακα:

 

 

Κλιμάκιο
 Φορολο-γικοί συντε-λεστές κατά κλιμάκιο %
 Ποσό φόρου κατά κλιμάκιο
 Σύνολο φορολ/τέας περισουσίας
 Σύνολο φόρου
 
50.000.000 50.000.000 100.000.000100.000.000υπερβάλλον
 0,3 0,4 0,5 0,6 0,7 0,8
 150.000 200.000 250.000 600.000 700.000
 50.000.000 100.000.000 150.000.000 250.000.000 350.000.000
 150.000 350.000 600.000 1.200.000 1.900.000
 

 

β) Για τα νομικά πρόσωπα με πάγιο συντελεστή 0,7%. Ειδικά για τα νομικά πρόσωπα του δεύτερου εδαφίου αυτής της παραγράφου ο πάγιος συντελεστής ορίζεται σε 0,35%.

'Αρθρο 26

Υπόχρεοι σε δήλωση

1.Ο υπόχρεος σε φόρο και σε περίπτωση ανικανότητάς του ο νόμιμος αντιπρόσωπος είναι υποχρεωμένος να δηλώσει την ακίνητη περιουσία που του ανήκει και φορολογείται σύμφωνα με τις διατάξεις του παρόντος νόμου.

Σελίδα 3470 

Κατά τη διάρκεια του γάμου οι σύζυγοι μπορούν να υποβάλουν κοινή δήλωση, για την ακίνητη περιουσία, την οποία συνυπογράφουν.

2. Αν ο υπόχρεος σε δήλωση πεθάνει ή κηρυχθεί σε κατάσταση πτώχευσης, τη δήλωση είναι υποχρεωμένοι να υποβάλουν οι κληρονόμοι του ή ο σύνδικος της πτώχευσης, αντίστοιχα.

3. Σε περίπτωση σχολάζουσας κληρονομίας, μεσεγγύησης ή περιουσίας, που βρίσκεται κάτω από αναγκαστική διαχείριση, υπόχρεος για υποβολή της δήλωσης είναι κατά περίπτωση ο κηδεμόνας ή μεσεγγυούχος ή ο προσωρινός διαχειριστής.

4. Για τα νομικά πρόσωπα, υπόχρεοι σε δήλωση είναι οι νόμιμοι εκπρόσωποί τους.

5. Υπόχρεοι σε υποβολή δήλωσης είναι:

α) Τα φυσικά πρόσωπα, που η αξία της ακίνητης περιουσίας τους υπερβαίνει το ποσό των εξήντα εκατομμυρίων (60.000.000) δραχμών. Σε περίπτωση συζύγων θα πρέπει το άθροισμα της αξίας της περιουσίας και των δύο συζύγων να είναι μεγαλύτερο από εκατόν είκοσι εκατομμύρια (120.000.000) δραχμές.

β) 'Ολα τα νομικά πρόσωπα και οι κοινωνίες αστικού δικαίου.

γ) Καθένας, που καλείται με έγγραφο από τον προϊστάμενο δημόσιας οικονομικής υπηρεσίας.

6. Επιτρέπεται η υποβολή δήλωσης και από μη υπόχρεο σε φόρο, καθώς και δήλωση με επιφύλαξη.

'Αρθρο 27

Αρμόδιος προϊστάμενος δημόσιας οικονομικής 

υπηρεσίας - Προθεσμία υποβολής και

περιεχόμενο της δήλωσης

1. Για την παραλαβή των δηλώσεων και τη βεβαίωση του φόρου αρμόδιος είναι ο προϊστάμενος δημόσιας οικονομικής υπηρεσίας, που είναι αρμόδιος για τη φορολογία εισοδήματος.

Με αποφάσεις του Υπουργού Οικονομικών μπορεί κάθε φορά να τροποποιείται η αρμοδιότητα που ορίζεται από το προηγούμενο εδάφιο.

2. Η δήλωση υποβάλλεται σε δύο αντίτυπα στον αρμόδιο για τη φορολογία εισοδήματος προϊστάμενο δημόσιας οικονομικής υπηρεσίας και μέσα στις προθεσμίες που προβλέπονται από τις διατάξεις της φορολογίας εισοδήματος.

3. Σε περίπτωση θανάτου του υπόχρεου, η προθεσμία για υποβολή της δήλωσης ορίζεται εξάμηνη και αρχίζει από το θάνατο του υπόχρεου, για τους εξ αδιαθέτου κληρονόμους και από τη δημοσίευση της διαθήκης, για τους κληρονόμους από διαθήκη.

4. Η προθεσμία για υποβολή της δήλωσης για τους νόμιμους αντιπροσώπους, τους κηδεμόνες σχολάζουσας κληρονομίας, τους μεσεγγυούχους, τους προσωρινούς διαχειριστές και τους σύνδικους πτωχεύσεων είναι εξάμηνη, από τότε που έλαβαν γνώση του διορισμού τους.

5. Οι πιο πάνω προθεσμίες υπολογίζονται σύμφωνα με τις σχετικές διατάξεις του Αστικού Κώδικα.

6. Για τον τρόπο της υποβολής της δήλωσης εφαρμόζονται ανάλογα οι διατάξεις του άρθρου 68 του ν.δ/τος 118/1973.

Η δήλωση μπορεί και να ταχυδρομείται επί αποδείξει στον αρμόδιο κατά την παράγραφο 1 του παρόντος άρθρου προϊστάμενο Δ.Ο.Υ., μέχρι την ημερομηνία που ορίζεται από το νόμο για την υποβολή αυτής.

7. Η δήλωση συντάσσεται σε έντυπο που χορηγείται δωρεάν από την υπηρεσία. Ο τύπος, το περιεχόμενο, καθώς και τα έγγραφα που επισυνάπτονται σε αυτό καθορίζονται με αποφάσεις του Υπουργού Οικονομικών, οι οποίες δημοσιεύονται στην Εφημερίδα της Κυβερνήσεως.

8. Η ανωτέρω διαδικασία υποβολής της δήλωσης δεν ισχύει για τα φυσικά πρόσωπα. Τα πρόσωπα αυτά υποχρεούνται σε υποβολή δήλωσης αφού τους αποσταλεί σχετική πρόσκληση. Με απόφαση του Υπουργού Οικονομικών καθορίζεται η διαδικασία υποβολής της δήλωσης από τα φυσικά πρόσωπα.

'Αρθρο 28

Διαδικασία βεβαίωσης του φόρου Παραγραφή - Ατέλειες

1. Για την καταχώριση των δηλώσεων, που υποβάλλονται, την έκδοση των πράξεων επιβολής του φόρου, την επίδοση των προσκλήσεων, των πράξεων και των υπόλοιπων εγγράφων, την εξώδικη λύση των διαφορών, το απόρρητο των φορολογικών στοιχείων και γενικά τη διαδικασία βεβαίωσης του φόρου εφαρμόζονται ανάλογα οι διατάξεις για την επιβολή του φόρου εισοδήματος φυσικών και νομικών προσώπων, όπως ισχύουν, εκτός από τις περιπτώσεις που με τα άρθρα 21 έως 35 του παρόντος ορίζεται διαφορετικά.

2. Για την έκπτωση του Δημοσίου από το δικαίωμά του να κοινοποιήσει πράξη επιβολής φόρου και προστίμου εφαρμόζονται ανάλογα οι διατάξεις του άρθρου 102 του ν.δ/τος 118/1973.

'Αρθρο 29

Καταβολή του φόρου

1. Ο φόρος που αναλογεί με βάση τη δήλωση καταβάλλεται σε τρεις (3) ίσες διμηνιαίες δόσεις μέσα στους μήνες Μάιο, Ιούλιο και Σεπτέμβριο του έτους φορολογίας.

2. Ο κύριος φόρος που οφείλεται με βάση οποιονδήποτε άλλο τίτλο, ο πρόσθετος φόρος και το πρόστιμο καταβάλλονται σύμφωνα με τις διατάξεις της φορολογίας εισοδήματος.

3. Αν ο υπόχρεος καταβάλει όλα τα ποσά που βεβαιώθηκαν σε βάρος του εφάπαξ μέσα στην προθεσμία καταβολής της πρώτης δόσης, εκπίπτει ποσοστό πέντε τοις εκατό (5%).

4. Σε περίπτωση που θα ασκηθεί προσφυγή κατά πράξης επιβολής φόρου, που προβλέπεται από τα άρθρα του παρόντος, βεβαιώνεται αμέσως ποσοστό είκοσι τοις εκατό (20%) του αμφισβητούμενου με την πράξη κύριου και πρόσθετου φόρου.

Το ποσό που βεβαιώνεται εισπράττεται εφάπαξ μέσα στον επόμενο από τη βεβαίωση μήνα και συμψηφίζεται με το φόρο και τον πρόσθετο που θα καθοριστούν με βάση την απόφαση του Διοικητικού Πρωτοδικείου και το ποσό που τυχόν βεβαιώθηκε επιπλέον εκπίπτεται ή επιστρέφεται κατά περίπτωση.

'Αρθρο 30

Πρόσθετοι φόροι

1. Σε περίπτωση υποβολής εκπρόθεσμης δήλωσης, επιβάλλεται πρόσθετος φόρος που ορίζεται σε ποσοστό πέντε τοις εκατό (5%) του ποσού του φόρου που οφείλεται με βάση τη δήλωση, για κάθε μήνα καθυστέρησης, το οποίο δεν μπορεί να υπερβεί το πενήντα τοις εκατό (50%) του φόρου.

Ο πρόσθετος αυτός φόρος εκπροθέσμου συμβεβαιώνεται με το φόρο της δήλωσης, χωρίς να είναι αναγκαίο να εκδοθεί ιδιαίτερη πράξη του προϊσταμένου Δ.Ο.Υ..

2. Σε περίπτωση υποβολής ανακριβούς δήλωσης της αξίας επιβάλλεται πρόσθετος φόρος, που ορίζεται σε ποσοστό εβδομήντα πέντε τοις εκατό (75%) του φόρου, την πληρωμή του οποίου θα απέφευγε ο υπόχρεος λόγω της ανακρίβειας της δήλωσης.

Δεν επιβάλλεται πρόσθετος φόρος ανακρίβειας στις περιπτώσεις που η αξία που προσδιορίστηκε οριστικά δεν είναι μεγαλύτερη του είκοσι πέντε τοις εκατό (25%) της συνολικής αξίας που δηλώθηκε, μετά από τις εκπτώσεις των χρεών.

3. Σε περίπτωση ανακρίβειας των περιγραφικών στοιχείων επιβάλλεται πρόσθετος φόρος που ορίζεται σε ποσοστό εκατό τοις εκατό (100%) επί της διαφοράς μεταξύ καταβληθέντος και καταλογιζόμενου ποσού φόρου, την πληρωμή του οποίου θα απέφευγε ο υπόχρεος λόγω της ανακρίβειας της δήλωσης.

4. Σε περίπτωση παράλειψης υποβολής δήλωσης επιβάλλεται πρόσθετος φόρος που ορίζεται σε ποσοστό εκατόν πενήντα τοις εκατό (150%) του φόρου, την πληρωμή του οποίου θα απέφευγε ο υπόχρεος λόγω της μη υποβολής της δήλωσης και καταλογίζεται με την πράξη.

Σελίδα 3471 

5. Σε περίπτωση ανακρίβειας όσων δηλώθηκαν και παράλειψης δήλωσης άλλων, οι πρόσθετοι φόροι ανακρίβειας και παράλειψης υπολογίζονται επιμεριστικά χωρίς να εξετάζεται αν υπάρχει ή όχι δόλος ή αμέλεια του υπόχρεου σε φόρο ή σε δήλωση.

6. Οι πρόσθετοι φόροι ανακρίβειας ή παράλειψης υποβολής δήλωσης καθορίζονται και επιβάλλονται με την πράξη του προϊσταμένου Δ.Ο.Υ. που καταλογίζει το φόρο.

'Αρθρο 31

Ευθύνες και δικαιώματα των τελευταίων κατόχων ακινήτων α

πό σύμβαση - Ευθύνες των 

αντιπροσώπων των υποχρέων σε φόρο

1. Οι κατόπιν σύμβασης τελευταίοι κάτοχοι των ακινήτων ευθύνονται σε ολόκληρο, μαζί με τους υποχρέους, για την πληρωμή του φόρου που τα βαρύνει, που βεβαιώθηκε με βάση τον τίτλο που αποκτήθηκε για τον υπόχρεο και ο οποίος ισχύει και για τον τελευταίο κάτοχο, όσον αφορά τη δίωξή του για την είσπραξη του φόρου. Στην περίπτωση αυτή, οι τελευταίοι κάτοχοι έχουν δικαίωμα να ασκήσουν τα δικαιώματα του υπόχρεου μόνο ως προς την ακύρωση ή τροποποίηση των οριστικών πράξεων του προϊσταμένου της δημόσιας οικονομικής υπηρεσίας, ακόμη και μετά την πάροδο της νόμιμης προθεσμίας, οπωσδήποτε όμως μέσα σε ένα έτος από την έγγραφη ειδοποίησή τους για πληρωμή, από τη δημόσια οικονομική υπηρεσία.

2. Ο φόρος που βαρύνει το κατεχόμενο ακίνητο υπολογίζεται με επιμερισμό του ολικού φόρου που αναλογεί στο σύνολο της ακίνητης περιουσίας προς την αξία του ακινήτου αυτού. Ο επιμερισμός αυτός γίνεται από τον προϊστάμενο της δημόσιας οικονομικής υπηρεσίας.

3. Οι νόμιμοι αντιπρόσωποι των υποχρέων σε φόρο, καθώς και οι κηδεμόνες σχολάζουσας κληρονομίας, ευθύνονται σε ολόκληρο, μαζί με τους υποχρέους, για την πληρωμή των πρόσθετων φόρων, που γεννήθηκαν και οφείλονται από δικές τους πράξεις ή παραλείψεις.

'Αρθρο 32

Yποχρεώσεις συμβολαιογράφων

1. Απαγορεύεται να συνταχθεί συμβολαιογραφικό έγγραφο, με το οποίο μεταβιβάζεται με αντάλλαγμα ή με χαριστική αιτία η κυριότητα ενός ακινήτου ή μεταβιβάζονται ή δημιουργούνται εμπράγματα δικαιώματα σε αυτό, αν δεν επισυναφθεί από το συμβολαιογράφο στο συμβόλαιο που συντάσσει, πιστοποιητικό του αρμόδιου προϊσταμένου Δ.Ο.Υ., ότι αυτός που μεταβιβάζει το ακίνητο υπέβαλε δήλωση για την ακίνητη περιουσία που βρίσκεται στην Ελλάδα κατά την 1η Ιανουαρίου του έτους που γίνεται η μεταβίβαση του ακινήτου και ότι καταβλήθηκε ολόκληρος ο φόρος ο οποίος επιμεριστικά αναλογεί στην αξία του ακινήτου που μεταβιβάζεται. Ο φόρος αυτός, σε περίπτωση που υποβάλλεται μερική δήλωση πριν από την προθεσμία που προβλέπεται από το άρθρο 27 του παρόντος νόμου, υπολογίζεται με τον ανώτερο συντελεστή που ισχύει κάθε φορά. Στην περίπτωση αυτή, ο φόρος που καταβλήθηκε και αναλογεί στο ακίνητο που μεταβιβάζεται ή στο εμπράγματο σε αυτό δικαίωμα συμψηφίζεται στο φόρο ο οποίος αναλογεί με βάση τη δήλωση και εκείνος που καταβλήθηκε τυχόν επιπλέον επιστρέφεται.

2. Αν αυτός που μεταβιβάζει δεν έχει υποχρέωση να υποβάλει δήλωση φόρου ακίνητης περιουσίας, αντί του πιστοποιητικού του προηγούμενου εδαφίου υποβάλλει στον αρμόδιο προϊστάμενο δημόσιας οικονομικής υπηρεσίας υπεύθυνη δήλωση, στην οποία θα βεβαιώνεται ότι δεν έχει υποχρέωση να υποβάλει δήλωση Φ.Μ.Α.Π.. Η δήλωση αυτή υποβάλλεται σε δύο αντίτυπα από τα οποία το ένα επιστρέφεται θεωρημένο στο μεταβιβάζοντα.

3. Το πιστοποιητικό ή η υπεύθυνη δήλωση κατά περίπτωση μνημονεύεται στο σχετικό συμβόλαιο.

4. Με αποφάσεις του Υπουργού Οικονομικών καθορίζεται κάθε αναγκαία λεπτομέρεια για το περιεχόμενο του πιστοποιητικού και την υποβολή της υπεύθυνης δήλωσης και την εφαρμογή των διατάξεων του άρθρου αυτού.

'Αρθρο 33

Κυρώσεις

1. Σε πρόστιμο μέχρι ένα εκατομμύριο (1.000.000) δραχμές που δεν μπορεί να υπερβεί το διπλάσιο του φόρου υπόκειται:

α) Ο υπόχρεος σε δήλωση ή σε φόρο, ο οποίος δεν συμμορφώνεται με τις υποχρεώσεις που ορίζονται από τις διατάξεις των άρθρων 21 έως 35 του παρόντος, ανεξάρτητα από την επιβολή πρόσθετου φόρου που μπορεί να προβλέπεται και β) καθένας ο οποίος είναι υποχρεωμένος με βάση τις διατάξεις των άρθρων 21 έως 35 του παρόντος ή ο οποίος καλείται από τον προϊστάμενο της δημόσιας οικονομικής υπηρεσίας να δώσει στοιχεία ή πληροφορίες ή να παράσχει υπηρεσίες για την εξακρίβωση της φορολογητέας ύλης ή να τηρήσει, κατά την ενέργεια πράξεων του επαγγέλματος ή του λειτουργήματος που ασκεί, όρους και διατυπώσεις που ορίζονται από τις ίδιες διατάξεις και αρνείται οπωσδήποτε ή παραλείπει να το πράξει.

Το πρόστιμο επιβάλλεται σε βάρος εκείνου που έκανε τις παραβάσεις του προηγούμενου εδαφίου με αιτιολογημένη πράξη του προϊσταμένου της δημόσιας οικονομικής υπηρεσίας. Σε περίπτωση που οι παραβάσεις γίνονται από ομόρρυθμες, ετερόρρυθμες, περιορισμένης ευθύνης, ανώνυμες εταιρείες, συνεταιρισμούς και λοιπά νομικά πρόσωπα, το πρόστιμο επιβάλλεται σε βάρος της εταιρείας του συνεταιρισμού ή του νομικού προσώπου.

Για την έκδοση της πράξης επιβολής του προστίμου, την επίδοσή της, την άσκηση προσφυγής και των ενδίκων μέσων και γενικά τη διαδικασία της βεβαίωσης αυτού εφαρμόζονται ανάλογα οι διατάξεις επιβολής προστίμου που ισχύουν στη φορολογία εισοδήματος φυσικών και νομικών προσώπων.

2. Οι διατάξεις της παραγράφου 2 των άρθρων 30 και 31 και του άρθρου 40 του ν. 820 /1978 "περί λήψεως μέτρων δια την περιστολήν της φοροδιαφυγής και άλλων τινών συναφών διατάξεων" έχουν εφαρμογή και στη φορολογία ακίνητης περιουσίας.

3. Οι ποινές που προβλέπονται από τις διατάξεις του άρθρου 43 του ν. 820/1978 εφαρμόζονται και στους παραβάτες των διατάξεων των άρθρων του παρόντος.

'Αρθρο 34

Μη επιβολή φόρου και δικαιωμάτων για 

λογαριασμό τρίτων - Εξουσιοδοτικές διατάξεις

1. Κανένας άλλος φόρος, τέλος, δικαίωμα ή εισφορά για λογαριασμό του Δημοσίου ή τρίτου δεν βεβαιώνεται μαζί με το φόρο που επιβάλλεται με τα άρθρα του παρόντος.

2. Ο φόρος που επιβάλλεται με τα άρθρα του παρόντος δεν εκπίπτεται, όταν γίνεται υπολογισμός του φορολογητέου εισοδήματος των φυσικών και νομικών προσώπων.

3. Ο Υπουργός Οικονομικών με αποφάσεις του, που δημοσιεύονται στην Εφημερίδα της Κυβερνήσεως:

α) προσδιορίζει, εγκρίνει και δίνει εντολές για κάθε δαπάνη που είναι αναγκαία για την εκτέλεση και εφαρμογή των διατάξεων των άρθρων του παρόντος, η οποία καταλογίζεται στα έξοδα βεβαίωσης των άμεσων φόρων, όπου από τις διατάξεις που ισχύουν δεν ορίζεται διαφορετικά,

β) διατάζει τη διενέργεια γενικής απογραφής των ακινήτων που υπόκεινται στη φορολογία της ακίνητης περιουσίας,

γ) καθορίζει όσα αφορούν την εκτέλεση των διατάξεων των άρθρων του παρόντος και γενικά κάθε αναγκαία λεπτομέρεια για την εφαρμογή τους.

'Αρθρο 35

Φορολογία μεγάλης ακίνητης περιουσίας 

μειονοτικών νομικών προσώπων

1.Ο φόρος στη μεγάλη ακίνητη περιουσία που ορίζεται από τα άρθρα του παρόντος επιβάλλεται και στα μη κερδοσκοπικού χαρακτήρα μειονοτικά νομικά πρόσωπα που βρίσκονται στην 

Σελίδα 3472 

Ελλάδα και προβλέπονται από τη Συνθήκη της Λωζάνης της 24ης Ιουλίου 1923, η οποία κυρώθηκε με νομοθετικό διάταγμα της 25ης Αυγούστου 1923.

2. Τα νομικά πρόσωπα της προηγούμενης παραγράφου του παρόντος άρθρου απαλλάσσονται από το φόρο της μεγάλης ακίνητης περιουσίας, με τον όρο της απαλλαγής με αμοιβαιότητα των αντίστοιχων ελληνορθόδοξων μειονοτικών νομικών προσώπων.

ΚΕΦΑΛΑΙΟ Ε'

ΛΟΙΠΕΣ ΔΙΑΤΑΞΕΙΣ

'Αρθρο 36

Επιχορηγήσεις για ζημιές από πλημμύρες 

και λοιπές θεομηνίες

1. Στις βιομηχανικές και βιοτεχνικές μονάδες, εμπορικά καταστήματα, αγροτικές εκμεταλλεύσεις, άλλες επιχειρήσεις και μη κερδοσκοπικού χαρακτήρα φορείς, που πλήττονται από πλημμύρες και λοιπές θεομηνίες, εκτός σεισμών, δύναται να παρέχεται επιχορήγηση, όπως προβλέπεται στην παράγραφο 2 του παρόντος άρθρου, για την αντιμετώπιση των ζημιών.

2. Η επιχορήγηση συνίσταται στη δωρεάν χρηματική ενίσχυση από το Πρόγραμμα Δημοσίων Επενδύσεων και καταβάλλεται στους δικαιούχους μέσω του Ε.Ο.Μ.Μ.Ε.Χ.. Το ύψος της επιχορήγησης καθορίζεται με κοινή απόφαση των Υπουργών Εθνικής Οικονομίας, Ανάπτυξης και Περιβάλλοντος, Χωροταξίας και Δημόσιων 'Εργων.

3. Η επιχορήγηση θα καλύπτει ζημιές σε κτιριακές εγκαταστάσεις, μηχανικό εξοπλισμό, πρώτες ύλες, εμπορεύματα και φορτηγά αυτοκίνητα δημόσιας και ιδιωτικής χρήσης, τα οποία καταγράφησαν ως ολοσχερώς κατεστραμμένα.

4. Οι διατάξεις των παραγράφων 1 και 2 του άρθρου αυτού ισχύουν και για την παροχή επιχορήγησης στις αντίστοιχες επιχειρήσεις των Νομών Κιλκίς και Φλώρινας, για την κάλυψη μέρους της απώλειας των εσόδων τους από την επιβολή οικονομικών αντιμέτρων στην "πρώην Γιουγκοσλαβική Δημοκρατία της Μακεδονίας".

5. Με απόφαση του Υπουργού Εθνικής Οικονομίας καθορίζονται οι διαδικασίες και οι λεπτομέρειες της εφαρμογής των διατάξεων του παρόντος άρθρου.

'Αρθρο 37

Θέματα Χρηματιστηρίου Αξιών Αθηνών Α.Ε.

1. Μετά την παράγραφο 5 του άρθρου 4 του ν. 2324/1995 προστίθεται νέα παράγραφος ως εξής:

"6. Ειδικώς για την πρόσληψη ειδικού επιστημονικού προσωπικού και νομικών συμβούλων στο Χρηματιστήριο Αξιών Αθηνών Α.Ε. εφαρμόζεται η διάταξη του εδαφίου δ' της παραγράφου 2 του άρθρου 36 του παρόντος νόμου.

Η διάταξη της παραγράφου 3 του ίδιου άρθρου εφαρμόζεται, αναλόγως, και για την πρόσληψη ειδικού επιστημονικού προσωπικού και νομικών συμβούλων στο Χρηματιστήριο Αξιών Αθηνών Α.Ε."

2. Η τελευταία πρόταση της παραγράφου 2 του άρθρου 6 του ν. 2324/1995 αντικαθίσταται ως εξής:

"Η αίτηση για τη μετάταξη υποβάλλεται μέσα σε δύο (2) έτη από τη δημοσίευση του νόμου αυτού."

'Αρθρο 38

Ρυθμίσεις συνταξιοδοτικών θεμάτων ναυτικών

1. Η παράγραφος 1 του άρθρου 23α του κ.ν. 792/1978 (ΦΕΚ 220 Α'), που προστέθηκε με την παρ. Β του άρθρου 5 του ν. 2390/1996 (ΦΕΚ 54 Α'), αντικαθίσταται ως εξής:

"1. (α) Συνταξιούχοι ναυτικοί οι οποίοι (ι) κέκτηνται 15ετή τουλάχιστον θαλάσσια εργασία, στην οποία συμπεριλαμβάνονται η άδεια και οι πάσης φύσεως εξαγορές στο Ν.Α.Τ. και (ιι) τα τέσσερα τελευταία χρόνια της θαλάσσιας εργασίας τους εξαγόρασαν ή ναυτολογήθηκαν σε ειδικότητες για τις οποίες κατείχαν τα αντίστοιχα διπλώματα, πτυχία ή άδειες και η σχέση μεταξύ της ανώτατης σύνταξής τους, όπως αυτή διαμορφώθηκε την 31.12.1996, και του βασικού μισθού της αντίστοιχης Σ.Σ.Ε. του έτους 1996, είναι μικρότερη του 58%, λαμβάνουν από 1.1.1997 σύνταξη ίση με το 58% του βασικού μισθού της αντίστοιχης Σ.Σ.Ε., που ισχύει για το έτος 1996, χωρίς να υπολογίζεται το επίδομα μακροχρόνιας υπηρεσίας.

(β) Ειδικά για πλοιάρχους Α' τάξεως και μηχανικούς Α' τάξεως, οι οποίοι κέκτηνται 15ετή τουλάχιστον θαλάσσια εργασία, στην οποία συμπεριλαμβάνονται η άδεια και οι πάσης φύσεως εξαγορές στο Ν.Α.Τ. και κατείχαν το αντίστοιχο δίπλωμα, και υπηρέτησαν σε πλοία της κατηγορίας Β' του πίνακα Ι του άρθρου 16 του κ.ν. 792/1978 (ΦΕΚ 220 Α'), εφόσον η ανώτατη σύνταξή τους δεν υπερβαίνει το 80% του βασικού μισθού της αντίστοιχης συλλογικής σύμβασης εργασίας, η ανώτατη σύνταξη καθορίζεται στο 58% του βασικού μισθού της Σ.Σ.Ε. του 1996 των ακτοπλοϊκών - επιβατηγών πλοίων.

Στις περιπτώσεις που ναυτολογήσεις ή εξαγορές των εχόντων δίπλωμα Πλοιάρχου Α' τάξεως ή Μηχανικού Α' τάξεως κατά τα τέσσερα τελευταία χρόνια της θαλάσσιας εργασίας τους έγιναν με την ειδικότητα του Υπάρχου, Πλοιάρχου Β', Μηχανικού Α/Β, Μηχανικού Β', θα λαμβάνονται υπόψη για την αντιστοιχία διπλώματος και ναυτολόγησης ή εξαγοράς, εφόσον κατά το αμέσως του 48μηνου προηγούμενο χρονικό διάστημα έγιναν αντίστοιχες ναυτολογήσεις ή εξαγορές με την ειδικότητα του Πλοιάρχου Α', Μηχανικού Α', σε πλοία Β' Κατηγορίας του πίνακα Ι του άρθρου 16 του κ.ν. 792/1978, εφόσον η ανώτατη σύνταξή τους δεν υπερβαίνει το 80% του βασικού μισθού της αντίστοιχης συλλογικής σύμβασης εργασίας, μέχρι συμπλήρωσης έξι (6) ετών θαλάσσιας υπηρεσίας ή εξαγοράς.

(γ) Η εξαγορά υπηρεσίας για τους σκοπούς του άρθρου αυτού περιορίζεται στους 'Ελληνες ναυτικούς που υπάγονται στις κατηγορίες των παραγράφων 2, 4, 8, 10 και 12 του άρθρου 3 του κ.ν. 792/1978, όπως αντικαταστάθηκε με το άρθρο 8 του ν. 1085/1980 (ΦΕΚ 255 Α') και του άρθρου 3 (στ) του κ.ν. 792/1978, όπως προστέθηκε με το άρθρο 10 του ν. 1085/1980, καθώς επίσης και στους καθηγητές ή διευθυντές σπουδών της Δημόσιας Ναυτικής Εκπαίδευσης.

(δ) Σε περίπτωση που η σύνταξη είναι κατώτερη της ανώτατης, υπολογιζομένης χωρίς το επίδομα μακροχρόνιας υπηρεσίας, και συντρέχουν οι προϋποθέσεις των εδαφίων (α) ή (β) της παρούσας παραγράφου κατά περίπτωση, καταβάλλεται σύνταξη που αναλογεί στα χρόνια της θαλάσσιας εργασίας.

(ε) Οι ανωτέρω διατάξεις ισχύουν και για τους συνταξιοδοτηθέντες και τις οικογένειές τους λόγω ατυχήματος, που έλαβε χώρα κατά τη διάρκεια της θαλάσσιας εργασίας τους επάνω στο πλοίο, ανεξάρτητα από το αν κέκτηνται 15ετή τουλάχιστον θαλάσσια εργασία ή αν κατείχαν τα αντίστοιχα διπλώματα, πτυχία ή άδειες, συμπεριλαμβανομένης και της άδειας και των πάσης φύσεως εξαγορών στο Ν.Α.Τ., καθώς επίσης ισχύουν και για την οικογένεια του συνταξιούχου, όπως αυτή ορίζεται στο άρθρο 20 του κ.ν. 792/1978 και κατά τις κείμενες διατάξεις.

(στ) Στις περιπτώσεις κατά τις οποίες η σύνταξη των ναυτικών ή των οικογενειών τους έχει υπολογισθεί ή θα υπολογισθεί με συνταξιοδοτικό μισθό βάσει χρόνου ασφάλισης σε άλλο φορέα, εκτός του Ν.Α.Τ., εφόσον με τη ναυτική υπηρεσία πληρούνται οι προϋποθέσεις των εδαφίων (α) ή (β) της παρούσας παραγράφου κατά περίπτωση, καθώς και τυχόν τροποποιήσεων ή συμπληρώσεών τους, ισχύουν οι αυξήσεις των συντάξεων που προβλέπονται από το παρόν άρθρο χωρίς να λαμβάνεται υπόψη ο χρόνος ασφάλισης στον άλλο φορέα.

Oι διατάξεις αυτές έχουν εφαρμογή ύστερα από αίτηση των ενδιαφερομένων, η δε αύξηση της σύνταξης άρχεται από τον επόμενο μήνα υποβολής της αίτησης ή της εξαγοράς.

(ζ) Αυξήσεις που χορηγούνται από την 1.1.1997 και μετά υπολογίζονται μετά τις ρυθμίσεις των προηγούμενων εδαφίων, με εξαίρεση το διορθωτικό ποσό των συντάξεων του έτους 1996.

Σελίδα 3473 

(η) Οι συντάξεις που ρυθμίζονται με το άρθρο αυτό, αναπροσαρμοζόμενες την 31η Δεκεμβρίου εκάστου έτους δεν θα υπολείπονται του 58% του βασικού μισθού των αντίστοιχων συλλογικών συμβάσεων, όπως ορίζονται επί μέρους στα εδάφια (α) και (β) της παραγράφου 1."

2. Το επίδομα μακροχρόνιας πραγματικής θαλάσσιας υπηρεσίας του άρθρου 33 του κ.ν. 792/1978 υπολογίζεται επί της εκάστοτε καταβαλλόμενης σύνταξης, όπως αυτή διαμορφώνεται μετά τον υπολογισμό οποιωνδήποτε αυξήσεων, επιδομάτων κ.λπ., για όλους τους συνταξιούχους του Ν.Α.Τ..

3. Μετά το εδάφιο (ε) της παρ. 2 του άρθρου 23α του κ.ν. 792/1978, όπως προστέθηκε με την παρ. Β του άρθρου 5 του ν. 2390/1996, προστίθεται εδάφιο (στ), ως εξής:

"στ) Οι διατάξεις του εδαφίου 2 (β) του παρόντος άρθρου έχουν εφαρμογή και για τους ασυρματιστές (Ραδιοτηλεγραφητές), οι οποίοι κατέχουν δίπλωμα Ραδιοτηλεγραφητή Β' τάξης κατά το τελευταίο 48μηνο της υπηρεσίας τους έχουν ναυτολογήσεις ή εξαγορές Ραδιοτηλεγραφητή Α'.

Οι διατάξεις του παρόντος εδαφίου έχουν εφαρμογή, ύστερα από αίτηση των ενδιαφερομένων, η δε αύξηση της σύνταξης αρχίζει από τον επόμενο μήνα υποβολής της αίτησης."

4. Λεπτομέρειες για την εφαρμογή των ρυθμίσεων του άρθρου αυτού, καθώς και λεπτομέρειες για τον τρόπο υπολογισμού όλων των συντάξεων καθορίζονται με αποφάσεις του Υπουργού Εμπορικής Ναυτιλίας.

'Αρθρο 39

Τροποποίηση και κατάργηση διατάξεων σχετικών

με την αντιμετώπιση του δημογραφικού

προβλήματος

1. Το επίδομα τρίτου παιδιού της παρ. 1 του άρθρου 63 του ν. 1892/1990 αυξάνεται σε 40.000 δραχμές από 1.1.1997 και καταβάλλεται μέχρι και τη συμπλήρωση του έκτου (6ου) έτους της ηλικίας του, εφόσον το ετήσιο οικογενειακό εισόδημα των δικαιούχων δεν υπερβαίνει το ποσό των επτά εκατομμυρίων (7.000.000) δραχμών.

2. Η παράγραφος 3 του άρθρου 63 του ν. 1892/1990 τροποποιείται ως εξής:

"3. Στη μητέρα που θεωρείται πολύτεκνη κατά το ν. 1910/1944, όπως τροποποιήθηκε και ισχύει μέχρι σήμερα, καταβάλλεται μηνιαίο επίδομα ίσο προς δέκα χιλιάδες (10.000) δραχμές, για κάθε άγαμο τέκνο ηλικίας μέχρι και είκοσι τριών (23) ετών. Το συνολικό αυτό επίδομα δεν μπορεί να υπολείπεται μηνιαίως του ποσού των είκοσι τριών χιλιάδων (23.000) δραχμών. Το επίδομα καταβάλλεται στη μητέρα, εφόσον το ετήσιο οικογενειακό εισόδημα δεν υπερβαίνει το ποσό των οκτώ εκατομμυρίων (8.000.000) δραχμών. Για κάθε παιδί πέραν του τετάρτου το ετήσιο οικογενειακό εισόδημα προσαυξάνεται κατά πεντακόσιες χιλιάδες (500.000) δραχμές".

3. Το επίδομα σύνταξης της παρ. 4 του άρθρου 63 του ν. 1892/1990, όπως συμπληρώθηκε με τη διάταξη της παρ. 1 του άρθρου 3 του ν. 2163/1993 ορίζεται στις είκοσι τρεις χιλιάδες (23.000) δραχμές μηνιαίως και καταβάλλεται στις δικαιούχες μητέρες, εφόσον το ετήσιο οικογενειακό τους εισόδημα δεν υπερβαίνει το ποσό των τριών εκατομμυρίων (3.000.000) δραχμών.

4. Το ύψος των επιδομάτων, καθώς και των οικογενειακών εισοδημάτων, των προηγούμενων παραγράφων δύνανται να αναπροσαρμόζονται, με κοινές αποφάσεις των Υπουργών Εθνικής Οικονομίας, Οικονομικών και Υγείας και Πρόνοιας, που δημοσιεύονται στην Εφημερίδα της Κυβερνήσεως. Με όμοιες αποφάσεις καθορίζονται τα απαραίτητα δικαιολογητικά και ρυθμίζεται κάθε άλλη αναγκαία λεπτομέρεια εφαρμογής των διατάξεων του παρόντος άρθρου. Τα οικογενειακά επιδόματα του ν.δ. 1153/1972, όπως αυτά ισχύουν σήμερα, καταργούνται.

5. Ως πολύτεκνοι αναγνωρίζονται οι πολίτες των κρατών-μελών της Ευρωπαϊκής 'Ενωσης που κατοικούν ή εργάζονται στην Ελλάδα είτε ως μισθωτοί είτε ως ανεξάρτητοι επαγγελματίες, καθώς και τα μέλη των οικογενειών τους, με τους ίδιους όρους και προϋποθέσεις που αναγνωρίζονται οι 'Ελληνες πολίτες σύμφωνα με τις διατάξεις του πρώτου άρθρου του ν. 1910/1944, όπως αυτές τροποποιήθηκαν και ισχύουν σήμερα. Η πολυτεκνική ιδιότητα των ως άνω πολιτών κρατών-μελών της Ευρωπαϊκής 'Ενωσης αποδεικνύεται σύμφωνα με τα όσα προβλέπονται στις διατάξεις του δεύτερου άρθρου του ν. 1910/1944.

6. Τα επιδόματα που προβλέπονται από τις διατάξεις των παραγράφων 1, 2 και 3 του άρθρου 63 του ν. 1892/1990 (ΦΕΚ 101 Α') και του άρθρου 2 του ν. 2163/1993 (ΦΕΚ 125 Α'), όπως τροποποιούνται δια του παρόντος, παρέχονται και στους κατά τα ανωτέρω αναγνωριζόμενους πολύτεκνους υπηκόους των κρατών- μελών της Ευρωπαϊκής 'Ενωσης με τους ίδιους όρους και προϋποθέσεις που προβλέπονται και για τους 'Ελληνες υπηκόους. Για τη χορήγηση των ως άνω επιδομάτων ισχύουν όσα ορίζονται στην κοινή υπουργική απόφαση Γ1Α/440/1991 (ΦΕΚ 90 Β'), που κυρώθηκε με το ν. 2008/1992 (ΦΕΚ 16 Α'), όπου δε σε αυτή γίνεται λόγος για "ελληνική υπηκοότητα" προστίθενται οι λέξεις "... ή υπηκοότητα κράτους-μέλους της Ευρωπαϊκής 'Ενωσης...".

7. Τα μηνιαία επιδόματα που αναφέρονται στις παραγράφους 1 και 2 και το επίδομα σύνταξης που αναφέρεται στην παράγραφο 3 του άρθρου αυτού αναπροσαρμόζονται κάθε έτος με το δείκτη τιμών καταναλωτή του προηγούμενου έτους.

'Αρθρο 40

'Εναρξη ισχύος

Η ισχύς των διατάξεων αυτού του νόμου αρχίζει:

α) Των διατάξεων των άρθρων 7 (παράγραφοι 2, 3, 4, 5, 6, 8 και 15), 8 (παράγραφοι 1 και 2 του άρθρου 118), 9, 12 (παράγραφοι 1, 3 και 4), 13 (παράγραφοι 1 και 19), 14 (παράγραφος 11) για τα εισοδήματα ή τις δαπάνες που αποκτώνται ή πραγματοποιούνται, κατά περίπτωση, από την 1η Ιανουαρίου 1996 και μετά.

β) Των διατάξεων των άρθρων 7 (παράγραφοι 1, 7, 12, 13 και 14), 10, 12 (παράγραφοι 6 έως και 10), 13 (παράγραφοι 10 και 11), 17 (παράγραφος 3) για τα εισοδήματα που αποκτώνται από την 1η Ιανουαρίου 1997 και μετά.

γ) Των διατάξεων των άρθρων 12 (παράγραφος 2), 13 (παράγραφοι 4, 5 και 18), 14 (παράγραφοι 2, 3, 4, 10, 12, 13 και 14) για κέρδη που προκύπτουν από ισολογισμούς που κλείνουν με 31 Δεκεμβρίου 1996 και μετά.

δ) Των διατάξεων του προτελευταίου εδαφίου της υποπερίπτωσης γγ' της περίπτωσης α' της παραγράφου 1 του άρθρου 31 του ν. 2238/1994, όπως προστέθηκε με την παράγραφο 1 του άρθρου 14 του παρόντος, για δαπάνες που πραγματοποιούνται από την 1η Ιανουαρίου 1996 και μετά.

ε) Των λοιπών διατάξεων από τη δημοσίευση του παρόντος στην Εφημερίδα της Κυβερνήσεως, εκτός εάν ορίζεται διαφορετικά από αυτές.

 

ΠΡΟΕΔΡΟΣ (Απόστολος Κακλαμάνης): Κύριοι συνάδελφοι, παρακαλώ να εξουσιοδοτηθεί το Προεδρείο για την υπ'ευθύνη του επικύρωση των Πρακτικών, ως προς την ψήφιση και στο σύνολο του νομοσχεδίου του Υπουργείου Οικονομικών "Κατάργηση φορολογικών απαλλαγών και άλλες διατάξεις".

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.

ΠΡΟΕΔΡΟΣ (Απόστολος Κακλαμάνης): Το Σώμα παρέσχε τη ζητηθείσα εξουσιοδότηση.

Εισερχόμαστε στη συζήτηση του νομοσχεδίου του Υπουργείου Μεταφορών και Επικοινωνιών. Μόνη συζήτηση επί της αρχής των άρθρων και του συνόλου του νομοσχεδίου "Θέματα αρμοδιότητας του Υπουργείου Μεταφορών και Επικοινωνιών".

Σύμφωνα με την από 16.1.97 απόφαση της Διάσκεψης των Προέδρων, το νομοσχέδιο αυτό θα συζητηθεί με τη διαδικασία της οργανωμένης συζήτησης, σε δύο συνεδριάσεις.

Υπάρχει παραλλήλως και η πρόταση να συζητηθεί με την τακτική διαδικασία εντός του χρόνου αυτών των δύο συνεδριάσεων. Και επιφυλάσσομαι αναλόγως προς τον αριθμό των τροπολογιών, που θα έχουν τυχόν κατατεθεί μετά την 

Σελίδα 3474 

απόφαση αυτή της Διασκέψεως των Προέδρων, να προτείνω περαιτέρω χρόνο, είτε εντός της αυριανής συνεδριάσεως, μετά το πέρας της συζήτησεως των άρθρων του νοοσχεδίου είτε και σε επομένη συνεδρίαση.

ΝΙΚΟΛΑΟΣ ΓΚΕΛΕΣΤΑΘΗΣ: Κύριε Πρόεδρε, το λόγο παρακαλώ.

ΠΡΟΕΔΡΟΣ (Απόστολος Κακλαμάνης): Ορίστε, κύριε Γκελεστάθη, έχετε το λόγο.

ΝΙΚΟΛΑΟΣ ΓΚΕΛΕΣΤΑΘΗΣ: Θα μπορούσε να μας πει ο κύριος Υπουργός Μεταφορών και Επικοινωνιών, αν πρόκειται να κατατεθούν άλλες τροπολογίες αύριο, ώστε να είμαστε ενήμεροι;

ΠΡΟΕΔΡΟΣ (Απόστολος Κακλαμάνης): Προφανώς, πρέπει να ενημερωθεί το Σώμα. Δε θα κατατεθούν την τελευταία στιγμή.

Κύριε Υφυπουργέ, έχετε υπόψη σας να καταθέσετε τροπολογίες;

ΕΜΜΑΝΟΥΗΛ ΛΟΥΚΑΚΗΣ (Υφυπ. Μεταφορών και Επικοινωνιών): Εγώ δεν έχω τροπολογίες. Δεν ξέρω αν έχει ο κύριος Υπουργός, ο οποίος θα έρθει σε λίγο.

ΠΡΟΕΔΡ0Σ (Απόστολος Κακλαμάνης): Καλώς, δεν έχετε υπόψη σας.

Συμφωνείτε, κύριοι συνάδελφοι, να συζητήσουμε το νομοσχέδιο με την τακτική διαδικασία;

ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.

ΠΡΟΕΔΡΟΣ (Απόστολος Κακλαμάνης): Κατά συνέπεια, συμφωνείτε να προχωρήσουμε με την τακτική διαδικασία.

Σε ό,τι αφορά το χρόνο που θα διατεθεί για τη συζήτηση τροπολογιών που έχουν κατατεθεί μετά την προτεραία της Διασκέψεως των Προέδρων, έτσι ορίζει ο Κανονισμός, επιφυλάσσομαι να προτείνω χρόνο, είτε εντός της αυριανής μέρας είτε στην επόμενη συνεδρίαση, στο Σώμα.

Για απόψε προτείνω να συζητηθεί η αρχή του νομοσχεδίου, όπως άλλωστε είναι η απόφαση της Διασκέψεως των Προέδρων και στη δεύτερη συνεδρίαση, να συζητηθούν τα άρθρα.

Γι' απόψε νομίζω ότι πρέπει να ολοκληρώσουμε τη συζήτηση, εάν παραστεί ανάγκη και μετά την δωδεκάτη, ώστε να ολοκληρωθεί η συζήτηση και η ψήσιση του νομοσχεδίου επί της αρχής.

Συμφωνείτε σ' αυτό, κύριοι συνάδελφοι;

ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.

ΠΡΟΕΔΡΟΣ (Απόστολος Κακλαμάνης): Συνεπώς συμφωνούμε.

Ο Εισηγητής της Πλειοψηφίας κ. Δημήτριος Σαρρής έχει το λόγο.

ΔΗΜΗΤΡΙΟΣ ΣΑΡΡΗΣ: Κύριε Πρόεδρε, κυρίες και κύριοι συνάδελφοι, το υπό συζήτηση νομοσχέδιο όπως και ο τίτλος του, με ειλικρίνεια υποδηλώνει και υπογραμμίζει δεν είναι ένα στρατηγικού χαρακτήρα νομοσχέδιο, με το οποίο φιλόδοξα επανατοποθετείται ή αναδιαμορφώνεται η πολιτική στον τομέα των μεταφορών και επικοινωνιών.

Πρόκειται όμως, για ένα σημαντικό νομοθέτημα, με το οποίο επιλύονται με την ισχύ ενός τυπικού νομοθετήματος μία σειρά από χρονίζοντα προβλήματα της αρμοδιότητας του Υπουργείου Μεταφορών και Επικοινωνιών και ορισμένων εποπτευομένων από αυτό νομικών προσώπων.

Τα προβλήματα αυτά εντοπίστηκαν από τη μακρά εφαρμογή στην πράξη κάποιων διατάξεων της ισχύουσας νομοθεσίας και για τις οποίες διαπιστώθηκαν αδυναμίες ή κενά.

Σε αυτές τις περιπτώσεις, είθισται, η μόνη λύση για την άρση των νομοθετικών κενών και αδυναμιών, η άσκηση της αρμοδιότητας του νομοθέτη, δηλαδή να συζητηθούν στην Ελληνική Βουλή, η οποία στη συνέχεια θα διαμορφώσει την πολιτική της βούληση, διατυπώνοντάς την ως κείμενο ενός νέου νόμου.

Το γεγονός βέβαια ότι το υπό συζήτηση και κρίση νομοσχέδιο περιλαμβάνει πολλές επιμέρους ρυθμίσεις, δε σημαίνει ότι στερείται παντελώς αρχής. Η αρχή αυτού του νομοσχεδίου μπορούμε να πούμε ότι είναι ο συντονισμός, η ολοκλήρωση της ενιαίας πολιτικής στον τομέα των μεταφορών και επικοινωνιών.

Οι μεταφορές και οι τηλεπικοινωνίες στη σημερινή εποχή της ταχύτητας και της πληροφορικής, διασφαλίζουν τη μαζική και ταχύτατη μετακίνηση ανθρώπων και αγαθών, την ανταλλαγή και αξιοποίηση της πληροφορίας, συμβάλλοντας έτσι στην ανταλλαγή πολιτιστικών μηνυμάτων, την ανάπτυξη του εμπορίου, την πρόοδο της επιστήμης και της τεχνολογίας.

Φυσικό επακόλουθο είναι οι παραγωγικοί φορείς της Ευρωπαϊκής 'Ενωσης να επικεντρώνουν το ενδιαφέρον τους στους τομείς των μεταφορών, των τηλεπικοινωνιών, της κίνησης κεφαλαίων και να σχεδιάζουν την κατασκευή διευρωπαϊκών δικτύων τηλεπικοινωνιών, οδικών δικτύων, δίκτυα Τραπεζών κλπ.

Αξίζει να σημειωθεί, ότι οι μεταφορές στην Ευρωπαϊκή 'Ενωση αντιπροσωπεύουν το 6% του ΑΕΠ ενώ η γεωργία μόνο το 5%.

Επίσης, οι μεταφορές απορροφούν το 15% της συνολικής κατανάλωσης της ενέργειας στις χώρες της Ευρωπαϊκής 'Ενωσης και το 25% της Πατρίδας μας. Είναι ο τομέας, λοιπόν, στον οποίο σημειώνεται διαρκής αύξηση της ζήτησης από τη δεκαετία του 1970 και μέχρι σήμερα με γεωμετρική, μπορούμε να πούμε, πρόοδο. Η διαρκής αυτή ζήτηση για μετακίνηση όλο και μεγαλύτερων ομάδων πληθυσμού και ποσοτήτων αγαθών, κατέδειξε την ανεπάρκεια υποδομών στα συγκοινωνιακά δίκτυα της Ευρώπης και βέβαια και της Πατρίδας μας ιδιαίτερα. Με τη ραγδαία δε αύξηση της ζήτησης στους τομείς των τηλεπικοινωνιών και της πληροφορικής, οι τηλεπικοινωνίες αναδεικνύονται ως ο δυναμικότερος τομέας της ανάπτυξης και δικαιολογημένα έχουν λάβει το χαρακτηρισμό ότι είναι το "νευρικό σύστημα" της οικονομίας και της σύγχρονης κοινωνίας.

Ζούμε ήδη μέσα στην κοινωνία της πληροφορίας. Η Χώρα μας λόγω της γεωπολιτικής της θέσης εξελίσσεται σε κομβικό κέντρο συνδυασμένων μεταφορών οδικών, σιδηροδρομικών, αεροπορικών και θαλάσσιων, ανάμεσα στην Κεντρική Βορειοανατολική Ευρώπη και Βαλκανική, στη Βορειοανατολική Αφρική και στη Μέση Ανατολή. Γι'αυτό απαιτείται επιτάχυνση των ρυθμών ανάπτυξης και βελτίωσης των υποδομών του συστήματος μεταφορών και τηλεπικοινωνιών.

Η Χώρα μας εξελίσσεται σε σταυροδρόμι θαλάσσιων διαδρομών της Μεσογείου, της Μαύρης Θάλασσας και της Αδριατικής. Εξελίσσεται σε κόμβο τηλεπικοινωνιακών δικτύων με δορυφορικούς σταθμούς, με υπόγεια και υποβρύχια καλώδια και με επίγεια ραδιοηλεκτρικά δίκτυα, σε ένα κομβικό σημείο πληροφορικής και εικόνας.

Η δυνατότητα ταχύτατης ανταπόκρισης της Χώρας μας σε αυτές τις προκλήσεις διαμορφώνουν τις προϋποθέσεις εκείνες απεξάρτησης της Πατρίδας μας από δυσμενείς εξωγενείς παράγοντες, όπως οι εμπόλεμες καταστάσεις -όρα Γιουγκοσλαβία- το κλείσιμο των συνόρων (Σκόπια), δυσχέρειες διελεύσεων που δημιουργούν προβλήματα επικοινωνίας της Χώρας μας με τις χώρες της Ευρώπης.

Η κατασκευή νέων οδικών αρτηριών, ο εκσυγχρονισμός των σιδηροδρόμων, η αναβάθμιση των αεροδρομίων, η κατασκευή και η επέκταση λιμανιών, το συνδυασμένο δίκτυο μεταφορών, θα βοηθήσουν την Πατρίδα μας να βρεθεί σε πλεονεκτική θέση σε σχέση με τις άλλες ευρωπαϊκές χώρες, θα βοηθήσουν στην εξυπηρέτηση διακίνησης και μεταφοράς ανθρώπων και αγαθών, ενώ ταυτόχρονα αναβαθμίζονται περιβαλλοντικά τα μεγάλα αστικά κέντρα και προωθούνται οι στόχοι παράλληλα της περιφερειακής ανάπτυξης.

Κυρίες και κύριοι συνάδελφοι, για όλα αυτά βέβαια απαιτούνται σημαντικές επενδύσεις, απαιτούνται σημαντικά κεφάλαια. Οι πηγές π.χ. του δευτέρου Κοινοτικού Πλαισίου Στήριξης υπάρχουν, αρκεί να επισπευσθούν οι διαδικασίες ώστε να υπάρξουν και οι αναγκαίες απορροφήσεις των διατεθειμένων πιστώσεων.

Καθήκον του αρμόδιου Υπουργείου Μεταφορών και Επικοινωνιών είναι να διαμορφώνει εκείνο το θεσμικό πλαίσιο νόμων και κανόνων μέσα στο οποίο οι αντίστοιχοι οργανισμοί και επιχειρήσεις να αναπτύξουν τη δραστηριότητά τους για την εξυπηρέτηση του πολίτη και την ανάπτυξη της ποιότητας 

Σελίδα 3475 

ζωής. 'Ενα θεσμικό πλαίσιο που με διαφάνεια να εξασφαλίζει την παραγωγικότητα, την αποτελεσματικότητα, με εργασιακή ειρήνη, έτσι ώστε διοίκηση και εργαζόμενοι να συνεργάζονται προς την κατεύθυνση της μεγέθυνσης ποιοτικά και ποσοτικά του επιδιωκόμενου αποτελέσματος.

Αυτό το καθήκον του Υπουργείου επιβάλλει τη συστηματική παρακολούθηση της λειτουργικότητας του θεσμικού πλαισίου και αφού εντοπίζει πιθανές αγκυλώσεις, κενά, παραλείψεις να προχωράει σε βελτιώσεις, ώστε να γίνεται ένα χρήσιμο εργαλείο επίλυσης των ζητημάτων που προκύπτουν και όχι τροχοπέδη στην επίλυσή τους. Αυτό το στόχο επιχειρεί να εξυπηρετήσει και το παρόν νομοσχέδιο προχωρώντας στη ρύθμιση διαφόρων εκκρεμών και παράλληλα επειγόντων θεμάτων που αφορούν τις υπηρεσίες του Υπουργείου

Μεταφορών και Επικοινωνιών, αλλά και επιχειρήσεις και οργανισμούς που εποπτεύονται απ'αυτό.

Αξίζει να σημειωθεί, ότι ίσως για πρώτη φορά ενσωματώθηκαν στο παρόν νομοσχέδιο αρκετές ενδιαφέρουσες τροπολογίες, οι οποίες υποβλήθηκαν εμπρόθεσμα και συζητήθηκαν διεξοδικά στη Διαρκή Επιτροπή. Σε αυτό το νομοσχέδιο -είναι παρών και ο Υπουργός Μεταφορών- πιθανότατα να μην υπάρξουν τροπολογίες, κατ'εξαίρεση όλων των άλλων νομοθετημάτων που έχουμε συζητήσει στην Αίθουσα, ή θα υπάρξουν ελάχιστες.

Οι ρυθμίσεις που επιχειρεί το παρόν σχέδιο νόμου θα αντιμετωπίσουν επιμέρους προβλήματα της αρμοδιότητας του Υπουργείου Μεταφορών και Επικοινωνιών σε διάφορους τομείς. Θα έχουμε την ευκαιρία και κατά τη συζήτηση του νομοσχεδίου κατ'άρθρον, να μιλήσουμε διεξοδικά για κάθε ρύθμιση χωριστά.

Εγώ, μιλώντας επί της αρχής, θα κάνω μία περιληπτική παρουσίαση των σημαντικότερων σημείων του νομοσχεδίου και των ρυθμίσεων που προβλέπει.

Συγκεκριμένα προβλεπονται οι παρακάτω ρυθμίσεις των συνεργείων επισκευής αυτοκινήτων και μοτοσυκλετών, που χαρακτηρίζονται πλέον ως χαμηλής όχλησης και μπορούν να ενταχθούν σε περιοχές γενικής κατοικίας.

Δεύτερον, της ταξινόμησης των εισαγόμενων μεταχειρισμένων πετρελαιοκίνητων λεωφορείων και φορτηγών αυτοκινήτων μικτού βάρους άνω των τρεισήμισι και τεσσάρων τόνων αντίστοιχα.

Τρίτον, των περιορισμών και των απαγορεύσεων για εγκατάσταση νέων πρατηρίων υγρών καυσίμων διατηρουμένων κάποιων αποστάσεων ή γειτνίασης με κάποιες λειτουργίες συγκεκριμένης μορφής.

Τέταρτον, των όρων ίδρυσης σταθμών υπεραστικών λεωφορείων και φορτηγών αυτοκινήτων.

Πέμπτον, των τεχνικών επιθεώρησης οχημάτων με σύσταση ειδικής υπηρεσίας για έκδοση αδειών και εγκρίσεων που προβλέπονται από την Ευρωπαϊκή 'Ενωση μέσα από συγκεκριμένες Κοινοτικές Οδηγίες.

'Εκτον, των ΚΤΕΛ με σύσταση εξελεγκτικής επιτροπής.

'Εβδομον, της χορήγησης αδειών φορτηγών αυτοκινήτων Ι.Χ. με ειδικό βάρος άνω των τεσσάρων τόνων και τις προϋποθέσεις χορήγησης των αδειών αυτών.

'Ογδοον, των ελέγχων παραβάσεων αυτοκινήτων Δ.Χ. οι οποίοι έλεγχοι πλέον ανατίθενται στη νέα υπηρεσία της ΣΔΟΕ, της Υπηρεσίας Δίωξης Οικονομικού Εγκλήματος.

'Ενατον, της κατ' εξαίρεση ταξινόμησης Ι.Χ. οχημάτων επιβατικών φορτηγών και λεωφορείων που προορίζονται για την κάλυψη των αναγκών των ΟΤΑ, αναπτυξιακών συνδέσμων, νομικών προσώπων κ.λπ.

Δέκατον, του Οργανισμού Σιδηροδρόμων Ελλάδος για την παραχώρηση και μεταβίβαση χωρίς αντάλλαγμα, όλων των κυρίων και παρεπομένων δικαιωμάτων που απορρέουν από συμβάσεις έργων στη συσταθείσα θυγατρική εταιρεία "Εργα Ο.Σ.Ε. Α.Ε."

Ενδέκατον, των τηλεπικοινωνιακών υπηρεσιών, οι οποίες απελευθερώνονται μερικά χρόνια πριν από την προβλεπόμενη από την Ευρωπαϊκή 'Ενωση ημερομηνία πλην εκείνων που παραμένουν αποκλειστικό δικαίωμα του Ο.Τ.Ε., καθώς και των όρων χορήγησης των απαιτουμένων αδειών. Επίσης, των κριτηρίων ως προς το ασυμβίβαστο της ιδιότητος του προέδρου και του αντιπροέδρου της Εθνικής Επιτροπής Τηλεπικοινωνιών.

Δωδέκατον, του Οργανισμού Αστικών Συγκοινωνιών Θεσσαλονίκης, ως προς τα κριτήρια εκλογιμότητας των μελών του διοικητικού συμβουλίου και της συμμετοχής στο διοικητικό συμβούλιο κρατικού αντιπροσώπου καθώς και τον τρόπο πρόσληψης και απόλυσης του γενικού διευθυντή.

Δέκατον τρίτον, της Υπηρεσίας Πολιτικής Αεροπορίας για τη σύσταση στο Υπουργείο Μεταφορών και Επικοινωνιών επιτροπής, με πρόεδρο καθηγητή Πανεπιστημίου για την εκπόνηση μελέτης και την υποβολή πρότασης σχετικά με την αναμόρφωση της ισχύουσας νομοθεσίας, που αφορά την οργάνωση και τη λειτουργία της Υπηρεσίας Πολιτικής Αεροπορίας. Τίθενται στην κυριότητα της ΥΠΑ το σύνολο των κινητών πραγμάτων, που είναι στην κυριότητα, μέχρι την ψήφιση του νομοσχεδίου, της υπό εκκαθάριση εταιρείας "Αερολιμήν Αθηνών Α.Ε.". Με την επόμενη διάταξη του ίδιου άρθρου η ΥΠΑ δύναται να καταρτίζει, να οργανώνει, να εκτελεί προγράμματα εκπαίδευσης, επιμόρφωσης, εξειδίκευσης προσωπικού όσων κρατικών φορέων εμπλέκονται άμεσα στην υλοποίηση του προγράμματος ασφαλείας της Πολιτικής Αεροπορίας.

Δέκατον τέταρτον, της Ολυμπιακής Αεροπορίας με την υπαγωγή της στο φορολογικό καθεστώς των εταιρειών του ιδιωτικού τομέα πλέον, απαλλασσόμενη ταυτόχρονα από κάθε προμήθεια που θα πρέπει να καταβληθεί στο Δημόσιο για την παροχή εγγυήσεων, απαλλαγής από την καταβολή φόρου συγκέντρωσης κεφαλαίου κατά την αύξηση του κεφαλαίου της και απαλλαγής της από τυχόν φόρους που ενδέχεται να υποβληθούν κατά τις διαδικασίες αναδιάρθρωσης της επιχείρησης στα πλαίσια της εξυγίανσής της.

Δέκα πέντε, του Οργανισμού Τηλεπικοινωνιών, με τη μεταβίβαση της σχετικής άδειας παροχής υπηρεσιών προσωπικών επικοινωνιών μέσω του δικτύου προσωπικών επικοινωνιών τεχνολογίας DCS 1800 σε πανελλήνια βάση η οποία χορηγήθηκε στον Ο.Τ.Ε. Α.Ε. με το π.δ. 437/95 σε θυγατρική του εταιρία με την επωνυμία "Κυψελοειδές λειτουργικό σύστημα κινητών τηλεπικοινωνιών Α.Ε." και τα εξ αυτής απορρέοντα δικαιώματα. Είναι γνωστό ότι πριν ένα χρόνο το Δεκέμβριο του 1995 το Υπουργείο Μεταφορών και Επικοινωνιών χορήγησε στον Ο.Τ.Ε. άδεια χρήσης κινητής τηλεφωνίας ξηράς κάτι το οποίο η προηγούμενη Κυβέρνηση είχε αρνηθεί επίμονα.

Η κινητή τηλεφωνία του Ο.Τ.Ε. θα είναι σύγχρονη, θα είναι υπέρ των καταναλωτών και θα διασφαλίζει τον υγιή ανταγωνισμό. Οι σημαντικότερες διαφορές του DCS 1800 από το γνωστό GSM της κινητής τηλεφωνίας είναι πρώτον από τεχνική άποψη, η υψηλότερη περιοχή συχνοτήτων λειτουργίας, δεύτερον, η μικρότερη ισχύς εξόδου φορητής συσκευής και σταθμών βάσης. Αυτό σημαίνει ότι είναι περισσότερο φιλική προς το χρήστη του κινητού τηλεφώνου και προς το περιβάλλον. Βεβαίως επιστημονικά δεν έχει τεκμηριωθεί ακόμη αν υπάρχει επιβάρυνση του ανθρώπινου οργανισμού από τη χρήση κινητού τηλεφώνου. Τρίτον, από σχεδιαστική άποψη η δομή είναι κυψελοειδής με κυψέλες διαμέτρου 0,4 έως 8 χιλιόμετρα με μεγαλύτερη χωρητικότητα έναντι του GSM. Το κινητό τηλέφωνο θα είναι μικρότερο, ελαφρότερο και αποτελεσματικότερο.

Γενικότερα η στρατηγική του Ο.Τ.Ε. είναι να έχει δεσπόζουσα θέση στην τηλεπικοινωνιακή αγορά και να πετύχει σημαντική παρουσία σε επιλεγμένες αγορές του εξωτερικού. Η αποστολή του είναι η παροχή υψηλής ποιότητας προϊόντων χαμηλού κόστους. 'Εχει στόχους εμπορικούς, ανάπτυξης υποδομής του δικτύου, στρατηγικές και προγράμματα, στροφή προς τον πελάτη και προς τη δημιουργία εμπορικής κουλτούρας στον Οργανισμό, προς την ανάπτυξη νέων προϊόντων και υπηρεσιών και βέβαια επέκτασή τους στη γύρω περιοχή. 'Ηδη έχει επεκταθεί με θυγατρική του εταιρία στην περιοχή της Βαλκανικής, στη Μαύρη Θάλασσα κ.λπ.

Σελίδα 3476 

Τέλος, το άρθρο 16, το ακροτελεύτιο περιλαμβάνει μία σειρά ρυθμίσεων στις οποίες συμπεριλαμβάνονται μεταξύ άλλων ρυθμίσεις για τους υποψήφιους οδηγούς μοτοσυκλετών και αυτοκινήτων, που υποχρεούνται πλέον να συμμετέχουν σ' ένα ελάχιστο αριθμό ωρών θεωρητικής και πρακτικής εκπαίδευσης από 1.1.98. Πρέπει επιτέλους ο υποψήφιος οδηγός να γνωρίζει ποιο είναι το σασμάν, τι είναι το διαφορικό και ποια είναι η διαφορά τους.

Υπάρχουν ρυθμίσεις για την κατάργηση των πάσης φύσεως μη ανταποδοτικών εισφορών υπέρ της ΕΛΠΑ, διατηρουμένων βεβαίως εκείνων που έχουν ανταποδοτικότητα. Είναι, δηλαδή, για τις άδειες οδηγήσεως του εξωτερικού. Ακόμη υπάρχουν ρυθμίσεις για τη διευκόλυνση των ομογενών μας των προερχομένων από την πρώην Σοβιετική 'Ενωση, ως προς την αυτόματη μετατροπή σε ελληνική της άδειάς τους οδήγησης που κατείχαν πριν έρθουν στη Χώρα μας, καθώς και την άδεια να θεωρηθεί μέρος της οικοσκευής τους βενζινοκίνητο ή πετρελαιοκίνητο επιβατικό Ι.Χ. αυτοκίνητο.

Επίσης, χορηγούνται με αυτό το νομοσχέδιο στον Πανελλήνιο Σύλλογο Παραπληγικών επτά άδειες Δ.Χ. επιβατικών αυτοκινήτων για την περιοχή Αθηνών, τρεις για την περιοχή Θεσσαλονίκης και από δύο για τους νομούς με πληθυσμό μεγαλύτερο των εκατό χιλιάδων κατοίκων και από μία για τους νομούς με πληθυσμό μικρότερο των εκατό χιλιάδων κατοίκων σε φορείς της ΕΣΑΕΑ, δηλαδή της Ελληνικής Συνομοσπονδίας Ατόμων με Ειδικές Ανάγκες. Τα αυτοκίνητα αυτά θα είναι κατάλληλα διασκευασμένα σύμφωνα με ειδικές προδιαγραφές για τη μεταφορά ατόμων με βαριές κινητικές αναπηρίες. Δηλαδή, το καροτσάκι καθώς και τα άτομα που το συνοδεύουν θα μπει μέσα σ' αυτό το ειδικά διασκευασμένο όχημα.

Με τα παραπάνω κυρίες και κύριοι συνάδελφοι, ενδεικτικά σημεία, αποδεικνύεται η σημαντικότητα του παρόντος νομοσχεδίου, το οποίο έρχεται να δώσει λύση σε μία σειρά από χρονίζοντα προβλήματα του Υπουργείου Μεταφορών και Επικοινωνιών. 'Ετσι η Κυβέρνηση, η πολιτική ηγεσία του Υπουργείου Μεταφορών και Επικοινωνιών, ο νομοθέτης με το σημερινό νομοσχέδιο δίνουν τη δυνατότητα στην Ελληνική Βουλή να υλοποιήσει την πολιτική της βούληση ψηφίζοντας το παρόν σχέδιο νόμου. Γι' αυτούς τους λόγους εισηγούμαι την υπερψήφισή του. Σας ευχαριστώ.

(Χειροκροτήματα από την Πτέρυγα του ΠΑ.ΣΟ.Κ.)

(Στο σημείο αυτό την Προεδρική 'Εδρα καταλαμβάνει ο Δ' Αντιπρόεδρος της Βουλής κ. ΝΙΚΟΛΑΟΣ ΚΑΤΣΑΡΟΣ).

ΠΡΟΕΔΡΕΥΩΝ (Νικόλαος Κατσαρός): Κύριοι συνάδελφοι, ο Γενικός Γραμματέας της Κοινοβουλευτικής Ομάδας της Νέας Δημοκρατίας ορίζει ως Kοινοβουλευτικό Eκπρόσωπο κατά τη συζήτηση αυτού του νομοσχεδίου το Βουλευτή Φωκίδας κ. Νικόλαο Γκελεστάθη.

Ο Kοινοβουλευτικός Eκπρόσωπος του ΚΚΕ ορίζει ως ειδικό αγορητή το Βουλευτή κ. Σταύρο Παναγιώτου.

Ο Πρόεδρος του ΔΗΚΚΙ, κ. Δημήτριος Τσοβόλας, ορίζει ως Eιδικό Aγορητή το Βουλευτή κ. Ιωάννη Δημαρά.

Επίσης, έχω την τιμή να ανακοινώσω στο Σώμα, ότι τη συνεδρίασή μας παρακολουθούν από τα Δυτικά Γενικά Θεωρεία πενήντα τρεις μαθητές και τέσσερις συνοδοί από το 13ο Δημοτικό Σχολείο Αχαρνών Ανατολικής Αττικής, αφού προηγουμένως ξεναγήθηκαν στην έκθεση της αίθουσα "ΕΛΕΥΘΕΡΙΟΣ ΒΕΝΙΖΕΛΟΣ".

Τους καλωσορίζουμε στην Αίθουσα.

(Χειροκροτήματα από όλες τις Πτέρυγες)

Ο εισηγητής της Νέας Δημοκρατίας κ. Αθανάσιος Γιαννόπουλος, Βουλευτής Φθιώτιδας έχει το λόγο.

ΑΘΑΝΑΣΙΟΣ ΓΙΑΝΝΟΠΟΥΛΟΣ: Κύριε Πρόεδρε, κύριοι συνάδελφοι, κύριε Υπουργέ, πραγματικά μετά από την ενδελεχή αυτή αναφορά και ξενάγηση του Εισηγητού της Πλειοψηφίας πάνω στο θέμα ακριβώς του Υπουργείου Μεταφορών -που κανείς δεν αμφισβητεί ότι το γνωστικό αντικείμενο, που άπτεται το Υπουργείο Μεταφορών και Επικοινωνιών, είναι τεράστιο, είναι ένα ολόκληρο κράτος- θα μπορούσε να πει κανείς, ότι γίνεται κανείς ανακόλουθος, αν πιστέψει ότι το νομοσχέδιο αυτό έχει αρχή.

Λυπάμαι, κύριε Υπουργέ, αλλά το νομοσχέδιο αυτό στερείται οποιασδήποτε αρχής. Διότι κι εσείς έμμεσα στη Διαρκή Κοινοβουλευτική Επιτροπή είχατε χαρακτηρίσει ότι υπάρχει στο νομοσχέδιο αυτό η τάση να ρυθμίσει, να τροποποιήσει, να βελτιώσει, να κάνει, τέλος πάντων, ένα "λίφτινγκ" σ' αυτά που εσείς κάνατε. Και είναι απορίας άξιο, πώς μέσα σε ένα τόσο βραχύ χρονικό διάστημα δύο ετών, φέρνετε αυτές τις τροποποιήσεις και τις κάνετε, σαν να λέτε ότι δεν υπάρχει συνέχεια της Κυβέρνησης ΠΑ.ΣΟ.Κ., σαν να λέτε ότι από το 1993 μέχρι τώρα το 1997 υπήρχε ένα άλλο διάλειμμα, κάποιας άλλης κυβέρνησης. Εκτός αν θέλετε να υποδηλώσετε ότι έχετε κάποια άλλη διαφορετική νοοτροπία στο πνεύμα του εκσυγχρονισμού, που εσείς υιοθετείτε και επαγγέλεσθε.

'Αρα, λοιπόν, και μόνο κάτω από το πρίσμα αυτό θα μπορούσε κανείς, χωρίς να έχει μονομανή διάθεση, να κάνει μία κριτική καθαρώς κομματική, να πει ότι πιθανόν να έχετε δίκιο, διότι μέσα στη δυναμική που παρουσιάζει η ζωή μας, κάτι διαπιστώσατε ότι δεν περπάταγε καλά. Και πιστεύω, ότι μόνο σ'αυτά τα οποία έχουν κάποιες ρυθμίσεις, που είναι ανελαστικές, σύμφωνα με την Ευρωπαϊκή 'Ενωση, εκεί πραγματικά μπορώ να δώσω κάποια εξήγηση. Αλλά για όλα τα άλλα, θα ήθελα να ρωτήσω με όλη την εκτίμηση που τρέφω στο πρόσωπό σας, οι τότε Εισηγητές, οι τότε υπηρεσιακοί παράγοντες, από πού είχαν κατέβει, από το διάστημα και δεν ήξεραν την ελληνική πραγματικότητα;

Γι' αυτό, λοιπόν, θα μου επιτρέψετε να σας πω, κύριε Υπουργέ, ότι διαβλέπω, μέσα σ'αυτές τις τροποποιήσεις του νομοσχεδίου, ότι πιθανόν κάποιες κομματικές εξυπηρετήσεις προεκλογικής φύσεως πάτε να ρυθμίσετε.

Διερωτάται κανείς, από τα δεκαέξι αυτά άρθρα, που βλέπουμε και στα δεκαπέντε να υπάρχουν τροποποιήσεις, των άρθρων των δικών σας και των διατάξεων των δικών σας, γιατί λοιπόν δε βγάζετε μία γενική διάταξη, -όπως είπε πολύ προσφυώς ο κ. Γκελεστάθης στη Διαρκή Κοινοβουλευτική Επιτροπή- ότι καταργείται παν ό,τι προέρχεται από το παλαιό ΠΑ.ΣΟ.Κ. και ότι εισηγούμεθα κάτι καινούριο, που έχει το εκσυγχρονιστικό πνεύμα του ΠΑ.ΣΟ.Κ.;

Για να έρθουμε τώρα και στην ουσία του θέματος. Γιατί μετά την αναφορά, την οποία έκανε ο κ. Σαρρής, πάνω στις επικοινωνίες και στις συγκοινωνίες γενικώς, να πει, τόσα χρόνια τι έγινε; Ποιοι ήταν οι στόχοι; Ποια ήταν η μεθοδολογία του Υπουργείου, που θα μπορούσε κάλλιστα βασικούς άξονες να λύσει;

Για να μην πω βέβαια -γιατί θα είναι και κακόγουστο, αλλά θα είναι και μεροληπτικό από μέρους μου- ότι μόνο η εποχή της διακυβερνήσεως της Χώρας από το ΠΑ.ΣΟ.Κ. ήταν αυτή που μας έφθασε σ'αυτά τα τραγικά αδιέξοδα. Δυστυχώς, όμως, έχετε τη μεγάλη μερίδα του χρόνου και δε νομίζω ότι μπορείτε στη μεταπολιτευτική χρονική περίοδο να μας δώσετε εξηγήσεις, όσον αφορά τη στρατηγική σας πάνω ακριβώς στο χώρο μεταφορές-επικοινωνίες.

Θα ήθελα να σας πω, κύριε Υπουργέ, ότι θα περιμέναμε όλοι, όχι ένα τέτοιο νομοσχέδιο που όπως είπαμε και χαρακτηρίσαμε δεν έχει αρχή, αλλά ένα στρατηγικής φύσεως νομοσχέδιο που θα έδινε μια άλλη διάσταση στη Χώρα μας, μια άλλη προοπτική. Τουλάχιστον αυτά τα όνειρα που είχαμε όλοι, να πραγματωθούν, έστω και αργά. Αλλά είναι κάτι τροποποιήσεις μεσοβέζικες, τις οποίες τις βλέπει κανείς και διερωτάται, γιατί έρχονται τώρα προς συζήτηση και δεν υπάρχει προγραμματισμός.

Θα σας πω για το τρένο: 'Οταν έγινε η γραμμή Αθήνα-Θεσσαλονίκη, -εδώ και εκατό χρόνια, -έχει μια ιστορία εκατό ετών- θα γνωρίζετε, ότι εάν σκαρφάλωσε επάνω στο Καλλίδρομο δε σκαρφάλωσε από κανέναν άλλο λόγο, αλλά γιατί ήταν η Κωπαϊδα. Η Κωπαϊδα έχει αποξηρανθεί. Αυτό έχει γίνει εδώ και πάρα πολλά χρόνια. Αλλά, θα μου πείτε, εδώ υφίστανται ακόμη ο οργανισμός Κωπαίδος, τώρα φανταστήκατε ότι το τρένο θα έπρεπε να διέρχεται δι'άλλης οδού; Εφθάσαμε στο σημείο να πούμε, ότι τέλος πάντων το τρένο μέχρι το 2000, θα περάσει από κάπου αλλού. Από πού; Από τη σήραγγα Καλλιδρόμου και θα διασχίσει το Σπερχειό.

Σελίδα 3477 

Θα ήθελα σήμερα, από του Βήματος αυτού να κάνω μια αναφορά στην πρόσφατη θεομηνία. Ο Σπερχειός, αν λέγεται Σπερχειός, λέγεται από το ρήμα σπέρχω, που σημαίνει τρέχω βιαστικά, καταστρέφω. Και δεν υπάρχει καμία ρύθμιση μέχρι τώρα, όσον αφορά την κοίτη του Σπερχειού. Να, η τραγικότητα της καταστάσεως που έκανε πέντε γεφύρια να χαθούν μέσα σε ώρες, που χάλασε όλη την υποδομή της Φθιώτιδας. Αντιλαμβάνεσθε ότι αν υπάρξει σιδηροδρομική γραμμή -δεν ξέρω ακριβώς αυτήν τη μελέτη, αλλά πιστεύω βέβαια ότι οι σοφοί τεχνοκράτες θα έχουν ευαισθητοποιηθεί πάνω στο Σπερχειό-και δε γίνει μια σωστή κοίτη του Σπερχειού, τι τύχη θα έχει οποιαδήποτε χάραξη μιας νέας γραμμής.

Θα ήθελα να σας υπενθυμίσω, κύριε Υπουργέ, ότι προ διετίας -για να δείτε ακριβώς αυτήν την κακοδαιμονία της Χώρας μας- έγινε μια μεγάλη καταστροφή πάλι στο σιδηροδρομικό δίκτυο. Και πού έγινε; 'Εγινε, στην περιοχή Αρτίνη, μετά από τη μεγάλη καταστροφή των μεγάλων βροχοπτώσεων του Οκτωβρίου του 1994. Εκεί θα ενθυμείσθε -δεν ήσασταν εσείς Υπουργός- ότι υπήρξε μια διακοπή της σιδηροδρομικής επικοινωνίας με τη Βόρειο Ελλάδα για ένα μήνα και λίγες ημέρες. Αντιλαμβάνεσθε, λοιπόν, ότι από χρόνια έπρεπε να έχουμε μπει στη φιλοσοφία ενός γρήγορου τρένου, ενός ευέλικτου τρένου, ενός τρένου που να περνά από άλλες γραμμές, ενός τρένου που να μην αποτελεί στόχο σε περίπτωση κάποιας εμπολέμου συρράξεως των εχθρών μας, διότι αντιλαμβάνεσθε ότι θα είναι βασικός στόχος πάνω στο Καλλίδρομο η σιδηροδρομική γραμμή. Μην ξεχνάτε το Γοργοπόταμο.

Θα περιμέναμε τόσα χρόνια -στη διακυβέρνηση τη δική μας διότι εμείς αναλαμβάνουμε τις ευθύνες μας, στο χρονικό διάστημα το οποίο ήμασταν Κυβέρνηση και εξουσία- στα δέκα πέντε, δέκα έξι χρόνια διακυβερνήσεως της Χώρας από εσάς κάτι να γίνει. Δε νομίζω, κύριε Υπουργέ, ότι σήμερα μπορούμε να συζητάμε για τα φανοποιία και τα γκαράζ που υπάρχουν στις αστικές μας περιοχές, Κυνοσάργους κ.λπ., τα ξέρετε θα έχετε πάει να δείτε τι γίνεται. Αλλά δεν μας κάνετε και διαφοροποίηση, ποιων συνεργείων. 'Αλλο είναι το συνεργείο που επισκευάζει μπουλντόζες και τρακτέρ και άλλο είναι το συνεργείο που φτιάχνει μοτοποδήλατα.

Και δίνετε πάλι μία παράταση. Παράταση δίνετε ακόμη και σε αυτούς τους αγαπητούς βιοτέχνες, επαγγελματίες, που έχουν χαμηλή κατάρτιση και λέτε ότι θα τους δώσετε κάποια διπλώματα κ.λπ.. Περάστε τους από μια επιτροπή, δώστε τους τα διπλώματα, τα οποία χρειάζονται για να μπορούν και αυτοί να εκτελούν με υψηλή απόδοση το καθήκον τους, που πραγματικά όλοι είμαστε μάρτυρες κάποιων κακών εργασιών από μέρους τους.

Και ερχόμαστε στην ταξινόμηση που λέτε για τα μεταχειρισμένα πετρελαιοκίνητα φορτηγά αυτοκίνητα. Η επταετία τώρα καθιερώθηκε; Δεν μπορούσατε αυτό να το έχετε δει από πιο μπροστά.

'Οσον αφορά τις αντλίες των υγρών καυσίμων, εκεί είναι το μεγάλο πρόβλημα, εάν θα υπάρξει συγκεκριμένη απόσταση σε μια ελεύθερη οικονομία, που άλλες είναι οι συνθήκες που ρυθμίζουν την απόσταση των πρατηρίων; Δεν είναι αφελείς οι εταιρείες, να πάνε να κάνουν συνωστισμό σε μια περιοχή που ήδη υπάρχει κορεσμός τέτοιων καταστημάτων, τέτοιων πρατηρίων.

'Οσον αφορά για τα φορτηγά αυτοκίνητα ιδιωτικής χρήσεως, γίνονται ρυθμίσεις με τις διάφορες ποσοστώσεις σε χρηματικές καταβολές. Μα αυτό το πράγμα δεν μπορεί να διαιωνίζεται. Δεν μπορεί να εμφανίζεται επί παραδείγματι ότι ένας νομοταγής πληρώνει εκατό χιλιάδες δραχμές και κάποιος άλλος, ο οποίος θεωρείται ο έξυπνος, ο καπάτσος και ο επιτήδειος, να περιμένει κάποια ρύθμιση από κάποιο Υπουργείο, από κάποιους που τον εξυπηρετούν, τέλος πάντων, για να έλθει σε μία ρύθμιση των τριάντα χιλιάδων δραχμών. Αντιλαμβάνομαι ότι υπάρχουν επαγγελματίες που καταστράφησαν μετά από θεομηνίες. Ουδείς παραγνωρίζει τις πρόσφατες καταστροφές που έγιναν και πραγματικά υπήρχαν ζημιές, αλλά εδώ αυτή η τακτική, που υιοθετείται και νομοθετούμε εμείς σήμερα, δημιουργεί πολίτες, οι οποίοι δε σέβονται νόμους, δεν αναγνωρίζουν τίποτα, περιμένουν ευκαιριακά να λύσουν τα οποιαδήποτε προβλήματα. Και ερχόμαστε εμείς εδώ ως αφελείς και γινόμαστε ανακόλουθοι κάτω από το πρίσμα ενδεχομένως κάποιων πιέσεων να νομοθετούμε ξανά. Και διερωτάται κανείς, αυτές όλες οι ρυθμίσεις τις οποίες κάνετε με το παρόν νομοσχέδιο και οι οποίες πραγματικά έχουν τη συνέχεια της Κυβερνήσεώς σας, έχουν τη συνέχεια του ΠΑ.ΣΟ.Κ., τι είναι; Τότε ήταν σωστές, τότε ήταν λάθος; Κοντεύουμε πια να τρελλαθούμε. Τι γίνεται μέσα σ'αυτό το νομοθετικό αλλαλούμ, τι υπάρχει; Θα περιμένουμε τις απαντήσεις σας πάνω σ'αυτό το θέμα και βέβαια θα ήθελα να σας πω το εξής. 'Οτι σε πάρα πολλά σημεία του αντικειμένου σας, κύριε Υπουργέ, ακούγονται πάρα πολλά. Δεν είμαστε εμείς που έχουμε διάθεση κάποιας φιλοκατηγορίας. Δεν είμαστε εμείς που θέλουμε να υιοθετήσουμε ένα πνεύμα που έχει προσωπική ενδεχομένως διάσταση, ή -για να μη το χαρακτηρίσω και το προσωποποιήσω- να έχει κάποια αμεσότητα στη σκληρή κριτική από την κομματική μας θέση των κάποιων προβλημάτων που έχουν αναφυεί στο Υπουργείο σας. Δεν είμαστε εμείς, είναι οι σύντροφοί σας, οι φίλοι σας, οι οποίοι κάνουν αναφορές και θα πρέπει τουλάχιστον στην Αντιπροσωπεία να δοθούν ορισμένες εξηγήσεις.

Μπορεί να χαρακτηριστήκαμε στη Διαρκή Κοινοβουλευτική Επιτροπή, κύριε Υπουργέ, από μέρους σας, ότι ήμασταν ελειπώς ενημερωμένοι. Μπορεί να είμαστε ελειπώς ενημερωμένοι, αλλά τουλάχιστον δεν είχαμε κακοήθη διάθεση στην κριτική μας. Απλούστατα κάναμε αναφορά σ'αυτά τα στοιχεία, που και εσείς γνωρίζετε, διότι η πηγή της πληροφορίας της Αντιπολιτεύσεως, ημών, δεν είναι καμία άλλη, παρά το ίδιο σας το Υπουργείο, είναι τα δημοσιεύματα. Και για να πω δε και το άλλο, είναι και αυτοί οι φίλοι μας, οι οποίοι έχουν μπει εσκεμμένα στο ψυγείο, στη βαθιά κατάψυξη, από κάποιους συναδέλφους τους, που θέλουν να σας δείξουν τις καλές τους υπηρεσίες.

Αυτές, λοιπόν, είναι οι πληροφορίες τις οποίες έχουμε. 'Οπως σας εξήγησα, αυτές οι πληροφορίες δεν προέρχονται από εμάς, αλλά από το δικό σας χώρο, προέρχονται από συναδέλφους δικούς σας, που πιθανόν να ανήκουν σε παλιό στρατόπεδο ή να θέλουν να στρατολογηθούν τώρα κοντά στους νεωτεριστές και στους εκσυγχρονιστές και κατ' αυτόν τον τρόπο γίνεται αυτό το οποίο γίνεται.

Τι να αναφέρει κανείς; Να αναφέρει τον Ο.Σ.Ε.; Να αναφέρει την "ΟΛΥΜΠΙΑΚΗ"; Να αναφέρει την Υπηρεσία Πολιτικής Αεροπορίας; Να αναφέρει τον Ο.Τ.Ε., που εκεί ο κ. Γκελεστάθης θα αναφερθεί γι' αυτήν τη μεγάλη δήθεν υποδομή που γίνεται στον Ο.Τ.Ε. με τις ψηφιακές παροχές; Και εκεί πρέπει να μας απαντήσετε. Προχθές πέρασα από το διοικητικό συμβούλιο του Ο.Τ.Ε. και οι καινούριες παροχές δίνονται πάλι σε συγκεκριμένο πρόσωπο. Πείτε μας, λοιπόν, πότε θα γίνει ένας διαγωνισμός, τι θα γίνει, τι θα συμβεί, για να ξέρουμε και εμείς τι θα κάνουμε και μη μας λέτε, ότι κανουμε μία στείρα κριτική, μία κριτική που έχει καθαρώς αντιπολιτευτική διάθεση και δεν έχει την διάσταση της σύνθεσης και της παραγωγής έργου.

Αλλά για να έχετε τη στήριξη τη δική μας, για να έχετε τη συμπαράσταση της Αντιπολιτεύσεως, πρέπει να μας δείξετε, ότι έχετε και ένα σύγχρονο βηματισμό, που φεύγει από τα παλιά χομεϊνικά δικά σας αρχέτυπα και τέλος πάντων δικαιούσθε να λέγεσθε εκσυγχρονιστές. 'Οταν, όμως, είσθε κατ' επίφαση εκσυγχρονιστές και έχετε ένα βηματισμό μίας παλιάς ιστορίας, που εσείς τώρα την αρνείσθε και ο ίδιος ο Πρωθυπουργός αρνείται τον παλιό του εαυτό, αντιλαμβάνεσθε ότι δεν πρέπει να περιμένετε τη δική μας στήριξη, διότι εμείς δεν μπορούμε να γίνουμε συνήγοροι των ανόμιών σας.

Κύριοι συνάδελφοι, θα μπορούσα να πω πολλά, αλλά λόγω του ότι χαρακτηρίσθηκε από εμάς -και το είπα και πάλι- νομοσχέδιο χωρίς αρχή, όχι από μονομανή διάθεση, αλλά από πρόθεση να συνθέσουμε και εμείς, να βάλουμε και εμείς το μερίδιό μας στο συνθετικό έργο που προσπαθεί, αλλά κακώς το παρουσιάζει η Κυβέρνηση, θα σταματήσω εδώ. Θα έχουμε 

Σελίδα 3478 

τη δυνατότητα να πούμε τις απόψεις μας στη συζήτηση επί των άρθρων και των τροπολογιών, που και εδώ πάλι έχει κανείς ένα μεγάλο ερωτηματικό. 'Ενα τόσο ισχυρό πόνημα δεκαέξι άρθρων, δε θα μπορούσε να περιλάβει και άλλα άρθρα, ώστε να καλυφθούν αυτές οι τροπολογίες, οι τριάντα εννέα, σαράντα, όσες έχουν κατατεθεί εμπρόθεσμα και δεν ξέρω πόσες εκπροθέσμως θα κατατεθούν, ώστε τουλάχιστον να έχει τη διάσταση του σοβαρού νομοσχεδίου; Nα γιατί στερείται, λοιπόν, αρχής, να, λοιπόν, γιατί εμείς βρισκόμαστε στη δύσκολη θέση -ομολογώ και πάλι- να καταψηφίσουμε αυτό το νομοσχέδιο.

Πραγματικά, κύριε Υπουργέ, σε ορισμένα άρθρα που θα δούμε, -και εσείς στη Διαρκή Κοινοβουλευτική Επιτροπή, δεν κρύβω, να πω, ότι δείξατε την μεγαλοθυμία πάνω ακριβώς σε ορισμένες διατάξεις και εμείς θα δώσουμε το θετικό μας μήνυμα. Γι' αυτό εμείς καταψηφίζουμε το νομοσχέδιο. Στα άρθρα και στις τροπολογίες θα σταθούμε όχι αλληλέγγυοι, διότι θέλουμε να δειξουμε τον καλό μας εαυτό, αλλά θέλουμε να δείξουμε την τεχνοκρατική μας διάσταση. Ευχαριστώ.

(Χειροκροτήματα από την Πτέρυγα της Νέας Δημοκρατίας)

ΠΡΟΕΔΡΕΥΩΝ (Νικόλαος Κατσαρός): Κύριοι συνάδελφοι, εχω την τιμή να σας ανακοινώσω, ότι ο Πρόεδρος του Συνασπισμού της Αριστεράς και της Προόδου κ. Νίκος Κωνσταντόπουλος ορίζει ως Ειδικό Αγορητή το συνάδελφο κ. Μουσταφά Μουσταφά.

Ο Ειδικός Αγορητής του Κ.Κ.Ε. κ. Παναγιώτου έχει το λόγο.

ΣΤΑΥΡΟΣ ΠΑΝΑΓΙΩΤΟΥ: Κύριε Πρόεδρε, κυρίες και κύριοι συνάδελφοι,κύριε Υπουργέ, το νομοσχέδιο το οποίο συζητάμε, αν και γίνεται προσπάθεια να εμφανισθεί ως νομοσχέδιο περιορισμένης σημασίας, που ρυθμίζει επιμέρους, δευτερευούσης σημασίας χρονίζοντα προβλήματα, εντούτοις επιδιώκει να περάσει καίριας σημασίας ζητήματα, που αφορούν την πολιτική σας για τις μεταφορές και τις επικοινωνίες.

Το νομοσχέδιο χωρίζεται ουσιαστικά σε δύο μέρη. Στο πρώτο μέρος ρυθμίζονται αποσπασματικά ορισμένα ζητήματα που αφορούν τις οδικές μεταφορές, όπως είναι η ταξινόμηση των εισαγόμενων μεταχειρισμένων πετρελαιοκίνητων λεωφορείων και φορτηγών, οι σταθμοί των υπεραστικών λεωφορείων και φορτηγών, τα φορτηγά Ι.Χ. αυτοκίνητα κ.λπ., καθώς και η οδική ασφάλεια π.χ. τεχνική επιθεώρηση οχημάτων, έλεγχος παραβάσεως αυτοκινήτων, εκπαίδευση υποψήφιων οδηγών αυτοκινήτων κλπ.

Αποφεύγετε, λοιπόν, να προχωρήσετε σε ένα γενικότερο σχεδιασμό στους παραπάνω τομείς, που όσον αφορά τις μεταφορές, θα εξασφάλιζε με τον πιο καλό και πιο αποτελεσματικό τρόπο τη διακίνηση προϊόντων, εμπορευμάτων και προσώπων στο εσωτερικό της Χώρας και όσον αφορά την οδική ασφάλεια, θα έδινε μια συνολική απάντηση στο πρόβλημα σύμφωνα και με τις προτάσεις της Διακομματικής Επιτροπής που ασχολήθηκε με το θέμα και εξέδωσε συγκεκριμένο πόρισμα στην προηγούμενη βουλευτική περίοδο.

Οι αποσπασματικές ρυθμίσεις που επιχειρείτε στο πρώτο μέρος του νομοσχεδίου, αποτελούν το προπέτασμα καπνού για να περάσετε την πολιτική σας στο χώρο των μεταφορών και επικοινωνιών, όπως αποτυπώνονται στο δεύτερο μέρος του νομοσχεδίου στα άρθρα 10 έως 15 και αφορά την πολιτική σας για τον Ο.Σ.Ε., την Υπηρεσία Πολιτικής Αεροπορίας, την "ΟΛΥΜΠΙΑΚΗ ΑΕΡΟΠΟΡΙΑ" και τον Ο.Τ.Ε.

Η πολιτική αυτή δεν αντιμετωπίζει τα προβλήματα που πράγματι υπάρχουν στην κατεύθυνση της ανάπτυξης των παραπάνω δημόσιων οργανισμών, της κατοχύρωσης του δημόσιου και κοινωνικού χαρακτήρα τους, ώστε να αποτελέσουν βασικούς μοχλούς ανάπτυξης της Χώρας. Αντίθετα, στα πλαίσια της πολιτικής της Ευρωπαϊκής 'Ενωσης, που εφαρμόζετε απαρέγκλιτα και αφορά την πλήρη απελευθέρωση στο χώρο των υπηρεσιών, προχωράτε στην ιδιωτικοποίηση και την παράδοσή τους στο ιδιωτικό πολυεθνικό κεφάλαιο και τελικά στη συρρίκνωσή τους σε βάρος των συμφερόντων της Χώρας μας και των αναγκών του Λαού μας.

Ειδικότερα για το πρώτο μέρος, που αφορά τα άρθρα 1 έως 9, δε δέχεσθε να ρυθμίσετε τα δίκαια αιτήματα των πρώην καραγωγέων, πρώην κατόχων τρικύκλων και κατόχων ελαφρών φορτηγών, όπως προωθούνται μέσα από τροπολογίες που έχουν κατατεθεί, ώστε να μπορέσουν αυτοί οι μικροί επαγγελματίες μεταφοράς να ασκήσουν αποτελεσματικότερα το μεταφορικό τους έργο προς όφελος του κοινού. Να σημειωθεί, ότι πρόκειται για χρόνια και πάγια αιτήματα, που συνεχώς παραπέμπονται στις καλένδες.

Με λειψό και όχι με αποτελεσματικό τρόπο ρυθμίζετε το ζήτημα των μεταφορών από τα νησιά σε όμορους νομούς. Παραπέμπετε στο μέλλον με την έκδοση προεδρικών διαταγμάτων, τους όρους και τις προϋποθέσεις ίδρυσης και δημιουργίας σταθμών και εκκίνησης και άφιξης υπεραστικών λεωφορείων για επιβίβαση και αποβίβαση επιβατών ή φορτηγών αυτοκινήτων, για διενέργεια φορτοεκφόρτωσης εμπορευμάτων, ενώ το θέμα είναι επείγον και δεν επιδέχεται άλλης αναβολής.

Θεωρούμε ότι υπάρχει μια κακή κατάσταση στους σταθμούς των ΚΤΕΛ, όσο και στους σταθμούς των φορτηγών για να μην πούμε ότι για τα φορτηγά δεν υπάρχει σχεδόν καμιά υποδομή. Δεν ξεκαθαρίζετε εάν θα πρέπει να είναι μαζί ή χωριστά οι σταθμοί αυτοί. Η Χώρα μας, όπως είναι γνωστό, είναι χώρα τουριστική και εκτός από τους 'Ελληνες εξυπηρετούνται και οι ξένοι τουρίστες. Η κατάσταση που επικρατεί, και που όλοι μας γνωρίζουμε σήμερα, στους πιο πολλούς σταθμούς των ΚΤΕΛ, κάθε άλλο παρά καλή μπορεί να θεωρηθεί. Η εικόνα που παρουσιάζουν σε πολλές περιπτώσεις είναι πολύ άσχημη.

Εκείνο που θα ήθελα να σημειώσω είναι το εξής: Τα έργα που γίνονται και που αφορούν τους σταθμούς των ΚΤΕΛ και των φορτηγών αυτοκινήτων να γίνονται με πρόγνωση και προοπτική, έτσι που να ανταποκρίνονται τόσο στις σημερινές όσο και στις αυριανές ανάγκες.

Στις επαρχιακές πόλεις δεν υπάρχουν σήμερα καθόλου σταθμοί φορτηγών. Σε διάφορα σημεία των πόλεων συναντάει κανείς παράνομα σταθμευμένα φορτηγά αυτοκίνητα και επανειλημμένα παρουσιάζονται κρούσματα κλοπών. Τα φορτία δεν μπορούν να διασφαλισθούν. Συνεπώς χρειάζεται πολύ καλή οργάνωση αυτών των σταθμών. Χρειάζεται να βρίσκονται πολύ κοντά στις πόλεις, έτσι ώστε να έχουν τη δυνατότητα πρόσβασης σ' αυτές, να υπάρχει ασφάλεια των αυτοκινήτων και να μη δημιουργούν προβλήματα στη συγκοινωνία των πόλεων. Επίσης, να υπάρχει η απαραίτητη υποδομή για τη διανυκτέρευση των οδηγών, της τηλεφωνικής επικοινωνίας καθώς και σειρά άλλες διευκολύνσεις. Τέλος πρέπει να διευκρινισθεί ποιος θα είναι ο φορέας που θα ιδρύει αυτούς τους σταθμούς και ποιοι φορείς εμπλέκονται. Επίσης κατά αποσπασματικό τρόπο αντιμετωπίζεται το ζήτημα της εκπαίδευσης των υποψηφίων οδηγών, ορίζοντας απλώς, ότι αυτοί πριν λάβουν μέρος στην εξέταση, θα πρέπει να έχουν ένα ελάχιστο αριθμό ωρών θεωρητικής και πρακτικής εξέτασης, που θα την ορίσετε με υπουργική απόφαση. Δεν απαντάτε στα ζητήματα, όπως απόκτηση μηχανολογικών γνώσεων των υποψηφίων, εκπαίδευση των ίδιων των εκπαιδευτών, τρόπος εξέτασης σε συνθήκες κυκλοφορίας καθώς και βαθιά Θεωρητική γνώση του Κώδικα Οδικής Κυκλοφορίας. 'Ολα αυτά όσον αφορά το πρώτο μέρος του νομοσχεδίου.

'Οσον αφορά το δεύτερο μέρος, δηλαδή τα άρθρα 10 έως 15, πρώτον, στο χώρο των μεταφορών στα πλαίσια του ρόλου που επιφυλάσσει η Ευρωπαϊκή 'Ενωση για τη Χώρα μας ως διαμετακομιστικό κέντρο, τόσο για τη μεταφορά προϊόντων και εμπορευμάτων των Ευρωπαϊκών μονοπωλίων στις χώρες της Ασίας και της Αφρικής καθώς και πρώτων υλών από αυτές προς τις μικροπόλεις του καπιταλισμού, έχετε εναποθέσει όλες σας τις ελπίδες στην ανάπτυξη των διευρωπαϊκών δικτύων. 'Ετσι περιορίζεσθε στην προώθηση μόνο του άξονα Πάτρα-Θεσσαλονίκη-σύνορα και στην κατασκευή της Εγνατία Οδού. Αντίθετα, αδιαφορείτε ουσιαστικά για την ανάπτυξη του οδικού και σιδηροδρομικού δικτύου στο εσωτερικό της Χώρας, δηλαδή τη σύνδεση ανάμεσα στις περιφέρειές της, την ανάπτυξη, που θα λαμβάνει υπόψη της τις ιδιομορφίες της Χώρας μας, ότι δηλαδή πρόκειται για χώρα ορεινή και αγροτική.

Σελίδα 3479 

Με βάση την ίδια λογική έχετε εγκαταλείψει την ανάπτυξη των θαλάσσιων μεταφορών. Είναι γνωστό, ότι η Χώρα μας ενώ περιβάλλεται από θάλασσα, δεν δημιουργείτε την αναγκαία υποδομή που χρειάζεται σε λιμάνια κλπ. για να αξιοποιηθούν, οι χαμηλού κόστους και μεγάλων δυνατοτήτων από άποψη χωρητικότητας, θαλάσσιες μεταφορές.

'Οσον αφορά τον Ο.Σ.Ε., ειδικότερα τα νέα έργα, που είναι ο πιο σημαντικός τομέας ανάπτυξής του, τα παραδίνετε στη θυγατρική εταιρεία "ΕΡΓΑ Ο.Σ.Ε.", που μέσω του project manager, ο οποίος είναι ανεξέλεγκτος απέναντι στη διοίκηση του Ο.Σ.Ε. όταν παραδίνετε τα έργα αυτά στους ιδιώτες. Στον Ο.Σ.Ε. περιορίζετε το ρόλο του μόνο στην κατοχή της σιδηροδρομικής υποδομής και το τροχαίο υλικό, τα μηχανοστάσια και τις εγκαταστάσεις, που θα χρησιμοποιούνται πλέον, θα αποσυρθούν ή θα κλείσουν.

Αν μάλιστα αληθεύουν τα σενάρια που έχουν δει το φως της δημοσιότητας και που αφορούν μελέτη της εταιρείας "ΠΛΑΝΟΣ", διαπιστώνεται ότι πάνε για συρρίκνωση των σιδηροδρόμων στην Ελλάδα, με κόψιμο γραμμών, όπως Λιανοκλάδι-Στυλίδα-Παλαιοφάρσαλα-Βόλος-Διακοφτό-Καλαμάτα-Καλάβρυτα-Αλφειός- Κυπαρισσία.

'Οσον αφορά την Υπηρεσία Πολιτικής Αεροπορίας, πολιτική απόφαση της Κυβέρνησης είναι η συρρίκνωση του δημόσιου τομέα. Για το σκοπό αυτό προωθείτε τη μετατροπή των πιο κερδοφόρων τομέων του Δημόσιου σε Ανώνυμες Εταιρείες με στόχο την ιδιωτικοποίησή τους.

Η Υπηρεσία Πολιτικής Αεροπορίας και πιο συγκεκριμένα τα αεροδρόμιά της, αποτελούν έναν από αυτούς τους τομείς, γι' αυτό άλλωστε έχουν και απόλυτη προτεραιότητα. Για την υλοποίηση της παραπάνω απόφασης, η Κυβέρνησή σας, η Κυβέρνηση του ΠΑ.ΣΟ.Κ., προώθησε συγκεκριμένο νομοθετικό πλαίσιο που προβλέπει με προεδρικό διάταγμα την ίδρυση, οργάνωση και εκμετάλλευση ιδιωτικών αεροδρομίων.

Ο ν. 2338/95, η κύρωση σύμβασης για το αεροδρόμιο των Σπάτων, που προωθεί την ιδιωτικοποίηση του πρώτου αερολιμένα της Χώρας, επίσης ο ν. 2414/96 που προωθεί τη μετατροπή των δημόσιων οργανισμών και επιχειρήσεων σε Ανώνυμες Εταιρείες.

Το συγκεκριμένο νομοσχέδιο που συζητάμε, προβλέπει τη συγκρότηση επιτροπής, που θα εξετάζει τη νομική μορφή της Υπηρεσίας Πολιτικής Αεροπορίας. Είναι προφανές, ότι ο ρόλος της επιτροπής είναι να προτείνει νομικό πλαίσιο, που θα διευκολύνει τα σχέδια της Κυβέρνησης για ιδιωτικοποίηση των κερδοφόρων αεροδρομίων και εκχώρηση αρμοδιοτήτων της Υπηρεσίας Πολιτικής Αεροπορίας σε ιδιώτες.

Είμαστε φυσικά αντίθετοι με αυτήν την εξέλιξη. Η Υπηρεσία Πολιτικής Αεροπορίας πρέπει να μείνει καθαρά δημόσια υπηρεσία, αποκλειστικός ιδιοκτήτης, διαχειριστής όλων των πολιτικών αεροδρομίων της Χώρας, να εξορθολογισθεί και να εκδημοκρατισθεί ο οργανισμός λειτουργίας της.

Για την "ΟΛΥΜΠΙΑΚΗ ΑΕΡΟΠΟΡΙΑ": Το 1994 η Ευρωπαϊκή 'Ενωση μας επέβαλε ένα πρόγραμμα, το λεγόμενο πρόγραμμα εξυγίανσης, για τη λειτουργία της, που την οδηγεί, πρώτον, στο να πάψει να ανήκει ολοκληρωτικά στο Δημόσιο, δεύτερον, αφήνει ανοιχτό το δρόμο ιδιωτικοποίησής της και τρίτον, προχωρά στην ανατροπή των εργασιακών σχέσεων του προσωπικού και την επιβολή των επιλογών της Λευκής Βίβλου.

Φαίνεται, όμως, ότι για να εγκρίνει η Ευρωπαϊκή 'Ενωση τη συνέχιση του παραπάνω προγράμματος και συγκεκριμένα για να δοθεί η έγκριση για τη δεύτερη αύξηση του μετοχικού κεφαλαίου της "ΟΛΥΜΠΙΑΚΗΣ", υποχρεωθήκατε από την Ευρωπαϊκή 'Ενωση -σύμφωνα και με τα όσα είπατε στην Επιτροπή που συζητήθηκε το νομοσχέδιο- με τις ρυθμίσεις που προωθείτε στο άρθρο 14 του νομοσχεδίου, πρώτον, να ξεκαθαρίσετε ότι η "ΟΛΥΜΠΙΑΚΗ ΑΕΡΟΠΟΡΙΑ" θα φορολογείται πλέον όπως οι ιδιωτικές Ανώνυμες Εταιρείες και δεύτερον, στη με αυστηρότερους και πιο περιοριστικούς όρους, φοροαπαλλαγή της "ΟΛΥΜΠΙΑΚΗΣ" για την υλοποίηση του λεγόμενου προγράμματος εξυγίανσης.

Για τον Ο.Τ.Ε.: Με τις ρυθμίσεις που προωθείτε στο άρθρο 11, επιταχύνετε τις διαδικασίες της πλήρους απελευθέρωσης της παροχής τηλεπικοινωνιακών υπηρεσιών στη Χώρα μας και μάλιστα πριν από τις χρονικές προθεσμίες που θέτει η Ευρωπαϊκή 'Ενωση για το 2003, όπως ομολογείται απο τον Εισηγητή σας κ. Σαρρή, καθώς και από το συνάδελφο της Νέας Δημοκρατίας κ. Γκελεστάθη.

Τα παραπάνω μέτρα προωθούνται με τους εξής τρόπους: 

Πρώτον, σύμφωνα με το άρθρο 11, με την τροπολογία που επιχειρείτε στην παράγραφο 2, άρθρο τρίτο του ν. 2246/94 παρέχετε διευκόλυνση στη χρήση δημοσίων δικτύων του Ο.Τ.Ε. από ιδιωτικές εταιρείες του χώρου, μέσα από την κατάργηση του ορίου χωρητικότητας των εκμισθούμενων γραμμών του Ο.Τ.Ε., πάνω από το οποίο όριο, απαιτείται, με βάση το ν. 2246/94 άδεια από τον Υπουργό Μεταφορών και Επικοινωνιών, ύστερα από γνωμοδότηση της Εθνικής Επιτροπής Τηλεπικοινωνιών.

Δεύτερον, σύμφωνα με το άρθρο 11, παράγραφοι 4 και 5, παρέχεται διευκόλυνση εισόδου στην αγορά των ιδιωτικών τηλεπικοινωνιακών εταιρειών, αφού απαλείφεται η υποχρέωση να είναι εγκατεστημένες οι εταιρείες στην Ελλάδα και να έχουν ονομαστικές μετοχές. Και ομολογείτε ότι αυτό έγινε κάτω από την πίεση τόσο της Ευρωπαϊκής 'Ενωσης όσο και των Η.Π.Α.

Τρίτον, σύμφωνα με το άρθρο 11, παράγραφος 3, παρέχεται απαλλαγή στις ιδιωτικές τηλεπικοινωνιακές εταιρείες από την ειβάρυνση για έξοδα έρευνας και ανάπτυξης της τεχνογνωσίας. Δηλαδή ο Ο.Τ.Ε. αναλαμβάνει όλο το βάρος της υποδομής και οι ιδιωτικές εταιρείες αποκομίζουν μόνο κέρδη από την εκμετάλλευσή της.

Τέταρτον, σύμφωνα με το άρθρο 11, παράγραφος 2, στις περιπτώσεις όπου προβλέπεται χορήγηση άδειας προς τις ιδιωτικές εταιρείες για την παροχή τηλεπικοινωνιακών υπηρεσιών, θεωρείτε ως αυτοδίκαιη τη χορήγηση της άδειας, αν η Εθνική Επιτροπή Τηλεπικοινωνιών δεν απαντήσει μέσα σε ένα ορισμένο χρονικό διάστημα, που προβλέπεται από τη συγκεκριμένη διάταξη στη σχετική αίτηση των εταιρειών. 

'Ετσι ουσιαστικά, αφού είναι γνωστό, ότι η Εθνική Επιτροπή Τηλεπικοινωνιών εξυπηρετεί την πολιτική σας, ουσιαστικά περιορίζετε την ανάγκη χορήγησης άδειας.

Το Κ.Κ.Ε. είναι ριζικά αντίθετο με αυτή σας την πολιτική, που εντάσσεται στους σχεδιασμούς της Ευρωπαϊκής 'Ενωσης, για πλήρη απελευθέρωση του τομέα των υπηρεσιών και ειδικότερα των τηλεπικοινωνιών.

Εμείς πιστεύουμε, ότι ο Ο.Τ.Ε. πρέπει να μείνει 100% στο Ελληνικό Δημόσιο και να αποτελεί στα χέρια της κάθε κυβέρνησης, ένα ισχυρό όπλο για άσκηση κοινωνικής πολιτικής, καθώς και ανάπτυξης στον χώρο των τηλεπικοινωνιών.

Με το άρθρο 15, στην κατεύθυνση της εφαρμογής της πολιτικής σας για παράδοση των πιο κερδοφόρων τομέων των τηλεπικοινωνιακών παροχών στο ιδιωτικό κεφάλαιο, προχωρείτε στη μεταβίβαση της άδειας ανάπτυξης συστήματος κινητής τηλεφωνίας, που παραχωρήθηκε στον Ο.Τ.Ε., προς τη θυγατρική εταιρία του Ο.Τ.Ε., την εταιρία με την επωνυμία "ΚΥΨΕΛΟΕΙΔΗΣ ΛΕΙΤΟΥΡΓΙΚΟ ΣΥΣΤΗΜΑ ΚΙΝΗΤΩΝ ΤΗΛΕΠΙΚΟΙΝΩΝΙΩΝ Α.Ε.".

Στην παραπάνω εταιρία ο Ο.Τ.Ε. είναι απλός μέτοχος, χωρίς να αποκλείεται η συμμετοχή ιδιωτών.

Σημειωτέον ότι, όπως επεσήμανε ο Εισηγητής σας κ. Σαρρής, η κινητή τηλεφωνία του Ο.Τ.Ε. είναι σύγχρονη, υπέρ των καταναλωτών.

Το νέο σύστημα του Ο.Τ.Ε. έχει υψηλότερη υπεροχή συχνοτήτων λειτουργίας, μικρότερη ισχύ εξόδου και μεγαλύτερη ευαισθησία δέκτη.

Από απόψεως διαφοράς σχεδιασμού, έχει μεγαλύτερη χωρητικότητα και είναι μικρότερο σε όγκο, ελαφρότερο και η επίπτωση στην υγεία από την χρήση του -αν υπάρχει- θα είναι πολύ μικρότερη στο σύστημα αυτό, από ό,τι στο σύστημα GSM, που εκπροσωπούν οι εταιρίες "PANAFON" και "TELESTEΤ". Και δε φτάνει μόνο αυτό, αλλά δίνετε τη δυνατότητα στην παραπάνω θυγατρική εταιρία του Ο.Τ.Ε. να αναπτύξει ανεξάρτητο δίκτυο, όχι μόνο για τη διασύνδεση των στοιχείων του δικτύου μικροκυματικών ζεύξεων, αλλά και για 

Σελίδα 3480 

τη σύνδεση αυτών των στοιχείων με άλλα δίκτυα.

Δε δίνετε στον Ο.Τ.Ε., ο οποίος διαθέτει ένα μεγάλο δίκτυο ασυρματικών σταθμών, το λεγόμενο δικαίωμα πρώτης άρνησης, δηλαδή να αναλάβει αυτός τη διασύνδεση με τις προϋποθέσεις έστω, που θα του θέτει η θυγατρική εταιρία και μόνο αν δεν μπορεί να ανταποκριθεί, τότε να μπορεί η θυγατρική να κατασκευάσει και να λειτουργεί δικό της σύστημα.

'Οπως προαναφέραμε, όλες οι παραπάνω κινήσεις σας στοχεύουν στην προώθηση της πλήρους απελευθέρωσης της τηλεπικοινωνιακής αγοράς, π.χ. το βασικό σενάριο για την υλοποίησή της περιέχεται στην πρόταση του Ευρωπαϊκού Κοινοβουλίου, που συζητήθηκε στη σύνοδο από 12-16-2-96 και αφορά τη διασύνδεση στο χώρο των τηλεπικοινωνιών, για εφαρμογή των αρχών παροχής ανοικτών δικτύων.

Το σενάριο αυτό προβλέπει τους όρους λειτουργίας και απελευθέρωσης της αγοράς, ώστε ο καθένας που θέλει να αναπτύξει επιχειρηματική δράση στον τομέα αυτό, να μπορεί απρόσκοπτα να χρησιμοποιεί το δημόσιο δίκτυο, ενώ από την άλλη μεριά οι οργανισμοί και φορείς που έχουν αναπτύξει το δημόσιο δίκτυο, είναι υποχρεωμένοι -έναντι ενός τιμήματος που κοστολογείται με βάση προϋποθέσεις και κριτήρια που ορίζει η πρόταση-αναλαμβάνοντας μάλιστα τη μονομερή δέσμευση, ότι αν η δική τους θέση στην αγορά είναι ισχυρή, να εξισορροπούν την κατάσταση υπέρ των "μικρών", με "τέλης διασύνδεσης, που προωθούν την οικονομική απόδοση και εξασφαλίζουν τις δυνατότητες εισόδου -των νέων- στην αγορά" και μάλιστα "το βάρος της απόδειξης περί του ότι τα τέλη είναι προσανατολισμένα προς το κόστος, φέρει ο οργανισμός, που παρέχει διασύνδεση με τις εγκαταστάσεις του" (άρθρο 7 παρ.2 σελ. 21).

Αυτό λέει, ότι αν κάποιος ιδιώτης παραδείγματος χάριν, θέλει να αναπτύξει μία υπηρεσία ανταγωνιστική με την αντίστοιχη του Ο.Τ.Ε., ο Ο.T.Ε. είναι υποχρεωμένος να του παρέχει το δίκτυο με τέτοιο κόστος, ώστε να του εξασφαλίζει, ότι θα είναι ανταγωνιστικός προς τη δική του δραστηριότητα.

Και αν παρόλα αυτά ο ιδιώτης απαιτεί μικρότερα τέλη, ο Ο.Τ.Ε. είναι υποχρεωμένος να αποδείξει πως όσα ζητάει είναι σωστά κοστολογημένα. Σε πιθανή διένεξη στην Εθνική Επιτροπή Τηλεπικοινωνιών.

Για όλους αυτούς τους λόγους που αναφέραμε παραπάνω, το Κόμμα μας, το Κ.Κ.Ε., καταψηφίζει επί της αρχής το νομοσχέδιο που συζητάμε. Στις επιμέρους ρυθμίσεις θα αναφερθούμε αναλυτικά αναπτύσσοντας τις θέσεις μας.

Ευχαριστώ.

ΠΡΟΕΔΡΕΥΩΝ (Νικόλαος Κατσαρός): Ο Ειδικός Αγορητής του Συνασπισμού Βουλευτής Ροδόπης, κ. Μουσταφά Μουσταφά έχει το λόγο.

ΜΟΥΣΤΑΦΑ ΜΟΥΣΤΑΦΑ: Κύριε Πρόεδρε, κυρίες και κύριοι συνάδελφοι, "σημαντικό είναι το νομοσχέδιο που συζητείται σήμερα στη Βουλή", είπαν οι εισηγητές της Πλειοψηφίας, αν μπορεί να χαρακτηριστεί νομοσχέδιο.

Πριν μπω στα βασικά σημεία και κάνω μερικές παρατηρήσεις, επιτρέψτε μου να εκφράσω τη γνώμη μου από τεχνική, ας το πούμε έτσι, άποψη επί του νομοσχεδίου. Εγώ, το λιγότερο που μπορώ να πω -και αυτό χωρίς αντιπολιτευτική διάθεση, χωρίς διάθεση μιζέριας ή γκρίνιας- είναι ότι είναι ένα πάρα πολύ δύσκολο νομοσχέδιο.

Υπήρξαν οι δικαιολογίες από τη μεριά και του κυρίου Υπουργού και του κυρίου Εισηγητή, αλλά μία τέτοια τακτική νομοθετικού έργου, τουλάχιστον στενεύει πάρα πολύ τα περιθώρια της παρέμβασης, της συμβολής των Βουλευτών της Βουλής, τις παραπέρα επεξεργασίες στα συζητούμενα νομοσχέδια.

'Οντως έχουμε στο νομοσχέδιο αυτό σοβαρότατα προβλήματα, που αφορούν τον Ο.Τ.Ε., την κινητή τηλεφωνία, την "ΟΛΥΜΠΙΑΚΗ ΑΕΡΟΠΟΡΙΑ", τον Οργανισμό Σιδηροδρόμων Ελλάδας με τα επιμέρους προβλήματα των συνεργείων επισκευής και συντήρησης αυτοκινήτων και μοτοσυκλετών, ταξινόμησης εισαγωμένων αυτοκινήτων, πρατήρια υγρών καυσίμων και τα λοιπά, τα οποία είναι ρυθμίσεις, που άλλα έχουν επιτευχθεί κατόπιν συμφωνίας με τους φορείς αυτών που τους απασχολούν και άλλα είναι εμβαλωματικές λύσεις.

Αντί να συζητούνται στη Βουλή τα σοβαρά προβλήματα που απασχολούν τους τομείς μεταφορών και επικοινωνιών, με τέτοια νομοσχέδια "σκούπες", πάλι καταφεύγουμε σε εμβαλωματικές λύσεις, που μετά από λίγο καιρό, πάλι θα έλθουν μπροστά μας.

'Επρεπε, κατά τη γνώμη μου, και στα Υπουργεία να υπάρχει ένας σχεδιασμός νομοθετικού έργου, μία στρατηγική μακρόχρονη και μακρόπνοη, ώστε να προλαβαίνονται οι γρήγορες εξελίξεις, να υπάρχει άνεση μελέτης και προγραμματισμού, διαλόγου και στη Βουλή και με τους εργαζόμενους σ'αυτούς τους τομείς και να μην αναγκάζεται κάθε τόσο η Βουλή να παίρνει τη σκούπα και να ασχολείται με διαφορετικής σημασίας, διαφορετικού μεγέθους τροπολογίες-διατάξεις επί παντός προβλήματος, που προέκυψε από την εφαρμογή των διαφόρων νόμων.

'Οπως είπα υπάρχουν, ιδίως στην αρχή, μερικά άρθρα του νομοσχεδίου, τα οποία ίσως έχουν συζητηθεί και με τους φορείς που τους απασχολούν και έχουν έλθει έτσι στη Βουλή. Υπάρχουν, όμως, στο νομοσχέδιο και σοβαρά προβλήματα, που απασχολούν τον Ο.Τ.Ε., που απασχολούν τον Ο.Σ.Ε., που απασχολούν την Υπηρεσία Πολιτικής Αεροπορίας και την "ΟΛΥΜΠΙΑΚΗ ΑΕΡΟΠΟΡΙΑ", στα οποία ήθελα να κάνω μερικές παρεμβάσεις και να πω τη γνώμη μου.

Για τον Ο.Τ.Ε. φερ'ειπείν, μπορούσαμε να δούμε σαν ένα από τα βασικά σημεία, ότι μεταβιβάζεται η άδεια που είχε χορηγηθεί, σε θυγατρική εταιρεία του Ο.Τ.Ε. για την κινητή τηλεφωνία.

Τονίστηκε απ'όλους η μεγάλη σημασία του Ο.Τ.Ε. και της κινητής τηλεφωνίας και δεν ειπώθηκε τίποτα συγκεκριμένο για το ποιο θα είναι το μέλλον αυτής της εταιρείας, κατά πόσο θα είναι ελεγχόμενη από τον Ο.Τ.Ε. και τι προοπτικές θα έχει.

Τα δεδομένα στον τομέα της κινητής τηλεφωνίας από τις ευρωπαϊκές χώρες είναι τα εξής:

Είναι εξαιρετικά κερδοφόρος και γι'αυτό υπάρχει έντονος ανταγωνισμός.

Οι προβλέψεις για τη μελλοντική εξέλιξη αυτής της υπηρεσίας είναι γενικά αισιόδοξες.

Σε όλες τις χώρες, οι κεντρικοί τηλεπικοινωνιακοί οργανισμοί έχουν συμμετοχή στην εκμετάλλευση της κινητής τηλεφωνίας με διάφορες μορφές. Σε άλλες αποτελούν υπηρεσία του τηλεπικοινωνιακού οργανισμού, σε άλλες χώρες υπάρχουν κοινοπραξίες, όπου μετέχει ο τηλεπικοινωνιακός οργανισμός, σε άλλες η κινητή τηλεφωνία παρέχεται από θυγατρική επιχείρηση, που ελέγχεται πλήρως, 100%, από τον τηλεπικοινωνιακό οργανισμό.

Aκούμε τώρα τελευταία, ότι η διοίκηση του Ο.Τ.Ε. επικαλείται έλλειψη τεχνογνωσίας και εμπειρίας στον τομέα των κινητών επικοινωνιών. Επικαλείται αβεβαιότητα, για το κατά πόσο θα επιτρέψει ο μέτοχος, δηλαδή το Κράτος, την οικονομική, διοικητική και λειτουργική αυτοτέλεια του Ο.Τ.Ε. ή της 100% θυγατρικής του εταιρίας.

(Στο σημείο αυτό την Προεδρική 'Εδρα καταλαμβάνει ο Α'Αντιπρόεδρος της Βουλής κ. ΠΑΝΑΓΙΩΤΗΣ Ν. ΚΡΗΤΙΚΟΣ)

Και ενώ έχουμε την καθυστέρηση στη λήψη των απαραίτητων οργανωτικών και άλλων μέτρων για την ταχεία είσοδο του Ο.Τ.Ε. στην κινητή τηλεφωνία, ψάχνει ο Ο.Τ.Ε., εναγωνίως, να βρει συνέταιρο, για να μοιρασθεί μαζί του την άδεια για κινητή τηλεφωνία. Και ο συνέταιρος φημολογείται, ότι ζητεί το μάνατζμεντ της θυγατρικής που θα δημιουργηθεί.

Γι'αυτά δεν έχει ειπωθεί τίποτε στο νομοσχέδιο. Και πραγματικά θα θέλαμε ν'ακούσουμε από το Υπουργείο, ποιες θα είναι οι εξελίξεις πάνω σ'αυτό το ζήτημα.

Εμείς νομίζουμε ότι μπορούσε ν'αναπτυχθεί η κινητή τηλεφωνία από τον ίδιο τον Ο.Τ.Ε., είτε με κάθετη υπηρεσία είτε με 100% ελεγχόμενη θυγατρική είτε με κάποια συνεργασία, που θα άνοιγε τις προοπτικές για να εξαπλωθεί η εταιρία, αλλά ελέγχοντας πάλι ο Ο.Τ.Ε. τη θυγατρική εταιρία. Και όπως είπα, είναι ένα σοβαρό πρόβλημα, που έρχεται στην επικαιρότητα με αυτό το νομοσχέδιο και χρειάζεται συζήτηση.

Για τον Ο.Σ.Ε. στο νομοσχέδιο υπάρχει ανάθεση των έργων 

Σελίδα 3481 

στην "ΕΡΓΑ-Ο.Σ.Ε.", για την οποία οι εργαζόμενοι είχαν αντιταχθεί στη δημιουργία της.

Διέθετε ο Ο.Σ.Ε. Διεύθυνση Νέων 'Εργων, που μπορούσε ν'απορροφήσει τα χρήματα του δεύτερου πακέττου στήριξης, όπως έγινε και με το πρώτο πακέττο.

Σήμερα είναι υπαρκτή η "ΕΡΓΑ-Ο.Σ.Ε.". Και χρειάζεται άμεση απεξάρτησή της από τον Οργανισμό Σιδηροδρόμων Ελλάδας, για να πάψει η διαπλοκή για δημοπρατήσεις έργων, ώστε να είναι δυνατή η ολοκλήρωση των έργων.

'Εχουμε τη διαδικασία εκποίησης του παλιού υλικού του Ο.Σ.Ε. Με το νομοσχέδιο αυτό, το υλικό εκποιείται ελεύθερα, ενώ μέχρι τώρα, τη διαχείρισή του είχε ο Οργανισμός Διαχείρισης Δημόσιου Υλικού.

Είναι γνωστό, ότι η περιουσία του Ο.Σ.Ε. είναι πάρα πολύ μεγάλη. Δε γνωρίζω, εάν, μ'αυτόν τοπο τρόπο, κατοχυρώνεται η σωστή διαχείριση αυτής πλεονάζουσας περιουσίας. Μήπως φεύγοντας από τη βροχή, πιαστούμε το χαλάζι; Μήπως, επειδή ο ΟΔΔΥ μέχρι τώρα αργούσε και δεν μπορούσε να διαχειρισθεί καλά αυτήν την περιουσία, θα έχουμε τη μη αξιοποίηση αυτής της περιουσίας και θα πάει στράφι όλη αυτή η περιουσία, που μαζεύθηκε όλα αυτά τα χρόνια; Μήπως, εάν, με κάποια παρέμβαση, ο ΟΔΔΥ βελτίωνε τη λειτουργικότητά του, πιο αδιάβλητα, πιο αντικειμενικά μπορούσε ν'αξιοποιηθεί αυτή η περιουσία;

Για την "ΟΛΥΜΠΙΑΚΗ" πραγματικά δρομολογούνται καινούριες εξελίξεις. Το άρθρο που αφορά την "ΟΛΥΜΠΙΑΚΗ" είναι μια από τις αναγκαίες νομοθετικές ρυθμίσεις που χρειάζονται, για να μπει ο όμιλος στο Ελληνικό Χρηματιστήριο, δηλαδή για ν'ανοίξει ουσιαστικά ο δρόμος για τη μετοχοποίηση, ιδιωτικοποίησή της.

Ταυτόχρονα συστήνεται πάλι μια επιτροπή για τη μελέτη του νομοθετικού πλαισίου, που τη διέπει. Εδώ θα ήθελα να τονίσω, ότι πάλι απουσιάζουν οι εκπρόσωποι των εργαζομένων.

Αλλά για το μέλλον της "ΟΛΥΜΠΙΑΚΗΣ ΑΕΡΟΠΟΡΙΑΣ" δεν υπάρχει τίποτα συγκεκριμένο εν όψει και των νέων εξελίξεων, με τη δημιουργία του Αεροδρομίου στα Σπάτα κ.λπ.

Αυτό που παρατηρούμε στη συζήτηση επί της αρχής είναι, ότι διάφορα άρθρα πάλι είναι γεμάτα με προεδρικά διατάγματα, δηλαδή οι λύσεις πάλι παραπέπονται στα προεδρικά διατάγματα, που είναι ενδεικτικά της έλλειψης στρατηγικής, άλλα δεν εντάσσονται σε ένα γενικό σχέδιο περί περιοδικής ασφάλειας, περί αντιρρυπαντικής πολιτικής και βγαίνει ένα συνονθύλευμα αποσπασματικών εμβαλωματικών προτάσεων, για τα οποία θα τοποθετηθούμε και στην κατ'άρθρον συζήτηση. Ευχαριστώ.

ΠΡΟΕΔΡΕΥΩΝ (Παναγιώτης Ν. Κρητικός): Ο Ειδικός Αγορητής του Δημοκρατικού Κοινωνικού Κινήματος ο κ. Ιωάννης Καρακώστας έχει το λόγο, ο οποίος αντικατέστησε με νεότερο έγγραφο τον κ. Ιωάννη Δημαρά.

ΙΩΑΝΝΗΣ ΚΑΡΑΚΩΣΤΑΣ: Κύριε Πρόεδρε, κυρίες και κύριοι συνάδελφοι, το συζητούμενο σήμερα νομοσχέδιο δε ρυθμίζει επίμέρους θέματα, όπως με ανακρίβεια αναφέρεται στην εισηγητική έκθεση, αλλά αντιμετωπίζονται πολλά και διάφορα θέματα του Υπουργείου Μεταφορών και Επικοινωνιών.

Με άλλα λόγια, το νομοσχέδιο προσπαθεί να νομοθετήσει την εμπειρία που αποκτήθηκε από την εφαρμογή των ισχυουσών διατάξεων, που αφορούν διάφορους κλάδους του Υπουργείου Μεταφορών και Επικοινωνιών και μάλιστα κλάδους σημαντικούς, όπως π.χ. του Ο.Τ.Ε., του Ο.Σ.Ε., της "ΟΛΥΜΠΙΑΚΗΣ ΑΕΡΟΠΟΡΙΑΣ", της Υπηρεσίας Πολιτικής Αεροπορίας, του ΟΑΣΘ και άλλους κλάδους. Δηλαδή θα μπορούσε το Υπουργείο Μεταφορών και Επικοινωνιών να φέρει εδώ στη Βουλή ξεχωριστά νομοσχέδια, διότι πρόκειται περί σημαντικών κλάδων για την ανάπτυξη της Χώρας.

Ο τίτλος του νομοσχεδίου "Θέματα αρμοδιότητος του Υπουργείου Μεταφορών και Επικοινωνιών" είναι αόριστος και όχι συγκεκριμένος.

Εμείς σήμερα καλούμαστε να μιλήσουμε επί της αρχής. Επί ποιας αρχής; Αυτό το νομοσχέδιο δεν έχει καθόλου αρχή. Είναι ένα συνονθύλεμα ρυθμίσεων, που κάποια από τα κομμάτια αυτού του νομοθετήματος θα μπορούσαν να αποτελέσουν αυτοτελή νομοθετήματα, όπως παραπάνω προείπα. Γι'αυτό και εμείς θα πρέπει, κύριε Υπουργέ, να μιλήσουμε αποσπασματικά, δηλαδή ανατρέχοντας στο νομοσχέδιο, να βρούμε ποιες ρυθμίσεις εισάγει το νομοσχέδιο και πάνω σ'αυτές να τοποθετηθούμε.

Ειδικότερα θα πρέπει να τονιστεί, ότι το παρόν νομοσχέδιο νομιμοποιεί και διευκολύνει τα εν λειτουργία συνεργεία των αυτοκινήτων, των μοτοσυκλετών κ.λπ. Αυτό βέβαια είναι θετικό, διότι αρκετά έχει ταλαιπωρηθεί αυτός ο κλάδος από το προισχύσαν νομικό καθεστώς.

'Ομως, εδώ έχουμε να κάνουμε μία παρατήρηση" Ο καθορισμός των όρων και προϋποθέσεων λειτουργίας των συνεργείων, δεν πρέπει να γίνεται με προεδρικό διάταγμα, αλλά με νόμο και μάλιστα, ύστερα από συναίνεση των επαγγελματικών οργανώσεων και ακόμα και της Τοπικής Αυτοδιοίκησης, γιατί το προηγούμενο αντιφατικό καθεστώς είχε δημιουργηθεί από τα προεδρικά διατάγματα 78/1988 και 38/1996, τα οποία είχαν εκδοθεί σε εφαρμογή του ν. 1575/1985.

Επίσης με το νομοσχέδιο επιτρέπεται η εισαγωγή πετρελαιοκινήτων οχημάτων μέχρι ηλικίας επτά ετών, με αποδεικτικό στοιχείο της ηλικίας τους την πρωτότυπη ξένη άδεια κυκλοφορίας και όχι τον αριθμό πλαισίου.

Από το 1995 και ύστερα γίνονται, όπως γνωρίζετε, κύριε Υπουργέ, παραχωρήσεις στο θέμα της ηλικίας των οχημάτων, με αποτέλεσμα να επιβαρύνεται η εθνική οικονομία, ήτοι εξαγωγή συναλλάγματος για νέες αγορές μεταχειρισμένων, συχνές δε, βλάβες, με σοβαρές επιπτώσεις στο περιβάλλον κ.λπ.

Το νομοσχέδιο προβλέπει επίσης, ότι η έγκριση ίδρυσης και η εποπτεία λειτουργίας σταθμών υπεραστικών λεωφορείων και φορτηγών αυτοκινήτων ανατίθεται -σωστά, βέβαια- στην Τοπική Αυτοδιοίκηση, η οποία φυσικά δικαιούται να ζητήσει για τον έλεγχο, τη συνδρομή της Αστυνομίας.

Εδώ σωστά καταργείται αυτό το καθεστώς, αλλά θα πρέπει να επισημάνουμε, ότι ο καθορισμός των όρων και προϋποθέσεων ίδρυσης και λειτουργίας των σταθμών, θα πρέπει να γίνεται μέσα από κοινωνικό διάλογο, διότι η θέσπιση διατάξεων, για να έχει αποτέλεσμα, θα πρέπει να εξασφαλίζονται κυρίαρχα δύο προϋποθέσεις, που είναι οι εξής:

Πρώτον, η συναίνεση των εργαζομένων, των επιχειρηματιών και των χρηστών των σταθμών.

Δεύτερον, η εξασφάλιση, ασφαλώς, των χρημάτων για τα αναγκαία έργα υποδομής και αναμόρφωσης των σταθμών.

Επίσης το νομοσχέδιο προβλέπει τη σύσταση σε κάθε ΚΤΕΛ, εξελεγκτικής επιτροπής. Η ρύθμιση αυτή, νομίζουμε, ότι είναι αποσπασματική, διότι χρειάζεται συνολική διαμόρφωση της ισχύουσας για τα ΚΤΕΛ νομοθεσίας, πολλά από τα οποία, όπως γνωρίζετε, κύριε Υπουργέ, είναι υπερχρεωμένα.

Το νομοσχέδιο, όσον αφορά τον Ο.Σ.Ε., εγκαθιστά έναν αποκλειστικό υπεργολάβο, την "ΕΡΓΑ Ο.Σ.Ε. Α.Ε.", ο οποίος υπεργολάβος θα μπορούσε και να συνάπτει συμβάσεις υπεργολαβίας, χωρίς να ελέγχεται ουσιαστικά από τη μητρική Ο.Σ.Ε. Α.Ε. Αυτό θα προσαυξήσει, ασφαλώς, το συνολικό κόστος, σε σύγκριση με εκείνο που θα είχε ο Ο.Σ.Ε., αν εκτελούσε τα έργα με αυτεπιστασία. Επίσης σε περίπτωση διαφωνίας ανάμεσα στις δύο διοικήσεις, τα έργα θα μπλοκάρονται ή θα συνεχίζονται σε λάθος κατεύθυνση, χωρίς καμιά δικλείδα ασφαλείας.

Το νομοσχέδιο καταργεί τον, προ ενός έτους ψηφισθέντα, από την ίδια Κυβερνητική Πλειοψηφία ν. 2246/95, νόμο, δηλαδή, που ψήφισε πάλι η Κυβέρνηση του ΠΑ.ΣΟ.Κ. Εγκαθιδρύει εδώ αυτός ο νόμος μια Εθνική Επιτροπή Τηλεπικοινωνιών, την ΕΕΚ, όπως λέγεται με τα αρχικά της γράμματα, της οποίας επιτροπής, φυσικά, δε γνωρίζουμε ούτε τη σύνθεση ούτε την υποδομή, αλλά ούτε και τη στελέχωσή της, διότι θα πρέπει οι τέτοιου είδους επιτροπές να ελέγχονται από τη Βουλή.

Επίσης το νομοσχέδιο τροποποιεί το ν.2366/95, ώστε να μην υπάρχει κώλυμα στα διευθυντικά στελέχη, που είναι και μέτοχοι ως επί το πλείστον, για να αναδεικνύονται στη 

Σελίδα 3482 

διοίκηση του ΟΑΣ. Το κώλυμα είχε καθιερωθεί, γιατί οι ασκούντες διευθυντικό ρόλο, ως έμμεσα στελέχη έχουν τη δύναμη να αποσπούν ψήφους για τη εκλογή τους, με αποτέλεσμα να παρατηρείται συγκέντρωση εξουσίας. Αυτό ήταν σε βάρος μετόχων και εργαζομένων, όπως γνωρίζετε. Γιατί το καταργείτε; 

Πάντως, το καθεστώς του ΟΑΣΘ πρέπει, για την προάσπιση των συμφερόντων του Δημοσίου να αλλάξει ριζικά και όχι αποσπασματικά, όπως εισάγει το παρόν νομοσχέδιο.

Επίσης με το παρόν νομοσχέδιο το ειδικό κεφάλαιο του νομοθετικού διατάγματος 638/70 αποχαρακτηρίζεται. Αυτό, κατά την εισηγητική έκθεση, γίνεται για να απελευθερωθούν προς ευρύτερη αξιοποίηση τα έσοδα από τις κάρτες ελέγχου καυσαερίων. 'Ομως, τα έσοδα αυτά, κύριε Υπουργέ, θα μπορούσαν να μπουν σε άλλο ειδικό λογαριασμό ή ακόμα και στον τακτικό προϋπολογισμό του Υπουργείου, ώστε να εκταμιεύονται σύμφωνα με τις ανάγκες, όπου η Κυβέρνηση, μέσω του Κρατικού Προϋπολογισμού, προγραμματίζει.

Αντ' αυτού αποχαρακτηρίζεται ολόκληρος αυτός ο ειδικός λογαριασμός, πράγμα που σημαίνει ότι εσείς, κύριε Υπουργέ, θα έχετε στα χέρια σας μερικά δισεκατομμύρια μη ελεγχόμενα από τον προϋπολογισμό του Υπουργείου, για να τα διανέμετε ανεξέλεγκτα, κατά την κρίση σας.

Αυτές είναι οι βασικές παρατηρήσεις μας πάνω στο υπό συζήτηση νομοσχέδιο. Βέβαια, επειδή αυτό το νομοσχέδιο, όπως είπα και προηγουμένως, δεν έχει αρχή, το καταψηφίζουμε. Στην κατ' άρθρο, όμως, συζήτηση θα δηλώσουμε ποιά άρθρα ψηφίζουμε, διότι κρίνουμε ότι έχουν θετικές διατάξεις και ποιά άρθρα καταψηφίζουμε, διότι θεωρούμε ότι έχουν αρνητικές διατάξεις.

Ευχαριστώ.

ΠΡΟΕΔΡΕΥΩΝ (Παναγιώτης Ν. Κρητικός):Ο κ. Ιωάννης Χαραλάμπους έχει το λόγο.

ΙΩΑΝΝΗΣ ΧΑΡΑΛΑΜΠΟΥΣ:Κύριε Πρόεδρε, παίρνω το λόγο επί της αρχής, ενώ στην ουσία πρόκειται να υποστηρίξω τέσσερις τροπολογίες, γιατί κατά το σύστημα πλέον που έχει επικρατήσει, οι Βουλευτές δεν έχουν ούτε χρόνο, ούτε τη δυνατότητα να μιλούν επί των τροπολογιών τους, οι οποίες απορρίπτονται συλλήβδην.

Η πρώτη, λοιπόν, τροπολογία που εισηγούμαι και θεωρώ δίκαιη, είναι η εξής, κύριε Υπουργέ: Το 1984 ο Νομάρχης Αθηνών, έδωσε εκατον είκοσι πέντε ολόκληρες άδειες σε πολύτεκνους ταξιτζήδες, οι οποίοι πήραν έτσι ολόκληρη άδεια αντί τη μισή που είχαν. Τα εκατό είκοσι πέντε μισά που περίσσεψαν, τα έδωσε ο Νομάρχης σε εκατόν είκοσι πέντε οδηγούς -όχι ιδιοκτήτες-ταξί με τα προσόντα που είχε ορίσει. Πήγαν, λοιπόν, αυτοί οι εκατον είκοσι πέντε και πούλησαν σπίτια, περιουσίες, για να πάρουν το μισό ταξί. Είκοσι πέντε όμως από τους δικαιωμένους με ολόκληρη άδεια, δεν την πήραν και δεν έπεστρεψαν το μισό ιδανικό μερίδιο που είχαν σε ταξί, με αποτέλεσμα από τους εκατον είκοσι πέντε οι είκοσι επτά να μην πάρουν αυτό το μισό. 'Εκτοτε, ενώ όλοι αναγνωρίζουμε ότι έχουν δίκιο -σειρά Υπουργών- δεν μπόρεσαν μέχρι σήμερα να ικανοποιηθούν σ' αυτό το δίκαιό τους.

Ζητώ με την τροπολογία που έχω καταθέσει και έχετε την ευκαιρία μέχρι τέλους της συζητήσεως να την εξετάσετε, να δείτε την περίπτωση. Και νομίζω ότι είναι δίκαιο ν'αντιμετωπιστεί.

Η δεύτερη τροπολογία αφορά τα μικρά φορτηγά και κυρίως την υποστήριξη του αιτήματος να μετατραπούν σε εξάτονα. Το 1989, όταν ήμουν Υπουργός και υπήρχαν ανοιχτά θέματα και απεργιακές κινητοποιήσεις, στην προσπάθεια να λύσουμε παγια το θέμα των μικρών φορτηγών, είχα εισηγηθεί -δυστυχώς τότε δεν το δέχθηκαν και έτσι δεν μπόρεσε να ικανοποιηθεί το αίτημα- απο τους τρεις τόνους να πάμε στους έξι. Ο λόγος ήταν ο εξής: Οι έξι τόνοι είναι το όριο από το οποίο αρχίζει η ιδιότητα του μεταφορέα στην Ευρωπαϊκή 'Ενωση, ώστε τα μικρά φορτηγά που κάνουν τη διακίνηση προϊόντων στο εσωτερικό περιοχών να έχουν τη δυνατότητα μέχρι έξι τόνων. Και πάνω απ'όλα για να καλυφθεί, θα έλεγα, μία παρανομία του Κράτους, το οποίο έδωσε τριών τόνων αυτοκίνητα, ενώ στην αγορά δεν υπάρχουν τριών τόννων αυτοκίνητα. Πρόκειται ουσιαστικά για απάτη του Κράτους.

Τι έκαναν οι εταιρείες; Αφαιρούσαν ελάσματα, τα πέρναγαν από τα τελωνεία ως τρίτονα, σήμερα τα περνάνε ως τετράτονα με τη βελτίωση που υπήρχε και μετά ξαναμπαίνουν τα ελάσματα. Στην πράξη αυτοί οι άνθρωποι έχουν έξι τόνων αυτοκίνητα και βρίσκονται στη διακριτική ευχέρεια των αστυνομικών αρχών κάθε περιοχής. 'Οπου τους κυνηγάνε, τους πηγαίνουν στα δικαστήρια, όπου είναι ανεκτικοί, κάνουν τη δουλειά τους με εξάτονα αυτοκίνητα.

Να πάψει να υπάρχει εκ μέρους του Κράτους αυτή η υποκρισία και στο θέμα των μικρών φορτηγών και γενικά της μεταφοράς, να υπάρξει μία εκλογίκευση.

Ξέρω ότι υπάρχουν αντιδράσεις από τα μεγαλύτερα φορτηγά. Εϊναι πλατωνικές, κατά τη γνώμη μου. Τα μεγάλα φορτηγά πρέπει να σταματήσουν να ασχολούνται με μικροφορτία, να κοιτάξουν να εκμεταλλευθούν την ευρωπαϊκή αγορά, να εκσυγχρονιστούν και να μπουν στις μεγάλες δυνατότητες που παρέχει στην Ευρώπη η αγορά των μεταφορών.

Η τρίτη τροπολογία αφορά έναν παλιό νόμο, ο οποίος επιβάλλει στους πτυχιούχους Ηλεκτρονικών των Τεχνολογικών Ιδρυμάτων να δίνουν εξετάσεις και να παίρνουν άδεια από το Υπουργείο Μεταφορών, όπως ακριβώς γίνεται με μικρές σχολές μέσης εκπαίδευσης. Αυτό είναι άδικο, γιατί ισοπεδώνει τους πτυχιούχους της τριτοβάθμιας τεχνολογικής εκπαίδευσης, με τους πτυχιούχους της μέσης εκπαίδευσης.

Και για έναν πρόσθετο λόγο, κύριε Υπουργέ, ότι το 1989 σε ένα νομοσχέδιο για την τεχνική παιδεία του Υπουργείου Παιδείας, αναφέρεται το εξής: Οι πτυχιούχοι ΤΕΙ ασκούν το επάγγελμα στα πλαίσια των πιό πάνω δικαιωμάτων τους, μετά την απόκτηση του πτυχίου τους. Δηλαδή λέει ότι μόλις πάρεις το πτυχίο ΤΕΙ, ασκείς το επάγγελμα του ραδιοηλεκτρολόγου. Κατά συνέπεια, είναι αντιφατικό το να δίνει αυτός ο άνθρωπος εξετάσεις, για να πάρει την άδεια ασκήσεως επαγγέλματος από το Υπουργείο Μεταφορών.

Ζητώ, λοιπόν, και γι'αυτήν την περίπτωση να ληφθεί μέριμνα ώστε να πάψει να υφίσταται αυτό το γεγονός.

Η τελευταία τροπολογία αφορά το εξής: Στο Υπουργείο Μεταφορών, όπως θα γνωρίζετε και θα σας έχουν πει οι υπάλληλοί σας, είχαν ξεκινήσει μία σειρά μετατάξεις, οι οποίες έφθασαν σε σημείο ολοκλήρωσης εσωτερικά. 'Ομως προέκυψε ο νόμος της Νομαρχιακής Αυτοδιοίκησης , καταργήθηκαν οι θέσεις της περιφέρειας με αποτέλεσμα να μείνουν σε εκκρεμμότητα. Νομίζω ότι είναι δίκαιο αυτών που είχε ολοκληρωθεί η πορεία μετατάξεων, να ισχύσει παρά την ύπαρξη του νόμου περί Τοπικής Αυτοδιοίκησης και να επιλέξουν, γιατί έχει συνέπειες και στη βαθμολογική τους εξέλιξη και στις οικονομικές τους απαιτήσεις, που έτσι κι αλλιώς δικαιούνται. Και εκεί βέβαια, υπάρχει και μία υποπερίπτωση αποσπασμένων ανθρώπων σε γραφείο βουλευτών και κομμάτων, που όταν πέρασαν οι περιφερειακές υπηρεσίες στους Νομάρχες, δεν τους απέσπασαν οι Νομάρχες, γιατί ήταν ήδη αποσπασμένοι, με αποτέλεσμα να υπάρχει και σε αυτό το σημείο εκκρεμότητα.

Νομίζω ότι μπορείτε να δώσετε μία προθεσμία σε όλες αυτές τις περιπτώσεις, να λυθούν τα επιμέρους ζητήματα που βασανίζουν μία σειρά υπαλλήλους του Υπουργείου Μεταφορών.

Αυτές τις τέσσερις τροπολογίες ήθελα να υποστηρίζω. Νομίζω ότι σας δίνετε η ευκαιρία να τις δείτε εγκαίρως για να μην σας προκαταλάβω με τις τοποθετήσεις μου της τελευταίας στιγμής, καθώς και να σας πω ότι η ρύθμιση που κάνετε για τα φορτηγά Ι.Χ των εταιρειών είναι ρεαλιστική και θα οδηγήσει σε ένα ξεκαθάρισμα, που ταλαιπωρεί πολλούς ανθρώπους. Είναι μία θετική διάταξη. Ευχαριστώ.

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Δημαράς έχει το λόγο.

ΙΩΑΝΝΗΣ ΔΗΜΑΡΑΣ: Κύριε Πρόεδρε, απευθυνόμενος στον Υπουργό, θέλω να επισημάνω εκείνο που ο ίδιος στην επιτροπή είχε κατά κόρο τονίσει και είχε επικεντρώσει την

Σελίδα 3483 

προσοχή του. Δηλαδή ότι οι δραστηριότητες του Υπουργείου Μεταφορών και Επικοινωνιών καλύπτουν σχεδόν το μισό κράτος. Μιλάμε για ένα χορό τρισεκατομμυρίων, από τα οποία μπορούν να επωφεληθούν πολλοί εξ εκείνων, οι οποίοι δυστυχώς έχουν αποδειχθεί στο διάστημα των τελευταίων χρόνων περισσότερο από κάθε άλλη φορά, ως δυνάστες καθοδηγούντες την πολιτική ζωή της Χώρας. 'Εχει σημασία αυτό που σας λέω. Γνωρίζετε ότι σε πολλά από τα θέματα που έρχονται προς ρύθμιση, εμείς συμφωνούμε και συνηγορούμε υπέρ του να τροποποιηθούν έτσι όπως είναι στο νομοσχέδιο, το οποίο αντιμετωπίζουμε εδώ.

'Οσον αφορά την παρατήρησή σας στο εάν και κατά πόσο στο νομοσχέδιο διατυπώσατε μία ένσταση και μια αντίρρηση και μία απορία, εάν υπάρχει θέμα αρχής ή όχι, εμείς εκτιμάμε ότι το νομοσχέδιο στερείται αρχής. 'Ετσι όλο το βάρος και όλη η προσοχή μας έχουν στραφεί στο να σας βοηθήσουμε, σύμφωνα με όσα και εμείς θεωρούμε ότι είναι σωστά, για να υπάρξουν τέτοιες τροπολογίες που θα ρυθμίζουν επιμέρους ζητήματα, τα οποία είναι πολύ σημαντικά όπως π.χ. αυτό του Ο.Τ.Ε.. Ο Οργανισμός Τηλεπικοινωνιών Ελλάδος έχει προσφέρει πολλά και μπορεί να προσφέρει πολύ περισσότερα στην εθνική οικονομία.

Θεωρούμε, λοιπόν, ότι οι απόψεις των συνδικαλιστών που έχουν δώσει μάχες για να μείνει ο Ο.Τ.Ε. στο Κράτος είναι απόψεις που τις έχουμε κατά καιρούς υιοθετήσει όπως και εσείς. Πιστεύουμε ότι θα πρέπει να δοθεί η δυνατότητα στον Ο.Τ.Ε. να επιχειρήσει αυτό το τεράστιο επενδυτικό άλμα στην περιοχή της Βαλκανικής και της Μαύρης θάλασσας.

Τέλος, κύριε Υπουργέ εμείς επιφυλασσόμεθα κατά τη διάρκεια της επιψήφισης των επιμέρους άρθρων να παρέμβουμε και να τονίσουμε ποιές είναι εκείνες οι τροπολογιες που θα τις υποστηρίξουμε και για ποιό λόγο.

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Κεδίκογλου έχει το λόγο.

ΒΑΣΙΛΕΙΟΣ ΚΕΔΙΚΟΓΛΟΥ: Κύριε Πρόεδρε, το εισαγόμενο νομοσχέδιο έχει κάποιες θετικές διατάξεις, όπως τόνισε και ο κ. Χαραλάμπους, ιδιαίτερα στα θέματα των φορτηγών αυτοκινήτων. Συμφωνώ με όλες τις τροπολογίες του κ. Χαραλάμπους, πλην αυτής που μιλά για την άδεια ασκήσεως επαγγέλματος. 'Ολοι όσοι τελειώσουν κάποια σχολή χρειάζονται μια άδεια ασκήσεως επαγγέλματος.

Δεύτερον, με αυτό το νομοσχέδιο υπεισέρχονται κάποια θέματα ως προς την κυκλοφορία των οχημάτων, τον τρόπο κυκλοφορίας, τον έλεγχό τους από το Σώμα Δίωξης Οικονομικού Εγκλήματος κλπ. Γνωρίζουμε όλοι ότι στη Χώρα μας η φοροδιαφυγή κυρίως βρίσκεται στη μετακίνηση. Θα έπρεπε λοιπόν σ' αυτό το νομοσχέδιο να υπάρχει μία κοινή θέση Υπουργείου Συγκοινωνιών και Υπουργείου Οικονομικών για το πώς ακριβώς πρέπει να λειτουργούν όλα τα φορτηγά αυτοκίνητα που μεταφέρουν αγαθά ή υπηρεσίες. Τέτοια διάταξη δεν υπάρχει.

'Ηταν επίσης ευκαιρία να προβλεφθούν κάποιες συγκεκριμένες διατάξεις για την ταξινόμηση των αυτοκινήτων. Είδαμε ότι μόνο με το χαρτάκι που επικολλάμε στο παμπρίζ των τελών δεν έχουμε αποτελέσματα. Μπορούσε θαυμάσια να υπάρξει μία διάταξη με την οποία κατ' ένα τρόπο σχεδόν αυτοματοποιημένο να γίνει η ταξινόμηση των αυτοκινήτων η οποία είναι πλέον απαραίτητη.

Με το νομοσχέδιο υπάρχει μία διάταξη για την υπηρεσία Πολιτικής Αεροπορίας. Σχετικά συνιστά μια επιτροπή από καθηγητές ΔΕΠ των τριών πρώτων βαθμίδων. Δεν είναι το ίδιο πράγμα καθηγητής επίκουρος ή αναπληρωτής ή τακτικός καθηγητής αγαπητέ κύριε Υπουργέ. Επίσης, δεν μπορούν με τίποτα οι καθηγητές να σας κάνουν μία οργάνωση. Υπάρχει ένα προηγούμενο στη Χώρα μας, το οποίο οφείλουμε να σεβαστούμε. Κάθε φορά το απεμπολούμε. Είναι ένα προηγούμενο που ξεκίνησε από τον Γεώργιο Παπανδρέου και λέγεται ΕΜΠΑΣΚΟ και ΔΕΗ. Θα καλέσετε μία εταιρεία αυτής της μορφής να σας κάνει το πλήρες οργανόγραμμα, να σας διοικήσει την υπηρεσία Πολιτικής Αεροπορίας για ένα διάστημα και μετά να σας τη δώσει. Δείτε τη ΔΕΗ. Παρά τις κατακρεουργικές παρεμβάσεις που έχουμε κάνει όλοι μας εξακολουθεί να είναι μία υγιέστατη επιχείρηση γιατί είχε δομή η οποία μελετήθηκε σε σύγχρονα πλαίσια και προπαντός σε πλαίσια προοπτικής.

Αυτή η διάταξη που έχετε, θετική μεν είναι, να κάνετε αναδιοργάνωση της ΥΠΑ, αλλά δεν γίνονται έτσι οι αναδιοργανώσεις. Σήμερα, υπάρχουν ειδικά γραφεία ειδικών θέσεων, οργάνωσης και λειτουργίας και θα έπρεπε σε αυτά να απευθυνθείτε.

Αυτά τα γενικά, αγαπητοί συνάδελφοι.

'Ερχομαι όμως σε ένα ειδικό θέμα, στο θέμα του άρθρου 10. Τι συμβαίνει ακριβώς: Αγαπητοί συνάδελφοι, ο Οργανισμός Σιδηροδρόμων Ελλάδος Α.Ε. είναι μία εταιρία, η οποία έχει παράδοση στην κατασκευή των έργων. Πολλοί δε διευθυντές του Οργανισμού αυτού, του τότε Ο.Σ.Ε., ήταν και καθηγητές του Πολυτεχνείου. Μάλιστα δε, στον τομέα των σιδηρών κατασκευών είναι οι κατ'εξοχήν διδάξαντες. 'Εχουν και λαμπρές περγαμηνές. Κάνουν έργα, παρά τις παρεμβάσεις, τις αντιξοότητες που γίνονται από τις διοικήσεις. Και αναφέρομαι στη γνωστή, κύριε Υπουργέ, που ξέρετε πριν έρθουμε εμείς στην Κυβέρνηση, όταν υπήρχε ταυτόχρονα πρόεδρος και γενικός διευθυντής κάποιος τέως συνάδελφος. 'Οταν δεν γίνονται αυτές οι παρεμβάσεις, η απόδοση των υπηρεσιών κατασκευής των έργων του Ο.Σ.Ε. είναι κάτι άξιο προς μίμηση.

'Ερχεσθε, λοιπόν, τώρα εσείς -και δεν αντιλαμβάνομαι το λόγο, προσπαθώ να τον εξηγήσω- και ακούω το λόγο ότι, ξέρετε είναι απαίτηση της Ευρωπαϊκής Οικονομικής Κοινότητας να αναθέσουμε τα έργα σε μία ιδιωτική επιχείρηση. Δεν είναι θέσφατο ό,τι ζητάει, αγαπητοί συνάδελφοι, η Ευρωπαϊκή Οικονομική Κοινότητα. Απεναντίας, σε πολλά πράγματα η Ευρωπαϊκή Οικονομική Κοινότητα δεν γνωρίζει ούτε τη σύγχρονη τεχνολογία, ούτε τη σύγχρονη οργάνωση. Και αναφέρομαι σε ένα μεγάλο θέμα, στο θέμα του σκανδάλου του βαμβακιού. Το σκάνδαλο του βαμβακιού έγινε, γιατί η Ευρωπαϊκή Οικονομική Κοινότητα δεν ξέρει ότι υπάρχουν τρόποι διαχείρισης των εκκοκιστηρίων, τέτοιους που δεν θα μπορούσε κανείς να εισαγάγει ούτε ένα γραμμάριο παραπάνω βαμβάκι χωρίς και να το εξαγάγει, επίσης, ένα γραμμάριο λιγότερο, αρκεί να έλεγε ότι, τα εκκοκιστήρια που εγώ χρηματοδοτώ θα τηρούν βιβλία εισαγωγών-εξαγωγών, το λεγόμενο βιβλίο αποθήκης, βιβλίο απογραφής και βιβλίο παραγωγής. Θα παραλαμβάνετε με δελτίο παραλαβής και θα παραδίδετε με δελτίο αποστολής, ή θα αγοράζετε με τιμολόγιο αγοράς και θα πωλείτε με τιμολόγιο. Αν αυτά τα δύο απλά πράγματα ετηρούντο για όσους έχετε σχέση με λογιστές, δεν θα υπήρχε κανένα θέμα. Αλλά αυτό δεν το ζήτησε η Ευρωπαϊκή Οικονομική Κοινότητα, για να αντιληφθούμε πως ό,τι λέγει δεν είναι κανένα θέσφατο, ούτε είναι σοφοί εκεί. Απεναντίας. Υπάρχει ακόμα και ένα άλλο θέμα.

Σήμερα υπάρχει ο δορυφόρος και πολλά χρόνια πριν. Μπορείτε με τον δορυφόρο από πάνω να μετρήσετε όλες τις καλλιέργειες που θέλετε, τα αμπέλια στην Κρήτη, τα σιτηρά στη Θεσσαλία, τα τεύτλα, τα οτιδήποτε. Και να πείτε στους παραγωγούς ότι, ξέρετε αυτά τα τετραγωνικά μέτρα έχουν σπαρθεί με βαμβάκι. Για να γνωρίζουν και προκαταβολικώς οι υποψήφιοι... Ούτε αυτό δεν εισηγήθηκε η Ευρωπαϊκή Κοινότητα. Χρειάστηκε να γίνει όλη η ιστορία του σκανδάλου του βαμβακιού, να γραφούν άρθρα από 'Ελληνες αγρονόμους, τοπογράφους κ.λπ., για να εφαρμοστεί αυτό μια φορά δοκιμαστικώς.

Συνεπώς, κάθε απαίτηση της Ευρωπαϊκής Οικονομικής Κοινότητας πρώτον δεν είναι θέσφατο και δεν είναι προς το συμφέρον της Χώρας μας. Αυτό να το παρακολουθήσουμε.

'Οσον αφορά αυτή τη διάταξη, του άρθρου 10 εξ όσων γνωρίζω ιδιαιτέρως, απαίτησε να υπάρχει μόνο η Επιτροπή του Κοινοτικού Πλαισίου Στήριξης. Η Επιτροπή Συνοχής, απαίτησε να υπάρχει μόνο ένας PROJECT MAN AGER. Και γι'αυτόν προσωπικά έχω επιφυλάξεις.

Πήρατε, ως θέμα προς μίμηση το ΑΤΤΙΚΟ ΜΕΤΡΟ. Μα το ΑΤΤΙΚΟ ΜΕΤΡΟ, όπως έγινε από τη Νέα Δημοκρατία και όπως λειτουργεί και με τις αποδόσεις του, είναι παράδειγμα προς 

Σελίδα 3484 

αποφυγήν, όχι προς μίμηση. Εδώ είσθε και εδώ είμαστε.

Δυστυχώς, ο Πρωθυπουργός κ.Κωνσταντίνος Σημίτης, όπως πάει το πράγμα -και το λέω γιατί το είπα προηγουμένως στον Υπουργό Περιβάλλοντος, Χωροταξίας και Δημοσίων 'Εργων- δεν θα έχει την ευτυχία το 2000, που θα πάει σε εκλογές, να εγκαινιάσει το ΜΕΤΡΟ των Αθηνών. Το ΑΤΤΙΚΟ ΜΕΤΡΟ λοιπόν, είναι παράδειγμα προς αποφυγή.

Τώρα, λοιπόν, εσείς έρχεσθε και λέτε τί; Λέτε ότι όλα τα έργα του Ο.Σ.Ε. τα παραχωρούμε σε μία εταιρία ιδιωτική, η οποία είναι καθαρά εμπορική εταιρία, χωρίς καμία απολύτως δέσμευση, με κολοσσιαίες αρμοδιότητες, κάνει ό,τι θέλει, να πουλάει, να αγοράζει, να συμβάλλεται με άλλους, να δίνει μετοχές. Προσέξτε και παρακολουθείστε: "Η διοίκηση και διαχείριση του επενδυτικού προγράμματος από πλευράς προγραμματισμού, αναγκών, προμηθειών, ασφαλειών και οργάνωσης των οικονομικών, της λογιστικής και του συντονισμού, τη σύνταξη κατασκευαστικών σχεδίων, καθώς και των φακέλων που απαιτούνται για την εκμετάλλευση των έργων, για την εκπλήρωση του σκοπού, η εταιρία μπορεί να συμμετέχει σε οποιαδήποτε επιχείρηση οποιονδήποτε εταιρικού τύπου κοινοπραξίας, ή συνεταιρισμό με όμοιους ή παρεμφερείς με τους πιο πάνω σκοπούς, να συνεργάζεται, να πουλάει μετοχές, να παίρνει μετοχές και χωρίς καμία δέσμευση να τηρήσει το νόμο περί δημοσίων έργων στις κατασκευές".

Δηλαδή, ανατίθεται σε έναν ειδικό εργολάβο καθαρά ιδιώτη, γίνεται μία εταιρεία, της οποίας ορίζετε και το Διοικητικό Συμβούλιο από κάποια πρόσωπα -επικοινώνησα μαζί τους και δεν έχω κανένα λόγο να αμφιβάλλω για τις ικανότητες των προσώπων αυτών- που δεν έχουν καμία σχέση με έργα. Το γεγονός όμως ότι ο πρόεδρος -για τον οποίο άλλη εκτίμηση είχα- αρνήθηκε ή δεν μπόρεσε να μου στείλει ένα συνοπτικό βιογραφικό σημείωμα των μελών της διοίκησης που ορίζονται -θα καταθέσω, κύριε Πρόεδρε, στα Πρακτικά το βασικό σχέδιο της ανωνύμου αυτής εταιρείας- δείχνει ότι κανείς απ' όλους αυτούς δεν έχει -μπορεί να είναι καλός στο είδος του ο καθένας καθηγητής-την παραμικρή ιδιότητα και σχέση με τα έργα.

(Στο σημείο αυτό ο Βουλευτής κ. Β. Κεδίκογλου καταθέτει για τα Πρακτικά το προαναφερθέν σχέδιο, το οποίο έχει ως εξής:

ΑΝΩΝΥΜΕΣ ΕΤΑΙΡΕΙΕΣ

ΚΑΤΑΣΤΑΤΙΚΑ

Ανακοίνωση καταχώρησης στο Μητρώο Ανωνύμων Εταιρειών της σύστασης της Ανώνυμης Εταιρείας με την επωνυμία "ΕΡΓΑ Ο.Σ.Ε. ΑΝΩΝΥΜΗ ΕΤΑΙΡΕΙΑ"

Ο ΝΟΜΑΡΧΗΣ ΑΘΗΝΩΝ

Την 10.5.1996 καταχωρήθηκε στο Μητρώο Ανωνύμων Εταιρειών της Υπηρεσίας μας και πήρε αριθμό 35717/01/Β/96/222 η Ανώνυμη Εταιρεία με την επωνυμία "ΕΡΓΑ Ο.Σ.Ε. ΑΝΩΝΥΜΗ ΕΤΑΙΡΕΙΑ" καθώς επίσης και η υπ' αριθμό 6925/1996 απόφαση του Νομάρχη Αθηνών με την οποία δόθηκε η άδεια σύστασης και εγκρίθηκε το καταστατικό της ανωτέρω Εταιρείας όπως καταρτίσθηκε με την υπ' αριθμ 6632/11.4.1996 πράξη του Συμβολαιογράφου Αθηνών Βασιλείου Π. Αναγνωστόπουλου και την διορθωτική 1665/7.5.1996 του ιδίου Συμβολαιογράφου με βάση τις διατάξεις του Κ.Ν. 2190/1920 ως ισχύει και του ν. 2386/95.

Περίληψη του καταστατικού έχει ως εξής:

1. Επωνύμιο "ΕΡΓΑ Ο.Σ.Ε. ΑΝΩΝΥΜΗ ΕΤΑΙΡΕΙΑ".

Διακριτικός τίτλος "ΕΡΓΟ.Σ.Ε. Α.Ε."

2. 'Εδρα Ο Δήμος Αθηναίων.

3. Σκοπός.

α) Η διαχείριση, μελέτη, δημοπράτηση, κατασκευή, επίβλεψη, προμήθεια και εγκατάσταση εξοπλισμού και υλικών των σιδηροδρομικών έργων τα οποία θα υλοποιήσει ο Οργανισμός Σιδηροδρόμων Ελλάδας στα πλαίσια της ολοκλήρωσης του Επενδυτικού του Προγράμματος που χρηματοδοτείται από Κοινοτικό Πρόγραμμα και η παράδοσή τους στον Ο.Σ.Ε. για εκμετάλλευση.

β) Η παροχή συμβουλών και άλλων υπηρεσιών σε θέματα σχετικά με το παραπάνω.

γ) Η ολική ή μερική ανάθεση σε τρίτους, φυσικά ή νομικά πρόσωπα ή Κοινοπραξίες των εις την προηγούμενη παράγραφο α' του παρόντος αναφερομένων έργων, μελετών, και παρακολούθησης της εκτέλεσης των σχετικών συμβάσεων και του ελέγχου των σχετικών μελετών και παραλαβή τους.

δ) Η σύναψη συμβάσεων για την εξεύρεση οικονομικών πόρων και η διενέργεια οποιασδήποτε εργασίας για την πραγματοποίηση του σκοπού της Εταιρείας.

Η Εταιρεία στα πλαίσια της υλοποίησης του πιο πάνω σκοπού της αναλαμβάνει και τα εξής:

Τη διαχείριση όλων των τεχνικών μελετών, συμπεριλαμβανομένων και των απαραιτήτων φακέλων για την ανάθεση των έργων ή για την προμήθεια του εξοπλισμού και των υλικών.

Τη δημοπράτηση των πιο πάνω έργων, τη διακήρυξη μελετών, προμηθειών και υπηρεσιών.

Τη σύνταξη των φακέλων που αφορούν τις απαλλοτριώσεις, τις άδειες οικοδόμησης, τις μελέτες επιπτώσεων καθώς και τις σχέσεις με τις δημόσιες υπηρεσίες.

Τον ποιοτικό έλεγχο των προμηθειών.

Την παρακολούθηση και την επίβλεψη των εργασιών μέχρι την οριστική από τον κύριο του έργου παραλαβή.

Την διοικητική διαχείριση των συμβάσεων και των προμηθειών και τη διαχείριση των χρηματοδοτήσεων και των πληρωμών.

Την διοίκηση και τη διαχείριση του επενδυτικού προγράμματος από πλευράς προγραμματισμού, αναγκαίων προμηθειών, ασφαλειών, και οργάνωσης, των οικονομικών, της λογιστικής και του συντονισμού.

Τη σύνταξη κατασκευαστικών σχεδίων καθώς και των φακέλων που απαιτούνται για την εκμετάλλευση των έργων.

Για την εκπλήρωση του σκοπού της η Εταιρεία μπορεί:

α) Να συμμετέχει, σε οποιαδήποτε επιχείρηση οποιουδήποτε εταιρικού τύπου, Κοινοπραξία ή συνεταιρισμό με όμοιους ή παρεμφερείς με τους πιο πάνω σκοπούς.

β) Να συνεργάζεται με οποιοδήποτε νομικά ή φυσικό πρόσωπο συνεταιρισμούς ή Κοινοπραξίες με οποιονδήποτε τρόπο.

γ) Να αντιπροσωπεύει οποιαδήποτε επιχείρηση, αλλοδαπή ή ημεδαπή με όμοιους ή παρεμφερείς σκοπούς και 

δ) Να συνάπτει συμβάσεις προς εξεύρεση οικονομικών πόρων, να εκδίδει δάνεια με ανώνυμες ομολογίες να αναθέτει σε τρίτους οποιοδήποτε έργο, προμήθεια, να εποπτεύει και συντονίζει τις απαιτούμενες εργασίες και γενικότερα να προβαίνει σε οποιαδήποτε εργασία για την εκπλήρωση του πιο πάνω σκοπού της.

4. Διάρκεια: Η διάρκεια της Εταιρείας καθορίζεται σε δέκα (10) έτη από την νόμιμη σύστασή της.

5. Ποσό και τρόπος καταβολής Μετοχικού Κεφαλαίου.

Το Μετοχικό Κεφάλαιο της Εταιρείας ορίσθηκε σε εκατό εκατομμύρια δρχ. (100.000.000) και θα καταβληθεί σε μετρητά ολόκληρο από τους ιδρυτές.

6. Μετοχές, αριθμός, είδος, ονομ. αξία: Δέκα χιλιάδες (10.000) ονομαστικές μετοχές ονομαστικής αξίας δέκα χιλιάδων δραχμών (10.000) η κάθε μία.

7. Ημερομηνία λήξης εταιρικής χρήσης η 31η Δεκεμβρίου κάθε χρόνου και εξαιρετικά η πρώτη χρήση λήγει την 31η Δεκεμβρίου 1997.

8. Αριθμός μελών Δ.Σ. και θητεία αυτού: Τα μέλη του Διοικητικού Συμβουλίου είνα από επτά (7) έως εννέα (9) και η θητεία τους τριετής.

9. Πρώτο Δ.Σ. και θητεία αυτού:

α) Παναγιώτης Αλεξάκης του Δημητρίου, και της Αικατερίνης, Καθηγητής Πανεπιστημίου Αιγαίου, κάτοικος Παλαιού Φαλήρου Αττικής, οδός Παρθενώνος αριθμός 16, Α.Δ.Τ. Π 576074/1991 του Παραρτήματος Ασφαλείας Παλαιού Φαλήρου.

β) Αθανάσιος Σκούρας, του Σπυρίδωνος και της Ισμήνης, Καθηγητής Πανεπιστημίου, κάτοικος Αθηνών, οδός Χλόης, αριθμός 8, Α.Δ.Τ. Α041277/1962 του Γ' Παραρτήματος Ασφαλείας Αθηνών.

γ) Δημήτριος Αναγνωστόπουλος του Χριστοφόρου και της Αγγελικής, Πολιτικός Μηχανικός Ε.Μ.Π., κάτοικος Χολαργού 

Σελίδα 3485 

Αττικής, οδός Κατσιμπίρη, αριθμός 46, Α.Δ.Τ. Ν.060903/ 2.9.1986 του Ι' Τμήματος Ασφαλείας Αθηνών.

δ) Αγγελής Γρίτσης του Νικολάου και της 'Αννας, Αρχιτέκτονας - Πληροφορικής, κάτοικος Χαλανδρίου Αττικής, οδός Νέστορος, αριθμός 7, Α.Δ.Τ. Ι.901486/1.11.1978 του Αστυνομικού Τμήματος Τριπόλεως.

ε) Θεοφάνης Μοσχολιός του Πέτρου και της Αικατερίνης, Οικονομολόγος PHD κάτοικος Χολαργού Αττικής, οδός Σωκράτους, αριθμός 31, Α.Δ.Τ. Ξ.168434/25.1.1989 του Παραρτήματος Ασφαλείας Χoλαργού.

στ) Γρηγόριος Πελεκάνος του Μιχαήλ και της Μαρίας, Δικηγόρος, κάτοικος Κηφισιάς Αττικής, οδός Φαιστού, αριθμός 33, Α.Δ.Τ. 315688/9.12.1994 του Κέντρου Αλλοπαδών ΑΘηνών.

ζ) Ευστράτιος Παπαδημητρίου, του Γεωργίου και της Μαρίας, Καθηγητής Πανεπιστημίου, κάτοικος Βούλας Αττικής, οδός Ξενοφώντος αριθμός 25, Α.Δ.Τ. Ξ416/10.10.1988 του Αστυνομικού Τμήματος Βούλας.

Η θητεία του είναι μέχρι την τακτική Γενική Συνέλευση που θα συνέλθει για να εγκρίνει τις οικονομικές καταστάσεις της πρώτης εταιρικής χρήσης.

10. Ελεγκτής πρώτης εταιρικής χρήσης: Θα διορισθεί με απόφαση της Γενικής Συνέλευση που θα ληφθεί εντός τριών 3 μηνών από της ιδρύσεως της Εταιρείας.

Αθήνα, 10 Μαϊου 1996

Με εντολή Νομάρχη

Ο Διευθυντής

Ι. ΠΕΤΡΟΔΑΣΚΑΛΑΚΗΣ"

ΒΑΣΙΛΗΣ ΚΕΔΙΚΟΓΛΟΥ:Πέραν δε αυτού, ο γενικός διευθυντής που ορίσατε του οποίου όρισε ένα από τα γνωστά "περιβάλλοντα", κύριε Υπουργέ- αμφιβάλλω αν έχει ιδεί ποτέ στη ζωή του σήραγγα. Στον Ο.Σ.Ε. έχετε μία υπηρεσία η οποία έχει περγαμηνές, κατασκεύασε πρόσφατα τη σήραγγα της Σφίγγας, η σήραγγα των Τεμπών προχωρεί κατά τον καλύτερο τρόπο, με συγχαρητήρια που μετέφερε και ο μάνατζερ που ορίσατε, προχωρεί η σήραγγα του Πλαταμώνα, κατασκευάστηκε η σήραγγα Ορφανά - Δοξαρά, που είναι έργα τεράστια. Τα πρόσωπα που βάλατε σ' αυτήν την εταιρεία ούτε έχουν δει ποτέ τους χαραδρογέφυρα.

Είναι λοιπόν μία διάταξη, την οποία θα παρακαλούσα τον κύριο Υπουργό να πάρει πίσω. Δεν είναι μία διάταξη που θα είναι εποικοδομητική για το έργο.

Κύριε Υπουργέ, με όσα προσφέρει σήμερα η Ευρωπαϊκή 'Ενωση, με τις δυνατότητες που έχουν οι τεχνικές υπηρεσίες του Ο.Σ.Ε., με τα πρόσωπα που έχετε -ιδίως ο πρόεδρος- και με μία μικρά ενίσχυση σε προσωπικό, έχετε ελάχιστο κόσμο, έχετε δέκα ανθρώπους, οι οποίοι κάνουν κολοσσιαία έργα, μεγάλου προϋπολογισμού, με πολύ καλά αποτελέσματα.

Θα μπορούσε, κύριε Υπουργέ, ο Κωνσταντίνος Σημίτης στις εκλογές του 2000 να εγκαινιάσει έναν νέο σιδηρόδρομο από την Πάτρα ως το Ορμένιο. Αυτά δεν είναι λέξεις, είναι μελετημένα εις βάθος, αρκεί να ενισχύατε λίγο τη διεύθυνση κατασκευής των έργων που έχετε, με τους επιστήμονες που έχετε εκεί και με κάποιους ακόμη από τους οποίους διαθέτουμε. 'Οχι μ' αυτόν τον τρόπο που πηγαίνετε τώρα, γιατί με αυτόν θα οδηγηθείτε σε τέλμα. Θα δείτε ότι σε λίγο και η σήραγγα του Καλιδρόμου θα βρεθεί στη δικαστική διένεξη και σε τέτοιες ιστορίες.

Και προπαντός, δεν μπορούν αυτοί οι άνθρωποι -που δεν έχουν δει ποτέ τους έργο- να διευθύνουν και να κάνουν έργα, τα οποία μία υπηρεσία κάνει για χρόνια, και έχει παράδοση σ' αυτά και δόξα.

Οι καλύτεροι μηχανικοί βγήκαν μέσα από τον Ο.Σ.Ε.. Και έρχεσθε και βάζετε γενικό διευθυντή, με κολοσσιαία αμοιβή τριάντα εκατομμυρίων το χρόνο; Τί θα πουν οι μηχανικοί πρώτης σειράς του Ο.Σ.Ε. που παίρνουν διακόσιες, τριακόσιες χιλιάδες στο βαθμό του διευθυντή; Πώς θα το αντιμετωπίσουν; Πώς θα νιώσω την προσβολή αυτή, εγώ, ο Α, ο Β, να παίρνω τριακόσια χιλιάρικα, που ξέρω από έργα, που τα παρέδωσα και τα παραδίδω; Μόνο η παρακολούθηση της μελέτης της σήραγγας Καλιδρόμου- είναι ένα πρωτοποριακό έργο, για το οποίο δεν σας έχουν ενημερώσει όσο πρέπει-Λοιπόν, να έλθουν τώρα αυτοί οι μηχανικοί, να ακούσουν εντολές και παραινέσεις, να εκτελέσουν αποφάσεις της διοίκησης μιας ανώνυμης εταιρείας καθαρά ιδιωτικού δικαίου, η οποία παίρνει εντολή να εκτελέσει όλα τα έργα κατά παρέκκλιση του νόμου περί δημοσίων έργων.

Είναι κάτι που θα πληρώσουμε πολύ ακριβά, κύριε Υπουργέ και σας κάνω έκκληση να το αποσύρετε αυτό το διάταγμα να σταματήσετε την "'Εργα Ο.Σ.Ε.", δώστε της άλλη δουλειά να κάνει. 'Εχει δουλειά ο Ο.Σ.Ε., που αναφέρεται κυρίως στο φορτίο και στους τρόπους εσωτερικής οργάνωσης και λειτουργίας. Αφήστε τις υπηρεσίες του Ο.Σ.Ε. να κάνουν τα έργα. Απλώς ενισχύσατέ τις. 'Εχετε εκλεκτά στελέχη εκεί και μπορείτε να αποκτήσετε ακόμα εκλεκτότερα με σύντομες διαδικασίες.

Είναι κακή συμβουλή και κακή η εισήγηση περί της "'Εργα Ο.Σ.Ε." Αυτοί που τοποθετήθηκαν, τοποθετήθηκαν από "περιβάλλον" και είναι πρόσωπα τα οποία δεν έχουν σχέση με έργα, γιατί αρνήθηκαν να μου στείλουν ένα βιογραφικό σημείωμα. Δεν έχουν καμμία σχέση με έργα. Προσέξτε το, γιατί εσείς είστε ο Υπουργός.

Ευχαριστώ.

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Σπυριούνης έχει το λόγο.

ΚΥΡΙΑΚΟΣ ΣΠΥΡΙΟΥΝΗΣ: Κύριε Πρόεδρε, κύριοι συνάδελφοι, επέστρεψα μόλις χθες το βράδυ από ένα ταξίδι προγραμματισμένο από τη Βουλή στην Κίνα. Λίγο παλαιότερα είχα κλανει ένα ταξίδι στο Παρίσι, στο πλαίσιο των κοινοβουλευτικών διασκέψεων του ΝΑΤΟ. Θα μου επιτρέψετε να σας μεταφέρω την εμπειρία μου κυρίως από την Κίνα. Πραγματοποιούνται -και είναι συναφές προς το θέμα- μεταρρυθμίσεις επαναστατικές, οι οποίες προωθούν την πρόοδο της Κίνας με καταπληκτικούς ρυθμούς. Κάποια στιγμή ένιωσα -και το λέω ελεύθερα- ότι εμείς είμαστε οι κομμουνιστές και πάμε σε μη κομμουνιστικό κράτος. Να σας πω για ιδιωτικά πανεπιστήμια που συγκροτούν, να σας πω για ελεύθερες συλλογικές συμβάσεις εργασίας με ιδιωτικές επιχειρήσεις, για το λαό; Να σας πω χίλια πράγματα. Πραγματοποιούν ρυθμούς συγκλονιστικούς. Θα σας πω ότι φοβούμενοι τον πληθωρισμό συγκρατούν την οικονομική δραστηριότητα με ρυθμούς αύξησης 9,5% εφέτος, ενώ το 1996 είχε 10,8% κ.λ.π. Και αύξηση του ΑΕΠ κατά 15% της οικονομικής δραστηριότητας κατά 30%. Συγκλονιστικά επιτεύγματα. Δεν είναι κολλημένη η ηγεσία, προς τιμήν της. Αντελήφθη τις εξελίξεις και σταμάτησε με θάρρος και τόλμη να είναι αγκυλωμένη σε ιδεοληψίες. Είναι καιρός αυτό το πρόβλημα το δικό μας να το κοιτάξουμε με άλλη αντίκρυση, τόσο στην οικονομία, όσο στα εθνικά θέματα και κυρίως το πολιτικό σύστημα.

Το νομοσχέδιο καθορίζεται μάλιστα με μία ξεκάθαρη ειλικρίνεια ότι αποτελεί μία αθροιστική επιδίωξη, για βελτίωση ορισμένων πραγμάτων που είτε ξεπεράστηκαν από τις καταστάσεις, είτε είχαν παρεισφρήσει σε προηγούμενα νομοθετήματα και άφηναν κενά ή δεν κάλυπταν με άρτιο τρόπο τα συστήματα στα οποία αναφέρονται τα 18 άρθρα του νομοσχεδίου. 

Η δυναμική της καθημερινής ζωής, όχι μόνο δεν αποκλείει την σ' ένα, δύο, τρία χρόνια, τροποποίηση ενός νομοθετήματος από γενική πλευρά, αλλά αντιθέτως απαιτεί τη δυνατότητα να κάνεις τις οφειλόμενες προσαρμογές. Γιατί αυτή η δυναμική καθώς εξελίσσεται με τους γνωστούς ρυθμούς, δεν μπορεί να μην αποτελεί στην πράξη δικαίωση, αν θέλουμε να θεωρούμε ότι το σύστημα με το οποίο αντιμετωπίζουμε τα πράγματα έχει ανάλογη ικανότητα να καλύπτει τα κενά και να προωθεί την επιβαλλομένη πρόοδο. Πιστεύω ότι το νομοσχέδιο κάνει αυτήν τη λειτουργία. Αποτελείται από δέκα οκτώ, δέκα εννέα άρθρα, από το άρθρο 1 που καθορίζει την έννοια των συνεργείων, τις προϋποθέσεις λειτουργίας τους, συμπληρώνει κενά της παλαιάς νομοθεσίας, επαναφέρει, επαναβιώνει κάποιες άδειες, θέτει κάποιους όρους και προϋποθέσεις κ.λ.π.

Το άρθρο 2 καθορίζει λεπτομέρειες για την ταξινόμηση λεωφορείων και φορτηγών αυτοκινήτων. 

Σελίδα 3486 

Το άρθρο 3 ομιλεί περί λεπτομερειών για τα πρατήρια υγρών καυσιμων, προϋποθέσεις και όροι που επιτρέπονται, όροι που απαγορεύονται, αποστάσεις που πρέπει να τηρούνται κ.λ.π. 

Στο επόμενο ρυθμίζονται θέματα που αφορούν τους σταθμούς υπεραστικών λεωφορείων και φορτηγών αυτοκινήτων. Και εδώ θα μου επιτρέψετε να το πω σαν ένα γενικό θετικό σημείο ότι παραχωρούνται στη Νομαρχιακή Αυτοδιοίκηση και είναι καιρός να εντάσσονται ορισμένα πράγματα μέσα στο κλίμα ...

(Θόρυβος στην Αίθουσα)

Κύριε Πρόεδρε, δεν μπορώ να μιλήσω από το θόρυβο. Παρακαλώ, κύριοι συνάδελφοι...

ΠΡΟΕΔΡΕΥΩΝ (Παναγιώτης Ν. Κρητικός): Συνεχίστε, θα υπάρξει ησυχία. 

ΚΥΡΙΑΚΟΣ ΣΠΥΡΙΟΥΝΗΣ: Γίνονται ορισμένες θετικές ρυθμίσεις που αφορούν τα υπεραστικά λεωφορεία και τους σταθμούς εκφόρτησης φορτηγών αυτοκινήτων.

Το επόμενο άρθρο καθορίζει την τεχνική επιθεώρηση των οχημάτων. Συστήνει μια ειδική επιτροπή στο Υπουργείο Συγκοινωνιών, που αποτελείται από δέκα πρόσωπα πανεπιστημιακής εκπαίδευσης, μηχανολόγους, ηλεκτρολόγους κλπ., δέκα πρόσωπα τεχνικής εκπαίδευσης και πέντε, νομίζω, διοικητικούς υπαλλήλους. Είναι υπηρεσία στην οποία υπάγονται αυτές οι πολύ σοβαρές ευθύνες της ταξινόμησης των αυτοκινήτων με προωθημένες διατάξεις.

Συγκροτείται εξελεγκτική επιτροπή στα ΚΤΕΛ και ρυθμίζονται τα μέλη της κλπ. και τα έργα της. 

Ρυθμίζονται θέματα που αφορούν τις άδειες των φορτηγών αυτοκινήτων Ι.Χ. Καθορίζεται ότι ο έλεγχος των παραβάσεων των αυτοκινήτων θα μπορεί να γίνεται από τις υπηρεσίες διώξεως οικονομικού εγκλήματος, που θα μπορούν να ασκήσουν την ελεγκτική τους αρμοδιότητα με επιτόπου ακόμη ποινές, ύστερα από ακρόαση του οδηγού και άλλες ρυθμίσεις.

Ρυθμίζονται θέματα και δεν θα συμφωνήσω ότι είναι ιδιωτική η επιχείρηση -και να με διορθώσει ο κύριος Υπουργός αν κάνω λάθος και ζητώ συγγνώμη από τους συναδέλφους γιατί άρτι αφιχθείς δεν πρόφθασα να διαβάσω το νομοσχέδιο σε βάθος- που αναλαμβάνει τα έργα του Ο.Σ.Ε.. Είναι θυγατρική επιχείρηση του Ο.Σ.Ε..

Θα μου επιτρέψετε να πάω και πιο κάτω. Και αν ακόμα είπαν, κύριε Υπουργέ, και γινόταν με ειδικούς όρους, πάλι λάθος δεν θα ήταν και θα πρέπει επιτέλους να αρχίζουμε σιγά-σιγά να απαγκυλωνόμαστε από το ιδιωτικό και Δημόσιο, γιατί και το δημόσιο ευθύνεται για πλείστα όσα και το γνωρίζουμε όλοι μας, όπως και το ιδιωτικό όταν αφήνεται αχαλίνωτο στην άσκηση της δραστηριότητάς του καταλήγει στην εκμετάλλευση και στα γνωστά φαινόμενα που χαρακτηρίζουν την περίπτωση.

Για να προλάβω, θα μιλήσω για τον ΟΑΣΘ. 'Εχει δύο, τρείς λεπτομέρειες σε αντίστοιχες παραγράφους για τον Ο.Τ.Ε.. Θέλω να μιλήσω για τον ΟΑΣ Θεσσαλονίκης. Νομίζω ότι αυτή η ρύθμιση που κάνετε είναι πάρα πολύ καλή, κύριε Υπουργέ, και την ψηφίζω χωρίς καμία επιφύλαξη, που καθορίζετε τέλος πάντων αυτό το Διοικητικό Συμβούλιο και τις διαδικασίες επιλογής του διευθυντού του ΟΑΣΘ. Ψηφίζω με ιδιαίτερη χαρά, αυτή τη διάταξη.

Καθορίζονται διατάξεις για την υπηρεσία της Πολιτικής Αεροπορίας. Δεν θα συμφωνήσω ότι δεν έχει τη δυνατότητα να επιτελέσει το έργο της. Αυτή η υπηρεσία έχει και μια ιστορία, την έχω ζήσει λόγω παλαιάς ιδιότητας από κοντά σε διάφορες αναπτύξεις της ευθύνης της και όπως όλες οι υπηρεσίες έχει τεράστιες δυνατότητες, αρκεί να καθοριστεί το θεσμικό κυρίως πλαίσιο που θα την ανυψώσει από τη μια μεριά να κάνει κατάλληλη χρησιμοποίηση του προσωπικού και από την άλλη μεριά, να την απαλλάξουμε από τη νοοτροπία του ασφυκτικού ελέγχου για άλλες σκοπιμότητες και άλλους λόγους παρεμβάσεων.

Το νομοσχέδιο μέσα στο πλαίσιο ότι αποτελεί μια αθροιστική προσπάθεια να βελτιωθούν οι όροι παλιών νομοθετημάτων, νομίζω ότι αποτελεί ένα θετικό βήμα.

Το ό,τι δεν κατευθύνεται από ορισμένη αρχή και ορισμένο άξονα δικαιολογείται από την πληθώρα των θεμάτων που αντιμετωπίζει και δεν εξειδικεύεται στη ρύθμιση ενός θέματος, που πράγματι θα έπρεπε να έχει γίνει με συγκεκριμένους κανόνες. Ευχαριστώ.

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Βεζδρεβάνης έχει το λόγο.

ΗΛΙΑΣ ΒΕΖΔΡΕΒΑΝΗΣ: Κύριοι συνάδελφοι, η επικρατούσα τακτική στη Βουλή μας είναι ότι ένα νομοσχέδιο που κατατίθεται από την Κυβέρνηση, καταψηφίζεται από την Αντιπολίτευση. Το ίδιο ακριβώς, δυστυχώς, ισχύει και για την περίπτωση που όταν έρχεται μία πρόταση νόμου από την Αντιπολίτευση η Κυβέρνηση με τη συντεταγμένη πλειοψηφία της απορρίπτει την πρόταση νόμου. Αυτή δυστυχώς είναι μία παγία τακτική του Ελληνικού Κοινοβουλίου, αυτό που δεν υπάρχει στα περισσότερα κοινοβούλια της Ευρώπης και ιδιαίτερα της Αμερικής.

Σεβόμενος, λοιπόν, τον εαυτό μου ως εκπροσώπου του Λαού και -τηρώντας το Σύνταγμα της Πατρίδος μας, που λέγει ότι ο Βουλευτής ακολουθεί τη συνείδησή του όσον αφορά την έκφραση γνώμης και την παροχή ψήφου, αντιστέκομαι σ'αυτήν την παγία τακτική της Βουλής μας. Και το πράττω αυτό ενσυνείδητα, γιατί πιστεύω ότι κάποτε και στο δικό μας Κοινοβούλιο θα πρέπει να δεχόμεθα το σωστό και να αρνούμεθα το λανθασμένο από οποιαδήποτε κατεύθυνση και αν προέρχεται.

Αφού αποδεχόμεθα ότι οι τρεις εξουσίες του πολιτεύματός μας έχουν διακριτούς ρόλους, θα πρέπει να κινούμεθα όλοι προς αυτήν την κατεύθυνση για τη σωστή λειτουργία του πολιτεύματος.

Ούτε η Βουλή κύριοι συνάδελφοι, να γίνεται "κυβερνώσα Βουλή", ούτε η Κυβέρνηση να γίνεται "νομοθετούσα Κυβέρνηση". Κάτι παρόμοιο αναφέρει αυτές τις ημέρες στο περισπούδαστο έργο του ο αγαπητός Αντιπρόεδρος της Βουλής ο κύριος Κρητικός, στις "αμφίδρομες σκέψεις" του. Και το λέγω αυτό, διότι ο κίνδυνος για τη δεύτερη περίπτωση ελοχεύει και το έχουμε διαπιστώσει μέσα σ'αυτήν την Αίθουσα η Κυβέρνηση να αποφασίζει ό,τι θέλει με δεδομένη τη συντεταγμένη της πλειοψηφίας στη Βουλή.

Με το πνεύμα αυτό, κύριε Υπουργέ, αντιμετωπίζω και το συζητούμενο νομοσχέδιο, που φέρνετε προς συζήτηση. Μελέτησα το νομοσχέδιο με ιδιαίτερη προσοχή. Και παίρνω το λόγο στη συζήτηση επί της αρχής για να διατυπώσω την άποψή μου. 

Είναι μία από τις ελάχιστες φορές που η Κυβέρνηση δεν έρχεται στη Βουλή με ουρανομήκεις εκφράσεις, διακηρύξεις και κομπασμούς. Θα έλεγα με την επιβαλομένη σεμνότητα και είναι προς τιμήν του κυρίου Υπουργού- μας λέγει απλά. "Με το προτεινόμενο νομοσχέδιο δίδεται λύση σε σειρά από χρονίζοντα προβλήματα, τα οποία εντοπίστηκαν από τα μακρά εφαρμογή ορισμένων διατάξεων της ισχύουσας νομοθεσίας, οι οποίες εμφανίζουν κενά ή αδυναμίες.

'Ολοι εμείς, που στην προσπάθειά μας αγωνιζόμεθα να επιλύσουμε προβλήματα των πολιτών και ευρισκόμεθα σε συνεχή επικοινωνία με την, -επιτρέψτε μου, γνωστό άλλωστε- αθλία διοίκηση, έχουμε σαφή αντίληψη αυτών των επισημάνσεων, όχι μόνο στο Υπουργείο Μεταφορών και Επικοινωνιών, αλλά σε όλα τα Υπουργεία. Υπάρχουν τέτοια προβλήματα που θα πρέπει να αντιμετωπισθούν και να αντιμετωπισθούν με την αναγκαία σύγχρονη προσαρμογή.

Με βάση αυτό το σκεπτικό, η αρχή του νομοσχεδίου βρίσκεται προς τη σωστή κατεύθυνση. Και αφού αυτή είναι η αντίληψή μου, σαφώς ψηφίζω υπέρ της αρχής του νομοσχεδίου, επιφυλασσόμενος να κάνω τις παρατηρήσεις μου -και αρκετές έχω να κάνω- στη συζήτηση επί των άρθρων.

Υπάρχει όμως, κύριε Υπουργέ, ένα πρόβλημα που δεν αφορά μόνο το δικό σας το Υπουργείο, αλλά όλα τα Υπουργεία. Το σημερινό νομοσχέδιο, σας δίνει την ευκαιρία γι' αυτήν τη συζήτηση. Με βάση το σχετικό επί της αρχής του και τίθεται το θέμα: Αν έχετε συμπεριλάβει στο νομοσχέδιό σας όλες εκείνες τις προσαρμογές που εχουμε υποχρέωση να κάνουμε βάσει των υπαρχουσών κοινοτικών Οδηγιών; Η 

Σελίδα 3487 

ευκαιρία είναι σήμερα για σας. Αναδιφήσατε τους φακέλους, για να δείτε πόσες κοινοτικές Οδηγίες δεν έγιναν ακόμη και επομένως δεν τις φέρατε ακόμη προς κύρωση στη Βουλή, για να την κάνετε εσωτερικό δίκαιο και να κάνουμε την αναγκαία προσαρμογή;

Κύριοι συνάδελφοι, αν είμαστε σήμερα στην ουρά της Ευρώπης, ακόμη και απο τις χώρες που ήρθαν πολύ μετά απο μας, τούτο οφείλεται στο γεγονός ότι η εγωϊστική συμπεριφορά των κυβερνήσεων της δεκαετίας του 80 δεν επέτρεψε την έγκαιρη προσαρμογή μας προς το ευρωπαϊκό γίγνεσθαι, προς τα ευρωπαϊκά δρώμενα.

Βέβαια, χρειάστηκαν χρόνια για να απαλλαγεί το ΠΑ.ΣΟ.Κ. από αυτήν την αντιευρωπαϊκή του πολιτική, απο τα αντιευρωπαϊκά του σύνδρομα και έτσι χάσαμε πολύτιμο χρόνο. Πλήθος από κοινοτικές Οδηγίες έμεναν για χρόνια στα συρτάρια διότι οι αγκυλώσεις της ΠΑ.ΣΟ.Κ.ικής νοοτροπίας δεν επέτρεψαν να πρυτανεύσει η λογική και το συμφέρον της Χώρας.

Κύριε Υπουργέ, πιστεύω, λοιπόν, ότι το συζητούμενο νομοσχέδιο έχει όλα τα περιθώρια, από τη διακηρυγμένη αρχή του, αυτή που αποδέχομαι περί κενών της νομοθεσίας, να συμπεριλάβετε σήμερα όλες τις εκκρεμότητες του Υπουργείου σας όσον αφορά τις Κοινοτικές οδηγίες. Μάλιστα, από το Βήμα αυτό, προ αρκετού χρόνου, απευθυνόμενος προς τον Πρωθυπουργό της Χώρας, του είπα: "κύριε Πρωθυπουργέ, συστήσατε σε όλους τους Υπουργούς σας να επισημάνουν το σύνολο των εκκρεμοτήτων που έχουμε και να τις φέρετε στη Βουλή για να τις κάνετε εσωτερικό δίκαιο για να επιτύχουμε την αναγκαία έγκαιρη προσαρμογή". Αυτό λέω, κύριε Υπουργέ, σε σας σήμερα και αυτό θα πω σε όλους τους συναδέλφους σας σε κάθε νομοσχέδιο, γιατι αρκετά πληρώσαμε με την εγωϊστική μας διάθεση -τη δική σας, κύριε Υπουργέ, της Κυβερνήσεώς σας, του Κόμματός σας, τη δεκαετία του '80- και μείναμε πίσω. Αυτό το πίσω το πληρώνει σήμερα η Ελλάδα κατατασσόμενη στην ουρά της Ευρώπης.

Kύριε Υπουργέ, επιμένω στο θέμα αυτό και θα επιμένω μονίμως. Γιατί, όπως με τις γενιές, ό,τι δεν κάνει μία γενιά στον καιρό της το πληρώνει η άλλη γενιά, έτσι και ένας Υπουργός που δεν κάνει αυτά που πρέπει να κάνει στον καιρό του, έρχεται να τα επιφορτισθεί ο επόμενος και εκείνος με τη σειρά του να τα αφήσει για τους επόμενους με αποτέλεσμα να μην έχουμε την έγκαιρη προσαρμογή που χρειάζεται η Πατρίδα μας για πολλά θέματα.

Θα ήμουν ευτυχής, κύριε Υπουργέ, αν μπορούσατε να διαβεβαιώσετε την Εθνική Αντιπροσωπεία, ότι στο Υπουργείο σας δεν υπάρχουν άλλες εκκρεμότητες. Γιατί αυτό το νομοσχέδιο, όπως και στη Διαρκή Κοινοβουλευτική Επιτροπή τοποθετηθήκατε, όπως και σήμερα ο Εισηγητής σας εδώ, όπως και εμείς αντιλαμβανόμεθα, θέλει να καλύψει κενά, θέλει να καλύψει εκκρεμότητες.

Μπορείτε, κύριε Υπουργέ, να μας διαβεβαιώσετε ότι δεν έχετε άλλες εκκρεμότητες στο Υπουργείο σας και ότι σε λίγο καιρό δεν θα αναγκαστείτε ξανά να 'ρθείτε στην Εθνική Αντιπροσωπεία για να ζητήσετε την επιψήφιση διατάξεων που ανακαλύψατε ότι υπάρχουν ακόμη και δημιουργούν προβλήματα στη διοίκηση του Υπουργείου σας;

Οι καιροί, κύριε Υπουργέ, ου μενετοί. Δεν έχουμε χρόνο για χάσιμο. Το τρένο της Ευρώπης περνάει από τη στάση, αλλά δεν έχει καμία διάθεση να περιμένει τους καθυστερημένους. Και υπήρξαμε αρκετά καθυστερημένοι.

Μια και μίλησα, κύριε Υπουργέ, και για τρένο, να έχουμε μία υπεύθυνη ενημέρωση από σας, με την ευκαιρία αυτού του νομοσχεδίου που είναι της αρμοδιότητάς σας. Θα ήθελα να έχω μία ενημέρωση από σας, τι γίνεται με το τρένο της Δυτικής Ελλάδος. Από το 1982 το Κόμμα σας, η Κυβέρνησή σας, μας μιλάει για τρένο στην Ηγουμενίτσα. Πού βρίσκεται αυτή η υπόθεση; Μας λένε ότι κάνουν μελέτες. Ποιες είναι αυτές; Δώστε μία ενημέρωση στην Εθνική Αντιπροσωπεία. Και είναι αυτό μία παρένθεση κατά τη συζήτηση του νομοσχεδίου με την αναφορά μου προς το τρένο.

Κατά τα άλλα, κύριοι συνάδελφοι, ψηφίζω την αρχή του νομοσχεδίου με τις εξηγήσεις που έδωσα και επιφυλάσσομαι για να κάνω τις παρατηρήσεις μου στα άρθρα του.

(Χειροκροτήματα)

ΠΡΟΕΔΡΕΥΩΝ (Παναγιώτης Ν. Κρητικός): Εξαντλήθηκε ο κατάλογος των εγγεγραμμένων να πρωτολογήσουν επί της αρχής και το λόγο έχει ο κύριος Υπουργός Μεταφορών και Επικοινωνιών.

ΧΑΡΑΛΑΜΠΟΣ ΚΑΣΤΑΝΙΔΗΣ (Υπ. Μεταφορών και Επικοινωνιών): Δεν γνωρίζω, κύριε Πρόεδρε αν συνάδελφοι, Κοινοβουλευτικοί Εκπρόσωποι θα ήθελαν να μιλήσουν.

ΠΡΟΕΔΡΕΥΩΝ (Παναγιώτης Ν. Κρητικός): Οι Κοινοβουλευτικοί Εκπρόσωποι, όπως ξέρετε, περιμένουν να μιλήσουν μετά την αγόρευσή σας. Και εν συνεχεία θα δευτερολογήσετε εσείς.

ΧΑΡΑΛΑΜΠΟΣ ΚΑΣΤΑΝΙΔΗΣ (Υπ. Μεταφορών και Επικοινωνιών): Πολύ ωραία.

Κυρίες και κύριοι συνάδελφοι, θα ήθελα να ευχαριστήσω όλους τους συναδέλφους....

Δεν θα χρειασθώ τόσο χρόνο, κύριε Πρόεδρε.

ΠΡΟΕΔΡΕΥΩΝ (Παναγιώτης Ν. Κρητικός): Εγώ σας έβαλα το δικαιούμενο χρόνο. Πόσο θέλετε;

ΧΑΡΑΛΑΜΠΟΣ ΚΑΣΤΑΝΙΔΗΣ (Υπ. Μεταφορών και Επικοινωνιών): Εντάξει, κύριε Πρόεδρε.

Θα ήθελα να ευχαριστήσω όλους τους συναδέλφους και τους Εισηγητές και τους Ειδικούς Αγορητές αλλά και τους υπολοίπους που μίλησαν επί της αρχής του νομοσχεδίου, για τις παρατηρήσεις τις οποίες έκαναν. 'Αλλοτε παρατηρήσεις θετικής υποστήριξης και άλλοτε κριτικής.

Τους ευχαριστώ επίσης γιατί και στα πλαίσια των συζητήσεων στην Κοινοβουλευτική Επιτροπή επέδειξαν το ίδιο πνεύμα συνεργασίας. 'Αλλωστε ανήκουμε στην κατηγορία αυτών που νομοθετούν λαμβάνοντας πάντοτε υπόψη τις χρήσιμες παρατηρήσεις.

Θα ήθελα να δώσω ορισμένες πρώτες απαντήσεις για να αρθούν πιθανές παρεξηγήσεις, τις οποίες διέγνωσα, ότι ορισμένοι συνάδελφοι έχουν κατά την ανάλυση και παρουσίαση των θέσεών τους.

Πρώτα απ' όλα, σχετικά με το ερώτημα εάν το νομοσχέδιο έχει αρχή ή όχι. Είναι προφανές, κύριοι συνάδελφοι, ότι το νομοσχέδιο δεν έχει ενιαία αρχή για τον απλούστατο λόγο ότι ρυθμίζονται πολλά επιμέρους θέματα. Εάν λοιπόν κανείς αναζητήσει τον ορισμό της αρχής με κριτήριο την κοινή ενιαία λογική που διέπει ένα θέμα, προφανώς τούτο δεν θα το ανεύρει κάποιος. Υπάρχει όμως....

ΛΕΥΤΕΡΗΣ ΠΑΠΑΓΕΩΡΓΟΠΟΥΛΟΣ: Σουρεαλιστική....

ΧΑΡΑΛΑΜΠΟΣ ΚΑΣΤΑΝΙΔΗΣ (Υπ. Μεταφορών και Επικοινωνιών): Δεν έχω αμφιβολία, ότι έχετε εξαιρετική καλλιτεχνική αντίληψη περί της πολιτικής, κύριε Παπαγεωργόπουλε.

Λέω λοιπόν ό,τι...

ΘΕΟΔΩΡΟΣ ΚΑΤΣΑΝΕΒΑΣ:Χρειάζεται και αυτό. 

ΧΑΡΑΛΑΜΠΟΣ ΚΑΣΤΑΝΙΔΗΣ (Υπ. Μεταφορών και Επικοινωνιών):Ασφαλώς. 'Αλλωστε θα ήταν εξαιρετικά ατυχές κύριε Κατσανέβα, να αφαιρέσει κανείς το στοιχείο της τέχνης από την πολιτική.

'Ελεγα λοιπόν ότι κάθε ένα από τα θέματα που ρυθμίζονται, έχει τη δική του πολύ συγκεκριμένη αιτιολογική αρχή.

Ρυθμίζονται δε, κύριοι συνάδελφοι, και ορισμένα θέματα, που είναι μείζονος σημασίας, παρά το γεγονός ότι περιλαμβάνονται σε ένα άθροισμα ρυθμίσεων.

Οι ρυθμίσεις αυτές μπορεί να αποκαλύπτουν κοινωνική ευαισθησία, μπορεί να υποκρύπτουν μια διοικητική εγρήγορση, για την επίλυση θεμάτων, των οποίων η αντιμετώπιση εχρόνιζε ή μπορεί να αποτελούν, σύμφωνα με αυτό που είπε ο κ. Βεζδρεβάνης, προσαρμογή στην κοινοτική νομοθεσία. Πάντως είναι θέματα μείζονος σημασίας.

Θα σας δώσω ορισμένα παραδείγματα. Οι τηλεπικοινωνίες. Οι προτεινόμενες ρυθμίσεις συνιστούν προσαρμογή στην κοινοτική νομοθεσία. Αυτό είναι εξαιρετικά κρίσιμο να γίνει, αν πρέπει να διασφαλίσουμε το αποτέλεσμα που επιθυμούμε, στη διαπραγμάτευση που αυτή την ώρα γίνεται, μεταξύ Ελληνικής Κυβερνήσεως και της Ευρωπαϊκής 'Ενωσης, για τις

Σελίδα 3488 

μεταβατικές προθεσμίες, που αφορούν την προστασία της συμβατικής τηλεφωνίας και των υποδομών.

Κάποιος συνάδελφος είπε ότι μειώνονται γενικώς οι χρόνοι προστασίας που αφορούν τις τηλεπικοινωνιακές δραστηριότητες στην Ελλάδα. Αυτό δεν είναι σωστό. 'Ο,τι προβλέπεται από την κοινοτική νομοθεσία, είναι η προστασία των υποδομών και της φωνητικής τηλεφωνίας, μέχρι το 2003, υπό την προϋπόθεση ότι θα υποβληθεί αίτηση, από τα μέλη που θέλουν μεταβατική προθεσμία προκειμένου να οριστικοποιηθεί ο χρόνος, εντός του οποίου προστατεύεται, η υποδομή και η συμβατική τηλεφωνία.

Η απελευθέρωση των μισθωμένων γραμμών είναι μια πολύ σοβαρή προσαρμογή, που έχει θετικές συνέπειες στην αγορά των τηλεπικοινωνιών, και διευκολύνει τη θέση της Ελλάδος, στη διαπραγμάτευση που διεξάγει με την Ευρωπαϊκή Επιτροπή.

Εδώ, επιτρέψτε μου να κάνω μια παρατήρηση, σε όσα, ορθά κατά την άποψή μου είπε ο κ. Βεζδρεβάνης. Προφανώς με αυτό το νομοσχέδιο δεν επιλύονται όλες οι εκκρεμότητες που απασχολούν το Υπουργείο Μεταφορών και δεν αντιμετωπίζονται και όλα τα θέματα προσαρμογής στην κοινοτική νομοθεσία.

Πρώτα απ' όλα επιθυμούμε να μας υποβληθούν πορίσματα επιτροπών που συνεστήθησαν για την εξέταση σημαντικών προβλημάτων, όπως ο εξορθολογισμός και η αποκατάσταση ενός πολλαπλώς σχισματικού καθεστώτος, που επικρατεί στις εμπορευματικές μεταφορές. Η διαμόρφωση ενός νέου νομοθετικού πλαισίου, είναι αναγκαία. 

Η Επιτροπή αυτή υπολογίζουμε, θα μας δώσει το πόρισμά της περίπου σε τρεις μήνες. 

Θα θέλαμε λοιπόν, η πρόταση που θα γίνει προς τη Βουλή των Ελλήνων, να στηρίζεται στα πορίσματα αυτής της Επιτροπής.

Επίσης, με αυτό το νομοσχέδιο, δεν επιχειρούνται όλες οι προσαρμογές που είναι αναγκαίες προς το Κοινοτικό Δίκαιο, γιατί υπάρχουν θέματα που δεν είναι αναγκαίο να ρυθμιστούν με νόμο, όπως η απελευθέρωση των δορυφορικών επικοινωνιών για την οποία υπεγράφει προσφάτως Προεδρικό Διάταγμα. Επίσης, εκδόσαμε υπουργική απόφαση, που αφορά τα τέλη συνδέσεως των επιχειρήσεων που ασκούν τηλεπικοινωνιακές δραστηριότητες. 

Επανέρχομαι στον αρχικό μου συλλογισμό για τις αρχές που διέπουν τη ρύθμιση επιμέρους θεμάτων. Ξέρετε, κύριοι συνάδελφοι, ορισμένα πράγματα γίνονται όχι εξαιτίας ενός πολιτικού ορθολογισμού, αλλά γιατί καμία φορά ο καθένας από εμάς χρειάζεται να σώσει την ψυχή του.

Χρόνια, στο περιθώριο αυτού του Τόπου, ζουν κοινωνικές ομάδες. Χρόνια. Δεκαετίες. Και με ευθύνη όλων μας, δεν τους αναγνωρίζουμε ή καμωνόμαστε πως οι προτεραιότητές μας είναι άλλες. Αισθάνθηκα ενοχή όταν, παραδείγματος χάριν, διαπίστωσα, ότι τα άτομα με βαρειές κινητικές αναπηρίες οι παραπληγικοί της Χώρας, δεν έχουν επαρκή δημόσια μέσα μεταφοράς. Δεν μιλώ για τον ΟΑΣΑ ή για τον ΟΑΣΘ που μπορούν να προμηθευτούν λεωφορεία με ειδικό εξοπλισμό. Μιλώ για άλλα μέσα μεταφοράς που μπορούν να τους βγάλουν από την απομόνωση, να τους διευκολύνουν στην ενσωμάτωσή τους στην κοινωνική ζωή.

Εγκρίνουμε, έτσι τη χορήγηση αδειών για την κυκλοφορία ειδικά διαμορφωμένων ταξί, όπως επίσης επιτρέπουμε την ταξινόμηση μικρών λεωφορείων για την εξυπηρέτηση αυτής της κατηγορίας ατόμων με ειδικές ανάγκες. 

Δεν ξέρω εάν το "ψύχραιμο" πολιτικό μάτι μιας κοινωνίας αντιλαμβάνεται ως ήσσονος σημασίας αυτές τις λύσεις. 'Ισως όμως, το "εσώτερον φως" που μπορεί να έχουν οι άνθρωποι σε αυτόν τον Τόπο, αποδειχθεί πιο καθοριστικό στην αποτίμηση και αξιολόγηση τέτοιων ρυθμίσεων.

Αύριο θα κατατεθεί στη Βουλή των Ελλήνων νομοσχέδιο που αφορά στην αναδιοργάνωση των αστικών συγκοινωνιών της Αθήνας. Εκεί θα αναζητήσετε την ενιαία λογική γιατί είναι ένα ρυθμιζόμενο θέμα.

Μεθαύριο, θα κατατεθεί από την Κυβέρνηση, νομοσχέδιο, που αφορά στον έλεγχο των συμβάσεων προμηθειών και δημοσίων έργων. Εκεί θα αναζητήσετε την ενιαία λογική. 

Κυρίες και κύριοι συνάδελφοι, να δώσω τώρα μερικές εξηγήσεις για την σχέση Ο.Σ.Ε. και "ΕΡΓΑ Ο.Σ.Ε.". Προτείνουμε να δοθεί η απαραίτητη νομοθετική εξουσιοδότηση, στις διοικήσεις του Ο.Σ.Ε. και της "ΕΡΓΑ Ο.Σ.Ε.", προκειμένου μεταξύ των δύο να συναφθεί σύμβαση για τη μεταφορά των έργων, από τον Ο.Σ.Ε. στην "ΕΡΓΑ Ο.Σ.Ε.".

Η "ΕΡΓΑ Ο.Σ.Ε.", όπως σωστά παρατήρησε ο κ. Σπυριούνης, δεν είναι μία ιδιωτική επιχείρηση. 'Εχει το ίδιο νομικό καθεστώς που έχει και ο Ο.Σ.Ε.. Είναι νομικό πρόσωπο ιδιωτικού δικαίου με τη μορφή ανώνυμης εταιρείας, μονομετοχική μάλιστα. Ο αποκλειστικός μέτοχος είναι ο Ο.Σ.Ε..

Δεν είναι δε καθόλου τυχαίο ότι ο πρόεδρος της "ΕΡΓΑ Ο.Σ.Ε." είναι ταυτόχρονα και μέλος της διοίκησης του Ο.Σ.Ε., για να διαφανεί, και στο συμβολικό επίπεδο, η διασύνδεση που έτσι κι αλλιώς νομικά υπάρχει μεταξύ της μητρικής και της θυγατρικής εταιρείας.

ΑΘΑΝΑΣΙΟΣ ΓΙΑΝΝΟΠΟΥΛΟΣ: Και ποιος τον διορίζει;

ΧΑΡΑΛΑΜΠΟΣ ΚΑΣΤΑΝΙΔΗΣ (Υπ. Μεταφορών και Επικοινωνιών): Διορίζεται, όπως διορίζεται κάθε διοίκηση, κύριε συνάδελφε.

Η ίδρυση της "ΕΡΓΑ Ο.Σ.Ε." δεν είναι κάτι που το πρώτον προβλέπεται στο συζητούμενο νομοσχέδιο. Προβλέφθηκε ήδη με το ν. 2366. Είναι, δηλαδή, ήδη, εδώ και πολύ καιρό συνεστημένος Οργανισμός.

Σέβομαι απολύτως την άποψη, η οποία μπορεί να διατυπωθεί από οποιονδήποτε και βεβαίως από τον συνάδελφο κ. Κεδίκογλου, σχετικά με τη χρησιμότητα της "ΕΡΓΑ Ο.Σ.Ε.". Αυτή είναι μία εκτίμηση, η οποία ανήκει στον καθένα.

Τα γεγονότα, όμως, έχουν ως εξής. Επειδή η Ευρωπαϊκή 'Ενωση, χρηματοδοτεί το επενδυτικό πρόγραμμα του Ο.Σ.Ε., στα πλαίσια και του Πρώτου και του Δεύτερου Κοινοτικού Πλαισίου Στήριξης, με τετρακόσια περίπου δισεκατομμύρια δραχμές εζήτησε -και είναι στη διάθεσή σας όποτε μου το ζητήσετε και θα σας τη δώσω, η σχετική αλληλογραφία- δύο πράγματα: Να υπάρχει ένας σύμβουλος διαχείρισης του προγράμματος και μία θυγατρική εταιρεία του Ο.Σ.Ε., η οποία να μπορεί να διαχειρισθεί με αποτελεσματικό τρόπο σε συνεργασία με τον σύμβουλο διαχείρισης τα έργα του Ο.Σ.Ε.. Επαναλαμβάνω ότι υπάρχει η σχετική αλληλογραφία.

ΒΑΣΙΛΗΣ ΚΕΔΙΚΟΓΛΟΥ: Να την καταθέσετε, κύριε Υπουργέ.

ΧΑΡΑΛΑΜΠΟΣ ΚΑΣΤΑΝΙΔΗΣ (Υπ. Μεταφορών και Επικοινωνιών): Πολύ ευχαρίστως.

Πρέπει επίσης να αποσαφηνίσω ότι η "ΕΡΓΑ Ο.Σ.Ε." θα απορροφήσει τεχνικό και άλλο προσωπικό του Ο.Σ.Ε. που έχει επαρκή εμπειρία στην εκτέλεση έργων.

Κυρίες και κύριοι συνάδελφοι, ο κ. Χαραλάμπους ανέπτυξε τέσσερις τροπολογίες που κατέθεσε. Δεν είναι η ώρα να τις συζητήσουμε στη συζήτηση επί της αρχής. Αλλά πολύ ευχαρίστως αύριο θα σας ανακοινώσουμε με τον Υφυπουργό ποιες από τις τροπολογίες, που έχουν καταθέσει συνάδελφοι, μπορούμε να κάνουμε δεκτές.

Γνωρίζετε ότι το Υπουργείο Μεταφορών, σε συνεργασία με συναδέλφους, κατέθεσε τροπολογίες ήδη, προ της ενάρξεως της συζητήσεως στην Κοινοβουλευτική Επιτροπή, ώστε να έχουμε τη δυνατότητα να τις συζητήσουμε μέσα στην Κοινοβουλευτική Επιτροπή.

Δεσμευτήκαμε, μάλιστα, ότι κατά τη διάρκεια των συζητήσεων στην ολομέλεια δεν θα καταθέσουμε τροπολογίες, πλην ίσως μιας εξαιρέσεως. 

Από εκεί και ύστερα, θα συζητήσουμε βεβαίως, τις τροπολογίες που έχουν καταθέσει συνάδελφοι. 

Μιας και το τρένο επιτελεί εξαιρετικής σημασίας έργο και είναι σημαντικό μέσο μεταφοράς -και βλέπω ότι πολλοί συνάδελφοι, ορθά κατά την άποψή μου ενδιαφέρονται για την ανάπτυξη των σιδηροδρόμων στην Ελλάδα- θα ήθελα να σας δώσω μιαν απάντηση για την σύνδεση της Δυτικής Ελλάδας με το κεντρικό σιδηροδρομικό δίκτυο. Αλλά για να σας πω περί τίνος πρόκειται, θα ήθελα να έχετε μια συνολική εικόνα.

'Εχει δημιουργηθεί σύγχυση μεταξύ μας, αλλά και στην κοινή

Σελίδα 3489 

γνώμη για το ποιο είναι το πρόγραμμα εκσυγχρονισμού των σιδηροδρόμων στην Ελλάδα. Αυτή η σύγχυση δημιουργήθηκε εν πολλοίς, εξ' αιτίας των συχνών δηλώσεων που έχουν κάνει Υπουργοί ή Διοικητές του Οργανισμού για το τι περιλαμβάνει το πρόγραμμα εκσυγχρονισμού των σιδηροδρόμων στην Ελλάδα.

Κατ' ευγενή φιλοδοξία έκαστος προσέφερε την δική του πρόταση για τον εκσυγχρονισμό, αναλόγως της περιοχής από την οποία κατήγετο.

'Ετσι, λοιπόν, χωρίς να έχει προβλεφθεί χρηματοδότηση, χωρίς να υπάρχει μελέτη, ευγενείς προθέσεις και φιλοδοξίες μετατρέπονται σε "πρόγραμμα". 

Το πρόγραμμα εκσυγχρονισμού των σιδηροδρόμων, περιλαμβάνει την διπλή σιδηροδρομική γραμμή από την Ειδομένη μέχρι την Πάτρα και βεβαίως την ηλεκτροκίνηση, τη σύνδεση της Θεσσαλίας με το κεντρικό σιδηροδρομικό δίκτυο, επιπλέον ορισμένες βελτιώσεις της σιδηροδρομικής υποδομής, που χρηματοδοτούνται κυρίως από το INDEREG, στο τμήμα της σιδηροδρομικής γραμμής από την Κεντρική Μακεδονία προς τη Θράκη.

Aυτό είναι το πρόγραμμα εκσυγχρονισμού. Τίποτε άλλο!

ΒΑΣΙΛΗΣ ΚΕΔΙΚΟΓΛΟΥ: Δεν είναι και λίγο.

ΧΑΡΑΛΑΜΠΟΣ ΚΑΣΤΑΝΙΔΗΣ (Υπ. Μεταφορών και Επικοινωνιών): Ασφαλώς δεν είναι λίγο, αλλά τίποτε άλλο. Και θα ήθελα, η Εθνική Αντιπροσωπεία να είναι υπευθύνως...

ΗΛΙΑΣ ΒΕΖΔΡΕΒΑΝΗΣ: Από όλους τους συναδέλφους σας, κύριε Υπουργέ. Γι' αυτό έθεσα το θέμα.

ΧΑΡΑΛΑΜΠΟΣ ΚΑΣΤΑΝΙΔΗΣ (Υπ. Μεταφορών και Επικοινωνιών): Κύριε Βεζδρεβάνη, οι παρεξηγήσεις δημιουργήθηκαν σε μακρά χρονική περίοδο.

Επισημαίνω, όμως, την ύπαρξη και άλλων προτεραιοτήτων με ιδιαίτερη εθνική σημασία. Εργαζόμαστε δε, ήδη, εντατικά για να τις δούμε υλοποιούμενες. 

Η σύνδεση Ηγουμενίστας-Καλαμπάκας και από εκεί με το κεντρικό σιδηροδρομικό δίκτυο, είναι μία επιλογή εθνικής σημασίας, γιατί πρέπει να βγει από την απομόνωση ένα μεγάλο κομμάτι της Δυτικής Ελλάδας. 

Θέλω να σας πω ότι η μελέτη αυτή, παρά το γεγονός ότι στο παρελθόν ανακοινώθηκε πολλές φορές, άρχισε να συντάσσεται και ολοκληρώνεται τον τελευταίο καιρό. 

Δεύτερον, ιδιαιτέρως εθνικής σημασίας, με διεθνείς, μάλιστα, διαπλοκές, είναι η σύνδεση της Φλώρινας με το Πόγραδετς. Είναι εξαιρετικής σημασίας, διότι εάν η Αλβανία διοχετεύσει τις κυκλοφοριακές της ροές, οδικές ή σιδηροδρομικές, προς τον δικό μας άξονα της Εγνατίας, σημαίνει ότι η λεγόμενη παραΕγνατία έχει μικρές πιθανότητες πια να τελεσφορήσει. 'Ηδη δεν χρηματοδοτείται, δεν έχει εξασφαλίσει πηγές χρηματοδότησης, γι' αυτό ακριβώς υπάρχει μόνον ως αποτύπωση στο χάρτη. Αντιλαμβάνεσθε τη σημασία μιας τέτοιας εξελίξεως.

Δεν έχουμε μείνει όμως απλώς στη διαπίστωση. 'Ηδη, το περασμένο καλοκαίρι, με εντολή της ηγεσίας του Υπουργείου Μεταφορών οι Σιδηρόδρομοι της Ελλάδος προχώρησαν σε συμφωνία με τους Αλβανικούς σιδηροδρόμους. Υπεγράφη συμφωνία συνδέσεως του δικού μας σιδηροδρομικού δικτύου με το σιδηροδρομικό δίκτυο της Αλβανίας. Αυτή την ώρα, αναζητείται το χρηματοδοτικό σχήμα, για να επισυμβεί η σύνδεση των δύο δικτύων. Δεν θα ήθελα να δώσω περισσότερα στοιχεία επ' αυτού.

Κυρίες και κύριοι συνάδελφοι, φοβάμαι ότι θα εκτεθώ στον Πρόεδρο του Σώματος, ο οποίος όταν με ρώτησε "πόσο χρόνο θέλεις", είπα "θα χρειαστώ πολύ λιγότερο από τριάντα λεπτά". Για να κρατήσου τα προσχήματα, θα το χρησιμοποιήσω κάτι λιγότερο από τα τριάντα λεπτά.

(Στο σημείο από την Προεδρική 'Εδρα καταλαμβάνει ο Β' Αντιπρόεδρος της Βουλής κ. ΠΑΝΑΓΙΩΤΗΣ ΣΓΟΥΡΙΔΗΣ)

Θα επιθυμούσα να δώσω απαντήσεις και σε θέματα που αφορούν την ΥΠΑ ή την Ολυμπιακή.

Είμαι όμως, απολύτως βέβαιος ότι θα μου δώσουν ερεθίσματα οι συνάδελφοι στη συνέχεια της συζήτησης, ώστε να δώσω τότε επιπλέον διευκρινήσεις και ή να σας αναλύσω πτυχές της πολιτικής μας. Ευχαριστώ πολύ.

(Χειροκροτήματα από την Πτέρυγα του ΠΑ.ΣΟ.Κ.)

ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κ. Καστανίδη.

Ο Κοινοβουλευτικός Εκπρόσωπος της Νέας Δημοκρατίας κ. Γκελεστάθης έχει το λόγο.

Κατόπιν θα πάρει το λόγο ο Κοινοβουλευτικός Εκπρόσωπος του Κομουνιστικού Κόμματος.

ΣΤΡΑΤΗΣ ΚΟΡΑΚΑΣ: Δεν ζήτησα εγώ το λόγο. Δεν ξέρω αν θα μιλήσω καν.

ΝΙΚΟΛΑΟΣ ΓΚΕΛΕΣΤΑΘΗΣ: Κύριε Πρόεδρε, κυρία και κύριοι συνάδελφοι, παρακολούθησα με προσοχή την ομιλία του κυρίου Υπουργού Μεταφορών και Επικοινωνιών και αν δεν θήτευα στην Αίθουσα αυτή από το 1981 και αν δεν ζούσα τη σκληρή πραγματικότητα στον Τόπο μας που αφορά τον τομέα αυτό, θα νόμιζα ότι μόλις ορκίστηκε η Κυβέρνηση του ΠΑ.ΣΟ.Κ. και ότι μόλις τώρα ο κύριος Υπουργός έχει αναλάβει τα καθήκοντά του.

Υποχρεώνομαι, όμως, να σας υπενθυμίσω, ότι από το 1981 μέχρι το 1989 πέρασαν εννέα Υπουργοί, μέσα σε οκτώ χρόνια, εννέα Υπουργοί του ΠΑ.ΣΟ.Κ., από το Υπουργείο Μεταφορών και Επικοινωνιών, οι κύριοι Ευάγγελος Γιαννόπουλος Νικόλαος Ακριτίδης, Ιωάννης Παπαδονικολάκης, Ευάγγελος Κουλουμπής, Γεώργιος Παπαδημητρίου, Κωνσταντίνος Μπαντουβάς, Βασίλης Σαραντίτης και Γεώργιος Πέτσος και επτά Υφυπουργοί, οι κύριο Σήφης Βαλυράκης, Κωνσταντίνος Ασλάνης, Αλέξανδρος Ρουσόπουλος, Στέφανος Τζουμάκας, Σπύρος Ράλλης, Κοσμάς Σφυρίου και Ιωάννης Κουτσογιάννης. Και από τον Οκτώβριο του 1993 μέχρι σήμερα έχουν περάσει από το Υπουργείο Μεταφορών και Επικοινωνιών έξι Υπουργοί, οι κύριοι Ιωάννης Χαραλάμπους, Θεόδωρος Πάγκαλος, Αθανάσιος Τσούρας, Ευάγγελος Βενιζέλος, Κίμωνας Κουλούρης και ο παριστάμενος κύριος Υπουργός, όπως επίσης και πέντε Υφυπουργοί, οι κύριοι Δημήτριος Αλμπάνος, Χρήστος Κοκκινοβασίλης, Δημήτριος Σαρρής, Γεώργιος Δασκαλάκης και ο παριστάμενος κύριος Υφυπουργός. Αλλά το έργο που συντελέστηκε αυτό το χρονικό διάστημα από τις κυβερνήσεις του ΠΑ.ΣΟ.Κ. μέχρι σήμερα στον τομέα των Μεταφορών και Επικοινωνιών, που είναι από τις βασικές προϋποθέσεις της ανάπτυξης της εθνικής μας οικονομίας, επιτρέψτε μου να πώ μονολεκτικά ότι είναι ανύπαρκτο.

Μελετώντας προσεκτικά το υπό συζήτηση νομοσχέδιο προσπάθησα να βρω το σκοπό του, δηλαδή ποιος ήταν ο κορμός, η βασική αρχή, το κύριο θέμα. Δυστυχώς δεν βρήκα τίποτε σχετικό. Αλλά φαίνεται ότι το ίδιο διαπίστωσαν και οι συντάκτες του νομοσχεδίου αν κρίνει κανείς από τον αόριστο, γενικό και πρωτότυπο τίτλο του. Δεν έχει ενιαία αρχή, αλλά δεν έχει ούτε μέση ούτε τέλος. 

Τελικά διαπίστωσα, διαβάζοντας τον πίνακα των τροποποιούμενων ή καταργούμενων διατάξεων, ότι στα δεκαέξι συνολικά άρθρα του νομοσχεδίου τροποποιούνται ή καταργούνται δεκαπέντε διατάξεις νόμων, που ψηφίστηκαν μετά το 1994, δηλαδή επί της Κυβερνήσεως του ΠΑ.ΣΟ.Κ., της προηγούμενης και της παρούσης. Αυτό αποδεικνύει, ότι τα νομοσχέδια που φέρνουν για ψήφιση στη Βουλή οι Κυβερνήσεις του ΠΑ.ΣΟ.Κ., είναι, ή πλημμελώς μελετημένα ή ότι κάθε Υπουργός έχει και εφαρμόζει δική του πολιτική. Χαρακτηριστικό παράδειγμα αποτελεί η ρύθμιση του άρθρου 12 παρ. 2, με την οποία επαναφέρεται η συμμετοχή κρατικού αντιπροσώπου στο διοικητικό συμβούλιο του Οργανισμού Αστικών Συγκοινωνιών Θεσσαλονίκης. 'Οπως αναφέρεται στην Εισηγητική 'Εκθεση του άρθρου αυτού, η παρουσία του κρατικού αντιπροσώπου απο τη σύσταση του ΟΑΣΘ μέχρι τον Δεκέμβριο του 1995, οπότε καταργήθηκε με το άρθρο 9 του ν.2366/95, ήταν απολύτως εποικοδομητική. Και γι'αυτό η εκ νέου συμμετοχή του στις εργασίες του Διοικητικού Συμβουλίου του Οργανισμού κρίνεται απολύτως απαραίτητη.

Αφού, όμως, ήταν έτσι τα πράγματα, τότε για ποιο λόγο ο τότε Υπουργός Μεταφορών και Επικοινωνιών κατήργησε αυτόν το θεσμό; Είναι και αυτό δείγμα της νοοτροπίας του ράβε-ξήλωνε που διακατέχει το ΠΑ.ΣΟ.Κ.; Αλλά θα μπορού-

Σελίδα 3490 

σατε, κύριοι Υπουργοί του ΠΑ.ΣΟ.Κ., στις μεταξύ σας διαφορές, τα στελέχη του ΠΑ.ΣΟ.Κ., να τις ρυθμίσετε με μια βασική διάταξη. Σας λέω πρόχειρα -όπως ανέφερα και στη Διαρκή Κοινοβουλευτική Επιτροπή, που επεξεργαστήκαμε το υπό συζήτηση νομοσχέδιο- ότι "ό,τι ψηφίστηκε από την προηγούμενη Κυβέρνηση του ΠΑ.ΣΟ.Κ., καταργείται από την παρούσα". Σε πολλές προβλεπόμενες από το νομοσχέδιο ρυθμίσεις παρατηρείται το φαινόμενο αυστηρές διατάξεις, που θεσπίσθηκαν πρόσφατα, να καταργούνται ή να τροποποιούνται για να ικανοποιηθούν προφανώς προεκλογικές δεσμεύσεις.

'Ετσι, ενώ με τις διατάξεις του άρθρου 20 του νόμου 2289/95 και του Προεδρικού Διατάγματος 38/96 τα φανοποιεϊα, βαφεία, δεν επιτρέπεται να ιδρυθούν σε περιοχές γενικής κατοικίας, τώρα χαρακτηρίζονται χαμηλής όχλησης και μπορούν να λειτουργήσουν παντού.

Γεννάται όμως το μεγάλο ερώτημα: Πότε το ΠΑ.ΣΟ.Κ. ρυθμίζει σωστά το θέμα αυτό; Τώρα; Τότε, πώς το 1995 το ρύθμιζε ακριβώς αντίθετα; Είναι αυτό άσκηση έντιμης πολιτικής και συνεπούς συμπεριφοράς του Κράτους απέναντι στους πολίτες; Γι' αυτό παρακολουθούμε να μιλάει συνεχώς ο κόσμος για αναξιοπιστία της Κυβέρνησης και τα άλλα παρόμοια.

'Αλλη περίπτωση είναι η εισαγωγή μεταχειρισμένων πετρελαιοκινήτων φορτηγών και λεωφορείων αυτοκίνητων από χώρες της Ευρωπαϊκής 'Ενωσης. Με το νόμο 2289/1995 της Κυβέρνησης του ΠΑ.ΣΟ.Κ. έπρεπε να είναι της τελευταίας 7ετίας και τα καυσαέρια τους να είναι εντός ορισμένων ορίων. Τώρα, καταργείται ο περιορισμός του ελέγχου των καυσαερίων και αρκεί το αυτοκίνητο να είναι της τελευταίας επταετίας.

'Αλλη χαρακτηριστική περίπτωση είναι η ρύθμιση του άρθρου 7 του νομοσχεδίου. Με το νόμο 2366/95 της Κυβέρνησης του ΠΑ.ΣΟ.Κ., όσοι ιδιοκτήτες δεν ανανέωσαν τις προσωρινές άδειες φορτηγών ιδιωτικής χρήσεως αυτοκίνητων εντός διμήνου, μπορουσαν να τις ανανεώσουν εντός έτους καταβάλλοντας πρόστιμο εκατό χιλιάδων δραχμών ανά τόνο μικτού βάρους.

Τώρα, με τη νέα ρύθμιση του υπό συζήτηση νομοσχεδίου, μειώνεται το πρόστιμο σε τριάντα χιλιάδες δραχμές ανά τόνο μικτού βάρους και μπορούν ν' ανανεωθούν οι άδειες οποτεδήποτε.

Ανεξάρτητα αν είναι σωστή και σκόπιμη η ρύθμιση αυτή, αποδεικνύει την προχειρότητα με την οποία ασκεί τη νομοθετική της εργασία η Κυβέρνηση του ΠΑ.ΣΟ.Κ..

Με τη διάταξη του άρθρου 10 του νομοσχεδίου συνεχίζεται η διάλυση του Ο.Σ.Ε., αφού τώρα παραχωρείται στην "ΕΡΓΑ Ο.Σ.Ε. Α.Ε." η κατασκευή των έργων του. Με την ίδια διάταξη προβλέπεται η παροχή αμοιβής στον Πρόεδρο του και Αναπληρωτή Πρόεδρο του Δ.Σ. του Ο.Σ.Ε., σε μεγέθη τα οποία είναι απαράδεκτα, σε σύγκριση με άλλους δημόσιους τομείς, όπως στις 'Ενοπλες Δυνάμεις, στα Σώματα Ασφαλείας, στις πολύτεκνες οικογένειες κ.ο.κ..

'Ετσι, συνεχίζεται και με το υπό συζήτηση νομοσχέδιο η τακτική αυτή των παχυλών αμοιβών σε όλους τους "ημετέρους". Και ακούστηκαν προηγουμένως σχετικοί ισχυρισμοί.

Το θέμα, όμως, είναι ότι τώρα απορροφώνται ελάχιστα από τα χρήματα του Πακέτου Ντελόρ ΙΙ. Ενώ στην περίοδο 1990-1993 ο Ο.Σ.Ε. είχε απορροφητικότητα κοινοτικών κονδυλίων σε ποσοστό 100%. Εκείνο που πρέπει να γίνει είναι να πραγματοποιηθούν τα έργα, όσο πιο γρήγορα είναι δυνατόν, και όχι να δημιουργείτε νέες κρατικές, θυγατρικές επιχειρήσεις για να βολέψετε κομματικά σας στελέχη και η εκτέλεση των έργων να είναι δεύτερης σημασίας.

Και αναφέρω στο Σώμα, κύριε Πρόεδρε, σχετικά δημοσιεύματα των εφημερίδων που εκφράζουν την κοινή γνώμη. Το "ΒΗΜΑ" στις 8.12.1996 λέει "Το μεγάλο φαγοπότι: Τραίνα. Νέοι κανόνες στη διαχείριση των έργων έθεσε ο Υπουργός Μεταφορών μετά τις καταγγελίες για ατασθαλίες. Κάτι σάπιο υπάρχει στον Ο.Σ.Ε.. Ο χορός των δισεκατομμυρίων και η ομάδα των 5".

Επανέρχεται το "ΒΗΜΑ" στις 22.12.1996 "Τραίνα: Το μεγάλο φαγοπότι. Πόλεμος για το μοίρασμα της πίτας, ύψους ενός τρισεκατομμυρίου δραχμών. Πιέσεις εργολάβων και πρεσβευτών κλπ". Είναι το θέμα κοινής συζητήσεως αυτό που γίνεται στον Ο.Σ.Ε..

Υπάρχουν οι σχετικές καταγγελίες των συνδικαλιστών των εργαζόμενων στον Ο.Σ.Ε.. Και σας αναφέρω χαρακτηριστικά, ότι πλέον ο δανεισμός στον Ο.Σ.Ε. είναι ξέφρενος. Μεταξύ 1994-1996 έγιναν δάνεια κυρίως εξωτερικού συνολικού ύψους διακοσίων σαράντα οκτώ δισεκατομμυρίων δραχμών. Μέσος ετήσιος δανεισμός ογδόντα δύο δισεκατομμύρια επτακόσια εκατομμύρια δραχμές, έναντι είκοσι τριών δισεκατομμυρίων εξακοσίων εκατομμυρίων δραχμών κατά το διάστημα 1990-1993. Δηλαδή τρισήμισι φορές μεγαλύτερος.

Ανεξόφλητο υπόλοιπο την 31.12.1992 στις τράπεζες, ενενήντα τρία δισεκατομμύρια πεντακόσια εκατομμύρια δραχμές.

Ανεξόφλητο υπόλοιπο στις 31.2.1995 διακόσια σαρανταένα δισεκατομμύρια τριακόσια εκατομμύρια δραχμές. Πρόβλεψη για τις 31.12.1996 διακόσια ογδοντα έξι δισεκατομμύρια επτακόσια εκατομμύρια δραχμές. Με αυτά τα σοβαρά θέματα δεν ασχολείται το υπό συζήτηση νομοσχέδιο. Ταμειακό άνοιγμα στον Ο.Σ.Ε., εκτίναξη στα ύψη. Στις 31.12.1992 πενήντα δύο δισεκατομμύρια τριακόσια εκατομμύρια δραχμές. Στις 31.12.1996 εκατόν εικοσιπέντε δισεκατομμύρια πεντακόσια εκατομμύρια δραχμές βάσει τελευταίας απολογιστικής αναμορφώσεως του Δεκεμβρίου του 1996. Δηλαδή, ο Ο.Σ.Ε. τώρα έχει ημερήσιο έλλειμμα εκατόν εικοσιπέντε δισεκατομμύρια πεντακόσια εκατομμύρια δραχμές. Καταλαβαίνετε πού έχει περιέλθει ο Οργανισμός.

Εδώ ακούσαμε από τον κύριο Υπουργό ορισμένες σκέψεις για τα μελλοντικά σχέδια. 'Ομως αυτά τα ακούγαμε από τον Οκτώβριο του 1981 μέχρι το 1989 και τώρα εδώ και τριάμισι χρόνια ακούμε τα ίδια. Βεβαίως αυτό δεν αφορά τα πρόσωπα. Διακεκριμένοι συνάδελφοι πέρασαν απ' αυτό το Υπουργείο από τα στελέχη του ΠΑ.ΣΟ.Κ., αλλά το αποτέλεσμα ποιο είναι; Δεν υπήρχε πρόγραμμα του ΠΑ.ΣΟ.Κ. και βεβαίως δεν υπήρχε ούτε πολιτική βούληση για να παρακολουθήσουμε οποιοδήποτε έργο σ' αυτό μεγαλύτερο δημόσιο τομέα, των μεταφορών και επικοινωνιών.

Στον τομέα των τηλεπικοινωνιών ψηφίζονται συνέχεια νέες ρυθμίσεις χωρίς να προχωρεί το πρόγραμμα εκσυγχρονισμού του Ο.Τ.Ε. με κίνδυνο να διαλυθεί, όταν τελικώς υπάρξει πλήρης απελευθέρωση. Λείπει η πολιτική βούληση που χρειάζεται για να ληφθούν τα αναγκαία μέτρα. Αυτό αποδεικνύεται από τις παλινωδίες της Κυβέρνησης για την αποκρατικοποίηση του Ο.Τ.Ε. και στην επιλογή του κατάλληλου προσώπου από την ελεύθερη αγορά ως Διευθύνοντος Συμβούλου.

Παρακολουθήσαμε προχθές τις ανακοινώσεις του κυρίου Υπουργού Εθνικής Οικονομίας ότι θα διαθέσει εντός του 1997 ποσοστό μετοχών του Ο.Τ.Ε. 12% και περισσότερο. Ο κύριος Υπουργός Μεταφορών και Επικοινωνιών όπως χθες ανακοίνωσε ότι εντός του 1997 δεν πρόκειται να διατεθούν μετοχές του Ο.Τ.Ε.. Εδώ η δημόσια συμπεριφορά των Υπουργών της Κυβέρνησης του ΠΑ.ΣΟ.Κ., δεν είναι απλή κονταρομαχία αλλά πολιτικός αλληλοσπαραγμός. 'Εχουν ξεφύγει πλέον τα στελέχη του ΠΑ.ΣΟ.Κ. από τα όρια "εκσυγχρονιστών" και "μη εκσυγχρονιστών" και έχουν περιέλθει στα περιθώρια των "καλαμοκαβαλάρηδων" και στα άλλα γνωστά και λυπηρά.

Αλλά στον Ο.Τ.Ε. διαπιστώνουμε ότι -πρέπει να είσθε ενήμερος κύριε Υπουργέ, από τα δημοσιεύματα του Τύπου και από τις ανακοινώσεις των συνδικαλιστικών οργανώσεων, ότι "παρουσιάστηκαν εβδομήντα υποψήφιοι μάνατζερς, δέκα Αμερικανοί, δέκα Ευρωπαίοι και πενήντα 'Ελληνες. Αυτοί είχαν υποβάλει ως την Παρασκευή -είναι δημοσίευμα του "ΒΗΜΑΤΟΣ" της έκτης Οκτωβρίου 1996- αίτηση για τη θέση του Διευθύνοντος Συμβούλου του οργανισμού. Η αντιμισθία θα είναι ογδόντα εκατομμύρια το χρόνο. Βεβαίως η διαδικασία απέβη άκαρπος". Οφείλετε να δώσετε κάποια εξήγηση στην Εθνική Αντιπροσωπεία. Σε αυτό το ζήτημα το νομοσχέδιο που συζητάμε δεν αναφέρεται καθόλου παρά το γεγονός ότι είναι βασικό θέμα.

Υπάρχει σχετική ανακοίνωση του Συνδέσμου Ανωτάτου Προσωπικού του Ο.Τ.Ε.. "Καταλογίζουν ευθύνες στη Διοίκηση

Σελίδα 3491 

για σπατάλες και για αργοπορία στο θέμα της κινητής τηλεφωνίας" κ.ο.κ.

Αναφερθήκατε προηγουμένως κύριε Υπουργέ, σε θέματα που έχουν σχέση με τον Ο.Τ.Ε., αλλά δεν ανταποκρίνονται στην πραγματικότητα. Δεν αναφέρει η εισηγητική έκθεση του νομοσχεδίου τις εξής ουσιώδεις μεταβολές στον Ν.2246/1994 της Κυβέρνησης του ΠΑ.ΣΟ.Κ. -κακώς τον χρονολογεί στο 1995 στον πίνακα των τροποποιούμενων διατάξεων, είναι στο Φ.Ε.Κ. 20.10.1994 Α172 όπως τη μεταβολή στο εδάφιο β' παράγραφος 2 άρθρο 3 κ.ο.κ. Σας λέω χαρακτηριστικά επίσης -κρατήστε σημείωση- στο ν. 2246 άρθρο 3 παράγραφος 2 εδάφιο δ' καθοριζόταν η έκδοση υπουργικής απόφασης για μίσθωση από τον Ο.Τ.Ε., γραμμών πέραν ενός ορίου.

Με την τροποποίηση αυτή, η έκδοση καταργείται. 'Ετσι πλέον, κάθε ιδιωτική εταιρεία μπορεί να απαιτεί από τον Ο.Τ.Ε. την χορήγηση οιουδήποτε πλήθους γραμμών, με τις οποίες μπορεί να εγκαταστήσει δικό της δίκτυο και τηλεπικοινωνιακές υπηρεσίες αμέσως τώρα, πριν παρέλθει το χρονικό όριο του 2003, που επέτρεπε η Οδηγία της Ευρωπαϊκής 'Ενωσης, για να προλάβει ο Ο.Τ.Ε. να προσαρμοσθεί στον διεθνή ανταγωνισμό. Πρόκειται στην ουσία για πλήρη απελευθέρωση του δικτύου από τώρα.

Κρίνει η κυβέρνηση ότι ο Ο.Τ.Ε., ότι είναι ώριμος να εκτεθεί από τώρα στο ανταγωνισμό; Αν ναι, γιατί τον Ιούνιο, με την επιστολή της στην Ευρωπαϊκή 'Ενωση, ζητούσε την παράταση μέχρι το 2003; Τί άλλαξε από τον Ιούνιο πέρυσι, μέχρι τώρα; Μήπως μετά τις εκλογές, η Κυβέρνηση δείχνει τις αληθινές της προθέσεις, όπως κάνει και σε τόσα άλλα θέματα;

Δεν επαρκεί ο χρόνος, κύριοι συνάδελφοι, να μπω σε περισσότερες λεπτομέρειες. Αλλά βεβαίως, τα θέματα είναι πολύ σοβαρά και θα πρέπει η Κυβέρνηση να συμπεριφερθεί ανάλογα στην αντιμετώπισή τους.

Στον τομέα της Πολιτικής Αεροπορίας, υπάρχει πλήρης διάλυση. Οι υπηρεσίες της Υπηρεσίας Πολιτικής Αεροπορίας υπολειτουργούν -και δεν βλέπουμε καμμία διάταξη στο υπό συζήτηση νομοσχέδιο, που να αντιμετωπίζει τα σοβαρά προβλήματα που έχουν δημιουργηθεί στην Υπηρεσία Πολιτικής Αεροπορίας- παρά τις φιλότιμες προσπάθειες των υπαλλήλων, με αποτέλεσμα να πλήττεται βεβαίως και ο τουρισμός μας.

Με την προτεινόμενη στο νομοσχέδιο σύσταση Επιτροπής, για να αλλάξει το καθεστώς της Υπηρεσίας Πολιτικής Αεροπορίας, δεν πρόκειται να επιλυθούν τα υφιστάμενα προβλήματα, αφού η σύνθεση και της Επιτροπής αυτής δεν είναι διακομματικού χαρακτήρα.

Πρότεινε ο Πρόεδρος της Νέας Δημοκρατίας, κ. Μιλτιάδης 'Εβερτ, κατ' επανάληψη, η Κυβέρνηση του ΠΑ.ΣΟ.Κ. να θελήσει να σχηματίζει Διακομματικές Επιτροπές στην αντιμετώπιση των θεμάτων αυτών και ιδίως για το διορισμό των Διοικητικών Συμβουλίων των Δ.Ε.Κ.Ο.. 'Ετσι, αντί να επιλυθούν τα προβλήματα, θα περιπλακούν ακόμα περισσότερο.

'Εχετε υπόψη σας, κύριε Υπουργέ των Μεταφορών και Επικοινωνιών, την καταγγελία που έκανε προ ολίγων ημερών -δημοσιεύθηκε στις εφημερίδες στις 21 Ιανουαρίου 1997- ο Πρόεδρος της Ομοσπονδίας Συλλόγων Υπηρεσίας Πολιτικής Αεροπορίας, ο οποίος, όπως είναι γνωστό, είναι ικανότατος υπάλληλος και συνδικαλιστής, αλλά είναι και από τα βασικά στελέχη του ΠΑ.ΣΟ.Κ.; "Τέρατα και σημεία συμβαίνουν στην Υπηρεσία Πολιτικής Αεροπορίας". Και κάνει συγκεκριμένες καταγγελίες και για το διορισμό των τριών Υποδιοικητών, που είναι παράνομος, όπως αποδεικνύει, αλλά και για τα άλλα παρατράγουδα που συμβαίνουν σ' αυτήν την ευαίσθητη δημόσια υπηρεσία. Και γι' αυτά, βεβαίως, το νομοσχέδιό σας δεν ασχολείται καθόλου.

Η Ολυμπιακή Αεροπορία, αντί να ετοιμάζεται για να ανταγωνισθεί τις ξένες αεροπορικές εταιρείες, συρρικνώνεται συνεχώς. Το πρόγραμμα εξυγίανσης έχει σχεδόν εγκαταλειφθεί, όπως δημόσια καταγγέλουν και στον τομέα αυτόν οι συνδικαλιστές της Ολυμπιακής Αεροπορίας, οι οποίοι επίσης είναι γνωστό, ότι είναι από τα βασικά στελέχη του ΠΑ.ΣΟ.Κ., αλλά έχουν υποχρέωση οι άνθρωποι να φέρνουν στη δημοσιότητα αυτά που συμβαίνουν στην Ολυμπιακή Αεροπορία.

Οι προβλεπόμενες στο χρονοδιάγραμμα ημερομηνίες εξυγιάνσης, περνούν χωρίς να υλοποιείται τίποτα και η μόνη φροντίδα είναι ποιός ημέτερος θα είναι στους επικεφαλείς της Επιχείρισης.

Μέχρι σήμερα, από τον Οκτώβριο του 1993, οι Κυβερνήσεις του ΠΑ.ΣΟ.Κ. έχουν αλλάξει αρκετές Διοικήσεις και στην Ολυμπιακή Αεροπορία. Εάν όμως δε ληφθούν άμεσα τα αναγκαία μέτρα, η διάλυση της Εταιρείας θα είναι πια ζήτημα χρόνου, όπως καταγγέλουν οι συνδικαλιστές του προσωπικού των εργαζόμενων στην Ολυμπιακή Αεροπορία. Πρόκειται, όμως, για τον εθνικό αερομεταφορέα μας και η ζημιά δε θα είναι μόνο υλική.

Δεν επαρκεί ο χρόνος να σας αναφέρω συγκεκριμένα στοιχεία, επίσημα, που αφορούν τον τρόπο εφαρμογής του νόμου για την εξυγίανση της Ολυμπιακής Αεροπορίας. Σημαντικές αποκλίσεις από το πρόγραμμα αυτό υπάρχουν. Ενώ για το 1995 προεβλέπετο....

(Στο σημείο αυτό ακούγεται ο προειδοποιητικός ήχος λήξης του χρόνου ομιλίας του κυρίου Βουλευτή).

Κύριε Πρόεδρε, επιδείξτε μία μικρή ανοχή, όπως και στους προηγούμενους ομιλητές, -δεν είσασταν εσείς στην 'Εδρα. 'Αλλωστε, ελάχιστοι συνάδελφοι, όπως είδατε, πήραν το λόγο, μόνο πέντε. Και νομίζω, ότι τα θέματα αυτά είναι τόσο σοβαρά, που θα δώσουμε την ευκαιρία στον κύριο Υπουργό Μεταφορών και Επικοινωνιών -τη θέληση του οποίου δεν αμφισβητούμε- μήπως μπορέσει να αντιμετωπίσει με μελλοντικά νομοσχέδια τα σοβαρότατα αυτά θέματα.

ΠΡΟΕΔΡΕΥΩΝ (Παναγιώτης Σγουρίδης): Συνεχίστε, κύριε Γκελεστάθη, χάνετε χρόνο.

ΝΙΚΟΛΑΟΣ ΓΚΕΛΕΣΤΑΘΗΣ: Ναι,κύριε Πρόεδρε, ευχαριστώ.

Ενώ, λοιπόν, για το 1995 προεβλέπετο μετά τη διαγραφή των χρεών, αποτέλεσμα χρήσης θετικό κατά δέκα τέσσερα δισεκατομμύρια δραχμές, πραγματοποιήθηκαν μόνο δέκα δισεκατομμύρια δραχμές, ήτοι 30% λιγότερΟ.

Κατά το 1996 προεβλέποντο είκοσι έξι δισεκατομμύρια δραχμές και πραγματοποιούνται μόνο επτά δισεκατομμύρια δραχμές, δηλαδή 75% λιγότερο. Για το 1997 προβλέπονται τριάντα δισεκατομμύρια, δραχμές αλλά είναι αβέβαιο ακόμα, έστω κάποιο θετικό αποτέλεσμα.

Οι μειώσεις δαπανών προσωπικού υστερούν πολύ του προβλεπόμενου αρίθμού από το νόμο εξυγίανσης της εταιρίας κ.ο.κ.

Στις ρυθμίσεις του νομοσχεδίου προβλέπεται η κατάργηση ενός παραβόλου υπέρ της ΕΛΠΑ, σωματείου μη κερδοσκοπικού, το οποίο είχε καθιερωθεί από το 1926 και αναπροσαρμόστηκε και το 1991. Το παράβολο αυτό είναι ανταποδοτικού χαρακτήρα, αφού η ΕΛΠΑ ειναι η Εθνική Λέσχη Αυτοκινήτου και προσφέρει στους αυτοκινητιστές πλήθος υπηρεσιών από τις οποίες ενδεικτικά αναφέρω τις εξής:

Χορήγηση διεθνών αδειών οδήγησης. 'Εκδοση διεθνών τίτλων, πολύπτυχα. Εγγύηση έναντι του Ελληνικού Δημοσίου για την επανεισαγωγή ελληνικών αυτοκινήτων. Εφαρμογή διεθνών κανονισμών ασφάλειας στους αγώνες αυτοκινήτων. Δωρεάν διδασκαλία κυκλοφοριακής αγωγής στα σχολεία. Δωρεάν μελέτες κυκλοφοριακών πάρκων για παιδιά. Δωρεάν παροχή οδικής βοήθειας στις μέρες των μεγάλων εξόδων από τα αστικά κέντρα. Δωρεάν παροχή τουριστικών πληροφοριών. Διοργάνωση του φημισμένου Ράλλυ Ακρόπολις, που προβάλλει διεθνώς τη Χώρα μας και τον τουρισμό μας. Εκπροσωπεί τη Χώρα μας στις ομοσπονδίες αυτοκινήτου τουρισμού και μοτοσυκλέτας. Και άλλες πολλές.

'Ολες οι δραστηριότητες της ΕΛΠΑ περιγράφονται λεπτομερώς στο υπόμνημα του σωματείου των εργαζομένων σ'αυτήν, που διανεμήθηκε σε όλους τους κυρίους συναδέλφους από 30 Ιανουαρίου 1997. Στο νομοσχέδιο όμως δεν βρίσκουμε διάταξη που να λέει όλες αυτές τις εργασίες που κάνει σήμερα η ΕΛΠΑ, σωματείο μη κερδοσκοπικό, από ποιο φορέα θα γίνονται.

Για τους λόγους αυτούς η διάταξη της παραγράφου 8 του άρθρου 16 του νομοσχεδίου πρέπει να απαλειφθεί. Τόσο πρόχειρα και αυθαίρετα κάνετε τη ρύθμιση αυτή, διότι δεν

Σελίδα 3492 

μπορεί να προβληθεί ο ισχυρισμός ότι δεν είναι ανταποδοτικού χαρακτήρα το μικρό τέλος των οκτακοσίων δραχμών που παίρνει στη χορήγηση αδείας κυκλοφορίας αυτοκινήτου δημοσίας χρήσεως και στο μικρό τέλος των τετρακοσίων δραχμών που παίρνει η ΕΛ.ΠΑ. στη χορήγηση επαγγελματικής άδειας ικανότητας οδηγού αυτοκινήτων. Δεν είναι ανταποδοτικού χαρακτήρα όλα αυτά που κάνει η ΕΛΠΑ προς όλους τους αυτοκινητιστές της Ελλάδος είτε με κυκλοφορία δημοσίας χρήσεως έίτε με κυκλοφορία ιδιωτικής χρήσεως;

Αλλά δε βλέπουμε στο υπό συζήτηση νομοσχέδιο να φέρετε κάποια διάταξη για την αντιμετώπιση των σοβαροτάτων θεμάτων στις αστικές συγκοινωνίες, στον ΟΟΣΑ. Επίσης στα ΕΛ.ΤΑ., ο εκσυγχρονισμός των ΕΛ.ΤΑ. εγκατελείφθη και η διόγκωση των ελλειμμάτων των ΕΛ.ΤΑ. είναι πλέον σε πολύ μεγάλο βαθμό.

(Στο σημείο αυτό ακούγεται ο προειδοποιητικός ήχος λήξης του χρόνου ομιλίας του κυρίου Βουλευτή).

Κύριε Πρόεδρε, κυρία και κύριοι συνάδελφοι, απ'όσα σας ανέφερα προκύπτει ότι το υπό συζήτηση νομοσχέδιο...

ΠΡΟΕΔΡΕΥΩΝ (Παναγιώτης Σγουρίδης): Κύριε Γκελεστάθη, τελειώστε, σας παρακαλώ.

ΝΙΚΟΛΑΟΣ ΓΚΕΛΕΣΤΑΘΗΣ: Κύριε Πρόεδρε, θα πάρω λίγο χρόνο και από τη δευτερολογία μου.

ΠΡΟΕΔΡΕΥΩΝ (Παναγιώτης Σγουρίδης):'Οχι, κύριε Γκελεστάθη.

ΝΙΚΟΛΑΟΣ ΓΚΕΛΕΣΤΑΘΗΣ: Ναι,κύριε Πρόεδρε.

ΠΡΟΕΔΡΕΥΩΝ (Παναγιώτης Σγουρίδης): 'Οχι,κύριε Γκελεστάθη.

ΝΙΚΟΛΑΟΣ ΓΚΕΛΕΣΤΑΘΗΣ: Απ' όσα σας ανέφερα προκύπτει, ότι το υπό συζήτηση νομοσχέδιο...

ΠΡΟΕΔΡΕΥΩΝ (Παναγιώτης Σγουρίδης): Θα σας παρακαλέσω να σταματήσετε εδώ.

ΝΙΚΟΛΑΟΣ ΓΚΕΛΕΣΤΑΘΗΣ: Θα ολοκληρώσω, κύριε Πρόεδρε, σε δύο λεπτά.

ΠΡΟΕΔΡΕΥΩΝ (Παναγιωτης Σγουρίδης): 'Οχι, κύριε Γκελεστάθη, και η ανοχή έχει τα όριά της.

ΝΙΚΟΛΑΟΣ ΓΚΕΛΕΣΤΑΘΗΣ: Κύριε Πρόεδρε, δεν έχω τώρα πρόθεση να διαπληκτίζομαι μαζί σας.

ΠΡΟΕΔΡΕΥΩΝ (Παναγιώτης Σγουρίδης): Κοιτάξτε, κύριε Γκελεστάθη....

ΝΙΚΟΛΑΟΣ ΓΚΕΛΕΣΤΑΘΗΣ: Βοηθείστε να κάνω το καθήκον μου, κύριε Πρόεδρε.

ΠΡΟΕΔΡΕΥΩΝ (Παναγιώτης Σγουρίδης): Φροντίστε και εσείς να τελειώσετε το καθήκον σας μέσα στα είκοσι λεπτά.

ΝΙΚΟΛΑΟΣ ΓΚΕΛΕΣΤΑΘΗΣ: Βλέπετε ότι μόνο...

ΠΡΟΕΔΡΕΥΩΝ (Παναγιώτης Σγουρίδης): "Ουκ εν τω πολλώ το ευ, αλλά εν το ευ το πολύ".

ΝΙΚΟΛΑΟΣ ΓΚΕΛΕΣΤΑΘΗΣ: Κύριε Πρόεδρε, σας παρακαλώ πολύ.

Απ' όσα σας ανέφερα, κύριοι συνάδελφοι, προκύπτει ότι το υπό συζήτηση νομοσχέδιο είναι πρόχειρο, δεν αντιμετωπίζει κανένα ουσιώδες θέμα και δεν επιλύει κανένα πρόβλημα στους τομείς μεταφορών και επικοινωνιών. Κάνει μικρές διορθωτικές αλλαγές στα ψηφισθέντα κατά την τελευταία τριετία νομοσχέδια του ΠΑ.ΣΟ.Κ., τα οποία αντί να επιλύσουν προβλήματα δημιούργησαν νέα, τα οποία προσπαθεί ανεπιτυχώς να επιλύσει το παρόν νομοσχέδιο κ.ο.κ.

Είναι φανερό ότι με την απομάκρυνση ικανών υπαλλήλων του Υπουργείου Μεταφορών και Επικοινωνιών από τις κατάλληλες γι αυτούς θέσεις και την τοποθέτησή τους σε θέσεις "ψυγεία", ο σχεδιασμός της πολιτικής του Υπουργείου, έχει διαλυθεί. Και αναφέρομαι στους μεταφορείς των μικρών φορτηγών.

Μας έστειλε το υπόμνημά της η Πανελλήνια Ομοσπονδία Επαγγελματιών Μικρών Φορτηγών Αυτοκινήτων με αριθμό πρωτοκόλλου 1197/15.10.1996 και περιγράφουν τα θέματα που αντιμετωπίζουν. Και όχι μόνο δε βλέπουν καμία επίλυση, αλλά δεν παίρνουν και καμία απάντηση για τα θέματα τους, όπως της αύξησης του μικτού βάρους στους έξι τόνους, της ελεύθερης διακίνησης σε όλη τη Χώρα, της χορήγησης δικαιώματος οδικού μεταφορέα, της λύσης του θέματος των προσυμφώνων, τις ενιαίου τύπου πινακίδες κυκλοφορίας κ.ο.κ.

Το ίδιο συμβαίνει και με τους μεταφορείς των μεγάλων φορτηγών. Στο υπόμνημά τους, η Γενική Συνομοσπονδία Επαγγελματιών Φορτηγών Αυτοκινητιστών Ελλάδος, με αριθμό πρωτοκόλλου 171 από τον Ιανουάριο του 1997, που διανεμήθηκε σε όλους τους συναδέλφους, περιγράφουν τα θέματα που πρέπει να αντιμετωπισθούν. Και όχι μόνο δεν αντιμετωπίζονται, αλλά δεν παίρνουν και καμία απάντηση, θετική ή αρνητική. Και αυτό καταλαβαίνετε ότι δημιουργεί ένα μεγάλο πρόβλημα στην αντιμετώπιση των θεμάτων των μεταφορών.

Στη συζήτηση των άρθρων, κύριοι συνάδελφοι, θα έχουμε την ευκαρία να αναπτύξουμε περισσότερο τις απόψεις μας. Εμείς για όλους αυτούς του λόγους, δεν μπορούμε να ψηφίσουμε την αρχή του νομοσχεδίου.

Σας ευχαριστώ.

(Χειροκροτήματα από την Πτέρυγα της Νέας Δημοκρατίας)

ΠΡΟΕΔΡΕΥΩΝ (Παναγιώτης Σγουρίδης): Ο κ. Σφυρίου έχει το λόγο.

ΚΟΣΜΑΣ ΣΦΥΡΙΟΥ: Κύριε Πρόεδρε, παρακολούθησα με προσοχή τα όσα είπε ο συνάδελφος, Κοινοβουλευτικός Εκπρόσωπος της Νέας Δημοκρατίας.

Θα κάνω μόνο τρεις παρατηρήσεις και δε θα χρειαστεί να κάνω μεγάλη τοποθέτηση.

Πρώτον. Είπε, ολοκληρώνοντας την ομιλία του ο συνάδελφος, ότι με το νομοσχέδιο ανεπιτυχώς προσπαθεί η Κυβέρνηση να λύσει τα προβλήματα, με τα οποία ασχολείται το νομοσχέδιο αυτό. Είναι, όμως, πολύ αποκαλυπτικό, να διαβάσει κανείς από τα Πρακτικά της συζήτησης στην Κοινοβουλευτική Επιτροπή, που έγινε στις 7 Ιανουαρίου 1997 -εδώ έχω τα Πρακτικά, σελίδα 17- όπου ο κ. Γκελεστάθης δηλώνει: "Εμείς δεν είμαστε σύμφωνοι για την ψήφιση του νομοσχεδίου αυτού, παρ' όλο που στις τυπικές διατάξεις του είμαστε σύμφωνοι". 

Ποιο είναι το συμπέρασμα: Στις τυπικές διατάξεις η Νέα Δημοκρατία -όπως εδήλωσε ο Κοινοβουλευτικός της Εκπρόσωπος- είναι σύμφωνη. Και επειδή ασφαλώς δεν είχε επιχειρήματα να μιλήσει επί των διατάξεων, και επειδή δεν είχε τι να αντιπροτείνει επί των διατάξεων, ανάλωσε όλο το χρόνο που είχε διαθέσιμο ο κ. Γκελεστάθης, αναπτύσσοντας μία επερώτηση επί όλων των θεμάτων, που αφορούν το Υπουργείο Μεταφορών και Επικοινωνιών. Και μάλιστα με μία διάθεση τελείως μηδενιστική, η οποία ασφαλώς δε χρήζει ούτε απαντήσεως. Δηλαδή, μπορεί να σταχυολογήσει κανείς απ' αυτήν την "επερώτηση": διαλύεται ο Ο.Σ.Ε., κινδυνεύει να διαλυθεί ο Ο.Τ.Ε., πλήρης διάλυση η Υ.Π.Α., πλήρης διάλυση η Ολυμπιακή Αεροπορία, περίπου αυτά είπε ο κ. Γκελεστάθης διανθίζοντάς τα με διάφορα επιχειρήματα.

Εάν ο πολιτικός λόγος είναι ο μηδενιστικός λόγος αυτόν που ακούσαμε από τον κ. Γκελεστάθη και αν η πολιτική πρόταση, την οποία είχε να συνεισφέρει η Αξιωματική Αντιπολίτευση στο Κοινοβούλιο, (σε έναν διάλογο που θα έπρεπε να είναι γόνιμος), είναι αυτή, νομίζω ότι σαν Κοινοβουλευτικός Εκπρόσωπος του ΠΑ.ΣΟ.Κ. δεν πρέπει να ασχοληθώ με το περιεχόμενα αυτού του πολιτικού λόγου και να δώσω απαντήσεις.

Ευχαριστώ.

(Χειροκροτήματα από την Πτέρυγα του ΠΑ.ΣΟ.Κ.)

ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κ. Σφυρίου.

Εισερχόμαστε στο στάδιο των δευτερολογιών. 

Ο κ. Σαρρής έχει το λόγο.

ΔΗΜΗΤΡΙΟΣ ΣΑΡΡΗΣ: Θα είμαι όσο γίνεται πιο σύντομος.

Ο Κοινοβουλευτικός Εκπρόσωπος της Νέας Δημοκρατίας, κύριε Πρόεδρε, αλλά και οι ομιλητές του Κόμματος της Αξιωματικής Αντιπολίτευσης, ιδιαίτερα αμφισβήτησαν την ύπαρξη αρχής του νομοσχεδίου. 'Οπως στην αρχή της εισήγησής μου είχα τονίσει, η αρχή αυτού του νομοσχεδίου είναι ο συντονισμός και η ολοκλήρωση της ενιαίας πολιτικής στον τομέα των μεταφορών και επικοινωνιών.

Είναι αληθές ότι στον τομέα των μεταφορών και επικοινωνιών έγινε τα τελευταία χρόνια ένα σημαντικότατο έργο το

Σελίδα 3493 

οποίο με κανέναν τρόπο δεν μπορεί να μηδενιστεί. Είναι γεγονός βέβαια, ότι ο τομέας των μεταφορών και επικοινωνιών έχει ένα βασικό κριτή, το ίδιο τον χρήστη που είναι ο Ελληνικός Λαός και ο οποίος κρίνει καθημερινά τα μέσα μεταφοράς και επικοινωνιών, επειδή δυσμενής πληροφορία είναι εκείνη που προσλαμβάνει διαστάσεις, το καλό δεν ακούγεται, έτσι υπάρχει ένα δυσμενές κλίμα.

'Ομως ο ισοπεδωτικός λόγος της Αξιωματικής Αντιπολίτευσης δεν ανταποκρίνεται στην πραγματικότητα.

Στον τομέα των τηλεπικοινωνιών -και θα αρκεστώ σ' αυτό- έχει γίνει ένα τεράστιο έργο και έχουμε να πούμε ότι η επερχόμενη φιλελευθεροποίηση της αγοράς βρίσκει έτοιμο τον Ο.Τ.Ε., αυτόν τον επιχειρηματικό κολοσσό, που οι εισπράξεις του είναι ίσες με τις εισπράξεις των εκατό μεγαλύτερων εταιριών στην Ελλάδα και τα μεταφορικά του μέσα και τα δίκτυά του μπορούν να καλύψουν, από άποψη μεταφορών και επικοινωνιών, μία πόλη πεντακοσίων χιλιάδων κατοίκων. Τέτοια είναι η διάσταση του επιχειρηματικού κολοσσού που λέγεται Ο.Τ.Ε.. Ο Ο.Τ.Ε. είναι έτοιμος να αντιμετωπίσει την επερχόμενη φιλελευθεροποίηση της αγοράς.

Οι αλλαγές αυτές που υπάρχουν και παρατηρούνται στον τομέα των τηλεπικοινωνιών, είναι αποτέλεσμα του αυξανόμενου ανταγωνισμού και των τεχνολογικών εξελίξεων. Συμβαδίζοντας με τις εξελίξεις αυτές ο Ο.Τ.Ε. έχει θέσει σαν έργο πρώτης προτεραιότητας τον επιχειρησιακό σχεδιασμό, μέρος του οποίου είναι η σύνταξη του επιχειρησιακού σχεδίου 1996/2000. Μάλιστα με πράξη της πολιτικής ηγεσίας του Υπουργείου Μεταφορών διαχωρίστηκε το business plan του Ο.Τ.Ε. από εκείνο των ΕΛ.ΤΑ. που ήταν μαζί -είχε προβλεφθεί παλαιότερα να είναι μαζί- ώστε να μπορεί να προχωρήσει με γρηγορότερους ρυθμούς. Το έργο αυτό εντάσσεται στο γενικότερο πρόγραμμα οργανωτικού και διοικητικού εκσυγχρονισμού του Ο.Τ.Ε..

Μπορούμε να πούμε μετά βεβαιότητος, ότι ο Ο.Τ.Ε. έχει όραμα και είναι το όραμα που απορρέει από το ρόλο και τη θέση του στην τηλεπικοινωνιακή αγορά, και αποστολή. Η αποστολή του είναι η παροχή υψηλής ποιότητας τηλεπικοινωνιακών προϊόντων και υπηρεσιών σε χαμηλό κόστος, καθώς και η αποτελεσματική ανταγωνιστικότητά του στην Ελλάδα και σε άλλες επιλεγμένες αγορές.

Εχει στόχους εμπορικούς και εταιρικούς και έχει ακόμα μία τεράστια προσπάθεια ανάπτυξης της υποδομής του δικτύου του. Στους εμπορικούς του στόχους είναι η αύξηση κατά 1,7 φορές της τηλεπικοινωνιακής αγοράς υπηρεσιών και τερματικού εξοπλισμού την επόμενη πενταετία σε τρέχουσες τιμές. Η επίτευξη των εσόδων θα είναι 1,1 τρισεκατομμύρια περίπου, στο τέλος του 2000 -σε τρέχουσες τιμές- το 74% της συνολικής τηλεπικοινωνιακής αγοράς με συμμετοχή στο Α.Ε.Π. της τάξης του 3,5%.

'Ολο, λοιπόν, αυτό το έργο, μαζί με τα προγράμματα που έχουν στόχο στροφή προς τον πελάτη, ανάπτυξη νέων προϊόντων και υπηρεσιών, ψηφιακοποίηση του δικτύου, συνεργασίες εντός και εκτός Ελλάδος, και οργανωτικός, λειτουργικός εκσυγχρονισμός με ανάπτυξη και εξέλιξη του προσωπικού και όχι καθήλωσή του, δεν μπορεί με κανέναν τρόπο να μηδενιστεί. Είναι τεράστιο το έργο, χρειάζονται βέβαια και επιπλέον βήματα. Προς αυτή, λοιπόν, την κατεύθυνση θα θέλαμε προτάσεις και όχι μηδενιστική και ισοπεδωτική πρόταση. 

Ευχαριστώ κύριε Πρόεδρε.

ΠΡΟΕΔΡΕΥΩΝ (Παναγιώτης Σγουρίδης): Ο κ. Γιαννόπουλος έχει το λόγο.

ΑΘΑΝΑΣΙΟΣ ΓΙΑΝΝΟΠΟΥΛΟΣ: Κύριε Πρόεδρε, κύριοι συνάδελφοι, θα ήθελα να σχολιάσω μια αναφορά την οποία έκανε ο κύριος Υπουργός, όσον αφορά το θέμα των ατόμων με ειδικές ανάγκες. Πράγματι, κύριε Υπουργέ, όλοι έχουμε ευαισθησία για τα άτομα με ειδικές ανάγκες. Κανείς στην Αίθουσα αυτή δεν μπορεί να διατυπώσει κάποια άλλη άποψη, αλλά εάν θα θέλατε πραγματικά να προστατεύσετε τα άτομα με ειδικές ανάγκες, το θέμα δεν είναι να βγάλουμε κάποια συγκεκριμένη άδεια σε κάποιον όμιλο σε κάποιο σωματείο, ή σε κάποιο περιφερειακό συμβούλιο σε κάποια περιοχή για να διακινούνται κάποια άτομα. Επιτρέψτε μου να πω, ότι αυτή η διάταξη έχει μέσα της το θετικό στοιχείο, αλλά έχει όμως και τη φωτογραφία αρκετά διάφανη.

Εάν, κύριε Υπουργέ, θέλετε να προστατεύσετε τα άτομα με ειδικές ανάγκες -και προσέξτε αυτό που θα σας πώ- θα πρέπει να προσέξετε τούτο: Θα πρέπει να προσέξετε αυτά τα άτομα που διορίζονται με κάποιες συμβάσεις ως άτομα με ειδικές ανάγκες, που όμως δεν είναι άτομα με ειδικές ανάγκες. Και θλίβομαι διότι θα αναφερθώ σε κάποιες γνωματεύσεις ιατρών επιτροπών όπου άτομα τα οποία είναι υγιέστατα, χαρακτηρίζονται ως άτομα με ειδικές ανάγκες και κλείνουν την πόρτα σ'αυτα τα άτομα που έχουν πραγματικούς λόγους υγείας να διοριστούν σ' αυτές τις θέσεις. Αυτή τη διάσταση θα πρέπει να δώσετε στα άτομα με ειδικές ανάγκες και θα πρέπει να περιφρουρήσετε τις υπηρεσίες σας. Συμβαίνουν πολλά. Θα επανέλθω δε σ' αυτό το θέμα, με κάποια ερώτηση συγκεκριμένη, όπου θα ζητήσω και την παρέμβαση του Εισαγγελέως.

Ακούγοντας, δε, το φιλόδοξο πρόγραμμα, για το οποίο κανείς δεν έχει αντίθετη άποψη, της διασυνδέσεως της Αλβανίας με την Ελλάδα σε επίπεδο οδικών αξόνων και σιδηροδρομικών γραμμών, θα ήθελα να πώ το εξής: Πού βρίσκεται η δικιά μας η Εγνατία; Να γίνουν αυτές οι διασυνδέσεις. Αλλά αναφέρομαι σ' αυτό, επειδή κάνατε κάποιο σχόλιο όσον αφορά το ονειροπόλο σχέδιο ή τον φιλόδοξο σχεδιασμό άλλων Υπουργών των Κυβερνήσεων ΠΑ.ΣΟ.Κ.-Νέας Δημοκρατίας.

Ακούσαμε Φλώρινα-Πόγραδετς. Ποιο είναι το χρονοδιάγραμμα αυτού του προγράμματος, για να πούμε ότι θα διασυνδεθεί η Αλβανία; Γιατί αλλιώς, δε βλέπουμε τρόπους επικοινωνίας σε σιδηροδρομικό επίπεδο τουλάχιστον με την Αλβανία.

Το επιχείρημα ότι κατ' αυτόν τον τρόπο ελαττώνεται η οποιαδήποτε σκέψη για την παρα-Εγνατία έχετε δίκιο. Και πραγματικά, αν και εμείς μπορούμε να βοηθήσουμε προς την άποψη αυτή, γιατί όχι;

'Εγινε μεγάλη συζήτηση για τα τρένα. Θέλω όμως να πώ το εξής: Η ηλεκτροδότηση της γραμμής Ειδομένης-Θεσσαλονίκη έχει ολοκληρωθεί εδώ και δύο χρόνια, το 1993. Τι έγινε όμως; Ενώ θα μπορούσαν ήδη να φθάσουν ηλεκτράμαξες μέχρι τη Θεσσαλονίκη, εντούτοις δεν έχει γίνει τίποτε. Θα είσαστε δε ενήμερος ότι τώρα στο τέλος του 1997, ο Ο.Σ.Ε. θα πάρει, απ' ό,τι διαβάσαμε και απ' ό,τι πληροφορούμεθα, επτά ηλεκτράμαξες. Μα, έπρεπε να φθάσει το 1998 για να έχουμε την ηλεκτροκίνηση στον άξονα Ειδομένη-Θεσσαλονίκη; Δεν μπορούσαμε αυτά τα διόμισι χρόνια να έχουμε αυτή τη δυνατότητα; Να, λοιπόν, ένα στοιχείο το οποίο θα αποδυνάμωνε την παρα-Εγνατία την οποία εσείς μας σχολιάσατε. Αυτό το σχόλιο ήθελα να κάνω, κύριε Πρόεδρε.

ΧΑΡΑΛΑΜΠΟΣ ΚΑΣΤΑΝΙΔΗΣ (Υπ. Μεταφορών και Επικοινωνιών): Αν μου επιτρέπετε μια μικρή παρέμβαση, κύριε Πρόεδρε.

ΠΡΟΕΔΡΕΥΩΝ (Παναγιώτης Σγουρίδης): Ορίστε, κύριε Υπουργέ.

ΧΑΡΑΛΑΜΠΟΣ ΚΑΣΤΑΝΙΔΗΣ (Υπ. Μεταφορών και Επικοινωνιών): Θα ακούσω και τους συναδέλφους που ζήτησαν να δευτερολογήσουν και θα απαντήσω σε ένα προς ένα τα σημεία. Αλλά, ζήτησα το λόγο για να δώσω μια πληροφορία στον κ. Γιαννόπουλο, του οποίου και το ενδιαφέρον δεν αμφισβητώ, αλλά και την πρόθεσή του να συνεισφέρει στη συζήτηση.

Είπατε κάτι για φωτογραφία, κύριε συνάδελφε, στη διάταξη που ρυθμίζει τα θέματα των Spesial TAXI. Ο κ. Κουρουμπλής προφανώς επειδή αισθάνεται ήδη εξεγερμένος, σας απαντάει ότι ήταν ατυχής η παρατήρησή σας.

Κύριε Γιαννόπουλε, θα σας στείλω αύριο στο γραφείο σας το έγγραφο της Εθνικής Συνομοσπονδίας Ατόμων με Eιδικές Ανάγκες.

ΠΑΝΑΓΙΩΤΗΣ ΚΟΥΡΟΥΜΠΛΗΣ: Αίτημα δέκα ετών.

ΧΑΡΑΛΑΜΠΟΣ ΚΑΣΤΑΝΙΔΗΣ (Υπ. Μεταφορών και Επι-

Σελίδα 3494 

κοινωνιών):.. και της 'Ενωσης Παραπληγικών Ελλάδος, για να δείτε ότι η ρύθμιση την οποία σας προτείνουμε στηρίζεται αποκλειστικά και μόνο σ' αυτά που έχουν στα διατυπωθεί στα έγγραφα αυτά και είναι αιτήματα πολλών χρόνων.

Και σας διαβεβαιώνω επειδή πιστεύω ότι ο καθένας μας, οφείλει να, έχει πλήρη γνώση των δεδομένων όταν ομιλεί ότι αύριο στο γραφείο σας θα έχετε τα δύο έγγραφα ώστε να συμπεράνετε αν αρμόζει, μέσα στην Αίθουσα του Κοινοβουλίου, να μιλούμε περί φωτογραφίας.

ΠΡΟΕΔΡΕΥΩΝ (Παναγιώτης Σγουρίδης):Ο κ. Παναγιώτου έχει το λόγο.

ΣΤΑΥΡΟΣ ΠΑΝΑΓΙΩΤΟΥ:Κύριε Υπουργέ, εκείνο που θέλουμε να τονίσουμε είναι ότι στην κριτική που ασκήσαμε, σε ό,τι αφορά το νομοσχέδιο, στα βασικά σημεία δεν απαντήσατε. 'Ετσι μπορούμε ξανά να πούμε, ότι αυτό το νομοσχέδιο είναι ασύνδετο, δεν έχει δομή και με άλλα λόγια αποτελεί μια συρραφή ζητημάτων. 'Ετσι, δεν περιορίζεται σε επιμέρους ζητήματα, αλλά δεν έχει σχεδιασμό ανάπτυξης των μεταφορών και των επικοινωνιών της Χώρας μας.

Φυσικά για το δεύτερο σημείο επικαλεσθήκατε το επιχείρημα, όχι σήμερα, αλλά όταν συζητούσαμε το θέμα στη Διαρκή Επιτροπή, ότι σε μια άλλη συζήτηση, θα ασχοληθούμε συνολικά με το ζήτημα των μεταφορών και επικοινωνιών.

Επίσης, ενώ επικαλείσθε, ότι το νομοσχέδιο αναφέρεται σε μια σειρά από χρονίζοντα προβλήματα, δεν αναφέρετε ούτε μια λέξη ούτε μια ρύθμιση, που να αφορά τις θαλάσσιες μεταφορές. Θα πείτε ότι είναι αρμοδιότητας του Υπουργείου Εμπορικής Ναυτιλίας. Δηλαδή, είναι άλλο βιλαέτι;

Η Χώρα μας είναι χερσόνησος και πολυνησιακή χώρα και υπολογίζει στον τουρισμό. Το καλοκαίρι, ο Τύπος αναφέρεται σε μια σειρά περιπτώσεις σε προβλήματα που απασχολούν τα νησιά και γενικά τη μεταφορά εμπορευμάτων και τη μετακίνηση προσώπων. Δεν υπάρχει κανένα θέμα για ρύθμιση;

'Ολα αυτά μας δίνουν το δικαίωμα, να καταλήγουμε στο συμπέρασμα, ότι εκείνο που επιδιώκετε είναι βασικά να ρυθμίσετε, σύμφωνα με τις εντολές της Ευρωπαϊκής 'Ενωσης, εκείνους τους τομείς των μεταφορών και επικοινωνιών, που παρέχουν κέρδη στο μονοπωλιακό κεφάλαιο. 'Η με άλλα λόγια παρέχετε τους τομείς εκείνους, που αποτελούν το "φιλέτο", για την αποκόμιση κερδών, προς τον ιδιωτικό τομέα και τα μονοπώλια.

ΧΑΡΑΛΑΜΠΟΣ ΚΑΣΤΑΝΙΔΗΣ (Υπ. Μεταφορών και Επικοινωνιών):Δώστε μου ένα παράδειγμα "φιλέτου".

ΠΡΟΕΔΡΕΥΩΝ (Παναγιώτης Σγουρίδης):Κύριε Υπουργέ, σας παρακαλώ πολύ.

ΣΤΑΥΡΟΣ ΠΑΝΑΓΙΩΤΟΥ:Τα έργα του Ο.Σ.Ε.

Κύριε Υπουργέ, είπα στην προηγούμενη εισήγησή μου για την Υπηρεσία Πολιτικής Αεροπορίας. Η Χώρα μας, που είναι Χώρα τουριστική και στη θερινή περίοδο παρατηρείται μεγάλη μετακίνηση τουριστών, υπάρχει προοπτική για αποκόμιση κερδών, γι' αυτό και προχωράτε στην ιδιωτικοποίηση των αεροδρομίων.

Ο Ο.Τ.Ε. δεν είναι κερδοφόρος: Το ίδιο δεν κάνετε και με τον Οργανισμό; Τι άλλο να σας πούμε;

'Ολα αυτά είναι στοιχεία, που μας δίνουν το δικαίωμα να ασκούμε κριτική στο νομοσχέδιο, που αποβλέπει σ' αυτό και μόνο το σκοπό. Για όλα τα υπόλοιπα, τα επιμέρους, δεν αρνούμαστε ότι μπορεί να περιέχουν και θετικές ρυθμίσεις. Δεν είμαστε μηδενιστές.

Ψηφίζουμε κάθε τι το θετικό που εξυπηρετεί τα συμφέροντα των εργαζομένων , όπως στο άρθρο 1 με τα συνεργεία και στην ειδική Επιτροπή ψηφίσαμε θετικά. Εκείνο, όμως, που θέλω να πω είναι, ότι η Χώρα μας χρειάζεται ένα σχεδιασμό, ένα πρόγραμμα που να αναπτύσσει τις μεταφορές και τις επικοινωνίες προς όφελος της ανάπτυξης και του Λαού μας και όχι να εξυπηρετεί τα συμφέροντα του μονοπωλιακού κεφαλαίου. Ολόπλευρη ανάπτυξη των μεταφορών και επικοινωνιών, έτσι που να υπάρχει αρμονική συνεργασία μεταξύ των διαφόρων τομέων και όχι όπως παρατηρείται σήμερα μονόπλευρη ανάπτυξη κάποιου τομέα π.χ. του οδικού και να σημειώνεται καθυστέρηση στους άλλους. Αν αυτή μπορεί να θεωρηθεί ανάπτυξη αυτό; Μένουμε πάρα πολύ πίσω στην ανάπτυξη των σιδηροδρομικών συγκοινωνιών. 'Οποιος έχει επισκεφθεί μια ευρωπαϊκή χώρα -και αυτά που είπατε δεν μπορούν να θεωρηθούν κατά την άποψή μας εκσυγχρονισμός-θα διαπιστώσει ότι δεν μπορεί να γίνει σύγκριση της ανάπτυξης των σιδηροδρομικών συγκοινωνιών που υπάρχουν στις χώρες της Ευρωπαϊκής 'Ενωσης με αυτό που έχουμε σήμερα στην Ελλάδα και που εσείς υποστηρίζετε ότι θα πετύχετε, δηλαδή με τη διπλή γραμμή και την ηλεκτροκίνηση της.

ΠΡΟΕΔΡΕΥΩΝ (Παναγιώτης Σγουρίδης):Ο κ. Μουσταφά Μουσταφά έχει το λόγο.

ΜΟΥΣΤΑΦΑ ΜΟΥΣΤΑΦΑ:Κύριε Πρόεδρε, έτσι όπως είναι δομημένο το νομοσχέδιο και μετά τις σχετικές τοποθετήσεις του κυρίου Υπουργού, στην πρωτολογία μου τόνισα τις επιφυλάξεις μας για το πώς έπρεπε να είναι και ότι το νομοσχέδιο περιλαμβάνει και μερικά άρθρα τα οποία σε συνεννόηση με τους φορείς των ενδιαφερομένων έχουν δρομολογηθεί. Εκφράζω πάλι τη θέση μου ότι θα τοποθετηθούμε στην κατ' άρθρο συζήτηση με τις επιφυλάξεις που δήλωσα στην πρωτολογία μου.

ΠΡΟΕΔΡΕΥΩΝ (Παναγιώτης Σγουρίδης):Ο κ. Καρακώστας έχει το λόγο.

ΙΩΑΝΝΗΣ ΚΑΡΑΚΩΣΤΑΣ:Κύριε Υπουργέ, παρακολούθησα την ομιλία σας και δεν έμεινα ικανοποιημένος από την εξήγηση που δώσατε στην κριτική που σας έγινε όσον αφορά ότι το νομοσχέδιο δεν έχει αρχή.

Πρέπει να γνωρίζετε, κύριε Υπουργέ, ότι ο τρόπος που νομοθετούμε δεν είναι ο ενδεδειγμένος, όταν το κείμενο του νόμου δεν έχει ενιαία εννοιολογική δομή, πράγμα που διασπά την ενότητα του δικαίου και οδηγεί στην αυθαιρεσία.

Εσείς φέρατε εδώ ένα νομοσχέδιο που μοιάζει σαν το μπαλωμένο κουστούμι, που αποτελείται από πολλά μπαλώματα συραμμένα τήδε κακείσαι. Και είναι προορισμένα αυτά να διαλυθούν στο πρώτο φύσημα του ανέμου.

Ο τρόπος αυτός νομοθέτησης, κύριε Υπουργέ, αποτελεί το φαύλο κύκλο της πολυνομίας που δυστυχώς δεν μπορεί να τον παρακολουθήσει ούτε ο εφαρμοστής του νόμου αλλά ούτε και ο απλός πολίτης. Ο πολίτης σήμερα είναι ένας απλός θεατής της φαύλης αυτής πολυνομίας, που δεν μπορεί να παρακολουθήσει, δυστυχώς, τι γίνεται και να εφαρμόσει το δίκαιο και να δικαιωθεί από το δίκαιο. Διότι όπως γνωρίζετε, χρέος της Πολιτείας δεν είναι μόνο να θεσπίζει νόμους, αλλά να παρακολουθεί αν εφαρμόζεται το δίκαιο και αν αυτό το δίκαιο που εφαρμόζεται αποδίδει δικαιοσύνη στους πολίτες.

Εσείς, κύριε Υπουργέ, πρέπει και -επιτρέψτε μου να σας κάνω τη σύσταση- να ενοποιήσετε τις συναφείς κατά κλάδους διατάξεις που αφορούν το Υπουργείο σας, γιατί υπάρχει δαιδαλώδης νομοθεσία που δεν είναι εύληπτη. Γιατί ο νόμος, όπως γνωρίζετε, πρέπει να έχει σοφία στο περιεχόμενο, σαφήνεια και συνοχή στην έκφρασή του.

Επομένως, θα μου επιτρέψετε να σας πω να μην ξαναφέρετε τέτοιου είδους νομοσχέδιο στη Βουλή, όπως είναι αυτό που συζητάμε σήμερα. Παρακολουθούμε τώρα τελευταία -και εγώ απορρώ, ως νέος Βουλευτής- ότι η Κυβέρνηση προσπαθεί να φέρει στη Βουλή σωρεία νομοθετημάτων, για να δείξει έργο νομοθετικό, αλλά χωρίς ουσία. Επισπεύδετε μάλιστα τα νομοθετήματα να ψηφισθούν επί τροχάδην χωρίς όμως να επιτυγχάνεται και ο αντικειμενικός σκοπός του δικαίου.

Θα σας παρακαλέσω να μελετήσετε καλά τα αντικείμενα του Υπουργείου σας και να φέρετε νόμους σοφούς. 'Εχουμε ανάγκη σήμερα από σοφούς νόμους και όχι από πολλούς. Ούκ εν τω πολλώ το εύ! Αυτή είναι η παρατήρησή μου γιατί σήμερα συζητάμε επί της αρχής του νομοσχεδίου. Αύριο που θα συζητήσουμε τα άρθρα θα έχω τις απόψεις μου επάνω στα άρθρα. Σας ευχαριστώ.

ΠΡΟΕΔΡΕΥΩΝ (Παναγιώτης Σγουρίδης): Ο κ. Κεδίκογλου έχει το λόγο.

ΒΑΣΙΛΗΣ ΚΕΔΙΚΟΓΛΟΥ: Κύριε Πρόεδρε, ο κύριος Υπουργός μιλώντας γι' αυτόν που τον έχει παρακολουθήσει εκράτησε αποστάσεις σ' ό,τι αφορά την ΕΡΓΟ.Σ.Ε.. Δεν είπε ούτε μία λέξη περί της ωφελιμότητας της ΕΡΓΟ.Σ.Ε.. Μας είπατε, κύριε

Σελίδα 3495 

Υπουργέ, ότι είναι αποτέλεσμα αλληλογραφίας, με την Ε.Ο.Κ. και το ζήτησε η 13η διεύθυνση. Ε, και; Αλίμονο εάν κάθε μία διεύθυνση μπορεί να επιβάλει στην ελληνική Κυβέρνηση να κάνει νόμους και φυσικά το ζήτησε η 13η διεύθυνση για να γίνει αυτή η εταιρεία, ώστε ο μάνατζερ τον οποίο έχουν μάθει να επιβάλουν να ασκήσει ταυτόχρονα και διοίκηση, να πληρώνεται χρονικώς, να μην τελειώνουν ποτέ τα έργα, όπως συμβαίνει με το "ΜΕΤΡΟ" και να πληρώνει η φουκαριάρα η Ελλάδα. Στόχος όλων των διευθύνσεων της Ε.Ο.Κ., κύριε Υπουργέ, προσέξτε το, είναι να δημιουργούν ειδικές εταιρείες για να υπεισέρχονται ή να εισέρχονται απευθείας, όπως έγινε με το "ΜΕΤΡΟ" των Αθηνών στη διεύθυνση και να διαιωνίζουν την κατασκευή των έργων.

Η διάταξη όπως την εισάγετε, δεν έχει καμία σχέση με τις περί εκσυγχρονισμού διακηρύξεις του Πρωθυπουργού, επιτρέψτε μου να σας πω και διότι αυτά δεν είναι στην πρόθεσή σας. Εκτίθεται ο Πρωθυπουργός απέναντι του Ελληνικού Λαού. Είναι μία διάταξη, οποία επεβλήθη και θα επαναλάβω πάλι "αποικιακού τύπου".

Φέρνω μερικά παραδείγματα: 'Εχουμε τη Δ.Ε.Η. κύριε Υπουργέ, μπορεί να μην είσθε πλήρως ενημερωμένος και είναι λογικό αλλά η Δ.Ε.Η. κατασκεύασε τα φράγματα Καστράκι, Κρεμαστά και Στράτας. Αν τα φράγματα αυτά σπάσουν δε θα μείνει ούτε Αγρίνιο ούτε Μεσολόγγι ούτε καμία πόλη άλλη, αλλά θα κινδυνεύσει και η Πάτρα. Και όμως η Δ.Ε.Η. δεν έκανε κάποια άλλη εταιρεία. 'Οταν δεν ήξερε φώναξε την "ΕΜΠΑΣΚΟ" και την έκανε επιβλέπουσα και έβαλε τη δική της υπηρεσία δίπλα και μετά τα Κρεμαστά επιβλέπει μόνη της με την ειδική υπηρεσία ΔΑΥΕ, την άξια, που έχει. Ούτε ο Ο.Τ.Ε. τα τεράστια έργα που έκανε τα έκανε με καμιά ειδική εταιρεία. Ο λόγος αυτών των εταιρειών είναι αποκλειστικά και μόνο για να ασκήσουν οι μάνατζερ ταυτόχρονα και τη διοίκηση αλλά και να διαιωνίζουν την κατασκευή των έργων.

Είπατε ότι είναι μία υποχρέωση νομοθέτη. 'Οχι, κύριε Υπουργέ, δεν είναι έτσι. Ο ν. 2366 δίνει το δικαίωμα στον Ο.Σ.Ε. να ιδρύει επιχειρήσεις ή εταιρείες ή κοινοπραξίες κ.λπ. Να μπορεί να κάνει θυγατρικές, να έχει μία κάθετη ανάπτυξη. Σύμφωνοι! Η απόφαση για τη δημιουργία αυτής της επιχείρισης του Νομάρχη Αθηνών στηρίζεται σε δική σας απόφαση την υπ' αριθμό 11734/1360/5.4.1996, την οποία κάλιστα μπορούσατε να μην πάρετε και να μην κάνετε την "ΕΡΓΟ.Σ.Ε.". Δε βρήκατε ούτε ένα επιχείρημα υπέρ της "ΕΡΓΟ.Σ.Ε.". Θα διαλυθεί η επιχείρηση και αυτό το πρόγραμμα το οποίο εξαγγείλατε -και πράγματι αυτό είναι- δε θα μπορέσει να υλοποιηθεί.

Ο Κωνσταντίνος Σημίτης μπορούσε θαυμάσια να πάει στις εκλογές του 2000 εγκαινιάζοντας ένα νέο σιδηροδρομικό δίκτυο από την Πάτρα ως την Ειδομένη, όπως το είπατε. Για να συμπληρώσω εδώ -και για τους άλλους συναδέλφους -ότι δε θα έχουμε Ελλάδα ενωμένη και σωστή, εάν δε συνδέσουμε και τη Λιβαδειά με τη Ναύπακτο και πιο κάτω, δεν πρόκειται να αξιοποιηθεί το έργο του Ρίου-Αντιρρίου εάν δεν πάει εκεί κοντά και σιδηροδρομικός σταθμός.

Κύριε Υπουργέ, επειδή είσθε νέος συνάδελφος και φέρελπις και επειδή είστε πολιτικός που παρακολουθείτε, οφείλω να τελειώσω αυτό το μέρος της ομιλίας μου αναφέροντάς σας τα όσα ο μακαρίτης μας Ανδρέας Παπανδρέου είπε στο τρίτο Συνέδριο του ΠΑ.ΣΟ.Κ.: 

"Η πολιτική καταξιώνεται όταν έχει ανατρεπτική πνοή". Ανατρέψτε, λοιπόν, αυτό που έγινε και μη συστήνετε την "ΕΡΓΟ.Σ.Ε". Οδηγείτε τη Χώρα σε καθυστέρηση. Οδηγείτε τον Ο.Σ.Ε σε διάλυση. Θα υπάρξουν φοβερά προβλήματα και ήδη έχουν δημιουργηθεί πάρα πολλά από την εμπλοκή της "ΕΡΓΟ.Σ.Ε" στα έργα του Ο.Σ.Ε και οι καθυστερήσεις θα συνεχισθούν.

Πάω τώρα στο θέμα του προγράμματος των έργων. Συμφωνούμε σε όσα είπατε μέχρι τώρα. Εκείνο που ήθελα να παρακαλέσω είναι, να συνεννοηθείτε με το Υπουργείο Οικονομικών και να φέρετε διατάξεις δια νόμου. Eκ του νόμου να προκύπτουν υποχρεώσεις για τον τρόπο διαχείρισης και διακίνησης των προϊόντων με αυτοκίνητα, δια των χερσαίων μεταφορών. Να μην είναι αποφάσεις του Υπουργού Οικονομικών που "τρέχουν" κάποιοι συνδικαλιστές και αναγκάζεται να τις παίρνει πίσω. Να τις φέρετε στη Βουλή και με νόμο της Βουλής να καθοριστεί ο τρόπος διαχείρισης. Διότι η μεγάλη φοροδιαφυγή είναι στη διακίνηση, κύριε Υπουργέ. Και λογαριάστε ακόμα ότι η μεγάλη φοροδιαφυγή γίνεται από τα λαθραία καύσιμα, τα οποία πωλούνται από τα πρατήρια και τα πρατήρια δεν τηρούν ούτε βιβλία αποθήκης. To επεχείρησαν οι Υπουργοί Οικονομικών με αποφάσεις δικές τους και μπήκαν αμέσως οι συνδικαλιστές και το θέμα έληξε. Χωρίς βιβλία αποθήκης δεν μπορείς να ελέγχεις την διακίνηση των καυσίμων και η φοροδιαφυγή είναι τεράστια. Λάβετέ το και αυτό υπόψη σας.

(Στο σημείο αυτό ακούγεται ο προειδοποιητικός ήχος λήξης του χρόνου ομιλίας του κυρίου Βουλευτή)

Τελειώνω, κύριε Πρόεδρε, με μία παράκληση για τον κύριο Υπουργό: Επειδή υπάρχουν μερικά φορτηγά αυτοκίνητα, απ' όσο ξέρω, τα οποία κατά την κατασκευή ή επειδή ήλθαν από τη Σκανδιναβία μεταχειρισμένα, ή από κάπου αλλού, στο πλάτος διαφέρουν μέχρι 1,5%, σ' αυτό το σημείο πάρτε μια εξουσιοδότηση με κάποιες αποφάσεις δικές σας. Είναι μερικοί φουκαράδες, ας τους τακτοποιήσουμε, γιατί εν αγνοία τους, ή από κακό μέτρημα, ή και από άγνοια του ότι τόσο πολύ ρόλο παίζουν τα δύο μέτρα από τα δύο κόμμα μηδέν δύο, τους δημιουργεί προβλήματα.

Ευχαριστώ, κύριε Πρόεδρε.

ΠΡΟΕΔΡΕΥΩΝ (Παναγιώτης Σγουρίδης): Ο Κοινοβουλευτικός Εκπρόσωπος του Κομμουνιστικού Κόμματος Ελλάδος κ. Στρατής Κόρακας έχει το λόγο.

ΣΤΡΑΤΗΣ ΚΟΡΑΚΑΣ: Κύριε Πρόεδρε, πρέπει να πούμε ότι συζητάμε ένα νομοσχέδιο πραγματικά αποσπασματικό, το οποίο δε ρυθμίζει αναλυτικά κανένα τομέα στην ουσία.

'Ομως -πρέπει να το αναγνωρίσουμε αυτό- ειδικά για σοβαρούς οργανισμούς όπως είναι ο Ο.Σ.Ε, η Υπηρεσία Πολιτικής Αεροπορίας, η Ολυμπιακή Αεροπορία, ο Ο.Τ.Ε., η Κυβέρνηση με τις ρυθμίσεις που κάνει και στο νομοσχέδιο αυτό, προωθεί την πολιτική της Ευρωπαϊκής 'Ενωσης για απελευθέρωση της αγοράς και στο χώρο των υπηρεσιών και σταδιακά το πέρασμα στην ιδιωτική πρωτοβουλία, αυτήν την "αγία" ιδιωτική πρωτοβουλία, στην οποία υποκλίνονται όλοι -πρέπει να πούμε- πλην του Κ.Κ.Ε.

'Ερχεται ακόμα με τις ρυθμίσεις του νομοσχεδίου αυτού η Κυβέρνηση και τροποποιεί προς το χειρότερο τις ρυθμίσεις που η ίδια έκανε πριν ένα, δύο χρόνια, προφανώς για να "χρυσώσει" τότε το χάπι και να περάσει ορισμένες απαράδεκτες ρυθμίσεις. 

Πιο συγκεκριμένα: Πρέπει να πούμε, ότι τη ρύθμιση, που γίνεται για τα συνεργεία, τη θεωρούμε θετική και την ψηφίζουμε. Είναι μία θετική ρύθμιση.

Σε ό,τι αφορά όμως το άρθρο 2 που αναφέρεται στην εισαγωγή μεταχειρισμένων λεωφορείων και φορτηγών, έχουμε να κάνουμε ορισμένες παρατηρήσεις. Παίρνοντας υπόψη ότι η Χώρα μας και ιδιαίτερα τα μεγάλα αστικά μας κέντρα αντιμετωπίζουν μεγάλα περιβαλλοντικά προβλήματα, νομίζω ότι είναι απαράδεκτο να τίθενται ως όριο χρήσης στο εξωτερικό τα επτά έτη. 'Εχω υπόψη μου ότι έξω τα λεωφορεία πάσης χρήσεως μετά από δέκα με δώδεκα χρόνια αποσύρονται. 'Ετσι, λοιπόν, ουσιαστικά τα λεωφορεία που θα έρθουν εδώ, θα είναι σαράβαλα και αυτό με όλες τις επιπτώσεις που θα έχει για το περιβάλλον, για την ασφάλεια των επιβατών κ.λπ. Και δεν ξέρουμε και πόσα χρόνια θα λειτουργήσουν εδώ στην Ελλάδα. Θα έπρεπε τουλάχιστον να έχετε την ευαισθησία και να πείτε, εάν έχουν εφτά χρόνια, θα λειτουργήσουν άλλα πέντε και μετά θα αποσυρθούν. Είναι γνωστό ότι έχουμε λεωφορεία που επισκευάστηκαν, ανακατασκευάστηκαν, τρεις τέσσερις φορές. Και αυτό όχι μόνο στον ιδιωτικό τομέα αλλά και στις δημόσιες επιχειρήσεις μεταφοράς.

Επίσης, για τα φορτηγά αυτοκίνητα πρέπει να πούμε, ότι δεν αντιμετωπίζετε τα προβλήματά τους, που είναι προβλήματα οξυμένα.

Εμείς καταθέσαμε μία τροπολογία, με την οποία προτείνουμε 

Σελίδα 3496 

κατ'αρχήν να δοθεί η δυνατότητα για τα ελαφρά φορτηγά -είναι ένα πάγιο αίτημα και παραπέμπεται κάθε φορά στις ελληνικές καλένδες- για έξι χιλιάδες τόνους μεικτό. 'Ετσι θα μπορούν να κάνουν μεταφορές,τουλάχιστον εκείνες τις μεταφορές που δεν παίρνει ο άλλος ένα μεγάλο, ένα βαρύ φορτηγό και παίρνει ένα ελαφρύ φορτηγό. Και πολλές φορές υπάρχει υπέρβαρο, εκατό, διακόσια, πεντακόσια κιλά, με αποτέλεσμα να πληρώνει και ο ιδιοκτήτης του φορτηγού, αλλά και η επιχείρηση που το χρησομοποιεί. Και τα πρόστιμα είναι μεγάλα, πάνω από εκατό χιλιάδες δραχμές. Νομίζω ότι πρέπει να δώσουμε τη δυνατότητα για έξι χιλιάδες τόνους μεικτό, ώστε να ξεπεραστεί αυτό το πρόβλημα, αυτή η δυσκολία.

Και η δεύτερη τροπολογία, που έχουμε, είναι για τα νησιά. 'Εχουμε επανειλημμένα μιλήσει εδώ για τα προβλήματα που αντιμετωπίζουν τα νησιά μας. Ενώ σε έναν ηπειρωτικό -να τον πω έτσι- νομό τα ελαφρά φορτηγά έχουν τη δυνατότητα να μεταφέρουν σε όλους τους όμορους νομούς, που μπορεί να είναι και τρεις, και τέσσερις και πέντε για ορισμένους νομούς, στα νησιά δεν έχουν τέτοια δυνατότητα. 'Εχουμε, λοιπόν, επιμείνει και επιμένουμε, να θεωρηθεί...

ΠΡΟΕΔΡΕΥΩΝ (Παναγιώτης Σγουρίδης): Κύριε Κόρακα, να προσθέσω και εγώ κάτι;

ΣΤΡΑΤΗΣ ΚΟΡΑΚΑΣ: Παρακαλώ, κύριε Πρόεδρε.

ΠΡΟΕΔΡΕΥΩΝ (Παναγιώτης Σγουρίδης): Και αυτά τα φορτοταξί χωρίζονται σε δύο κατηγορίες: Αυτά τα οποία είναι από καραγωγείς και αυτά που ήταν τρίκυκλα. Και τα μεν τρίκυκλα δικαιούνται μεταφορές στους όμορους νομούς, όμως αυτά που προέρχονται από καραγωγείς και μετετράπησαν σε φορτοταξί δεν δικαιούνται.

ΣΤΡΑΤΗΣ ΚΟΡΑΚΑΣ: Εσείς βέβαια μιλάτε για τους ηπειρωτικούς νομούς.

Εδώ, όμως, στα νησιά, δεν έχουν αυτήν τη δυνατότητα, ούτε αυτά που προέρχονται από τα τρίκυκλα.

Λέμε, λοιπόν, ότι δεν φθάνουν τα προβλήματα που αντιμετωπίζουν τα νησιά μας και αυτοί που επιμένουν να τα κατοικούν, αλλά ερχόμαστε και τα επιτείνουμε, τουλάχιστον για ορισμένους κατοίκους αυτών των νησιών.

Και η πρότασή μας με την τροπολογία είναι, να θεωρηθούν όμοροι νομοί για τα νησιά, εκείνοι οι νομοί με τους οποίους συνδέεται το συγκεκριμένο νησί με λιμάνι.

Τυχαίνει να είμαι από νησιώτικο νομό και ξέρω το πρόβλημα. Δηλαδή είναι μία άνιση μεταχείριση αυτών των ανθρώπων εκεί πέρα και δεν την αξίζουν.

Τώρα όσον αφορά τους σταθμούς, δημιουργείτε σταθμούς λεωφορείων, ΚΤΕΛ και φορτηγών. Δεν διευκρινίζετε, όμως, αν θα είναι χώρια. Είναι γεγονός ότι υπάρχει μια άσχημη κατάσταση. Τα είπε ο Ειδικός Αγορητής μας. Δεν θέλω να επεκταθώ.

Σεις ωστόσο παραπέμπετε σε προεδρικό διάταγμα.

Η γνώμη μας είναι, ότι οι σταθμοί των φορτηγών πρέπει να είναι χώρια. Να είναι στις παρυφές των αστικών κέντρων, ώστε να έχουν εύκολη πρόσβαση και να μη δημιουργούν και άλλα προβλήματα.

Σε ό,τι αφορά την οδική ασφάλεια, δεν προχωρείτε σύμφωνα με τις προτάσεις του πορίσματος της Διακομματικής Επιτροπής. Για τις μεταφορές, γενικά, πρέπει να πούμε, ότι εκτελείτε όσα έργα ζητεί η Ευρωπαϊκή 'Ενωση για την εξυπηρέτηση των πολυεθνικών. 'Ετσι κάνετε την Εγνατία και τη ζεύξη Ρίου-Αντιρρίου. Γιατί πρέπει να μεταφέρουν τα προϊόντα τους εκεί που θέλουν αυτοί.

'Ομως, δεν κάνετε ουσιαστικά τίποτε για να αναπτύξετε το εσωτερικό δίκτυο, το οδικό,αλλά κυρίως το σιδηροδρομικό, το οποίο, αντίθετα με την τάση που υπάρχει διεθνώς, το συρρικνώνετε. Και θα πρέπει να δώσετε μία εξήγηση. 'Οταν σήμερα η Γαλλία και οι άλλες χώρες αναπτύσσουν τα υπερταχείας τρένα και κάνεις Βρυξέλλες-Παρίσι, τριακόσια χιλιόμετρα, σε δυο ώρες, εμείς ερχόμαστε και συρρικνώνουμε και αφαιρούμε και γραμμές, όπως πολύ σωστά ανέφερε ο Ειδικός Αγορητής μας.

Και βεβαίως, θα πρέπει να μας πείτε, αν αληθεύουν αυτά τα δημοσιεύματα σχετικά με μελέτες της εταιρείας "ΠΛΑΝΟΣ", με τις επιπτώσεις που αυτό θα έχει.

Για την Πολιτική Αεροπορία θα θέλαμε να πούμε, ότι τη στριμώχνετε και αυτή στα πλαίσια της συρρίκνωσης του δημόσιου τομέα. Πρέπει να έχουμε υπόψη μας, ότι η υπηρεσία αυτή είναι μια ιδιαίτερα κερδοφόρα υπηρεσία, που έχει προσφέρει έργο.

Συζητώντας κάποτε, τότε που γινόταν λόγος και επί Νέας Δημοκρατίας και επί των ημερών σας, που το περάσατε, για την εκχώρηση της κατασκευής του αεροδρομίου των Σπάτων στη "ΧΟΧΤΙΦ", αυτήν τη γερμανική εταιρεία, με αυτήν την αποικιοκρατική σύμβαση -δεν θέλω να τα θυμάμαι- με τριάντα χρόνια εκχώρηση της εκμετάλλευσης στους Γερμανούς -ιδιωτικοποίηση ουσιαστικά, όταν πληρώνει ο Ελληνικός Λαός για την κατασκευή αυτή- η Πολιτική Αεροπορία βγήκε τότε και έκανε την πρόταση: Να κατασκευάσει η ίδια το αεροδρόμιο, αξιοποιώντας και τη διεθνή τεχνογνωσία, χωρίς να βάλει το δημόσιο ούτε μία δραχμή, μόνο με τα κέρδη που είχε η Πολιτική Αεροπορία, εκατό δισεκατομμύρια έλεγαν τότε το χρόνο.

Και δεν το δέχθηκε το Δημόσιο. Γι'αυτό και η κυβέρνηση της Νέας Δημοκρατίας τότε, αλλά και εσείς, είστε υπόλογοι μπροστά στον Ελληνικό Λαό.

'Ερχεσθε σήμερα και επαναξετάζετε τη νομική μορφή της ΥΠΑ, για να διευκολύνετε, προφανώς, το πέρασμα των όποιων κερδοφόρων δραστηριοτήτων τους σε ιδιώτες.

Η ΥΠΑ πρέπει κατά τη γνώμη μας να παραμείνει καθαρά δημόσια, να είναι ο ιδιοκτήτης και διαχειριστής όλων των πολιτικών αεροδρομίων μας, φυσικά, με την επιβαλλόμενη εξορθολόγηση και τον επιβαλλόμενο εκδημοκρατισμό στη λειτουργία της.

Σε ό,τι αφορά την Ολυμπιακή Αεροπορία και εδώ προωθείτε το περιβόητο πρόγραμμα εξυγίανσης της Ευρωπαϊκής 'Ενωσης. Και βλέπουμε σε τι τραγελαφικές καταστάσεις έχουμε φθάσει ορισμένες φορές. Και σιγά, σιγά βεβαίως, προχωράτε στο μερικό πέρασμα σε ιδιώτες, έτσι ώστε να ανοίξει ο δρόμος για την πλήρη ιδιωτικοποίησή της.

Παράλληλα έχουμε και ανατροπή των εργασιακών σχέσεων εκεί μέσα, σύμφωνα με τις υποδείξεις της Λευκής Βίβλου.

Επίσης θεσμοθετείτε τη φορολόγηση της Ολυμπιακής, σαν να ήταν η οποιαδήποτε ανώνυμη εταιρεία. Αυτό, κύριοι συνάδελφοι, το θεωρούμε απαράδεκτο. Αγνοείται, υποτιμάται ο κοινωνικός ρόλος, ο αμυντικός ρόλος και ο εθνικός ρόλος του εθνικού μας αερομεταφορέα. Και αυτό το μέτρο είναι η χαριστική βολή κατά της Ολυμπιακής. Αυτό δεν το καταλαβαίνουμε. Κάπου πρέπει να συγκρατηθείτε.

Για τον Ο.Τ.Ε. τα είπε αναλυτικά ο Ειδικός Αγορητής μας. Εγώ θα κάνω ορισμένες επισημάνσεις μονάχα.

Με τις ρυθμίσεις που κάνετε διευκολύνετε τις ξένες εταιρείες για απεριόριστη χρήση του δημόσιου δικτύου του Ο.Τ.Ε., ενταφιάζοντας ουσιαστικά τον Ο.Τ.Ε.. Είχε το χτύπημα που τον αποκλείσατε από την κινητή τηλεφωνία και την δώσατε στην "TELESTET" και στην "PANAFON", με αποικιοκρατικές συμβάσεις.

Θα πρέπει, κύριε Πρόεδρε, να έχετε υπόψη σας, ότι....

ΧΑΡΑΛΑΜΠΟΣ ΚΑΣΤΑΝΙΔΗΣ (Υπ. Μεταφορών και Επικοινωνιών): Ποιος το έκανε αυτό;

ΣΤΡΑΤΗΣ ΚΟΡΑΚΑΣ: Η Νέα Δημοκρατία και εσείς. Ο ένας συμπληρώνει τον άλλον. Εάν διαφωνείτε, γιατί δεν προσπαθήσατε να το τροποποιήσετε προς το καλύτερο;

Αυτήν τη στιγμή, κύριε Πρόεδρε, η "PANAFON" και η "TELESTET" πληρώνουν ένα ελάχιστο ποσό, έξι δραχμές περίπου ανά λεπτό στον Ο.Τ.Ε., όταν το κόστος ενός λεπτού για τον Ο.Τ.Ε. είναι δεκαέξι δραχμές, ή δεκαεπτά δραχμές, εάν θυμάμαι καλά. Δηλαδή, επιχορηγούμε τους Κοκκαλήδες και τους Ιταλούς με έντεκα δραχμές ανά λεπτό. Και αυτοί εισπράττουν εκατόν δώδεκα δραχμές, εάν θυμάμαι καλά, συν 18% ΦΠΑ. Φυσικά, αυτό πάει στο Δημόσιο, είναι μια άλλη υπόθεση. Εισπράττουν εκατόν δώδεκα δραχμές. Αυτό είναι αποικιοκρατική σύμβαση. Και χρησιμοποιούν την υποδομή του Ο.Τ.Ε.. Είναι απαράδεκτη η κατάσταση και θα πρέπει όλους μας να μας απασχολεί αυτό το πράγμα.

Μας έδωσε η Βουλή τα κινητά και ορισμένοι συνάδελφοι,

Σελίδα 3497 

όπως είπατε πιο πριν, πραγματικά, δεν μπορούν να τα αποχωριστούν, αλλά παίρνουμε και το λογαριασμό και βλέπουμε τι γίνεται.

ΑΘΑΝΑΣΙΟΣ ΓΙΑΝΝΟΠΟΥΛΟΣ: Να τα δώσουμε πίσω όλοι.

ΣΤΡΑΤΗΣ ΚΟΡΑΚΑΣ: Γιατί να μην το κάνουμε; Εγώ συμφωνώ, κύριε συνάδελφε.

ΗΛΙΑΣ ΒΛΑΧΟΠΟΥΛΟΣ: Αφού παίρνουμε πολλά !

ΠΡΟΕΔΡΕΥΩΝ (Παναγιώτης Σγουρίδης): Παρακαλώ, να σταματήσει ο συνδικαλισμός στην Αίθουσα!

ΣΤΡΑΤΗΣ ΚΟΡΑΚΑΣ: Πρέπει να έχετε υπόψη σας, κύριε Πρόεδρε, ότι όταν κάποιος σας καλεί στο εξωτερικό, εσείς πληρώνετε περισσότερο από αυτόν που σας καλεί.

ΠΡΟΕΔΡΕΥΩΝ (Παναγιώτης Σγουρίδης): Αυτό είναι λογικό.

ΣΤΡΑΤΗΣ ΚΟΡΑΚΑΣ: Είναι φοβερά πράγματα αυτά. Δεν ξέρω πώς τα κατάφεραν οι πολυεθνικές με διάφορες αμοιβαίες συμβάσεις και βόλεψαν την υπόθεση, πάντοτε προς όφελός τους βέβαια.

Επίσης, με τις ρυθμίσεις που κάνετε εδώ πέρα, διευκολύνετε την εισβολή ξένων εταιρειών, απαλείφοντας την υποχρέωση να είναι εγκατεστημένες αυτές οι ξένες εταιρείες στην Ελλάδα και να έχουν ονομαστικές μετοχές. Και εδώ ο ίδιος ο Υπουργός, απ'ό,τι ενημερώθηκα, δήλωσε "το κάναμε αυτό γιατί μας το ζήτησαν οι ΗΠΑ και η Ευρωπαϊκή 'Ενωση".

Επαναλαμβάνω ότι κάπου θα πρέπει να συγκρατηθούμε. Αυτό είναι μια άνιση μεταχείριση προς τις ελληνικές εταιρείες, προς τους 'Ελληνες. Τουλάχιστον, πρέπει να αντέξουμε να αντισταθούμε κάπου.

Φυσικά εσείς δεν έχετε καμία τέτοια διάθεση, γιατί αυτό που σας ενδιαφέρει κυρίως είναι να έχετε όσο γίνεται περισσότερα εύσημα από τους αφέντες των Βρυξελλών και της Ουάσιγκτον, για να τους αποδείξετε, ότι είστε καλύτεροι διαχειριστές τους απ'ό,τι η Νέα Δημοκρατία.

Επίσης, με το ν.2246/25 οι ιδιώτες που θα έπαιρναν άδεια, ήταν υποχρεωμένοι να συμβάλουν στην έρευνα και τώρα με τη ρύθμιση που κάνετε εδώ, τους απαλλάσσετε από την υποχρέωση αυτή.

Πολύ σωστά είπε ο κ.Παναγιώτου, ο Ειδικός Αγορητής μας, ότι θα κερδοσκοπούν, αξιοποιώντας και χρησιμοποιώντας την υποδομή του Ο.Τ.Ε., αλλά δεν θα συμβάλουν καθόλου στην ανάπτυξη, έστω και στον τομέα της έρευνας, αυτής της υποδομής.

Επίσης, αν η αρμόδια επιτροπή τηλεπικοινωνιών καθυστερήσει πέραν του προβλεπόμενου ορίου να δώσει απάντηση σε κάποια αίτηση άδειας, τότε με τις ρυθμίσεις, που γίνονται, θεωρείται αυτοδίκαιη η χορήγηση της άδειας. Ούσα, λοιπόν, αυτή η επιτροπή υπό τον πλήρη έλεγχο της Κυβέρνησης και προωθώντας την πολιτική της στις εταιρείες, που θα ζητούν άδεια και θα έχει συμφέρον η Κυβέρνηση ή θα θέλει να τις εξυπηρετήσει, αφού θα υπάρχει αυτή η καθυστέρηση, αυτοδίκαια θα τους χορηγείται η άδεια. Με όλα αυτά προωθείται παραπέρα η ιδιωτικοποίηση.

Η δική μας θέση για τον Ο.Τ.Ε. είναι, να παραμείνει 100% στο Δημόσιο, όπως έλεγε το ΠΑ.ΣΟ.Κ, πριν ξαναέρθει στην Κυβέρνηση το 1993 και μάλιστα, είχε καταθέσει τροπολογία -μια μετοχή ιδιοκτησίας του Δημοσίου- και να εξυγιανθεί, να εκδημοκρατιστεί κ.λπ. Πρόκειται για έναν Οργανισμό φοβερά κερδοφόρο, ο οποίος το 1996 ξεπέρασε τα διακόσια πενήντα εκατομμύρια δραχμές και πάμε για τρακόσια δισεκατομμύρια και πλέον. Δεν καταλαβαίνω γιατί θα πρέπει, τέτοιου είδους επιχειρήσεις, να σπεύδουμε να τις εκχωρήσουμε στους ιδιώτες.

Δύο λόγια θα πω, κύριε Πρόεδρε, όσον αφορά τον Οργανισμό Αστικών Συγκοινωνιών Θεσσαλονίκης. Θα πρέπει να έχετε υπόψη, κύριοι Βουλευτές, ότι ο ΟΑΣΘ με πεντακόσια λεωφορεία επιχορηγείται από το δημόσιο κορβανά, με δώδεκα δισεκατομμύρια δραχμές.

Η ΕΘΙΛ που είναι δημόσια, επιχορηγείται με δεκαοκτώ δισεκατομμύρια, ενώ έχει χίλια λεωφορεία. Κάντε τη σύγκριση.

ΧΑΡΑΛΑΜΠΟΣ ΚΑΣΤΑΝΙΔΗΣ (Υπ. Μεταφορών και Επικοινωνιών): Απ'ό,τι ξέρω, η ΕΘΥΛ είναι εταιρεία χημικών.

ΣΤΡΑΤΗΣ ΚΟΡΑΚΑΣ: Μιλάω για την ΕΘΕΛ. Αν είπα ΕΘΥΛ, να με συγχωρείτε. Καταλαβαίνετε εξ'άλλου τι θέλω να πω. Δεν είναι τώρα η ώρα για να "πουλάμε πνεύμα", κύριε Υπουργέ. Ξέρετε πολύ καλά, ότι εννοώ τις Αστικές Συγκοινωνίες της Αθήνας.

'Οπως είπα, λοιπόν, για χίλια πεντακόσια λεωφορεία επιχορηγείται με δεκαοκτώ δισεκατομμύρια. Οι ιδιώτες με πεντακόσια λεωφορεία επιχορηγούνται με δώδεκα δισεκατομμύρια. 'Ερχεται εδώ το Δημόσιο να βάλει ένα σύμβουλο, εκπρόσωπο του Κράτους στο Διοικητικό Συμβούλιο, χωρίς δικαίωμα ψήφου. Πώς θα το εξηγήσουμε αυτό; Δίνουμε δώδεκα δισεκατομμύρια σ'αυτόν τον οργανισμό και δεν τολμάμε να βάλουμε ούτε έναν σύμβουλο με δικαίωμα ψήφου. Τα θεωρούμε απαράδεκτα αυτά.

Αυτά και άλλα θα μπορούσε να πεί κανείς, κύριε Πρόεδρε, αλλά η τελική παρατήρησή μας είναι, ότι ο κύριος Υπουργός δεν απάντησε στις παρατηρήσεις, τις ουσιαστικές, που έκανε ο Ειδικός Αγορητής μας και βεβαίως, τι να απαντήσει, αφού οι πολιτικές μας είναι διαμετρικά αντίθετες και οι παρατηρήσεις έγιναν κυρίως στη βάση αυτή; Aν και ορισμένες από τις παρατηρήσεις μας δεν είναι ενταγμένες σε μια διαμετρικά αντίθετη πολιτική. Θα μπορούσαν να γίνουν δεκτές από οποιονδήποτε, όπως αυτό που είπα τώρα με τον ΟΑΣΘ. Δεν είναι μεγάλη η υποχώρηση από το ΟΑΣΘ να τον βάλουμε να έχει δικαίωμα ψήφου.

Δεν μπορούμε να ψηφίσουμε το νομοσχέδιο. Θα ψηφίσουμε ορισμένες θετικές διατάξεις, φυσικά, που έχει, όπως είναι το άρθρο 1 που είπα, για τα συνεργεία. Ευχαριστώ.

ΠΡΟΕΔΡΕΥΩΝ (Παναγιώτης Σγουρίδης): Ο κύριος Υπουργός έχει το λόγο.

ΧΑΡΑΛΑΜΠΟΣ ΚΑΣΤΑΝΙΔΗΣ (Υπ. Μεταφορών και Επικοινωνιών):Ομολογώ, κύριε Πρόεδρε, ότι κάποια στιγμή μου πέρασε η σκέψη να παραιτηθώ της αξιώσεως να απαντήσω και αυτό διότι αναρωτήθηκα, για ποιο πράγμα πρέπει να απαντήσω. Η απάντηση προϋποθέτει, ότι τα ερωτήματα τα οποία ετέθησαν και οι παρατηρήσεις οι οποίες έγιναν, έχουν σχέση στοιχειωδώς με την πραγματικότητα και με τη μελέτη του αντικειμένου μας. Παρ' όλα αυτά δεν παραιτήθηκα της αξιώσεως, για να μην παραμείνει το ερώτημα, τι ακριβώς υπερασπίζεται ο καθείς από εμάς.

Πρωτίστως θα ήθελα να ευχαριστήσω τον κ. Καρακώστα, διότι μου έκανε σύσταση για τον τρόπο με τον οποίο πρέπει να νομοθετήσω. Σεμνύνομαι, όμως, διότι εγώ από το 1981, μετά από δεκάξι χρόνια περίπου θητείας στο Ελληνικό Κοινοβούλιο, δεν κατάφερα να αποκτήσω τις γνώσεις που έχει ο κ. Καρακώστας μετά από τρεις μήνες θητείας στη Βουλή των Ελλήνων. Και ομολογώ ότι θα ήθελα να ζητήσω συγγνώμη, γιατί δεν κατάφερα να παρακολουθήσω τη νομική, δογματική του σκέψη.

Επίσης, θα σεβαστώ και τη σύστασή του να μελετήσω λίγο καλύτερα τα αντικείμενα του Υπουργείου μου, τα οποία υποθέτω, ότι εσείς ως τρίτος ουδέτερος παρατηρητής τα γνωρίζετε καλύτερα εμού, ώστε να έχετε τη δυνατότητα να μου κάνετε τη σύσταση.

Ας κάνουμε όλοι μία προσπάθεια να προσεγγίσουμε την αλήθεια.

Κύριε Κόρακα, λέτε ότι ιδιωτικοποιούμε την Υπηρεσία Πολιτικής Αεροπορίας. Θα ήταν πολύ ενδιαφέρον να μου πείτε έναν ιδιώτη που μπήκε μέσα. Λέτε ότι ιδιωτικοποιούμε την Ολυμπιακή. Θα ήμουν εξαιρετικά ευτυχής, αν μου υποδεικνύατε έναν ιδιώτη που έχει μπει στην Ολυμπιακή. Θα ήμουν εξαιρετικά ευτυχής, διότι θα απέφευγα τους κινδύνους να εκτεθώ. Καταλάβατε; Υπηρεσία θα προσφέρατε σε μένα και στη σοσιαλιστική αντίληψη περί πολιτικής, την οποία άλλωστε συμμερίζομαι μαζί σας. Θα ήθελα, επίσης, να μου λέγατε πώς ο Ο.Τ.Ε. ιδιωτικοποιήθηκε.

Σχετικά με τον ΟΑΣΘ: Γιατί ο κρατικός εκπρόσωπος δεν έχει δικαίωμα ψήφου; Ο ΟΑΣΑ, κύριε Κόρακα, είναι δημόσια επιχείρηση, ασχολούμενη με τις αστικές συγκοινωνίες στην Αθήνα. Ο ΟΑΣΘ, κύριε Κόρακα, δεν είναι δημόσια επιχείρηση, είναι ιδιωτικός φορέας και είμαι απολύτως βέβαιος, ότι γνωρίζετε...

ΣΤΡΑΤΗΣ ΚΟΡΑΚΑΣ:Γιατί τον χρηματοδοτείτε;

Σελίδα 3498 

ΧΑΡΑΛΑΜΠΟΣ ΚΑΣΤΑΝΙΔΗΣ (Υπ. Μεταφορών και Επικοινωνιών):Θα σας εξηγήσω τώρα αμέσως. 

Ο ΟΑΣΘ είναι μια ιδιωτική επιχείρηση, αποτελούμενη από μετόχους ιδιώτες. 'Αρα, λοιπόν, αντιλαμβάνεσθε, ότι ο ορισμός του διοικητικού συμβουλίου στον ΟΑΣΑ μπορεί να είναι ευθύνη του Ελληνικού Δημοσίου, αλλά η εκλογή του διοικητικού συμβουλίου στο Νομικό Πρόσωπο Ιδιωτικού Δικαίου, όπως ο ΟΑΣΘ, είναι υποχρέωση και υπόθεση των μετόχων του ΟΑΣΘ.

Γιατί χρηματοδοτείται από τον κρατικό προϋπολογισμό ο ΟΑΣΘ και ο ΟΑΣΑ; Kαι ο δημόσιος φορέας συγκοινωνιών και ο ιδιωτικός φορέας; Γιατί οι ελληνικές κυβερνήσεις ασκούν ορισμένη κοινωνική πολιτική υπέρ των αδυνάτων, τους οποίους εμείς δεν "προστατεύουμε", διότι "πειθαρχούμε στα κελεύσματα των Βρυξελλών και των Ηνωμένων Πολιτειών". Τόσο η κυβέρνηση της Νέας Δημοκρατίας όσο και η Κυβέρνηση του ΠΑ.ΣΟ.Κ. από το 1991 κρατούν το εισιτήριο στις αστικές συγκοινωνίες στις εβδομήντα πέντε δραχμές.

Αν κάνουμε έναν υπολογισμό με βάση τις τιμές του 1991 θα έπρεπε το αστικό εισιτήριο να είναι περίπου εκατόν ογδόντα δραχμές. Εάν δε γυρίσουμε στο 1989, θα έπρεπε να είναι κοντά στις διακόσιες πενήντα δραχμές.

Η Κυβέρνηση, λοιπόν, αποφάσισε εδώ και έξι χρόνια για λόγους κοινωνικής πολιτικής να κρατήσει το εισιτήριο στις εβδομήντα πέντε δραχμές. Σ' αυτόν το λόγο προσθέστε την επιθυμία του Υπουργείου Εθνικής Οικονομίας να κρατεί το κόμιστρο χαμηλό γιατί μ' αυτόν τον τρόπο δεν επηρεάζεται σημαντικώς ο πληθωρισμός.

'Οταν το Ελληνικό Δημόσιο επιβάλλει σε μία δημόσια ή ιδιωτική επιχείρηση αστικών συγκοινωνιών να κρατεί χαμηλό το κόμιστρο, έχει την υποχρέωση, το έλλειμμα που δημιουργεί από την ασκούμενη κοινωνική πολιτική, να το χρηματοδοτήσει. Χρηματοδοτεί λοιπόν την κοινωνική του πολιτική και το έλλειμμα το οποίο διαμορφώνεται εκ της ασκήσεως αυτής της κοινωνικής πολιτικής. 

Συνεπώς το κράτος δεν μπορεί να ορίσει το διοικητικό συμβούλιο του ΟΑΣΘ. Αυτό που μπορούμε να κάνουμε, πέραν των ελέγχων που ασκεί η Νομαρχιακή Αυτοδιοίκηση, είναι να ορίσουμε κρατικό εκπρόσωπο, που δεν συμμετέχει στη διοίκηση. Η αποστολή του κρατικού εκπροσώπου είναι, να ελέγξει μεταξύ άλλων αν η διαχείριση της χρηματοδοτήσεως είναι ορθή. Ο κρατικός, λοιπόν, εκπρόσωπος έχει αυτήν την αποστολή. 'Οχι να συμμετέχει στο διοικητικό συμβούλιο του ΟΑΣΘ. Αντιθέτως ο ΟΑΣΑ είναι δημόσια επιχείρηση, γι' αυτό δεν προβλέπεται τοποθέτηση κρατικού εκπροσώπου, αφού όλο το διοικητικό συμβούλιο ορίζεται με ευθύνη του μοναδικού μετόχου, που είναι το Ελληνικό Δημόσιο.

Φαντάζομαι πως είναι πολύ καθαρή η διαφορά.

ΣΤΡΑΤΗΣ ΚΟΡΑΚΑΣ: Να σέβεσθε τη νοημοσύνη μας. 'Ελεος δηλαδή. Είναι πράγματα αυτά που μας λέτε για τον ΟΑΣΑ; 

ΠΡΟΕΔΡΕΥΩΝ (Παναγιώτης Σγουρίδης): Σας παρακαλώ, κύριε Κόρακα.

ΧΑΡΑΛΑΜΠΟΣ ΚΑΣΤΑΝΙΔΗΣ (Υπ. Μεταφορών και Επικοινωνιών): Θα ήθελα να σας παρακαλέσω...

ΣΤΡΑΤΗΣ ΚΟΡΑΚΑΣ: 'Αλλα μας λέγατε.

ΠΡΟΕΔΡΕΥΩΝ (Παναγιώτης Σγουρίδης): 'Εχετε δικαίωμα να δευτερολογήσετε, κύριε Κόρακα. Πάρτε το λόγο να δευτερολογήσετε.

ΧΑΡΑΛΑΜΠΟΣ ΚΑΣΤΑΝΙΔΗΣ (Υπ. Μεταφορών και Επικοινωνιών): Θέλω να σας διαβεβαιώσω, ότι σέβομαι απολύτως τη νοημοσύνη σας. Απολύτως. Σε σημείο ώστε να χρειάζεται να απαντώ.

ΣΤΡΑΤΗΣ ΚΟΡΑΚΑΣ: Τι να πω; Είναι επίπεδο αυτό;

ΧΑΡΑΛΑΜΠΟΣ ΚΑΣΤΑΝΙΔΗΣ (Υπ. Μεταφορών και Επικοινωνιών): Λέω ότι σέβομαι τη νοημοσύνη σας, σε σημείο ώστε να χρειάζεται ν'απαντώ.

ΣΤΡΑΤΗΣ ΚΟΡΑΚΑΣ: 'Εχετε "καβαλήσει το καλάμι", κύριε Καστανίδη.

ΠΡΟΕΔΡΕΥΩΝ (Παναγιώτης Σγουρίδης): Μα, τι λέτε τώρα, κύριε Κόρακα; Σας παρακαλώ.

ΧΑΡΑΛΑΜΠΟΣ ΚΑΣΤΑΝΙΔΗΣ (Υπ. Μεταφορών και Επικοινωνιών): Κύριε Πρόεδρε, τον κ. Κόρακα τον άκουσα με προσοχή.

ΣΤΡΑΤΗΣ ΚΟΡΑΚΑΣ: Απευθύνεσθε σε Βουλευτές. Απευθύνεσθε στην Ολομέλεια του Σώματος. Δεν σας ειρωνεύτηκα όπως εσείς. Ειρωνευτήκατε τον κύριο συνάδελφο και ειρωνεύεσθε τώρα εμένα.

ΧΑΡΑΛΑΜΠΟΣ ΚΑΣΤΑΝΙΔΗΣ (Υπ. Μεταφορών και Επικοινωνιών): Θέλω να σας διαβεβαιώσω, ότι δεν σας ειρωνεύομαι, παρά το γεγονός ότι λίγο ως πολύ μας αποκαλέσατε πειθήνια όργανα των Ηνωμένων Πολιτειών και των Βρυξελλών. Βλέπετε, εσείς είσαστε ιδιαίτερα κομψός, ώστε η δική μου ειρωνία να μην υπολείπεται καθόλου των δικών σας χαρακτηρισμών.

Στον Ο.Τ.Ε.. Ερωτήθηκα, πώς γίνεται να χρησιμοποιούν οι εταιρείες της κινητής τηλεφωνίας το συμβατικό δίκτυο του Ο.Τ.Ε.. Κύριε Πρόεδρε, δεν υπάρχει καμία εταιρεία κινητής τηλεφωνίας σε ολόκληρο τον κόσμο που να μη χρησιμοποιεί συμβατικά δίκτυα. Για να συνδεθείτε σήμερα εσείς από την Ελλάδα με κάποιον, ο οποίος έχει κινητό τηλέφωνο, στη Γερμανία, πρέπει να χρησιμοποιήσετε δύο συμβατικά δίκτυα: Το συμβατικό δίκτυο του Ο.Τ.Ε. και το συμβατικό δίκτυο της "DEUTCHE TELECOM". Δεν υπάρχει άλλος τρόπος να συνδεθείτε. 'Αρα είναι προφανές, ότι η χρήση του συμβατικού δικτύου, όσο δεν έχουμε προσωπικές δορυφορικές επικοινωνίες, γίνεται υποχρεωτικά. 'Οταν μετά από λίγο καιρό θα είμαστε έτοιμοι να χρησιμοποιήσουμε τις προσωπικές δορυφορικές επικοινωνίες, δηλαδή η διασύνδεση δύο τερματικών συστημάτων να γίνεται μέσω δορυφόρων, τότε βεβαίως δεν θα χρειάζεται να χρησιμοποιήσουμε τη συμβατική τηλεφωνία, ώστε να μην εκμεταλλεύεται η "PANAFON" ή η "STET" το συμβατικό δίκτυο του Ο.Τ.Ε..

Προς το παρόν η προσπάθεια η οποία γίνεται για τις προσωπικές δορυφορικές επικοινωνίες, όπου κυριαρχούν οι "ιμπεριαλιστές" Αμερικανοί, στα πλαίσια της πολιτικής της Ευρωπαϊκής 'Ενωσης είναι να τεθούν οι όροι και οι προϋποθέσεις, ώστε να μην προηγηθούν στην άλωση της αγοράς της Ευρώπης οι Αμερικανοί. 

Πρόσφατα μάλιστα στο Παρίσι έγινε σύσκεψη των Υπουργών Επικοινωνιών της Ευρωπαϊκής 'Ενωσης, σε μία προσπάθεια να καθοριστούν οι όροι με τους οποίους θα μπορούσαν οι ευρωπαϊκές βιομηχανίες να ανταγωνιστούν άλλους στον τομέα των προσωπικών δορυφορικών επικοινωνιών.

Μοιραία, λοιπόν, η τεχνολογία μας επιβάλλει να χρησιμοποιήσουμε, το συμβατικό δίκτυο. Αλλιώς δεν θα είχατε κινητά τηλέφωνα, ώστε να έχετε και τη διάθεση να τα επιστρέψετε μεγαθύμως. Από κει και πέρα αυτό που πρέπει να ανακαθορισθεί είναι τα τέλη διασύνδεσης.

Ως προς το θέμα της άδειας της κινητής τηλεφωνίας, ομολογώ ότι δεν γνωρίζω πώς έπαιζε η ορχήστρα επί Νέας Δημοκρατίας και εμείς χειροκροτούσαμε, θυμίζω όμως σε όσους έχουν μάλλον ασθενή μνήμη, ότι δια νόμου του κ. Μάνου απεκλείσθη ο Ο.Τ.Ε. από τη δυνατότητα να αποκτήσει άδεια κινητής τηλεφωνίας και μάλιστα στο δίκτυο GSM. Είναι η Κυβέρνηση του ΠΑ.ΣΟ.Κ. που έδωσε το Δεκέμβριο του 1995 άδεια κινητής τηλεφωνίας στον Ο.Τ.Ε. στο δίκτυο DCS 1800, το οποίο μάλιστα είναι πιο προηγμένο σύστημα από το DCS. Αυτές τις ημέρες η θυγατρική εταιρεία του Ο.Τ.Ε. θα επιλέξει συνεργάτη. Ευελπιστούμε ότι μέσα στο 1997 θα είμαστε σε θέση να κάνουμε την πρώτη παρουσίαση κινητών τηλεφώνων του Ο.Τ.Ε.

Σε ό,τι έχει σχέση με τη μετοχοποίηση, είχα και χθες την ευκαιρία να απαντήσω σε μία ερώτηση, που έκανε ο αγαπητός συνάδελφος κ.Κωστόπουλος. Υποθέτω ότι ως ιδιωτικοποίηση θεωρείται η μετοχοποίηση. Η μετοχοποίηση, όπως ξέρετε, αφορά αύξηση του μετοχικού κεφαλαίου το Ο.Τ.Ε. κατά 8%. Απ'αυτό το 8% το 6% επανεπενδύθηκε, σε ύψος ενενήντα δισεκατομμυρίων δραχμών, για τον εκσυγχρονισμό του Ο.Τ.Ε. και το υπόλοιπο 2% εισεπράχθη από το Υπουργείο Οικονομικών. Τώρα, ποίοι είναι αυτοί που ελέγχουν το 8%; Είναι εκατόν ογδόντα πέντε χιλιάδες μικροεπενδυτές, απλοί άνθρωποι του λαού μας.

Σελίδα 3499 

ΑΘΑΝΑΣΙΟΣ ΓΙΑΝΝΟΠΟΥΛΟΣ: Και οι υπάλληλοι του Ο.Τ.Ε. που τους υπεχρέωσαν.

ΗΛΙΑΣ ΒΛΑΧΟΠΟΥΛΟΣ: Δεν τους υπεχρέωσαν,τους έδωσαν τη δυνατότητα με διευκολύνσεις.

ΧΑΡΑΛΑΜΠΟΣ ΚΑΣΤΑΝΙΔΗΣ (Υπ.Μεταφορών και Επικοινωνιών): Ποιος σας είπε ότι τους υπεχρέωσαν, κύριε Γιαννόπουλε; Σας παρακαλώ. Πιστέψτε με, δεν τους υπεχρέωσε κανείς.Μην αναφωνήσω τώρα την έκφραση του κυρίου Σφυρίου.

Είναι, λοιπόν, εκατόν ογδόντα πέντε χιλιάδες μικροεπενδυτές. Οι μεγάλοι θεσμικοί επενδυτές είναι εξακόσιοι πενήντα έξι. Ο Ο.Τ.Ε. το 1997 θα έχει κερδοφορία τριακόσια πέντε δισεκατομμύρια. Από την άνοιξη του 1996, οπότε εισήχθη στο Χρηματιστήριο η τιμή της μετοχής του, ακολούθησε μία πορεία από τις τέσσερις χιλιάδες στις πέντε χιλιάδες τριακόσιες περίπου. Αυτό σημαίνει,κύριε Κόρακα, ότι αυτήν την ώρα η δημόσια περιουσία του Ο.Τ.Ε. είναι αυξημένη κατά πεντακόσια ενενήντα επτά δισεκατομμύρια δραχμές.

Σε ό,τι έχει σχέση με το σιδηρόδρομο...

(Στο σημείο αυτό χτυπάει ακούγεται ο προειδοποιητικός ήχος λήξης του χρόνου ομιλίας του κυρίου Υπουργού.)

Θα μου δώσετε ένα μικρό περιθώριο. Εγώ δεν έκανα χρήση των τριάντα λεπτών, κύριε Πρόεδρε. Μίλησα λιγότερο, εικοσιπέντε λεπτά.

ΠΡΟΕΔΡΕΥΩΝ (Παναγιώτης Σγουρίδης): Δεν πάει αθροιστικά αυτό, κύριε Υπουργέ, αλλά θα σας δώσω.

ΧΑΡΑΛΑΜΠΟΣ ΚΑΣΤΑΝΙΔΗΣ (Υπ. Μεταφορών και Επικοινωνιών):Δώστε μου ένα-δύο λεπτά, να δώσω μερικές απαντήσεις.

NIKΟΛΑΟΣ ΓΚΕΛΕΣΤΑΘΗΣ:'Οσο χρόνο χρειάζεται ο κύριος Υπουργός, κύριε Πρόεδρε.

ΠΡΟΕΔΡΕΥΩΝ (Παναγιώτης Σγουρίδης):Εσείς προαλείφεσθε για το δικό σας χρόνο, κύριε Γκελεστάθη.

ΧΑΡΑΛΑΜΠΟΣ ΚΑΣΤΑΝΙΔΗΣ (Υπ. Μεταφορών και Επικοινωνιών):'Οχι, κύριε Πρόεδρε, πραγματικά θα χρειασθώ λίγο χρόνο, διότι ο Κοινοβουλευτικός Εκπρόσωπος του ΠΑ.ΣΟ.Κ. είπε κάτι και εγώ θα συμφωνήσω απολύτως μαζί του.

Πράγματι, κύριε Γκελεστάθη, το έλλειμα του Ο.Σ.Ε. είναι εκατόν είκοσι πέντε δισεκατομμύρια δραχμές. Ορθός είναι ο αριθμός που δίνετε. Μόνο που δεν έχετε εξηγήσει -και υπολογίζω ότι ως πρώην Υπ. Μεταφορών το γνωρίζετε άριστα τι είναι τα εκατόν είκοσι πέντε δισεκατομμύρια; Θα γνωρίζετε παραδείγματος χάριν ότι από το 1972 υπάρχει μια οικονομική συμφωνία μεταξύ Ελληνικού Δημοσίου και Ο.Σ.Ε.. Είμαι σίγουρος, ότι γνωρίζετε πλήρως τη σύμβαση και την οικονομική συμφωνία μεταξύ του Ελληνικού Δημοσίου και του Ο.Σ.Ε., η οποία επίσης είμαι σίγουρος, ότι γνωρίζετε, ότι έληξε την 31.12.96. Και είμαι, επίσης, απολύτως βέβαιος, ότι ως πρώην Υπ. Μεταφορών γνωρίζετε καλά -γιατί είχατε την υποχρέωση αυτή, όσο διάστημα ήσασταν Υπ. Μεταφορών, να καλύπτετε...

ΝΙΚΟΛΑΟΣ ΓΚΕΛΕΣΤΑΘΗΣ: Τρία χρόνια.

ΧΑΡΑΛΑΜΠΟΣ ΚΑΣΤΑΝΙΔΗΣ (Υπ. Μεταφορών και Επικοινωνιών): Ακριβώς.

Γι' αυτό, λοιπόν, λέω, ότι έχετε άριστη γνώση του θέματος και είμαι απολύτως σίγουρος, ότι γνωρίζετε ότι είχατε την υποχρέωση να καλύπτετε ελλείμματα του Ο.Σ.Ε., λόγω της οικονομικής συμφωνίας που είχε ισχύ από το 1972. Ελλείμματα που προέκυψαν εξαιτίας των επιβαλλομένων όρων και περιορισμών που το Ελληνικό Δημόσιο θέτει στην τιμολογιακή πολιτική του Ο.Σ.Ε.

'Οταν το Ελληνικό Δημόσιο κρατά χαμηλό το κόμιστρο του Ο.Σ.Ε., υποχρεούται να καλύψει τα δημιουργούντα ελλείμματα με ειδική ενίσχυση.

Θέλω, λοιπόν, να σας πω, κύριε Γκελεστάθη -και δεν θα διέφυγε της προσοχής σας-ότι και επί των ημερών σας ο Ο.Σ.Ε. έκανε αγωγή, ζητώντας τα μη καταβαλλόμενα. Υπολογίζω, ότι θα δώσατε εντολή στο νομικό σας σύμβουλο να υπερασπισθεί την υπόθεση στο δικαστήριο. Αλλά, προφανώς, δεν το έπραξε και γι' αυτό ακριβώς υπάρχουν νέες αγωγές του Ο.Σ.Ε. προς το Ελληνικό Δημόσιο, διότι δεν ετηρήθησαν τα εκ της οικονομικής συμφωνίας προερχόμενα.

Αλλά επειδή είμαι απολύτως βέβαιος, ότι ως επιμελής Υπουργός Μεταφορών θα είχατε εξετάσει το πρόβλημα, είμαι σίγουρος ότι θα κάνατε κάποια προσπάθεια διαπραγματεύσεως του χρέους του Ελληνικού Δημοσίου προς τον Ο.Σ.Ε. εκείνη την εποχή. Δεν βρήκα τίποτα, βέβαια, στα πρακτικά του Υπουργείου Μεταφορών, αλλά είμαι σίγουρος, όμως, ότι το πράξατε.

Επειδή, λοιπόν, το Ελληνικό Δημόσιο πολλές φορές δεν κατέβαλε τα χρεωστούμενα στον Ο.Σ.Ε., ο Ο.Σ.Ε. χρειάστηκε να δανεισθεί.

Τώρα που έληξε η ισχύς της προηγούμενης συμβάσεως συζητήσαμε μία νέα οικονομική συμφωνία μεταξύ Ελληνικού Δημοσίου και Ο.Σ.Ε..

Τελειώνοντας θα ήθελα να παρατηρήσω, ότι δεν αντελήφθην γιατί επικαλεσθήκατε τα δημοσιεύματα του "Βήματος" έναντι του Υπουργού Μεταφορών.

(Στο σημείο αυτό ακούγεται ο προειδοποιητικός ήχος λήξης του χρόνου ομιλίας του κυρίου Υπουργού.)

Τελείωνω, κύριε Πρόεδρε, με αυτήν τη φράση.

Τα δημοσιεύματα αυτά οφείλονται στη δική μου παρέμβαση. Προκλήθηκαν από τη δική μου παρέμβαση, γι'αυτό και έχει τίτλο το δημοσίευμα του "Βήματος": "Νέοι κανόνες στη διαχείριση των έργων από Καστανίδη". Εάν τα επικαλεσθήκατε για να με τιμήσετε, σας ευχαριστώ πολύ. Είμαι εξαιρετικά υποχρεωμένος που το πράξατε.

Ελπίζω ότι στη συνέχεια θα μας δοθεί ο χρόνος, γιατί τον έχω ήδη υπερβεί το χρόνο κατά τέσσερα λεπτά...

ΠΡΟΕΔΡΕΥΩΝ (Παναγιώτης Σγουρίδης): Κατά πέντε λεπτά.

ΧΑΡΑΛΑΜΠΟΣ ΚΑΣΤΑΝΙΔΗΣ (Υπ. Μεταφορών και Επικοινωνιών): Κατά πέντε λεπτά. Είναι αυτά που δεν χρησιμοποίησα στην πρωτολογία μου.

Ευχαριστώ, κύριε Πρόεδρε.

ΠΡΟΕΔΡΕΥΩΝ (Παναγιώτης Σγουρίδης): Το λόγο έχουν με τη σειρά που τον ζήτησαν, ο κ. Σφυρίου, ο κ. Κόρακας, ο κ. Γκελεστάθης. Ο κ. Καρακώστας δεν ξέρω γιατί ζητάει το λόγο.

ΙΩΑΝΝΗΣ ΚΑΡΑΚΩΣΤΑΣ:Επί προσωπικού θέματος.

ΠΡΟΕΔΡΕΥΩΝ (Παναγιώτης Σγουρίδης):Επί προσωπικού θέματος; Πείτε μας σε τι συνίσταται το προσωπικό σας, κύριε Καρακώστα.

ΙΩΑΝΝΗΣ ΚΑΡΑΚΩΣΤΑΣ: Συνίσταται στο ότι ο κύριος Υπουργός παρεποίησε την τοποθέτησή μου και με ειρωνεύτηκε και θέλω να του δώσω την εξήγηση.

ΠΡΟΕΔΡΕΥΩΝ (Παναγιώτης Σγουρίδης): Κύριε Καρακώστα, το Προεδρείο δεν αντιλήφθηκε, ούτε ότι παραποίησε ο κύριος Υπουργός την τοποθέτησή σας ούτε ότι σας ειρωνεύτηκε. 'Αρα, θεωρεί ότι δεν υπάρχει προσωπικό θέμα.

ΝΙΚΟΛΑΟΣ ΓΚΕΛΕΣΤΑΘΗΣ: Αφήστε ένα λεπτό, κύριε Πρόεδρε. 

ΠΡΟΕΔΡΕΥΩΝ (Παναγιώτης Σγουρίδης): 'Οχι, κύριε Γκελεστάθη, το Προεδρείο κρίνει.

ΝΙΚΟΛΑΟΣ ΓΚΕΛΕΣΤΑΘΗΣ: Nέος συνάδελφος είναι. 

ΙΩΑΝΝΗΣ ΚΑΡΑΚΩΣΤΑΣ: Κύριε Πρόεδρε, νομίζω ότι όλοι οι συνάδελφοι αντελήφθησαν. Μάλιστα επικαλούμαι και τη μαρτυρία του συναδέλφου κ. Κόρακα, ο οποίος το ετόνισε στο λόγο του.

ΠΡΟΕΔΡΕΥΩΝ (Παναγιώτης Σγουρίδης): Ο κ. Κόρακας αντελήφθη αυτό που αντελήφθη. Εγώ αντελήφθην άλλο πράγμα. Κρίνω, λοιπόν, ως Προεδρείο, ότι δεν υπάρχει προσωπικό θέμα.

ΙΩΑΝΝΗΣ ΚΑΡΑΚΩΣΤΑΣ: 'Ενα λεπτό ζητάω, κύριε Πρόεδρε.

ΝΙΚΟΛΑΟΣ ΓΚΕΛΕΣΤΑΘΗΣ: Κατ' οικονομίαν, ένα λεπτό, κύριε Πρόεδρε, νέος συνάδελφος είναι.

ΠΡΟΕΔΡΕΥΩΝ (Παναγιώτης Σγουρίδης): Νέος συνάδελφος, αλλά όμως γνώστης του Κοινοβυλίου.

Ορίστε, κύριε Καρακώστα, πείτε μας σε τι συνίσταται το προσωπικό σας θέμα.

ΙΩΑΝΝΗΣ ΚΑΡΑΚΩΣΤΑΣ: Σας ευχαριστώ, κύριε Πρόεδρε.

Κύριε Υπουργέ, λυπάμαι, διότι χάσατε την ψυχραιμία σας

Σελίδα 3500 

και παρεξηγήσατε τα όσα σας είπα. Εγώ δεν αμφισβήτησα, ούτε τη μακρόχρονη κοινοβουλευτική σας θητεία ούτε τις γνώσεις σας. Πρέπει, όμως, να ξέρετε, ότι όταν φέρνετε ένα νομοσχέδιο στη Βουλή, θα δέχεσθε και συμβουλές και κριτική και υποδείξεις. Και να αφήσετε το αυταρχικό ύφος απέναντι στους συναδέλφους. Εμείς εδώ εκπροσωπούμε τον Ελληνικό Λαό.

ΠΡΟΕΔΡΕΥΩΝ (Παναγιώτης Σγουρίδης): Είναι προσωπικό θέμα αυτά τα οποία λέτε; 

ΙΩΑΝΝΗΣ ΚΑΡΑΚΩΣΤΑΣ: Είναι προσωπικό θέμα.

ΠΡΟΕΔΡΕΥΩΝ (Παναγιώτης Σγουρίδης): Σας παρακαλώ, κύριε Καρακώστα. 

ΙΩΑΝΝΗΣ ΚΑΡΑΚΩΣΤΑΣ: Με το ειρωνικό...

ΠΡΟΕΔΡΕΥΩΝ (Παναγιώτης Σγουρίδης): Δεν γράφεται τίποτα στα Πρακτικά από αυτά που λέει ο κ. Καρακώστας.

ΙΩΑΝΝΗΣ ΚΑΡΑΚΩΣΤΑΣ:...

ΠΡΟΕΔΡΕΥΩΝ (Παναγιώτης Σγουρίδης): Πάτε να δημιουργήσετε προσωπικό θέμα, κύριε Καρακώστα. Σας παρακαλώ, τώρα πάτε να δημιουργήσετε προσωπικό θέμα.

ΙΩΑΝΝΗΣ ΚΑΡΑΚΩΣΤΑΣ: ...

ΠΡΟΕΔΡΕΥΩΝ (Παναγιώτης Σγουρίδης): Το προσωπικό θέμα είναι αν σας έθιξε και πού σας έθιξε.

ΙΩΑΝΝΗΣ ΚΑΡΑΚΩΣΤΑΣ:...

ΠΡΟΕΔΡΕΥΩΝ (Παναγιώτης Σγουρίδης): Δεν παραποίησε τα λεγόμενά σας. 

ΙΩΑΝΝΗΣ ΚΑΡΑΚΩΣΤΑΣ: ...

ΠΡΟΕΔΡΕΥΩΝ (Παναγιώτης Σγουρίδης): Είπατε ότι θα πρέπει να φέρνει νομοσχέδια που να έχουν αρχή και συνοχή. Αυτό είπατε. 

ΙΩΑΝΝΗΣ ΚΑΡΑΚΩΣΤΑΣ:...

ΠΡΟΕΔΡΕΥΩΝ (Παναγιώτης Σγουρίδης): Ο κύριος Υπουργός απήντησε, ότι δέχεται την υπόδειξή σας και θα φροντίσει ξανά, ενώ αυτός τόσα χρόνια δεν το κατάλαβε αυτό το πράγμα, εσείς που σαν νέος συνάδελφος το καταλάβατε σε τρεις μήνες, την υπόδειξή σας να τη λάβει υπόψη του. Δεν υπάρχει προσωπικό θέμα. 

ΙΩΑΝΝΗΣ ΚΑΡΑΚΩΣΤΑΣ:...

ΠΡΟΕΔΡΕΥΩΝ (Παναγιώτης Σγουρίδης): Σας παρακαλώ κύριε Καρακώστα. 

ΙΩΑΝΝΗΣ ΚΑΡΑΚΩΣΤΑΣ:...

ΠΡΟΕΔΡΕΥΩΝ (Παναγιώτης Σγουρίδης): Κύριε Καρακώστα παρακαλώ!. Αν είναι δυνατόν πάμε να δημιουργήσουμε προσωπικά θέματα εκ του μη όντως.

Ο κ. Σφυρίου έχει το λόγο.

(Στο σημείο αυτό την Προεδρική Εδρα καταλαμβάνει ο Γ' Αντιπρόεδρος της Βουλής κ. ΛΟΥΚΑΣ ΑΠΟΣΤΟΛΙΔΗΣ)

ΚΟΣΜΑΣ ΣΦΥΡΙΟΥ: Κύριε Πρόεδρε, παίρνω το λόγο για να κάνω μία πολύ σύντομη πολιτική τοποθέτηση και να κάνω και μία πρόταση κύριε Υπουργέ και θα παρακαλέσω να την προσέξετε.

Πρώτα-πρώτα σε ό,τι αφορά την πολιτική τοποθέτηση, η οποία οφείλω να ομολογήσω ότι απορρέει από την ενόχληση την οποία αισθάνθηκα και εγώ και πιστεύω ότι διερμηνεύω τα αισθήματα όλων των συναδέλφων του ΠΑ.ΣΟ.Κ., όταν ο Κοινοβουλευτικός Εκπρόσωπος του Κομμουνιστικού Κόμματος λίγο ως πολύ μας είπε ότι λειτουργούμε ως υποτελείς, έχοντας "αφέντες". Αυτό είναι πολύ βαρύ βέβαια, αλλά δεν ζητήσαμε όλοι το λόγο επί προσωπικού ζητήματος, όταν ακούγαμε τέτοιου είδους εκφράσεις.

Μας είπε δε μάλιστα ότι επιλέγουμε και κατασκευάζουμε τα έργα τα οποία μας υποδεικνύουν οι "αφέντες" από την Ευρωπαϊκή 'Ενωση. Και σαν τέτοιο έργο έφερε σαν παράδειγμα την Εγνατία Οδό, (η οποία βεβαίως στον εθνικό σχεδιασμό προϋπήρξε πολλά χρόνια πριν μπούμε στην Ευρωπαϊκή 'Ενωση) την οποία, είπε, κατασκευάζει η Ελληνική Πολιτεία για την εξυπηρέτηση των πολυεθνικών εταιριών.

Βεβαίως, όλο αυτό το παραλήρημα για το μεγάλο μονοπωλιακό κεφάλαιο, το οποίο εισβάλει σ' ένα χώρο, όπως είναι η Υπηρεσία Πολιτικής Αεροπορίας, η Ολυμπιακή Αεροπορία, ο Ο.Τ.Ε. κ.λ.π., που αν υπάρχει μία μονοπωλιακή κατάσταση σ' αυτούς τους οργανισμούς είναι η μονοπωλιακή του Ελληνικού Δημοσίου.

Θα παρακαλέσω, λοιπόν, κάποια στιγμή να έχουμε ένα μέτρο στους λόγους τους οποίους εκφέρουμε σ' αυτήν την Αίθουσα, για να μπορούμε να παρακολουθήσουμε και να συννενοηθούμε.

Κύριε Υπουργέ, θα ήθελα να κάνω μία πρόταση, την οποία θέλω να στηρίξω στη δική σας τοποθέτηση που κάνατε σήμερα κατ'επανάληψη. Τι είπατε;

Είπατε, ότι όταν η Ελληνική Πολιτεία με τα όργανα, Επιτροπή Τιμών και Εισοδημάτων, κοινή απόφαση Υπουργών κλπ., προσδιορίζει την πολιτική των κομίστρων και λέει ότι το κόμιστρο θα είναι εβδομήντα πέντε δραχμές κατά επιβάτη, τότε λέτε ότι θα πρέπει, εφόσον δημιουργεί ελλείμματα αυτή η πολιτική, να έρθει το Ελληνικό Δημόσιο να καλύψει αυτά τα ελλείμματα. Και σε ό,τι αφορά τον ΟΑΣΑ, που είναι φορέας του Δημοσίου, τα καλύπτει το Ελληνικό Δημόσιο. Σε ό,τι αφορά τον Ο.Σ.Ε., τα καλύπτει το Ελληνικό Δημόσιο. Είπατε όμως, ότι και στον ΟΑΣΘ και γνωρίζω πολύ καλά, βάσει δικαστικών αποφάσεων που εκδίδονται για το τυπικό της υποθέσεως κάθε χρόνο του , τα καλύπτει το Ελληνικό Δημόσιο, κύριε Υπουργέ.

Προτείνω λοιπόν, και για άλλους φορείς που προκαλούνται ελλείμματα, λόγω ακριβώς της ίδιας πολιτικής των κομίστρων, να φέρουμε διάταξη την οποία θα εισηγηθώ κύριε Υπουργέ και παρακαλώ να την αποδεχθείτε, για να καλύπτει το δημόσιο τα ελλείμματα που δημιουργούνται. Για παράδειγμα, δεν έχω καταλάβω γιατί στην ιδιωτική κοινοπραξία των λεωφορείων της Θεσσαλονίκης, πρέπει να καλύπτει το Ελληνικό Δημόσιο την διαφορά, ανάμεσα στο εξισωτικό κόμιστρα, το οποίο θα ισοσκέλιζε κατά κάποιο τρόπο τον προϋπολογισμό της και στο κόμιστρο το οποίο ισχύει βάσει κυβερνητικών αποφάσεων; Γιατί λοιπόν καλύπτει αυτήν την ιδιωτική κοινοπραξία το Ελληνικό Δημόσιο και δεν καλύπτει παραδείγματος χάριν μια αμιγώς δημοτική επιχείρηση, στην οποία, το Δημόσιο της λέει τόσο θα είναι το κόμιστρο, (δεν μπορείτε να πάρετε δραχμή παραπάνω), κάνει κοινωνική πολιτική το Υπουργείο Πρόνοιας για τους πολυτέκνους, για τους αναπήρους, το Υπουργείο Εθνικής 'Αμυνας για τους στρατιώτες, το άλλο Υπουργείο για τους μαθητές, για το ένα για το άλλο, όλα τα Υπουργεία κάνουν ασφαλώς κοινωνική πολιτική και καλά κάνουν. Δεν έρχεται όμως εκεί το Ελληνικό Δημόσιο (με μια δικαστική απόφαση, να προσδιορίζει ποια είναι η διαφορά) να καλύπτει με τον Προϋπολογισμό.

Κύριε Υπουργέ, στη λογική που κάνατε αυτήν την τοποθέτηση εγώ θα καταθέσω αύριο διάταξη νόμου, στην οποία θα ζητήσω ό,τι ισχύει για την ιδιωτική κοινοπραξία των λεωφορείων της Θεσσαλονίκης, να ισχύει και για την αμιγή δημοτική επιχείρηση συγκοινωνιών, τη μοναδική που υπάρχει στην Ελλάδα. Και θα παρακαλέσω, εφόσον πιστεύουμε σ'αυτά τα οποία είπατε, και μάλιστα είπατε είναι μια αρχή, γιατί ως αρχή την αναπτύξατε, να αποδεχθείτε αυτήν τη διάταξη.

ΠΡΟΕΔΡΕΥΩΝ (Λουκάς Αποστολίδης): Ο κ.Γκελεστάθης έχει το λόγο.

ΝΙΚΟΛΑΟΣ ΓΚΕΛΕΣΤΑΘΗΣ: Κύριε Πρόεδρε, στην Αίθουσα αυτή κατά κανόνα δεν ομιλούμε σε προσωπικό επίπεδο, τις πολιτικές μας θέσεις αναπτύσσουμε σε κάθε περίσταση για οποιοδήποτε θέμα και πάντοτε βέβαια με βασική αρχή να βοηθήσουμε το έργο της εκάστοτε Κυβέρνησης για το γενικό καλό. Αυτό νομίζω, ότι πρέπει να είναι το πιστεύω όλων μας. 'Αλλωστε προσωπικά εκτιμώ και σέβομαι ανεξαιρέτως όλους τους συναδέλφους και ποτέ δεν δημιούργησα προσωπικό θέμα.

Θέλω λοιπόν μ'αυτά κύριε Πρόεδρε, να μου επιτρέψετε να πώ στον κύριο Υπουργό Μεταφορών και Επικοινωνιών ότι δεν πρέπει να ενοχλείται σε καμία περίπτωση, όταν αναπτύσσονται οποιαδήποτε θέματα από τους συναδέλφους, οι οποίοι ασφαλώς και αυτοί, όλοι γενικά, μια πρόθεση έχουν, να βοηθήσουν το κυβερνητικό έργο.

Υπάρχει το περιθώριο του Κοινοβουλευτικού Ελέγχου με τις επερωτήσεις μας, όπου βεβαίως ασκούμε την κριτική που πρέπει και επισημαίνουμε τα λάθη, τις παραλείψεις ηθελημένα ή αθέλητα, της Κυβέρνησης.

'Ετσι λοιπόν, νομίζω ότι ο κύριος Υπουργός Μεταφορών και Επικοινωνιών ήταν υπερβολικός στην ομιλία του για τον συνάδελφο κ. Καρακώστα, ο οποίος πέραν του ότι είναι νέος 

Σελίδα 3501 

μέσα στην Αίθουσα αυτή, αλλά εν πάση περιπτώσει με καλή πίστη θέλησε να αναπτύξει τις θέσεις του. Και ο τρόπος με τον οποίο του απαντήσατε δεν ήταν σωστός και ιδιαίτερα δεν ήταν κοινοβουλευτικός.

Θέλω λοιπόν, κύριε Πρόεδρε, να τονίσω, όπως είπα και στην πρωτολογία μου, ότι ασφαλώς δεν αμφισβητούμε τις προθέσεις της Κυβέρνησης και του Υπουργού Μεταφορών και Επικοινωνιών.

Εμείς, όμως, είμεθα υποχρεωμένοι να διαπιστώνουμε το αποτέλεσμα. Οι προθέσεις ασφαλώς μπορεί να εκτιμηθούν ανάλογα, αλλά δεν είναι εκείνες οι οποίες μας δίνουν το περιθώριο για να κάνουμε την κριτική που πρέπει και τις εισηγήσεις που πρέπει, όπως εγώ έκανα με την ομιλία μου, ότι με το υπό συζήτηση νομοσχέδιο έπρεπε να δούμε διατάξεις, οι οποίες να αντιμετωπίζουν τα βασικά θέματα του τομέα του Υπουργείου Μεταφορών και Επικοινωνιών.

Ομολογώ ότι με την απάντησή του ο κύριος Υπουργός Μεταφορών και Επικοινωνιών κάθε άλλο παρά αναφέρθηκε στα θέματα που πρέπει να τον απασχολούν και στην αντιμετώπιση των οποίων πρέπει να δώσει ιδιαίτερα την προσοχή του. Διότι, κύριε Υπουργέ, η Κυβέρνηση του ΠΑ.ΣΟ.Κ. από τον Οκτώβριο του 1993 μέχρι σήμερα, είναι περισσότερο από τριάμισι χρόνια στην εξουσία. Εσείς προσωπικά είσθε δεκατρείς μήνες Υπουργός και θα πρέπει να δούμε και τα πεπραγμένα. Δεν είναι δυνατόν να εμφανιζόμεθα στην Εθνική Αντιπροσωπεία σαν να αναλάβαμε τα καθήκοντά μας αυτήν τη στιγμή.

Αναφέρθηκα στην πρωτολογία μου στα άλλα διακεκριμένα στελέχη του ΠΑ.ΣΟ.Κ., τα οποία πέρασαν από το Υπουργείο Μεταφορών και Επικοινωνιών και ασφαλώς η επιθυμία τους ήταν να προσφέρουν θετικό έργο, αλλά δεν υπήρχε πρόγραμμα του ΠΑ.ΣΟ.Κ., όπως δεν υπάρχει και σήμερα πρόγραμμα για τον τομέα αυτό. 'Ισως βέβαια, επιπλέον, το σύντομο χρονικό διάστημα που παρέμειναν στις θέσεις τους, δεν τους επέτρεψε να αναπτύξουν και προσωπικές τους πρωτοβουλίες, πέραν ανύπαρκτου κομματικού προγράμματος.

Γι' αυτό το λόγο, ασφαλώς δεν έχει σημειωθεί στον τομέα αυτόν τίποτα απολύτως από το 1981 μέχρι το 1989 και από το 1993 μέχρι και σήμερα. Αυτή είναι μία σκληρή πραγματικότητα. Δεν πρέπει να ενοχλείσθε, κύριε Υπουργέ, από τη διαπίστωση αυτή, η οποία δεν έχει καμία υπερβολή.

Είπατε προηγουμένως για μελλοντικές προβλέψεις, αλλά δεν μας είπατε πότε προγραμματίστηκαν τα έργα, πότε άρχισε η κατασκευή τους, πότε αναπτύχθηκαν αυτές οι εργασίες στον Ο.Σ.Ε. και στην κατασκευή της διπλής γραμμής και στην ηλεκτροκίνηση και στην προμήθεια υλικού. Αν θέλετε να περάσουμε στα θέματα αυτά, αλλά να είμαστε σωστοί στις τοποθετήσεις μας.

'Ετσι, κύριε Υπουργέ, δεν μας είπατε τι αντιμετωπίζετε για τους μεταφορείς των μικρών φορτηγών. Τα θέματα που τους απασχολούν, είναι ζωτικής σημασίας γι' αυτούς και όπως ξέρετε, μιλάμε για μεγάλο αριθμό οικογενειών και θα πρέπει στη συζήτηση των άρθρων να είσαστε έτοιμος να μας δώσετε ορισμένες απαντήσεις, ή θετικές ή αρνητικές, ή προγραμματισμό ότι θα αντιμετωπιστούν τα θέματα αυτά σε ένα χρονικό διάστημα.

Το ίδιο ισχύει και για τους μεταφορείς των μεγάλων φορτηγών, που και εκείνοι έχουν θέματα που τους απασχολούν και βεβαίως θα πρέπει να τοποθετηθείτε σ' αυτά τα θέματα.

Είπατε για την κινητή τηλεφωνία, κύριε Υπουργέ, αλλά δεν είναι έτσι τα πράγματα. 'Οπως ξέρετε, δόθηκε από την Κυβέρνηση του ΠΑ.ΣΟ.Κ. η δυνατότητα στον Ο.Τ.Ε. να αναπτύξει την κινητή τηλεφωνία, αλλά δεν μπόρεσε και γι' αυτό ψάχνετε να βρείτε τώρα στρατηγικό επενδυτή, να έρθει σε συνεργασία με τον Ο.Τ.Ε..

ΧΑΡΑΛΑΜΠΟΣ ΚΑΣΤΑΝΙΔΗΣ (Υπ.Μεταφορών και Επικοινωνιών): Κάνετε λάθος.

ΝΙΚΟΛΑΟΣ ΓΚΕΛΕΣΤΑΘΗΣ: Μα έχει γίνει διεθνής προκήρυξη, κύριε Υπουργέ. Από τότε που δώσατε το δικαίωμα να κάνει ο Ο.Τ.Ε. την κινητή τηλεφωνία, έχει περάσει -όπως ξέρετε- περισσότερο από ένας χρόνος και βεβαίως δεν έχει πραγματοποιηθεί, διότι ο Ο.Τ.Ε. αποδείχθηκε, εκ του γεγονότος αυτού, ότι δεν ήταν σε θέση να διαθέσει μόνος του τις πιστώσεις αυτές που χρειαζόντουσαν για να αναπτυχθεί η κινητή τηλεφωνία στη Χώρα μας.

Επίσης, κύριε Υπουργέ, αναφερθήκατε στα θέματα των εισιτηρίων κ.λπ. του Ο.Σ.Ε.. Μα, δεν είναι έτσι τα πράγματα. Σας είπα προηγουμένως, στην πρωτολογία μου, ότι το ταμιακό άνοιγμα εκτινάχθηκε σε ύψη. Στις 31.12.1992 ήταν πενήντα δύο δισεκατομμύρια τριακόσια εκατομμύρια δραχμές. Στις 31.12.1996 ήταν εκατόν είκοσι πέντε δισεκατομμύρια πεντακόσια εκατομμύρια δραχμές. Ζητήστε να σας δοθεί μία ανάλυση από τον Ο.Σ.Ε., για να δείτε πως δημιουργήθηκε αυτό το θέμα.

Δεν είναι το θέμα του κομίστρου. Είναι τα υπόλοιπα παρατράγουδα. Εγώ δεν αρνούμαι -και το επισημαίνω- ότι η παρουσία σας εκεί ήταν όπως την είπατε εσείς. Και ασφαλώς στα δημοσιεύματα στον Τύπο είχε περιγραφεί η πραγματικότητα, διότι οι αναθέσεις μελετών και εργολαβιών έγιναν με πλήρη αδιαφάνεια, γεγονός που επιβεβαίωσε αυτή η παρουσία σας στον Ο.Σ.Ε. που ματαιώσατε το διαγωνισμό για τις σήραγγες στον Καλίδρομο ύψους εβδομήντα δύο δισεκατομμυρίων δραχμών.

Οι Διοικήσεις λοιπόν και του Ο.Σ.Ε. είναι στελέχη του ΠΑ.ΣΟ.Κ., είναι της επιλογής της Κυβέρνησης, οι οποίοι δημιούργησαν αυτό το αποτέλεσμα τριάμισι χρόνια μέχρι σήμερα, που υποχρέωσε και σας να κάνετε αυτήν την παρέμβαση.

Επομένως πρέπει να διαπιστώνετε ότι η παρουσία μας και οι θέσεις που αναπτύσσουμε στην Αίθουσα αυτή -διότι δεν θέλω να δώσω άλλες απαντήσεις είναι εκτός των συνηθειών μου- είναι μία και μόνη, δηλαδή πώς μπορούμε να βοηθήσουμε την Κυβέρνηση. Και οποιαδήποτε πράξη η οποία κατατείνει στο γενικό καλό, πρώτα από μας θα επικροτηθεί κύριε Υπουργέ. Αλλά μέχρι σήμερα βρισκόμαστε στη δυσάρεστη θέση να μην έχουμε τέτοιες διαπιστώσεις. Ευχαριστώ.

ΠΡΟΕΔΡΕΥΩΝ (Λουκάς Αποστολίδης):Ο κ. Κόρακας έχει το λόγο.

ΣΤΡΑΤΗΣ ΚΟΡΑΚΑΣ:Κύριε Πρόεδρε, λυπάμαι πολύ γι'αυτήν την όξυνση που πήρε η συζήτηση, αλλά πραγματικά θέλω να το επαναλάβω, πιστεύω ότι τουλάχιστον σ'αυτήν την Αίθουσα θα πρέπει να αντιμετωπίζει ο καθένας μας τα επιχειρήματα που αναπτύσσει ο άλλος ως επιχειρήματα και ως πολιτικές θέσεις. Αυτή την έννοια είχε και ο χαρακτηρισμός, ότι η Κυβέρνηση αυτή, όπως και η προηγούμενη της Νέας Δημοκρατίας εξ άλλου, σπεύδει να εκτελέσει δογματικά, πειθαρχικά τις κατευθύνσεις που έρχονται απέξω. Επικαλούμαι δε και τη δική σας μαρτυρία ότι πολλές φορές έτυχε εδώ να πούμε ότι η α', η β', νομοθετική ρύθμιση, ή το νομοσχέδιο είναι αντίθετο με τα συμφέροντα της Χώρας και του Λαού μας και να εισπράξουμε την απάντηση, όχι μόνο από Βουλευτές, αλλά και από τους κυβερνητικούς εκπροσώπους, από τους Υπουργούς, ότι ναι έτσι είναι, αλλά είμαστε στην Ευρωπαϊκή 'Ενωση και πρέπει να ανταποκριθούμε στις δεσμεύσεις μας. 'Εχουμε, λοιπόν, άδικο να λέμε ότι τίθενται τα συμφέροντα τα εθνικά της Χώρας μας κάτω από τα συμφέροντα τα πολυεθνικά της περιβόητης Ευρωπαϊκής 'Ενωσης; Μ'αυτήν την έννοια λέχθηκαν. Είναι μια πολιτική κρίση που διατυπώνουμε.

Σε ό,τι αφορά τώρα την Ολυμπιακή Αεροπορία, δεν θα επεκταθώ. Είναι γνωστό που το πάει και η Νέα Δημοκρατία και που το πάει και σήμερα, με την προώθηση του προγράμματος εξυγίανσης, η σημερινή Κυβέρνηση του ΠΑ.ΣΟ.Κ..

Εμείς έχουμε καταθέσει μια πρόταση νόμου, κύριε Πρόεδρε, για την Ο. Α. η οποία διασφαλίζει πραγματικά τον απόλυτα δημόσιο χαρακτήρα της Ολυμπιακής, η οποία είναι αξιόλογη κατά τις μαρτυρίες και των εργαζομένων στην Ολυμπιακή, αλλά και των συναδέλφων εδώ μέσα. Προτείνω, λοιπόν, να έλθει για συζήτηση, να την ψηφίσουμε και να γίνει νόμος του κράτους. Είναι πολύ απλό.

Τώρα σε ό,τι αφορά την Εγνατία οδό και τα άλλα. Είναι γεγονός, κύριε Σφυρίου και θα το διαπιστώσετε, ότι όλα τα μεγάλα έργα είναι κατ' εντολήν της Ευρώπης. Γιατί τη θέλουμε 

Σελίδα 3502 

την Εγνατία οδό; Για να περνάνε οι Ευρωπαίοι και να έχουν πιο εύκολη προσπέλαση στην Ασία. Είναι γνωστό. Το έχουν αναγνωρίσει και οι κυβερνώντες. Είναι δε κατεύθυνση και από την Ευρωπαϊκή 'Ενωση. Ταραχθήκανε δε γιατί πήγαν να την περάσουν και από τη Βουλγαρία. Δεν ξέρω τελικά τι απέγινε και μ'αυτήν την υπόθεση. Αλλά έχουν και αυτοί τους δικούς τους τρόπους. Το ίδιο ισχύει και με τη ζεύξη Ρίου-Αντιρρίου. Η ζεύξη ειδικά δεν ήταν έργο πρώτης προτεραιότητας. Το οδικό δίκτυο Γιάννενα-Αντίρριο έχει τα μαύρα του τα χάλια. Αν το βελτιώναμε με πολύ λιγότερα λεφτά, θα συντόμευε ο δρόμος κατά μιάμιση ώρα και όχι κατά 30 λεπτά που θα συντομεύσει τώρα με τη γέφυρα του Ρίο. Μάλιστα δίνουμε την εκμετάλλευση για τριάντα χρόνια σε άλλους. 

Κύριε Σφυρίου, είσθε μηχανικός. Σας δίνω τα λεφτά μου, μου χτίζετε ένα σπίτι και σας λέγω, επειδή με τα λεφτά μου χτίσατε το σπίτι, κρατάτε το και εκμεταλλευθείτε το για άλλα τριάντα χρόνια. Αυτά είναι πράγματα απίθανα.

Για τον ΟΑΣΘ τώρα. Ο κύριος Υπουργός επεκτάθηκε σ'αυτό το θέμα. Εγώ δεν έθεσα το θέμα της κοινωνικής πολιτικής.

Και καλά κάνει η Κυβέρνηση και κρατάει τα εισιτήρια χαμηλά. 'Ομως, αυτό δεν πρέπει να γίνεται σε βάρος των δημόσιων επιχειρήσεων για να βγαίνουμε μετά να λέμε ότι χρεωκόπησαν. 'Εκανα ένα μικρό λογαριασμό. Δεν ξέρω, να πάρω αυτό που είπε ο κύριος Υπουργός, ότι δίνει 20 δισ. στον ΟΑΣΘ; 'Ερχεται, κύριοι συνάδελφοι, 40 εκατ. το χρόνο ανά λεωφορείο στον ΟΑΣΘ. Και για την ΕΑΣ τη δημόσια έρχεται 12 εκατ. δραχμές. Και ερωτώ: Η κοινωνική πολιτική γίνεται μόνο στον ΟΑΣΘ και δεν γίνεται εδώ πέρα; Και είπα, τουλάχιστον να τους λέγαμε να έχουν έναν κρατικό με δικαίωμα ψήφου, έστω έναντι, ανταποδοτικά να το πω έτσι. Και να μην εκπλήσσεται ο κ. Σφυρίου, είναι γνωστή η πολιτική. Ας την πάρουν οι ιδιώτες τη δημοτική επιχείρηση "ΡΟΔΟ" και να δείτε ότι θα χρηματοδοτηθούν και αυτοί.

Με τα ΚΤΕΛ τι γίνεται; Η Νέα Δημοκρατία τους χάρισε 60 δισ. δραχμές και θυμάσθε το γράμμα που αναγνώρισε και εδώ πέρα, που τους έλεγε ότι σας μεταφέραμε τους ψηφοφόρους σας δωρεάν, είστε υποχρεωμένοι να μας τα χαρίσετε αυτά. Και έρχεται σήμερα ο κ. Γκελεστάθης και λέει τα δικά του εν πάση περιπτώσει.

Το θέμα κατά συνέπεια είναι να δούμε ότι δεν είναι δυνατόν ο δημόσιος τομέας που προσφέρει αυτά που προσφέρει να έχει μικρότερη μεταχείρηση. Θα έπρεπε, λοιπόν, αν θέλαμε να είμαστε ίσοι, εφόσον δίδονται 40 εκατ. στον ΟΑΣΘ, να δοθούν 40 εκατ. ανά λεωφορείο και για την ΕΘΕΛ εδώ, η οποία έχει και πολύ περισσότερα εισιτήρια ανά λεωφορείο απ' ότι το κάθε λεωφορείο της Θεσσαλονίκης, με όλους αυτούς τους παράγοντες παίρνοντας όλα αυτά υπόψη.

Για τον Ο.Τ.Ε. δεν θα βαφτίσουμε τώρα το κρέας ψάρι, όπως κάνουν οι καλόγεροι. Η εισαγωγή της επιχείρησης στο Χρηματιστήριο, η μετοχοποίησή της σημαίνει προώθηση της ιδιωτικοποίησης και φυσικά δεν έχει καμιά σχέση αυτό με μία μετοχή ιδιοκτησίας του Δημόσιου που ήταν η θέση πριν έρθει το ΠΑ.ΣΟ.Κ. στην Κυβέρνηση. Και αυτά τα περί εκατόν ογδόντα χιλιάδων Ελλήνων πολιτών του λαού μας κλπ. είναι βεβαίως γνωστά.

Αλλά εγώ θα ήθελα να κάνω το εξής σκεπτικό: Λέει ο κύριος Υπουργός ότι 4.000 πουλήθηκαν οι μετοχές, 5.300 έχουν τώρα. Παρατήρηση πρώτη, υποτιμήσατε την αξία του Ο.Τ.Ε. και είναι πολύ μεγαλύτερη. Παρατήρηση δεύτερη, αν είναι έτσι, δανειστήκατε λεφτά με επιτόκιο 31%. Και ο Ο.Τ.Ε. με τα 300 δισ. που έχει, εάν του επιτρέπατε να αξιοποιήσει τα 300 δισ. ή 250 προηγούμενα ή τα 200 τον προηγούμενο χρόνο για επενδύσεις δικές του, θα ήταν πολύ καλύτερα.

Η αξία του Ο.Τ.Ε., λοιπόν, δεν μεγάλωσε γιατί αυξήθηκε η αξία της μετοχής αλλά γιατί έγιναν οι όποιες επενδύσεις επιπλέον έγιναν. Αυτά είναι λογιστικά πράγματα. Δεν είναι γιατί ανέβηκε η μετοχή, ότι ήρθαν και οι καινούριες εγκαταστάσεις στον Ο.Τ.Ε.. 'Ο,τι επένδυση έγινε, αυτό είναι το καινούριο και αυτή είναι η αύξηση της αξίας.

Επίσης ο κ. Γκελεστάθης είπε, ότι ο Ο.Τ.Ε. δεν ήταν σε θέση να διαθέσει τις επενδύσεις. Είναι λάθος. Ο μόνος Οργανισμός, ο μόνος φορέας από τον ιδιωτικό και δημόσιο τομέα που βγάζει τόσα κέρδη και μπορεί να διαθέσει τόσα για επενδύσεις και που διαθέτει και στα προγράμματα των επενδύσεων, είναι ο πρώτος με μεγάλη διαφορά, είναι ο Ο.Τ.Ε. με δικά του λεφτά. Ας τον αφήναμε να λειτουργήσει.

Και για την κινητή τηλεφωνία, το έγκλημα ήταν ότι η Νέα Δημοκρατία αντί να ανταποκριθεί στο αίτημα του λαϊκού κινήματος του Λαού μας, να δώσει το δικαίωμα της κινητής τηλεφωνίας μόνο στον Ο.Τ.Ε., όπως είχε τη δυνατότητα να το κάνει, έσπευσε να τα δώσει στον Κόκκαλη και δεν ξέρω σε ποιον άλλον με τα γνωστά -να μην τα επαναλαμβάνουμε- οι οποίοι τι επενδύσεις έκαναν; Δεν μπορούσε ο Ο.Τ.Ε. να κάνει επενδύσεις για κινητή τηλεφωνία και μπορούσε ο Κόκκαλης ή η Τελεστέτ περισσότερο; Ο Ο.Τ.Ε. είναι ένας γίγαντας στη Χώρα μας, μεγαλύτερος δημόσιος φορέας, μεγαλύτερη επιχείρηση της Ελλάδος. Μπορούσε και φυσικά πολύ περισσότερο από οποιονδήποτε άλλον. Το πρόβλημα είναι ότι αν είχε μπει έστω και παράλληλα ο Ο.Τ.Ε. δεν θα εισέπραταν 112 δραχμές το λεπτό για τις εσωτερικές γραμμές αλλά θα εισέπρατταν 40 δραχμές. Γιατί ο Ο.Τ.Ε. με τη δική του συμμετοχή θα κατέβαζε τις τιμές. Γι' αυτό δεν ήθελαν οι "Κοκκαλήδες" να μπει ο Ο.Τ.Ε. στην κινητή τηλεφωνία. Και ίσως γι' αυτό το λόγο να καθυστερεί και τώρα μετά την απόφαση που υπάρχει και από το 1995 και έπρεπε να προωθηθεί και γιατί δεν προωθείται.

Τελειώνω, κύριε Πρόεδρε, ευχαριστώντας για την ανοχή σας, λέγοντας ότι για τον Ο.Σ.Ε. είναι γεγονός, ότι σε αντίθεση με το τι διαπιστώνουμε στην υπόλοιπη Ευρώπη, εδώ στην Ελλάδα δεν αναπτύσσεται ο Ο.Σ.Ε. και πάει προς συρρίκνωση και αυτό είναι πολύ κακό. Ευχαριστώ.

ΝΙΚΟΛΑΟΣ ΓΚΕΛΕΣΤΑΘΗΣ: Κύριε Πρόεδρε, σαν πρώην Υπουργός Μεταφορών - και Επικοινωνιών, βάσει του Κανονισμού, έχω το δικαίωμα να πω δυο λόγια.

ΠΡΟΕΔΡΕΥΩΝ (Λουκάς Αποστολιδης): Κύριε Γκελεστάθη, να σας δώσω την ευχέρεια αυτή, αλλά θα σας παρακαλέσω να είσθε πολύ σύντομος, γιατί ξέρετε ότι με την παλιά σας ιδιότητα δεν υπάρχει αυτή η δυνατότητα.

Σας δίνω το δικαίωμα της τριτολογίας σας, αλλά θα παρακαλέσω σε δύο λεπτά να ολοκληρώσετε.

ΝΙΚΟΛΑΟΣ ΓΚΕΛΕΣΤΑΘΗΣ: Θα ομιλήσω με την ιδιότητα, που σας ανέφερα. Ως Κοινοβουλευτικός Εκπρόσωπος, θα τριτολογήσω, κύριε Πρόεδρε.

Αναφέρθηκε προηγουμένως ο κύριος συνάδελφος στην κινητή τηλεφωνία.

ΧΑΡΑΛΑΜΠΟΣ ΚΑΣΤΑΝΙΔΗΣ (Υπ.Μεταφορών και Επικοινωνιών): Σε ποιόν αναφέρεσθε;

ΝΙΚΟΛΑΟΣ ΓΚΕΛΕΣΤΑΘΗΣ: Στον μόλις κατελθόντα του Βήματος κύριο συνάδελφο.

Θέλω να υπενθυμίσω στο Σώμα, κύριε Πρόεδρε, ότι η κυβέρνηση της Νέας Δημοκρατίας πραγματοποίησε διεθνή διαγωνισμό, για να γίνει η κινητή τηλεφωνία στη Χώρα μας, ο οποίος υπήρξε άψογος από κάθε πλευρά!

'Ελαβαν μέρος πάρα πολλές ξένες εταιρίες, που είχαν ασχοληθεί με την κινητή τηλεφωνία και από αυτές, αν ενθυμούμαι καλώς, τις τριάντα δύο, επελέγησαν οι δέκα, ότι ήταν σε θέση από κάθε πλευρά να πραγματοποιήσουν την κινητή τηλεφωνία στην Ελλάδα. Και αφού αξιολογήθηκαν οι προσφορές τους τεχνικά, οικονομικά κ.λπ., τελικά η κυβέρνηση κάλεσε τις εταιρίες αυτές, αν ενθυμούμαι καλά, ήταν επτά, στο γραφείο του τότε Αντιπροέδρου της κυβέρνησης κ. Τζανή Τζαννετάκη και παρισταμένων των Υπουργών Εθνικής Οικονομίας και Μεταφορών και Επικοινωνιών και εκπροσώπων όλων των μέσων μαζικής ενημέρωσης, οι εκπρόσωποι των επτά εταιριών, άνοιξαν ο κάθε ένας τις οικονομικές τους προσφορές, ενώπιον των υπολοίπων και φάνηκε, τι διέθεταν στο Ελληνικό Δημόσιο, για την παροχή του προνομίου της εκμεταλλεύσεως της κινητής τηλεφωνίας, η αμερικανική εταιρία και οι άλλες εταιρίες. Και απεδείχθη ότι οι δύο εταιρίες, στις οποίες παραχωρήθηκε τελικά αυτό το προνόμιο, για να εκμεταλλευθούν την κινητή τηλεφωνία στη Χώρα μας, είχαν τις καλύτερες προσφορές προς το Ελληνικό Δημόσιο. Και 

Σελίδα 3503 

τότε, αν ενθυμούμαι καλά το νούμερο, έδωσαν και οι δύο, περισσότερα απο εβδομήντα δισεκατομμύρια δραχμές στο δημόσιο και αναπτύχθηκε η κινητή τηλεφωνία στην Ελλάδα, δημιουργήθηκαν χιλιάδες θέσεις εργασίας, επενδύθηκαν εκατοντάδες δισεκατομμύρια δραχμές, κ.ο.κ. Και ήταν δύο εταιρίες, για να υπάρχει ανταγωνισμός μεταξύ τους.

Και βεβαίως, κύριε Πρόεδρε, όταν εδώ και ένα χρόνο και περισσότερο παραχωρήθηκε από την Κυβέρνηση του ΠΑ.ΣΟ.Κ. το προνόμιο στον Ο.Τ.Ε., να κάνει κινητή τηλεφωνία, σ'αυτό το χρονικό διάστημα δεν προχώρησε αυτό το θέμα. Και έκανε διεθνή προκήρυξη να εκδηλώσουν το ενδιαφέρον τους αλλοδαπές εταιρίες, δηλαδή στρατηγικός επενδυτής για να έλθει σε συνεργασία με τον Ο.Τ.Ε., να εκμεταλλευθούν την κινητή τηλεφωνία, αλλά μέχρι τώρα δεν ανταποκρίθηκε κανένας.

Γεννάται το ερώτημα: Αν ο Ο.Τ.Ε. είχε, πέραν των άλλων απαιτούμενων και τις ανάλογες πιστώσεις, για να προχωρήσει το θέμα αυτό, η τότε κυβέρνηση της Νέας Δημοκρατίας, δεν θα παραχωρούσε στον Ο.Τ.Ε. το δικαίωμα, από το χρονικό εκείνο διάστημα, να προχωρήσει στην κινητή τηλεφωνία;

Επομένως, όταν ομιλούμε στην Αίθουσα αυτή, να ομιλούμε υπεύθυνα, βάσει στοιχείων και να μην εκφραζόμεθα, κατ'αυτόν τον ανεπίτρεπτο τρόπο, που δημιουργεί θέματα, εκεί που δεν υπάρχουν.

ΣΤΡΑΤΗΣ ΚΟΡΑΚΑΣ: Κύριε Πρόεδρε, επιτρέπει ο κύριος συνάδελφος μία ερώτηση;

ΠΡΟΕΔΡΕΥΩΝ (Λουκάς Αποστολίδης): Δεν είναι, αν επιτρέπει ο συνάδελφος. Επιτρέψτε μου, κύριε Κόρακα, θα ήθελα, όπως είπα προηγούμενα στον κ. Γκελεστάθη, ότι πράγματι του έδωσα το χρόνο,αλλά επέμενα ότι ο χρόνος είναι με την ιδιότητά του, ως παλαιού μέλους της κυβέρνησης.

Σύμφωνα με το άρθρο 135 και για την ιστορία, αλλά και για τον Κανονισμό, όπου αναφέρει ότι έχετε τη δυνατότητα αυτή, μόνο όμως, όταν πρόκειται για συζήτηση επί συγκεκριμένης επερώτησης, όχι νομοθετικής εργασίας, αυτό είναι με την ευχέρεια τη διακριτική του Προεδρείου, που σας δόθηκε αυτός ο χρόνος, θα δώσω δύο λεπτά στον Κοινοβουλευτικό Εκπρόσωπο του ΠΑ.ΣΟ.Κ. τριτολογία, όπως και ο κ. Γκελεστάθης και ο κ. Κόρακας αν θελήσει για δυο λεπτά.

ΣΤΡΑΤΗΣ ΚΟΡΑΚΑΣ: Σχετικά με την ερώτησή μου στον κ. Γκελεστάθη;

ΠΡΟΕΔΡΕΥΩΝ (Λουκάς Αποστολίδης): Θέτει ένα ερώτημα ο κ. Κόρακας προς τον κ. Γκελεστάθη και θα παρακαλέσω και τον κ. Γκελεστάθη με μία κουβέντα να απαντήσει για να διευκολύνουμε την ουσία της συζήτησης.

Ορίστε, κύριε Κόρακα, έχετε το λόγο.

ΣΤΡΑΤΗΣ ΚΟΡΑΚΑΣ: Κύριε Πρόεδρε, ήθελα να ρωτήσω τον κ. Γκελεστάθη, που ήταν μάλιστα Υπουργός τότε, γιατί από το διαγωνισμό αυτόν εξαιρέθηκε ο Ο.Τ.Ε..'Ηταν διεθνής διαγωνισμός και έπρεπε να έχει και ο Ο.Τ.Ε. τη δυνατότητα να πάρει μέρος. Γιατί τον εξαιρέσατε και πώς δεν εξαιρέθηκε ο κ. Κόκαλης;

ΠΡΟΕΔΡΕΥΩΝ (Λουκάς Αποστολίδης): Εάν θέλει ο κ. Γκελεστάθης για μισό λεπτό να απαντήσει και αμέσως, μετά κύριε Σφυρίου, θα έχετε το λόγο για δύο λεπτά.

ΝΙΚΟΛΑΟΣ ΓΚΕΛΕΣΤΑΘΗΣ:'Ισως, δεν παρακολούθησε ο κύριος συνάδελφος τι είπα προηγουμένως και πρέπει να υποχρεωθώ να επαναλάβω τα ίδια. Εάν ο Ο.Τ.Ε. πέραν των άλλων απαιτούμενων προϋποθέσεων, είχε και τις πιστώσεις για να μπορέσει να πραγματοποιήσει την κινητή τηλεφωνία στην Ελλάδα, θα την πραγματοποιούσε μόνος του ο Ο.Τ.Ε.. Απόδειξη, ότι δεν μπορούσε και δεν μπορεί γιατί δεν έχει τις πιστώσεις αυτές, είναι ότι και τώρα, επί Κυβερνήσεως ΠΑ.ΣΟ.Κ. που του παρεχωρήθηκε το δικαίωμα της εκμετάλλευσης κινητής τηλεφωνίας, δεν μπορεί να προχωρήσει και γι'αυτό έκαμε διεθνή προκήρυξη και προσδοκά να εμφανισθεί ξένη εταιρεία, στρατηγικός επενδυτής σε συνεργασία μαζί του να πραγματοποιείσει κινητή τηλεφωνία. Είναι απλά τα πράγματα. Ο διαγωνισμός εκείνος επί Νέας Δημοκρατίας υπήρξε άψογος από κάθε πλευρά και ιδιαίτερα οικονομικά, όπως ετόνισα προηγουμένως και γι'αυτό δεν παρατηρήθηκε ούτε το παραμικρό σχόλιο για το αποτέλεσμα του διαγωνισμού εκείνου. Αυτά τα ανεπίτρεπτα, που είπατε προηγουμένως, για παραχώρηση σε πρόσωπα κ.λπ., είναι ξένα προς εμάς. Ο διαγωνισμός διεξήχθη άψογα. Το αποτέλεσμά του υπήρξε άψογο και δεν το αμφισβήτησε κανείς γιατί δεν ήταν δυνατόν να αμφισβητηθεί.

ΠΡΟΕΔΡΕΥΩΝ (Λουκάς Αποστολίδης): Ο Κοινοβουλευτικός Εκπρόσωπος του ΠΑ.ΣΟ.Κ. κ. Σφυρίου έχει το λόγο για δυο λεπτά.

ΚΟΣΜΑΣ ΣΦΥΡΙΟΥ: Κύριε Πρόεδρε, είναι προφανές ότι αυτά τα οποία λέγει ο κ. Γκελεστάθης είναι προφάσεις εν πολιτικαίς αμαρτίαις. Γιατί όλοι γνωρίζουν σε όλη την Ευρωπαϊκή 'Ενωση και στην Ελλάδα βέβαια, ότι όταν αποφασίστηκε η πολιτική της απελευθέρωσης των νέων υπηρεσιών των τελεπικοινωνιών στην Ευρωπαϊκή 'Ενωση, απελευθέρωση σήμαινε ότι άνοιγε η αγορά και έδινε τη δυνατότητα το κάθε κράτος-μέλος για τις νέες υπηρεσίες μεταξύ των οποίων και η κινητή τηλεφωνία, να συμμετάσχουν τόσο οι ιδιωτικές εταιρείες, όσο και οι εθνικοί τηλεπικοινωνιακοί φορείς των κρατών-μελών ελεύθερα. Και αυτή ακριβώς την ελευθερία που έδινε η πολιτική της απελευθέρωσης των νέων υπηρεσιών των τηλεπικοινωνιών, και αυτή ακόμη παραβιάσατε. Και την παραβιάσατε αποκλείοντας τον εθνικό τηλεπικοινωνιακό φορέα με νόμο να συμμετάσχει στο διαγωνισμό που κάνατε.'Ολα τα υπόλοιπα που λέτε, δεν είχε τα χρήματα κ.λπ., είναι προφάσεις εν πολιτικαίς αμαρτίαις.'Ηταν μία συνειδητή λανθασμένη πολιτική η οποία είναι καταδικασμένη και στη συνείδηση του Ελληνικού Λαού και νομίζω ότι καταδικάζεται και από την εξέλιξη των πραγμάτων. Και η εξέλιξη των πραγμάτων θα είναι τέτοια που ο εθνικός τηλεπικοινωνιακός φορέας θα μπει -θα μας πει ο Υπουργός περισσότερα πράγματα- στον τομέα της κινητής τηλεφωνίας και θα σας διαψεύσει στην πράξη.

ΠΡΟΕΔΡΕΥΩΝ (Λουκάς Αποστολίδης): Ο κύριος Υπουργός έχει το λόγο.

ΧΑΡΑΛΑΜΠΟΣ ΚΑΣΤΑΝΙΔΗΣ (Υπ. Μεταφορών και Επικοινωνιών): Κύριε Πρόεδρε, δυο προτάσεις μόνο. Δεν επιθυμώ άλλωστε να επέμβω στο διάλογο μεταξύ της Νέας Δημοκρατίας και του Κομμουνιστικού Κόμματος Ελλάδος.

Σε ό,τι έχει σχέση με τον αποκλεισμό του Ο.Τ.Ε., νομίζω ότι δεν απαιτείται να προσθέσει κανείς τίποτα σε αυτό το οποίο είπε μόλις πριν ο Κοινοβουλευτικός Εκπρόσωπος του ΠΑ.ΣΟ.Κ..

Θα δώσω μόνο μια απάντηση σχετικά με τα έργα στον Ο.Σ.Ε..

Κύριοι συνάδελφοι, κύριε Γκελεστάθη, είτε εάν θα κάνετε επερώτηση, είτε σε μια προσωπική μας συνεργασία, είμαι στη διάθεσή σας, για το χρονικό διάστημα που έχω την ευθύνη του Υπουργείου Μεταφορών και Επικοινωνιών και η διοίκηση του οΣΕ τελεί υπό την προεδρία του καθηγητή κ. Παπαγεωργίου, να θέσω υπόψιν σας όλους τους φακέλους για τις αναθέσεις έργων.

Θέλω λοιπόν να σας πω ότι δεν υπάρχει ούτε ένας που να μην υπήρξε μειοδότης. Ούτε ένας. Και θέλω επίσης να γνωρίζετε ότι όταν δημιουργήθηκαν ερωτηματικά για το Καλλίδρομο, υπήρξε επέμβαση του Υπουργού Μεταφορών.

Δεν έχω να πω τίποτε άλλο, κύριε Πρόεδρε.

ΣΤΡΑΤΗΣ ΚΟΡΑΚΑΣ: Κύριε Πρόεδρε, μπορώ να έχω το λόγο;

ΠΡΟΕΔΡΕΥΩΝ (Λουκάς Αποστολίδης): Δεν μπορούμε, κύριε Κόρακα, να αρχίσουμε πάλι από την αρχή.

ΣΤΡΑΤΗΣ ΚΟΡΑΚΑΣ: Κύριε Πρόεδρε, θέλω να τριτολογήσω και εγώ, όπως έκαναν και οι άλλοι συνάδελφοι.

ΠΡΟΕΔΡΕΥΩΝ (Λουκάς Αποστολίδης): Μα, κοιτάξτε σας δίνω όλη τη δυνατότητα να μην αρχίσουμε έναν καινούριο κύκλο συζητήσεων.

ΣΤΡΑΤΗΣ ΚΟΡΑΚΑΣ: 'Ηθελα απλώς να σημειώσω και εγώ, επειδή δική μας ήταν η αναφορά, ότι η Νέα Δημοκρατία, πραγματικά δεν θα ήταν άσχημο να έκανε κάποτε την αυτοκριτική της. Εσείς τώρα, καθηλωμένοι όπως είσασταν σ'αυτές τις προοπτικές περί ιδιωτικοποιήσεων κλπ., εξαιρέσατε 

Σελίδα 3504 

τον Ο.Τ.Ε.. Και επιτρέψτε μου να πω ότι δεν υπάρχει άλλη εξήγηση.

Είπε ο συνάδελφος ο κ.Σφυρίου ότι τον εξαιρέσατε με νόμο. Δεν υπάρχει άλλη εξήγηση. 'Ηταν αυτές οι πιέσεις που δεχόσασταν από τα διάφορα κέντρα για να δώσετε αυτήν την ιδιαίτερα προσοδοφόρα κινητή τηλεφωνία στους ιδιώτες. Τώρα, οι διαγωνισμοί γίνονται διεθνείς και αδιάβλητοι κλπ., αλλά τελικά από τους τριάντα δύο έμειναν οι εξής δύο που ήταν αυτοί που είχαν προβλεφθεί ήδη από την αρχή, πριν ξεκινήσει ο διαγωνισμός.

'Οπως θυμάμαι με τη ζεύξη Ρίου-Αντιρρίου, ήταν επτά οι φορείς που υπέβαλαν προτάσεις και τελικά εξαιρέθηκαν και έμεινε ένας. Αυτός που είχε προαποφασιστεί μετά το παζάρι που έγινε με τους Γερμανούς, γιατί και οι άλλοι ήθελαν τα Σπάτα. Πήραν οι Γερμανοί τα Σπάτα και οι Γάλλοι το Ρίο-Αντίρριο. 'Ετσι παίζονται αυτά. Σ'αυτούς που έχουν και το μαχαίρι απ'αυτούς παίρνουμε και το μαχαίρι και το πεπόνι.

Είπατε εσείς ο ίδιος, ότι έφερε εβδομήντα δισεκατομμύρια η κάθε εταιρεία, η PANAFON και η TELESTET. Εγώ, δεν είμαι βέβαιος γι'αυτό, αλλά θα το δεχθώ. Εβδομήντα δισεκατομμύρια για όλο το διάστημα που θα γινόντουσαν τα έργα. Ο Ο.Τ.Ε. δεν είχε να δώσει εβδομήντα δισεκατομμύρια το 1993; Τι λέτε; Πολύ περισσότερα μπορούσε να δώσει. Τα κέρδη του εκείνη την εποχή, ήταν πολύ περισσότερα. Ακόμα περισσότερα που θα διακατανέμονταν σε δύο ή τρία χρόνια.

Δεν θέλω να συνεχίσουμε αυτήν την κουβέντα. Είναι γνωστή η πολιτική που ακολούθησε η Νέα Δημοκρατία και είναι γνωστή η πολιτική που θα ακολουθήσει και για τον Ο.Τ.Ε.. Και δυστυχώς, αυτό που διαπιστώνουμε εμείς είναι ότι δεν υπάρχει ουσιαστική διαφοροποίηση, αυτής της πολιτικής που εφαρμόζει σήμερα το ΠΑ.ΣΟ.Κ. από τη δική σας. Γι'αυτό και στα βασικά ζητήματα συμφωνείτε. Τα πυρά που ρίχνει ο ένας εναντίον του άλλου είναι άσφαιρα.

Ευχαριστώ, κύριε Πρόεδρε.

ΠΡΟΕΔΡΕΥΩΝ (Λουκάς Αποστολίδης): Να γυρίσουμε σελίδα, κύριε Κόρακα, όπως πάει να γυρίσει και η ημέρα.

ΣΤΡΑΤΗΣ ΚΟΡΑΚΑΣ: Στο παρα πέντε είμαστε.

ΝΙΚΟΛΑΟΣ ΓΚΕΛΕΣΤΑΘΗΣ: Κύριε Πρόεδρε, μπορώ να έχω το λόγο;

ΠΡΟΕΔΡΕΥΩΝ (Λουκάς Αποστολίδης): Κύριε Γκελεστάθη, καλό θα είναι να κλείσουμε αυτήν τη συζήτηση, διότι ουσιαστικά δεν έχει σχέση με τη νομοθετική εργασία. Είναι για κάποια έργα και για κάποιες πράξεις που δεν έχουν σχέση με το συγκεκριμένο νομοθέτημα. Και δεν νομίζω, ότι είμαστε σε μια διαδικασία κοινοβουλευτικού ελέγχου περασμένων πράξεων κυβερνήσεων. Θα σας παρακαλούσα να την κλείσουμε τη συζήτηση. Ξέρετε πόσο σας εκτιμώ, με τι ανοχή το Προεδρείο σας αντιμετωπίζει. Μόνο μια λέξη πείτε και κλείστε σας παρακαλώ.

ΝΙΚΟΛΑΟΣ ΓΚΕΛΕΣΤΑΘΗΣ: Κύριε Πρόεδρε, η εκτίμηση βέβαια είναι αμοιβαία αλλά το θέμα δεν το δημιούργησα εγώ. Εγώ το παρακολούθησα, όπως έχω υποχρέωση. Και επειδή έχω δικαίωμα τριτολογίας, όπως και οι άλλοι συνάδελφοι, γι'αυτό σας παρακαλώ να πω δύο λόγια.

ΣΤΡΑΤΗΣ ΚΟΡΑΚΑΣ: Είναι τεταρτολογία.

ΝΙΚΟΛΑΟΣ ΓΚΕΛΕΣΤΑΘΗΣ: Κύριε Πρόεδρε, αυτά τα οποία ειπώθηκαν από τον κύριο συνάδελφο, που κατήλθε τώρα του Βήματος, του επιστρέφονται όπως διατυπώθηκαν.

Και επειδή και η σύσταση η δική σας είναι να μη δοθεί συνέχεια, απλώς λέγω ότι, χωρίς να υπάρχει ενημέρωση λεπτομερής, δεν πρέπει ν'αναφερόμεθα σε θέματα, που είναι σοβαρά και αφορούν το γενικό καλό. Γιατί θα πρέπει να είμαστε πολύ καλά ενήμεροι και με πολύ καλή πίστη ν'αναπτύσσουμε τις απόψεις μας στα θέματα αυτά.

Βέβαια, κατανοώ τη δυσκολία που μπορεί να υπάρχει, στη πλευρά αυτή, στην αντιμετώπιση των διαδικασιών στην ελεύθερη αγορά, αλλά βέβαια, αυτό δεν είναι δικαιολογία, για ν'αναπτύσσονται απόψεις, οι οποίες είναι απαράδεκτες.

Απλοϊκά μπορεί να λέγονται όσα μπορούν να ακούγονται, αλλά αυτά δεν είναι ν'απασχολούν την Εθνική Αντιπροσωπεία σε μία σοβαρή συζήτηση.

Για το λόγο αυτόν, κύριε Πρόεδρε, θέλω να τονίσω ότι η Νέα Δημοκρατία, στο χρονικό διάστημα που άσκησε την εξουσία από τον Απρίλιο του 1990 μέχρι τον Οκτώβριο του 1993, έχει σημειώσει το έργο της. Και αυτό, βεβαίως, δεν είναι άγνωστο στον Ελληνικό Λαό, ούτε στους κυρίους συναδέλφους.

Και αν θέλουμε, ν'αναφερόμεθα στο παρελθόν, θα πρέπει ν'αναφερόμεθα με συγκεκριμένα στοιχεία. 

Και εμείς θα έχουμε την ευκαιρία, με την ανάπτυξη επερωτήσεών μας στην Αίθουσα αυτή, ν'αναφερθούμε και να συγκρίνουμε, κύριε Πρόεδρε, τη χρονική περίοδο, που άσκησε την εξουσία η Νέα Δημοκρατία με τη χρονική περίοδο 1981-1989 και τα τριάμισι χρόνια, που βρίσκεται τώρα το ΠΑ.ΣΟ.Κ. στην εξουσία.

Ευχαριστώ.

ΠΡΟΕΔΡΕΥΩΝ (Λουκάς Αποστολίδης): Κύριε Υπουργέ, θα θέλατε κάτι να συμπληρώσετε;

ΧΑΡΑΛΑΜΠΟΣ ΚΑΣΤΑΝΙΔΗΣ (Υφυπ. Μεταφορών και Επικοινωνιών): 'Οχι, κύριε Πρόεδρε.

ΠΡΟΕΔΡΕΥΩΝ (Λουκάς Αποστολίδης): Κηρύσσεται περαιωμένη η συζήτηση επί της αρχής του νομοσχεδίου".

Ερωτάται το Σώμα: Γίνεται δεκτό το νομοσχέδιο επί της αρχής;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΣΤΡΑΤΗΣ ΚΟΡΑΚΑΣ: Κατά πλειοψηφία.

ΙΩΑΝΝΗΣ ΚΑΡΑΚΩΣΤΑΣ: Κατά πλειοψηφία. ΠΡΟΕΔΡΕΥΩΝ (Λουκάς Αποστολίδης): Συνεπώς το σχέδιο νόμου του έγινε δεκτό κατά πλειοψηφία επί της αρχής.

Δέχεσθε, κύριοι συνάδελφοι, να λύσουμε στο σημείο αυτό τη συνεδρίαση;

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.

ΠΡΟΕΔΡΕΥΩΝ (Λουκάς Αποστολίδης): Λύεται η συνεδρίαση.

Με τη συναίνεση του Σώματος και ώρα 00.02' λύεται η συνεδρίαση για σήμερα Τετάρτη, 5 Φεβρουαρίου 1997 και ώρα 18.00' με αντικείμενο εργασιών του Σώματος, Κοινοβουλευτικό 'Ελεγχο, συζήτηση Επικαίρων Ερωτήσεων και στη συνέχεια Νομοθετική Εργασία, συνέχιση της συζήτησης επί των άρθρων και του συνόλου του σχεδίου νόμου του Υπουργείου Μεταφορών και Επικοινωνιών "Θέματα αρμοδιότητας του Υπουργείου Μεταφορών και Επικοινωνιών".

Ο ΠΡΟΕΔΡΟΣ ΟΙ ΓΡΑΜΜΑΤΕΙΣ
