      ΣΥΝΟΔΟΣ  Α΄
      ΣΥΝΕΔΡΙΑΣΗ  Ι΄ 
      ΠΡΑΚΤΙΚΑ  ΒΟΥΛΗΣ
      ΙΑ΄ ΠΕΡΙΟΔΟΣ (ΠΡΟΕΔΡΕΥΟΜΕΝΗΣ ΔΗΜΟΚΡΑΤΙΑΣ)
      Παρασκευή 23 Απριλίου 2004
      	Αθήνα, σήμερα στις 23 Απριλίου 2004, ημέρα Παρασκευή και ώρα 10.40΄ συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια για να συνεδριάσει υπό την προεδρία του Α΄ Αντιπροέδρου αυτής κ. ΣΩΤΗΡΗ ΧΑΤΖΗΓΑΚΗ .
      ΠΡΟΕΔΡΕΥΩΝ (Σωτήρης Χατζηγάκης): Κυρίες και κύριοι συνάδελφοι, αρχίζει η συνεδρίαση.
      	Παρακαλείται ο κύριος Γραμματέας να ανακοινώσει τις αναφορές προς το Σώμα.
      	(Ανακοινώνονται προς το Σώμα από τον κ. Αθανάσιο Λεβέντη, Βουλευτή Αττικής, τα ακόλουθα:
      Α. ΚΑΤΑΘΕΣΗ ΑΝΑΦΟΡΩΝ
      1) Ο Βουλευτής Λέσβου κ. ΙΩΑΝΝΗΣ ΓΙΑΝΝΕΛΛΗΣ κατέθεσε αναφορά με την οποία ο Έπαρχος Λήμνου ζητεί την αύξηση των ακτοπλοϊκών δρομολογίων από και προς τη νήσο Λήμνο.
      2) Ο Βουλευτής Ιωαννίνων κ. ΑΝΤΩΝΙΟΣ ΦΟΥΣΑΣ κατέθεσε αναφορά με την οποία ο Νομάρχης Ιωαννίνων ζητεί χρηματοδότηση για την εκτέλεση έργων σχολικής στέγης στο Νομό Ιωαννίνων.
      3) Ο Δ΄ Αντιπρόεδρος της Βουλής και Βουλευτής Καστοριάς κ. ΦΙΛΙΠΠΟΣ ΠΕΤΣΑΛΝΙΚΟΣ κατέθεσε αναφορά με την οποία το Σωματείο Συνταξιούχων ΤΕΒΕ Νομού Καστοριάς ζητεί την έκτακτη οικονομική ενίσχυση των συνταξιούχων του ΤΕΒΕ.
      4) Ο Βουλευτής Λασιθίου κ. ΜΙΧΑΛΗΣ ΚΑΡΧΙΜΑΚΗΣ κατέθεσε αναφορά με την οποία η Γενική Συνομοσπονδία Εργατών Ελλάδας διαμαρτύρεται για το πλήθος των ιατρικών εξετάσεων που υποχρεούνται να υποβληθούν οι συμβασιούχοι δασοπυροσβέστες.
      5) Ο Βουλευτής Λασιθίου κ. ΜΙΧΑΛΗΣ ΚΑΡΧΙΜΑΚΗΣ κατέθεσε δημοσίευμα εφημερίδας που αφορά στο ζήτημα της πληρωμής της στρεμματικής ενίσχυσης της σταφίδας στο Νομό Λασιθίου.
      6) Ο Βουλευτής Λασιθίου κ. ΜΙΧΑΛΗΣ ΚΑΡΧΙΜΑΚΗΣ κατέθεσε δημοσίευμα εφημερίδας που αφορά στα προβλήματα του Ελαιοκομικού Μητρώου Λασιθίου.
      7) Ο Βουλευτής Λασιθίου κ. ΜΙΧΑΛΗΣ ΚΑΡΧΙΜΑΚΗΣ κατέθεσε αναφορά με την οποία η Ένωση Αγροτικών Συνεταιρισμών Μεραμβέλλου ζητεί την επίλυση των προβλημάτων που έχουν προκύψει όσον αφορά στα λάθη στο Ελαιοκομικό Μητρώο Νομού Λασιθίου.
      8) Ο Βουλευτής Αθηνών κ. ΙΩΑΝΝΗΣ ΔΡΑΓΑΣΑΚΗΣ κατέθεσε αναφορά με την οποία η Κίνηση Πολιτών Γαλατσίου και ο Σύλλογος Φίλοι του Δάσους Νέας Ιωνίας ζητούν να σταματήσουν όλες οι εκκρεμείς διαδικασίες αιτήσεων χαρακτηρισμού ή μη δασικών εκτάσεων.
      9) Ο Βουλευτής Θεσσαλονίκης κ. ΣΤΥΛΙΑΝΟΣ ΠΑΠΑΘΕΜΕΛΗΣ κατέθεσε αναφορά με την οποία ο Δήμος Αμπελοκήπων Θεσσαλονίκης ζητεί η Δ.Ο.Υ. Αμπελοκήπων Θεσσαλονίκης να μεταστεγασθεί σε κτίριο εντός των ορίων του Δήμου Αμπελοκήπων.
      10) Ο Βουλευτής Θεσσαλονίκης κ. ΣΤΥΛΙΑΝΟΣ ΠΑΠΑΘΕΜΕΛΗΣ κατέθεσε αναφορά με την οποία ο Δήμος Αμπελοκήπων Θεσσαλονίκης ζητεί την ίδρυση και λειτουργία τμήματος ασφαλείας εντός των διοικητικών του ορίων.
      11) Ο Βουλευτής Θεσσαλονίκης κ. ΣΤΥΛΙΑΝΟΣ ΠΑΠΑΘΕΜΕΛΗΣ κατέθεσε αναφορά με την οποία ο Δήμος Αμπελοκήπων Θεσσαλονίκης ζητεί την απομάκρυνση συνεργείου αυτοκινήτων του δασαρχείου Θεσσαλονίκης από κατοικημένη περιοχή του Δήμου Αμπελοκήπων.
      12) Ο Βουλευτής Θεσσαλονίκης κ. ΣΤΥΛΙΑΝΟΣ ΠΑΠΑΘΕΜΕΛΗΣ κατέθεσε αναφορά με τις οποίες ο Δήμος Αμπελοκήπων Θεσσαλονίκης ζητεί την αύξηση του ποσού ΣΑΤΑ για τη συντήρηση των σχολικών κτηρίων της περιοχής του και των προαύλιων χώρων τους.
      13) Ο Βουλευτής Θεσσαλονίκης κ. ΣΤΥΛΙΑΝΟΣ ΠΑΠΑΘΕΜΕΛΗΣ κατέθεσε αναφορά με την οποία ο Παραθεριστικός Οικοδομικός Συνεταιρισμός στεγαστικής αποκαταστάσεως δημοσίων υπαλλήλων ζητεί να αποχαρακτηρισθεί η περιοχή του από δασική.
      14) Ο Βουλευτής Αττικής κ. ΘΕΟΔΩΡΟΣ ΠΑΓΚΑΛΟΣ κατέθεσε αναφορά με την οποία ο Δήμος Ελευσίνας διαμαρτύρεται για τη δημιουργία της επισκευαστικής βάσης του Λιμενικού Σώματος στην υπό ανάπλαση παραλία της Ελευσίνας.
      15) Ο Βουλευτής Θεσσαλονίκης κ. ΣΤΥΛΙΑΝΟΣ ΠΑΠΑΘΕΜΕΛΗΣ κατέθεσε αναφορά με την οποία ο Δήμαρχος Αμπελοκήπων Θεσσαλονίκης ζητεί την άμεση μετεγκατάσταση του στρατοπέδου «Μ. ΑΛΕΞΑΝΔΡΟΣ» και την παραχώρηση τμήματος αυτού για κατασκευή γηπέδου ποδοσφαίρου.
      16) Ο Βουλευτής Θεσσαλονίκης κ. ΣΤΥΛΙΑΝΟΣ ΠΑΠΑΘΕΜΕΛΗΣ κατέθεσε αναφορά με τις οποίες ο Δήμαρχος Αμπελοκήπων Θεσσαλονίκης ζητεί την χρηματοδότηση της κατασκευής αθλητικών έργων στο Δήμο του.
      17) Ο Βουλευτής Θεσσαλονίκης κ. ΣΤΥΛΙΑΝΟΣ ΠΑΠΑΘΕΜΕΛΗΣ κατέθεσε αναφορά με την οποία το Τμήμα Οικονομικού της Εθνικής Σχολής Δικαστών Θεσσαλονίκης ζητεί την εκτέλεση απόφασης του Γενικού Διευθυντή της Σχολής επί υποθέσεως του κ. Καμπουρίδη Ηλία.
      18) Ο Βουλευτής Θεσσαλονίκης κ. ΣΤΥΛΙΑΝΟΣ ΠΑΠΑΘΕΜΕΛΗΣ κατέθεσε αναφορά με την οποία η Εθνική Συνομοσπονδία Ατόμων με Ειδικές Ανάγκες ζητεί τη μονιμοποίηση των συμβασιούχων ατόμων με αναπηρία που απασχολούνται καλύπτοντας πάγιες ανάγκες του Δημοσίου και ευρύτερου Τομέα.
      19) Ο Βουλευτής Θεσσαλονίκης κ. ΣΤΥΛΙΑΝΟΣ ΠΑΠΑΘΕΜΕΛΗΣ κατέθεσε αναφορά με την οποία η Ένωση Εργατοτεχνιτών και Υπαλλήλων του Εργοστασίου ΕΛΛΕΝΙΤ Θεσσαλονίκης ζητεί την υπαγωγή των μελών της στη ρύθμιση του άρθρου 7 Ν. 2941/12-9-2001.
      20) Ο Βουλευτής Θεσσαλονίκης κ. ΣΤΥΛΙΑΝΟΣ ΠΑΠΑΘΕΜΕΛΗΣ κατέθεσε αναφορά με την οποία ζητεί το διορισμό αποφοίτων της Ανώτερης Εκκλησιαστικής Σχολής Θεσσαλονίκης.
      21) Ο Βουλευτής Φλώρινας κ. ΝΙΚΟΛΑΟΣ ΚΟΡΤΣΑΡΗΣ κατέθεσε αναφορά με την οποία οι Συμβασιούχοι Υπάλληλοι της Διεύθυνσης Δασών Φλώρινας ζητούν τη μονιμοποίησή τους.
      22) Ο Βουλευτής Θεσσαλονίκης κ. ΣΤΥΛΙΑΝΟΣ ΠΑΠΑΘΕΜΕΛΗΣ κατέθεσε αναφορά με την οποία η κυρία Ελίζα Βενετοπούλου, φιλόλογος, ζητεί την ικανοποίηση αιτήματος διορισμού της, στη Δευτεροβάθμια Εκπαίδευση.
      23) Ο Βουλευτής Ηρακλείου κ. ΒΑΣΙΛΕΙΟΣ ΚΕΓΚΕΡΟΓΛΟΥ κατέθεσε αναφορά με την οποία ο Δήμος Ηρακλείου ζητεί πληροφορίες σχετικά με την ανάθεση μελετών κατασκευής έργων.
      24) Ο Βουλευτής Ηρακλείου κ. ΒΑΣΙΛΕΙΟΣ ΚΕΓΚΕΡΟΓΛΟΥ κατέθεσε αναφορά με την οποία ο Νομάρχης Ηρακλείου ζητεί την έκδοση αποφάσεων για ΕΔΧ οχήματα που θα εξυπηρετήσουν τις τουριστικές περιοχές του Νομού Ηρακλείου κατά τους Ολυμπιακούς Αγώνες του 2004.
      25) Ο Βουλευτής Ηρακλείου κ. ΒΑΣΙΛΕΙΟΣ ΚΕΓΚΕΡΟΓΛΟΥ κατέθεσε αναφορά με την οποία ο Νομάρχης Ηρακλείου ζητεί τη χρηματοδότηση της επισκευής του επαρχιακού οδικού δικτύου του Νομού Ηρακλείου.
      26) Ο Βουλευτής Ηρακλείου κ. ΒΑΣΙΛΕΙΟΣ ΚΕΓΚΕΡΟΓΛΟΥ κατέθεσε αναφορά με την οποία ο Δήμος Βιάννου Ηρακλείου ζητεί να αναγνωρισθεί η 14η  Σεπτεμβρίου ως επίσημη τοπική εορτή προς τιμή των εκτελεσθέντων από τα Γερμανικά στρατεύματα κατοχής.
      27) Ο Βουλευτής Κορινθίας κ. ΑΓΓΕΛΟΣ ΜΑΝΩΛΑΚΟΣ κατέθεσε αναφορά με την οποία ζητεί την ανάδειξη του αρχαιολογικού χώρου της Αρχαίας Σικυώνας.
      28) Ο Βουλευτής Κορινθίας κ. ΑΓΓΕΛΟΣ ΜΑΝΩΛΑΚΗΣ κατέθεσε αναφορά με την οποία ζητεί την αναστήλωση και προβολή της κρήνης «Άνω Πειρήνη» στον Ακροκόρινθο.
      29) Η Βουλευτής Μαγνησίας κ. ΡΟΔΟΥΛΑ ΖΗΣΗ κατέθεσε αναφορά με την οποία οι Δημήτριος Μιτζέλος, Ιωάννης Κοντός και Αναστασία Φιλαρέτου, μηχανικοί, κάτοικοι Σκιάθου, διαμαρτύρονται για τη διέλευση από τη Σκιάθο εναέριας γραμμής υψηλής τάσης, από πυλώνες της ΔΕΗ.
      30) Ο Βουλευτής Αθηνών κ. ΑΛΕΞΑΝΔΡΟΣ ΑΛΑΒΑΝΟΣ κατέθεσε αναφορά με την οποία Συμβασιούχοι Καθηγητές Μουσικής του Μουσικού Γυμνασίου – Λυκείου Μυτιλήνης ζητούν την επίλυση εργασιακών προβλημάτων τους.
      31) Ο Βουλευτής Αθηνών κ. ΑΛΕΞΑΝΔΡΟΣ ΑΛΑΒΑΝΟΣ κατέθεσε αναφορά με την οποία ο Σύλλογος Υπαλλήλων Γενικής Γραμματείας Πολιτικής Προστασίας ζητεί τη μετατροπή των συμβάσεων έργων των 118 μελών τους σε συμβάσεις αορίστου χρόνου χωρίς διαδικασίες μοριοδότησης.
      32) Ο Βουλευτής Αθηνών κ. ΑΛΕΞΑΝΔΡΟΣ ΑΛΑΒΑΝΟΣ κατέθεσε αναφορά με την οποία Συμβασιούχοι στη Δημόσια Επιχείρηση Αερίου Α.Ε. ζητούν την άμεση απορρόφησή τους στο μόνιμο προσωπικό της ΔΕΠΑ.
      33) Οι Βουλευτές κύριοι ΦΩΤΗΣ ΚΟΥΒΕΛΗΣ και ΑΘΑΝΑΣΙΟΣ ΛΕΒΕΝΤΗΣ κατέθεσαν αναφορά με την οποία η κ. Ευθυμία Καλλιαντέρη, πτυχιούχος νοσηλεύτρια, ζητεί την εφαρμογή στην αριθμ. 10/8Κ/4-2-2004 προκήρυξη του ΑΣΕΠ του ποσοστού των πολυτέκνων.
      34) Οι Βουλευτές κύριοι ΦΩΤΗΣ ΚΟΥΒΕΛΗΣ και ΑΘΑΝΑΣΙΟΣ ΛΕΒΕΝΤΗΣ κατέθεσαν αναφορά με την οποία η Γενική Συνομοσπονδία Εργατών Ελλάδας καταγγέλλει τον ορισμό του Αντιπροέδρου της Εργατικής Εστίας ο οποίος τοποθετήθηκε σε αντίθεση με την πρόταση της ΓΣΕΕ και των Εργοδοτικών Οργανώσεων.
      35) Ο Βουλευτής Λασιθίου κ. ΜΙΧΑΛΗΣ ΚΑΡΧΙΜΑΚΗΣ κατέθεσε δημοσίευμα εφημερίδας στο οποίο ζητείται η διεύρυνση του ωραρίου λειτουργίας των  καταστημάτων για τις τουριστικές περιοχές.
      36) Ο Βουλευτής Αττικής κ. ΚΩΝ/ΝΟΣ ΒΡΕΤΤΟΣ κατέθεσε αναφορά με την οποία Κάτοικοι του Δήμου Γέρακα Αττικής καταγγέλλουν παρατυπίες κατά την κατασκευή της Αττικής Οδού.
      37) Ο Βουλευτής Αττικής κ. ΚΩΝ/ΝΟΣ ΒΡΕΤΤΟΣ κατέθεσε αναφορά με την οποία ο Δήμος Παιανίας Αττικής ζητεί να παραμείνουν οι υπηρεσίες του ΟΤΕ στην Παιανία.
      38) Ο Βουλευτής Αττικής κ. ΚΩΝ/ΝΟΣ ΒΡΕΤΤΟΣ κατέθεσε αναφορά με την οποία ο Δήμος Ελευσίνος Αττικής ζητεί να μη δημιουργηθεί η επισκευαστική βάση του Λιμενικού Σώματος στην υπό ανάπλαση παραλία της Ελευσίνας.
      39) Ο Βουλευτής Μεσσηνίας κ. ΠΕΤΡΟΣ ΚΑΤΣΙΛΙΕΡΗΣ κατέθεσε αναφορά με την οποία ο Σύλλογος Συμβασιούχων Εργαζομένων στο Πανεπιστήμιο Πελοποννήσου ζητεί τη μετατροπή των συμβάσεων των μελών του σε αορίστου χρόνου.
      40) Ο Γ΄ Αντιπρόεδρος της Βουλής και Βουλευτής Πειραιά κ. ΙΩΑΝΝΗΣ ΤΡΑΓΑΚΗΣ κατέθεσε αναφορά με την οποία η Πανελλήνια Ένωση Ιατρών Πρωτοβάθμιας Περίθαλψης ζητεί να χορηγηθεί ο τίτλος ειδικότητας γενικού γιατρού στους γιατρούς χωρίς ειδικότητα που έχουν νόμιμη άσκηση της ιατρικής πριν από την 31/12/1994.
      41) Οι Βουλευτές κύριοι ΔΗΜΗΤΡΙΟΣ ΤΣΙΟΓΚΑΣ και ΑΝΤΩΝΗΣ ΣΚΥΛΛΑΚΟΣ κατέθεσαν αναφορά με την οποία ο Δήμος Ολύμπου Λάρισας ζητεί τη συμμετοχή εκπροσώπου του στο Διοικητικό Συμβούλιο του Φορέα Διαχείρισης Εθνικού Δρυμού Ολύμπου.
      42) Ο Βουλευτής Ξάνθης κ. ΠΑΝΑΓΙΩΤΗΣ ΣΓΟΥΡΙΔΗΣ κατέθεσε αναφορά με την οποία ο Πανθεσσαλικός Σύλλογος Χοιροτρόφων ζητεί την αποδοχή προτεινομένων μέτρων για την εξυγίανση του κυκλώματος εμπορίας και διάθεσης του χοιρινού κρέατος.
      43) Ο Βουλευτής Ιωαννίνων κ. ΜΙΧΑΗΛ ΠΑΝΤΟΥΛΑΣ κατέθεσε αναφορά με την οποία ο Πολιτιστικός και Μορφωτικός Σύλλογος Σενίκου ζητεί την αποπεράτωση του δρόμου που συνδέει το Δ.Δ. Σενίκου Δ. Σελλών με τον κόμβο της Τύριας.
      44) Ο Βουλευτής Ιωαννίνων κ. ΜΙΧΑΗΛ ΠΑΝΤΟΥΛΑΣ κατέθεσε αναφορά με την οποία ο Δήμαρχος Ιωαννίνων ζητεί οικονομική ενίσχυση για την αποκατάσταση ζημιών από ακραίες καιρικές συνθήκες.
      45) Ο Βουλευτής Φθιώτιδας κ. ΗΛΙΑΣ ΚΑΛΛΙΩΡΑΣ κατέθεσε αναφορά με την οποία Εκπαιδευτικοί ΤΕ01 με πτυχίο ΠΑΤΕΣ – ΣΕΛΕΤΕ ζητούν το μόνιμο διορισμό τους.
      46) Ο Βουλευτής Φθιώτιδας κ. ΗΛΙΑΣ ΚΑΛΛΙΩΡΑΣ κατέθεσε αναφορά με την οποία η Χριστιανική Εστία Λαμίας ζητεί τη φορολογική ελάφρυνση των φιλανθρωπικών ιδρυμάτων κ.λπ.
      47) Ο Βουλευτής Φθιώτιδας κ. ΗΛΙΑΣ ΚΑΛΙΩΡΑΣ κατέθεσε αναφορά με την οποία ο Σύλλογος Συνταξιούχων Αγροτών ΟΓΑ Αταλάντης Φθιώτιδας ζητεί έκτακτη οικονομική ενίσχυση.
      48) Ο Βουλευτής Φθιώτιδας κ. ΗΛΙΑΣ ΚΑΛΛΙΩΡΑΣ κατέθεσε αναφορά με την οποία Ομάδα Επενδυτών Νομού Φθιώτιδας στην «ASTRAIA ΑΕΠΥ» ζητεί την καταβολή αποζημίωσης από το «Συνεγγυητικό Κεφάλαιο εξασφάλισης Χρηματιστηριακών Συναλλαγών».
      49) Ο Βουλευτής Φθιώτιδας κ. ΗΛΙΑΣ ΚΑΛΛΙΩΡΑΣ κατέθεσε αναφορά με την οποία ο Δήμος Στυλίδας ζητεί χρηματοδότηση για την ασφαλτόστρωση του δρόμου προς το Μοναστήρι Αγ. Αθανασίου Μετεωρίτου.
      Β. ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ
      1. Στην με αριθμό 26/30-3-2004 ερώτηση του Βουλευτή κ. Φώτη Κουβέλη δόθηκε με το υπ’ αριθμ.Φ.900α/4028/7166 έγγραφο από τον Υπουργό Εθνικής Άμυνας η ακόλουθη απάντηση:
      «Σε απάντηση της υπ’ αριθμ. 26/30-03-2004 ερώτησης, που κατέθεσε ο Βουλευτής κ. Φώτης Κουβέλης, με θέμα τη διασφάλιση θέσεων εργασίας λόγω της συγχώνευσης της ΕΒΟ-ΠΥΡΚΑΛ και την απελευθέρωση χώρων ιδιοκτησίας της εταιρείας υπέρ των τοπικών ΟΤΑ, σας γνωρίζουμε τα εξής:
      1. Κατ’ εφαρμογή των διατάξεων των νόμων 2190/1920 «Περί Ανωνύμων Εταιριών» και 3195/2003 «Ρύθμιση θεμάτων συγχώνευσης εταιρειών ΕΒΟ ΑΕ και ΠΥΡΚΑΛ ΑΕ» συντελέστηκε η συγχώνευση των εταιριών ΕΒΟ ΑΕ και ΠΥΡΚΑΛ ΑΕ με τη σύσταση της νέας εταιρίας (Ελληνικά Αμυντικά Συστήματα ΑΒΕΕ).
      Η συγχώνευση και το καταστατικό της νέας εταιρίας με την επωνυμία «ΕΛΛΗΝΙΚΑ ΑΜΥΝΤΙΚΑ ΣΥΣΤΗΜΑΤΑ ΑΝΩΝΥΜΗ ΒΙΟΜΗΧΑΝΙΚΗ ΚΑΙ ΕΜΠΟΡΙΚΉ ΕΤΑΙΡΙΑ» εγκρίθηκαν και καταχωρήθηκαν κατά νόμο στο μητρώο Ανωνύμων Εταιριών. Έκτοτε και συγκεκριμένα από 2.1.2004 η νέα ως άνω ανώνυμος εταιρεία λειτουργεί με τη νέα της μορφή.
      
      Όσον αφορά τις θέσεις εργασίας του προσωπικού των συγχωνευθεισών εταιρειών, σημειώνεται ότι, τα δικαιώματα και οι υποχρεώσεις ενός εκάστου των εργαζομένων έχουν μεταβιβασθεί στη νέα εταιρία, διέπονται από τις διατάξεις του Π.Δ. 178/2002 και το άρθρου 5 του Ν. 3195/2003 και αποτελεί δέσμευση της πολιτικής Ηγεσίας του ΥΠΕΘΑ ότι αυτές διασφαλίζονται πλήρως.
      	2. Το ΥΠΕΘΑ, στα πλαίσια του αυτονόητου ενδιαφέροντός του για την ανάπτυξη των αμυντικών βιομηχανιών, καθώς αποτελούν σημαντικό κομμάτι της οικονομίας αλλά και πυλώνα της εθνικής άμυνας, παρακολουθεί και θα διαμορφώσει μαζί με τη Διοίκηση της ΕΑΣ ΑΒΕΕ το νέο Επιχειρηματικό Σχέδιο της εταιρίας, με σκοπό την εξυγίανση και την ανάπτυξή της.
      Μεταξύ των υπό εξέταση και διαμόρφωση δράσεων βρίσκονται και τα θέματα μετεγκαταστάσεως των βιομηχανικών μονάδων της και της χωροταξικής αξιοποίησης των εκτάσεων ιδιοκτησίας της νέας εταιρείας. Στην περίπτωση μετεγκαταστάσεως των βιομηχανικών δραστηριοτήτων της τέως ΠΥΡΚΑΛ ΑΕ από τον Υμηττό, είναι προφανές ότι θα υπάρξει συντονισμός με τους αρμόδιους φορείς (ΟΤΑ κλπ.) για την αξιοποίηση των ακινήτων, προς όφελος της νέας εταιρίας, της Εθνικής Οικονομίας και των κατοίκων της περιοχής.
      Ο Υπουργός
      ΣΠΗΛΙΟΣ ΣΠΗΛΙΩΤΟΠΟΥΛΟΣ»
      2. Στην με αριθμό 43/1-4-04 ερώτηση του Βουλευτή κ. Ιωάννη Γιαννέλη δόθηκε με το υπ’ αριθμ. 15/15-4-04 έγγραφο από τον Υφυπουργό Αγροτικής Ανάπτυξης και Τροφίμων η ακόλουθη απάντηση:
      «Απαντώντας στην παραπάνω ερώτηση που κατέθεσε ο Βουλευτής κ. Γ. Γιαννέλλης, σας πληροφορούμε τα εξής:
      Η Ένωση Αγροτικών Συνεταιρισμών Λήμνου, προκειμένου να εκσυγχρονίσει το σφαγείο της, μπορεί να υποβάλλει τεχνικοοικονομική μελέτη στο Υπουργείο μας και συγκεκριμένα στη Δ/νση Προγραμματισμού και Γεωργικών Διαρθρώσεων, σύμφωνα με την ΚΥΑ 450/29-8-2001, η οποία εξεδόθη για την κάλυψη του Μέτρου 2.1 του Καν. (Ε.Ε.) 1257/99.
      Η μελέτη θα εξετασθεί από τις αρμόδιες Υπηρεσίες του Υπουργείου μας για την περαιτέρω προώθησή της.
      Για τα νησιά του Αιγαίου προβλέπεται ενίσχυση 65% της συνολικής δαπάνης του επενδυτικού σχεδίου, δηλαδή εάν το συνολικό κόστος για τον εκσυγχρονισμό του σφαγείου είναι 500.000€, η ενίσχυση ανέρχεται σε 325.000€ και η ίδια συμμετοχή σε 175.000€, εκ των οποίων το 25% (125.000 €) πρέπει να αναλώσει ο φορέας κατά προτεραιότητα, ενώ για το υπόλοιπο. 10% (50.000 €) μπορεί να προβεί σε δανεισμό.
      Ο Υφυπουργός
      Α. ΚΟΝΤΟΣ»
      3. Στην με αριθμό 88/6-4--04 ερώτηση του Βουλευτή Μιχάλη Καρχιμάκη κ. δόθηκε με το υπ’ αριθμ. 1/8/16-4-04 έγγραφο από τον Υπουργό Περιβάλλοντος, Χωροταξίας και Δημοσίων Έργων η ακόλουθη απάντηση:
      «Σε απάντηση των πιο πάνω σχετικών ερωτήσεων του κ. Βουλευτή Λασιθίου με θέμα κατασκευή λιμανιού στη Νότια Κρήτη σας πληροφορούμε ότι:
      Για τη λιμενική Πολιτική μας στην Κρήτη προσβλέπουμε με το ΥΕΝ και τα συναρμόδια Υπουργεία στην συνεργασία όλων των φορέων, για την ανάπτυξη όλων των λιμανιών και των μαρινών του νησιού τόσο στο βορρά, όσο και στο νότο.
      Ιδιαίτερα, για το λιμάνι της Ιεράπετρας θεωρούμε ότι αποτελεί μία από τις πύλες εισόδου της χώρας και σε συνεργασία με το Δήμο Ιεράπετρας και τους άλλους φορείς του Νομού, θα σχεδιάσουμε την ανάπτυξή του σε συντονισμό και με την ανάπτυξη τόσο του λιμένος Ηρακλείου όσο και των λοιπών λιμένων της Κρήτης.
      Ο Υπουργός
      Γ. ΣΟΥΦΛΙΑΣ»
      4. Στην με αριθμό 26/30-3-04 ερώτηση του Βουλευτή κ. Φώτη Κουβέλη δόθηκε με το υπ’ αριθμ. 7736/20-4-04 έγγραφο από τον Υπουργό Απασχόλησης και Κοινωνικής Προστασίας η ακόλουθη απάντηση:
      «Απαντώντας στην αριθμ. 26/30-03-04 ερώτηση, που κατατέθηκε στη Βουλή από τον Βουλευτή κ. Φ. Κουβέλη, για τα θιγόμενα σ’ αυτή θέματα αρμοδιότητάς μας, σας πληροφορούμε τα εξής:
      Α. Με τον ν. 3195/2003 «Ρύθμιση θεμάτων συγχώνευσης εταιριών ΕΒΟ Α.Ε. -ΠΥΡΚΑΛ Α.Ε.» (ΦΕΚ 268/Α/20-11-2003), συγχωνεύτηκαν οι εταιρίες ΠΥΡΚΑΛ Α.Ε. και ΕΒΟ Α.Ε., σε εταιρία με την επωνυμία Ελληνικά Αμυντικά Συστήματα Α.Β.Ε.Ε., σύμφωνα δε με τις διατάξεις του άρθρου 5 του ως άνω ν. 3195/2003, η συγχώνευση διέπεται από τις διατάξεις του Π.Δ.178/2002 (ΦΕΚ 162 Α΄). Οι εργαζόμενοι διατηρούν στη νέα εταιρία και στις θυγατρικές της τα υφιστάμενα δικαιώματα και υποχρεώσεις τους.
      Επίσης, τα ως άνω διαβεβαιώνονται και με το αριθμ. 388/6-2-2004 έγγραφο της εταιρείας «Ελληνικά Αμυντικά Συστήματα Α.Β.Ε.Ε.», που κοινοποιήθηκε στην Κοινωνική Επιθεώρηση Δάφνης, η οποία ως καθολική διάδοχος, υποκαθίσταται σε όλα τα δικαιώματα και υποχρεώσεις των συγχωνευμένων προαναφερομένων εταιριών, που απορρέουν από τις υφιστάμενες, κατά το χρόνο συγχώνευσης, συμβάσεις και σχέσεις εργασίας. Έτσι το σύνολο του προσωπικού των δύο εταιριών μεταφέρθηκε στη νέα εταιρία, διατηρώντας τα ως άνω αναφερόμενα δικαιώματα και υποχρεώσεις.
      Β. Επίσης, σας ενημερώνουμε ότι, στην αρμόδια τοπική Κοινωνική Επιθεώρηση Δάφνης μέχρι σήμερα, δεν έχουν περιέλθει καταγγελίες σχετικά με απολύσεις εργαζομένων από τις συγχωνευθείσες εταιρείες ΕΒΟ Α.Ε. και ΠΥΡΚΑΛ Α.Ε.
      Σχετικά με την διασφάλιση των θέσεων εργασίας των ήδη απασχολουμένων σας γνωρίζουμε ότι, σε περίπτωση δημιουργίας σχετικού προβλήματος, το Υπουργείο Απασχόλησης και Κοινωνικής Προστασίας θα προβεί στις ενδεικνυόμενες ενέργειες σε συνεργασία με τα συναρμόδια Υπουργεία.
      Για τα υπόλοιπα θέματα αρμόδια να σας απαντήσουν είναι τα συνερωτώμενα Υπουργεία Εθνικής Άμυνας και ΠΕ.ΧΩ.Δ.Ε.
      Ο Υπουργός
      ΠΑΝΟΣ ΠΑΝΑΓΙΩΤΟΠΟΥΛΟΣ»
      5. Στην με αριθμό 56/2-4-04  ερώτηση των Βουλευτών κυρίων Δημητρίου Τσιόγκα, Αντωνίου Σκυλλάκου και Νικόλαο Γκατζή, δόθηκε με το υπ’ αριθμ. 56/2-4-04 έγγραφο από τον Υπουργό Αγροτικής Ανάπτυξης και Τροφίμων η ακόλουθη απάντηση:
      «Απαντώντας στην παραπάνω ερώτηση που κατέθεσαν οι Βουλευτές κ.κ. Τ. Τσιόγκας, Α. Σκυλλάκος, Ν. Γκατζής, σας πληροφορούμε τα εξής:
      Οι μη καλυπτόμενες από τον ΕΛΓΑ ζημιές που προκλήθηκαν στα καπνοξηραντήρια της Δολίχης Ελασσόνας Ν. Λάρισας το καλοκαίρι του 2002, έχουν ενταχθεί στο Πρόγραμμα χορήγησης οικονομικών ενισχύσεων αρμοδιότητας ΠΣΕΑ, που κατατέθηκε για έγκριση στην Επιτροπή Ανταγωνισμού της Ε.Ε. τον Μάιο του 2003. Η έγκριση του Προγράμματος αυτού αναμένεται σύντομα)οπότε ο ΕΛΓΑ θα προβεί αμέσως στη χορήγηση των οικονομικών ενισχύσεων στους ενδιαφερόμενους παραγωγούς.
      Ο Υπουργός
      ΣΑΒΒΑΣ ΤΣΙΤΟΥΡΙΔΗΣ»
      6. Στην με αριθμό 57/2-4-04 ερώτηση των Βουλευτών κυρίων Δημητρίου Τσιόγκα και Νικολάου Γκατζή δόθηκε με το υπ’ αριθμ. 21/16-4-04 έγγραφο από τον Υπουργό Αγροτικής Ανάπτυξης και Τροφίμων η ακόλουθη απάντηση:
       «Απαντώντας στην παραπάνω ερώτηση που κατέθεσαν οι. Βουλευτές κ. Κ. Τ. Τσιόγκας, Ν. Γκατζής, σας πληροφορούμε τα εξής:
      Για τις ζημιές που προκλήθηκαν από τον παγετό της 23ης Ιανουαρίου 2004 στις καλλιέργειες της Δολίχης Ελασσόνας Ν. Λάρισας, υποβλήθηκαν συνολικά 4 δηλώσεις από τους παραγωγούς της περιοχής, έγιναν οι εκτιμήσεις, κοινοποιήθηκαν τα πορίσματα και σύντομα θα καταβληθούν και οι αποζημιώσεις.
      Ο Υπουργός
      ΣΑΒΒΑΣ ΤΣΙΤΟΥΡΙΔΗΣ»
      7. Στην με αριθμό 60/2-4-04 ερώτηση του Βουλευτή κ. Μάνου Φραγκιαδουλάκη δόθηκε με το υπ’ αριθμ. 23/16-4-04 έγγραφο από τον Υπουργό Αγροτικής Ανάπτυξης και Τροφίμων η ακόλουθη απάντηση:
      «Απαντώντας στην παραπάνω ερώτηση που κατέθεσε ο Βουλευτής Κ. Μ. Φραγκιαδουλάκης, σας πληροφορούμε τα εξής:
      Για τις ζημιές που προκλήθηκαν από τη χιονόπτωση της 13ης και 14ης Φεβρουαρίου 2004, στο φυτικό κεφάλαιο των ελαιοδένδρων και σε πάγιες εγκαταστάσεις των Δήμων Θραψαvού, Καστελλίου, και Τυλίσου, εντάχθηκαν στο Πρόγραμμα χορήγησης Κρατικών ενισχύσεων Frost (αρμοδιότητας ΠΣΕΑ) το οποίο υποβλήθηκε ήδη προς έγκριση στην Επιτροπή Ανταγωνισμού της Ε.Ε. Εφόσον εγκριθεί το πρόγραμμα. και γίνουν οι απαραίτητες εργασίες αποκατάστασης του φυτικού και παγίου κεφαλαίου, θα καταβληθούν στους δικαιούχους παραγωγούς οι προβλεπόμενες οικονομικές ενισχύσεις.
      Για τις ζημιές που προκλήθηκαν από τη χιονόπτωση που έπληξε όλη τη χώρα, υποβάλαμε άμεσα αίτημα στο Συμβούλιο Υπουργών της Ε.Ε. για παροχή οικονομικής ενίσχυσης και άλλων διευκολύνσεων από την Commission για την κάλυψη των αποζημιώσεων των πληγέντων παραγωγών. Το Συμβούλιο αντιμετώπισε με κατανόηση το Ελληνικό αίτημα και υποσχέθηκε συμπαράσταση στο πρόβλημα των Ελλήνων Αγροτών.
      Σημειώνουμε ότι οι ενισχύσεις που χορηγούνται με τα Προγράμματα της ΠΣΕΑ, έχουν αυξηθεί από 20% - 1000/0 ανάλογα με την περίπτωση και το είδος της ζημιάς.
      Όσον αφορά την τεχνική υποστήριξη για την αποκατάσταση των ζημιών σας γνωρίζουμε ότι, αυτή παρέχεται από τις κατά τόπους Δ/νσεις Γεωργίας και Αγροτικής Ανάπτυξης.
      Ο Υπουργός
      ΣΑΒΒΑΣ ΤΣΙΤΟΥΡΙΔΗΣ»
      8. Στην με αριθμό 49/1-4-04 ερώτηση των Βουλευτών κυρίων Νικολάου Γκατζή και Δημητρίου Τσιόγκα, δόθηκε με το υπ’ αριθμ. 21374/21-4-04 έγγραφο από τον Υφυπουργό Εσωτερικών, Δημόσιας Διοίκησης και ΑΠοκέντρωσης η ακόλουθη απάντηση:
      «Σε απάντηση της παραπάνω ερώτησης, αναφορικά με το αντικείμενο του θέματος, σας πληροφορούμε ότι με βάσει τον τριετή προγραμματισμό εγκρίθηκαν για τη Νομαρχιακή Αυτοδιοίκηση Μαγνησίας 17 θέσεις διαφόρων κατηγοριών και κλάδων και ζητήθηκε να εξειδικεύσει τον αριθμό των θέσεων αυτών κατά κατηγορία και κλάδο.
      Στην κατανομή των θέσεων αυτών κατά ειδικότητες σύμφωνα με την πρόταση της Νομαρχιακής Αυτοδιοίκησης Μαγνησίας (σχετ. 6393/7-8-2003 έγγραφό της) περιλαμβάνονται μεταξύ άλλων και οι παρακάτω σχετικές ειδικότητες:
      ΠΕ ΠΕΡΙΒΑΛΛΟΝΤΟΣ                                           1
      ΠΕ ΠΟΛΙΤΙΚΩΝ ΜΗΧΑΝΙΚΩΝ                                 2
      ΠΕ ΜΗΧΑΝΟΛΟΓΩΝ ΜΗΧΑΝΙΚΩΝ                        2
      ΠΕ ΑΓΡΟΝΟΜΩΝ ΤΟΠΟΓΡΑΦΩΝ ΜΗΧΑΝΙΚΩΝ    3
      ΠΕ ΜΗΧΑΝΙΚΩΝ ΧΩΡΟΤΑΞΙΑΣ ΚΑΙ ΠΕΡΙΦΕΡΕΙΑΚΗΣ ΑΝΑΠΤΥΞΗΣ  1
      ΠΕ ΠΛΗΡΟΦΟΡΙΚΗΣ                                               1
      οι οποίες έχουν ήδη αποσταλεί στο ΑΣΕΠ για προκήρυξη.
      Για τα λοιπά θιγόμενα θέματα αρμόδιο να απαντήσει είναι το συνερωτώμενο Υπουργείο ΠΕ.ΧΩ.Δ.Ε.
      Ο Υφυπουργός
      Α. ΝΑΚΟΣ»
      9. Στην με αριθμό 66/5-4-04 ερώτηση των Βουλευτών κυρίων Σταύρου Σκοπελίτη, Δημητρίου Τσιόγκα και Ιωάννη Γιαννέλη δόθηκε με το υπ’ αριθμ. 18/19-4-04 έγγραφο από τον Υφυπουργό Αγροτικής Ανάπτυξης και Τροφίμων η ακόλουθη απάντηση:
      «Απαντώντας στις παραπάνω ερωτήσεις που κατέθεσαν οι Βουλευτές Κ. Κ. Σ. Σκοπελίτης Τ. Τσιόγκας, Γ. Γιαννέλλης, για τα θέματα της αρμοδιότητάς μας, σας πληροφορούμε τα εξής:
      Η ρύθμιση των υπερπληθυσμών των ειδών της άγριας πανίδας, τα οποία προκαλούν καταστροφές σε γεωργικές καλλιέργειες, γίνεται βάσει της Δασικής Νομοθεσίας - με ειδικά συνεργεία κυνηγών τα οποία συγκροτούνται από την αρμόδια Δασική Αρχή κατόπιν Απόφασης του Γενικού Γραμματέα της οικείας Περιφέρειας.
      Η αντιμετώπιση του προβλήματος στη Λήμνο είναι αρμοδιότητας του Γενικού Γραμματέα Περιφέρειας Βορείου Αιγαίου με τις αρμόδιες Περιφερειακές Υπηρεσίες, ο οποίος και εξέδωσε την με αριθ. πρωτ. 1364/7-4-2004 απόφαση την οποία και σας κοινοποιούμε.
      Όσον αφορά τη χορήγηση αποζημίωσης, σας γνωρίζουμε ότι οι ζημιές αυτές δεν εντάσσονται στην κάλυψη του ΕΛΓΑ, σύμφωνα με τον κανονισμό Ασφάλισης Φυτικής Παραγωγής, ούτε στη χορήγηση οικονομικών ενισχύσεων αρμοδιότητας ΠΣΕΑ, σύμφωνα με τις Κοινοτικές Κατευθυντήριες Γραμμές.
      Ο Υφυπουργός
      Ε. ΜΠΑΣΙΑΚΟΣ»
      10. Στις με αριθμό 54/2-4-04 και 66/5-4-04 ερωτήσεις των Βουλευτών κυρίων Σταύρου Σκοπελίτη, Δημητρίου Τσιόγκα και Ιωάννη Γιαννέλη δόθηκε με το υπ’ αριθμ. 18/19-4-04 έγγραφο από τον Υφυπουργό Αγροτικής Ανάπτυξης και Τροφίμων η ακόλουθη απάντηση:
      «Απαντώντας στις παραπάνω ερωτήσεις που κατέθεσαν οι Βουλευτές κ. κ. Σ. Σκοπελίτης Τ. Τσιόγκας, Γ. Γιαννέλλης, για τα θέματα της αρμοδιότητάς μας, σας πληροφορούμε τα εξής:
      Η ρύθμιση των υπερπληθυσμών των ειδών της άγριας πανίδας, τα οποία προκαλούν καταστροφές σε γεωργικές καλλιέργειες, γίνεται βάσει της Δασικής Νομοθεσίας - με ειδικά συνεργεία κυνηγών τα οποία συγκροτούνται από την αρμόδια Δασική Αρχή κατόπινΑπόφασης του Γενικού Γραμματέα της οικείας Περιφέρειας.
      Η αντιμετώπιση του πρoβλήματoς στη Λήμνο είναι αρμοδιότητας του Γενικού Γραμματέα Περιφέρειας Βορείου Αιγαίου με τις αρμόδιες Περιφερειακές Υπηρεσίες, ο οποίος και εξέδωσε την με αριθ. πρωτ. 1364/7-4-2004 απόφαση την οποία και σας κοινοποιούμε.
      Όσον αφορά τη χορήγηση αποζημίωσης, σας γνωρίζουμε ότι οι ζημιές αυτές δεν εντάσσονται στην κάλυψη του ΕΛΓΑ, σύμφωνα με τον κανονισμό Ασφάλισης Φυτικής Παραγωγής, ούτε στη χορήγηση οικονομικών ενισχύσεων αρμοδιότητας ΠΣΕΑ, σύμφωνα με τις Κοινοτικές Κατευθυντήριες Γραμμές.
      Ο Υφυπουργός
      Ε. ΜΠΑΣΙΑΚΟΣ»
      11. Στην με αριθμό 55/2-4-04 ερώτηση των Βουλευτών κυρίων Δημητρίου Τσιόγκα και Νικολάου Γκατζή δόθηκε με το υπ’ αριθμ. 19/19-4-04 έγγραφο από τον Υφυπουργό Αγροτικής Ανάπτυξης και Τροφίμων η ακόλουθη απάντηση:
      «Απαντώντας στην παραπάνω ερώτηση που κατέθεσαν οι Βουλευτές κύριοι Τ. Τσιόγκας και Ν. Γκατζής, σας πληροφορούμε τα εξής:
      Η εκπόνηση των σχετικών μελετών, καθώς και η εκτέλεση των πάσης φύσεως τεχνικών έργων και εργασιών προστασίας και ανάπτυξης των δημοσίων δασών και δασικών εκτάσεων, ανήκει στην αρμοδιότητα των Δασικών Υπηρεσιών της Περιφέρειας.
      Η έγκριση των παραπάνω προγραμμάτων (που συντάσσονται κάθε έτος ενιαία κατά Νομαρχιακό Διαμέρισμα) και η ιεράρχηση εκτέλεσής τους, ανήκει στην αρμοδιότητα του Νομαρχιακού Συμβουλίου.
      Μέχρι σήμερα δεν έχει ζητηθεί από τους ΟΤΑ της περιοχής η κατασκευή του συγκεκριμένου έργου.
      Στην πλευρά αυτή του Ολύμπου, έχει ήδη κατά το παρελθόν διανοιχτεί σημαντικό μήκος δρόμων, προς εξυπηρέτηση των κατοίκων της περιοχής.
      Ο Υφυπουργός
      Ε. ΜΠΑΣΙΑΚΟΣ»
      12. Στην με αριθμό 35/31-3-2004 ερώτηση του Βουλευτή κ. Φώτη Κουβέλη δόθηκε με το υπ’ αριθμ. 1024307/939/Β0011/19-4-04 έγγραφο από τον Υφυπουργό Οικονομίας και Οικονομικών η ακόλουθη απάντηση:
      «Σε απάντηση του από 31-3-2004 εγγράφου σας, με το οποίο μας διαβιβάστηκε η αριθ. 35/31-3-2004 ερώτηση που κατατέθηκε στη Βουλή από τον Βουλευτή Φώτη Κουβέλη, σας γνωρίζουμε τα εξής:
      Η Βίλα Συγγρού που βρίσκεται εντός του χώρου του Κτήματος Συγγρού, αποτελεί περιουσία του Κληροδοτήματος Ιφιγένειας Ανδρέα Συγγρού που διαχειρίζεται το Διοικητικό Συμβούλιο του ν.π.δ.δ. «Ινστιτούτο Γεωπονικών Επιστημών (Ι.Γ.Ε.)», το οποίο τελεί υπό την εποπτεία του Υπουργείου Αγροτικής Ανάπτυξης και Τροφίμων.
      Το Υπουργείο Οικονομίας και Οικονομικών ασκεί κατά τις διατάξεις του α.ν.2039/1939 την εποπτεία και τον έλεγχο της διοίκησης και διαχείρισης του Κληροδοτήματος και από κοινού με το Υπουργείο Αγροτικής Ανάπτυξης και Τροφίμων, την εποπτεία εκτέλεσης των σκοπών του.
      Όσον αφορά τα θέματα που τίθενται με την ερώτηση, σημειώνουμε ότι δεv άπτoνται των αρμοδιοτήτων του Υπουργείου Οικονομίας και Οικονομικών καθ' όσον α) η κήρυξη ή μη του ακινήτου ως διατηρητέου μνημείου ανήκει στην αποκλειστική αρμοδιότητα του Υπουργείου Πολιτισμού, στο οποίο, επίσης, απευθύνεται η ερώτηση και β) ο σχεδιασμός της χρήσης του κτιρίου ανήκει στην αποκλειστική αρμοδιότητα του ν.π.δ.δ. «Ινστιτούτο Γεωπονικών Επιστημών (Ι.Γ.Ε.)», το οποίο και μόνο, ως διοικητής και διαχειριστής της κοινωφελούς περιουσίας νομιμοποιείται, να αποφασίζει σχετικά, με γνώμονα πάντοτε την εξυπηρέτηση των κοινωφελών σκοπών του, του. Υπουργείου Οικονομίας και Οικονομικών περιοριζομένου στην άσκηση εποπτείας και ελέγχου της νομιμότητας και καθόλου της σκοπιμότητας της από το εν λόγω νομικό πρόσωπο ασκουμένης διοίκησης και διαχείρισης του Κληροδοτήματος.
      Ο Υφυπουργός
      ΠΕΤΡΟΣ ΔΟΥΚΑΣ»
      13. Στην με αριθμό 26/30-3-04 ερώτηση του Βουλευτή κ. Φώτη Κουβέλη δόθηκε με το υπ’ αριθμ. 8Β/19-4-04 έγγραφο από τον Υπουργό Περιβάλλοντος, Χωροταξίας και Δημοσίων Έργων η ακόλουθη απάντηση:
      «Σε απάντηση του (1) σχετικού και όσον αφορά τα θέματα της αρμοδιότητας του ΥΠΕΧΩΔΕ σας πληροφορούμε τα εξής:
      Από το ισχύον Γενικό Πολεοδομικό Σχέδιο Δήμου Υμηττού Νομού Αττικής (ΦΕΚ 144/1990) προβλέπεται η σταδιακή απομάκρυνση της ΠΥΡΚΑΛ και η δημιουργία αθλητικών εγκαταστάσεων, χώρων πολιτιστικών χρήσεων, χρήσεων πρασίνου, δημοτικής αγοράς, και Κέντρου Υγείας.
      Η προώθηση και η υλοποίηση των παραπάνω προβλέψεων μπορεί να γίνει μετά από σχετική πρόταση του οικείου δήμου βάσει της οποίας μπορεί εν συνεχεία να εγκριθούν κατά τις ισχύουσες πολεοδομικές διατάξεις (άρθρο 10 του Ν.3044/2002) οι επιθυμητές και αναγκαίες χρήσεις στον υπόψη χώρο, που θα συμβάλλουν στην αναβάθμιση της ποιότητας ζωής της περιοχής.
      Ο Υπουργός
      Γ. ΣΟΥΦΛΙΑΣ»
      14. Στην με αριθμό 1/23-3-04 ερώτηση του Βουλευτή κ. Μιχάλη Καρχιμάκη δόθηκε με το υπ’ αριθμ. ΥΠΠΟ/ΓΡ.ΑΝ.ΥΤ./Κ.Ε./1 16-4-04 έγγραφο από την Αναπληρωτή Υπουργό Πολιτισμού η ακόλουθη απάντηση:
      «Σχετικά με την υπ’ αριθμ. 1/23-03-2004 ερώτηση του Βουλευτή κ. Μιχάλη Καρχιμάκη, σας επισυνάπτουμε λόγω αρμοδιότητας, την απάντηση της Οργανωτικής Επιτροπής Ολυμπιακών Αγώνων – «ΑΘΗΝΑ 2004» Α.Ε.
      Η Αναπληρωτής Υπουργός
      ΦΑΝΗ ΠΕΤΡΑΛΙΑ-ΠΑΛΛΗ»
      Σημ.: Τα συνημμένα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).
      15. Στην με αριθμό 11/26-3-04 ερώτηση του Βουλευτή κ. Μιχάλη Καρχμάκη δόθηκε με το υπ’ αριθμ. 30590/ΙΗ/13.4.04 έγγραφο από την Υπουργό Εθνικής Παιδείας και Θρησκευμάτων η ακόλουθη απάντηση:
      «Απαντώντας στην ερώτηση με αριθμό 11/26-3-2004, που κατέθεσε ο Βουλευτής κ. Μιχάλης Καρχιμάκης σχετικά με την ανέγερση της Σπουδαστικής Εστίας στην Ιεράπετρα, σας γνωρίζουμε τα εξής:
      Το Εθνικό Ίδρυμα Νεότητας είναι Κοινωφελές Ίδρυμα - Νομικό Πρόσωπο Ιδιωτικού Δικαίου του Ευρύτερου Δημόσιου Τομέα, το οποίο εποπτεύεται από το Υπουργείο Εθνικής Παιδείας και Θρησκευμάτων και έχει ως σκοπό τη - με κατάλληλα μέσα- εξύψωση του ηθικού, μορφωτικού, κοινωνικού και βιοτικού επιπέδου του Ελληνικού λαού, ιδιαίτερα της φοιτητικής - μαθητικής νεολαίας, μέσω μιας σειράς πολιτιστικών, κοινωνικών και εκπαιδευτικών δραστηριοτήτων.
      Στους σκοπούς του Ε.Ι.Ν. εντάσσεται η ίδρυση, η οργάνωση και η λειτουργία Φοιτητικών Εστιών για Φοιτητές και Σπουδαστές της Τριτοβάθμιας Εκπαίδευσης, καθώς και η ίδρυση, η οργάνωση και η λειτουργία Μαθητικών Εστιών και Μαθητικών Κέντρων για μαθητές της Δευτεροβάθμιας Εκπαίδευσης.
      Το E.I.N. είναι επικουρικός φορέας σε θέματα φοιτητικής και σπουδαστικής μέριμνας. Αναλαμβάνει την ευθύνη λειτουργίας των Φοιτητικών - Σπουδαστικών Εστιών, όταν καλείται από τα Πανεπιστήμια και Τ.Ε.Ι. με προγραμματική σύμβαση. Επίσης διαθέτει και ιδιόκτητα κτίρια Φοιτητικών Εστιών, τα οποία και λειτουργεί σε συνεργασία με τα A.E.I. και Τ.Ε.Ι.
      Όσον αφορά στην ανέγερση της Σπουδαστικής Εστίας στην Ιεράπετρα, σας γνωρίζουμε ότι το Ε.Ι.Ν. έκανε αποδεκτή την πρόταση του Δήμου Ιεράπετρας για παραχώρηση οικοπέδου στην περιοχή για την υλοποίηση της εν λόγω ανέγερσης. Η διευθέτηση του θέματος θα αντιμετωπισθεί από τη νέα Διοίκηση.
      Τα συνημμένα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων)
      Η Υπουργός
      ΜΑΡΙΕΤΤΑ ΓΙΑΝΝΑΚΟΥ»
      16. Στην με αριθμό 4/23.3.04 ερώτηση του Βουλευτή κ. Μιχάλη Καρχιμάκη δόθηκε με το υπ’ αριθμ. Β-215 έγγραφο από τον Υπουργό Μεταφορών και Επικοινωνιών η ακόλουθη απάντηση:
      «Σε απάντηση της ερώτησης με αριθμό 4/23-3-04, που κατέθεσε στη Βουλή ο Βουλευτής κ. Μιχάλης Καρχιμάκης, σύμφωνα και με το έγγραφο αριθμ. ΥΠΑ/Δ13/Α/13872/524/6-4-04 της Υπηρεσίας Πολιτικής Αεροπορίας (Υ.Π.Α), σας πληροφορούμε τα παρακάτω:
      Από το Υπουργείο Μεταφορών και Επικοινωνιών έχει ολοκληρωθεί η εκπόνηση του συνολικού θεσμικού πλαισίου, που αφορά στα ιδιωτικά αεροδρόμια στη χώρα μας. Συγκεκριμένα, έχει δημοσιευθεί τόσο το αρχικό Προεδρικό Διάταγμα 158/02 (ΦΕΚ Α΄ 137) «Περί ίδρυσης, κατασκευής, εξοπλισμού, οργάνωσης, διοίκησης, λειτουργίας και εκμετάλλευσης πολιτικών αερολιμένων από φυσικά πρόσωπα, νομικά πρόσωπα ιδιωτικού δικαίου και Οργανισμούς Τοπικής Αυτοδιοίκησης» όσο και η τροποποίηση του που έγινε με το Προεδρικό Διάταγμα 348/03 (ΦΕΚ Α΄ 315).
      Ωστόσο, σύμφωνα με τα τηρούμενα στην Υπηρεσία Πολιτικής Αεροπορίας στοιχεία, παρά την ύπαρξη του εν λόγω θεσμικού πλαισίου, η εταιρεία «ΞΕΝΙΟΣ ΖΕΥΣ» δεν έχει μέχρι σήμερα προβεί στην υποβολή σχετικού αιτήματος, προκειμένου να κινηθεί η απαιτούμενη διαδικασία.
      Ο Υπουργός
      ΜΙΧΑΛΗΣ Κ. ΛΙΑΠΗΣ»
      17. Στην με αριθμό 2/23.3.04 ερώτηση του Βουλευτή κ. Μιχάλη Καρχιμάκη δόθηκε με το υπ’ αριθμ. Φ10035/7645/328/14.4.04 έγγραφο από τον Υπουργό Απασχόλησης και Κοινωνικής Προστασίας η ακόλουθη απάντηση:
      «Απαντώντας στην παραπάνω -σχετική ερώτηση, που κατατέθηκε στη Βουλή από το βουλευτή κ. Μ. Καρχιμάκη, σχετικά με το θέμα των ασφαλισμένων του ΟΑΕΕ- ΤΕΒΕ περιοχής Σητείας Κρήτης, των οποίων οι ασφαλιστικές εισφορές τους παρακρατήθηκαν και υπεξαιρέθηκαν από αρμόδια όργανα του εκεί Γραφείου ΟΑΕΕ-ΤΕΒΕ, σας γνωρίζουμε τα εξής:
      Με τις διατάξεις της παρ.2, του άρθρου 71, του ν.2676/99 δόθηκε η δυνατότητα στους ασφαλισμένους του ΟΑΕΕ- 'ΓΕΒΕ της παραπάνω περιοχής, που έχουν υποβάλλει μήνυση κατά οργάνων του Ταμείου μέχρι 30.11.1998 ή το έχουν δηλώσει με υπεύθυνη δήλωσή τους στο αρμόδιο γραφείο ΟΑΕΕ- ΤΕΒΕ, να καταβάλλουν τις οφειλόμενες ασφαλιστικές τους εισφορές με το ασφάλιστρο του χρόνου στον οποίο ανάγονται, χωρίς πρόσθετα τέλη.
      Με τη διάταξη της παρ.3, του άρθρου 17, του νόμου 3232/04, προβλέπεται ότι οι ασφαλισμένοι, οι οποίοι εμπίπτουν στις διατάξεις της παρ.2, του άρθρου 71, του ν. 2676/99, απαλλάσσονται της καταβολής ασφαλιστικών εισφορών για την κρίσιμη περίοδο μέχρι τέλους Νοεμβρίου 1995, εφόσον έχουν υποβάλλει μήνυση μέχρι τις 30.11.1998 ή και μεταγενέστερα με δήλωσή τους κατά οργάνων του Ταμείου για παρακράτηση και υπεξαίρεση ασφαλιστικών εισφορών τους και έχουν εκδοθεί αμετάκλητες καταδικαστικές αποφάσεις ποινικού δικαστηρίου.
      Οι ασφαλισμένοι δηλαδή της περίπτωσης αυτής, προκειμένου. να αναγvωρίσουν τον αντίστοιχο χρόνο στον ΟΑΕΕ-ΤΕΒΕ, θα πρέπει να υποβάλλουν σχετική προς τούτο αίτηση στο αρμόδιο Γραφείο, συνοδευόμενη από την αμετάκλητη καταδικαστική απόφαση του ποινικού δικαστηρίου και ο Ασφαλιστικός Οργανισμός θα προβεί στην αναγνώριση του χρόνου με την έκδοση διαπιστωτικής πράξης.
      Όσον αφορά τις ασφαλιστικές εισφορές, οι οποίες καταβλήθηκαν σύμφωνα με τις διατάξεις της παρ. 2 του άρθρου 7ι, του ν. 2676/99 θεωρούνται, μετά την έκδοση των αμετάκλητων καταδικαστικών αποφάσεων, ως αχρεωστήτως καταβληθείσες και επιστρέφονται, ενώ όσοι από τους παραπάνω ασφαλισμένους έχουν συνταξιοδοτηθεί μέχρι να καταστούν αμετάκλητες οι δικαστικές οι αποφάσεις, δικαιούνται αναπροσαρμογή του ποσού της σύνταξής τους, βάσει του χρόνου ασφάλισης που αναγνωρίζεται.
      Τέλος σε περίπτωση που δεν έχει εκδοθεί αμετάκλητη καταδικαστική . ποινικού δικαστηρίου, οι oφειλόμενες ασφαλιστικές εισφορές της παραπάνω χρονικής περιόδου, καταβάλλονται σύμφωνα με τις διατάξεις της παρ.2, του άρθρου 71, του ν.2676/99, δηλ. με το ασφάλιστρο που ίσχυε στο χρόνο που ανάγονται, χωρίς πρόσθετα, τέλη.
      Ο Υπουργός
      ΠΑΝΟΣ ΠΑΝΑΓΙΩΤΟΠΟΥΛΟΣ
      18. Στην με αριθμό 3/23.3.04 ερώτηση του Βουλευτή κ. Μιχάλη Καρχιμάκη δόθηκε με το υπ’ αριθμ .ΑΠ/Δ5/ΗΛ/Β/Φ6/10/488/16.4.04 έγγραφο από τον Υπουργό Ανάπτυξης η ακόλουθη απάντηση:
      «Σε απάντηση της υπ' αριθμ. 3 / 23.3.2004 ερώτησης που κατατέθηκε στη Βουλή από το Βουλευτή κ. Μ. Καρχιμάκη και σύμφωνα με την 965/15.4.04 επιστολή του Διευθύνοντα Συμβούλου της ΔΕΗ, σας γνωρίζουμε ότι το Δ.Σ. αυτής ενέκρινε τη συμβιβαστική επίλυση της δικαστικής διαφοράς και συμπεριέλαβε πρόβλεψη ύψους 8,9 εκ. Ευρω κατά τη σύνταξη των οικονομικών καταστάσεων της 31.12.03, που καλύπτει τη σχετική υποχρέωση.
      Συνημμένα υποβάλουμε την ανωτέρω επιστολή του Διευθύνοντα Συμβούλου της ΔΕΗ με την οποία δίδονται αναλυτικά τα ζητούμενα στην ερώτηση στοιχεία.
      Ο Υπουργός
      Δ. ΣΙΟΥΦΑΣ»
      Σημ.: Τα συνημμένα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων)
      19. Στις με αριθμό 7/23.3.04 και 88/6-4-04 ερωτήσεις του Βουλευτή κ. Μιχάλη Καρχιμάκη δόθηκε με το υπ’ αριθμ. 1/8/16.4.04 έγγραφο από τον Υπουργό Περιβάλλοντος Χωροταξίας και Δημοσίων Έργων η ακόλουθη απάντηση:
      «Σε απάντηση των πιο πάνω σχετικών ερωτήσεων του κ. Βουλευτή Λασιθίου με θέμα κατασκευή λιμανιού στη Νότια Κρήτη, σας πληροφορούμε ότι:
      Για τη λιμενική Πολιτική μας στην Κρήτη προσβλέπουμε με το ΥΕΝ και τα συναρμόδια Υπουργεία στην συνεργασία όλων των φορέων, για την ανάπτυξη όλων των λιμανιών και των μαρινών του νησιού τόσο στο βορρά, όσο και στο νότο. 
      Ιδιαίτερα, για το λιμάνι της Ιεράπετρας θεωρούμε ότι αποτελεί μία από τις πύλες εισόδου της χώρας και σε συνεργασία με το Δήμο Ιεράπετρας και τους άλλους φορείς του Νομού, θα σχεδιάσουμε την ανάπτυξή του σε συντονισμό και με την ανάπτυξη τόσο του λιμένος Ηρακλείου όσο και των λοιπών λιμένων της Κρήτης.
      Ο Υπουργός
      Γ. ΣΟΥΦΛΙΑΣ»)
      ΠΡΟΕΔΡΕΥΩΝ (Σωτήρης Χατζηγάκης): Κυρίες και κύριοι συνάδελφοι, θα ήθελα να ανακοινώσω προς το Σώμα το δελτίο των επικαίρων ερωτήσεων της Δευτέρας 26 Απριλίου 2004. 
      Α. ΕΠΙΚΑΙΡΕΣ ΕΡΩΤΗΣΕΙΣ Πρώτου Κύκλου (Άρθρο 130 παράγραφος 4 του Κανονισμού της Βουλής)
      1. Η με αριθμό 19/19.4.2004 επίκαιρη ερώτηση του Βουλευτή του Πανελλήνιου Σοσιαλιστικού Κινήματος κ. Δημήτριου Πιπεργιά προς τον Υπουργό Ανάπτυξης, σχετικώς με την κάλυψη των αναγκών της χώρας σε ηλεκτρική ενέργεια.
      2. Η με αριθμό 35/20.4.2004 επίκαιρη ερώτηση του Βουλευτή του Κομμουνιστικού Κόμματος Ελλάδας κ. Αντωνίου Σκυλλάκου προς τους Υπουργούς Αγροτικής Ανάπτυξης και Τροφίμων, Δικαιοσύνης, σχετικώς με την παύση των αγωγών του Οργανισμού Σιδηροδρόμων Ελλάδος κατά των αγροτών για αδικήματα που φέρονταν ότι εκτέλεσαν κατά τις αγροτικές κινητοποιήσεις.
      3. Η με αριθμό 28/20.4.2004 επίκαιρη ερώτηση του Βουλευτή του Συνασπισμού Ριζοσπαστικής Αριστεράς κ. Φώτη Κουβέλη προς τον Υπουργό Εξωτερικών, σχετικώς με την προστασία των Προσωπικών Δεδομένων των Ευρωπαίων Πολιτών που ταξιδεύουν αεροπορικώς στις Ηνωμένες Πολιτείες της Αμερικής.
      Β. ΕΠΙΚΑΙΡΕΣ ΕΡΩΤΗΣΕΙΣ Δεύτερου Κύκλου (Άρθρο 130 παράγραφος 4 του Κανονισμού της. Βουλής)
      1. Η με αριθμό 31/20.4.2004 επίκαιρη ερώτηση του Βουλευτή του Πανελλήνιου Σοσιαλιστικού Κινήματος κ. Ιωάννη Μαγκριώτη προς τον Υπουργό Περιβάλλοντος, Χωροταξίας και Δημοσίων Έργων,  σχετικώς με την πορεία υλοποίησης των μεγάλων συγκοινωνιακών έργων στη Θεσσαλονίκη.
      2. Η με αριθμό 34/20.4.2004 επίκαιρη ερώτηση του Βουλευτή του Κομμουνιστικού Κόμματος Ελλάδας κ. Ιωάννη Πατσιλινάκου προς τους Υπουργούς Απασχόλησης και Κοινωνικής Προστασίας, Οικονομίας και Οικονομικών, σχετικώς με την κατάργηση από τις συντάξεις της ειδικής εισφοράς υπέρ του Λογαριασμού Αλληλεγγύης Φορέων Κοινωνικής Ασφάλισης (ΛΑΦΚΑ).
      3. Η με αριθμό 36/20.4.2004 επίκαιρη ερώτηση του Βουλευτή του Συνασπισμού Ριζοσπαστικής Αριστεράς κ. Αλέξανδρου Αλαβάνου προς τον Υπουργό Εξωτερικών, σχετικώς με την έκτιση του υπολοίπου της ποινής στην Ελλάδα, Έλληνα κρατούμενου στις Αιγυπτιακές Φυλακές.
      Κυρίες και κύριοι συνάδελφοι, αυτές οι επίκαιρες ερωτήσεις θα συζητηθούν την Τρίτη 27 Απριλίου 2004 και ώρα 18.00΄.
      Επίσης έχω την τιμή να ανακοινώσω προς το Σώμα ότι ο Βουλευτής Καρδίτσας κ. Νικόλαος Σαλαγιάννης υπέβαλε επιστολή προς την Πρόεδρο της Βουλής σχετική με το επαγγελματικό ασυμβίβαστο κατά το άρθρο 57 παράγραφος 1 του Συντάγματος.
      	Η προαναφερθείσα επιστολή θα καταχωρισθεί στα Πρακτικά της σημερινής συνεδρίασης.
      	(Η προαναφερθείσα επιστολή καταχωρίζεται στα Πρακτικά και έχει ως εξής:
      (Η προαναφερθείσα επιστολή ευρίσκεται στο τεύχος των Πρακτικών της Βουλής)
      ΠΡΟΕΔΡΕΥΩΝ (Σωτήρης Χατζηγάκης): Κυρίες και κύριοι συνάδελφοι, εισερχόμαστε στη συζήτηση των 
      ΕΠΙΚΑΙΡΩΝ ΕΡΩΤΗΣΕΩΝ
      Πρώτη είναι η με αριθμό 38/20.4.2004 επίκαιρη ερώτηση του Βουλευτή του Πανελλήνιου Σοσιαλιστικού Κινήματος κ. Λάζαρου Λωτίδη προς τον Υπουργό Εθνικής Άμυνας, σχετικώς με τις κρίσεις των Ανώτατων Αξιωματικών των Ενόπλων Δυνάμεων κλπ. 
      Το ειδικότερο περιεχόμενο της επίκαιρης ερωτήσεως του κυρίου συναδέλφου έχει ως εξής:
      «α. Τις προηγούμενες μέρες γίναμε μάρτυρες της μαζικής αποστράτευσης όλης της επιχειρησιακής ηγεσίας των Ενόπλων Δυνάμεων, αλλά και των υπεύθυνων –και των τριών κλάδων- για το σχεδιασμό και την οργάνωση της υποστήριξης από τις Ένοπλες Δυνάμεις των Ολυμπιακών Αγώνων και ιδιαίτερα της ασφάλειας.
      β. ‘Εντονη ταυτόχρονα συζήτηση γίνεται για την επαγγελματική επάρκεια ορισμένων προαχθέντων αξιωματικών.
      γ. Παρά τις περί του αντιθέτου διακηρύξεις της η Κυβέρνηση φαίνεται ότι επαναφέρει τη λογική περασμένων δεκαετιών, προσπαθώντας να διαμορφώσει πολιτικά ομοιογενή στρατιωτική ηγεσία, εφαρμόζοντας κομματικά κριτήρια κατά τις κρίσεις. Η πολιτική αυτή κοστίζει στην επιχειρησιακή ικανότητα των Ενόπλων Δυνάμεων και αδικεί τα αποτελέσματα της δουλειάς των καθ’ όλα άξιων αξιωματικών και των τριών όπλων. 
      δ. Είναι προφανές ότι το επιχείρημα της αποσυμφόρησης της επετηρίδας δεν ευσταθεί, καθότι μετά τις αποστρατείες των Ανωτάτων Αξιωματικών και των τριών κλάδων, αυτές δεν συνεχίστηκαν και στους επόμενους βαθμούς.
      Σε μια δύσκολη περίοδο, με τις υπάρχουσες εξελίξεις στο Κυπριακό και στις ελληνοτουρκικές σχέσεις, με την αστάθεια στη ζώνη των Βαλκανίων και τη Μέση Ανατολή, με την επιβεβλημένη ανάγκη ασφαλούς διεξαγωγής των Ολυμπιακών Αγώνων, η χώρα έχει ανάγκη από την υψηλού βαθμού συσπείρωση των στελεχών των Ενόπλων Δυνάμεων και την απόλυτη εδραίωση σ’ αυτά του αισθήματος της αξιοκρατίας.
      Ερωτάται ο κύριος Υπουργός: 
      α. Με ποια κριτήρια προωθήθηκε η διαδικασία των κρίσεων.
      β. Γιατί αποστρατεύτηκε ταυτόχρονα όλη η επιχειρησιακή ηγεσία και συγκεκριμένα ο Διοικητής Στρατιάς, ο Αρχηγός Στόλου, ο Αρχηγός ΑΤΑ, οι Διοικητές των Διακλαδικών Στρατηγείων (ΑΣΔΕΝ, Δ΄ Σ.Σ.) και οι Υπαρχηγοί των Επιτελείων.». 
      Παρακαλείται ο αρμόδιος Υφυπουργός Εθνικής Άμυνας κ. Μιχαλολιάκος να λάβει το λόγο για τρία λεπτά.
      ΒΑΣΙΛΕΙΟΣ ΜΙΧΑΛΟΛΙΑΚΟΣ (Υφυπουργός Εθνικής Άμυνας): Κύριε Πρόεδρε, κύριοι συνάδελφοι, το ανθρώπινο δυναμικό είναι η κύρια δύναμη στην οποία στηρίζεται η Κυβέρνηση -και κατ’ επέκταση η πολιτική ηγεσία του Υπουργείου Εθνικής Άμυνας- για να υλοποιήσει τη μεγάλη της πολιτική και ηθική δέσμευση απέναντι στον ελληνικό λαό για δημιουργία σύγχρονων και αξιόμαχων Ενόπλων Δυνάμεων, οι οποίες θα ανταποκρίνονται πλήρως στον εθνικό και θεσμικό τους ρόλο. 
      Θέλω να τονίσω με έμφαση και για τον αγαπητό συνάδελφο που έκανε την ερώτηση, αλλά και για το σύνολο του ελληνικού λαού, ότι η εποχή της κομματικής ομηρίας των εργαζομένων έληξε οριστικά με ισχυρή εντολή του ελληνικού λαού στις 7 Μαρτίου.
      Ο κύριος συνάδελφος γνωρίζει το ίδιο καλά μ΄ εμένα ότι οι κρίσεις και οι προαγωγές των αξιωματικών των Ενόπλων Δυνάμεων γίνονται κάθε χρόνο σύμφωνα με τις διατάξεις του ν. 2439/96. Και το 1996 βεβαίως που ψηφίστηκε ο νόμος, κυβέρνηση ήταν η απελθούσα κυβέρνηση, και στην οποία συμμετείχε και ο κ. Λωτίδης. 
      Γνωρίζει πολύ καλά ότι φέτος οι κρίσεις έγιναν με αξιοκρατικά κριτήρια και πάντως χωρίς καμία παρέμβαση της πολιτικής ηγεσίας. Γνωρίζει πολύ καλά ότι οι κρίσεις των ανωτάτων αξιωματικών έγιναν από τις ηγεσίες των κλάδων, από την ηγεσία των Ενόπλων Δυνάμεων, τη θητεία των οποίων παρέτεινε η προηγούμενη κυβέρνηση. Και είμαι βέβαιος ότι εκρίθησαν όλοι οι ανώτατοι αξιωματικοί με αξιοκρατικά κριτήρια.
      Εμείς δεν απομακρύναμε την ηγεσία των Ενόπλων Δυνάμεων, γιατί το κράτος έχει συνέχεια, γιατί η αξιοκρατία πρέπει να αποδεικνύεται στις πράξεις και όχι στα λόγια. Εμείς δεν επιστρέψαμε στρατιά αποστράτων. Ελπίζω να μη χρειαστεί στη δευτερολογία μου να πω άλλα.
      Επίσης όλοι οι αξιωματικοί που εκρίθησαν με αξιοκρατία γνωρίζουν ότι έχουν πια τη δυνατότητα να προσφύγουν και στα ανώτατα συμβούλια και στα δικαστήρια και βέβαια γνωρίζουν τη ρητή εντολή της πολιτικής ηγεσίας ότι θα υλοποιηθούν οι αποφάσεις των δικαστηρίων.
      Βεβαίως θα έπρεπε να γνωρίζει ο κύριος συνάδελφος πως σε ό,τι αφορά στους Ολυμπιακούς Αγώνες και βεβαίως στην επιχειρησιακή μας δυνατότητα, δεν χρειάζεται μονοπώλιο από καμία παράταξη. Όλοι έχουμε την ίδια ευαισθησία  και το ίδιο χρέος. Και θέλω να τονίσω με έμφαση ότι με καλή συνεργασία όλων των εμπλεκομένων φορέων έχουμε τη δυνατότητα να διοργανώσουμε τους ασφαλέστερους Ολυμπιακούς Αγώνες. Ενισχύεται αυτή η δυνατότητά μας. 
      Θέλω να εκφράσω την εκτίμηση της πολιτικής ηγεσίας και σ΄ εκείνους που τερμάτισαν ευδοκίμως την υπηρεσία τους στις Ένοπλες Δυνάμεις, αλλά και σε εκείνους που προήχθησαν. Η αξιοκρατία πια και η διαφάνεια είναι η μεγάλη μας δέσμευση. 
      Γνωρίζετε, κύριε συνάδελφε, ότι ο ελληνικός λαός χρηματοδοτεί από το υστέρημά του, με γενναιότητα και αγόγγυστα, ώστε να έχουμε ισχυρές Ένοπλες Δυνάμεις, ισχυρή αποτρεπτική δυνατότητα, τη δύναμη ειρήνης και όχι τη δημιουργία νεόπλουτων. Αυτή η εποχή, λοιπόν, της αδιαφάνειας και της κομματικής ομηρίας έληξε. Χτίζουμε με βασικό συνεργάτη το ανθρώπινο δυναμικό των Ενόπλων Δυνάμεων, τη νέα εποχή, την αξιοκρατία και τη διαφάνεια. 
      ΠΡΟΕΔΡΕΥΩΝ (Σωτήρης Χατζηγάκης): Ευχαριστούμε, κύριε Υπουργέ. 
      Ο Βουλευτής του Πανελληνίου Σοσιαλιστικού Κινήματος κ. Λάζαρος Λωτίδης έχει το λόγο. 
      ΛΑΖΑΡΟΣ ΛΩΤΙΔΗΣ: Ευχαριστώ, κύριε Πρόεδρε. 
      Άκουσα με προσοχή τα όσα είπε ο Υπουργός για το θέμα της ερώτησης, για τις κρίσεις των ανώτατων στελεχών στις Ένοπλες Δυνάμεις. Ειλικρινά, αγαπητέ συνάδελφε, θα ευχόμουν τα πράγματα να είναι έτσι όπως τα είπατε, για να τα προσυπέγραφα και εγώ. Και δεν είναι ευχάριστη  η θέση να υποχρεούται κάποιος από τα πράγματα, από τις εξελίξεις και από τις επιλογές -και με τον τρόπο με τον οποίο τις κάνατε- να καταφύγει σε μια επίκαιρη ερώτηση εγκαλώντας την πολιτική ηγεσία ή ελέγχοντά την για τον τρόπο με τον οποίο έκανε τις επιλογές. 
      Για να γίνω πιο σαφής και πιο συγκεκριμένος, έρχομαι στο «δια ταύτα». Αναφέρεται στην ερώτησή μου, μεταξύ των άλλων, ότι αποστρατεύσατε όλη την επιχειρησιακή ηγεσία και γνωρίζετε το ίδιο καλά μ΄ μένα τι ακριβώς εννοώ. Αυτό δεν έχει συμβεί στα τελευταία είκοσι – τριάντα χρόνια, δεν ξέρω πόσα, δηλαδή εν μία νυκτί όλη η επιχειρησιακή ηγεσία που μπορεί να δημιουργήσει κινδύνους για την επιχειρησιακή ικανότητα των Ενόπλων Δυνάμεων, να τίθεται εκτός στρατεύματος και ταυτόχρονα αυτοί οι οποίοι ήταν εντεταλμένοι να σχεδιάσουν και να ολοκληρώσουν τα θέματα ασφάλειας των Ολυμπιακών Αγώνων. 
      Βεβαίως υπάρχουν ικανοί και άξιοι αξιωματικοί στις Ένοπλες Δυνάμεις, οι οποίοι μπορούν να ανταποκριθούν. Δεν αμφιβάλλει κανένας πάνω σ’ αυτό και η χώρα μας έχει προετοιμαστεί και θα διοργανώσει –όπως είπατε και εσείς- πραγματικά άρτιους και ασφαλείς Ολυμπιακούς Αγώνες. 
      Από ‘κει και πέρα, αγαπητέ συνάδελφε, όσον αφορά στο θέμα της αξιοκρατίας, ξέρετε ότι η αξιοκρατία είναι μία έννοια πολύ σαφής και πολύ συγκεκριμένη και προσδιορίζονται από το νόμο ποια είναι τα κριτήρια. Γνώσεις, επιχειρησιακή ικανότητα, υπηρεσίες σε επιτελικές και επιχειρησιακές θέσεις, ξένες γλώσσες κλπ. Η πλειοψηφία, λοιπόν, των όσων αποστρατεύτηκαν από τις ανώτατες βαθμίδες, έχουν πολύ περισσότερα τυπικά και ουσιαστικά προσόντα, όταν ανοίξετε το φάκελό τους, από αυτούς οι οποίοι προήχθησαν. Δηλαδή προήχθησαν άνθρωποι οι οποίοι είχαν λιγότερα προσόντα. 
      Βεβαίως ενδεικτικό του πράγματος είναι το γεγονός ότι στο οικονομικό -παραδείγματος χάριν- και στο στρατολογικό αποστρατεύθηκαν οι δύο επικεφαλής γιατί φαίνεται ότι δεν ήταν αρεστοί –εν πάση περιπτώσει δεν ξέρω για ποιους λόγους ακριβώς- και βεβαίως δεν αντικαταστάθηκαν από ομοιόβαθμούς τους γιατί δεν μπορούσαν να προαχθούν κάποιοι. Αυτό είναι δείγμα του τρόπου με τον οποίο το αντιμετωπίζετε. 
      (Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
      Τώρα όσον αφορά στα περί κομματικών κρίσεων, θα σας έλεγα μόνο το εξής, για να κλείσω και δεν είναι εύκολο κάποιος να λέει ότι γίνονται κομματικές κρίσεις στις Ένοπλες Δυνάμεις. Όλοι όσοι υπηρέτησαν με τον ένα ή τον άλλο τρόπο σε θέσεις ευθύνης….
      ΠΡΟΕΔΡΕΥΩΝ (Σωτήρης Χατζηγάκης): Ολοκληρώστε, κύριε συνάδελφε, έχετε υπερβεί το χρόνο σας. 
      ΛΑΖΑΡΟΣ ΛΩΤΙΔΗΣ: Τελειώνω, κύριε Πρόεδρε και ευχαριστώ για την ανοχή σας. 
      Στο παρελθόν, λοιπόν, ήταν σε θέσεις ευθύνης δίπλα σε Υφυπουργούς, Υπουργούς του ΠΑΣΟΚ, όλοι αυτοί και δεν είναι τυχαίο ότι αποστρατεύθηκαν, αφού είχαν φθάσει στις ανώτατες θέσεις και όλοι όσοι υπηρέτησαν στις ίδιες θέσεις σε Υφυπουργούς και Υπουργούς της Νέας Δημοκρατίας, κρίθηκαν και συνεχίζουν. Για τους μεν η υπηρεσία δίπλα σε Υπουργούς και σε θέσεις ευθύνης είναι κομματισμός και για τους άλλους είναι τίτλος τιμής; 
      Νομίζω πως γνωρίζουν καλύτερα και από ‘σας και από μένα οι αξιωματικοί και οι άνδρες των Ενόπλων Δυνάμεων το τι ακριβώς συμβαίνει.
      	Εμείς, το ΠΑΣΟΚ συνολικά, όλα αυτά τα χρόνια υπηρετήσαμε στο Υπουργείο Εθνικής Άμυνας με πραγματικό αίσθημα ευθύνης και με την αξιοκρατία να είναι στην προμετωπίδα…
      	ΠΡΟΕΔΡΕΥΩΝ (Σωτήρης Χατζηγάκης): Κύριε συνάδελφε, τελειώσατε.
      	Ο κύριος Υπουργός έχει το λόγο για δύο λεπτά.
      	ΒΑΣΙΛΕΙΟΣ ΜΙΧΑΛΟΛΙΑΚΟΣ (Υφυπουργός Εθνικής Άμυνας): Δεν ήλπιζα ότι το ΠΑΣΟΚ θα επικροτούσε την πολιτική μας. Γι’ αυτό χρειάζεται πολιτική γενναιότητα την οποία δεν διαθέτει. Η πολιτική μας πάντως εμπνέει και διαπερνά το σύνολο του προσωπικού των Ενόπλων Δυνάμεων, στρατιωτικού και πολιτικού. Ένα πολύ μεγάλο ποσοστό απ’ αυτό αιφνιδιάζεται πολύ θετικά. Δεν περίμενα, λοιπόν, να το επικροτήσετε αλλά τουλάχιστον περίμενα την ευφυή σιωπή σας. Η σιωπή είναι χρυσός. Θα ήταν μία παθητική στήριξη, αν θέλετε και θα έπρεπε να γνωρίζετε, γιατί θητεύσατε στο Υπουργείο Εθνικής Άμυνας, ότι η αποστρατεία του αρχηγού του οικονομικού, στην οποία αναφερθήκατε, ήταν υποχρεωτική από το νόμο. Δεν θα περίμενα αυτήν τη μομφή εναντίον της ηγεσίας των Ενόπλων Δυνάμεων…
      ΛΑΖΑΡΟΣ ΛΩΤΙΔΗΣ: Όχι στην ηγεσία.
      ΒΑΣΙΛΕΙΟΣ ΜΙΧΑΛΟΛΙΑΚΟΣ (Υφυπουργός Εθνικής Άμυνας): …την οποία εσείς επιλέξατε επιστρέφοντας και αξιωματικό από την αποστρατεία, ανανεώσατε τη θητεία του και τώρα μας αποδίδετε αυτά τα κίνητρα. Η παρέμβασή σας μου θυμίζει το: «Φωνάζει ο κλέφτης για να φοβηθεί ο νοικοκύρης». Εμείς θα επιμείνουμε μέχρι τέλους στην αξιοκρατία. Είναι το μεγάλο μας χρέος, είναι και η προσδοκία του ελληνικού λαού.
      Θέλετε να σας πω τι κάνατε εσείς; Δεν ήλθαμε ως κριτές του παρελθόντος, ήλθαμε ως δημιουργοί ενός καλύτερου μέλλοντος. Ξέρετε πόσοι αρχαιότεροι  αποστρατεύθηκαν για να γίνει ο κ. Αποστολάκης; Δεκαοκτώ. Για να γίνει ο κ. Τάπας εικοσιοκτώ αρχαιότεροι, για να γίνει ο κ. Μαυράκης πενήντα εννιά. Διαλύθηκε η Αεροπορία και επανιδρύθηκε κι εμείς τη στηρίζουμε. Θέλετε να σας πω ότι όλοι οι υπασπιστές των προηγούμενων Υπουργών Εθνικής Άμυνας προήχθησαν; 
      ΛΑΖΑΡΟΣ ΛΩΤΙΔΗΣ: Στους ανώτατους βαθμούς αποστρατεύθηκαν όλοι.
      ΒΑΣΙΛΕΙΟΣ ΜΙΧΑΛΟΛΙΑΚΟΣ (Υφυπουργός Εθνικής Άμυνας): Ενημερωθείτε καλύτερα. Θα είναι χρήσιμο για σας και για την ανασυγκρότησή σας. Θα έπρεπε να εκτιμήσετε τουλάχιστον το γεγονός ότι μία ολόκληρη στρατιά αδίκως αποστρατευθέντων στο παρελθόν μένουν με την πίκρα ότι δεν επιστρέφουν και είναι μία μεγάλη, γενναία πολιτική απόφαση υπέρ του μέλλοντος των Ενόπλων Δυνάμεων, υπέρ της αξιοκρατίας η οποία πρέπει να εμπεδωθεί. Αν δεν μπορείτε να το στηρίξετε αυτό, τουλάχιστον ας υπάρχει η σιωπή σας. 
      ΠΡΟΕΔΡΕΥΩΝ (Σωτήρης Χατζηγάκης): Κύριοι συνάδελφοι, θα ήθελα να ανακοινώσω στο Σώμα ότι ο Βουλευτής Επικρατείας κ. Μάνος ζητεί άδεια ολιγοήμερης απουσίας για να μεταβεί στο εξωτερικό από τις 25 Απριλίου έως τις 3 Μαΐου. 
      Η Βουλή εγκρίνει;
      ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.
      ΠΡΟΕΔΡΕΥΩΝ (Σωτήρης Χατζηγάκης): Συνεπώς η Βουλή ενέκρινε τη ζητηθείσα άδεια.
      Η με αριθμό 32/20-4-2004 επίκαιρη ερώτηση του Βουλευτή του Κομμουνιστικού Κόμματος Ελλάδας κ. Δημητρίου Τσιόγκα προς τον Υπουργό Αγροτικής Ανάπτυξης και Τροφίμων, σχετικώς με τη λήψη μέτρων κατά της αισχροκέρδειας των καπνεμπόρων σε βάρος των καπνοπαραγωγών κ.λπ., διαγράφεται λόγω κωλύματος του Υπουργού.
      Θα συζητηθεί η με αριθμό 30/20-4-2004 επίκαιρη ερώτηση του Βουλευτή του Συνασπισμού Ριζοσπαστικής Αριστεράς κ. Αθανασίου Λεβέντη προς τους Υπουργούς Δημόσιας Τάξης, Περιβάλλοντος, Χωροταξίας και Δημοσίων Έργων, σχετικώς με τη λήψη μέτρων περιορισμού των τροχαίων ατυχημάτων κλπ.
      Η επίκαιρη ερώτηση του κ. συναδέλφου έχει ως εξής: 
      «Η φετινή έξοδος του Πάσχα, όπως και όλες οι προηγούμενες μεγάλες έξοδοι, συνοδεύτηκε από υπερβολικό αριθμό θυμάτων στην άσφαλτο. 45 νεκροί, 10 περισσότεροι από πέρυσι, εκατοντάδες τραυματίες, δεκάδες από αυτούς βαρύτατα, με συνέπεια να ακολουθούν και άλλοι, μη συνυπολογιζόμενοι θάνατοι στα νοσοκομεία.
      Τα αίτια γνωστά και χιλιοειπωμένα: Μη τήρηση των κανόνων κυκλοφορίας με κυριότερη την υπερβολική ταχύτητα, υπό την επίδραση ή όχι οινοπνεύματος. Υπερκόπωση και ύπνος κατά την οδήγηση. Κακή κατάσταση του οδικού δικτύου, ιδιαίτερα σε ορισμένα τμήματά του που έχουν χαρακτηριστεί σαν εθνικές καρμανιόλες. Ανεπαρκής αστυνόμευση. Καθυστέρηση στη διακομιδή και αντιμετώπιση των τραυματιών στα νοσοκομεία κ.α.
      Προφανώς τα τροχαία και τα θύματά τους δεν περιορίζονται μόνο στις μεγάλες εξόδους. Δυστυχώς είναι καθημερινό φαινόμενο και απειλούν τη ζωή τόσο των εποχούμενων όσο και των πεζών. Η χώρα μας εξακολουθεί να διατηρεί τα πρωτεία στην Ευρώπη σε αυτήν την ανθρωποθυσία που μόνο η Πορτογαλία συναγωνίζεται.
      Επειδή το φαινόμενο είναι σταθερό και επαναλαμβανόμενο, επειδή τα διάφορα μέτρα αποδεικνύονται ανεπαρκή και αναποτελεσματικά.
      Ερωτώνται οι κύριοι Υπουργοί: 
      Δημόσιας Τάξης: Γιατί δεν εφαρμόζονται επαρκή μέτρα ή δεν αποδίδουν στη χώρα μας; Τι πρόσθετα μέτρα προτίθεται να λάβει ώστε να περιοριστούν τα τροχαία ατυχήματα και τα συνακόλουθα θύματά τους σε πρώτη φάση, τουλάχιστον στα αντίστοιχα επίπεδα των ανεπτυγμένων ευρωπαϊκών χωρών;
      Περιβάλλοντος, Χωροταξίας και Δημοσίων Έργων: Τι μέτρα προτίθεται να λάβει για τη βελτίωση του οδικού δικτύου, ιδιαίτερα στα πλέον φθαρμένα και επικίνδυνα τμήματα των μεγάλων εθνικών οδών, καθώς και την καλύτερη σήμανση και φωτισμό τους;»
      Ο Υπουργός κ. Χρήστος Μαρκογιαννάκης έχει το λόγο για τρία λεπτά. 
      ΧΡΗΣΤΟΣ ΜΑΡΚΟΓΙΑΝΝΑΚΗΣ (Υφυπουργός Δημόσιας Τάξης): Κύριε Πρόεδρε, κύριε συνάδελφε, στις διαπιστώσεις δεν θα διαφωνήσουμε. Δυστυχώς κάθε χρόνο θρηνούμε χιλιάδες νεκρούς. Έχουμε πολλαπλάσιους τραυματίες, υλικές καταστροφές με ό,τι σημαίνει αυτό για τους παθόντες, για τις οικογένειές τους, αλλά και για την εθνική οικονομία. Δεν θέλω να μπω στη διαδικασία απαρίθμησης των αιτίων που προκαλούν τα ατυχήματα. Άλλωστε έχουν χιλιοειπωθεί, είναι γνωστά. Δυστυχώς βλέπουμε ότι το κακό δεν λέει να σταματήσει. 
      Δεν είναι εύκολη υπόθεση. Το πρόβλημα είναι πολύπλοκο, είναι πολυσύνθετο και χρειάζεται μια ιδιαίτερη προσπάθεια για να μπορέσουμε να έχουμε μια σημαντική μείωση έτσι που να μην είναι η χώρα μας στη θέση που είναι, όσον αφορά την Ευρωπαϊκή Ένωση. 
      Υπήρξε μια διακομματική επιτροπή όπου συζήτησε το πρόβλημα και κατέθεσε ένα πόρισμα. Σήμερα λειτουργεί διυπουργική επιτροπή οδικής ασφάλειας από έξι Υπουργούς. Εφαρμόζεται το πενταετές πρόγραμμα με στόχο τη μείωση κατά 20% στην πενταετία 2001-2005 των θανατηφόρων τροχαίων ατυχημάτων και με στόχο να μειωθούν κατά 40% μέχρι το 2015. 
      Είναι αλήθεια ότι τα τελευταία χρόνια υπήρξε μια μείωση ιδιαίτερα, όσον αφορά τα θανατηφόρα. Ενώ το 2000 είχαμε δύο χιλιάδες εκατόν τρεις νεκρούς, το 2001 κατέβηκαν στους χίλιους εννιακόσιους έντεκα, το 2002 κατέβηκαν στους χίλιους εξακόσιους πενήντα πέντε, το 2003 κατέβηκαν στους χίλιους εξακόσιους επτά και φέτος το πρώτο τρίμηνο υπήρξε μια μείωση κατά τριάντα πέντε νεκρούς σε σχέση με την αντίστοιχη περσινή περίοδο. Υπάρχει, λοιπόν, μια τάση μείωσης των θανατηφόρων ατυχημάτων τα τελευταία χρόνια.
      Το μεγάλο πρόβλημα βέβαια παρατηρείται στις μεγάλες εξόδους, τα τριήμερα, τα τετραήμερα, στις γιορτές που τότε πράγματι θρηνούμε εκατόμβες. Ιδιαίτερα φέτος είχαμε περισσότερο αυξημένη έξοδο από τα μεγάλα αστικά κέντρα. Υπολογίστηκε ότι περίπου 10% με 12% περισσότερα οχήματα, σε σχέση με την περσινή περίοδο, έφυγαν φέτος από την Αθήνα και τη Θεσσαλονίκη, με συνέπεια βέβαια αυτή η αυξημένη κίνηση να δημιουργήσει και αυξημένους κινδύνους όσον αφορά τα ατυχήματα. 
      Οφείλω να σας πω, επειδή αναφέρεται ένα νούμερο σαράντα πέντε νεκρών, ότι η στατιστική προσδιορίζεται κατά τρόπο διαφορετικό. Πιάνουμε ολόκληρο το δεκαπενθήμερο από την Κυριακή προ του Πάσχα μέχρι την Κυριακή μετά το Πάσχα, από του Λαζάρου μέχρι του Θωμά. Και αυτό το δεκαπενθήμερο συγκρινόμενο με το δεκαπενθήμερο του 2003 μας έδωσε σχετικώς καλή εικόνα παρά το γεγονός ότι είχαμε αυτήν την αυξημένη κίνηση. Δηλαδή είχαμε λιγότερα τροχαία με μόλις 0,5% αυξημένο το νούμερο στους νεκρούς. Πέρυσι είχαμε εβδομήντα έναν νεκρούς, φέτος είχαμε εβδομήντα δύο νεκρούς. Αν ληφθεί υπόψη όμως ότι όλο αυτό το δεκαπενθήμερο είχαμε αυξημένη κίνηση όπως είπα προηγουμένως, καταλαβαίνετε δεν πήγε τόσο άσχημα –πάντα συγκριτικά- παρά το γεγονός ότι και ένας νεκρός να υπάρχει είναι μια τραγωδία. 
      ΠΡΟΕΔΡΕΥΩΝ (Σωτήρης Χατζηγάκης): Ευχαριστούμε, κύριε Υπουργέ.
      Το λόγο έχει ο κ. Λεβέντης για δύο λεπτά.
      ΑΘΑΝΑΣΙΟΣ ΛΕΒΕΝΤΗΣ: Θα έλεγα και ένας νεκρός να υπάρχει, κύριε Υπουργέ, πάμε άσχημα. Βέβαια φαίνεται να ευημερούν κάπως οι αριθμοί, έτσι όπως τους παρουσιάσατε. Δυστυχώς, όμως, η πραγματικότητα είναι σκληρή. Ασφαλώς υπάρχει κάποια σχετική πρόοδος, αλλά όταν δούμε ότι η Γαλλία που είχε σαφώς μικρότερο αριθμό νεκρών από τροχαία τους μείωσε μέσα σε δύο χρόνια κατά 21%, ενώ εμείς κατά 2,9%, δεν μπορούμε να είμαστε ικανοποιημένοι. Τα αίτια είναι γνωστά και χιλιοειπωμένα, όπως είπατε εσείς -και το ξέρουμε όλοι- αλλά το πρόβλημα είναι γιατί δεν προχωράμε, γιατί δεν βελτιώνεται η κατάσταση. Αν αυτή τη στιγμή βγει κάποιος έξω θα δει ότι κινδυνεύει να παρασυρθεί από τα δίκυκλα που κυκλοφορούν ασύδοτα στα πεζοδρόμια. Αν οδηγήσει θα δει πως σε οποιοδήποτε δρόμο και αν πορευθεί, χιλιάδες αυτοκίνητα θα παραβιάζουν όλους τους κανόνες. Αυτό σημαίνει ότι εμείς δεν τηρούμε τους κανόνες και οι στατιστικές λένε ότι κατά 89% τα τροχαία οφείλονται στον ανθρώπινο παράγοντα. Και εδώ υπάρχει θέμα, γιατί δεν υπάρχει αγωγή κυκλοφοριακή από τα σχολεία, κυκλοφοριακή εκπαίδευση και δεν τηρούνται οι κανόνες. Και ξέρουμε ακόμα καλά πώς παίρνουν το δίπλωμα πολλοί οδηγοί και πώς οι οδικές παραβάσεις ξεπερνιώνται σαν κάτι ασήμαντο. Είναι ένα καίριο φαινόμενο που αφορά τη ζωή του τόπου μας. Θρηνούμε κάθε χρόνο χιλιάδες θύματα. Και δεν είναι μόνο αυτοί οι θάνατοι που καταγράφονται. Υπάρχουν και πολλοί άλλοι τραυματίες που πεθαίνουν στα νοσοκομεία αργότερα ύστερα από μέρες ή εβδομάδες και που δεν καταγράφονται όπως συμβαίνει στις στατιστικές των άλλων χωρών. Επομένως δεν μπορούμε να είμαστε ικανοποιημένοι. Πρέπει να κινητοποιηθούμε, να πάρουμε μέτρα και τουλάχιστον να μη φθάνουμε στο σημείο να πηγαίνουν οι κάμερες στον τόπο του ατυχήματος και να δείχνουν το φρικιαστικό φαινόμενο,. μιάμιση ώρα να αγωνιούν οι τραυματίες και οι συνοδοί τους, ενώ ασθενοφόρο δεν έχει πάει ακόμη. Αυτά θα έπρεπε να είχαν ξεπεραστεί προ πολλού και πρέπει άμεσα να αντιμετωπισθούν.
      ΠΡΟΕΔΡΕΥΩΝ (Σωτήρης Χατζηγάκης): Ευχαριστούμε πολύ.
      Ο κύριος Υπουργός έχει το λόγο για δύο λεπτά.
      ΧΡΗΣΤΟΣ ΜΑΡΚΟΓΙΑΝΝΑΚΗΣ (Υφυπουργός Δημόσιας Τάξης): Επειδή το θέμα δεν προσφέρεται ιδιαίτερα για αντιπαραθέσεις, θα ήθελα να πω και πάλι ότι σε πολλά από αυτά που είπατε συμφωνώ, όπως ότι ο ανθρώπινος παράγων είναι αυτός που φέρει κατά κύριο λόγο τη μεγάλη ευθύνη γι’ αυτά που γίνονται. Απεδείχθη και κατά την πρόσφατη έξοδο, που το κύριο βάρος της Τροχαίας ρίχτηκε  στους κεντρικούς οδικούς άξονες, ότι η έντονη παρουσία της αστυνομίας έχει ως αποτέλεσμα να συνετιστούν οι πολλοί, αφού ο μεγάλος όγκος των ατυχημάτων έγινε σε δρόμους νομαρχιακού επιπέδου και όχι στους εθνικούς όπου είχαμε ελάχιστο αριθμό ατυχημάτων και πολύ μικρότερο αριθμό νεκρών. Αναφέρθηκα σε αυτά που συμβαίνουν τα τελευταία χρόνια, στη μείωση, που παρατηρείται, παρά το γεγονός ότι εμείς δεν ελεγχόμεθα για εκείνη την περίοδο. Επεσήμανα ότι πράγματι υπάρχει μία μείωση όσον αφορά τους νεκρούς. Αυτήν τη στιγμή επεξεργαζόμαστε ένα πρόγραμμα που έχει στόχο την καλύτερη εκπαίδευση των τροχονόμων, την πιο συστηματική παρουσία σε κόμβους και σε επικίνδυνα σημεία. Υπάρχει συνεργασία και με άλλα Υπουργεία, γιατί το πρόβλημα δεν είναι μόνο του Υπουργείου Δημόσιας Τάξης. Εμπλέκεται το ΥΠΕΧΩΔΕ που ευθύνεται για την κακή κατάσταση των δρόμων σε ορισμένα σημεία. Εμπλέκεται το Υπουργείο Μεταφορών και Επικοινωνιών σε ό,τι αφορά την εκπαίδευση των οδηγών και την κατάσταση των οχημάτων. Εμπλέκεται το Υπουργείο Υγείας. Το πρόβλημα είναι πολυσύνθετο, πολύπλοκο και χρειάζεται μία συντονισμένη προσπάθεια, ώστε σε σύντομο χρονικό διάστημα να έχουμε τέτοιες επιδόσεις, όπως άλλων χωρών.
      ΠΡΟΕΔΡΕΥΩΝ (Σωτήρης Χατζηγάκης): Επίκαιρες ερωτήσεις δεύτερου κύκλου:
      Πρώτη είναι η με αριθμό 26/20-4-2004 επίκαιρη ερώτηση του Βουλευτή του Πανελλήνιου Σοσιαλιστικού Κινήματος κ. Χρήστου Πρωτόπαππα προς τον Υπουργό Απασχόλησης και Κοινωνικής Προστασίας, σχετικώς με την καθυστέρηση διορισμού Διοικήσεων στους Εποπτευόμενους Οργανισμούς του Υπουργείου κ.λπ..
      Η επίκαιρη ερώτηση έχει ως εξής:
      «Aν και πέρασε ένας μήνας περίπου από τις εκλογές, η Κυβέρνηση παρουσιάζει ιδιαίτερη «δυστοκία» στο διορισμό διοικήσεων στους εποπτευόμενους Οργανισμούς του Υπουργείου Απασχόλησης και Κοινωνικής Προστασίας. Το γεγονός αυτό έχει ως συνέπεια να καθυστερήσει η υλοποίηση πολιτικών που αφορούν άμεσα τον εργαζόμενο, τον συνταξιούχο και κυρίως τον άνεργο, όπως η εφαρμογή του ν.3227/04. 
      Ιδιαίτερα, όσον αφορά τα ασφαλιστικά ταμεία, σημειώνουμε ότι ο κύριος Υπουργός με την από  18/3/04 επιστολή του, ζητά από τις διοικήσεις τους και μέχρι το διορισμό νέων, να «παγώσουν» σειρά θεμάτων που αφορούν την τρέχουσα λειτουργία των ταμείων και τους συστήνει να ασχολούνται μόνο με θέματα «επείγουσας διαχείρισης», χωρίς φυσικά να προσδιορίζει το χρονικό διάστημα. Επειδή όλη αυτή η τακτική δημιουργεί απαράδεκτες παραλυτικές καταστάσεις και κινδύνους για τους Οργανισμούς και ειδικά τα Ασφαλιστικά Ταμεία:
      Ερωτάται ο κύριος Υπουργός:
      Θα συνεχίσει επί μακρόν αυτή η πολιτική αδράνειας και αναβολής;
      Πότε θα υπάρξουν νέες διοικήσεις στους εποπτευόμενους οργανισμούς και τα ταμεία;
      Πότε θα ξεκινήσει η προώθηση των εργασιών για την εφαρμογή των πολιτικών ενίσχυσης της απασχόλησης που περιλαμβάνει ο ν. 3227/04;»
      Ο Υφυπουργός Απασχόλησης και Κοινωνικής Προστασίας κ. Γιακουμάτος έχει το λόγο.
      ΓΕΡΑΣΙΜΟΣ ΓΙΑΚΟΥΜΑΤΟΣ (Υφυπουργός Απασχόλησης και Κοινωνικής Προστασίας): Αγαπητέ κύριε Πρόεδρε, κύριοι συνάδελφοι, ανοικτές θύρες παραβιάζει ο καλός συνάδελφος του ΠΑΣΟΚ κ. Πρωτόπαπας με τη σημερινή του ερώτηση. Θα του υπενθυμίσω όμως και ένα ρητό ότι στο σπίτι του κρεμασμένου, δεν μιλάνε για σκοινί. Και το λέω αυτό, κύριε συνάδελφε, διότι μας εγκαλείτε, ότι στο ν.3227  του  Φεβρουαρίου 2004 καθυστερούμε τις αποφάσεις. 
      Αγνοείτε ή παραλείπετε συνειδητά, κύριε συνάδελφε, ότι στο ν.2736/99 του τέως Υπουργού σας κ. Μιλτιάδη Παπαϊωάννου, ακόμα δεν έχουν υπογραφεί οι υπουργικές αποφάσεις για την εκτέλεση αυτού του νόμου. Στο Υπουργείο υπάρχει σωρεία τέτοιων διατάξεων που δεν έχουν ενεργοποιηθεί. Και μας εγκαλείτε μέσα σ’ ένα μήνα από την ανάληψη των καθηκόντων μας, γιατί δεν έχουμε υπογράψει στην ολότητά του όλες τις διατάξεις 
      Θα γνωρίζετε ότι το άρθρο 4 του ν.3227 προβλέπει συναρμόδια Υπουργεία όπως Οικονομικών, Υγείας κ.λπ.. Και για να δείτε την αποτελεσματικότητα τη δική μας έναντι της δικής σας  -βέβαια το χθες κρίθηκε στις 7 Μαρτίου για το σήμερα και το αύριο- θα σας πω το εξής: Εμείς αποφασίσαμε τη Μεγάλη Δευτέρα, να δώσουμε ένα επίδομα στη Ναυπηγοεπισκευαστική Ζώνη. Σε τέσσερις εργάσιμες μέρες, πιστώθηκε στο λογαριασμό των εργαζομένων, όταν εσείς μήνες και μήνες τάζατε και δεν μπορούσατε να τα υλοποιήσετε.
      Άρα αποτελεσματικότητα υπάρχει και μάλιστα με ρυθμούς  που δεν γίνονται πιο γρήγορα. 
      Έρχομαι τώρα στις αποφάσεις. Σε ποια διοικητικά συμβούλια καθυστερούμε, κύριε συνάδελφε; Στον ΟΑΕΔ έχει τοποθετηθεί. Στην Εργατική Εστία, έχει τοποθετηθεί. Στο ΙΚΑ, τοποθετήθηκε. Και εν πάση περιπτώσει, εσείς πιστεύετε ότι η ταχύτητα δεν πρέπει να είναι συνάρτηση της αξιοκρατίας, της αποτελεσματικότητας, της εντιμότητας και όλων αυτών που εμείς πραγματικά προσπαθούμε και παλεύουμε σε σχέση με τα νέα πρόσωπα που θα τοποθετήσουμε στους οργανισμούς αυτούς;
      Θέλω, λοιπόν, να σας διαβεβαιώσω, κύριε συνάδελφε, για το ενδιαφέρον της νέας διακυβέρνησης. Υπεύθυνα και δημιουργικά χτίζουμε σε γερά θεμέλια το μέλλον της απασχόλησης, της κοινωνικής προστασίας που έχει σήμερα ο άνεργος -που από εσάς κληρονομήσαμε σε τέτοια μεγάλα ύψη- ο μισθωτός και ο συνταξιούχος.
      ΠΡΟΕΔΡΕΥΩΝ (Σωτήρης Χατζηγάκης): Ευχαριστώ, κύριε Υπουργέ.
      Το λόγο έχει ο κ. Χρήστος Πρωτόπαπας, Βουλευτής του Πανελλήνιου Σοσιαλιστικού Κινήματος.
      ΧΡΗΣΤΟΣ ΠΡΩΤΟΠΑΠΑΣ: Κύριε Πρόεδρε, μέσα στο δίλεπτο θα κάνω τρεις παρατηρήσεις. 
      Η πρώτη και στο πιο σημαντικό θέμα, γιατί αφορά τους ανέργους. Δεν έχει γίνει ούτε μία κίνηση για την εφαρμογή του ν. 3227 που περιέχει ουσιαστικά μέτρα για την ενίσχυση της απασχόλησης, τα οποία εξάλλου και η ίδια η Κυβέρνηση ως ένα σημείο αντέγραψε και περιέλαβε μέσα στις προγραμματικές της δηλώσεις. Επί ενάμιση μήνα δεν έχουν μπει στον κόπο να κάνουν ούτε μία πράξη ούτε ένα σχέδιο υπουργικής απόφασης ή να προωθήσουν και την εφαρμογή των άρθρων εκείνων που περιλαμβάνουν τις κοινές υπουργικές αποφάσεις - προτάσεις προς τα συναρμόδια Υπουργεία. Είναι μία άνευ προηγουμένου αδράνεια η οποία παρατηρείται στο Υπουργείο Απασχόλησης και μάλιστα σ’ έναν ιδιαίτερα κρίσιμο και ευαίσθητο τομέα όπως είναι ο τομέας της ανεργίας.
      Δεύτερον έχουν εγκαταλειφθεί στην τύχη τους οι οργανισμοί και τα ασφαλιστικά ταμεία. Δεν είναι μόνο η επί ενάμιση μήνα καθυστέρηση τοποθέτησης διοικήσεων, κύριε Υπουργέ. Μόλις χθες εξαγγέλθηκε –δεν ξέρω αν τελικώς εγκαταστάθηκε- το όνομα του διοικητού του ΙΚΑ. Ως εξαγγελία. Δεν έχει εγκατασταθεί κανείς ακόμα. Το ίδιο έχει γίνει και στον ΟΓΑ. Το ίδιο γίνεται και στον Οργανισμό Εργατικής Κατοικίας. Μόλις πρόσφατα, τη Δευτέρα ή την Παρασκευή, προχωρήσατε στην Εργατική Εστία και ανακοινώσατε μέσα στην εβδομάδα –πιθανόν και ως απότοκο της ερώτησής μας- την τοποθέτηση διοικητού στον ΟΑΕΔ, ενώ δεν έχετε συγκροτήσει τα διοικητικά συμβούλια. Πώς θα λειτουργήσουν οι οργανισμοί έτσι; Ενάμιση μήνα ψάχνετε να βρείτε διοικητές; Αυτή είναι η ετοιμότητα την οποία διακηρύσσετε ότι είχατε για τόσο ευαίσθητους τομείς και οργανισμούς;
      Και όχι μόνο αυτό. Με γράμμα του κ. Παναγιωτόπουλου, του κυρίου Υπουργού, από 18 Μαρτίου, μπλοκάρατε τη λειτουργία των ασφαλιστικών ταμείων. Μέχρι, λέει, να βρούμε διοικητές και μέχρι να ορίσουμε διοικήσεις. Να μην κάνετε ουσιαστικά τίποτα παρά μόνο τις τρέχουσες αποφάσεις, τους τρέχοντες λογαριασμούς. Αυτός είναι ο σεβασμός στα ασφαλιστικά ταμεία; Έτσι θα λειτουργήσει ο ΟΓΑ ή τα άλλα ασφαλιστικά ταμεία και θα εξυπηρετηθούν οι ασφαλισμένοι;
      Κύριε Γιακουμάτο, εσείς τα ξέρετε πάρα πολύ καλά αυτά τα πράγματα για τα ασφαλιστικά ταμεία. Μπορεί να λειτουργήσει ασφαλιστικό ταμείο με αυτό τον τρόπο και με αυτές τις αντιλήψεις;
      Και τρίτον, για να δούμε και τι είδους επιλογές κάνετε. Κάνετε μία επιλογή στην Εργατική Εστία άκρως κομματική. Παραβιάσατε την επί εικοσαετία ακολουθούμενη δεοντολογία για τον ορισμό των αντιπροέδρων της Εργατικής Εστίας. Προκαλέσατε παρέμβαση της Γενικής Συνομοσπονδίας Εργατών Ελλάδος η οποία μιλάει για κομματικά κριτήρια στην επιλογή του αντιπροέδρου, παρέμβαση στην επιλογή της ΓΣΕΕ και ότι ο αντιπρόεδρος δεν νομιμοποιείται πολιτικά. Αυτή είναι η λογική της ισονομίας και ισοπολιτείας που εξαγγείλατε; Με αυτά τα μυαλά και τις αντιλήψεις θα πάτε σε αυτούς τους οργανισμούς που είναι οργανισμοί που απαιτούν τη συνεργασία με τους κοινωνικούς εταίρους; Έτσι θα διοικήσετε και με αυτόν τον τρόπο θα πολιτευτείτε;
      Πραγματικά δημιουργείτε σοβαρές αρνητικές εντυπώσεις στα πρώτα βήματά σας.
      ΠΡΟΕΔΡΕΥΩΝ (Σωτήρης Χατζηγάκης): Ευχαριστώ, κύριε Πρωτόπαπα.
      Ο κύριος Υπουργός έχει το λόγο.
      ΓΕΡΑΣΙΜΟΣ ΓΙΑΚΟΥΜΑΤΟΣ (Υφυπουργός Απασχόλησης και Κοινωνικής Προστασίας): Κύριε Πρόεδρε, ο ν. 3227 -και για να το διαβάσει καλά ο κύριος Βουλευτής- στο άρθρο 1 λέει ότι γίνεται η υλοποίηση αυτών των πολιτικών με κοινή απόφαση των Υπουργών Οικονομίας, Οικονομικών, Εσωτερικών, Δημόσιας Διοίκησης, Αποκέντρωσης, Εργασίας και Κοινωνικών Ασφαλίσεων ύστερα από τη γνώμη του Διοικητικού Συμβουλίου του ΟΑΕΔ. Δεν είναι ενάμισης μήνας. Είναι τριάντα εννέα ημέρες και εργάσιμες ούτε είκοσι πέντε. 
      Θα θέλατε να μας πείτε, κύριε Πρωτόπαπα, όταν στο δικό σας νόμο, του κ. Παπαϊωάννου, από το 1999 δεν έχετε εκδώσει υπουργικές αποφάσεις εμείς να εκδώσουμε αυτήν την απόφαση που λέει στο άρθρο 4; Γι’ αυτό τουλάχιστον έλεος. Είστε άδικος. Έλεος! Προσγειωθείτε!
      Δεύτερον για τις διοικήσεις των οργανισμών. Έχουμε μία διαφορετική πολιτική φιλοσοφία και έναν πολιτισμό διαφορετικό, κύριε Πρωτόπαπα. Και μη μιλάτε, σας το είπα στην αρχή, στο σπίτι του κρεμασμένου για σχοινί. Εμείς θεωρούμε τη συνέχεια του κράτους ότι υπάρχει. Άξιοι διοικητές είχαν τοποθετηθεί επί των ημερών σας. Συνεχίζουν και λειτουργούν. Και η απόφαση του κ. Παναγιωτόπουλου  έλεγε μόνο, σε μείζονα θέματα πολιτικής να μην προχωρήσουν σε αυτό το διάστημα.
      Όμως, όσον αφορά τα διαχειριστικά και όλα αυτά για το ταμείο, υπάρχουν διοικήσεις. Επιλογή δική σας. Εμείς δεν ήρθαμε αμέσως –και αυτό θα θέλατε ίσως- να κάνουμε επιδρομή. Εμείς συμφωνούμε και ξέρουμε και εμπιστεύεται ο ελληνικός λαός ότι ήρθαμε να συνεχίσουμε ένα κράτος και ό,τι θετικό υπήρχε να το διατηρήσουμε και ό,τι αρνητικό υπάρχει να το αλλάξουμε. Εσείς θα θέλατε, λοιπόν, μια άλλη λογική. Εδώ έχουμε μια διαφορά στον πολιτικό πολιτισμό. 
      Και μη μιλάτε για άκρως κομματική τοποθέτηση και εγκαλείτε τη Νέα Δημοκρατία, γιατί εδώ ο τόπος βοά. Στα είκοσι χρόνια ενός καθεστώτος αντιμετωπίζατε έτσι τους πολίτες και έρχεσθε τώρα σε τριάντα πέντε σαράντα μέρες μετά τις εκλογές να μας πείτε για την Εργατική Εστία. Η Εργατική Εστία ήταν πρόταση των συνδικαλιστών. Έγινε πράγματι και για πρώτη φορά τόσο ανοικτός διάλογος και έγιναν οι τοποθετήσεις που έγιναν. Άρα, λοιπόν, προέρχονται από τον συνδικαλιστικό χώρο, προέρχονται από το χώρο που πραγματικά μέσα από διαδικασίες τοποθετήθηκε. Σας παρακαλώ πολύ να αφήσετε τουλάχιστον την επιπολαιότητα και τη βιασύνη για λίγο καιρό και να αφήσετε το σχοινί στο σπίτι σας και να μη το φέρνετε εδώ μέσα στη Βουλή. 
      ΠΡΟΕΔΡΕΥΩΝ (Σωτήρης Χατζηγάκης): Θα συζητηθεί η δεύτερη επίκαιρη ερώτηση με αριθμό 33/20.4.2004 της Βουλευτού του Κομμουνιστικού Κόμματος Ελλάδας κ. Λιάνας Κανέλλη προς τους Υπουργούς Εμπορικής Ναυτιλίας, Εθνικής Άμυνας, σχετικώς με την κατάργηση της επίταξης εργασίας των ναυτεργατών του Υδρογραφικού-Ωκεανογραφικού πλοίου «Πυθέας» κλπ.
      Η επίκαιρη ερώτηση της κ. Κανέλλη έχει ως εξής:
      «Αν και με το προεδρικό διάταγμα υπ’ αριθμόν 371 «Άρση της γενικής επιστράτευσης των Ενόπλων Δυνάμεων και των Σωμάτων Ασφαλείας» (ΦΕΚ 320/18.12.2002) έγινε άρση της γενικής επιστράτευσης στην οποία είχαν τεθεί οι Ένοπλες Δυνάμεις και τα Σώματα Ασφαλείας της χώρας από τον Ιούλη 1974, οι ναυτεργάτες του Υδρογραφικού-Ωκεανογραφικού πλοίου «Πυθέας» συνεχίζουν να παραμένουν επίτακτοι χωρίς συλλογική σύμβαση εργασίας.
      Επίσης, στις 26 Ιούνη 2002 απολύθηκαν οι ναυτεργάτες από το Υ/Γ-Ω/Κ «Ναυτίλος» οι οποίοι τοποθετήθηκαν στην ξηρά χωρίς να έχει λυθεί το ζήτημα της επίταξης εργασίας. Αντίθετα αναγκάστηκαν οι ναυτεργάτες με απόφαση της αρμόδιας υπηρεσίας του Πολεμικού Ναυτικού να αλλάξουν ασφαλιστικό φορέα, από το ΝΑΤ στο ΙΚΑ, με αποτέλεσμα τη χειροτέρευση των όρων ασφάλισης και συνταξιοδότησής τους.
      Ερωτώνται οι κύριοι Υπουργοί: 
      Τι μέτρα θα πάρει η Κυβέρνηση, για να καταργηθεί πλήρως η επίταξη της εργασίας των ναυτεργατών και να εξασφαλιστεί συνεχής δουλειά με συλλογική σύμβαση εργασίας και ασφάλιση στο ΝΑΤ;»
      Θα απαντήσει  ο Υφυπουργός κ. Λαμπρόπουλος.
      Κύριε Λαμπρόπουλε, έχετε το λόγο για τρία λεπτά.
      ΙΩΑΝΝΗΣ ΛΑΜΠΡΟΠΟΥΛΟΣ (Υφυπουργός Εθνικής Άμυνας): Κύριε Πρόεδρε, κυρία συνάδελφε, κύριοι συνάδελφοι, ο θεσμός των επιτάκτων του Πολεμικού Ναυτικού καθιερώθηκε το 1976, προκειμένου να αντιμετωπίσει έκτακτες και υπηρεσιακές ανάγκες τότε των βοηθητικών σκαφών του Πολεμικού Ναυτικού λίγο μετά την κρίση του 1974. Η ενέργεια αυτή στηρίχθηκε βέβαια σε ένα παλαιό νομοθετικό πλαίσιο το οποίο σήμερα έχει αλλάξει και δεν υπάρχει. 
      Παρότι λοιπόν ο θεσμός αυτός ξεκίνησε για την αντιμετώπιση έκτακτων αναγκών, στην πορεία δυστυχώς χρησιμοποιήθηκε για διορισμούς. Αρκεί να αναφέρω ορισμένα νούμερα: Στην περίοδο 1994-2000 διορίστηκαν εβδομήντα επτά άνδρες και γυναίκες και στην περίοδο 2001-2002 άλλα οδγόντα ένα άτομα από τα οποία εκατόν τριάντα δύο για υπηρεσίες ξηράς –καμία σχέση με πλοία- και είκοσι έξι για στελέχωση βοηθητικών πλοίων. Έτσι, λοιπόν, οι κυβερνήσεις του ΠΑΣΟΚ έβρισκαν παράθυρα, για να παραβιάζουν το νόμο του ΑΣΕΠ και βεβαίως την αξιοκρατία στις προσλήψεις, διορίζοντας το 2001-2002 στο Υπουργείο Άμυνας προσωπικό με το νόμο της επιστράτευσης του 1974.
      Σήμερα και μετά τη νομοθετική παύση του καθεστώτος της επιστράτευσης, οι επίτακτοι είναι εκατόν ενενήντα οκτώ και βεβαίως οι άνθρωποι είναι μετέωροι και από πλευράς εργασίας, αλλά και από πλευράς ασφάλισης. Είναι γεγονός αυτό!
      Το Υπουργείο Εθνικής Άμυνας βλέπει το πρόβλημα καθαρά ως κοινωνικό. Προχωρά και βλέπει μπροστά. Σε κάθε περίπτωση επιδίωξή μας είναι να λυθεί αυτό το ζήτημα, να βρεθεί δίκαιη, νόμιμη και μόνιμη λύση, να διασφαλιστούν επαρκώς τα δικαιώματα των εργαζομένων και να εξαλειφθούν κάποια προβλήματα που έχουν δημιουργηθεί από την αβεβαιότητα αυτή στο Πολεμικό Ναυτικό.
      Εμείς θέλουμε να ενταχθούν πλήρως στο πολιτικό προσωπικό. Θέλουμε να έχουν την ασφάλιση του δημοσίου. Σε καμία περίπτωση δεν θέλουμε να έχουμε αυτούς τους ανθρώπους σε πολιτική και εργασιακή ομηρία. Σε πολύ σύντομο χρονικό διάστημα θα δοθεί νομοθετική λύση -έχουμε στα χέρια μας και γνωμοδότηση της Ολομέλειας του Νομικού Συμβουλίου του Κράτους, που μας επιτρέπει να γίνει αυτό- και θα διευθετηθεί το πρόβλημα. 
      Ευχαριστώ, κύριε Πρόεδρε.
      ΠΡΟΕΔΡΕΥΩΝ (Σωτήρης Χατζηγάκης): Κι εμείς ευχαριστούμε, κύριε Υπουργέ.
      Η κ. Κανέλλη έχει το λόγο.
      ΛΙΑΝΑ ΚΑΝΕΛΛΗ: Χαίρομαι που ο κύριος Υπουργός αναγνωρίζει το κοινωνικό μείζον ζήτημα. Βεβαίως, φαντάζομαι, ότι κι αν ακόμα επρόκειτο για ρουσφετολογικές προσλήψεις -δεν θα τις αρνηθεί κανείς- δεν μπορεί να κατηγορηθούν οι εργαζόμενοι, όταν αρπάζουν σε εποχές εξαιρετικής ανεργίας μια οποιαδήποτε ευκαιρία για να βρουν εργασία, ακόμα κι αν γι’ αυτό το λόγο χρειάζεται να επιστρατευθεί επιτακτική νομοθεσία περί επίταξης του 1929 ή μία διατήρηση ενός καθεστώτος εντελώς, θα έλεγα, ερμαφρόδιτου, το οποίο δεν τιμά τις Ένοπλες Δυνάμεις, όταν σε καιρό ειρήνης χρησιμοποιούν τη διαδικασία της επίταξης, η οποία αυστηρότατα ισχύει και οφείλει να ισχύει, όπως καταργήθηκε με τον ν. 3036/2002 από 1.1.2003. 
      Όμως, εδώ έχετε τρεις κατηγορίες ναυτεργατών. Νομίζω ότι θα σας ήταν εξαιρετικά χρήσιμη, πέρα από τη γνωμοδότηση του Νομικού Συμβουλίου του Κράτους, και η επισήμανση του Συνηγόρου του Πολίτη, η οποία αγνοήθηκε από το προηγούμενο καθεστώς στις Ένοπλες Δυνάμεις τρανταχτά. Ξέρετε ότι ο Συνήγορος του Πολίτη είναι πολύ δύσκολο να αγνοηθεί, εάν υπάρχει ουσιαστική πολιτική βούληση για να λειτουργεί.
      Υπάρχει η κατηγορία των εργαζομένων οι οποίοι είναι ασφαλισμένοι με το ειδικό ασφαλιστικό, αναγνωρισμένο από το νόμο, δικαίωμα του ΝΑΤ, οι οποίοι βρίσκονται τρία, τέσσερα ή πέντε χρόνια πριν από τη συνταξιοδότηση. Με βάση του άρθρο 22 του Συντάγματος η πολιτεία είναι δεσμευμένη να προστατεύει και να προάγει το δικαίωμά τους στην κοινωνική ασφάλιση. Για ενδεχομένως αυτούς προσλήφθηκαν ευθύς εξ αρχής ενταγμένοι στο Ι.Κ.Α. για υπηρεσίες ξηράς, θα μπορούσατε να έχετε τη δυνατότητα να το συζητήσετε μαζί τους. Για τους άλλους όμως, οι οποίοι πληρώνουν σπασμένα μιας νοσηρής πολιτικής και βρίσκονται στην ενδιάμεση μετέωρη κατηγορία, νομίζω ότι πρέπει πρώτα απ’ όλα να είναι πρώτης προτεραιότητας η επίλυση του ζητήματος. 
      Θυμίζω ότι ο κύριος Υπουργός ως Βουλευτής είχε δεσμευτεί να λύσει το θέμα. Θυμίζω επίσης ότι, ενώ υπήρξε η νομοθετική ευκαιρία, δεν πιέστηκε η προηγούμενη ηγεσία των Ενόπλων Δυνάμεων, σε μια εποχή που όλοι μιλούν για την τακτοποίηση των συμβασιούχων. Ξέρετε, είναι δραματικές ημέρες, για να μιλάμε για επίταξη, η οποία έχει κινητοποιηθεί με βάση την εισβολή του Αττίλα το 1974, να μιλάμε για συμβασιούχους και να έχουμε επίτακτους μετέωρους σε σκάφη του Πολεμικού Ναυτικού και μάλιστα ωκεανογραφικά και υδρογραφικά. Να μην πάω πίσω στο «Βυθίσατε το Χόρα», το «Σισμίκ», το «Piri Reis» και αναδυθεί όλος ο εσμός αποφάσεων λανθασμένων. Υπήρξε το άρθρο 14 στο νόμο. Εκεί θα μπορούσε να έχει αντιμετωπιστεί το θέμα και να έχει επιλυθεί, αφού ήταν ειλημμένη η πολιτική απόφαση.
      Υπάρχει ένας αριθμός ανθρώπων, ο οποίος μπορεί να μην είναι σημαντικός για να έχει κάποιος ή να εισπράξει πολιτικό όφελος, είναι ζήτημα όμως αρχής, ευνομίας, ευταξίας και κυρίως εφαρμογής του Συντάγματος. Έχω στη διάθεσή σας  ένα υπόμνημα, εξαιρετικά εύστοχο, της Συντονιστικής Επιτροπής των Επιτάκτων και την έκθεση του Συνηγόρου του Πολίτη.
      Είναι δε θλιβερό, κύριε Πρόεδρε, και καταλήγω εδώ, να έχει απαντήσει ο Συνήγορος του Πολίτη στους επιτάκτους, αφού έχει αποδεχθεί ως πλήρως θετικό το αίτημά τους, λέγοντας «λυπούμαι πάρα πολύ, μιλώ εις ώτα κωφής πολιτείας, η οποία κωφεύει στο δίκαιο αίτημά σας και στην ουσία παραβιάζει τη συνταγματική προτροπή, παράγραφος 4 του άρθρου 22 του Συντάγματος».
      Ευχαριστώ.
      ΠΡΟΕΔΡΕΥΩΝ (Σωτήρης Χατζηγάκης): Ο κύριος Υπουργός έχει το λόγο.
      ΙΩΑΝΝΗΣ ΛΑΜΠΡΟΠΟΥΛΟΣ (Υφυπουργός Εθνικής Άμυνας): Ευχαριστώ, κύριε Πρόεδρε. 
      Η διαπίστωση είναι κοινή. Όλοι βεβαίως -και εσείς, κυρία συνάδελφε- καταδικάσαμε τον τρόπο των προσλήψεων και την ομηρία των εργαζομένων στην οποία τους είχε τόσα χρόνια η κυβέρνηση και βεβαίως ο παριστάμενος τέως Υφυπουργός Εθνικής Άμυνας καλό θα ήταν να μας έδινε μία εξήγηση γιατί διακήρυσσε το ΠΑΣΟΚ και η κυβέρνησή του τόσα χρόνια ότι δεν γίνονται προσλήψεις εκτός ΑΣΕΠ και το 2001 και το 2002 γίνονταν τόσες προσλήψεις εν κρυπτώ, και παραβύστω και παρανόμως μπορούμε να πούμε.
      Από κει και μετά, συμφωνούμε σε όλα. Πρέπει να λυθεί το πρόβλημα, το αναγνωρίζουμε. Και εγώ ο ίδιος είχα συνάντηση εδώ και κάποιες ημέρες με τα παιδιά που έχουν το πρόβλημα. Σας διαβεβαιώνουμε, λοιπόν -το είπα και στην πρωτολογία μου- ότι σε πάρα πολύ σύντομο χρόνο θα διευθετηθεί, θα ανήκουν στο πολιτικό προσωπικό του Υπουργείου Εθνικής Άμυνας και θα έχουν την ασφάλιση του δημοσίου. Δεν θα υπάρχει, λοιπόν, κανένα πρόβλημα.
      ΛΙΑΝΑ ΚΑΝΕΛΛΗ: Και δεν θα βγουν, λοιπόν, στη σύνταξη.
      ΙΩΑΝΝΗΣ ΛΑΜΠΡΟΠΟΥΛΟΣ (Υφυπουργός Εθνικής Άμυνας): Στο ΝΑΤ κάποιοι που δεν υπηρετούν σε σκάφη βάσει της νομοθεσίας δεν μπορούν να έχουν ναυτολόγιο και εκεί υπάρχει το πρόβλημα. Αλλά στη νομοθετική ρύθμιση που θα κάνουμε θα κοιτάξουμε να υπάρχει πρόβλεψη για να καλυφθούν πλήρως. 
      ΠΡΟΕΔΡΕΥΩΝ (Σωτήριος Χατζηγάκης): Ευχαριστώ, κύριε Υπουργέ.
      Η Τρίτη με αριθμό 37/20-4-2004 επίκαιρη ερώτηση του Βουλευτή του Συνασπισμού Ριζοσπαστικής Αριστεράς κ. Αλέξανδρου Αλαβάνου προς τον Υπουργό Εσωτερικών, Δημόσιας Διοίκησης και Αποκέντρωσης, σχετικώς με την εφαρμογή της οδηγίας Ευρωπαϊκής Ένωσης 1999/70 για τη μονιμοποίηση συμβασιούχων και για τους αναπληρωτές εκπαιδευτικούς κλπ., διαγράφεται.
      	Κυρίες και κύριοι συνάδελφοι, έχουν διανεμηθεί τα Πρακτικά των συνεδριάσων της Κυριακής 21 Μαρτίου 2004, της Δευτέρας 22 Μαρτίου 2004, της Πέμπτης 1ης Απριλίου 2004 και της Παρασκευής 2 Απριλίου 2004 και παρακαλώ το Σώμα για την επικύρωσή τους. Επικυρούνται:
      ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.
      ΠΡΟΕΔΡΕΥΩΝ (Σωτήρης Χατζηγάκης): Συνεπώς τα Πρακτικά των συνεδριάσων της Κυριακής 21 Μαρτίου 2004, της Δευτέρας 22 Μαρτίου 2004, της Πέμπτης 1ης Απριλίου 2004 και της Παρασκευής 2 Απριλίου 2004 επικυρώθηκαν.
      Κηρύσσεται περαιωμένη η συζήτηση των επικαίρων ερωτήσεων.
      Κύριοι συνάδελφοι, δέχεστε στο σημείο αυτό να λύσουμε τη συνεδρίαση;
      ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.
      Με τη συναίνεση του Σώματος και ώρα 11.32΄ λύεται η συνεδρίαση για την Τρίτη 27 Απριλίου 2004 και ώρα 18.00’ με αντικείμενο εργασιών του Σώματος κοινοβουλευτικό έλεγχο: συζήτηση επικαίρων ερωτήσεων, σύμφωνα με την ημερήσια διάταξη που  έχει διανεμηθεί.
      Η ΠΡΟΕΔΡΟΣ                                                           ΟΙ ΓΡΑΜΜΑΤΕΙΣ
      
      ΠΡΑΚΤΙΚΑ  ΒΟΥΛΗΣ
      ΙΑ΄ ΠΕΡΙΟΔΟΣ (ΠΡΟΕΔΡΕΥΟΜΕΝΗΣ ΔΗΜΟΚΡΑΤΙΑΣ)
      ΣΥΝΟΔΟΣ  Α΄
      ΣΥΝΕΔΡΙΑΣΗ  Ι΄ 
      Παρασκευή 23 Απριλίου 2004
      Αθήνα, σήμερα στις 23 Απριλίου 2004, ημέρα Παρασκευή και ώρα 10.40΄ συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια για να συνεδριάσει υπό την προεδρία του Α΄ Αντιπροέδρου αυτής κ. ΣΩΤΗΡΗ ΧΑΤΖΗΓΑΚΗ .
      ΠΡΟΕΔΡΕΥΩΝ (Σωτήρης Χατζηγάκης): Κυρίες και κύριοι συνάδελφοι, αρχίζει η συνεδρίαση.
      	Παρακαλείται ο κύριος Γραμματέας να ανακοινώσει τις αναφορές προς το Σώμα.
      	(Ανακοινώνονται προς το Σώμα από τον κ. Αθανάσιο Λεβέντη, Βουλευτή Αττικής, τα ακόλουθα:
      Α. ΚΑΤΑΘΕΣΗ ΑΝΑΦΟΡΩΝ
      1) Ο Βουλευτής Λέσβου κ. ΙΩΑΝΝΗΣ ΓΙΑΝΝΕΛΛΗΣ κατέθεσε αναφορά με την οποία ο Έπαρχος Λήμνου ζητεί την αύξηση των ακτοπλοϊκών δρομολογίων από και προς τη νήσο Λήμνο.
      2) Ο Βουλευτής Ιωαννίνων κ. ΑΝΤΩΝΙΟΣ ΦΟΥΣΑΣ κατέθεσε αναφορά με την οποία ο Νομάρχης Ιωαννίνων ζητεί χρηματοδότηση για την εκτέλεση έργων σχολικής στέγης στο Νομό Ιωαννίνων.
      3) Ο Δ΄ Αντιπρόεδρος της Βουλής και Βουλευτής Καστοριάς κ. ΦΙΛΙΠΠΟΣ ΠΕΤΣΑΛΝΙΚΟΣ κατέθεσε αναφορά με την οποία το Σωματείο Συνταξιούχων ΤΕΒΕ Νομού Καστοριάς ζητεί την έκτακτη οικονομική ενίσχυση των συνταξιούχων του ΤΕΒΕ.
      4) Ο Βουλευτής Λασιθίου κ. ΜΙΧΑΛΗΣ ΚΑΡΧΙΜΑΚΗΣ κατέθεσε αναφορά με την οποία η Γενική Συνομοσπονδία Εργατών Ελλάδας διαμαρτύρεται για το πλήθος των ιατρικών εξετάσεων που υποχρεούνται να υποβληθούν οι συμβασιούχοι δασοπυροσβέστες.
      5) Ο Βουλευτής Λασιθίου κ. ΜΙΧΑΛΗΣ ΚΑΡΧΙΜΑΚΗΣ κατέθεσε δημοσίευμα εφημερίδας που αφορά στο ζήτημα της πληρωμής της στρεμματικής ενίσχυσης της σταφίδας στο Νομό Λασιθίου.
      6) Ο Βουλευτής Λασιθίου κ. ΜΙΧΑΛΗΣ ΚΑΡΧΙΜΑΚΗΣ κατέθεσε δημοσίευμα εφημερίδας που αφορά στα προβλήματα του Ελαιοκομικού Μητρώου Λασιθίου.
      7) Ο Βουλευτής Λασιθίου κ. ΜΙΧΑΛΗΣ ΚΑΡΧΙΜΑΚΗΣ κατέθεσε αναφορά με την οποία η Ένωση Αγροτικών Συνεταιρισμών Μεραμβέλλου ζητεί την επίλυση των προβλημάτων που έχουν προκύψει όσον αφορά στα λάθη στο Ελαιοκομικό Μητρώο Νομού Λασιθίου.
      8) Ο Βουλευτής Αθηνών κ. ΙΩΑΝΝΗΣ ΔΡΑΓΑΣΑΚΗΣ κατέθεσε αναφορά με την οποία η Κίνηση Πολιτών Γαλατσίου και ο Σύλλογος Φίλοι του Δάσους Νέας Ιωνίας ζητούν να σταματήσουν όλες οι εκκρεμείς διαδικασίες αιτήσεων χαρακτηρισμού ή μη δασικών εκτάσεων.
      9) Ο Βουλευτής Θεσσαλονίκης κ. ΣΤΥΛΙΑΝΟΣ ΠΑΠΑΘΕΜΕΛΗΣ κατέθεσε αναφορά με την οποία ο Δήμος Αμπελοκήπων Θεσσαλονίκης ζητεί η Δ.Ο.Υ. Αμπελοκήπων Θεσσαλονίκης να μεταστεγασθεί σε κτίριο εντός των ορίων του Δήμου Αμπελοκήπων.
      10) Ο Βουλευτής Θεσσαλονίκης κ. ΣΤΥΛΙΑΝΟΣ ΠΑΠΑΘΕΜΕΛΗΣ κατέθεσε αναφορά με την οποία ο Δήμος Αμπελοκήπων Θεσσαλονίκης ζητεί την ίδρυση και λειτουργία τμήματος ασφαλείας εντός των διοικητικών του ορίων.
      11) Ο Βουλευτής Θεσσαλονίκης κ. ΣΤΥΛΙΑΝΟΣ ΠΑΠΑΘΕΜΕΛΗΣ κατέθεσε αναφορά με την οποία ο Δήμος Αμπελοκήπων Θεσσαλονίκης ζητεί την απομάκρυνση συνεργείου αυτοκινήτων του δασαρχείου Θεσσαλονίκης από κατοικημένη περιοχή του Δήμου Αμπελοκήπων.
      12) Ο Βουλευτής Θεσσαλονίκης κ. ΣΤΥΛΙΑΝΟΣ ΠΑΠΑΘΕΜΕΛΗΣ κατέθεσε αναφορά με τις οποίες ο Δήμος Αμπελοκήπων Θεσσαλονίκης ζητεί την αύξηση του ποσού ΣΑΤΑ για τη συντήρηση των σχολικών κτηρίων της περιοχής του και των προαύλιων χώρων τους.
      13) Ο Βουλευτής Θεσσαλονίκης κ. ΣΤΥΛΙΑΝΟΣ ΠΑΠΑΘΕΜΕΛΗΣ κατέθεσε αναφορά με την οποία ο Παραθεριστικός Οικοδομικός Συνεταιρισμός στεγαστικής αποκαταστάσεως δημοσίων υπαλλήλων ζητεί να αποχαρακτηρισθεί η περιοχή του από δασική.
      14) Ο Βουλευτής Αττικής κ. ΘΕΟΔΩΡΟΣ ΠΑΓΚΑΛΟΣ κατέθεσε αναφορά με την οποία ο Δήμος Ελευσίνας διαμαρτύρεται για τη δημιουργία της επισκευαστικής βάσης του Λιμενικού Σώματος στην υπό ανάπλαση παραλία της Ελευσίνας.
      15) Ο Βουλευτής Θεσσαλονίκης κ. ΣΤΥΛΙΑΝΟΣ ΠΑΠΑΘΕΜΕΛΗΣ κατέθεσε αναφορά με την οποία ο Δήμαρχος Αμπελοκήπων Θεσσαλονίκης ζητεί την άμεση μετεγκατάσταση του στρατοπέδου «Μ. ΑΛΕΞΑΝΔΡΟΣ» και την παραχώρηση τμήματος αυτού για κατασκευή γηπέδου ποδοσφαίρου.
      16) Ο Βουλευτής Θεσσαλονίκης κ. ΣΤΥΛΙΑΝΟΣ ΠΑΠΑΘΕΜΕΛΗΣ κατέθεσε αναφορά με τις οποίες ο Δήμαρχος Αμπελοκήπων Θεσσαλονίκης ζητεί την χρηματοδότηση της κατασκευής αθλητικών έργων στο Δήμο του.
      17) Ο Βουλευτής Θεσσαλονίκης κ. ΣΤΥΛΙΑΝΟΣ ΠΑΠΑΘΕΜΕΛΗΣ κατέθεσε αναφορά με την οποία το Τμήμα Οικονομικού της Εθνικής Σχολής Δικαστών Θεσσαλονίκης ζητεί την εκτέλεση απόφασης του Γενικού Διευθυντή της Σχολής επί υποθέσεως του κ. Καμπουρίδη Ηλία.
      18) Ο Βουλευτής Θεσσαλονίκης κ. ΣΤΥΛΙΑΝΟΣ ΠΑΠΑΘΕΜΕΛΗΣ κατέθεσε αναφορά με την οποία η Εθνική Συνομοσπονδία Ατόμων με Ειδικές Ανάγκες ζητεί τη μονιμοποίηση των συμβασιούχων ατόμων με αναπηρία που απασχολούνται καλύπτοντας πάγιες ανάγκες του Δημοσίου και ευρύτερου Τομέα.
      19) Ο Βουλευτής Θεσσαλονίκης κ. ΣΤΥΛΙΑΝΟΣ ΠΑΠΑΘΕΜΕΛΗΣ κατέθεσε αναφορά με την οποία η Ένωση Εργατοτεχνιτών και Υπαλλήλων του Εργοστασίου ΕΛΛΕΝΙΤ Θεσσαλονίκης ζητεί την υπαγωγή των μελών της στη ρύθμιση του άρθρου 7 Ν. 2941/12-9-2001.
      20) Ο Βουλευτής Θεσσαλονίκης κ. ΣΤΥΛΙΑΝΟΣ ΠΑΠΑΘΕΜΕΛΗΣ κατέθεσε αναφορά με την οποία ζητεί το διορισμό αποφοίτων της Ανώτερης Εκκλησιαστικής Σχολής Θεσσαλονίκης.
      21) Ο Βουλευτής Φλώρινας κ. ΝΙΚΟΛΑΟΣ ΚΟΡΤΣΑΡΗΣ κατέθεσε αναφορά με την οποία οι Συμβασιούχοι Υπάλληλοι της Διεύθυνσης Δασών Φλώρινας ζητούν τη μονιμοποίησή τους.
      22) Ο Βουλευτής Θεσσαλονίκης κ. ΣΤΥΛΙΑΝΟΣ ΠΑΠΑΘΕΜΕΛΗΣ κατέθεσε αναφορά με την οποία η κυρία Ελίζα Βενετοπούλου, φιλόλογος, ζητεί την ικανοποίηση αιτήματος διορισμού της, στη Δευτεροβάθμια Εκπαίδευση.
      23) Ο Βουλευτής Ηρακλείου κ. ΒΑΣΙΛΕΙΟΣ ΚΕΓΚΕΡΟΓΛΟΥ κατέθεσε αναφορά με την οποία ο Δήμος Ηρακλείου ζητεί πληροφορίες σχετικά με την ανάθεση μελετών κατασκευής έργων.
      24) Ο Βουλευτής Ηρακλείου κ. ΒΑΣΙΛΕΙΟΣ ΚΕΓΚΕΡΟΓΛΟΥ κατέθεσε αναφορά με την οποία ο Νομάρχης Ηρακλείου ζητεί την έκδοση αποφάσεων για ΕΔΧ οχήματα που θα εξυπηρετήσουν τις τουριστικές περιοχές του Νομού Ηρακλείου κατά τους Ολυμπιακούς Αγώνες του 2004.
      25) Ο Βουλευτής Ηρακλείου κ. ΒΑΣΙΛΕΙΟΣ ΚΕΓΚΕΡΟΓΛΟΥ κατέθεσε αναφορά με την οποία ο Νομάρχης Ηρακλείου ζητεί τη χρηματοδότηση της επισκευής του επαρχιακού οδικού δικτύου του Νομού Ηρακλείου.
      26) Ο Βουλευτής Ηρακλείου κ. ΒΑΣΙΛΕΙΟΣ ΚΕΓΚΕΡΟΓΛΟΥ κατέθεσε αναφορά με την οποία ο Δήμος Βιάννου Ηρακλείου ζητεί να αναγνωρισθεί η 14η  Σεπτεμβρίου ως επίσημη τοπική εορτή προς τιμή των εκτελεσθέντων από τα Γερμανικά στρατεύματα κατοχής.
      27) Ο Βουλευτής Κορινθίας κ. ΑΓΓΕΛΟΣ ΜΑΝΩΛΑΚΟΣ κατέθεσε αναφορά με την οποία ζητεί την ανάδειξη του αρχαιολογικού χώρου της Αρχαίας Σικυώνας.
      28) Ο Βουλευτής Κορινθίας κ. ΑΓΓΕΛΟΣ ΜΑΝΩΛΑΚΗΣ κατέθεσε αναφορά με την οποία ζητεί την αναστήλωση και προβολή της κρήνης «Άνω Πειρήνη» στον Ακροκόρινθο.
      29) Η Βουλευτής Μαγνησίας κ. ΡΟΔΟΥΛΑ ΖΗΣΗ κατέθεσε αναφορά με την οποία οι Δημήτριος Μιτζέλος, Ιωάννης Κοντός και Αναστασία Φιλαρέτου, μηχανικοί, κάτοικοι Σκιάθου, διαμαρτύρονται για τη διέλευση από τη Σκιάθο εναέριας γραμμής υψηλής τάσης, από πυλώνες της ΔΕΗ.
      30) Ο Βουλευτής Αθηνών κ. ΑΛΕΞΑΝΔΡΟΣ ΑΛΑΒΑΝΟΣ κατέθεσε αναφορά με την οποία Συμβασιούχοι Καθηγητές Μουσικής του Μουσικού Γυμνασίου – Λυκείου Μυτιλήνης ζητούν την επίλυση εργασιακών προβλημάτων τους.
      31) Ο Βουλευτής Αθηνών κ. ΑΛΕΞΑΝΔΡΟΣ ΑΛΑΒΑΝΟΣ κατέθεσε αναφορά με την οποία ο Σύλλογος Υπαλλήλων Γενικής Γραμματείας Πολιτικής Προστασίας ζητεί τη μετατροπή των συμβάσεων έργων των 118 μελών τους σε συμβάσεις αορίστου χρόνου χωρίς διαδικασίες μοριοδότησης.
      32) Ο Βουλευτής Αθηνών κ. ΑΛΕΞΑΝΔΡΟΣ ΑΛΑΒΑΝΟΣ κατέθεσε αναφορά με την οποία Συμβασιούχοι στη Δημόσια Επιχείρηση Αερίου Α.Ε. ζητούν την άμεση απορρόφησή τους στο μόνιμο προσωπικό της ΔΕΠΑ.
      33) Οι Βουλευτές κύριοι ΦΩΤΗΣ ΚΟΥΒΕΛΗΣ και ΑΘΑΝΑΣΙΟΣ ΛΕΒΕΝΤΗΣ κατέθεσαν αναφορά με την οποία η κ. Ευθυμία Καλλιαντέρη, πτυχιούχος νοσηλεύτρια, ζητεί την εφαρμογή στην αριθμ. 10/8Κ/4-2-2004 προκήρυξη του ΑΣΕΠ του ποσοστού των πολυτέκνων.
      34) Οι Βουλευτές κύριοι ΦΩΤΗΣ ΚΟΥΒΕΛΗΣ και ΑΘΑΝΑΣΙΟΣ ΛΕΒΕΝΤΗΣ κατέθεσαν αναφορά με την οποία η Γενική Συνομοσπονδία Εργατών Ελλάδας καταγγέλλει τον ορισμό του Αντιπροέδρου της Εργατικής Εστίας ο οποίος τοποθετήθηκε σε αντίθεση με την πρόταση της ΓΣΕΕ και των Εργοδοτικών Οργανώσεων.
      35) Ο Βουλευτής Λασιθίου κ. ΜΙΧΑΛΗΣ ΚΑΡΧΙΜΑΚΗΣ κατέθεσε δημοσίευμα εφημερίδας στο οποίο ζητείται η διεύρυνση του ωραρίου λειτουργίας των  καταστημάτων για τις τουριστικές περιοχές.
      36) Ο Βουλευτής Αττικής κ. ΚΩΝ/ΝΟΣ ΒΡΕΤΤΟΣ κατέθεσε αναφορά με την οποία Κάτοικοι του Δήμου Γέρακα Αττικής καταγγέλλουν παρατυπίες κατά την κατασκευή της Αττικής Οδού.
      37) Ο Βουλευτής Αττικής κ. ΚΩΝ/ΝΟΣ ΒΡΕΤΤΟΣ κατέθεσε αναφορά με την οποία ο Δήμος Παιανίας Αττικής ζητεί να παραμείνουν οι υπηρεσίες του ΟΤΕ στην Παιανία.
      38) Ο Βουλευτής Αττικής κ. ΚΩΝ/ΝΟΣ ΒΡΕΤΤΟΣ κατέθεσε αναφορά με την οποία ο Δήμος Ελευσίνος Αττικής ζητεί να μη δημιουργηθεί η επισκευαστική βάση του Λιμενικού Σώματος στην υπό ανάπλαση παραλία της Ελευσίνας.
      39) Ο Βουλευτής Μεσσηνίας κ. ΠΕΤΡΟΣ ΚΑΤΣΙΛΙΕΡΗΣ κατέθεσε αναφορά με την οποία ο Σύλλογος Συμβασιούχων Εργαζομένων στο Πανεπιστήμιο Πελοποννήσου ζητεί τη μετατροπή των συμβάσεων των μελών του σε αορίστου χρόνου.
      40) Ο Γ΄ Αντιπρόεδρος της Βουλής και Βουλευτής Πειραιά κ. ΙΩΑΝΝΗΣ ΤΡΑΓΑΚΗΣ κατέθεσε αναφορά με την οποία η Πανελλήνια Ένωση Ιατρών Πρωτοβάθμιας Περίθαλψης ζητεί να χορηγηθεί ο τίτλος ειδικότητας γενικού γιατρού στους γιατρούς χωρίς ειδικότητα που έχουν νόμιμη άσκηση της ιατρικής πριν από την 31/12/1994.
      41) Οι Βουλευτές κύριοι ΔΗΜΗΤΡΙΟΣ ΤΣΙΟΓΚΑΣ και ΑΝΤΩΝΗΣ ΣΚΥΛΛΑΚΟΣ κατέθεσαν αναφορά με την οποία ο Δήμος Ολύμπου Λάρισας ζητεί τη συμμετοχή εκπροσώπου του στο Διοικητικό Συμβούλιο του Φορέα Διαχείρισης Εθνικού Δρυμού Ολύμπου.
      42) Ο Βουλευτής Ξάνθης κ. ΠΑΝΑΓΙΩΤΗΣ ΣΓΟΥΡΙΔΗΣ κατέθεσε αναφορά με την οποία ο Πανθεσσαλικός Σύλλογος Χοιροτρόφων ζητεί την αποδοχή προτεινομένων μέτρων για την εξυγίανση του κυκλώματος εμπορίας και διάθεσης του χοιρινού κρέατος.
      43) Ο Βουλευτής Ιωαννίνων κ. ΜΙΧΑΗΛ ΠΑΝΤΟΥΛΑΣ κατέθεσε αναφορά με την οποία ο Πολιτιστικός και Μορφωτικός Σύλλογος Σενίκου ζητεί την αποπεράτωση του δρόμου που συνδέει το Δ.Δ. Σενίκου Δ. Σελλών με τον κόμβο της Τύριας.
      44) Ο Βουλευτής Ιωαννίνων κ. ΜΙΧΑΗΛ ΠΑΝΤΟΥΛΑΣ κατέθεσε αναφορά με την οποία ο Δήμαρχος Ιωαννίνων ζητεί οικονομική ενίσχυση για την αποκατάσταση ζημιών από ακραίες καιρικές συνθήκες.
      45) Ο Βουλευτής Φθιώτιδας κ. ΗΛΙΑΣ ΚΑΛΛΙΩΡΑΣ κατέθεσε αναφορά με την οποία Εκπαιδευτικοί ΤΕ01 με πτυχίο ΠΑΤΕΣ – ΣΕΛΕΤΕ ζητούν το μόνιμο διορισμό τους.
      46) Ο Βουλευτής Φθιώτιδας κ. ΗΛΙΑΣ ΚΑΛΛΙΩΡΑΣ κατέθεσε αναφορά με την οποία η Χριστιανική Εστία Λαμίας ζητεί τη φορολογική ελάφρυνση των φιλανθρωπικών ιδρυμάτων κ.λπ.
      47) Ο Βουλευτής Φθιώτιδας κ. ΗΛΙΑΣ ΚΑΛΙΩΡΑΣ κατέθεσε αναφορά με την οποία ο Σύλλογος Συνταξιούχων Αγροτών ΟΓΑ Αταλάντης Φθιώτιδας ζητεί έκτακτη οικονομική ενίσχυση.
      48) Ο Βουλευτής Φθιώτιδας κ. ΗΛΙΑΣ ΚΑΛΛΙΩΡΑΣ κατέθεσε αναφορά με την οποία Ομάδα Επενδυτών Νομού Φθιώτιδας στην «ASTRAIA ΑΕΠΥ» ζητεί την καταβολή αποζημίωσης από το «Συνεγγυητικό Κεφάλαιο εξασφάλισης Χρηματιστηριακών Συναλλαγών».
      49) Ο Βουλευτής Φθιώτιδας κ. ΗΛΙΑΣ ΚΑΛΛΙΩΡΑΣ κατέθεσε αναφορά με την οποία ο Δήμος Στυλίδας ζητεί χρηματοδότηση για την ασφαλτόστρωση του δρόμου προς το Μοναστήρι Αγ. Αθανασίου Μετεωρίτου.
      Β. ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ
      1. Στην με αριθμό 26/30-3-2004 ερώτηση του Βουλευτή κ. Φώτη Κουβέλη δόθηκε με το υπ’ αριθμ.Φ.900α/4028/7166 έγγραφο από τον Υπουργό Εθνικής Άμυνας η ακόλουθη απάντηση:
      «Σε απάντηση της υπ’ αριθμ. 26/30-03-2004 ερώτησης, που κατέθεσε ο Βουλευτής κ. Φώτης Κουβέλης, με θέμα τη διασφάλιση θέσεων εργασίας λόγω της συγχώνευσης της ΕΒΟ-ΠΥΡΚΑΛ και την απελευθέρωση χώρων ιδιοκτησίας της εταιρείας υπέρ των τοπικών ΟΤΑ, σας γνωρίζουμε τα εξής:
      1. Κατ’ εφαρμογή των διατάξεων των νόμων 2190/1920 «Περί Ανωνύμων Εταιριών» και 3195/2003 «Ρύθμιση θεμάτων συγχώνευσης εταιρειών ΕΒΟ ΑΕ και ΠΥΡΚΑΛ ΑΕ» συντελέστηκε η συγχώνευση των εταιριών ΕΒΟ ΑΕ και ΠΥΡΚΑΛ ΑΕ με τη σύσταση της νέας εταιρίας (Ελληνικά Αμυντικά Συστήματα ΑΒΕΕ).
      Η συγχώνευση και το καταστατικό της νέας εταιρίας με την επωνυμία «ΕΛΛΗΝΙΚΑ ΑΜΥΝΤΙΚΑ ΣΥΣΤΗΜΑΤΑ ΑΝΩΝΥΜΗ ΒΙΟΜΗΧΑΝΙΚΗ ΚΑΙ ΕΜΠΟΡΙΚΉ ΕΤΑΙΡΙΑ» εγκρίθηκαν και καταχωρήθηκαν κατά νόμο στο μητρώο Ανωνύμων Εταιριών. Έκτοτε και συγκεκριμένα από 2.1.2004 η νέα ως άνω ανώνυμος εταιρεία λειτουργεί με τη νέα της μορφή.
      
      Όσον αφορά τις θέσεις εργασίας του προσωπικού των συγχωνευθεισών εταιρειών, σημειώνεται ότι, τα δικαιώματα και οι υποχρεώσεις ενός εκάστου των εργαζομένων έχουν μεταβιβασθεί στη νέα εταιρία, διέπονται από τις διατάξεις του Π.Δ. 178/2002 και το άρθρου 5 του Ν. 3195/2003 και αποτελεί δέσμευση της πολιτικής Ηγεσίας του ΥΠΕΘΑ ότι αυτές διασφαλίζονται πλήρως.
      	2. Το ΥΠΕΘΑ, στα πλαίσια του αυτονόητου ενδιαφέροντός του για την ανάπτυξη των αμυντικών βιομηχανιών, καθώς αποτελούν σημαντικό κομμάτι της οικονομίας αλλά και πυλώνα της εθνικής άμυνας, παρακολουθεί και θα διαμορφώσει μαζί με τη Διοίκηση της ΕΑΣ ΑΒΕΕ το νέο Επιχειρηματικό Σχέδιο της εταιρίας, με σκοπό την εξυγίανση και την ανάπτυξή της.
      Μεταξύ των υπό εξέταση και διαμόρφωση δράσεων βρίσκονται και τα θέματα μετεγκαταστάσεως των βιομηχανικών μονάδων της και της χωροταξικής αξιοποίησης των εκτάσεων ιδιοκτησίας της νέας εταιρείας. Στην περίπτωση μετεγκαταστάσεως των βιομηχανικών δραστηριοτήτων της τέως ΠΥΡΚΑΛ ΑΕ από τον Υμηττό, είναι προφανές ότι θα υπάρξει συντονισμός με τους αρμόδιους φορείς (ΟΤΑ κλπ.) για την αξιοποίηση των ακινήτων, προς όφελος της νέας εταιρίας, της Εθνικής Οικονομίας και των κατοίκων της περιοχής.
      Ο Υπουργός
      ΣΠΗΛΙΟΣ ΣΠΗΛΙΩΤΟΠΟΥΛΟΣ»
      2. Στην με αριθμό 43/1-4-04 ερώτηση του Βουλευτή κ. Ιωάννη Γιαννέλη δόθηκε με το υπ’ αριθμ. 15/15-4-04 έγγραφο από τον Υφυπουργό Αγροτικής Ανάπτυξης και Τροφίμων η ακόλουθη απάντηση:
      «Απαντώντας στην παραπάνω ερώτηση που κατέθεσε ο Βουλευτής κ. Γ. Γιαννέλλης, σας πληροφορούμε τα εξής:
      Η Ένωση Αγροτικών Συνεταιρισμών Λήμνου, προκειμένου να εκσυγχρονίσει το σφαγείο της, μπορεί να υποβάλλει τεχνικοοικονομική μελέτη στο Υπουργείο μας και συγκεκριμένα στη Δ/νση Προγραμματισμού και Γεωργικών Διαρθρώσεων, σύμφωνα με την ΚΥΑ 450/29-8-2001, η οποία εξεδόθη για την κάλυψη του Μέτρου 2.1 του Καν. (Ε.Ε.) 1257/99.
      Η μελέτη θα εξετασθεί από τις αρμόδιες Υπηρεσίες του Υπουργείου μας για την περαιτέρω προώθησή της.
      Για τα νησιά του Αιγαίου προβλέπεται ενίσχυση 65% της συνολικής δαπάνης του επενδυτικού σχεδίου, δηλαδή εάν το συνολικό κόστος για τον εκσυγχρονισμό του σφαγείου είναι 500.000€, η ενίσχυση ανέρχεται σε 325.000€ και η ίδια συμμετοχή σε 175.000€, εκ των οποίων το 25% (125.000 €) πρέπει να αναλώσει ο φορέας κατά προτεραιότητα, ενώ για το υπόλοιπο. 10% (50.000 €) μπορεί να προβεί σε δανεισμό.
      Ο Υφυπουργός
      Α. ΚΟΝΤΟΣ»
      3. Στην με αριθμό 88/6-4--04 ερώτηση του Βουλευτή Μιχάλη Καρχιμάκη κ. δόθηκε με το υπ’ αριθμ. 1/8/16-4-04 έγγραφο από τον Υπουργό Περιβάλλοντος, Χωροταξίας και Δημοσίων Έργων η ακόλουθη απάντηση:
      «Σε απάντηση των πιο πάνω σχετικών ερωτήσεων του κ. Βουλευτή Λασιθίου με θέμα κατασκευή λιμανιού στη Νότια Κρήτη σας πληροφορούμε ότι:
      Για τη λιμενική Πολιτική μας στην Κρήτη προσβλέπουμε με το ΥΕΝ και τα συναρμόδια Υπουργεία στην συνεργασία όλων των φορέων, για την ανάπτυξη όλων των λιμανιών και των μαρινών του νησιού τόσο στο βορρά, όσο και στο νότο.
      Ιδιαίτερα, για το λιμάνι της Ιεράπετρας θεωρούμε ότι αποτελεί μία από τις πύλες εισόδου της χώρας και σε συνεργασία με το Δήμο Ιεράπετρας και τους άλλους φορείς του Νομού, θα σχεδιάσουμε την ανάπτυξή του σε συντονισμό και με την ανάπτυξη τόσο του λιμένος Ηρακλείου όσο και των λοιπών λιμένων της Κρήτης.
      Ο Υπουργός
      Γ. ΣΟΥΦΛΙΑΣ»
      4. Στην με αριθμό 26/30-3-04 ερώτηση του Βουλευτή κ. Φώτη Κουβέλη δόθηκε με το υπ’ αριθμ. 7736/20-4-04 έγγραφο από τον Υπουργό Απασχόλησης και Κοινωνικής Προστασίας η ακόλουθη απάντηση:
      «Απαντώντας στην αριθμ. 26/30-03-04 ερώτηση, που κατατέθηκε στη Βουλή από τον Βουλευτή κ. Φ. Κουβέλη, για τα θιγόμενα σ’ αυτή θέματα αρμοδιότητάς μας, σας πληροφορούμε τα εξής:
      Α. Με τον ν. 3195/2003 «Ρύθμιση θεμάτων συγχώνευσης εταιριών ΕΒΟ Α.Ε. -ΠΥΡΚΑΛ Α.Ε.» (ΦΕΚ 268/Α/20-11-2003), συγχωνεύτηκαν οι εταιρίες ΠΥΡΚΑΛ Α.Ε. και ΕΒΟ Α.Ε., σε εταιρία με την επωνυμία Ελληνικά Αμυντικά Συστήματα Α.Β.Ε.Ε., σύμφωνα δε με τις διατάξεις του άρθρου 5 του ως άνω ν. 3195/2003, η συγχώνευση διέπεται από τις διατάξεις του Π.Δ.178/2002 (ΦΕΚ 162 Α΄). Οι εργαζόμενοι διατηρούν στη νέα εταιρία και στις θυγατρικές της τα υφιστάμενα δικαιώματα και υποχρεώσεις τους.
      Επίσης, τα ως άνω διαβεβαιώνονται και με το αριθμ. 388/6-2-2004 έγγραφο της εταιρείας «Ελληνικά Αμυντικά Συστήματα Α.Β.Ε.Ε.», που κοινοποιήθηκε στην Κοινωνική Επιθεώρηση Δάφνης, η οποία ως καθολική διάδοχος, υποκαθίσταται σε όλα τα δικαιώματα και υποχρεώσεις των συγχωνευμένων προαναφερομένων εταιριών, που απορρέουν από τις υφιστάμενες, κατά το χρόνο συγχώνευσης, συμβάσεις και σχέσεις εργασίας. Έτσι το σύνολο του προσωπικού των δύο εταιριών μεταφέρθηκε στη νέα εταιρία, διατηρώντας τα ως άνω αναφερόμενα δικαιώματα και υποχρεώσεις.
      Β. Επίσης, σας ενημερώνουμε ότι, στην αρμόδια τοπική Κοινωνική Επιθεώρηση Δάφνης μέχρι σήμερα, δεν έχουν περιέλθει καταγγελίες σχετικά με απολύσεις εργαζομένων από τις συγχωνευθείσες εταιρείες ΕΒΟ Α.Ε. και ΠΥΡΚΑΛ Α.Ε.
      Σχετικά με την διασφάλιση των θέσεων εργασίας των ήδη απασχολουμένων σας γνωρίζουμε ότι, σε περίπτωση δημιουργίας σχετικού προβλήματος, το Υπουργείο Απασχόλησης και Κοινωνικής Προστασίας θα προβεί στις ενδεικνυόμενες ενέργειες σε συνεργασία με τα συναρμόδια Υπουργεία.
      Για τα υπόλοιπα θέματα αρμόδια να σας απαντήσουν είναι τα συνερωτώμενα Υπουργεία Εθνικής Άμυνας και ΠΕ.ΧΩ.Δ.Ε.
      Ο Υπουργός
      ΠΑΝΟΣ ΠΑΝΑΓΙΩΤΟΠΟΥΛΟΣ»
      5. Στην με αριθμό 56/2-4-04  ερώτηση των Βουλευτών κυρίων Δημητρίου Τσιόγκα, Αντωνίου Σκυλλάκου και Νικόλαο Γκατζή, δόθηκε με το υπ’ αριθμ. 56/2-4-04 έγγραφο από τον Υπουργό Αγροτικής Ανάπτυξης και Τροφίμων η ακόλουθη απάντηση:
      «Απαντώντας στην παραπάνω ερώτηση που κατέθεσαν οι Βουλευτές κ.κ. Τ. Τσιόγκας, Α. Σκυλλάκος, Ν. Γκατζής, σας πληροφορούμε τα εξής:
      Οι μη καλυπτόμενες από τον ΕΛΓΑ ζημιές που προκλήθηκαν στα καπνοξηραντήρια της Δολίχης Ελασσόνας Ν. Λάρισας το καλοκαίρι του 2002, έχουν ενταχθεί στο Πρόγραμμα χορήγησης οικονομικών ενισχύσεων αρμοδιότητας ΠΣΕΑ, που κατατέθηκε για έγκριση στην Επιτροπή Ανταγωνισμού της Ε.Ε. τον Μάιο του 2003. Η έγκριση του Προγράμματος αυτού αναμένεται σύντομα)οπότε ο ΕΛΓΑ θα προβεί αμέσως στη χορήγηση των οικονομικών ενισχύσεων στους ενδιαφερόμενους παραγωγούς.
      Ο Υπουργός
      ΣΑΒΒΑΣ ΤΣΙΤΟΥΡΙΔΗΣ»
      6. Στην με αριθμό 57/2-4-04 ερώτηση των Βουλευτών κυρίων Δημητρίου Τσιόγκα και Νικολάου Γκατζή δόθηκε με το υπ’ αριθμ. 21/16-4-04 έγγραφο από τον Υπουργό Αγροτικής Ανάπτυξης και Τροφίμων η ακόλουθη απάντηση:
       «Απαντώντας στην παραπάνω ερώτηση που κατέθεσαν οι. Βουλευτές κ. Κ. Τ. Τσιόγκας, Ν. Γκατζής, σας πληροφορούμε τα εξής:
      Για τις ζημιές που προκλήθηκαν από τον παγετό της 23ης Ιανουαρίου 2004 στις καλλιέργειες της Δολίχης Ελασσόνας Ν. Λάρισας, υποβλήθηκαν συνολικά 4 δηλώσεις από τους παραγωγούς της περιοχής, έγιναν οι εκτιμήσεις, κοινοποιήθηκαν τα πορίσματα και σύντομα θα καταβληθούν και οι αποζημιώσεις.
      Ο Υπουργός
      ΣΑΒΒΑΣ ΤΣΙΤΟΥΡΙΔΗΣ»
      7. Στην με αριθμό 60/2-4-04 ερώτηση του Βουλευτή κ. Μάνου Φραγκιαδουλάκη δόθηκε με το υπ’ αριθμ. 23/16-4-04 έγγραφο από τον Υπουργό Αγροτικής Ανάπτυξης και Τροφίμων η ακόλουθη απάντηση:
      «Απαντώντας στην παραπάνω ερώτηση που κατέθεσε ο Βουλευτής Κ. Μ. Φραγκιαδουλάκης, σας πληροφορούμε τα εξής:
      Για τις ζημιές που προκλήθηκαν από τη χιονόπτωση της 13ης και 14ης Φεβρουαρίου 2004, στο φυτικό κεφάλαιο των ελαιοδένδρων και σε πάγιες εγκαταστάσεις των Δήμων Θραψαvού, Καστελλίου, και Τυλίσου, εντάχθηκαν στο Πρόγραμμα χορήγησης Κρατικών ενισχύσεων Frost (αρμοδιότητας ΠΣΕΑ) το οποίο υποβλήθηκε ήδη προς έγκριση στην Επιτροπή Ανταγωνισμού της Ε.Ε. Εφόσον εγκριθεί το πρόγραμμα. και γίνουν οι απαραίτητες εργασίες αποκατάστασης του φυτικού και παγίου κεφαλαίου, θα καταβληθούν στους δικαιούχους παραγωγούς οι προβλεπόμενες οικονομικές ενισχύσεις.
      Για τις ζημιές που προκλήθηκαν από τη χιονόπτωση που έπληξε όλη τη χώρα, υποβάλαμε άμεσα αίτημα στο Συμβούλιο Υπουργών της Ε.Ε. για παροχή οικονομικής ενίσχυσης και άλλων διευκολύνσεων από την Commission για την κάλυψη των αποζημιώσεων των πληγέντων παραγωγών. Το Συμβούλιο αντιμετώπισε με κατανόηση το Ελληνικό αίτημα και υποσχέθηκε συμπαράσταση στο πρόβλημα των Ελλήνων Αγροτών.
      Σημειώνουμε ότι οι ενισχύσεις που χορηγούνται με τα Προγράμματα της ΠΣΕΑ, έχουν αυξηθεί από 20% - 1000/0 ανάλογα με την περίπτωση και το είδος της ζημιάς.
      Όσον αφορά την τεχνική υποστήριξη για την αποκατάσταση των ζημιών σας γνωρίζουμε ότι, αυτή παρέχεται από τις κατά τόπους Δ/νσεις Γεωργίας και Αγροτικής Ανάπτυξης.
      Ο Υπουργός
      ΣΑΒΒΑΣ ΤΣΙΤΟΥΡΙΔΗΣ»
      8. Στην με αριθμό 49/1-4-04 ερώτηση των Βουλευτών κυρίων Νικολάου Γκατζή και Δημητρίου Τσιόγκα, δόθηκε με το υπ’ αριθμ. 21374/21-4-04 έγγραφο από τον Υφυπουργό Εσωτερικών, Δημόσιας Διοίκησης και ΑΠοκέντρωσης η ακόλουθη απάντηση:
      «Σε απάντηση της παραπάνω ερώτησης, αναφορικά με το αντικείμενο του θέματος, σας πληροφορούμε ότι με βάσει τον τριετή προγραμματισμό εγκρίθηκαν για τη Νομαρχιακή Αυτοδιοίκηση Μαγνησίας 17 θέσεις διαφόρων κατηγοριών και κλάδων και ζητήθηκε να εξειδικεύσει τον αριθμό των θέσεων αυτών κατά κατηγορία και κλάδο.
      Στην κατανομή των θέσεων αυτών κατά ειδικότητες σύμφωνα με την πρόταση της Νομαρχιακής Αυτοδιοίκησης Μαγνησίας (σχετ. 6393/7-8-2003 έγγραφό της) περιλαμβάνονται μεταξύ άλλων και οι παρακάτω σχετικές ειδικότητες:
      ΠΕ ΠΕΡΙΒΑΛΛΟΝΤΟΣ                                           1
      ΠΕ ΠΟΛΙΤΙΚΩΝ ΜΗΧΑΝΙΚΩΝ                                 2
      ΠΕ ΜΗΧΑΝΟΛΟΓΩΝ ΜΗΧΑΝΙΚΩΝ                        2
      ΠΕ ΑΓΡΟΝΟΜΩΝ ΤΟΠΟΓΡΑΦΩΝ ΜΗΧΑΝΙΚΩΝ    3
      ΠΕ ΜΗΧΑΝΙΚΩΝ ΧΩΡΟΤΑΞΙΑΣ ΚΑΙ ΠΕΡΙΦΕΡΕΙΑΚΗΣ ΑΝΑΠΤΥΞΗΣ  1
      ΠΕ ΠΛΗΡΟΦΟΡΙΚΗΣ                                               1
      οι οποίες έχουν ήδη αποσταλεί στο ΑΣΕΠ για προκήρυξη.
      Για τα λοιπά θιγόμενα θέματα αρμόδιο να απαντήσει είναι το συνερωτώμενο Υπουργείο ΠΕ.ΧΩ.Δ.Ε.
      Ο Υφυπουργός
      Α. ΝΑΚΟΣ»
      9. Στην με αριθμό 66/5-4-04 ερώτηση των Βουλευτών κυρίων Σταύρου Σκοπελίτη, Δημητρίου Τσιόγκα και Ιωάννη Γιαννέλη δόθηκε με το υπ’ αριθμ. 18/19-4-04 έγγραφο από τον Υφυπουργό Αγροτικής Ανάπτυξης και Τροφίμων η ακόλουθη απάντηση:
      «Απαντώντας στις παραπάνω ερωτήσεις που κατέθεσαν οι Βουλευτές Κ. Κ. Σ. Σκοπελίτης Τ. Τσιόγκας, Γ. Γιαννέλλης, για τα θέματα της αρμοδιότητάς μας, σας πληροφορούμε τα εξής:
      Η ρύθμιση των υπερπληθυσμών των ειδών της άγριας πανίδας, τα οποία προκαλούν καταστροφές σε γεωργικές καλλιέργειες, γίνεται βάσει της Δασικής Νομοθεσίας - με ειδικά συνεργεία κυνηγών τα οποία συγκροτούνται από την αρμόδια Δασική Αρχή κατόπιν Απόφασης του Γενικού Γραμματέα της οικείας Περιφέρειας.
      Η αντιμετώπιση του προβλήματος στη Λήμνο είναι αρμοδιότητας του Γενικού Γραμματέα Περιφέρειας Βορείου Αιγαίου με τις αρμόδιες Περιφερειακές Υπηρεσίες, ο οποίος και εξέδωσε την με αριθ. πρωτ. 1364/7-4-2004 απόφαση την οποία και σας κοινοποιούμε.
      Όσον αφορά τη χορήγηση αποζημίωσης, σας γνωρίζουμε ότι οι ζημιές αυτές δεν εντάσσονται στην κάλυψη του ΕΛΓΑ, σύμφωνα με τον κανονισμό Ασφάλισης Φυτικής Παραγωγής, ούτε στη χορήγηση οικονομικών ενισχύσεων αρμοδιότητας ΠΣΕΑ, σύμφωνα με τις Κοινοτικές Κατευθυντήριες Γραμμές.
      Ο Υφυπουργός
      Ε. ΜΠΑΣΙΑΚΟΣ»
      10. Στις με αριθμό 54/2-4-04 και 66/5-4-04 ερωτήσεις των Βουλευτών κυρίων Σταύρου Σκοπελίτη, Δημητρίου Τσιόγκα και Ιωάννη Γιαννέλη δόθηκε με το υπ’ αριθμ. 18/19-4-04 έγγραφο από τον Υφυπουργό Αγροτικής Ανάπτυξης και Τροφίμων η ακόλουθη απάντηση:
      «Απαντώντας στις παραπάνω ερωτήσεις που κατέθεσαν οι Βουλευτές κ. κ. Σ. Σκοπελίτης Τ. Τσιόγκας, Γ. Γιαννέλλης, για τα θέματα της αρμοδιότητάς μας, σας πληροφορούμε τα εξής:
      Η ρύθμιση των υπερπληθυσμών των ειδών της άγριας πανίδας, τα οποία προκαλούν καταστροφές σε γεωργικές καλλιέργειες, γίνεται βάσει της Δασικής Νομοθεσίας - με ειδικά συνεργεία κυνηγών τα οποία συγκροτούνται από την αρμόδια Δασική Αρχή κατόπινΑπόφασης του Γενικού Γραμματέα της οικείας Περιφέρειας.
      Η αντιμετώπιση του πρoβλήματoς στη Λήμνο είναι αρμοδιότητας του Γενικού Γραμματέα Περιφέρειας Βορείου Αιγαίου με τις αρμόδιες Περιφερειακές Υπηρεσίες, ο οποίος και εξέδωσε την με αριθ. πρωτ. 1364/7-4-2004 απόφαση την οποία και σας κοινοποιούμε.
      Όσον αφορά τη χορήγηση αποζημίωσης, σας γνωρίζουμε ότι οι ζημιές αυτές δεν εντάσσονται στην κάλυψη του ΕΛΓΑ, σύμφωνα με τον κανονισμό Ασφάλισης Φυτικής Παραγωγής, ούτε στη χορήγηση οικονομικών ενισχύσεων αρμοδιότητας ΠΣΕΑ, σύμφωνα με τις Κοινοτικές Κατευθυντήριες Γραμμές.
      Ο Υφυπουργός
      Ε. ΜΠΑΣΙΑΚΟΣ»
      11. Στην με αριθμό 55/2-4-04 ερώτηση των Βουλευτών κυρίων Δημητρίου Τσιόγκα και Νικολάου Γκατζή δόθηκε με το υπ’ αριθμ. 19/19-4-04 έγγραφο από τον Υφυπουργό Αγροτικής Ανάπτυξης και Τροφίμων η ακόλουθη απάντηση:
      «Απαντώντας στην παραπάνω ερώτηση που κατέθεσαν οι Βουλευτές κύριοι Τ. Τσιόγκας και Ν. Γκατζής, σας πληροφορούμε τα εξής:
      Η εκπόνηση των σχετικών μελετών, καθώς και η εκτέλεση των πάσης φύσεως τεχνικών έργων και εργασιών προστασίας και ανάπτυξης των δημοσίων δασών και δασικών εκτάσεων, ανήκει στην αρμοδιότητα των Δασικών Υπηρεσιών της Περιφέρειας.
      Η έγκριση των παραπάνω προγραμμάτων (που συντάσσονται κάθε έτος ενιαία κατά Νομαρχιακό Διαμέρισμα) και η ιεράρχηση εκτέλεσής τους, ανήκει στην αρμοδιότητα του Νομαρχιακού Συμβουλίου.
      Μέχρι σήμερα δεν έχει ζητηθεί από τους ΟΤΑ της περιοχής η κατασκευή του συγκεκριμένου έργου.
      Στην πλευρά αυτή του Ολύμπου, έχει ήδη κατά το παρελθόν διανοιχτεί σημαντικό μήκος δρόμων, προς εξυπηρέτηση των κατοίκων της περιοχής.
      Ο Υφυπουργός
      Ε. ΜΠΑΣΙΑΚΟΣ»
      12. Στην με αριθμό 35/31-3-2004 ερώτηση του Βουλευτή κ. Φώτη Κουβέλη δόθηκε με το υπ’ αριθμ. 1024307/939/Β0011/19-4-04 έγγραφο από τον Υφυπουργό Οικονομίας και Οικονομικών η ακόλουθη απάντηση:
      «Σε απάντηση του από 31-3-2004 εγγράφου σας, με το οποίο μας διαβιβάστηκε η αριθ. 35/31-3-2004 ερώτηση που κατατέθηκε στη Βουλή από τον Βουλευτή Φώτη Κουβέλη, σας γνωρίζουμε τα εξής:
      Η Βίλα Συγγρού που βρίσκεται εντός του χώρου του Κτήματος Συγγρού, αποτελεί περιουσία του Κληροδοτήματος Ιφιγένειας Ανδρέα Συγγρού που διαχειρίζεται το Διοικητικό Συμβούλιο του ν.π.δ.δ. «Ινστιτούτο Γεωπονικών Επιστημών (Ι.Γ.Ε.)», το οποίο τελεί υπό την εποπτεία του Υπουργείου Αγροτικής Ανάπτυξης και Τροφίμων.
      Το Υπουργείο Οικονομίας και Οικονομικών ασκεί κατά τις διατάξεις του α.ν.2039/1939 την εποπτεία και τον έλεγχο της διοίκησης και διαχείρισης του Κληροδοτήματος και από κοινού με το Υπουργείο Αγροτικής Ανάπτυξης και Τροφίμων, την εποπτεία εκτέλεσης των σκοπών του.
      Όσον αφορά τα θέματα που τίθενται με την ερώτηση, σημειώνουμε ότι δεv άπτoνται των αρμοδιοτήτων του Υπουργείου Οικονομίας και Οικονομικών καθ' όσον α) η κήρυξη ή μη του ακινήτου ως διατηρητέου μνημείου ανήκει στην αποκλειστική αρμοδιότητα του Υπουργείου Πολιτισμού, στο οποίο, επίσης, απευθύνεται η ερώτηση και β) ο σχεδιασμός της χρήσης του κτιρίου ανήκει στην αποκλειστική αρμοδιότητα του ν.π.δ.δ. «Ινστιτούτο Γεωπονικών Επιστημών (Ι.Γ.Ε.)», το οποίο και μόνο, ως διοικητής και διαχειριστής της κοινωφελούς περιουσίας νομιμοποιείται, να αποφασίζει σχετικά, με γνώμονα πάντοτε την εξυπηρέτηση των κοινωφελών σκοπών του, του. Υπουργείου Οικονομίας και Οικονομικών περιοριζομένου στην άσκηση εποπτείας και ελέγχου της νομιμότητας και καθόλου της σκοπιμότητας της από το εν λόγω νομικό πρόσωπο ασκουμένης διοίκησης και διαχείρισης του Κληροδοτήματος.
      Ο Υφυπουργός
      ΠΕΤΡΟΣ ΔΟΥΚΑΣ»
      13. Στην με αριθμό 26/30-3-04 ερώτηση του Βουλευτή κ. Φώτη Κουβέλη δόθηκε με το υπ’ αριθμ. 8Β/19-4-04 έγγραφο από τον Υπουργό Περιβάλλοντος, Χωροταξίας και Δημοσίων Έργων η ακόλουθη απάντηση:
      «Σε απάντηση του (1) σχετικού και όσον αφορά τα θέματα της αρμοδιότητας του ΥΠΕΧΩΔΕ σας πληροφορούμε τα εξής:
      Από το ισχύον Γενικό Πολεοδομικό Σχέδιο Δήμου Υμηττού Νομού Αττικής (ΦΕΚ 144/1990) προβλέπεται η σταδιακή απομάκρυνση της ΠΥΡΚΑΛ και η δημιουργία αθλητικών εγκαταστάσεων, χώρων πολιτιστικών χρήσεων, χρήσεων πρασίνου, δημοτικής αγοράς, και Κέντρου Υγείας.
      Η προώθηση και η υλοποίηση των παραπάνω προβλέψεων μπορεί να γίνει μετά από σχετική πρόταση του οικείου δήμου βάσει της οποίας μπορεί εν συνεχεία να εγκριθούν κατά τις ισχύουσες πολεοδομικές διατάξεις (άρθρο 10 του Ν.3044/2002) οι επιθυμητές και αναγκαίες χρήσεις στον υπόψη χώρο, που θα συμβάλλουν στην αναβάθμιση της ποιότητας ζωής της περιοχής.
      Ο Υπουργός
      Γ. ΣΟΥΦΛΙΑΣ»
      14. Στην με αριθμό 1/23-3-04 ερώτηση του Βουλευτή κ. Μιχάλη Καρχιμάκη δόθηκε με το υπ’ αριθμ. ΥΠΠΟ/ΓΡ.ΑΝ.ΥΤ./Κ.Ε./1 16-4-04 έγγραφο από την Αναπληρωτή Υπουργό Πολιτισμού η ακόλουθη απάντηση:
      «Σχετικά με την υπ’ αριθμ. 1/23-03-2004 ερώτηση του Βουλευτή κ. Μιχάλη Καρχιμάκη, σας επισυνάπτουμε λόγω αρμοδιότητας, την απάντηση της Οργανωτικής Επιτροπής Ολυμπιακών Αγώνων – «ΑΘΗΝΑ 2004» Α.Ε.
      Η Αναπληρωτής Υπουργός
      ΦΑΝΗ ΠΕΤΡΑΛΙΑ-ΠΑΛΛΗ»
      Σημ.: Τα συνημμένα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).
      15. Στην με αριθμό 11/26-3-04 ερώτηση του Βουλευτή κ. Μιχάλη Καρχμάκη δόθηκε με το υπ’ αριθμ. 30590/ΙΗ/13.4.04 έγγραφο από την Υπουργό Εθνικής Παιδείας και Θρησκευμάτων η ακόλουθη απάντηση:
      «Απαντώντας στην ερώτηση με αριθμό 11/26-3-2004, που κατέθεσε ο Βουλευτής κ. Μιχάλης Καρχιμάκης σχετικά με την ανέγερση της Σπουδαστικής Εστίας στην Ιεράπετρα, σας γνωρίζουμε τα εξής:
      Το Εθνικό Ίδρυμα Νεότητας είναι Κοινωφελές Ίδρυμα - Νομικό Πρόσωπο Ιδιωτικού Δικαίου του Ευρύτερου Δημόσιου Τομέα, το οποίο εποπτεύεται από το Υπουργείο Εθνικής Παιδείας και Θρησκευμάτων και έχει ως σκοπό τη - με κατάλληλα μέσα- εξύψωση του ηθικού, μορφωτικού, κοινωνικού και βιοτικού επιπέδου του Ελληνικού λαού, ιδιαίτερα της φοιτητικής - μαθητικής νεολαίας, μέσω μιας σειράς πολιτιστικών, κοινωνικών και εκπαιδευτικών δραστηριοτήτων.
      Στους σκοπούς του Ε.Ι.Ν. εντάσσεται η ίδρυση, η οργάνωση και η λειτουργία Φοιτητικών Εστιών για Φοιτητές και Σπουδαστές της Τριτοβάθμιας Εκπαίδευσης, καθώς και η ίδρυση, η οργάνωση και η λειτουργία Μαθητικών Εστιών και Μαθητικών Κέντρων για μαθητές της Δευτεροβάθμιας Εκπαίδευσης.
      Το E.I.N. είναι επικουρικός φορέας σε θέματα φοιτητικής και σπουδαστικής μέριμνας. Αναλαμβάνει την ευθύνη λειτουργίας των Φοιτητικών - Σπουδαστικών Εστιών, όταν καλείται από τα Πανεπιστήμια και Τ.Ε.Ι. με προγραμματική σύμβαση. Επίσης διαθέτει και ιδιόκτητα κτίρια Φοιτητικών Εστιών, τα οποία και λειτουργεί σε συνεργασία με τα A.E.I. και Τ.Ε.Ι.
      Όσον αφορά στην ανέγερση της Σπουδαστικής Εστίας στην Ιεράπετρα, σας γνωρίζουμε ότι το Ε.Ι.Ν. έκανε αποδεκτή την πρόταση του Δήμου Ιεράπετρας για παραχώρηση οικοπέδου στην περιοχή για την υλοποίηση της εν λόγω ανέγερσης. Η διευθέτηση του θέματος θα αντιμετωπισθεί από τη νέα Διοίκηση.
      Τα συνημμένα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων)
      Η Υπουργός
      ΜΑΡΙΕΤΤΑ ΓΙΑΝΝΑΚΟΥ»
      16. Στην με αριθμό 4/23.3.04 ερώτηση του Βουλευτή κ. Μιχάλη Καρχιμάκη δόθηκε με το υπ’ αριθμ. Β-215 έγγραφο από τον Υπουργό Μεταφορών και Επικοινωνιών η ακόλουθη απάντηση:
      «Σε απάντηση της ερώτησης με αριθμό 4/23-3-04, που κατέθεσε στη Βουλή ο Βουλευτής κ. Μιχάλης Καρχιμάκης, σύμφωνα και με το έγγραφο αριθμ. ΥΠΑ/Δ13/Α/13872/524/6-4-04 της Υπηρεσίας Πολιτικής Αεροπορίας (Υ.Π.Α), σας πληροφορούμε τα παρακάτω:
      Από το Υπουργείο Μεταφορών και Επικοινωνιών έχει ολοκληρωθεί η εκπόνηση του συνολικού θεσμικού πλαισίου, που αφορά στα ιδιωτικά αεροδρόμια στη χώρα μας. Συγκεκριμένα, έχει δημοσιευθεί τόσο το αρχικό Προεδρικό Διάταγμα 158/02 (ΦΕΚ Α΄ 137) «Περί ίδρυσης, κατασκευής, εξοπλισμού, οργάνωσης, διοίκησης, λειτουργίας και εκμετάλλευσης πολιτικών αερολιμένων από φυσικά πρόσωπα, νομικά πρόσωπα ιδιωτικού δικαίου και Οργανισμούς Τοπικής Αυτοδιοίκησης» όσο και η τροποποίηση του που έγινε με το Προεδρικό Διάταγμα 348/03 (ΦΕΚ Α΄ 315).
      Ωστόσο, σύμφωνα με τα τηρούμενα στην Υπηρεσία Πολιτικής Αεροπορίας στοιχεία, παρά την ύπαρξη του εν λόγω θεσμικού πλαισίου, η εταιρεία «ΞΕΝΙΟΣ ΖΕΥΣ» δεν έχει μέχρι σήμερα προβεί στην υποβολή σχετικού αιτήματος, προκειμένου να κινηθεί η απαιτούμενη διαδικασία.
      Ο Υπουργός
      ΜΙΧΑΛΗΣ Κ. ΛΙΑΠΗΣ»
      17. Στην με αριθμό 2/23.3.04 ερώτηση του Βουλευτή κ. Μιχάλη Καρχιμάκη δόθηκε με το υπ’ αριθμ. Φ10035/7645/328/14.4.04 έγγραφο από τον Υπουργό Απασχόλησης και Κοινωνικής Προστασίας η ακόλουθη απάντηση:
      «Απαντώντας στην παραπάνω -σχετική ερώτηση, που κατατέθηκε στη Βουλή από το βουλευτή κ. Μ. Καρχιμάκη, σχετικά με το θέμα των ασφαλισμένων του ΟΑΕΕ- ΤΕΒΕ περιοχής Σητείας Κρήτης, των οποίων οι ασφαλιστικές εισφορές τους παρακρατήθηκαν και υπεξαιρέθηκαν από αρμόδια όργανα του εκεί Γραφείου ΟΑΕΕ-ΤΕΒΕ, σας γνωρίζουμε τα εξής:
      Με τις διατάξεις της παρ.2, του άρθρου 71, του ν.2676/99 δόθηκε η δυνατότητα στους ασφαλισμένους του ΟΑΕΕ- 'ΓΕΒΕ της παραπάνω περιοχής, που έχουν υποβάλλει μήνυση κατά οργάνων του Ταμείου μέχρι 30.11.1998 ή το έχουν δηλώσει με υπεύθυνη δήλωσή τους στο αρμόδιο γραφείο ΟΑΕΕ- ΤΕΒΕ, να καταβάλλουν τις οφειλόμενες ασφαλιστικές τους εισφορές με το ασφάλιστρο του χρόνου στον οποίο ανάγονται, χωρίς πρόσθετα τέλη.
      Με τη διάταξη της παρ.3, του άρθρου 17, του νόμου 3232/04, προβλέπεται ότι οι ασφαλισμένοι, οι οποίοι εμπίπτουν στις διατάξεις της παρ.2, του άρθρου 71, του ν. 2676/99, απαλλάσσονται της καταβολής ασφαλιστικών εισφορών για την κρίσιμη περίοδο μέχρι τέλους Νοεμβρίου 1995, εφόσον έχουν υποβάλλει μήνυση μέχρι τις 30.11.1998 ή και μεταγενέστερα με δήλωσή τους κατά οργάνων του Ταμείου για παρακράτηση και υπεξαίρεση ασφαλιστικών εισφορών τους και έχουν εκδοθεί αμετάκλητες καταδικαστικές αποφάσεις ποινικού δικαστηρίου.
      Οι ασφαλισμένοι δηλαδή της περίπτωσης αυτής, προκειμένου. να αναγvωρίσουν τον αντίστοιχο χρόνο στον ΟΑΕΕ-ΤΕΒΕ, θα πρέπει να υποβάλλουν σχετική προς τούτο αίτηση στο αρμόδιο Γραφείο, συνοδευόμενη από την αμετάκλητη καταδικαστική απόφαση του ποινικού δικαστηρίου και ο Ασφαλιστικός Οργανισμός θα προβεί στην αναγνώριση του χρόνου με την έκδοση διαπιστωτικής πράξης.
      Όσον αφορά τις ασφαλιστικές εισφορές, οι οποίες καταβλήθηκαν σύμφωνα με τις διατάξεις της παρ. 2 του άρθρου 7ι, του ν. 2676/99 θεωρούνται, μετά την έκδοση των αμετάκλητων καταδικαστικών αποφάσεων, ως αχρεωστήτως καταβληθείσες και επιστρέφονται, ενώ όσοι από τους παραπάνω ασφαλισμένους έχουν συνταξιοδοτηθεί μέχρι να καταστούν αμετάκλητες οι δικαστικές οι αποφάσεις, δικαιούνται αναπροσαρμογή του ποσού της σύνταξής τους, βάσει του χρόνου ασφάλισης που αναγνωρίζεται.
      Τέλος σε περίπτωση που δεν έχει εκδοθεί αμετάκλητη καταδικαστική . ποινικού δικαστηρίου, οι oφειλόμενες ασφαλιστικές εισφορές της παραπάνω χρονικής περιόδου, καταβάλλονται σύμφωνα με τις διατάξεις της παρ.2, του άρθρου 71, του ν.2676/99, δηλ. με το ασφάλιστρο που ίσχυε στο χρόνο που ανάγονται, χωρίς πρόσθετα, τέλη.
      Ο Υπουργός
      ΠΑΝΟΣ ΠΑΝΑΓΙΩΤΟΠΟΥΛΟΣ
      18. Στην με αριθμό 3/23.3.04 ερώτηση του Βουλευτή κ. Μιχάλη Καρχιμάκη δόθηκε με το υπ’ αριθμ .ΑΠ/Δ5/ΗΛ/Β/Φ6/10/488/16.4.04 έγγραφο από τον Υπουργό Ανάπτυξης η ακόλουθη απάντηση:
      «Σε απάντηση της υπ' αριθμ. 3 / 23.3.2004 ερώτησης που κατατέθηκε στη Βουλή από το Βουλευτή κ. Μ. Καρχιμάκη και σύμφωνα με την 965/15.4.04 επιστολή του Διευθύνοντα Συμβούλου της ΔΕΗ, σας γνωρίζουμε ότι το Δ.Σ. αυτής ενέκρινε τη συμβιβαστική επίλυση της δικαστικής διαφοράς και συμπεριέλαβε πρόβλεψη ύψους 8,9 εκ. Ευρω κατά τη σύνταξη των οικονομικών καταστάσεων της 31.12.03, που καλύπτει τη σχετική υποχρέωση.
      Συνημμένα υποβάλουμε την ανωτέρω επιστολή του Διευθύνοντα Συμβούλου της ΔΕΗ με την οποία δίδονται αναλυτικά τα ζητούμενα στην ερώτηση στοιχεία.
      Ο Υπουργός
      Δ. ΣΙΟΥΦΑΣ»
      Σημ.: Τα συνημμένα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων)
      19. Στις με αριθμό 7/23.3.04 και 88/6-4-04 ερωτήσεις του Βουλευτή κ. Μιχάλη Καρχιμάκη δόθηκε με το υπ’ αριθμ. 1/8/16.4.04 έγγραφο από τον Υπουργό Περιβάλλοντος Χωροταξίας και Δημοσίων Έργων η ακόλουθη απάντηση:
      «Σε απάντηση των πιο πάνω σχετικών ερωτήσεων του κ. Βουλευτή Λασιθίου με θέμα κατασκευή λιμανιού στη Νότια Κρήτη, σας πληροφορούμε ότι:
      Για τη λιμενική Πολιτική μας στην Κρήτη προσβλέπουμε με το ΥΕΝ και τα συναρμόδια Υπουργεία στην συνεργασία όλων των φορέων, για την ανάπτυξη όλων των λιμανιών και των μαρινών του νησιού τόσο στο βορρά, όσο και στο νότο. 
      Ιδιαίτερα, για το λιμάνι της Ιεράπετρας θεωρούμε ότι αποτελεί μία από τις πύλες εισόδου της χώρας και σε συνεργασία με το Δήμο Ιεράπετρας και τους άλλους φορείς του Νομού, θα σχεδιάσουμε την ανάπτυξή του σε συντονισμό και με την ανάπτυξη τόσο του λιμένος Ηρακλείου όσο και των λοιπών λιμένων της Κρήτης.
      Ο Υπουργός
      Γ. ΣΟΥΦΛΙΑΣ»)
      ΠΡΟΕΔΡΕΥΩΝ (Σωτήρης Χατζηγάκης): Κυρίες και κύριοι συνάδελφοι, θα ήθελα να ανακοινώσω προς το Σώμα το δελτίο των επικαίρων ερωτήσεων της Δευτέρας 26 Απριλίου 2004. 
      Α. ΕΠΙΚΑΙΡΕΣ ΕΡΩΤΗΣΕΙΣ Πρώτου Κύκλου (Άρθρο 130 παράγραφος 4 του Κανονισμού της Βουλής)
      1. Η με αριθμό 19/19.4.2004 επίκαιρη ερώτηση του Βουλευτή του Πανελλήνιου Σοσιαλιστικού Κινήματος κ. Δημήτριου Πιπεργιά προς τον Υπουργό Ανάπτυξης, σχετικώς με την κάλυψη των αναγκών της χώρας σε ηλεκτρική ενέργεια.
      2. Η με αριθμό 35/20.4.2004 επίκαιρη ερώτηση του Βουλευτή του Κομμουνιστικού Κόμματος Ελλάδας κ. Αντωνίου Σκυλλάκου προς τους Υπουργούς Αγροτικής Ανάπτυξης και Τροφίμων, Δικαιοσύνης, σχετικώς με την παύση των αγωγών του Οργανισμού Σιδηροδρόμων Ελλάδος κατά των αγροτών για αδικήματα που φέρονταν ότι εκτέλεσαν κατά τις αγροτικές κινητοποιήσεις.
      3. Η με αριθμό 28/20.4.2004 επίκαιρη ερώτηση του Βουλευτή του Συνασπισμού Ριζοσπαστικής Αριστεράς κ. Φώτη Κουβέλη προς τον Υπουργό Εξωτερικών, σχετικώς με την προστασία των Προσωπικών Δεδομένων των Ευρωπαίων Πολιτών που ταξιδεύουν αεροπορικώς στις Ηνωμένες Πολιτείες της Αμερικής.
      Β. ΕΠΙΚΑΙΡΕΣ ΕΡΩΤΗΣΕΙΣ Δεύτερου Κύκλου (Άρθρο 130 παράγραφος 4 του Κανονισμού της. Βουλής)
      1. Η με αριθμό 31/20.4.2004 επίκαιρη ερώτηση του Βουλευτή του Πανελλήνιου Σοσιαλιστικού Κινήματος κ. Ιωάννη Μαγκριώτη προς τον Υπουργό Περιβάλλοντος, Χωροταξίας και Δημοσίων Έργων,  σχετικώς με την πορεία υλοποίησης των μεγάλων συγκοινωνιακών έργων στη Θεσσαλονίκη.
      2. Η με αριθμό 34/20.4.2004 επίκαιρη ερώτηση του Βουλευτή του Κομμουνιστικού Κόμματος Ελλάδας κ. Ιωάννη Πατσιλινάκου προς τους Υπουργούς Απασχόλησης και Κοινωνικής Προστασίας, Οικονομίας και Οικονομικών, σχετικώς με την κατάργηση από τις συντάξεις της ειδικής εισφοράς υπέρ του Λογαριασμού Αλληλεγγύης Φορέων Κοινωνικής Ασφάλισης (ΛΑΦΚΑ).
      3. Η με αριθμό 36/20.4.2004 επίκαιρη ερώτηση του Βουλευτή του Συνασπισμού Ριζοσπαστικής Αριστεράς κ. Αλέξανδρου Αλαβάνου προς τον Υπουργό Εξωτερικών, σχετικώς με την έκτιση του υπολοίπου της ποινής στην Ελλάδα, Έλληνα κρατούμενου στις Αιγυπτιακές Φυλακές.
      Κυρίες και κύριοι συνάδελφοι, αυτές οι επίκαιρες ερωτήσεις θα συζητηθούν την Τρίτη 27 Απριλίου 2004 και ώρα 18.00΄.
      Επίσης έχω την τιμή να ανακοινώσω προς το Σώμα ότι ο Βουλευτής Καρδίτσας κ. Νικόλαος Σαλαγιάννης υπέβαλε επιστολή προς την Πρόεδρο της Βουλής σχετική με το επαγγελματικό ασυμβίβαστο κατά το άρθρο 57 παράγραφος 1 του Συντάγματος.
      	Η προαναφερθείσα επιστολή θα καταχωρισθεί στα Πρακτικά της σημερινής συνεδρίασης.
      	(Η προαναφερθείσα επιστολή καταχωρίζεται στα Πρακτικά και έχει ως εξής:
      (να φωτογραφηθεί η σελ. 4α)
      ΠΡΟΕΔΡΕΥΩΝ (Σωτήρης Χατζηγάκης): Κυρίες και κύριοι συνάδελφοι, εισερχόμαστε στη συζήτηση των 
      ΕΠΙΚΑΙΡΩΝ ΕΡΩΤΗΣΕΩΝ
      Πρώτη είναι η με αριθμό 38/20.4.2004 επίκαιρη ερώτηση του Βουλευτή του Πανελλήνιου Σοσιαλιστικού Κινήματος κ. Λάζαρου Λωτίδη προς τον Υπουργό Εθνικής Άμυνας, σχετικώς με τις κρίσεις των Ανώτατων Αξιωματικών των Ενόπλων Δυνάμεων κλπ. 
      Το ειδικότερο περιεχόμενο της επίκαιρης ερωτήσεως του κυρίου συναδέλφου έχει ως εξής:
      «α. Τις προηγούμενες μέρες γίναμε μάρτυρες της μαζικής αποστράτευσης όλης της επιχειρησιακής ηγεσίας των Ενόπλων Δυνάμεων, αλλά και των υπεύθυνων –και των τριών κλάδων- για το σχεδιασμό και την οργάνωση της υποστήριξης από τις Ένοπλες Δυνάμεις των Ολυμπιακών Αγώνων και ιδιαίτερα της ασφάλειας.
      β. ‘Εντονη ταυτόχρονα συζήτηση γίνεται για την επαγγελματική επάρκεια ορισμένων προαχθέντων αξιωματικών.
      γ. Παρά τις περί του αντιθέτου διακηρύξεις της η Κυβέρνηση φαίνεται ότι επαναφέρει τη λογική περασμένων δεκαετιών, προσπαθώντας να διαμορφώσει πολιτικά ομοιογενή στρατιωτική ηγεσία, εφαρμόζοντας κομματικά κριτήρια κατά τις κρίσεις. Η πολιτική αυτή κοστίζει στην επιχειρησιακή ικανότητα των Ενόπλων Δυνάμεων και αδικεί τα αποτελέσματα της δουλειάς των καθ’ όλα άξιων αξιωματικών και των τριών όπλων. 
      δ. Είναι προφανές ότι το επιχείρημα της αποσυμφόρησης της επετηρίδας δεν ευσταθεί, καθότι μετά τις αποστρατείες των Ανωτάτων Αξιωματικών και των τριών κλάδων, αυτές δεν συνεχίστηκαν και στους επόμενους βαθμούς.
      Σε μια δύσκολη περίοδο, με τις υπάρχουσες εξελίξεις στο Κυπριακό και στις ελληνοτουρκικές σχέσεις, με την αστάθεια στη ζώνη των Βαλκανίων και τη Μέση Ανατολή, με την επιβεβλημένη ανάγκη ασφαλούς διεξαγωγής των Ολυμπιακών Αγώνων, η χώρα έχει ανάγκη από την υψηλού βαθμού συσπείρωση των στελεχών των Ενόπλων Δυνάμεων και την απόλυτη εδραίωση σ’ αυτά του αισθήματος της αξιοκρατίας.
      Ερωτάται ο κύριος Υπουργός: 
      α. Με ποια κριτήρια προωθήθηκε η διαδικασία των κρίσεων.
      β. Γιατί αποστρατεύτηκε ταυτόχρονα όλη η επιχειρησιακή ηγεσία και συγκεκριμένα ο Διοικητής Στρατιάς, ο Αρχηγός Στόλου, ο Αρχηγός ΑΤΑ, οι Διοικητές των Διακλαδικών Στρατηγείων (ΑΣΔΕΝ, Δ΄ Σ.Σ.) και οι Υπαρχηγοί των Επιτελείων.». 
      Παρακαλείται ο αρμόδιος Υφυπουργός Εθνικής Άμυνας κ. Μιχαλολιάκος να λάβει το λόγο για τρία λεπτά.
      ΒΑΣΙΛΕΙΟΣ ΜΙΧΑΛΟΛΙΑΚΟΣ (Υφυπουργός Εθνικής Άμυνας): Κύριε Πρόεδρε, κύριοι συνάδελφοι, το ανθρώπινο δυναμικό είναι η κύρια δύναμη στην οποία στηρίζεται η Κυβέρνηση -και κατ’ επέκταση η πολιτική ηγεσία του Υπουργείου Εθνικής Άμυνας- για να υλοποιήσει τη μεγάλη της πολιτική και ηθική δέσμευση απέναντι στον ελληνικό λαό για δημιουργία σύγχρονων και αξιόμαχων Ενόπλων Δυνάμεων, οι οποίες θα ανταποκρίνονται πλήρως στον εθνικό και θεσμικό τους ρόλο. 
      Θέλω να τονίσω με έμφαση και για τον αγαπητό συνάδελφο που έκανε την ερώτηση, αλλά και για το σύνολο του ελληνικού λαού, ότι η εποχή της κομματικής ομηρίας των εργαζομένων έληξε οριστικά με ισχυρή εντολή του ελληνικού λαού στις 7 Μαρτίου.
      Ο κύριος συνάδελφος γνωρίζει το ίδιο καλά μ΄ εμένα ότι οι κρίσεις και οι προαγωγές των αξιωματικών των Ενόπλων Δυνάμεων γίνονται κάθε χρόνο σύμφωνα με τις διατάξεις του ν. 2439/96. Και το 1996 βεβαίως που ψηφίστηκε ο νόμος, κυβέρνηση ήταν η απελθούσα κυβέρνηση, και στην οποία συμμετείχε και ο κ. Λωτίδης. 
      Γνωρίζει πολύ καλά ότι φέτος οι κρίσεις έγιναν με αξιοκρατικά κριτήρια και πάντως χωρίς καμία παρέμβαση της πολιτικής ηγεσίας. Γνωρίζει πολύ καλά ότι οι κρίσεις των ανωτάτων αξιωματικών έγιναν από τις ηγεσίες των κλάδων, από την ηγεσία των Ενόπλων Δυνάμεων, τη θητεία των οποίων παρέτεινε η προηγούμενη κυβέρνηση. Και είμαι βέβαιος ότι εκρίθησαν όλοι οι ανώτατοι αξιωματικοί με αξιοκρατικά κριτήρια.
      Εμείς δεν απομακρύναμε την ηγεσία των Ενόπλων Δυνάμεων, γιατί το κράτος έχει συνέχεια, γιατί η αξιοκρατία πρέπει να αποδεικνύεται στις πράξεις και όχι στα λόγια. Εμείς δεν επιστρέψαμε στρατιά αποστράτων. Ελπίζω να μη χρειαστεί στη δευτερολογία μου να πω άλλα.
      Επίσης όλοι οι αξιωματικοί που εκρίθησαν με αξιοκρατία γνωρίζουν ότι έχουν πια τη δυνατότητα να προσφύγουν και στα ανώτατα συμβούλια και στα δικαστήρια και βέβαια γνωρίζουν τη ρητή εντολή της πολιτικής ηγεσίας ότι θα υλοποιηθούν οι αποφάσεις των δικαστηρίων.
      Βεβαίως θα έπρεπε να γνωρίζει ο κύριος συνάδελφος πως σε ό,τι αφορά στους Ολυμπιακούς Αγώνες και βεβαίως στην επιχειρησιακή μας δυνατότητα, δεν χρειάζεται μονοπώλιο από καμία παράταξη. Όλοι έχουμε την ίδια ευαισθησία  και το ίδιο χρέος. Και θέλω να τονίσω με έμφαση ότι με καλή συνεργασία όλων των εμπλεκομένων φορέων έχουμε τη δυνατότητα να διοργανώσουμε τους ασφαλέστερους Ολυμπιακούς Αγώνες. Ενισχύεται αυτή η δυνατότητά μας. 
      Θέλω να εκφράσω την εκτίμηση της πολιτικής ηγεσίας και σ΄ εκείνους που τερμάτισαν ευδοκίμως την υπηρεσία τους στις Ένοπλες Δυνάμεις, αλλά και σε εκείνους που προήχθησαν. Η αξιοκρατία πια και η διαφάνεια είναι η μεγάλη μας δέσμευση. 
      Γνωρίζετε, κύριε συνάδελφε, ότι ο ελληνικός λαός χρηματοδοτεί από το υστέρημά του, με γενναιότητα και αγόγγυστα, ώστε να έχουμε ισχυρές Ένοπλες Δυνάμεις, ισχυρή αποτρεπτική δυνατότητα, τη δύναμη ειρήνης και όχι τη δημιουργία νεόπλουτων. Αυτή η εποχή, λοιπόν, της αδιαφάνειας και της κομματικής ομηρίας έληξε. Χτίζουμε με βασικό συνεργάτη το ανθρώπινο δυναμικό των Ενόπλων Δυνάμεων, τη νέα εποχή, την αξιοκρατία και τη διαφάνεια. 
      ΠΡΟΕΔΡΕΥΩΝ (Σωτήρης Χατζηγάκης): Ευχαριστούμε, κύριε Υπουργέ. 
      Ο Βουλευτής του Πανελληνίου Σοσιαλιστικού Κινήματος κ. Λάζαρος Λωτίδης έχει το λόγο. 
      ΛΑΖΑΡΟΣ ΛΩΤΙΔΗΣ: Ευχαριστώ, κύριε Πρόεδρε. 
      Άκουσα με προσοχή τα όσα είπε ο Υπουργός για το θέμα της ερώτησης, για τις κρίσεις των ανώτατων στελεχών στις Ένοπλες Δυνάμεις. Ειλικρινά, αγαπητέ συνάδελφε, θα ευχόμουν τα πράγματα να είναι έτσι όπως τα είπατε, για να τα προσυπέγραφα και εγώ. Και δεν είναι ευχάριστη  η θέση να υποχρεούται κάποιος από τα πράγματα, από τις εξελίξεις και από τις επιλογές -και με τον τρόπο με τον οποίο τις κάνατε- να καταφύγει σε μια επίκαιρη ερώτηση εγκαλώντας την πολιτική ηγεσία ή ελέγχοντά την για τον τρόπο με τον οποίο έκανε τις επιλογές. 
      Για να γίνω πιο σαφής και πιο συγκεκριμένος, έρχομαι στο «δια ταύτα». Αναφέρεται στην ερώτησή μου, μεταξύ των άλλων, ότι αποστρατεύσατε όλη την επιχειρησιακή ηγεσία και γνωρίζετε το ίδιο καλά μ΄ μένα τι ακριβώς εννοώ. Αυτό δεν έχει συμβεί στα τελευταία είκοσι – τριάντα χρόνια, δεν ξέρω πόσα, δηλαδή εν μία νυκτί όλη η επιχειρησιακή ηγεσία που μπορεί να δημιουργήσει κινδύνους για την επιχειρησιακή ικανότητα των Ενόπλων Δυνάμεων, να τίθεται εκτός στρατεύματος και ταυτόχρονα αυτοί οι οποίοι ήταν εντεταλμένοι να σχεδιάσουν και να ολοκληρώσουν τα θέματα ασφάλειας των Ολυμπιακών Αγώνων. 
      Βεβαίως υπάρχουν ικανοί και άξιοι αξιωματικοί στις Ένοπλες Δυνάμεις, οι οποίοι μπορούν να ανταποκριθούν. Δεν αμφιβάλλει κανένας πάνω σ’ αυτό και η χώρα μας έχει προετοιμαστεί και θα διοργανώσει –όπως είπατε και εσείς- πραγματικά άρτιους και ασφαλείς Ολυμπιακούς Αγώνες. 
      Από ‘κει και πέρα, αγαπητέ συνάδελφε, όσον αφορά στο θέμα της αξιοκρατίας, ξέρετε ότι η αξιοκρατία είναι μία έννοια πολύ σαφής και πολύ συγκεκριμένη και προσδιορίζονται από το νόμο ποια είναι τα κριτήρια. Γνώσεις, επιχειρησιακή ικανότητα, υπηρεσίες σε επιτελικές και επιχειρησιακές θέσεις, ξένες γλώσσες κλπ. Η πλειοψηφία, λοιπόν, των όσων αποστρατεύτηκαν από τις ανώτατες βαθμίδες, έχουν πολύ περισσότερα τυπικά και ουσιαστικά προσόντα, όταν ανοίξετε το φάκελό τους, από αυτούς οι οποίοι προήχθησαν. Δηλαδή προήχθησαν άνθρωποι οι οποίοι είχαν λιγότερα προσόντα. 
      Βεβαίως ενδεικτικό του πράγματος είναι το γεγονός ότι στο οικονομικό -παραδείγματος χάριν- και στο στρατολογικό αποστρατεύθηκαν οι δύο επικεφαλής γιατί φαίνεται ότι δεν ήταν αρεστοί –εν πάση περιπτώσει δεν ξέρω για ποιους λόγους ακριβώς- και βεβαίως δεν αντικαταστάθηκαν από ομοιόβαθμούς τους γιατί δεν μπορούσαν να προαχθούν κάποιοι. Αυτό είναι δείγμα του τρόπου με τον οποίο το αντιμετωπίζετε. 
      (Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
      Τώρα όσον αφορά στα περί κομματικών κρίσεων, θα σας έλεγα μόνο το εξής, για να κλείσω και δεν είναι εύκολο κάποιος να λέει ότι γίνονται κομματικές κρίσεις στις Ένοπλες Δυνάμεις. Όλοι όσοι υπηρέτησαν με τον ένα ή τον άλλο τρόπο σε θέσεις ευθύνης….
      ΠΡΟΕΔΡΕΥΩΝ (Σωτήρης Χατζηγάκης): Ολοκληρώστε, κύριε συνάδελφε, έχετε υπερβεί το χρόνο σας. 
      ΛΑΖΑΡΟΣ ΛΩΤΙΔΗΣ: Τελειώνω, κύριε Πρόεδρε και ευχαριστώ για την ανοχή σας. 
      Στο παρελθόν, λοιπόν, ήταν σε θέσεις ευθύνης δίπλα σε Υφυπουργούς, Υπουργούς του ΠΑΣΟΚ, όλοι αυτοί και δεν είναι τυχαίο ότι αποστρατεύθηκαν, αφού είχαν φθάσει στις ανώτατες θέσεις και όλοι όσοι υπηρέτησαν στις ίδιες θέσεις σε Υφυπουργούς και Υπουργούς της Νέας Δημοκρατίας, κρίθηκαν και συνεχίζουν. Για τους μεν η υπηρεσία δίπλα σε Υπουργούς και σε θέσεις ευθύνης είναι κομματισμός και για τους άλλους είναι τίτλος τιμής; 
      Νομίζω πως γνωρίζουν καλύτερα και από ‘σας και από μένα οι αξιωματικοί και οι άνδρες των Ενόπλων Δυνάμεων το τι ακριβώς συμβαίνει.
      	Εμείς, το ΠΑΣΟΚ συνολικά, όλα αυτά τα χρόνια υπηρετήσαμε στο Υπουργείο Εθνικής Άμυνας με πραγματικό αίσθημα ευθύνης και με την αξιοκρατία να είναι στην προμετωπίδα…
      	ΠΡΟΕΔΡΕΥΩΝ (Σωτήρης Χατζηγάκης): Κύριε συνάδελφε, τελειώσατε.
      	Ο κύριος Υπουργός έχει το λόγο για δύο λεπτά.
      	ΒΑΣΙΛΕΙΟΣ ΜΙΧΑΛΟΛΙΑΚΟΣ (Υφυπουργός Εθνικής Άμυνας): Δεν ήλπιζα ότι το ΠΑΣΟΚ θα επικροτούσε την πολιτική μας. Γι’ αυτό χρειάζεται πολιτική γενναιότητα την οποία δεν διαθέτει. Η πολιτική μας πάντως εμπνέει και διαπερνά το σύνολο του προσωπικού των Ενόπλων Δυνάμεων, στρατιωτικού και πολιτικού. Ένα πολύ μεγάλο ποσοστό απ’ αυτό αιφνιδιάζεται πολύ θετικά. Δεν περίμενα, λοιπόν, να το επικροτήσετε αλλά τουλάχιστον περίμενα την ευφυή σιωπή σας. Η σιωπή είναι χρυσός. Θα ήταν μία παθητική στήριξη, αν θέλετε και θα έπρεπε να γνωρίζετε, γιατί θητεύσατε στο Υπουργείο Εθνικής Άμυνας, ότι η αποστρατεία του αρχηγού του οικονομικού, στην οποία αναφερθήκατε, ήταν υποχρεωτική από το νόμο. Δεν θα περίμενα αυτήν τη μομφή εναντίον της ηγεσίας των Ενόπλων Δυνάμεων…
      ΛΑΖΑΡΟΣ ΛΩΤΙΔΗΣ: Όχι στην ηγεσία.
      ΒΑΣΙΛΕΙΟΣ ΜΙΧΑΛΟΛΙΑΚΟΣ (Υφυπουργός Εθνικής Άμυνας): …την οποία εσείς επιλέξατε επιστρέφοντας και αξιωματικό από την αποστρατεία, ανανεώσατε τη θητεία του και τώρα μας αποδίδετε αυτά τα κίνητρα. Η παρέμβασή σας μου θυμίζει το: «Φωνάζει ο κλέφτης για να φοβηθεί ο νοικοκύρης». Εμείς θα επιμείνουμε μέχρι τέλους στην αξιοκρατία. Είναι το μεγάλο μας χρέος, είναι και η προσδοκία του ελληνικού λαού.
      Θέλετε να σας πω τι κάνατε εσείς; Δεν ήλθαμε ως κριτές του παρελθόντος, ήλθαμε ως δημιουργοί ενός καλύτερου μέλλοντος. Ξέρετε πόσοι αρχαιότεροι  αποστρατεύθηκαν για να γίνει ο κ. Αποστολάκης; Δεκαοκτώ. Για να γίνει ο κ. Τάπας εικοσιοκτώ αρχαιότεροι, για να γίνει ο κ. Μαυράκης πενήντα εννιά. Διαλύθηκε η Αεροπορία και επανιδρύθηκε κι εμείς τη στηρίζουμε. Θέλετε να σας πω ότι όλοι οι υπασπιστές των προηγούμενων Υπουργών Εθνικής Άμυνας προήχθησαν; 
      ΛΑΖΑΡΟΣ ΛΩΤΙΔΗΣ: Στους ανώτατους βαθμούς αποστρατεύθηκαν όλοι.
      ΒΑΣΙΛΕΙΟΣ ΜΙΧΑΛΟΛΙΑΚΟΣ (Υφυπουργός Εθνικής Άμυνας): Ενημερωθείτε καλύτερα. Θα είναι χρήσιμο για σας και για την ανασυγκρότησή σας. Θα έπρεπε να εκτιμήσετε τουλάχιστον το γεγονός ότι μία ολόκληρη στρατιά αδίκως αποστρατευθέντων στο παρελθόν μένουν με την πίκρα ότι δεν επιστρέφουν και είναι μία μεγάλη, γενναία πολιτική απόφαση υπέρ του μέλλοντος των Ενόπλων Δυνάμεων, υπέρ της αξιοκρατίας η οποία πρέπει να εμπεδωθεί. Αν δεν μπορείτε να το στηρίξετε αυτό, τουλάχιστον ας υπάρχει η σιωπή σας. 
      ΠΡΟΕΔΡΕΥΩΝ (Σωτήρης Χατζηγάκης): Κύριοι συνάδελφοι, θα ήθελα να ανακοινώσω στο Σώμα ότι ο Βουλευτής Επικρατείας κ. Μάνος ζητεί άδεια ολιγοήμερης απουσίας για να μεταβεί στο εξωτερικό από τις 25 Απριλίου έως τις 3 Μαΐου. 
      Η Βουλή εγκρίνει;
      ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.
      ΠΡΟΕΔΡΕΥΩΝ (Σωτήρης Χατζηγάκης): Συνεπώς η Βουλή ενέκρινε τη ζητηθείσα άδεια.
      Η με αριθμό 32/20-4-2004 επίκαιρη ερώτηση του Βουλευτή του Κομμουνιστικού Κόμματος Ελλάδας κ. Δημητρίου Τσιόγκα προς τον Υπουργό Αγροτικής Ανάπτυξης και Τροφίμων, σχετικώς με τη λήψη μέτρων κατά της αισχροκέρδειας των καπνεμπόρων σε βάρος των καπνοπαραγωγών κ.λπ., διαγράφεται λόγω κωλύματος του Υπουργού.
      Θα συζητηθεί η με αριθμό 30/20-4-2004 επίκαιρη ερώτηση του Βουλευτή του Συνασπισμού Ριζοσπαστικής Αριστεράς κ. Αθανασίου Λεβέντη προς τους Υπουργούς Δημόσιας Τάξης, Περιβάλλοντος, Χωροταξίας και Δημοσίων Έργων, σχετικώς με τη λήψη μέτρων περιορισμού των τροχαίων ατυχημάτων κλπ.
      Η επίκαιρη ερώτηση του κ. συναδέλφου έχει ως εξής: 
      «Η φετινή έξοδος του Πάσχα, όπως και όλες οι προηγούμενες μεγάλες έξοδοι, συνοδεύτηκε από υπερβολικό αριθμό θυμάτων στην άσφαλτο. 45 νεκροί, 10 περισσότεροι από πέρυσι, εκατοντάδες τραυματίες, δεκάδες από αυτούς βαρύτατα, με συνέπεια να ακολουθούν και άλλοι, μη συνυπολογιζόμενοι θάνατοι στα νοσοκομεία.
      Τα αίτια γνωστά και χιλιοειπωμένα: Μη τήρηση των κανόνων κυκλοφορίας με κυριότερη την υπερβολική ταχύτητα, υπό την επίδραση ή όχι οινοπνεύματος. Υπερκόπωση και ύπνος κατά την οδήγηση. Κακή κατάσταση του οδικού δικτύου, ιδιαίτερα σε ορισμένα τμήματά του που έχουν χαρακτηριστεί σαν εθνικές καρμανιόλες. Ανεπαρκής αστυνόμευση. Καθυστέρηση στη διακομιδή και αντιμετώπιση των τραυματιών στα νοσοκομεία κ.α.
      Προφανώς τα τροχαία και τα θύματά τους δεν περιορίζονται μόνο στις μεγάλες εξόδους. Δυστυχώς είναι καθημερινό φαινόμενο και απειλούν τη ζωή τόσο των εποχούμενων όσο και των πεζών. Η χώρα μας εξακολουθεί να διατηρεί τα πρωτεία στην Ευρώπη σε αυτήν την ανθρωποθυσία που μόνο η Πορτογαλία συναγωνίζεται.
      Επειδή το φαινόμενο είναι σταθερό και επαναλαμβανόμενο, επειδή τα διάφορα μέτρα αποδεικνύονται ανεπαρκή και αναποτελεσματικά.
      Ερωτώνται οι κύριοι Υπουργοί: 
      Δημόσιας Τάξης: Γιατί δεν εφαρμόζονται επαρκή μέτρα ή δεν αποδίδουν στη χώρα μας; Τι πρόσθετα μέτρα προτίθεται να λάβει ώστε να περιοριστούν τα τροχαία ατυχήματα και τα συνακόλουθα θύματά τους σε πρώτη φάση, τουλάχιστον στα αντίστοιχα επίπεδα των ανεπτυγμένων ευρωπαϊκών χωρών;
      Περιβάλλοντος, Χωροταξίας και Δημοσίων Έργων: Τι μέτρα προτίθεται να λάβει για τη βελτίωση του οδικού δικτύου, ιδιαίτερα στα πλέον φθαρμένα και επικίνδυνα τμήματα των μεγάλων εθνικών οδών, καθώς και την καλύτερη σήμανση και φωτισμό τους;»
      Ο Υπουργός κ. Χρήστος Μαρκογιαννάκης έχει το λόγο για τρία λεπτά. 
      ΧΡΗΣΤΟΣ ΜΑΡΚΟΓΙΑΝΝΑΚΗΣ (Υφυπουργός Δημόσιας Τάξης): Κύριε Πρόεδρε, κύριε συνάδελφε, στις διαπιστώσεις δεν θα διαφωνήσουμε. Δυστυχώς κάθε χρόνο θρηνούμε χιλιάδες νεκρούς. Έχουμε πολλαπλάσιους τραυματίες, υλικές καταστροφές με ό,τι σημαίνει αυτό για τους παθόντες, για τις οικογένειές τους, αλλά και για την εθνική οικονομία. Δεν θέλω να μπω στη διαδικασία απαρίθμησης των αιτίων που προκαλούν τα ατυχήματα. Άλλωστε έχουν χιλιοειπωθεί, είναι γνωστά. Δυστυχώς βλέπουμε ότι το κακό δεν λέει να σταματήσει. 
      Δεν είναι εύκολη υπόθεση. Το πρόβλημα είναι πολύπλοκο, είναι πολυσύνθετο και χρειάζεται μια ιδιαίτερη προσπάθεια για να μπορέσουμε να έχουμε μια σημαντική μείωση έτσι που να μην είναι η χώρα μας στη θέση που είναι, όσον αφορά την Ευρωπαϊκή Ένωση. 
      Υπήρξε μια διακομματική επιτροπή όπου συζήτησε το πρόβλημα και κατέθεσε ένα πόρισμα. Σήμερα λειτουργεί διυπουργική επιτροπή οδικής ασφάλειας από έξι Υπουργούς. Εφαρμόζεται το πενταετές πρόγραμμα με στόχο τη μείωση κατά 20% στην πενταετία 2001-2005 των θανατηφόρων τροχαίων ατυχημάτων και με στόχο να μειωθούν κατά 40% μέχρι το 2015. 
      Είναι αλήθεια ότι τα τελευταία χρόνια υπήρξε μια μείωση ιδιαίτερα, όσον αφορά τα θανατηφόρα. Ενώ το 2000 είχαμε δύο χιλιάδες εκατόν τρεις νεκρούς, το 2001 κατέβηκαν στους χίλιους εννιακόσιους έντεκα, το 2002 κατέβηκαν στους χίλιους εξακόσιους πενήντα πέντε, το 2003 κατέβηκαν στους χίλιους εξακόσιους επτά και φέτος το πρώτο τρίμηνο υπήρξε μια μείωση κατά τριάντα πέντε νεκρούς σε σχέση με την αντίστοιχη περσινή περίοδο. Υπάρχει, λοιπόν, μια τάση μείωσης των θανατηφόρων ατυχημάτων τα τελευταία χρόνια.
      Το μεγάλο πρόβλημα βέβαια παρατηρείται στις μεγάλες εξόδους, τα τριήμερα, τα τετραήμερα, στις γιορτές που τότε πράγματι θρηνούμε εκατόμβες. Ιδιαίτερα φέτος είχαμε περισσότερο αυξημένη έξοδο από τα μεγάλα αστικά κέντρα. Υπολογίστηκε ότι περίπου 10% με 12% περισσότερα οχήματα, σε σχέση με την περσινή περίοδο, έφυγαν φέτος από την Αθήνα και τη Θεσσαλονίκη, με συνέπεια βέβαια αυτή η αυξημένη κίνηση να δημιουργήσει και αυξημένους κινδύνους όσον αφορά τα ατυχήματα. 
      Οφείλω να σας πω, επειδή αναφέρεται ένα νούμερο σαράντα πέντε νεκρών, ότι η στατιστική προσδιορίζεται κατά τρόπο διαφορετικό. Πιάνουμε ολόκληρο το δεκαπενθήμερο από την Κυριακή προ του Πάσχα μέχρι την Κυριακή μετά το Πάσχα, από του Λαζάρου μέχρι του Θωμά. Και αυτό το δεκαπενθήμερο συγκρινόμενο με το δεκαπενθήμερο του 2003 μας έδωσε σχετικώς καλή εικόνα παρά το γεγονός ότι είχαμε αυτήν την αυξημένη κίνηση. Δηλαδή είχαμε λιγότερα τροχαία με μόλις 0,5% αυξημένο το νούμερο στους νεκρούς. Πέρυσι είχαμε εβδομήντα έναν νεκρούς, φέτος είχαμε εβδομήντα δύο νεκρούς. Αν ληφθεί υπόψη όμως ότι όλο αυτό το δεκαπενθήμερο είχαμε αυξημένη κίνηση όπως είπα προηγουμένως, καταλαβαίνετε δεν πήγε τόσο άσχημα –πάντα συγκριτικά- παρά το γεγονός ότι και ένας νεκρός να υπάρχει είναι μια τραγωδία. 
      ΠΡΟΕΔΡΕΥΩΝ (Σωτήρης Χατζηγάκης): Ευχαριστούμε, κύριε Υπουργέ.
      Το λόγο έχει ο κ. Λεβέντης για δύο λεπτά.
      ΑΘΑΝΑΣΙΟΣ ΛΕΒΕΝΤΗΣ: Θα έλεγα και ένας νεκρός να υπάρχει, κύριε Υπουργέ, πάμε άσχημα. Βέβαια φαίνεται να ευημερούν κάπως οι αριθμοί, έτσι όπως τους παρουσιάσατε. Δυστυχώς, όμως, η πραγματικότητα είναι σκληρή. Ασφαλώς υπάρχει κάποια σχετική πρόοδος, αλλά όταν δούμε ότι η Γαλλία που είχε σαφώς μικρότερο αριθμό νεκρών από τροχαία τους μείωσε μέσα σε δύο χρόνια κατά 21%, ενώ εμείς κατά 2,9%, δεν μπορούμε να είμαστε ικανοποιημένοι. Τα αίτια είναι γνωστά και χιλιοειπωμένα, όπως είπατε εσείς -και το ξέρουμε όλοι- αλλά το πρόβλημα είναι γιατί δεν προχωράμε, γιατί δεν βελτιώνεται η κατάσταση. Αν αυτή τη στιγμή βγει κάποιος έξω θα δει ότι κινδυνεύει να παρασυρθεί από τα δίκυκλα που κυκλοφορούν ασύδοτα στα πεζοδρόμια. Αν οδηγήσει θα δει πως σε οποιοδήποτε δρόμο και αν πορευθεί, χιλιάδες αυτοκίνητα θα παραβιάζουν όλους τους κανόνες. Αυτό σημαίνει ότι εμείς δεν τηρούμε τους κανόνες και οι στατιστικές λένε ότι κατά 89% τα τροχαία οφείλονται στον ανθρώπινο παράγοντα. Και εδώ υπάρχει θέμα, γιατί δεν υπάρχει αγωγή κυκλοφοριακή από τα σχολεία, κυκλοφοριακή εκπαίδευση και δεν τηρούνται οι κανόνες. Και ξέρουμε ακόμα καλά πώς παίρνουν το δίπλωμα πολλοί οδηγοί και πώς οι οδικές παραβάσεις ξεπερνιώνται σαν κάτι ασήμαντο. Είναι ένα καίριο φαινόμενο που αφορά τη ζωή του τόπου μας. Θρηνούμε κάθε χρόνο χιλιάδες θύματα. Και δεν είναι μόνο αυτοί οι θάνατοι που καταγράφονται. Υπάρχουν και πολλοί άλλοι τραυματίες που πεθαίνουν στα νοσοκομεία αργότερα ύστερα από μέρες ή εβδομάδες και που δεν καταγράφονται όπως συμβαίνει στις στατιστικές των άλλων χωρών. Επομένως δεν μπορούμε να είμαστε ικανοποιημένοι. Πρέπει να κινητοποιηθούμε, να πάρουμε μέτρα και τουλάχιστον να μη φθάνουμε στο σημείο να πηγαίνουν οι κάμερες στον τόπο του ατυχήματος και να δείχνουν το φρικιαστικό φαινόμενο,. μιάμιση ώρα να αγωνιούν οι τραυματίες και οι συνοδοί τους, ενώ ασθενοφόρο δεν έχει πάει ακόμη. Αυτά θα έπρεπε να είχαν ξεπεραστεί προ πολλού και πρέπει άμεσα να αντιμετωπισθούν.
      ΠΡΟΕΔΡΕΥΩΝ (Σωτήρης Χατζηγάκης): Ευχαριστούμε πολύ.
      Ο κύριος Υπουργός έχει το λόγο για δύο λεπτά.
      ΧΡΗΣΤΟΣ ΜΑΡΚΟΓΙΑΝΝΑΚΗΣ (Υφυπουργός Δημόσιας Τάξης): Επειδή το θέμα δεν προσφέρεται ιδιαίτερα για αντιπαραθέσεις, θα ήθελα να πω και πάλι ότι σε πολλά από αυτά που είπατε συμφωνώ, όπως ότι ο ανθρώπινος παράγων είναι αυτός που φέρει κατά κύριο λόγο τη μεγάλη ευθύνη γι’ αυτά που γίνονται. Απεδείχθη και κατά την πρόσφατη έξοδο, που το κύριο βάρος της Τροχαίας ρίχτηκε  στους κεντρικούς οδικούς άξονες, ότι η έντονη παρουσία της αστυνομίας έχει ως αποτέλεσμα να συνετιστούν οι πολλοί, αφού ο μεγάλος όγκος των ατυχημάτων έγινε σε δρόμους νομαρχιακού επιπέδου και όχι στους εθνικούς όπου είχαμε ελάχιστο αριθμό ατυχημάτων και πολύ μικρότερο αριθμό νεκρών. Αναφέρθηκα σε αυτά που συμβαίνουν τα τελευταία χρόνια, στη μείωση, που παρατηρείται, παρά το γεγονός ότι εμείς δεν ελεγχόμεθα για εκείνη την περίοδο. Επεσήμανα ότι πράγματι υπάρχει μία μείωση όσον αφορά τους νεκρούς. Αυτήν τη στιγμή επεξεργαζόμαστε ένα πρόγραμμα που έχει στόχο την καλύτερη εκπαίδευση των τροχονόμων, την πιο συστηματική παρουσία σε κόμβους και σε επικίνδυνα σημεία. Υπάρχει συνεργασία και με άλλα Υπουργεία, γιατί το πρόβλημα δεν είναι μόνο του Υπουργείου Δημόσιας Τάξης. Εμπλέκεται το ΥΠΕΧΩΔΕ που ευθύνεται για την κακή κατάσταση των δρόμων σε ορισμένα σημεία. Εμπλέκεται το Υπουργείο Μεταφορών και Επικοινωνιών σε ό,τι αφορά την εκπαίδευση των οδηγών και την κατάσταση των οχημάτων. Εμπλέκεται το Υπουργείο Υγείας. Το πρόβλημα είναι πολυσύνθετο, πολύπλοκο και χρειάζεται μία συντονισμένη προσπάθεια, ώστε σε σύντομο χρονικό διάστημα να έχουμε τέτοιες επιδόσεις, όπως άλλων χωρών.
      ΠΡΟΕΔΡΕΥΩΝ (Σωτήρης Χατζηγάκης): Επίκαιρες ερωτήσεις δεύτερου κύκλου:
      Πρώτη είναι η με αριθμό 26/20-4-2004 επίκαιρη ερώτηση του Βουλευτή του Πανελλήνιου Σοσιαλιστικού Κινήματος κ. Χρήστου Πρωτόπαππα προς τον Υπουργό Απασχόλησης και Κοινωνικής Προστασίας, σχετικώς με την καθυστέρηση διορισμού Διοικήσεων στους Εποπτευόμενους Οργανισμούς του Υπουργείου κ.λπ..
      Η επίκαιρη ερώτηση έχει ως εξής:
      «Aν και πέρασε ένας μήνας περίπου από τις εκλογές, η Κυβέρνηση παρουσιάζει ιδιαίτερη «δυστοκία» στο διορισμό διοικήσεων στους εποπτευόμενους Οργανισμούς του Υπουργείου Απασχόλησης και Κοινωνικής Προστασίας. Το γεγονός αυτό έχει ως συνέπεια να καθυστερήσει η υλοποίηση πολιτικών που αφορούν άμεσα τον εργαζόμενο, τον συνταξιούχο και κυρίως τον άνεργο, όπως η εφαρμογή του ν.3227/04. 
      Ιδιαίτερα, όσον αφορά τα ασφαλιστικά ταμεία, σημειώνουμε ότι ο κύριος Υπουργός με την από  18/3/04 επιστολή του, ζητά από τις διοικήσεις τους και μέχρι το διορισμό νέων, να «παγώσουν» σειρά θεμάτων που αφορούν την τρέχουσα λειτουργία των ταμείων και τους συστήνει να ασχολούνται μόνο με θέματα «επείγουσας διαχείρισης», χωρίς φυσικά να προσδιορίζει το χρονικό διάστημα. Επειδή όλη αυτή η τακτική δημιουργεί απαράδεκτες παραλυτικές καταστάσεις και κινδύνους για τους Οργανισμούς και ειδικά τα Ασφαλιστικά Ταμεία:
      Ερωτάται ο κύριος Υπουργός:
      Θα συνεχίσει επί μακρόν αυτή η πολιτική αδράνειας και αναβολής;
      Πότε θα υπάρξουν νέες διοικήσεις στους εποπτευόμενους οργανισμούς και τα ταμεία;
      Πότε θα ξεκινήσει η προώθηση των εργασιών για την εφαρμογή των πολιτικών ενίσχυσης της απασχόλησης που περιλαμβάνει ο ν. 3227/04;»
      Ο Υφυπουργός Απασχόλησης και Κοινωνικής Προστασίας κ. Γιακουμάτος έχει το λόγο.
      ΓΕΡΑΣΙΜΟΣ ΓΙΑΚΟΥΜΑΤΟΣ (Υφυπουργός Απασχόλησης και Κοινωνικής Προστασίας): Αγαπητέ κύριε Πρόεδρε, κύριοι συνάδελφοι, ανοικτές θύρες παραβιάζει ο καλός συνάδελφος του ΠΑΣΟΚ κ. Πρωτόπαπας με τη σημερινή του ερώτηση. Θα του υπενθυμίσω όμως και ένα ρητό ότι στο σπίτι του κρεμασμένου, δεν μιλάνε για σκοινί. Και το λέω αυτό, κύριε συνάδελφε, διότι μας εγκαλείτε, ότι στο ν.3227  του  Φεβρουαρίου 2004 καθυστερούμε τις αποφάσεις. 
      Αγνοείτε ή παραλείπετε συνειδητά, κύριε συνάδελφε, ότι στο ν.2736/99 του τέως Υπουργού σας κ. Μιλτιάδη Παπαϊωάννου, ακόμα δεν έχουν υπογραφεί οι υπουργικές αποφάσεις για την εκτέλεση αυτού του νόμου. Στο Υπουργείο υπάρχει σωρεία τέτοιων διατάξεων που δεν έχουν ενεργοποιηθεί. Και μας εγκαλείτε μέσα σ’ ένα μήνα από την ανάληψη των καθηκόντων μας, γιατί δεν έχουμε υπογράψει στην ολότητά του όλες τις διατάξεις 
      Θα γνωρίζετε ότι το άρθρο 4 του ν.3227 προβλέπει συναρμόδια Υπουργεία όπως Οικονομικών, Υγείας κ.λπ.. Και για να δείτε την αποτελεσματικότητα τη δική μας έναντι της δικής σας  -βέβαια το χθες κρίθηκε στις 7 Μαρτίου για το σήμερα και το αύριο- θα σας πω το εξής: Εμείς αποφασίσαμε τη Μεγάλη Δευτέρα, να δώσουμε ένα επίδομα στη Ναυπηγοεπισκευαστική Ζώνη. Σε τέσσερις εργάσιμες μέρες, πιστώθηκε στο λογαριασμό των εργαζομένων, όταν εσείς μήνες και μήνες τάζατε και δεν μπορούσατε να τα υλοποιήσετε.
      Άρα αποτελεσματικότητα υπάρχει και μάλιστα με ρυθμούς  που δεν γίνονται πιο γρήγορα. 
      Έρχομαι τώρα στις αποφάσεις. Σε ποια διοικητικά συμβούλια καθυστερούμε, κύριε συνάδελφε; Στον ΟΑΕΔ έχει τοποθετηθεί. Στην Εργατική Εστία, έχει τοποθετηθεί. Στο ΙΚΑ, τοποθετήθηκε. Και εν πάση περιπτώσει, εσείς πιστεύετε ότι η ταχύτητα δεν πρέπει να είναι συνάρτηση της αξιοκρατίας, της αποτελεσματικότητας, της εντιμότητας και όλων αυτών που εμείς πραγματικά προσπαθούμε και παλεύουμε σε σχέση με τα νέα πρόσωπα που θα τοποθετήσουμε στους οργανισμούς αυτούς;
      Θέλω, λοιπόν, να σας διαβεβαιώσω, κύριε συνάδελφε, για το ενδιαφέρον της νέας διακυβέρνησης. Υπεύθυνα και δημιουργικά χτίζουμε σε γερά θεμέλια το μέλλον της απασχόλησης, της κοινωνικής προστασίας που έχει σήμερα ο άνεργος -που από εσάς κληρονομήσαμε σε τέτοια μεγάλα ύψη- ο μισθωτός και ο συνταξιούχος.
      ΠΡΟΕΔΡΕΥΩΝ (Σωτήρης Χατζηγάκης): Ευχαριστώ, κύριε Υπουργέ.
      Το λόγο έχει ο κ. Χρήστος Πρωτόπαπας, Βουλευτής του Πανελλήνιου Σοσιαλιστικού Κινήματος.
      ΧΡΗΣΤΟΣ ΠΡΩΤΟΠΑΠΑΣ: Κύριε Πρόεδρε, μέσα στο δίλεπτο θα κάνω τρεις παρατηρήσεις. 
      Η πρώτη και στο πιο σημαντικό θέμα, γιατί αφορά τους ανέργους. Δεν έχει γίνει ούτε μία κίνηση για την εφαρμογή του ν. 3227 που περιέχει ουσιαστικά μέτρα για την ενίσχυση της απασχόλησης, τα οποία εξάλλου και η ίδια η Κυβέρνηση ως ένα σημείο αντέγραψε και περιέλαβε μέσα στις προγραμματικές της δηλώσεις. Επί ενάμιση μήνα δεν έχουν μπει στον κόπο να κάνουν ούτε μία πράξη ούτε ένα σχέδιο υπουργικής απόφασης ή να προωθήσουν και την εφαρμογή των άρθρων εκείνων που περιλαμβάνουν τις κοινές υπουργικές αποφάσεις - προτάσεις προς τα συναρμόδια Υπουργεία. Είναι μία άνευ προηγουμένου αδράνεια η οποία παρατηρείται στο Υπουργείο Απασχόλησης και μάλιστα σ’ έναν ιδιαίτερα κρίσιμο και ευαίσθητο τομέα όπως είναι ο τομέας της ανεργίας.
      Δεύτερον έχουν εγκαταλειφθεί στην τύχη τους οι οργανισμοί και τα ασφαλιστικά ταμεία. Δεν είναι μόνο η επί ενάμιση μήνα καθυστέρηση τοποθέτησης διοικήσεων, κύριε Υπουργέ. Μόλις χθες εξαγγέλθηκε –δεν ξέρω αν τελικώς εγκαταστάθηκε- το όνομα του διοικητού του ΙΚΑ. Ως εξαγγελία. Δεν έχει εγκατασταθεί κανείς ακόμα. Το ίδιο έχει γίνει και στον ΟΓΑ. Το ίδιο γίνεται και στον Οργανισμό Εργατικής Κατοικίας. Μόλις πρόσφατα, τη Δευτέρα ή την Παρασκευή, προχωρήσατε στην Εργατική Εστία και ανακοινώσατε μέσα στην εβδομάδα –πιθανόν και ως απότοκο της ερώτησής μας- την τοποθέτηση διοικητού στον ΟΑΕΔ, ενώ δεν έχετε συγκροτήσει τα διοικητικά συμβούλια. Πώς θα λειτουργήσουν οι οργανισμοί έτσι; Ενάμιση μήνα ψάχνετε να βρείτε διοικητές; Αυτή είναι η ετοιμότητα την οποία διακηρύσσετε ότι είχατε για τόσο ευαίσθητους τομείς και οργανισμούς;
      Και όχι μόνο αυτό. Με γράμμα του κ. Παναγιωτόπουλου, του κυρίου Υπουργού, από 18 Μαρτίου, μπλοκάρατε τη λειτουργία των ασφαλιστικών ταμείων. Μέχρι, λέει, να βρούμε διοικητές και μέχρι να ορίσουμε διοικήσεις. Να μην κάνετε ουσιαστικά τίποτα παρά μόνο τις τρέχουσες αποφάσεις, τους τρέχοντες λογαριασμούς. Αυτός είναι ο σεβασμός στα ασφαλιστικά ταμεία; Έτσι θα λειτουργήσει ο ΟΓΑ ή τα άλλα ασφαλιστικά ταμεία και θα εξυπηρετηθούν οι ασφαλισμένοι;
      Κύριε Γιακουμάτο, εσείς τα ξέρετε πάρα πολύ καλά αυτά τα πράγματα για τα ασφαλιστικά ταμεία. Μπορεί να λειτουργήσει ασφαλιστικό ταμείο με αυτό τον τρόπο και με αυτές τις αντιλήψεις;
      Και τρίτον, για να δούμε και τι είδους επιλογές κάνετε. Κάνετε μία επιλογή στην Εργατική Εστία άκρως κομματική. Παραβιάσατε την επί εικοσαετία ακολουθούμενη δεοντολογία για τον ορισμό των αντιπροέδρων της Εργατικής Εστίας. Προκαλέσατε παρέμβαση της Γενικής Συνομοσπονδίας Εργατών Ελλάδος η οποία μιλάει για κομματικά κριτήρια στην επιλογή του αντιπροέδρου, παρέμβαση στην επιλογή της ΓΣΕΕ και ότι ο αντιπρόεδρος δεν νομιμοποιείται πολιτικά. Αυτή είναι η λογική της ισονομίας και ισοπολιτείας που εξαγγείλατε; Με αυτά τα μυαλά και τις αντιλήψεις θα πάτε σε αυτούς τους οργανισμούς που είναι οργανισμοί που απαιτούν τη συνεργασία με τους κοινωνικούς εταίρους; Έτσι θα διοικήσετε και με αυτόν τον τρόπο θα πολιτευτείτε;
      Πραγματικά δημιουργείτε σοβαρές αρνητικές εντυπώσεις στα πρώτα βήματά σας.
      ΠΡΟΕΔΡΕΥΩΝ (Σωτήρης Χατζηγάκης): Ευχαριστώ, κύριε Πρωτόπαπα.
      Ο κύριος Υπουργός έχει το λόγο.
      ΓΕΡΑΣΙΜΟΣ ΓΙΑΚΟΥΜΑΤΟΣ (Υφυπουργός Απασχόλησης και Κοινωνικής Προστασίας): Κύριε Πρόεδρε, ο ν. 3227 -και για να το διαβάσει καλά ο κύριος Βουλευτής- στο άρθρο 1 λέει ότι γίνεται η υλοποίηση αυτών των πολιτικών με κοινή απόφαση των Υπουργών Οικονομίας, Οικονομικών, Εσωτερικών, Δημόσιας Διοίκησης, Αποκέντρωσης, Εργασίας και Κοινωνικών Ασφαλίσεων ύστερα από τη γνώμη του Διοικητικού Συμβουλίου του ΟΑΕΔ. Δεν είναι ενάμισης μήνας. Είναι τριάντα εννέα ημέρες και εργάσιμες ούτε είκοσι πέντε. 
      Θα θέλατε να μας πείτε, κύριε Πρωτόπαπα, όταν στο δικό σας νόμο, του κ. Παπαϊωάννου, από το 1999 δεν έχετε εκδώσει υπουργικές αποφάσεις εμείς να εκδώσουμε αυτήν την απόφαση που λέει στο άρθρο 4; Γι’ αυτό τουλάχιστον έλεος. Είστε άδικος. Έλεος! Προσγειωθείτε!
      Δεύτερον για τις διοικήσεις των οργανισμών. Έχουμε μία διαφορετική πολιτική φιλοσοφία και έναν πολιτισμό διαφορετικό, κύριε Πρωτόπαπα. Και μη μιλάτε, σας το είπα στην αρχή, στο σπίτι του κρεμασμένου για σχοινί. Εμείς θεωρούμε τη συνέχεια του κράτους ότι υπάρχει. Άξιοι διοικητές είχαν τοποθετηθεί επί των ημερών σας. Συνεχίζουν και λειτουργούν. Και η απόφαση του κ. Παναγιωτόπουλου  έλεγε μόνο, σε μείζονα θέματα πολιτικής να μην προχωρήσουν σε αυτό το διάστημα.
      Όμως, όσον αφορά τα διαχειριστικά και όλα αυτά για το ταμείο, υπάρχουν διοικήσεις. Επιλογή δική σας. Εμείς δεν ήρθαμε αμέσως –και αυτό θα θέλατε ίσως- να κάνουμε επιδρομή. Εμείς συμφωνούμε και ξέρουμε και εμπιστεύεται ο ελληνικός λαός ότι ήρθαμε να συνεχίσουμε ένα κράτος και ό,τι θετικό υπήρχε να το διατηρήσουμε και ό,τι αρνητικό υπάρχει να το αλλάξουμε. Εσείς θα θέλατε, λοιπόν, μια άλλη λογική. Εδώ έχουμε μια διαφορά στον πολιτικό πολιτισμό. 
      Και μη μιλάτε για άκρως κομματική τοποθέτηση και εγκαλείτε τη Νέα Δημοκρατία, γιατί εδώ ο τόπος βοά. Στα είκοσι χρόνια ενός καθεστώτος αντιμετωπίζατε έτσι τους πολίτες και έρχεσθε τώρα σε τριάντα πέντε σαράντα μέρες μετά τις εκλογές να μας πείτε για την Εργατική Εστία. Η Εργατική Εστία ήταν πρόταση των συνδικαλιστών. Έγινε πράγματι και για πρώτη φορά τόσο ανοικτός διάλογος και έγιναν οι τοποθετήσεις που έγιναν. Άρα, λοιπόν, προέρχονται από τον συνδικαλιστικό χώρο, προέρχονται από το χώρο που πραγματικά μέσα από διαδικασίες τοποθετήθηκε. Σας παρακαλώ πολύ να αφήσετε τουλάχιστον την επιπολαιότητα και τη βιασύνη για λίγο καιρό και να αφήσετε το σχοινί στο σπίτι σας και να μη το φέρνετε εδώ μέσα στη Βουλή. 
      ΠΡΟΕΔΡΕΥΩΝ (Σωτήρης Χατζηγάκης): Θα συζητηθεί η δεύτερη επίκαιρη ερώτηση με αριθμό 33/20.4.2004 της Βουλευτού του Κομμουνιστικού Κόμματος Ελλάδας κ. Λιάνας Κανέλλη προς τους Υπουργούς Εμπορικής Ναυτιλίας, Εθνικής Άμυνας, σχετικώς με την κατάργηση της επίταξης εργασίας των ναυτεργατών του Υδρογραφικού-Ωκεανογραφικού πλοίου «Πυθέας» κλπ.
      Η επίκαιρη ερώτηση της κ. Κανέλλη έχει ως εξής:
      «Αν και με το προεδρικό διάταγμα υπ’ αριθμόν 371 «Άρση της γενικής επιστράτευσης των Ενόπλων Δυνάμεων και των Σωμάτων Ασφαλείας» (ΦΕΚ 320/18.12.2002) έγινε άρση της γενικής επιστράτευσης στην οποία είχαν τεθεί οι Ένοπλες Δυνάμεις και τα Σώματα Ασφαλείας της χώρας από τον Ιούλη 1974, οι ναυτεργάτες του Υδρογραφικού-Ωκεανογραφικού πλοίου «Πυθέας» συνεχίζουν να παραμένουν επίτακτοι χωρίς συλλογική σύμβαση εργασίας.
      Επίσης, στις 26 Ιούνη 2002 απολύθηκαν οι ναυτεργάτες από το Υ/Γ-Ω/Κ «Ναυτίλος» οι οποίοι τοποθετήθηκαν στην ξηρά χωρίς να έχει λυθεί το ζήτημα της επίταξης εργασίας. Αντίθετα αναγκάστηκαν οι ναυτεργάτες με απόφαση της αρμόδιας υπηρεσίας του Πολεμικού Ναυτικού να αλλάξουν ασφαλιστικό φορέα, από το ΝΑΤ στο ΙΚΑ, με αποτέλεσμα τη χειροτέρευση των όρων ασφάλισης και συνταξιοδότησής τους.
      Ερωτώνται οι κύριοι Υπουργοί: 
      Τι μέτρα θα πάρει η Κυβέρνηση, για να καταργηθεί πλήρως η επίταξη της εργασίας των ναυτεργατών και να εξασφαλιστεί συνεχής δουλειά με συλλογική σύμβαση εργασίας και ασφάλιση στο ΝΑΤ;»
      Θα απαντήσει  ο Υφυπουργός κ. Λαμπρόπουλος.
      Κύριε Λαμπρόπουλε, έχετε το λόγο για τρία λεπτά.
      ΙΩΑΝΝΗΣ ΛΑΜΠΡΟΠΟΥΛΟΣ (Υφυπουργός Εθνικής Άμυνας): Κύριε Πρόεδρε, κυρία συνάδελφε, κύριοι συνάδελφοι, ο θεσμός των επιτάκτων του Πολεμικού Ναυτικού καθιερώθηκε το 1976, προκειμένου να αντιμετωπίσει έκτακτες και υπηρεσιακές ανάγκες τότε των βοηθητικών σκαφών του Πολεμικού Ναυτικού λίγο μετά την κρίση του 1974. Η ενέργεια αυτή στηρίχθηκε βέβαια σε ένα παλαιό νομοθετικό πλαίσιο το οποίο σήμερα έχει αλλάξει και δεν υπάρχει. 
      Παρότι λοιπόν ο θεσμός αυτός ξεκίνησε για την αντιμετώπιση έκτακτων αναγκών, στην πορεία δυστυχώς χρησιμοποιήθηκε για διορισμούς. Αρκεί να αναφέρω ορισμένα νούμερα: Στην περίοδο 1994-2000 διορίστηκαν εβδομήντα επτά άνδρες και γυναίκες και στην περίοδο 2001-2002 άλλα οδγόντα ένα άτομα από τα οποία εκατόν τριάντα δύο για υπηρεσίες ξηράς –καμία σχέση με πλοία- και είκοσι έξι για στελέχωση βοηθητικών πλοίων. Έτσι, λοιπόν, οι κυβερνήσεις του ΠΑΣΟΚ έβρισκαν παράθυρα, για να παραβιάζουν το νόμο του ΑΣΕΠ και βεβαίως την αξιοκρατία στις προσλήψεις, διορίζοντας το 2001-2002 στο Υπουργείο Άμυνας προσωπικό με το νόμο της επιστράτευσης του 1974.
      Σήμερα και μετά τη νομοθετική παύση του καθεστώτος της επιστράτευσης, οι επίτακτοι είναι εκατόν ενενήντα οκτώ και βεβαίως οι άνθρωποι είναι μετέωροι και από πλευράς εργασίας, αλλά και από πλευράς ασφάλισης. Είναι γεγονός αυτό!
      Το Υπουργείο Εθνικής Άμυνας βλέπει το πρόβλημα καθαρά ως κοινωνικό. Προχωρά και βλέπει μπροστά. Σε κάθε περίπτωση επιδίωξή μας είναι να λυθεί αυτό το ζήτημα, να βρεθεί δίκαιη, νόμιμη και μόνιμη λύση, να διασφαλιστούν επαρκώς τα δικαιώματα των εργαζομένων και να εξαλειφθούν κάποια προβλήματα που έχουν δημιουργηθεί από την αβεβαιότητα αυτή στο Πολεμικό Ναυτικό.
      Εμείς θέλουμε να ενταχθούν πλήρως στο πολιτικό προσωπικό. Θέλουμε να έχουν την ασφάλιση του δημοσίου. Σε καμία περίπτωση δεν θέλουμε να έχουμε αυτούς τους ανθρώπους σε πολιτική και εργασιακή ομηρία. Σε πολύ σύντομο χρονικό διάστημα θα δοθεί νομοθετική λύση -έχουμε στα χέρια μας και γνωμοδότηση της Ολομέλειας του Νομικού Συμβουλίου του Κράτους, που μας επιτρέπει να γίνει αυτό- και θα διευθετηθεί το πρόβλημα. 
      Ευχαριστώ, κύριε Πρόεδρε.
      ΠΡΟΕΔΡΕΥΩΝ (Σωτήρης Χατζηγάκης): Κι εμείς ευχαριστούμε, κύριε Υπουργέ.
      Η κ. Κανέλλη έχει το λόγο.
      ΛΙΑΝΑ ΚΑΝΕΛΛΗ: Χαίρομαι που ο κύριος Υπουργός αναγνωρίζει το κοινωνικό μείζον ζήτημα. Βεβαίως, φαντάζομαι, ότι κι αν ακόμα επρόκειτο για ρουσφετολογικές προσλήψεις -δεν θα τις αρνηθεί κανείς- δεν μπορεί να κατηγορηθούν οι εργαζόμενοι, όταν αρπάζουν σε εποχές εξαιρετικής ανεργίας μια οποιαδήποτε ευκαιρία για να βρουν εργασία, ακόμα κι αν γι’ αυτό το λόγο χρειάζεται να επιστρατευθεί επιτακτική νομοθεσία περί επίταξης του 1929 ή μία διατήρηση ενός καθεστώτος εντελώς, θα έλεγα, ερμαφρόδιτου, το οποίο δεν τιμά τις Ένοπλες Δυνάμεις, όταν σε καιρό ειρήνης χρησιμοποιούν τη διαδικασία της επίταξης, η οποία αυστηρότατα ισχύει και οφείλει να ισχύει, όπως καταργήθηκε με τον ν. 3036/2002 από 1.1.2003. 
      Όμως, εδώ έχετε τρεις κατηγορίες ναυτεργατών. Νομίζω ότι θα σας ήταν εξαιρετικά χρήσιμη, πέρα από τη γνωμοδότηση του Νομικού Συμβουλίου του Κράτους, και η επισήμανση του Συνηγόρου του Πολίτη, η οποία αγνοήθηκε από το προηγούμενο καθεστώς στις Ένοπλες Δυνάμεις τρανταχτά. Ξέρετε ότι ο Συνήγορος του Πολίτη είναι πολύ δύσκολο να αγνοηθεί, εάν υπάρχει ουσιαστική πολιτική βούληση για να λειτουργεί.
      Υπάρχει η κατηγορία των εργαζομένων οι οποίοι είναι ασφαλισμένοι με το ειδικό ασφαλιστικό, αναγνωρισμένο από το νόμο, δικαίωμα του ΝΑΤ, οι οποίοι βρίσκονται τρία, τέσσερα ή πέντε χρόνια πριν από τη συνταξιοδότηση. Με βάση του άρθρο 22 του Συντάγματος η πολιτεία είναι δεσμευμένη να προστατεύει και να προάγει το δικαίωμά τους στην κοινωνική ασφάλιση. Για ενδεχομένως αυτούς προσλήφθηκαν ευθύς εξ αρχής ενταγμένοι στο Ι.Κ.Α. για υπηρεσίες ξηράς, θα μπορούσατε να έχετε τη δυνατότητα να το συζητήσετε μαζί τους. Για τους άλλους όμως, οι οποίοι πληρώνουν σπασμένα μιας νοσηρής πολιτικής και βρίσκονται στην ενδιάμεση μετέωρη κατηγορία, νομίζω ότι πρέπει πρώτα απ’ όλα να είναι πρώτης προτεραιότητας η επίλυση του ζητήματος. 
      Θυμίζω ότι ο κύριος Υπουργός ως Βουλευτής είχε δεσμευτεί να λύσει το θέμα. Θυμίζω επίσης ότι, ενώ υπήρξε η νομοθετική ευκαιρία, δεν πιέστηκε η προηγούμενη ηγεσία των Ενόπλων Δυνάμεων, σε μια εποχή που όλοι μιλούν για την τακτοποίηση των συμβασιούχων. Ξέρετε, είναι δραματικές ημέρες, για να μιλάμε για επίταξη, η οποία έχει κινητοποιηθεί με βάση την εισβολή του Αττίλα το 1974, να μιλάμε για συμβασιούχους και να έχουμε επίτακτους μετέωρους σε σκάφη του Πολεμικού Ναυτικού και μάλιστα ωκεανογραφικά και υδρογραφικά. Να μην πάω πίσω στο «Βυθίσατε το Χόρα», το «Σισμίκ», το «Piri Reis» και αναδυθεί όλος ο εσμός αποφάσεων λανθασμένων. Υπήρξε το άρθρο 14 στο νόμο. Εκεί θα μπορούσε να έχει αντιμετωπιστεί το θέμα και να έχει επιλυθεί, αφού ήταν ειλημμένη η πολιτική απόφαση.
      Υπάρχει ένας αριθμός ανθρώπων, ο οποίος μπορεί να μην είναι σημαντικός για να έχει κάποιος ή να εισπράξει πολιτικό όφελος, είναι ζήτημα όμως αρχής, ευνομίας, ευταξίας και κυρίως εφαρμογής του Συντάγματος. Έχω στη διάθεσή σας  ένα υπόμνημα, εξαιρετικά εύστοχο, της Συντονιστικής Επιτροπής των Επιτάκτων και την έκθεση του Συνηγόρου του Πολίτη.
      Είναι δε θλιβερό, κύριε Πρόεδρε, και καταλήγω εδώ, να έχει απαντήσει ο Συνήγορος του Πολίτη στους επιτάκτους, αφού έχει αποδεχθεί ως πλήρως θετικό το αίτημά τους, λέγοντας «λυπούμαι πάρα πολύ, μιλώ εις ώτα κωφής πολιτείας, η οποία κωφεύει στο δίκαιο αίτημά σας και στην ουσία παραβιάζει τη συνταγματική προτροπή, παράγραφος 4 του άρθρου 22 του Συντάγματος».
      Ευχαριστώ.
      ΠΡΟΕΔΡΕΥΩΝ (Σωτήρης Χατζηγάκης): Ο κύριος Υπουργός έχει το λόγο.
      ΙΩΑΝΝΗΣ ΛΑΜΠΡΟΠΟΥΛΟΣ (Υφυπουργός Εθνικής Άμυνας): Ευχαριστώ, κύριε Πρόεδρε. 
      Η διαπίστωση είναι κοινή. Όλοι βεβαίως -και εσείς, κυρία συνάδελφε- καταδικάσαμε τον τρόπο των προσλήψεων και την ομηρία των εργαζομένων στην οποία τους είχε τόσα χρόνια η κυβέρνηση και βεβαίως ο παριστάμενος τέως Υφυπουργός Εθνικής Άμυνας καλό θα ήταν να μας έδινε μία εξήγηση γιατί διακήρυσσε το ΠΑΣΟΚ και η κυβέρνησή του τόσα χρόνια ότι δεν γίνονται προσλήψεις εκτός ΑΣΕΠ και το 2001 και το 2002 γίνονταν τόσες προσλήψεις εν κρυπτώ, και παραβύστω και παρανόμως μπορούμε να πούμε.
      Από κει και μετά, συμφωνούμε σε όλα. Πρέπει να λυθεί το πρόβλημα, το αναγνωρίζουμε. Και εγώ ο ίδιος είχα συνάντηση εδώ και κάποιες ημέρες με τα παιδιά που έχουν το πρόβλημα. Σας διαβεβαιώνουμε, λοιπόν -το είπα και στην πρωτολογία μου- ότι σε πάρα πολύ σύντομο χρόνο θα διευθετηθεί, θα ανήκουν στο πολιτικό προσωπικό του Υπουργείου Εθνικής Άμυνας και θα έχουν την ασφάλιση του δημοσίου. Δεν θα υπάρχει, λοιπόν, κανένα πρόβλημα.
      ΛΙΑΝΑ ΚΑΝΕΛΛΗ: Και δεν θα βγουν, λοιπόν, στη σύνταξη.
      ΙΩΑΝΝΗΣ ΛΑΜΠΡΟΠΟΥΛΟΣ (Υφυπουργός Εθνικής Άμυνας): Στο ΝΑΤ κάποιοι που δεν υπηρετούν σε σκάφη βάσει της νομοθεσίας δεν μπορούν να έχουν ναυτολόγιο και εκεί υπάρχει το πρόβλημα. Αλλά στη νομοθετική ρύθμιση που θα κάνουμε θα κοιτάξουμε να υπάρχει πρόβλεψη για να καλυφθούν πλήρως. 
      ΠΡΟΕΔΡΕΥΩΝ (Σωτήριος Χατζηγάκης): Ευχαριστώ, κύριε Υπουργέ.
      Η Τρίτη με αριθμό 37/20-4-2004 επίκαιρη ερώτηση του Βουλευτή του Συνασπισμού Ριζοσπαστικής Αριστεράς κ. Αλέξανδρου Αλαβάνου προς τον Υπουργό Εσωτερικών, Δημόσιας Διοίκησης και Αποκέντρωσης, σχετικώς με την εφαρμογή της οδηγίας Ευρωπαϊκής Ένωσης 1999/70 για τη μονιμοποίηση συμβασιούχων και για τους αναπληρωτές εκπαιδευτικούς κλπ., διαγράφεται.
      	Κυρίες και κύριοι συνάδελφοι, έχουν διανεμηθεί τα Πρακτικά των συνεδριάσων της Κυριακής 21 Μαρτίου 2004, της Δευτέρας 22 Μαρτίου 2004, της Πέμπτης 1ης Απριλίου 2004 και της Παρασκευής 2 Απριλίου 2004 και παρακαλώ το Σώμα για την επικύρωσή τους. Επικυρούνται:
      ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.
      ΠΡΟΕΔΡΕΥΩΝ (Σωτήρης Χατζηγάκης): Συνεπώς τα Πρακτικά των συνεδριάσων της Κυριακής 21 Μαρτίου 2004, της Δευτέρας 22 Μαρτίου 2004, της Πέμπτης 1ης Απριλίου 2004 και της Παρασκευής 2 Απριλίου 2004 επικυρώθηκαν.
      Κηρύσσεται περαιωμένη η συζήτηση των επικαίρων ερωτήσεων.
      Κύριοι συνάδελφοι, δέχεστε στο σημείο αυτό να λύσουμε τη συνεδρίαση;
      ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.
      Με τη συναίνεση του Σώματος και ώρα 11.32΄ λύεται η συνεδρίαση για την Τρίτη 27 Απριλίου 2004 και ώρα 18.00’ με αντικείμενο εργασιών του Σώματος κοινοβουλευτικό έλεγχο: συζήτηση επικαίρων ερωτήσεων, σύμφωνα με την ημερήσια διάταξη που  έχει διανεμηθεί.
      Η ΠΡΟΕΔΡΟΣ                                                           ΟΙ ΓΡΑΜΜΑΤΕΙΣ
ΣΥΝΕΔΡΙΑΣΗ 23.4.04                            ΣΕΛ.11

ΣΥΝΕΔΡΙΑΣΗ 23.4.04                            ΣΕΛ.34

0000131/131Σ/φοςΠΕΤΡΑΚΗΔ/φοςΣΚΟΤΗ29/4/2004 AA0423DP

