
Πέμπτη 19 Ιουνίου 2003
ΣΥΝΕΔΡΙΑΣΗ ΡΛΓ΄
ΠΙΝΑΚΑΣ ΠΕΡΙΕΧΟΜΕΝΩΝ
ΘΕΜΑΤΑ
Α. ΕΙΔΙΚΑ ΘΕΜΑΤΑ
1. Επικύρωση Πρακτικών, σελ.
2. Ανακοινώνεται: α) ότι τη συνεδρίαση παρακολουθεί αντιπροσωπεία της Διεύθυνσης Ιστορίας Στρατού του Γενικού Επιτελείου Στρατού, σελ.
β) η λήξη της Γ΄ Συνόδου της Ι΄ Περιόδου της Βουλής, σελ.
Β. ΚΟΙΝΟΒΟΥΛΕΥΤΙΚΟΣ ΕΛΕΓΧΟΣ
1. Κατάθεση αναφορών, σελ.
2. Απαντήσεις Υπουργών σε ερωτήσεις Βουλευτών, σελ.
3. Συζήτηση επικαίρων ερωτήσεων:
α) Προς τον Υπουργό Εσωτερικών, Δημόσιας Διοίκησης και Αποκέντρωσης: i) σχετικά με την ψήφιση νόμου για την εξασφάλιση της διαφάνειας στις δημοσκοπήσεις, σελ.
ii) σχετικά με την ανάληψη νομοθετικής πρωτοβουλίας για την επίλυση θεμάτων που εκκρεμούν στο Συμβούλιο της Επικρατείας για τις τελευταίες Δημοτικές Εκλογές, σελ.
β) Προς τον Υπουργό Εθνικής Παιδείας και Θρησκευμάτων, σχετικά με την επίσπευση καταλογισμού ευθυνών στη Διευθύντρια του Διαπανεπιστημιακού Κέντρου Αναγνώρισης Τίτλων Σπουδών της Αλλοδαπής (ΔΙΚΑΤΣΑ), σελ.
Γ. ΝΟΜΟΘΕΤΙΚΗ ΕΡΓΑΣΙΑ
1. Συζήτηση και ψήφιση, των σχεδίων νόμων του Υπουργείου Οικονομίας και Οικονομικών: α) «Κύρωση του Απολογισμού του Κράτους οικονομικού έτους 2001», σελ.
β) «Κύρωση του ισολογισμού του Κράτους Οικονομικού έτους 2001», σελ.
2. Κατάθεση σχεδίου νόμου.
Οι Υπουργοί Υγείας και Πρόνοιας, Οικονομίας και Οικονομικών, Εσωτερικών, Δημόσιας Διοίκησης και Αποκέντρωσης, Ανάπτυξης, Περιβάλλοντος, Χωροταξίας και Δημοσίων Έργων, Εθνικής Παιδείας και Θρησκευμάτων, Πολιτισμού, Μεταφορών και Επικοινωνιών και Γεωργίας, κατέθεσαν σχέδιο νόμου: «Οργάνωση και εκσυγχρονισμός των Υπηρεσιών Δημόσιας Υγείας και άλλες διατάξεις», σελ.
3. Κατάθεση εκθέσεων Ειδικών Μονίμων Επιτροπών:
Οι Ειδικές Μόνιμες Επιτροπές Απόδημου Ελληνισμού, Θεσμών και Διαφάνειας, Αποτίμησης, Τεχνολογίας και Ισότητας και Δικαιωμάτων του Ανθρώπου, υποβάλλουν τις εκθέσεις τους, σελ.
ΟΜΙΛΗΤΕΣ
Α. Επί των επικαίρων ερωτήσεων:
ΕΥΘΥΜΙΟΥ Π., σελ.
ΚΡΗΤΙΚΟΣ Π., σελ.
ΜΕΛΑΣ Π., σελ.
ΜΗΤΣΟΤΑΚΗΣ Κ., σελ.
ΠΑΠΑΔΗΜΑΣ Λ., σελ.
Β. Επί των σχεδίων νόμων του Υπουργείου Οικονομίας και Οικονομικών:
ΑΡΣΕΝΗΣ Γ., σελ.
ΓΚΑΤΖΗΣ Ν., σελ.
ΔΙΑΜΑΝΤΙΔΗΣ Ι., σελ.
ΚΕΔΙΚΟΓΛΟΥ Β., σελ.
ΚΩΝΣΤΑΝΤΙΝΟΥ Φ., σελ.
ΛΑΦΑΖΑΝΗΣ Π., σελ.
ΜΑΚΡΥΠΙΔΗΣ Α., σελ.
ΜΑΝΤΕΛΗΣ Α., σελ.
ΣΠΥΡΙΟΥΝΗΣ Κ., σελ.
ΦΛΩΡΙΔΗΣ Γ., σελ.


ΠΡΑΚΤΙΚΑ ΒΟΥΛΗΣ
Ι? ΠΕΡΙΟΔΟΣ (ΠΡΟΕΔΡΕΥΟΜΕΝΗΣ ΔΗΜΟΚΡΑΤΙΑΣ)
ΣΥΝΟΔΟΣ Γ΄
ΣΥΝΕΔΡΙΑΣΗ ΡΛΓ? 
Πέμπτη 19 Ιουνίου 2003
Αθήνα, σήμερα στις 19 Ιουνίου 2003, ημέρα Πέμπτη και ώρα 10.49΄ συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια για να συνεδριάσει υπό την προεδρία του Προέδρου αυτής κ. ΑΠΟΣΤΟΛΟΥ ΚΑΚΛΑΜΑΝΗ.
ΠΡΟΕΔΡΟΣ (Απόστολος Κακλαμάνης): Κυρίες και κύριοι συνάδελφοι, αρχίζει η συνεδρίαση.
(ΕΠΙΚΥΡΩΣΗ ΠΡΑΚΤΙΚΩΝ: Σύμφωνα με την από 18 Ιουνίου 2003 εξουσιοδότηση του Σώματος επικυρώθηκαν με ευθύνη του Προεδρείου τα Πρακτικά της ΡΛΒ΄ συνεδριάσεώς του, της Τετάρτης 18 Ιουνίου 2003 (απόγευμα), σε ό,τι αφορά στην ψήφιση στο σύνολο των σχεδίων νόμου: 1. «Οργάνωση και λειτουργία των Γραφείων Τύπου και Επικοινωνίας του Υπουργείου Τύπου και Μέσων Μαζικής Ενημέρωσης και ρυθμίσεις για τον ευρύτερο τομέα των μέσων ενημέρωσης».
2. «Κύρωση της Διεθνούς Συνθήκης σχετικά με τους φυτογενετικούς πόρους για τη διατροφή και τη γεωργία»).
Παρακαλείται ο κύριος Γραμματέας να ανακοινώσει τις αναφορές προς το Σώμα.
(Ανακοινώνονται προς το Σώμα από τον κ. Ανδρέα Μακρυπίδη, Βουλευτή Αιτωλοακαρνανίας, τα ακόλουθα:
Α. ΚΑΤΑΘΕΣΗ ΑΝΑΦΟΡΩΝ
1. Ο Βουλευτής Λασιθίου κ. ΜΙΧΑΛΗΣ ΚΑΡΧΙΜΑΚΗΣ κατέθεσε αναφορά με την οποία ο Τοπικός Οργανισμός Εγγείων Βελτιώσεων Κουτσουρά Λασιθίου ζητεί τη λήψη μέτρων για την αντιμετώπιση των ζημιών στο οδικό και αρδευτικό δίκτυο της περιοχής, που προκάλεσαν οι έντονες βροχοπτώσεις.
2. Ο Βουλευτής Φωκίδας κ. ΝΙΚΟΛΑΟΣ ΓΚΕΛΕΣΤΑΘΗΣ κατέθεσε αναφορά με την οποία κτηνοτρόφοι της ορεινής Δωρίδας Φωκίδας ζητούν να αποζημιωθούν από τον ΕΛΓΑ για ζώα τους που κατασπάραξαν λύκοι.
3. Ο Βουλευτής Εύβοιας κ. ΕΛΕΥΘΕΡΙΟΣ ΠΑΠΑΓΕΩΡΓΟΠΟΥΛΟΣ κατέθεσε αναφορά με την οποία ο Δήμος Κηρέως Νομού Εύβοιας ζητεί την ένταξη του Δήμου στην υψηλότερη ζώνη κινήτρων του νέου Αναπτυξιακού Νόμου.
4. Ο Βουλευτής Εύβοιας κ. ΕΛΕΥΘΕΡΙΟΣ ΠΑΠΑΓΕΩΡΓΟΠΟΥΛΟΣ κατέθεσε αναφορά με την οποία ο Δήμος Μαρμαρίου Εύβοιας ζητεί χρηματοδότηση για την υλοποίηση έργων οδοποιίας και βιολογικού καθαρισμού.
5. Ο Βουλευτής Εύβοιας κ. ΕΛΕΥΘΕΡΙΟΣ ΠΑΠΑΓΕΩΡΓΟΠΟΥΛΟΣ κατέθεσε αναφορά με την οποία ο Δήμος Ιστιαίας Εύβοιας ζητεί έκτακτη οικονομική ενίσχυση για την εκτέλεση έργων ύδρευσης και οδοποιίας στο Δήμο του.
6. Ο Βουλευτής Εύβοιας κ. ΕΛΕΥΘΕΡΙΟΣ ΠΑΠΑΓΕΩΡΓΟΠΟΥΛΟΣ κατέθεσε αναφορά με την οποία ο Δήμος Κονιστρών Εύβοιας ζητεί την επίλυση του στεγαστικού προβλήματος του Δημοτικού Σχολείου Κονιστρών.
7. Ο Βουλευτής Εύβοιας κ. ΕΛΕΥΘΕΡΙΟΣ ΠΑΠΑΓΕΩΡΓΟΠΟΥΛΟΣ κατέθεσε αναφορά με την οποία ο Δήμος Μεσσαπίων Εύβοιας ζητεί την ομαλή λειτουργία και αναβάθμιση του ΤΕΙ Χαλκίδας.
8. Ο Βουλευτής Λασιθίου κ. ΦΟΙΒΟΣ ΙΩΑΝΝΙΔΗΣ κατέθεσε αναφορά με την οποία η Πανελλήνια Ομοσπονδία Ξεναγών ζητεί την ικανοποίηση ασφαλιστικού αιτήματος του κλάδου.
9. Η Βουλευτής Μαγνησίας κ. ΖΕΤΤΑ ΜΑΚΡΗ κατέθεσε αναφορά με την οποία ζητεί τη δημιουργία Πυροσβεστικού Σταθμού στο Δήμο Μουρεσίου και για τη φετινή θερινή περίοδο.
10. Ο Βουλευτής Κοζάνης κ. ΝΙΚΟΛΑΟΣ ΤΣΙΑΡΤΣΙΩΝΗΣ κατέθεσε αναφορά με την οποία ο Δήμος Νεάπολης Νομού Κοζάνης ζητεί την επιχορήγηση του Δήμου για την αποκατάσταση ζημιών από την κακοκαιρία.
11. Ο Βουλευτής Δωδεκανήσου κ. ΑΡΙΣΤΟΤΕΛΗΣ ΠΑΥΛΙΔΗΣ κατέθεσε αναφορά με την οποία ο Σύλλογος Εργαζομένων στο Γενικό Νοσοκομείο Ρόδου διαμαρτύρεται για την έλλειψη προσωπικού από το πιο πάνω Νοσοκομείο.
12. Ο Βουλευτής Λάρισας κ. ΓΕΩΡΓΙΟΣ ΓΑΡΟΥΦΑΛΙΑΣ κατέθεσε δημοσίευμα εφημερίδας που αφορά στο πρόβλημα της ελλιπούς αστυνόμευσης της υπαίθρου στο Νομό Μαγνησίας.
13. Ο Βουλευτής Λάρισας κ. ΓΕΩΡΓΙΟΣ ΓΑΡΟΥΦΑΛΙΑΣ κατέθεσε αναφορά με την οποία ο Δήμος Νέσσωνος Νομού Λάρισας ζητεί την αναβάθμιση του Αστυνομικού Σταθμού Συκουρίου.
14. Ο Βουλευτής Λασιθίου κ. ΜΙΧΑΛΗΣ ΚΑΡΧΙΜΑΚΗΣ κατέθεσε αναφορά με την οποία ο Δήμος Ιεράπετρας Λασιθίου Κρήτης διαμαρτύρεται για ενέργειες της Κτηματικής Εταιρείας του Δημοσίου που αφορούν στην εκποίηση ακινήτου στη Μεγάλη Παραλία του Δ.Δ. Αγίου Ιωάννη.
15. Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε αναφορά με την οποία η κυρία Φωτεινή Αρβανιτίδη, κάτοικος Καλού Αγρού Δράμας, ζητεί την πλήρη κάλυψη χειρουργικών εξόδων της από τον ΟΓΑ.
16. Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε αναφορά με την οποία η Συντονιστική Επιτροπή Ηλεκτρονικών Παιγνίων Ελλάδος ζητεί την επαναφορά των ηλεκτρονικών τεχνικών παιγνίων.
17. Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε αναφορά με την οποία το Αθλητικό Σωματείο «ΤΙΤΑΝΕΣ» ζητεί έκτακτη οικονομική ενίσχυση.
18. Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε αναφορά με την οποία ο κ. Κλεάνθης Καλαγιαννίδης, κάτοικος Νέας Αμισσού Δράμας, ζητεί να του χορηγηθεί σύνταξη από τον ΟΓΑ.
19. Ο Βουλευτής Αιτωλ/νίας κ. ΧΡΗΣΤΟΣ ΣΜΥΡΛΗΣ ? ΛΙΑΚΑΤΑΣ κατέθεσε αναφορά με την οποία ο Πανελλήνιος Σύλλογος Υπαλλήλων Αθλητικών Σωματείων ζητεί να δοθεί στους εργαζόμενους στις Αθλητικές Ομοσπονδίες, το δικαίωμα μετατάξεων στο Δημόσιο Τομέα.
20. Ο Βουλευτής Αιτωλ/νίας κ. ΧΡΗΣΤΟΣ ΣΜΥΡΛΗΣ ? ΛΙΑΚΑΤΑΣ κατέθεσε αναφορά με την οποία η Πανελλήνια Ένωση Καθηγητών Φυσικής Αγωγής Ολυμπιακής Παιδείας ζητεί να καθιερωθεί το μάθημα της Ολυμπιακής Παιδείας και πέραν του 2004.
21. Ο Βουλευτής Αιτωλ/νίας κ. ΧΡΗΣΤΟΣ ΣΜΥΡΛΗΣ ? ΛΙΑΚΑΤΑΣ κατέθεσε αναφορά με την οποία ο Σύλλογος Πολυτέκνων Αγρινίου και Περιχώρων ζητεί τη μοριοδότηση των πολύτεκνων εκπαιδευτικών.
22. Ο Βουλευτής Αιτωλ/νίας κ. ΙΩΑΝΝΗΣ ΒΑΪΝΑΣ κατέθεσε αναφορά με την οποία Σωματεία και Συνεταιρισμοί Αλιέων Μεσολογγίου ζητούν τη μη εφαρμογή ρύθμισης της Ε.Ε. που καθορίζει το μέγεθος των ψαριών κ.λπ.
23. Ο Βουλευτής Αχαΐας κ. ΘΕΟΦΙΛΟΣ ΒΑΣΙΛΕΙΟΥ κατέθεσε αναφορά με την οποία πρώην εργαζόμενοι στο εργοστάσιο κλωστοϋφαντουργίας «ΚΡΙ-ΚΑΣ» ζητούν την επίλυση του εργασιακού τους προβλήματος.
24. Οι Βουλευτές κύριοι ΦΩΤΗΣ ΚΟΥΒΕΛΗΣ και ΑΣΗΜΙΝΑ ΞΗΡΟΤΥΡΗ ? ΑΙΚΑΤΕΡΙΝΑΡΗ κατέθεσαν αναφορά με την οποία η Ομοσπονδία Συλλόγων Υπηρεσίας Πολιτικής Αεροπορίας διαμαρτύρεται γιατί η ιδιωτική εταιρεία που διαχειρίζεται το «ΕΛ. ΒΕΝΙΖΕΛΟΣ» έχει συστήσει μονάδα Ασφαλείας και εκδίδει άδειες εισόδου των εργαζομένων στον αερολιμένα, ελέγχοντας αντίγραφα των ποινικών μητρώων αυτών, μολονότι η εταιρεία δεν αποτελεί Δημόσιο φορέα.
25. Οι Βουλευτές κύριοι ΦΩΤΗΣ ΚΟΥΒΕΛΗΣ και ΑΣΗΜΙΝΑ ΞΗΡΟΤΥΡΗ ? ΑΙΚΑΤΕΡΙΝΑΡΗ κατέθεσαν αναφορά με την οποία ο Νομάρχης Έβρου δηλώνει την αντίθεσή του ως προς το περιεχόμενο Μ.Π.Ε. που αφορά στις εγκαταστάσεις της εταιρείας «ΧΡΥΣΩΡΥΧΕΙΑ ΘΡΑΚΗΣ Α.Μ.Β.Ε.» στον οικισμό Πέραμα του Δήμου Αλεξανδρούπολης.
26. Οι Βουλευτές κύριοι ΦΩΤΗΣ ΚΟΥΒΕΛΗΣ και ΑΣΗΜΙΝΑ ΞΗΡΟΤΥΡΗ ? ΑΙΚΑΤΕΡΙΝΑΡΗ κατέθεσαν αναφορά με την οποία ο Σύλλογος Εργαζομένων ΕΚΕΦΕ «ΔΗΜΟΚΡΙΤΟΣ» δηλώνει την αντίθεσή του σε αλλαγές Νομικού Πλαισίου που διέπουν τα ερευνητικά κέντρα.
27. Ο Βουλευτής Χανίων κ. ΙΩΣΗΦ ΒΑΛΥΡΑΚΗΣ κατέθεσε αναφορά με την οποία ο Εμπορικός Σύλλογος Χανίων ζητεί τη λήψη μέτρων στήριξης και επιβίωσης των μικρομεσαίων επιχειρήσεων.
28. Ο Βουλευτής Χανίων κ. ΙΩΣΗΦ ΒΑΛΥΡΑΚΗΣ κατέθεσε αναφορά με την οποία η Πανελλήνια Ομοσπονδία Ξεναγών ζητεί τη διατήρηση του ασφαλιστικού καθεστώτος των ξεναγών.
29. Ο Βουλευτής Μαγνησίας κ. ΑΛΕΞΑΝΔΡΟΣ ΒΟΥΛΓΑΡΗΣ κατέθεσε αναφορά με την οποία η Επιτροπή Καταρτιζομένω ΙΕΚ ΕΚΑΒ Βόλου Μαγνησίας ζητεί για τη στελέχωση των Υπηρεσιών του ΕΚΑΒ να είναι απαραίτητη προϋπόθεση η αποφοίτηση από ΕΚΑΒ.
30. Ο Βουλευτής Μαγνησίας κ. ΑΛΕΞΑΝΔΡΟΣ ΒΟΥΛΓΑΡΗΣ κατέθεσε αναφορά με την οποία η Ένωση Ξενοδόχων Νομού Μαγνησίας ζητεί να εξαιρεθεί η μελέτη περιβαλλοντικών επιπτώσεων από τα δικαιολογητικά της ανανέωσης του ειδικού σήματος λειτουργίας των ξενοδοχείων.
31. Ο Βουλευτής Μαγνησίας κ. ΑΛΕΞΑΝΔΡΟΣ ΒΟΥΛΓΑΡΗΣ κατέθεσε αναφορά με την οποία ο Δήμος Σούρπης Μαγνησίας ζητεί την ίδρυση Γ? Λυκειακής τάξης στο Λύκειο Σούρπης.
32. Ο Βουλευτής Μαγνησίας κ. ΑΛΕΞΑΝΔΡΟΣ ΒΟΥΛΓΑΡΗΣ κατέθεσε αναφορά με την οποία ο Δήμος Φερών Μαγνησίας ζητεί την ίδρυση και λειτουργία ειδικού σχολείου στο Βελεστίνο Μαγνησίας.
33. Ο Βουλευτής Μαγνησίας κ. ΑΛΕΞΑΝΔΡΟΣ ΒΟΥΛΓΑΡΗΣ κατέθεσε αναφορά με την οποία ο Δήμος Νέας Ιωνίας Μαγνησίας ζητεί να του παραχωρηθεί η χρήση μέρους του κέντρου αυτιστικών της Νέας Ιωνίας, για να λειτουργήσει ΚΔΑΠ για άτομα με ειδικές ανάγκες.
34. Ο Βουλευτής Μαγνησίας κ. ΑΛΕΞΑΝΔΡΟΣ ΒΟΥΛΓΑΡΗΣ κατέθεσε αναφορά με την οποία ο Παράρτημα Μαγνησίας της Ένωσης Απόστρατων Αξιωματικών Αεροπορίας ζητεί την επίλυση οικονομικών προβλημάτων των απόστρατων αξιωματικών.
35. Ο Βουλευτής Κυκλάδων κ. ΙΩΑΝΝΗΣ ΧΩΜΑΤΑΣ κατέθεσε αναφορά με την οποία η Τοπική Ένωση Δήμων και Κοινοτήτων Νομού Κυκλάδων ζητεί την ευρεία ανακατασκευή αναβαθμίδων σε επικλινείς εκτάσεις του Νομού Κυκλάδων για την προστασία των εδαφών από τη διάβρωση.
36. Ο Βουλευτής Κυκλάδων κ. ΙΩΑΝΝΗΣ ΧΩΜΑΤΑΣ κατέθεσε αναφορά με την οποία Φορείς της νήσου Νάξου ζητούν η επισκευή του μνημείου του Πύργου του Χειμάρρου να ενταχθεί στο Γ΄ ΚΠΣ.
37. Ο Βουλευτής Κυκλάδων κ. ΙΩΑΝΝΗΣ ΧΩΜΑΤΑΣ κατέθεσε αναφορά με την οποία ο Δήμος Αμοργού ζητεί την πύκνωση των ακτοπλοϊκών δρομολογίων από και προς τη νήσο Αμοργό.
38. Ο Βουλευτής Αθηνών κ. ΘΕΟΔΩΡΟΣ ΚΑΤΣΑΝΕΒΑΣ κατέθεσε αναφορά με την οποία ο Δήμος Κηφισιάς Αττικής ζητεί την κατασκευή υπόγειας διάβασης στον κόμβο ΠΑΘΕ ? Ιλισίων.
39. Ο Βουλευτής Μεσσηνίας κ. ΙΩΑΝΝΗΣ ΛΑΜΠΡΟΠΟΥΛΟΣ κατέθεσε αναφορά με την οποία ο Ναυτικός Όμιλος Καλαμάτας «Ο ΠΟΣΕΙΔΩΝ» διαμαρτύρεται για την απόφαση του ΥΕΝ να εισπράττει 100 ευρώ για τη χορήγηση άδειας θαλάσσιων αγώνων.
40. Ο Βουλευτής Μεσσηνίας κ. ΙΩΑΝΝΗΣ ΛΑΜΠΡΟΠΟΥΛΟΣ κατέθεσε αναφορά με την οποία το Νομαρχιακό Συμβούλιο Μεσσηνίας ζητεί την αποζημίωση των καλλιεργειών του Νομού Μεσσηνίας που καταστράφηκαν από έντονα καιρικά φαινόμενα.
41. Ο Βουλευτής ?ρτας κ. ΚΩΝ/ΝΟΣ ΚΑΡΑΜΠΙΝΑΣ κατέθεσε αναφορά με την οποία ο κ. Ν. Αγγελής, πολιτικός μηχανικός, ζητεί πληροφορίες για τις νόμιμες αποστάσεις κτισμάτων στην εθνική οδό ?ρτας ? Τρικάλων.
42. Ο Βουλευτής Ηλείας κ. ΒΑΣΙΛΕΙΟΣ ΚΟΡΚΟΛΟΠΟΥΛΟΣ κατέθεσε αναφορά με την οποία ο Δήμαρχος Πύργου Ηλείας ζητεί τη λήψη μέτρων για την εύρυθμη λειτουργία του ΤΕΙ Πύργου.
43. Ο Γ? Αντιπρόεδρος της Βουλής και Βουλευτής Αττικής κ. ΚΩΝ/ΝΟΣ ΒΡΕΤΤΟΣ κατέθεσε αναφορά με την οποία ο Δήμος Μαραθώνος Αττικής ζητεί να του χορηγηθεί ασφαλτόμιγμα για την αποκατάσταση ζημιών του οδικού του δικτύου.
44. Ο Βουλευτής Πέλλας κ. ΓΕΩΡΓΙΟΣ ΚΑΡΑΣΜΑΝΗΣ κατέθεσε αναφορά με την οποία ιδιοκτήτες γης, κάτοικοι του Νομού Πέλλας, ζητούν αποζημιώσεις για τις απαλλοτριωθείσες προ 20ετίας, ιδιοκτησίες τους.
45. Ο Βουλευτής Λασιθίου κ. ΜΙΧΑΛΗΣ ΚΑΡΧΙΜΑΚΗΣ κατέθεσε δημοσίευμα εφημερίδας που αφορά στις προθέσεις της Διοίκησης του ΙΚΑ για τη δημιουργία πολυιατρείου στον ?γιο Νικόλαο Κρήτης.
46. Ο Βουλευτής Λασιθίου κ. ΜΙΧΑΛΗΣ ΚΑΡΧΙΜΑΚΗΣ κατέθεσε δημοσίευμα εφημερίδας που αφορά στο αίτημα της Εθνικής Συνομοσπονδίας Ελληνικού Εμπορίου, για ρύθμιση των οφειλών της προς το ΙΚΑ.
47. Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας στο οποίο καταγγέλλεται πως ξενοδοχείο στο κέντρο των Πατρών έχει μετατραπεί σε στέκι λαθρομεταναστών.
48. Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας στο οποίο η ΕΛΜΕ κατηγορεί την Επιτροπή Εξετάσεων για λάθη και αστοχίες στην επιλογή των θεμάτων.
49. Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας στο οποίο ζητείται να μη δημιουργηθεί ΧΥΤΑ στη θέση «ΠΑΠΑΝΙΚΟΛΟΥ» στη Δυτική Αιγιαλεία.
50. Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η Τοπική Ένωση Δήμων και Κοινοτήτων Νομού Αχαΐας ζητεί την παραχώρηση δασικών εκτάσεων προς τους ΟΤΑ για τη δημιουργία οργανωμένων εγκαταστάσεων αθίγγανων.
51. Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας που αφορά στην κατασκευή της νέας σιδηροδρομικής γραμμής Κορίνθου ? Πατρών.
52. Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας που αφορά στα οικονομικά προβλήματα του Αστικού ΚΤΕΛ Πάτρας.
53. Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας που αφορά στις διαφωνίες στο Δ.Σ. του ΟΛΠΑ για προσλήψεις και έργα που έγιναν στον Οργανισμό.
54. Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας που αφορά στη δημιουργία Βιοτεχνικού Πάρκου στην Αχαία.
55. Ο Βουλευτής Λάρισας κ. ΓΕΩΡΓΙΟΣ ΓΑΡΟΥΦΑΛΙΑΣ κατέθεσε αναφορά με την οποία η Επιτροπή Αγώνα Καθηγητών Μουσικής Νομού Λάρισας διαμαρτύρεται για την πρόταση της ΟΛΜΕ να αποκλείονται οι μη κάτοχοι πανεπιστημιακών τίτλων σπουδών δάσκαλοι μουσικής, από τις θέσεις των σχολικών συμβούλων.
56. Ο Βουλευτής Καστοριάς κ. ΑΝΕΣΤΗΣ ΑΓΓΕΛΗΣ κατέθεσε αναφορά με την οποία η Ένωση Ξενοδόχων Νομού Καστοριάς « Ο ΞΕΝΙΟΣ ΖΕΥΣ» ζητεί την καθιέρωση ημερήσιου καθημερινού αεροπορικού δρομολογίου προς την Καστοριά.
57. Ο Βουλευτής Καστοριάς κ. ΑΝΕΣΤΗΣ ΑΓΓΕΛΗΣ κατέθεσε αναφορά με την οποία ο Δήμος Ορεστίδος Καστοριάς ζητεί τη μετεγκατάσταση των ΚΕΔΒ ? ΚΕΒΟΠ στο στρατόπεδο «Καραγεωργίου» του 576/ΜΚ Τ.Π. στο ?ργος Ορεστκό.
58. Ο Βουλευτής Καστοριάς κ. ΑΝΕΣΤΗΣ ΑΓΓΕΛΗΣ κατέθεσε αναφορά με την οποία ο Νομάρχης Καστοριάς ζητεί την οικονομική στήριξη των αγροτικών οργανώσεων του Νομού Καστοριάς.
59. Ο Βουλευτής Λάρισας κ ΓΕΩΡΓΙΟΣ ΓΑΡΟΥΦΑΛΙΑΣ κατέθεσε αναφορά με την οποία ο Δήμος Κράννωνα Νομού Λάρισας ζητεί την κατασκευή του υδρευτικού αγωγού Κυπαρισσού ? Ζαππείου ? Χαράς.
60. Ο Βουλευτής Λάρισας κ. ΓΕΩΡΓΙΟΣ ΓΑΡΟΥΦΑΛΙΑΣ κατέθεσε αναφορά με την οποία ο Νομάρχης Λάρισας ζητεί χρηματοδότηση για εγγειοβελτιωτικά έργα στην περιοχή της τέως λίμνης Κάρλας.
61. Ο Βουλευτής Δωδεκανήσου κ. ΑΡΙΣΤΟΤΕΛΗΣ ΠΑΥΛΙΔΗΣ κατέθεσε αναφορά με την οποία ο Εμπορικός Σύλλογος «Ο ΕΡΜΗΣ» ζητεί τη χορήγηση στους Τούρκους υπηκόους τουριστικής VISAS με διανυκτέρευση, για τα νησιά της Δωδεκανήσου.
62. Ο Βουλευτής Καρδίτσας κ. ΣΠΥΡΟΣ ΤΑΛΙΑΔΟΥΡΟΣ κατέθεσε αναφορά με την οποία ο Σύλλογος Δασκάλων Νηπιαγωγών Καρδίτσας ζητεί την απόσπαση μελών του σε σχολεία του Νομού Καρδίτσας.
63. Ο Βουλευτής Καρδίτσας κ. ΣΠΥΡΟΣ ΤΑΛΙΑΔΟΥΡΟΣ κατέθεσε αναφορά με την οποία η Τοπική Ένωση Δήμων και Κοινοτήτων Νομού Καρδίτσας ζητεί τη χορήγηση έκτακτης οικονομικής ενίσχυσης για την αποκατάσταση ζημιών λόγω της παρατεταμένης κακοκαιρίας.
64. Ο Βουλευτής Καρδίτσας κ. ΣΠΥΡΟΣ ΤΑΛΙΑΔΟΥΡΟΣ κατέθεσε αναφορά με την οποία η κυρία Ευσταθία Καλλιώρα, κάτοικος Μουζακίου Καρδίτσας ζητεί τη χορήγηση αναδρομικών λόγω διακοπής του πολυτεκνικού επιδόματος που δικαιούται.
Β. ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ
1. Στην με αριθμό 9179/7-5-03 ερώτηση της Βουλευτού κ. Μαρίας Δαμανάκη δόθηκε με το υπ? αριθμ. 15500Β/104/15-5-03 έγγραφο από την Υφυπουργό Περιβάλλοντος, Χωροταξίας και Δημοσίων Έργων η ακόλουθη απάντηση:
«Απαντώντας στην 9179 ερώτηση που κατατέθηκε στις 7/5/2003 από τη Βουλευτή κ. Μαρία Δαμανάκη, σας γνωρίζουμε τα εξής:
Για το συγκρότημα Aνατoλικής Ταπητουργίας στη Νέα Ιωνία υπάρχει σε εξέλιξη διαδικασία χαρακτηρισμού του, από πλευράς Υπουργείου Πολιτισμού.
Ωστόσο το ΥΠΕΧΩΔΕ στα πλαίσια των αρμοδιοτήτων του θα εξετάσει το αίτημα και εφόσον συντρέχουν τα κριτήρια για το χαρακτηρισμό του συγκροτήματος ως διατηρητέου θα προωθήσει τη σχετική διαδικασία.
Η Υφυπουργός
Ρ. ΖΗΣΗ»
2. Στην με αριθμό 9177/7-5-03 ερώτηση του Βουλευτή κ. Παναγιώτη Λαφαζάνη δόθηκε με το υπ? αριθμ. 36551/29-5-02 έγγραφο από τον Υπουργό Οικονομίας και Οικονομικών η ακόλουθη απάντηση:
«Σε απάντηση της παραπάνω ερώτησης που κατέθεσε στη Βουλή ο βουλευτής κ. π. Λαφαζάνης σύμφωνα με τα στοιχεία που μας πληροφόρησαν οι αρμόδιοι φορείς, σας γνωρίζουμε ότι:
1. Μετά τον έλεγχο του ΣΔΟΕ σε επιχειρήσεις του ομίλου Μπατατούδη που σχετίζονται με την ΠΑΕ ΠΑΟΚ, κατόπιν εισαγγελικής παραγγελίας, διενεργήθηκαν οι παρακάτω ενέργειες: 
α) Διαβιβάστηκε πορισματική αναφορά στην Εισαγγελία Πρωτοδικών Θεσσαλονίκης με το αριθ. 162/11-4-2003 εμπιστευτικό Πρωτόκολλο για τις δικές της ενέργειες και 
β) Ενημερώθηκε εγγράφως η Επιτροπή Κεφαλαιαγοράς η οποία:
* Επέβαλε πρόστιμο στον κ. Γ. Μπατατoύδη σε οκτώ περιπτώσεις, συνολικού ποσού 884.352 ευρώ, για παραβάσεις των διατάξεων της παρ.2 του άρθρου 72 του ν.1969 και του Π.Δ.51/92.
* Υπέβαλε εγκλήσεις κατά του ιδίου και παντός υπεύθυνου για παραβάσεις της παρ. 1 του άρθρου 72 του ν.1969/91 και
* Επέβαλε κυρώσεις στην εταιρεία «ΙΝΤΕΡΣΑΤ» Α.Ε για παραβάσεις της χρηματιστηριακής νομοθεσίας.
2. Το Υπουργείο Οικονομίας και Οικονομικών:
α) Ανέθεσε στο Εθνικό Ελεγκτικό Κέντρο τη διενέργεια τακτικού φορολογικού ελέγχου όλων των ανέλεγκτων χρήσεων της Α.Ε. «ΙΝΤΕΡΣΑΤ» και όλων των επιχειρήσεων που μετασχηματίστηκαν καθ' οιονδήποτε τρόπο και τελικά προήλθε η Α.Ε «IΝΤΕΡΣΑΤ», καθώς και της «INTERACTIVE» Α.Ε., αλλά και όλων των συνδεδεμένων με αυτές επιχειρήσεων.
β) Έλαβε, σε βάρος της «ΙΝΤΕΡΣΑΤ» Α.Ε. και των νομίμων εκπροσώπων της, επομένως και σε βάρος του κ. Γ. Μπατατούδη, τα μέτρα που προβλέπονται από τις διατάξεις του άρθρου 14 του ν.2523/97 για τη διασφάλιση των συμφερόντων του Δημοσίου τα οποία συνίστανται:
* στην αναστολή έναντι του Δημοσίου του απορρήτου των καταθέσεων, των λογαριασμών, των κοινών λογαριασμών, των συμβάσεων και πράξεων επί παραγώγων χρηματοοικονομικών προϊόντων και του περιεχομένου των θυρίδων σε τράπεζες και πιστωτικά ιδρύματα και
* στην απαγόρευση στις Δ.Ο.Υ. να παραλαμβάνουν δηλώσεις ή να χορηγούν βεβαιώσεις ή πιστωτικά που απαιτούνται κατά τις κείμενες διατάξεις και ζητούνται από την επιχείρηση και τους νομίμους εκπροσώπους της για την κατάρτιση συμβολαιογραφικών πράξεων μεταβίβασης περιουσιακών τους στοιχείων.
Ο Υπουργός
Ν. ΧΡΙΣΤΟΔΟΥΛΑΚΗΣ»
3. Στην με αριθμό 9157/7-5-03 ερώτηση του Βουλευτή κ. Γεωργίου Γαρουφαλιά δόθηκε με το υπ? αριθμ. Β-3438/27-5-03 έγγραφο από τον Υπουργό Μεταφορών και Επικοινωνιών η ακόλουθη απάντηση:
«Σε απάντηση της ερώτησης με αριθμ. πρωτ. 9157/7-05-03 που κατέθεσε στη Βουλή ο Βουλευτής κ. Γ. Γαρουφαλιάς, κατά λόγο αρμοδιότητας του Υπουργείου Μεταφορών και Επικοινωνιών, σας πληροφορούμε τα παρακάτω:
Σύμφωνα με τις ισχύουσες διατάξεις της ελληνικής και κοινοτικής νομοθεσίας, με βάση τις οποίες διενεργείται ο περιοδικός έλεγχος, των διαφόρων κατηγοριών οχημάτων, από τα ΚΤΕΟ της χώρας, δεν χορηγείται καταλληλότητα σε αυτοκίνητο όχημα για το οποίο τα επί της αδείας κυκλοφορίας αναγραφόμενα στοιχεία του κινητήρα δεν συμφωνούν με αυτά του ελεγχόμενου οχήματος, συγχρόνως δε ενημερώνεται η Υπηρεσία Μεταφορών και Επικοινωνιών που έχει εκδώσει την άδεια κυκλοφορίας του οχήματος.
Με την ΣΤ-20270/73 (Β΄ 884) απόφαση του Υπουργού Μεταφορών και Επικοινωνιών όπως ισχύει, είναι δυνατή υπό προϋποθέσεις η διασκευή κινητήρων κυκλοφορούντων αυτ/των , με αντικατάσταση εξαρτημάτων, για την αύξηση κυλινδρισμού ή της ιπποδύναμης του κινητήρα.
Οι ανωτέρω επεμβάσεις δηλώνονται και εγκρίνονται στις αρμόδιες Υπηρεσίες Μεταφορών και Επικοινωνιών των κατά τόπους Νομαρχιακών Αυτοδιοικήσεων, μετά από συναίνεση του εργοστασίου κατασκευής ή σχετική μελέτη.
Ο Υφυπουργός
ΕΜΜΑΝΟΥΗΛ ΣΟΦ. ΣΤΡΑΤΑΚΗΣ»
4. Στην με αριθμό 9156/7-6-03 ερώτηση του Βουλευτή κ. Γεωργίου Γαρουφαλιά δόθηκε με το υπ? αριθμ. 9779/28-5-03 έγγραφο από τον Υφυπουργό Ανάπτυξης η ακόλουθη απάντηση:
«Σε απάντηση της παραπάνω ερώτησης που κατέθεσε ο βουλευτής κ. Γ. Γαρουφαλιάς και όσον αφορά θέματα αρμοδιότητας ΓΓΒ, σας πληροφορούμε τα εξής:
Τα θέματα της αδειοδότησης των μεταποιητικών επιχειρήσεων (άδεια εγκατάστασης και άδεια λειτουργίας) ρυθμίζονται από το ν. 2516/97, ενώ ειδικά για το νομό Αττικής και με το ν. 2965/01. Ο μέγιστος απαιτούμενος χρόνος για τη χορήγηση των αδειών αυτών είναι τρεις μήνες για την άδεια εγκατάστασης και δύο για την άδεια λειτουργίας, μετά την υποβολή όλων των απαιτούμενων δικαιολογητικών. 
Περαιτέρω, με σκοπό την απλούστευση των διαδικασιών και την επίσπευση του χρόνου έκδοσης των ανωτέρω αδειών, προβλέπεται από το νόμο η δυνατότητα υποβολής όλων των προβλεπομένων δικαιολογητικών στην αδειοδοτούσα αρχή (κατά τόπους Νομικές Αυτοδιοικήσεις), η οποία και αναλαμβάνει την προώθησή τους στις κατά περίπτωση αρμόδιες Υπηρεσίες.
Σημειώνεται ακόμη ότι στην ενθάρρυνση της επιχειρηματικότητας και στην απλούστευση των διαδικασιών αποσκοπεί και η Δράση «Ίδρυση Κέντρων Υποδοχής Επενδυτών» (ΚΥΕ), του Επιχειρησιακού Προγράμματος «ΑΝΤΑΓΩΝIΣΤΙΚΟΤΗΤΑ». Στο πλαίσιο υλοποίησης του έργου αυτού ήδη έχουν συσταθεί σε κάθε Νομό της χώρας ΚΥΕ με αντικείμενο το συντονισμό όλων των δημοσίων υπηρεσιών που συμμετέχουν στις διαδικασίες σύστασης και αδειοδότησης μιας νέας επιχείρησης.
Ο Υφυπουργός
ΑΛΕΞΑΝΔΡΟΣ ΚΑΛΑΦΑΤΗΣ»
5. Στην με αριθμό 9116/7-5-03 ερώτηση του Βουλευτή κ. Κυριάκου Σπυριούνη δόθηκε με το υπ? αριθμ. 9780/28-5-03 έγγραφο από τον Υφυπουργό Ανάπτυξης η ακόλουθη απάντηση:
«Σε απάντηση της παραπάνω ερώτησης που κατέθεσε ο βουλευτής κ. Κ. Σπυριούνης και όσον αφορά θέματα αρμοδιότητας της ΓΓΒ, σας πληροφορούμε τα εξής:
Το Επιχειρησιακό Πρόγραμμα «Ανταγωνιστικότητα» που υλοποιεί το ΥΠΑΝ, αποσκοπεί στη στήριξη, ενθάρρυνση και βελτίωση του τεχνολογικού εκσυγχρονισμού των επιχειρήσεων, καθώς και στην ενίσχυση του επιχειρηματικού πνεύματος.
Ήδη οι δράσεις του προγράμματος βρίσκονται σε εξέλιξη και εκτιμάται ότι θα συμβάλουν σημαντικά στην ενίσχυση της ανταγωνιστικότητας των επιχειρήσεων.
Ο Υφυπουργός
ΑΛΕΞΑΝΔΡΟΣ ΚΑΛΑΦΑΤΗΣ»
6. Στην με αριθμό 9106/6-5-03 ερώτηση της Βουλευτού κ. Μαρίας Κόλλια- Τσαρουχά δόθηκε με το υπ? αριθμ. 1853/28-5-03 έγγραφο από τον Υφυπουργό Γεωργίας η ακόλουθη απάντηση:
«Απαντώντας στην παραπάνω ερώτηση που κατέθεσε η Βουλευτής, κα. Μ. Κόλλια- Τσαρουχά, για τα θέματα της αρμοδιότητάς μας, σας πληρoφoρoύμε τα εξής:
Το πρόγραμμα της Βιολογικής Γεωργίας εφαρμόζεται από το 1996 σε εφαρμογή του Καν. (ΕOK) 2078/92 και στη συνέχεια ως συνεχιζόμενο πρόγραμμα στα πλαίσια του Καν. (ΕΚ) 1257/99. Το πρόγραμμα είναι πενταετές στα πλαίσια του Καν. (ΕΚ) 1257/99, άρθρο 23, συγχρηματοδοτούμενο, και το ύψος της κοινοτικής συμμετοχής ανέρχεται στο 75%.
Το πρόγραμμα της βιολογικής γεωργίας ενισχύει τη μετατροπή συμβατικών καλλιεργειών σε βιολογικές με τη χρήση μεθόδων φιλικών προς το περιβάλλον, όπως αυτές καθορίζονται από το βασικό Καν. (ΕΟΚ) 2092/91 όπως αυτός τροποποιείται και ισχύει:
Οι πληρωμές στο πρόγραμμα ανέρχονται στα 4.800.000,00 ? ετησίως.
Στη Ν.Α. Σερρών οι .πληρωμές ανέρχονται σε 20.000.00? και αντιστοιχούν σε 31 παραγωγούς.
Έχει υποβληθεί πρόταση τροποποίησης που προγράμματος στην Ευρωπαϊκή Επιτροπή στην οποία περιλαμβάνεται η δυνατότητα επανένταξης των δικαιούχων που έχουν ολοκληρώσει την πενταετία τους στο πρόγραμμα για μία νέα πενταετία. Στην ίδια πρόταση τροποποίησης προβλέπεται και η κατάργηση των Νομαρχιακών Προγραμμάτων και η εφαρμογή του προγράμματος σε όλη τη Χώρα. Η έγκριση από την Ευρωπαϊκή Επιτροπή αναμένεται μέσα στο 2003.
Η πληροφόρηση για το πρόγραμμα είναι συνεχής από τους αρμόδιους γεωπόνους των Ν.Α. και από τα σχετικά έντυπα του Υπουργείου μας.
Το Υπουργείο Γεωργίας θα διαθέσει προσωπικό για οποιοδήποτε εξειδικευμένο επιμορφωτικό σεμινάριo διοργανωθεί σε σχετικά θέματα, εφόσον υπάρχει αντίστοιχο αίτημα φορέων της περιοχής. Πέραν τούτου έχει εκδώσει σε συνεργασία με το Γεωτεχνικό Επιμελητήριο Ελλάδας ενημερωτικά έντυπα και έχει πραγματοποιήσει ειδική ημερίδα στην Θεσσαλονίκη στα πλαίσια της AGROTICA 2003 στις 31-1-2003. Μετά την έγκριση της υποβληθείσας στην Ε.Ε. τροποποίησης του προγράμματος θα πραγματοποιηθεί δημοσιοποίηση του μέτρου και ενημέρωση για το πρόγραμμα των Ν.Α.
Σχετικά με την προώθηση - ανάπτυξη του τομέα των βιοκαλλιεργειών σε Ευρωπαϊκό επίπεδο, σας πληροφορούμε ότι επί της Ελληνικής Προεδρίας έχει ξεκινήσει η συζήτηση για τη δημιουργία ενός Ευρωπαϊκού Σχεδίου Δράσης, το οποίο θα αποτελέσει ένα είδος χάρτας αρχών για τον κλάδο της Βιολογικής γεωργίας. Στο πλαίσιο των συζητήσεων για την εκπόνησή του, η επιστημονική έρευνα, η ανταλλαγή τεχνογνωσίας .μεταξύ των παραγωγικών φορέων, η εμπορική προώθηση και η διαφήμιση του Ευρωπαϊκού λογότυπου αποτελούν προτεραιότητες για την αντίστοιχη ανάπτυξη της βιολογικής γεωργίας και στην Ελλάδα.
Στο Υπουργείο Γεωργίας, έχουν ήδη ξεκινήσει οι συζητήσεις για ένα Εθνικό Σχέδιο Δράσης από τον Ιούλιο του 2002, ενώ ιδρύθηκε πρόσφατα η Δ/νση Βιολογικής γεωργίας και προωθείται παράλληλα η λειτουργία γνωμοδοτικού οργάνου, «Συμβουλίου Βιολογικής γεωργίας». Τα ως άνω μέτρα, θα συμβάλλουν θετικά υπέρ της προώθησης του κλάδου της Βιολογικής γεωργίας.
Η βιολογική κτηνοτροφία είναι ένα σύστημα παραγωγής με πολλές και αυστηρές απαιτήσεις, ιδιαίτερα στα θέματα διατροφής, υγιεινής και σταβλισμού των ζώων που προβλέπονται από τους σχετικούς Κανονισμούς (Καν. (ΕΟΚ) 2092/91 και Καν. (ΕΚ) 1804/99 του Συμβoυλίoυ). Η άσκηση της βιολογικής κτηνοτροφίας είναι προαιρετική .
Στα πλαίσια του προγράμματος της βιολογικής κτηνοτροφίας προβλέπεται η κατανομή 61769 Μονάδων Ζωικού Κεφαλαίου (ΜΖΚ) που έχουν εγκριθεί, βάσει του εγγράφου Προγραμματισμού 2000-2006, στις Διευθύνσεις Γεωργίας/Νομαρχιακές Αυτοδιοικήσεις της χώρας για το αντίστοιχο χρονικό διάστημα. Στόχος του προγράμματος είναι, στο τέλος της εφαρμογής του (2006), να έχει ενταχθεί σ΄ αυτό το 1% του ζωικού κεφαλαίου που εκτρέφεται στη χώρα μας κυρίως αιγοπρόβατα, βοοειδή και χοίροι.
Ειδικότερα για το νομό Σερρών χορηγήθηκαν αρχικά 1000 ΜΖΚ για τα έτη 2001 και 2002. Μέχρι τον Μάιο του 2002 είχε υπογραφεί σύμβαση με έναν μόνο κτηνοτρόφο για 48,9 ΜΖΚ (326 αίγες).
Για την προβολή και προώθηση του προγράμματος το Υπ. Γεωργίας έχει λάβει μέρος σε εκδηλώσεις ανά την Ελλάδα, που έχουν διοργανωθεί από τοπικούς φορείς, με σκοπό την καλύτερη ενημέρωση και την ευαισθητοποίηση τόσο των παραγωγών όσο και των γεωτεχνικών για τη βιολογική κτηνοτροφία.
Έχει εκδώσει επίσης ενημερωτικό φυλλάδιο σχετικά με τις προδιαγραφές της βιολογικής κτηνοτροφίας και τις απαιτήσεις του προγράμματος. 
Στο πρόγραμμα «Επενδύσεις στις Γεωργικές Εκμεταλλεύσεις», στα πλαίσια του Γ΄ ΚΠΣ , όπου παρέχονται σημαντικά οικονομικά κίνητρα, εντάσσονται κατά προτεραιότητα επενδυτικά σχέδια που αφορούν την ίδρυση ή μετατροπή υπαρχουσών μονάδων σε μονάδες βιολογικής παραγωγής. Ανάλογες οικονομικές ενισχύσεις προβλέπονται και για τη μεταποίηση - εμπορία των βιολογικών προϊόντων.
Το Υπουργείο Γεωργίας ενισχύει και προωθεί την παραγωγή βιολογικών προϊόντων ως μία εναλλακτική λύση στη διαφοροποίηση της παραγωγής ιδίως στις μειονεκτικές περιοχές της χώρας και εντείνει την προσπάθεια επέκτασης του προγράμματος μέσω της καλύτερης ενημέρωσης των κτηνοτρόφων για την ένταξή τους σ' αυτό.
Ο Υφυπουργός
Ε. ΑΡΓΥΡΗΣ»
7. Στην με αριθμό 9089/6.5.03 ερώτηση του Βουλευτή κ. Σταύρου Καλογιάννη δόθηκε με το υπ΄ αριθμ. 15480Β/22.5.03 έγγραφο από την Υφυπουργό Περιβάλλοντος, Χωροταξίας και Δημοσίων Έργων η ακόλουθη απάντηση:
«Σε απάντηση της ερώτησης με ΑΠ. 9089 που κατατέθηκε στις 6-5-2003 από τον Βουλευτή κ. Σταύρο Καλογιάννη σας γνωρίζουμε ότι:
1. Στα Προεδρικά Διατάγματα ή στις ΚΥΑ με τα οποία καθορίζεται το καθεστώς προστασίας κάθε προστατευόμενης περιοχής περιλαμβάνονται όροι για τη διαχείριση των υγρών αποβλήτων. Ο έλεγχος των όρων αυτών πρέπει να γίνεται από τις αρμόδιες Νομαρχιακές υπηρεσίες.
2. Στο πλαίσιο του Επιχειρησιακού προγράμματος «ΠΕΡΙΒΑΛΛΟΝ» (ΕΠΠΕΡ) 2000-2006, προκηρύχθηκε δράση για την υλοποίηση φυσικών συστημάτων διαχείρισης υγρών αποβλήτων με καταληκτική ημερομηνία υποβολής την 31/10/2000. Συνολικά εντάχθηκαν 7 έργα, 2 από τα οποία θα υλοποιηθούν σε οικισμούς που βρίσκονται σε προστατευόμενες περιοχές του δικτύου ΦΥΣΗ 2000.
Στα Περιφερειακά Επιχειρησιακά Προγράμματα προβλέπονται δράσεις που αφορούν σε διαχείριση υγρών αποβλήτων. Σχετικές προσκλήσεις, για υποβολή προτάσεων από τους δυνητικούς Τελικούς Δικαιούχους, δημοσιεύονται σταδιακά από τις Υπηρεσίες Διαχείρισης των Περιφερειών, . από όπου επίσης οι ενδιαφερόμενοι φορείς μπορούν να έχουν και λεπτομερή ενημέρωση.
Επίσης στον τομέα του Περιβάλλοντος, το Ταμείο συνοχής έχει επικεντρώσει την χρηματοδοτική του στήριξη στους παρακάτω τομείς παρέμβασης :
. Ύδρευση με πόσιμο νερό
. Αποχέτευση και καθαρισμός λυμάτων
. Διαχείριση στερεών απoβλήτων
Ειδικότερα, τα έργα που εντάσσονται στους παρακάτω τομείς και εκτελούνται από Οργανισμούς της Τοπικής Αυτοδιοίκησης Α' και Β' βαθμού, υποβάλλονται στις Υπηρεσίες Διαχείρισης των Επιχειρησιακών Προγραμμάτων των Περιφερειών, ανάλογα με την γεωγραφική περιοχή στην οποία αυτά εκτελούνται Σημειώνουμε ότι οι προτάσεις είναι δυνατόν να αφορούν είτε μεμονωμένα έργα, είτε συγκέντρωση μεμονωμένων έργων κατά ομάδες, στις περιπτώσεις εκείνες που πληρούνται οι προϋποθέσεις που θέτουν οι κανονισμοί της Ε.Ε. για το Ταμείο Συνοχής, αρκεί σε κάθε περίπτωση ο προϋπολογισμός της πρότασης να είναι άνω των 1 Ο εκατομμυρίων ευρώ.
Η Υφυπουργός
Ρ. ΖΗΣΗ»
8. Στην με αριθμό 9088/6.5.03 ερώτηση των Βουλευτών κυρίων Παναγιώτη Λαφαζάνη και Ιωάννης Στεργίου δόθηκε με το υπ΄ αριθμ.9782/28.5.03 έγγραφο από τον Υφυπουργό Ανάπτυξης η ακόλουθη απάντηση:
«Σε απάντηση της παραπάνω ερώτησης που κατέθεσαν οι Βουλευτές κ. Παν. Λαφαζάνης και κ. Ιωάννα Στεργίου, σας γνωρίζουμε ότι η επιχείρηση «SISSER PALCO» δεν έχει επιχορηγηθεί από προγράμματα που διαχειρίζεται η Γενική Γραμματεία Βιομηχανίας.
Ο Υφυπουργός
ΑΛΕΞΑΝΔΡΟΣ ΚΑΛΑΦΑΤΗΣ»
9. Στην με αριθμό 9083/6.5.03 ερώτηση του Βουλευτή Γεωργίου Τσούρνου δόθηκε με το υπ΄ αριθμ. 15478Β/103/14.5.03 έγγραφο από τον Υφυπουργό Περιβάλλοντος Χωροταξίας και Δημοσίων Έργων η ακόλουθη απάντηση:
«Απαντώντας στην ερώτηση με αριθμό 9083 που κατατέθηκε στις 6.5.2003 από τον Βουλευτή κ. Τσούρνο Γεώργιο σας πληροφορούμε ότι μετά την δημοσίευση του Νόμου 3044/02 (ΦΕΚ 197 Α/27.8.02) και σύμφωνα με το άρθρο 10 αυτού η έγκριση του Ρυμοτομικού Σχεδίου στο Σαλάντι Νομού Αργολίδας εμπίπτει στις 'αρμοδιότητες της Δ/νση ΠΕΧΩ. Η αρμόδια Δ/νση του ΥΠΕΧΩΔΕ έχει ήδη διαβιβάσει από τις 14.10.02 τον φάκελο του θέματος στην Περιφέρεια Πελοποννήσου.
Η Υφυπουργός
Ρ. ΖΗΣΗ»
10. Στην με αριθμό 9060/6.5.03 ερώτηση του Βουλευτή Θεόδωρου Λεονταρίδη δόθηκε με το υπ΄ αριθμ. 1844/28.5.03 έγγραφο από τον Υφυπουργό Γεωργίας η ακόλουθη απάντηση:
«Απαντώντας στην παραπάνω ερώτηση που κατέθεσε ο Βουλευτής Κ. Θ. Λεονταρίδης, για τα θέματα της αρμοδιότητάς μας, σας πληροφορούμε τα εξής :
Σε όλα τα εισαγόμενα αγροτικά προϊόντα από Τρίτες Χώρες προς την Ε.Ε. κατά το στάδιο της εισαγωγής, πραγματοποιούνται έλεγχοι όπως προβλέπουν οι Κοινοτικοί Κανονισμοί, οι οποίοι εξασφαλίζουν τις εμπορικές προδιαγραφές ποιότητας αλλά και την αναγραφή της προέλευσης του εισαγόμενου προϊόντος.
Επίσης σας γνωρίζουμε ότι το Υπουργείο Γεωργίας εφαρμόζει αυτό το διάστημα την υποχρεωτική τυποποίηση των νωπών οπωροκηπευτικών και στην εγχώρια αγορά σε εφαρμογή των Κανονισμών 2200/1996 και 1148/2001.
Αυτό θα έχει σαν αποτέλεσμα τη σαφή διάκριση των ποιοτικών κατηγοριών ενώ παράλληλα θα βοηθήσει στην ομαλοποίηση της αγοράς από πλευράς τιμών.
Ο Υφυπουργός
Ε. ΑΡΓΥΡΗΣ»
11. Στην με αριθμό 9055/6.5.03 ερώτηση του Βουλευτή κ. Αναστασίου Παπαληγούρα δόθηκε με το υπ΄ αριθμ. 15474Β/13.5.03 έγγραφο από την Υπουργό Περιβάλλοντος, Χωροταξίας και Δημοσίων Έργων η ακόλουθη απάντηση:
«Απαντώντας στην ερώτηση με αριθμό 9055 που κατατέθηκε στις 6/5/2003 από τον Βουλευτή κ. Aναστάσιο Παπαληγούρα, σας γνωρίζουμε τα εξής:
Η Ελλάδα δεν έχει καταδικαστεί, ούτε έχει καταβάλλει χρηματική ποινή για υπόθεση που αφορά βιολογικούς καθαρισμούς.
Ο εθνικός σχεδιασμός για την υλοποίηση έργων επεξεργασίας λυμάτων αποσκοπεί στην κάλυψη των αναγκών της χώρας και στην ικανοποίηση των υποχρεώσεων που απορρέουν από την εφαρμογή της κοινοτικής Οδηγίας 91/271. Τα έργα αυτά, που χρηματοδοτούνται από το Ευρωπαϊκό Ταμείο Περιφερειακής Ανάπτυξης (ΕΤΠΑ) και από το Ταμείο Συνοχής, υλοποιούνται με βάση τους κανονισμούς των Διαρθρωτικών Ταμείων και την νομοθεσία για δημοσία έργα 
Για την υποστήριξη αυτών των δράσεων, το ΥΠΕΧΩΔΕ, έχει συστήσει Μονάδα Τεχνικής Υπoστήριξης για έργα υγρών και στερεών αποβλήτων, η οποία έχει επιθεωρήσει μέχρι σήμερα' δεκαεπτά έργα. Οι ελλείψεις που έχουν επισημανθεί, έχουν γνωστοποιηθεί στους Φορείς Διαχείρισης και επιπλέον γίνεται προσπάθεια αποκατάστασης της λειτουργίας σε όσα από αυτά έχουν παρουσιάσει κάποια προβλήματα.
Την παρούσα χρονική περίοδο εκκρεμούν ενώπιον της Ευρ. Επιτροπής και του Δικαστηρίου των Ευρ. Κοινοτήτων (Δ.Ε.Κ), έξι υποθέσεις καταγγελιών σχετικών με βιολογικούς καθαρισμούς.
Τρεις από αυτές τις υποθέσεις (Βιολογικοί καθαρισμοί στην Ν. Ηρακλείτσα Καβάλας, στην Ερμιόνη Αργολίδας και στις Κολυμπήθρες Νάουσα, Πάρος) βρίσκονται σε στάδιο διερεύνησης από την Ευρωπαϊκή Επιτροπή στην οποία αποστέλλονται τα σχετικά στοιχεία από τις αρμόδιες Υπηρεσίες του ΥΠΕΧΩΔΕ.
Δύο υποθέσεις (Βιολογικοί καθαρισμοί Ψυτάλλειας και Γερανίου Χανίων), βρίσκονται σε στάδιο αιτιολογημένης γνώμης και έχουν αποσταλεί από το ΥΠΕΧΩΔΕ και τους συναρμόδιους φορείς όλα τα απαραίτητα στοιχεία, τα οποία αξιολογούνται από την Ευρωπαϊκή Επιτροπή.
Για την εγκατάσταση επεξεργασίας λυμάτων του Θριάσιου Πεδίου έχει κατατεθεί προσφυγή από την Ευρωπαϊκή Επιτροπή στο Δ. Ε. Κ αλλά δεν έχει εκδοθεί απόφαση. Για το συγκεκριμένο έργο έχουν ολοκληρωθεί οι σχετικές μελέτες και έχει κατατεθεί από την ΕΥΔΑΠ αίτηση συνδρομής για συγχρηματοδότηση από το Ταμείο Συνοχής.
Η Υπουργός
Β. ΠΑΠΑΝΔΡΕΟΥ»
12. Στην με αριθμό 8758/17.4.03 ερώτηση της Βουλευτού κ. Πόπης Φουντουκίδου δόθηκε με το υπ΄ αριθμ. 1388/28.5.03 έγγραφο από τον Υφυπουργό Οικονομικών η ακόλουθη απάντηση:
«Σε απάντηση της με αριθ. 8758/17-4-03 ερώτησης που κατέθεσε η Βουλευτής κ. Φουντουκίδου και μας διαβίβασε το Υπ. Γεωργίας με το αριθ.1787/9-5-03 έγγραφό του σχετικά με το ανωτέρω θέμα και σας γνωρίζουμε τα εξής:
Α. Το Υπουργείο Οικονομίας και Οικονομικών μέσω του υφιστάμενου θεσμικού πλαισίου κάθε φορά που έρχεται αντιμέτωπο με ζημιές από φυσικές καταστροφές που εμπίπτουν στον όρο της θεομηνίας (σεισμοί, κατολισθήσεις, πλημμύρες, πυρκαγιές) εφαρμόζει τα ανάλογα με την περίπτωση μέτρα. Απαραίτητη προϋπόθεση για την λήψη μέτρών είναι η οριοθέτηση της περιοχής με έκδοση σχετικής ΚΥΑ από τους Υπουργούς ΠΕΧΩΔΕ, Οικονομίας και Οικονομικών και Εσωτερικών, Δημόσιας Διοίκησης και Αποκέντρωσης κατόπιν πρωτοβουλίας ΥΠΕΧΩΔΕ. Στην συγκεκριμένη περίπτωση η περιοχή στην οποία αναφέρεστε δεν έχει οριοθετηθεί.
Όσον αφορά στη ρύθμιση των χρεών των πληγέντων από τις Τράπεζες, όπως μας πληροφόρησε η Αγροτική Τράπεζα της Ελλάδας, σε περιπτώσεις έκτακτων καιρικών φαινομένων, εξ αιτίας των οποίων ζημιώνονται γεωργοκτηνοτρόφοι, επιχειρήσεις και Συνεταιρισμοί που δραστηριοποιούνται στον πρωτογενή τομέα, προβλέπονται πιστωτικές διευκολύνσεις (μετατόπιση λήξης δανείων χωρίς επιβάρυνση με τόκους ποινής, επαναχορηγήσεις δανείων και ρυθμίσεις οφειλών, όπου κριθούν απαραίτητες) στα πλαίσια της 1620/89 Πράξης του Διοικητή της Τράπεζας Ελλάδας.
Οι γενικές προϋποθέσεις και οι όροι της ευνοϊκής αντιμετώπισης των προαναφερθεισών περιπτώσεων, καθορίζονται από τις ισχύουσες Οδηγίες της Τράπεζας και είναι ενιαίοι, χωρίς να διαφοροποιούνται κατά περιοχές, γεωγραφικό διαμέρισμα ή παραγωγική δραστηριότητα, ενώ οι ενδιαφερόμενοι πληγέντες θα πρέπει να απευθύνονται στο Κατάστημα ΑΤΕ της περιοχής τους, για περισσότερες πληροφορίες και υποβολή αιτήσεων μετά των απαραιτήτων δικαιολογητικών.
Β. Με τις διατάξεις της παρ.5 του άρθρου 5 του Ν.2275/1994 (ΦΕΚ 238Β΄) ο Υπουργός Οικονομίας και Οικονομικών με αποφάσεις που δημοσιεύονται στην Εφημερίδα της Κυβερνήσεως, σε εξαιρετικές περιπτώσεις σεισμών, πλημμύρων ή άλλων θεομηνιών, από τις οποίες προκαλούνται σημαντικές ζημιές σε μεγάλο αριθμό φορολογουμένων, δύναται να αναστέλλει στις πληγείσες περιοχές, την είσπραξη των ληξιπροθέσμων χρεών προς το Δημόσιο, για χρονικό διάστημα μέχρι (6) μηνών και να ρυθμίζει την καταβολή των χρεών αυτών μέχρι είκοσι τέσσερις (24) μηνιαίες δόσεις, με μερική ή ολική απαλλαγή από τις προσαυξήσεις εκπρόθεσμης καταβολής, που αναλογούν σε αυτά κατά τις διατάξεις του ΚΕΔΕ.
Οι προαναφερθείσες ρυθμίσεις αφορούν αποκλειστικά τους οφειλέτες των περιοχών που χαρακτηρίζονται ως πληγείσες και αναφέρονται είτε στο σύνολο των οφειλετών της χώρας, είτε σε μεγάλες κατηγορίες οφειλετών και ποτέ δε γίνονται για να εξυπηρετήσουν μεμονωμένη κατηγορία επαγγελματιών, λόγω οικονομικής τους αδυναμίας.
Για τις περιπτώσεις αυτές παρέχεται στους οφειλέτες η δυνατότητα καταβολής των ληξιπροθέσμων χρεών τους προς το Δημόσιο, σε δόσεις κατά τις διατάξεις των άρθρων 13-21 ν. 2648/98 (ΦΕΚ 238 τ.Α΄), με την υποβολή σχετικής αίτησης στην αρμόδια ΔΟΥ, που τα εν λόγω χρέη έχουν βεβαιωθεί και την έκδοση απόφασης διευκόλυνσης τμηματικής καταβολής των χρεών αυτών από το αρμόδιο, λόγω ποσού οφειλής όργανο της Διοίκησης (Υπουργός Οικονομίας και Οικονομικών, Επιτροπή αρθρ.14 Ν.2648/98 ή Προϊστ. ΔΟΥ).
Η διευκόλυνση αυτή δεν απαλλάσσει το χρέος από τις αναλογούσες (κατά ΚΕΔΕ) προσαυξήσεις εκπρόθεσμης καταβολής, όμως μειώνει το ποσοστό αυτών από 1,5% σε 1% μηνιαίως, με την προϋπόθεση ότι ο οφειλέτης θα είναι συνεπής στην εκδοθείσα απόφαση.
Πέραν των ανωτέρω διατάξεων δεν προβλέπεται κάποια διαφορετική αντιμετώπιση του θέματος.
Γ. Όσον αφορά το αίτημα απαλλαγής των εξαγωγικών επιχειρήσεων από το Φ.Π.Α. για 2 χρόνια, σας πληροφορούμε τα ακόλουθα:
1. Η εξαγωγή αγαθών και η ενδοκοινοτική παράδοση απαλλάσσεται από το Φ.Π.Α. (άρθρα 24 και 28 Φ.Π.Α.).
2. Με βάση τις κοινοτικές διατάξεις, όπως έχουν μεταφερθεί στο εσωτερικό δίκαιο, προβλέπεται για τους υποκειμένους στο Φ.Π.Α. το δικαίωμα της έκπτωσης του φόρου των εισροών τους και περαιτέρω, επιστροφής του πιστωτικού υπολοίπου που δημιουργείται μετά από αυτήν την έκπτωση.
Για τις περιπτώσεις των υποκειμένων στο φόρο που ενεργούν εξαγωγές και ενδοκοινοτικές παραδόσεις, προβλέπεται η άμεση απαλλαγή από το φόρο εισροών τους (αγορών, εισαγωγών και υπηρεσιών) με θεώρηση ειδικού Διπλοτύπου Δελτίου Απαλλαγής από το Φ.Π.Α. (Ε.Δ.Δ.Α.) μέχρι του ποσού των εξαγωγών και των ενδοκοινοτικών παραδόσεων που πραγματοποίησαν κατά την προηγούμενη δωδεκάμηνη χρονική ή δωδεκάμηνη διαχειριστική περίοδο.
3. Για όλες τις περιπτώσεις που δεν καλύπτονται με την χρήση του Δελτίου Απαλλαγής και υπάρχει πιστωτικό υπόλοιπο Φ. Π.Α. , η επιστροφή αυτή ενεργείται μετά από αίτηση του ενδιαφερομένου στην αρμόδια Δ.Ο.Υ. με την καθοριζόμενη διαδικασία από την Α.Υ.Ο. ΠΟΛ.1061/2003.
4. Κατά συνέπεια των ανωτέρω οι εξαγωγές δεν επιβαρύνονται με Φ.Π.Α. αφού οι αγορές που πραγματοποιούν με χρήση του Ειδικού Διπλοτύπου Δελτίου Απαλλαγής δεν επιβαρύνονται με Φ.Π.Α. και ο Φ.Π.Α. των υπολοίπων αγορών τους επιστρέφεται σ' αυτούς από το Δημόσιο.
Ο Υφυπουργός
Α. ΦΩΤΙΑΔΗΣ»
13. Στην με αριθμό 8459/10-4-03 ερώτηση του Βουλευτή κ. Ιωάννη Λαμπρόπουλου δόθηκε με το υπ? αριθμ. 1387/28-5-03 έγγραφο από τον Υφυπουργό Οικονομικών η ακόλουθη απάντηση:
«Σε απάντηση της με αριθ. 8459/10.4.03 ερώτησης που κατέθεσε ο Βουλευτής κ. Ιωάννης Λαμπρόπουλος, και μας διεβίβασε το Υπουργείο Ανάπτυξης με το αριθμ. Β13-179/30.4.03 έγγραφό του, σχετικά με το ανωτέρω θέμα σας γνωρίζουμε ότι κατά την εισαγωγή στην Ελλάδα σπορελαίων, από τρίτες χώρες, αποστέλλονται από τις Τελωνειακές Αρχές δείγματα, στις κατά τόπους αρμόδιες Υπηρεσίες του Γενικού Χημείου του Κράτους, οι οποίες με την έκδοση Δελτίου Χημικής Ανάλυσης, συνδράμουν στο έργο των Τελωνειακών Αρχών για τη δασμοφορολογική αντιμετώπισή τους και προβαίνουν στον έλεγχο της ποιότητας και της καταλληλότητας των εν λόγω δειγμάτων.
Ο έλεγχος διενεργείται βάσει της Κοινοτικής (Κανονισμοί και Οδηγίες) και της Εθνικής Νομοθεσίας (Κώδικας Τροφίμων και Ποτών) και περιλαμβάνει οργανοληπτική, μακροσκοπική, χημική κ.λπ. εξέταση και έλεγχο των επισημάνσεων, της ημερομηνίας λήξεως ή παραγωγής (εφ' όσον πρόκειται για τυποποιημένο προϊόν). Επισημαίνουμε ότι περιοδικά πραγματοποιείται και έλεγχος των σπορέλαιων για κατάλοιπα φυτοφαρμάκων.
Ειδικά στις περιπτώσεις εισαγωγής σπορελαίων των κλάσεων 15.07, 15.08, 1511, 1512, 1513, 1514 και 1515 της Συνδυασμένης Ονοματολογίας τα δείγματα εξετάζονται από τις Χημικές Υπηρεσίες κατά την εισαγωγή σε εφαρμογή του άρθρου 73 του Κώδικα Τροφίμων και συγκεκριμένα αυτά τα οποία κατονομάζονται στο άρθρο 73 εξετάζονται και θα πρέπει να πληρούν τα αναλυτικά στοιχεία των προδιαγραφών τους ανά είδος, όπως εμφαίνονται στο εν λόγω άρθρο.
Σε ότι αφορά τα υπόλοιπα σπορέλαια τα οποία δεν κατονομάζονται στο άρθρο 73 συμπεριλαμβανομένων και των σπορελαίων των Κωδικών Αριθμών 15159059 και 15159099 της Συνδυασμένης Ονοματολογίας (όπως π.χ. φουντουκέλαιο, αμυγδαλέλαιο, βερυκοκέλαιο, ηλιέλαιο υψηλού ελαϊκού κ.λπ.), σας γνωρίζουμε ότι η διακίνησή τους υπόκειται σε διοικητικό έλεγχο σύμφωνα με τον Κανονισμό Ε.Ο.Κ. 2828/93, επειδή μπορεί να χρησιμοποιηθούν στη νοθεία ελαιολάδων, λόγω των αναλυτικών τους στοιχείων. Κατά την εισαγωγή απαιτείται γνωμοδότηση του Ανωτάτου Χημικού Συμβουλίου, για την έγκριση και τον καθορισμό των όρων διάθεσής τους στην εσωτερική κατανάλωση, όπου αυτό απαιτείται, στοιχείο το οποίο αναγράφεται στα Δελτία Χημικής Ανάλυσης.
ΟΙ διαδικασίες αυτές τηρούνται γιατί σύμφωνα με τη σχετική εθνική νομοθεσία στην οποία έχουν ενσωματωθεί και οι σχετικοί περί ελαιολάδου Κανονισμοί της Ευρωπαϊκής Ένωσης, απαγορεύεται η ανάμιξη και κυκλοφορία στην αγορά σπορέλαιων με ελαιόλαδο. Η ανάμιξη ελαιολάδου με σπορέλαια και η διάθεσή του στην εσωτερική αγορά, σύμφωνα με τις σχετικές αγορανομικές διατάξεις είναι νοθεία και τιμωρείται σύμφωνα με την ισχύουσα νομοθεσία.
Ο Υφυπουργός
ΑΠ. ΦΩΤΙΑΔΗΣ»
14. Στην με αριθμό 9013/5-5-03 ερώτηση του Βουλευτή κ. Αθηναίου Φλωρίνη δόθηκε με το υπ? αριθμ. 4896/29-5-03 έγγραφο από τον Υφυπουργό Ανάπτυξης η ακόλουθη απάντηση:
«Σε απάντηση της υπ' αριθμ. 9013/05.05.2003 ερώτησης του Βουλευτή κ. Αθ. Φλωρίνη που κατατέθηκε στη Βουλή, σας γνωρίζουμε τα εξής:
- Η Ανώνυμη Εταιρία Ελληνικά Τουριστικά Ακίνητα (Ε.Τ.Α. Α.Ε.) δημιουργήθηκε με τον ν. 2636/98 ο οποίος τροποποιήθηκε και συμπληρώθηκε με τον ν. 2837/00 και τον ν. 3105/03 βάσει των οποίων έχει τη διοίκηση , διαχείριση και αξιοποίηση της περιουσίας του Ε.Ο.Τ.. Η εν λόγω εταιρία λειτουργεί χάριν του δημοσίου συμφέροντος και διέπεται από τις διατάξεις του κ.ν. 2190/1920, όπως αυτός κάθε φορά ισχύει, πλην αν ορίζεται διαφορετικά στον παρόντα νόμο.
- Το Πρόγραμμα Αξιοποίησης των περιουσιακών στοιχείων που διαχειρίζεται, το οποίο έχει ανατεθεί ύστερα από διεθνή διαγωνισμό σε Χρηματοοικονομικό Σύμβουλο, διαρθρώνεται σε δύο επίπεδα:
i) Την κατάστρωση Γενικού Στρατηγικού Σχεδίου το οποίο περιλαμβάνει λεπτομερή καταγραφή όλων ανεξαιρέτως των περιουσιακών στοιχείων του χαρτοφυλακίου της Ε.Τ.Α. Α. Ε.
ii) Την κατάρτιση Αναλυτικού Στρατηγικού Σχεδίου για τη διαμόρφωση του μοντέλου αξιοποίησης που θα ακολουθηθεί για κάθε περιουσιακό στοιχείο.
Ήδη έχει ολοκληρωθεί το Στρατηγικό Σχέδιο (Μάρτιος 2002) και βρίσκονται σε εξέλιξη Αναλυτικά Σχέδια για περιουσιακά στοιχεία τα οποία έχουν κριθεί «ώριμα», με βάση τα συμπεράσματα του Στρατηγικού Σχεδίου.
Οι Στρατηγικοί Στόχοι και η Πολιτική Ανάπτυξης της Ε.Τ.Α. Α.Ε., όπως αυτά απορρέουν από το Στρατηγικό Σχέδιό της, συνάδουν με την Τουριστική Πολιτική της Χώρας και συνθέτουν την αποδοτικότητα με την συμπληρωματικότητα και παραπληρωματικότητα των ιδιοκτησιών και χρήσεων σε γεωγραφικό επίπεδο και σε επίπεδο αυτόνομης και αυτοτελούς επένδυσης και αξιοποίησης.
Η αποτύπωση της υφιστάμενης κατάστασης των ακινήτων της Ε.Τ.Α. Α.Ε. και η ανάλυση των οικονομικών-παραμέτρων ι της ζήτησης και προσφοράς ακινήτων, παρόμοιων με τις ιδιοκτησίες κυρίου ενδιαφέροντος, που εξετάσθηκαν στα πλαίσια του Στρατηγικού Σχεδίου ως και η διερεύνηση των διεθνών τάσεων, υπέδειξαν ότι μεταξύ των ακινήτων που διαχειρίζεται η Ε.Τ.Α. Α.Ε. υφίστανται και ακίνητα με σημαντική προοπτική ανάπτυξης, όπως η ιδιοκτησία στο Παλιούρι Χαλκιδικής. Σημειώνεται εκ προοιμίου ότι μία από τις κυριότερες προϋποθέσεις για την αξιοποίηση ακινήτων με σημαντική προοπτική ανάπτυξης είναι η επίλυση των θεσμικών και λοιπών νομικών, και πολεοδομικών δεσμεύσεων που υφίστανται ως προς αυτά τα ακίνητα.
Με βάση το Στρατηγικό Σχέδιο της Ε.Τ.Α. Α.Ε. το οποίο εκπονήθηκε από τον Χρηματοοικονομικό της Σύμβουλο και τη συνολική βαθμολογία που του αποδόθηκε, το ακίνητο αυτό εντάσσεται στα πρώτης προτεραιότητας προς αξιοποίηση ακίνητα.
Η τουριστική αξιοποίηση του ακινήτου αυτού βασίζεται σε ολοκληρωμένο σχεδιασμό και εφαρμόζεται στο σύνολο της έκτασής του, αναδεικνύοντας κατ? αυτόν τον τρόπο τα συγκριτικά πλεονεκτήματά του και δημιουργώντας προϋποθέσεις για την ανάπτυξη Νέων Τουριστικών Προϊόντων.
Η ιδιοκτησία του ΕΟΤ στο Παλιούρι, αν και αποτελεί ένα από τα πλέον σημαντικά ακίνητα του χαρτοφυλακίου που διαχειρίζεται η Ε.Τ.Α. Α.Ε. τόσο από άποψη μεγέθους, όσο και από άποψης δυνατοτήτων αξιοποίησης, εξακολουθεί να παραμένει αναξιοποίητη ακριβώς λόγω των δεσμεύσεων που αντιμετωπίζει.
Συγκεκριμένα:
1. Η δικαστική διένεξη με την εταιρία «ΤΟΥΡΙΣΤΙΚΗ ΕΠΕΝΔΥΤΙΚΗ ΚΑΣΣΑΝΔΡΑΣ ΚΟΙΝΟΠΡΑΞΙΑ ΑΔΕΛΦΟΙ ΓΡΗΓΟΡΙΑΔΗ Α.Τ.Ε. και ΤΟΥΡΙΣΤΙΚΑ ΣΥΓΚΡΟΤΗΜΑΤΑ ΕΛΛΑΔΟΣ Α.Ε.» εξακολουθεί να βρίσκεται σε εκκρεμότητα.
Στην εν λόγω εταιρία είχε κατακυρωθεί το αποτέλεσμα διαγωνισμού αξιοποίησης που είχε διενεργήσει ο ΕΟΤ το 1999 και αφορούσε στο σύνολο της επίδικης έκτασης. Στη συνέχεια και επί θεμάτων που αφορούσαν στην νομιμότητα των διαδικασιών του προαναφερθέντος διαγωνισμού, το Νομικό Συμβούλιο του Κράτους με την υπ' αριθμ. 86/2000 γνωμοδότηση, γνωμοδότησε υπέρ της ανάκλησης των αποφάσεων του ΕΟΤ. Κατόπιν τούτου η Ε.Τ.Α. Α.Ε. αποφάσισε την ακύρωση του διαγωνισμού και η υπόθεση εκκρεμεί στο Διοικητικό Εφετείο Αθηνών.
2. Το γεγονός ότι δεν υφίσταται θεσμοθετημένο πολεοδομικό καθεστώς το οποίο να θέτει πλαίσιο ανάπτυξης με χρήσεις γης και όρους και περιορισμούς δόμησης έχει σαν αποτέλεσμα, επίσης την καθυστέρηση αξιοποίησης του ακινήτου.
Από το 1977 μέχρι σήμερα, με σειρά χωροταξικών μελετών και μελετών ανάπτυξης που έχουν εκπονηθεί επιχειρείται, μάταια η θεσμοθέτηση ενός τέτοιου πλαισίου. Σήμερα και με βάση πρόσφατα στοιχεία που διαθέτει η Ε.Τ.Α. Α.Ε., προκύπτει ότι η Δ/νση Χωροταξίας του Υ.ΠΕ.ΧΩ.Δ.Ε. προωθεί τον καθορισμό Ζωνών Οικιστικού Ελέγχου που περιλαμβάνει ζώνες προστασίας του φυσικού περιβάλλοντος και του πολιτιστικού περιβάλλοντος.
3. Τμήμα της ιδιοκτησίας έχει χαρακτηριστεί ως αρχαιολογικός χώρος, χωρίς όμως μέχρι σήμερα να έχουν καθοριστεί από τα αρμόδια Υπουργεία οι ζώνες Α και Β (απαγόρευσης και ελεγχόμενης δόμησης).
Δεδομένων των παραπάνω δεσμεύσεων και για όσο διάστημα αυτές υφίστανται, καθίσταται σαφές ότι η αξιοποίηση της ιδιοκτησίας του ΕΟΤ στο Παλιούρι Χαλκιδικής δεν είναι εφικτή.
Μέχρι την άρση των δεσμεύσεων αυτών και προκειμένου το ακίνητο να μην απαξιωθεί, η Ε.Τ.Α. Α.Ε. λειτουργώντας ως διαχειρίστρια εταιρία και στα πλαίσια των αρμοδιοτήτων της:
- Συνεχίζει τη λειτουργία των υφιστάμενων εγκαταστάσεων κάμπινγκ. Το κάμπινγκ λειτούργησε με καθεστώς συνδιαχείρισης με το Δήμο για τα έτη 2001 και 2002, ενώ για το 2003 θα λειτουργήσει ως υποκατάστημα της Ε.Τ.Α. Α.Ε.
- Ανέλαβε και αναλαμβάνει την ανάληψη οικονομικών υποχρεώσεων που αφορούν σε έργα συντήρησης και λειτουργίας των εγκαταστάσεων και της έκτασης. Για το 2001 το κάμπινγκ Παλιουρίου παρουσίασε συνολικά έξοδα συντήρησης και λειτουργικές δαπάνες που ανήλθαν στο ποσό των 378.000 ευρώ, το 2002 το αντίστοιχο ποσό ήταν περίπου 85.000 ευρώ και εκτιμάται ότι το 2003 τα έξοδα δεν θα υπερβούν το ποσό των 95.000 ευρώ.
- Προχώρησε σε πρόσκληση εκδήλωσης ενδιαφέροντος για την καταγραφή του επενδυτικού ενδιαφέροντος αξιοποίησης του ακινήτου, τον lούνιο του 2002, έτσι ώστε, να επισπευσθούν οι διαδικασίες αξιοποίησης σε περίπτωση απεμπλοκής του ακινήτου από τις προαναφερθείσες δεσμεύσεις.
- Ξεκίνησε διαδικασία διαγωνισμού για την αξιοποίηση του αιγιαλού, έμπροσθεν της ιδιοκτησίας στον Όρμο της Καναβίτσας, μέσω του Προγράμματος «Στολίδια στην ?μμο». Ο διαγωνισμός βρίσκεται ήδη σε εξέλιξη και προβλέπει την αναβάθμιση και αξιοποίηση των αιγιαλών που διαχειρίζεται η Ε.Τ.Α. Α.Ε.
Ο Υφυπουργός
ΔΗΜΗΤΡΙΟΣ ΓΕΩΡΓΑΚΟΠΟΥΛΟΣ»
15. Στην με αριθμό 9014/5-5-03 ερώτηση του Βουλευτή κ. Αθηναίου Φλωρίνη δόθηκε με το υπ? αριθμ. 4895/29-5-03 έγγραφο από τον Υφυπουργό Ανάπτυξης η ακόλουθη απάντηση:
«Σε απάντηση της παραπάνω ερώτησης που κατατέθηκε στη Βουλή από τον ως άνω Βουλευτή, σας πληροφορούμε ότι:
1. Στο Νομό Χαλκιδικής λειτουργούν συνολικά 52 Κάμπινγκς νόμιμα με Ειδικό Σήμα Λειτουργίας που χορηγήθηκε από την Δ/νση Τουρισμού της Περιφέρειας Κεντρικής Μακεδονίας (πρώην Δ/νση Ε.Ο.Τ Κ-Δ Μακεδονίας),δυνάμει του ν. 2160/93.
2. Στο πρόσφατο παρελθόν πράγματι υπήρχαν αρκετά κάμπινγκ τα οποία μη μπορώντας ν αποκτήσουν το Ειδικό Σήμα Λειτουργίας από την Υπηρεσία μας, κυρίως λόγω μικρής γηπεδικής έκτασης, και έλλειψης των απαιτουμένων κτιριακών εγκαταστάσεων λειτουργούσαν παράνομα, ωστόσο έπειτα από την επιβολή των προβλεπόμενων διοικητικών κυρώσεων από την Υπηρεσία μας έπαυσαν να λειτουργούν. 
3.Εξαίρεση αποτελεί το Δημοτικό Κάμπινγκ στη Περιοχή ΑΧΛΑΔΑ Σάρτης του Δήμου Τορώνης, για το οποίο έχει δρομολογηθεί η διαδικασία υποβολής των απαραίτητων δικαιολογητικών σύμφωνα με τους ν. 2919/01, ν. 2741/99, 2160/93 και την Τ/963/30.1.02 εγκύκλιο. Υφυπουργού Ανάπτυξης, προκειμένου να χορηγηθεί το κατά νόμον Ειδικό Σήμα Λειτουργίας από την Υπηρεσία μας.
4. Αναφορικά με την Ελεύθερη Κατασκήνωση, η αρμοδιότητα του ελέγχου ανήκει στην Τουριστική Αστυνομία και στην Τοπική Αυτοδιοίκηση. Στο παρελθόν το φαινόμενο της Ελεύθερης Κατασκήνωσης ήταν πράγματι έντονο, ωστόσο με τις προσπάθειες που καταβάλλονται από πλευράς της Τουριστικής Αστυνομίας υπάρχει αισθητή μείωση του φαινομένου χωρίς ως όμως να έχει πλήρως εξαλειφθεί. Εποπτεύοντα Υπουργεία είναι αντίστοιχα τα: Υπουργείο Δημοσίας Τάξεως, ΥΠ.ΕΣ.Δ.Δ.Α, στα οποία και διαβιβάζουμε την παρούσα ερώτηση ως προς το σκέλος που τα αφορά.
Ο Υφυπουργός
ΔΗΜΗΤΡΙΟΣ ΓΕΩΡΓΑΚΟΠΟΥΛΟΣ»
16. Στην με αριθμό 9021/5-5-03 ερώτηση του Βουλευτή κ. Παναγιώτη Λαφαζάνη δόθηκε με το υπ? αριθμ. 15466 Β/102/ 14-5-03 έγγραφο από την Υφυπουργό Περιβάλλοντος, Χωροταξίας και Δημοσίων Έργων η ακόλουθη απάντηση:
«Σε απάντηση της ερώτησης με αριθμό 9021 που κατατέθηκε στις 5/5/2003 από τον Βουλευτή κ. Παναγιώτη Λαφαζάνη και όσον αφορά θέματα που ανήκουν στις αρμοδιότητες του ΥΠΕΧΩΔΕ σας πληροφορούμε τα εξής:
1. Με πρόσφατη νομοθετική ρύθμιση που έχει ψηφισθεί, όπως γνωρίζετε από την Βουλή και δημοσιεύτηκε στο ΦΕΚ 197 Α (Νόμος 3044/02 και ειδικότερα το άρθρο 18 αυτού) έχει τροποποιηθεί το εγκεκριμένο ρυμοτομικό σχέδιο, στα Ο.Τ. 1 και 2 περιοχής 69 Δήμου Αθηναίων [όπου εντοπίζονται οι χώροι που αναφέρονται στο (α) σχετικό]. Με τη ρύθμιση αυτή δύο ΟΤ ενοποιήθηκαν σε ένα, καταργήθηκε η οδός Ευζώνων μεταξύ αυτών και καθορίσθηκε νέος κοινόχρηστος χώρος εμβαδού 5.500 μ2 παρά την οδό Γέλωνος στο ΒΔ τμήμα του νέου δημιουργούμενου ΟΤ.
2. Σχετικά με το αναφερόμενο στην (α) σχετική «αλσάκι» επί της οδού Δορυλαίου πρέπει να διευκρινιστεί ότι στη συγκεκριμένη θέση από το προϊσχύον ρυμοτομικό σχέδιο, σύμφωνα και με τα Β.Δ/γμα (ΦΕΚ 108 Δ/66 και ΦΕΚ 102 Δ/69), δεν υπήρχε στη θέση αυτή εγκεκριμένος χώρος πρασίνου ή κοινόχρηστος χώρος, αλλά μόνο προκήπιο πλάτους 10 μ. Με τη ρύθμιση του άρθρου 18 του ν. 3044/02 το προκήπιο αυτό έχει διατηρηθεί ενώ σε τμήμα του, στη συμβολή των οδών Δορυλαίου και Γέλωνος, αυτό αποτελεί τη μια πλευρά του καθοριζόμενου νέου κοινόχρηστου χώρου γεγονός που συμβάλλει στην εξασφάλιση της υφιστάμενης στην θέση αυτή βλάστησης.
3. Όσον αφορά στην οδό Μακεδόνων που αναφέρεται στην (α) σχετική, διευκρινίζεται ότι σχετικό αίτημα (που συμπεριλάμβανε και την πολεοδομική ρύθμιση που αναφέρεται στις προηγούμενες παραγράφους) της Πρεσβείας των ΗΠΑ για πεζοδρόμησή της, είχε διαβιβαστεί στο ΥΠΕΧΩΔΕ, από το έτος 1998, μέσω του Υπουργείου Εξωτερικών.
Μετά την ρύθμιση των πολεοδομικών θεμάτων, με το άρθρο 18 του ν. 3044/02 κατά τα παραπάνω, η έγκριση της πεζοδρόμησης της οδού Μακεδόνων θα αντιμετωπιστεί με ανεξάρτητη διοικητική πράξη (Απόφαση Υπουργού ΠΕΧΩΔΕ) σύμφωνα με τις διατάξεις της κείμενης νομοθεσίας.
Η Υφυπουργός
Ρ. ΖΗΣΗ»
17. Στην με αριθμό 9027/5-5-03 ερώτηση του Βουλευτή κ. Μιχάλη Καρχιμάκη δόθηκε με το υπ? αριθμ. 2/28802/0094/27-5-03 έγγραφο από τον Υφυπουργό Οικονομικών η ακόλουθη απάντηση:
«Απαντώντας στην αριθ. 9027/5.5.2003 ερώτηση και αναφορά αρ. 4270/8.5.2003, που κατέθεσε στη Βουλή ο βουλευτής κ. Μιχάλης Καρχιμάκης, σχετικά με τις αποζημιώσεις των ιδιοκτητών ακινήτων του ν. Λασιθίου που απαλλοτριώθηκε η περιουσία τους, για την κατασκευή της επαρχιακής οδού Αγ. Νικολάου -Ελούντας, σας πληροφορούμε τα ακόλουθα, όπως προκύπτουν από τα στοιχεία του Ταμείου Παρακαταθηκών και Δανείων (σχετ. έγγραφο αριθ. 17345/16.5.2003).
Με την αριθ. 1005209/201/0010/20.1.98 Κ.Υ.Α. κηρύχθηκε αναγκαστική απαλλοτρίωση για την κατασκευή της επαρχιακής οδού Αγίου Νικολάου-Ελούντας.
Ήδη η εκκαθάριση από το Ταμείο του πρώτου τμήματος της απαλλοτρίωσης που αφορά τα κτήματα από Νο 35-162 έχει τελειώσει και εντός των προσεχών ημερών θα βρίσκεται η κατάσταση πληρωμής στην Δ.Ο.Υ. Αγ. Νικολάου.
Όσον αφορά το δεύτερο τμήμα της απαλλοτρίωσης που αφορά τα κτήματα από Νο 1-30 και 144, 154 και 160, η παρακατάθεση της αποζημίωσης έγινε με το αριθ. 7888/25.2.2003 γραμμάτιο παρακαταθήκης, έφτασε δε στο Ταμείο Παρακαταθηκών και Δανείων στις 21/3/2003 το οποίοι έχει ήδη ξεκινήσει την εκκαθάριση και αυτού του τμήματος.
Ο Υφυπουργός
Γ. ΦΛΩΡΙΔΗΣ»
18. Στην με αριθμό 9041/6-5-03 ερώτηση των Βουλευτών κυρίων Κυριάκου Σπυριούνη και Παναγιώτη Ν. Κρητικού δόθηκε με το υπ? αριθμ. 1547 1Β έγγραφο από την Υφυπουργό Περιβάλλοντος Χωροταξίας και Δημοσίων Έργων η ακόλουθη απάντηση:
«Απαντώντας στην ερώτηση με αριθμό 9041 που κατατέθηκε στις 6/5/2003 από τους Βουλευτές κ.κ. Κυριάκο Σπυριούνη και Παναγιώτη Κρητικό, σας γνωρίζουμε τα εξής:
Μετά την εφαρμογή του Ν. 2218/94, οι πολεοδομικές υπηρεσίες που είναι αρμόδιες για την έκδοση και έλεγχο των οικοδομικών αδειών και οικοδομικών εργασιών καθώς και την τήρηση και εφαρμογή όλων των σχετικών με τις αυθαίρετες κατασκευές διατάξεων, δεν ανήκουν πλέον οργανικά και διοικητικά στο Υπουργείο ΠΕΧΩΔΕ, αλλά υπάγονται στις ανεξάρτητες ως ΝΠΔΔ οικείες αυτοδιοικήσεις Α΄ και Β΄ βαθμού.
Στην συγκεκριμένη περίπτωση, αρμόδιο είναι το Γραφείο Πολεοδομίας Αταλάντης της Νομαρχιακής Αυτοδιοίκησης Φθιώτιδας.
Για πληρέστερη ενημέρωσή σας επί του θέματος επισυνάπτουμε το με αρ. προ ΓΠ 485/9-5-03 έγγραφο του Γραφείου Πολεοδομίας Αταλάντης.
Η Υφυπουργός
ΡΟΔΟΥΛΑ ΖΗΣΗ»
19. Στην με αριθμό 9047/6-5-03 ερώτηση του Βουλευτή κ. Δημητρίου Κωστόπουλου δόθηκε με το υπ? αριθμ. Τ/5014 29-5-03 έγγραφο από τον Υφυπουργό Ανάπτυξης η ακόλουθη απάντηση:
«Σε απάντηση της παραπάνω ερώτησης που κατατέθηκε στην Βουλή από τον ως άνω Βουλευτή σας γνωρίζουμε τα ακόλουθα:
Με την Κ.Υ.Α. 56616/30.06.2000 (ΦΕΚ 803/τ.Α΄/30.06.2000) καθορίζονται τμήματα της Επικράτειας, όπου παρουσιάζεται υπερσυγκέντρωση τουριστικής δραστηριότητας, και που εξαιρούνται από τις ενισχύσεις της επιχορήγησης και της επιδότησης τόκων, καθώς και της επιδότησης χρηματοδοτικής μίσθωσης (α΄ ομάδα κινήτρων) του N.2601/98, για την ίδρυση ή επέκταση ξενοδοχείων, προκειμένου να ενισχυθούν μόνο οι περιοχές που παρουσιάζουν τουριστικό ενδιαφέρον, αλλά υπολείπονται σε τουριστική ανάπτυξη. Στις εξαιρούμενες περιοχές της ως άνω Κ Υ.Α., οι επενδύσεις ίδρυσης / επέκτασης ξενοδοχείου, ενισχύονται μόνο με φορολογική απαλλαγή και με επιδότηση τόκων δανείου. Κατά συνέπεια, δεν αφαιρείται κανένα δικαίωμα από τους ξενοδόχους επιχειρηματίες να επεκτείνουν ή να ιδρύσουν ξενοδοχεία με χρήση του εναλλακτικού πακέτου κινήτρων ή με ίδια κεφάλαια.
Ήδη η ανωτέρω Κ.Υ.Α. τροποποιήθηκε με την υπ? αριθμ. 27783/23.04.2003 (ΦΕΚ 499/Β/20Ο3) και είναι εν ισχύ.
Στη νέα Κ.Υ.Α. 27783/23.04.2003, υπάρχουν ρυθμίσεις αισθητά ευνοϊκότερες για σημαντικό αριθμό περιοχών της Επικράτειας, οι οποίες με την προηγούμενη Κ.Υ.Α. 56616/30.06.2000, αποκλείονταν εν όλω ή εν μέρει από τα κίνητρα της ομάδας α΄, (δηλαδή επιχορήγηση και επιδότηση τόκων, καθώς και επιδότηση χρηματοδοτικής μίσθωσης).
Ο Υφυπουργός
ΔΗΜΗΤΡΙΟΣ ΓΕΩΡΓΑΚΟΠΟΥΛΟΣ»
20. Στην με αριθμό 9047/6-5-03 ερώτηση του Βουλευτή κ. Δημητρίου Κωστόπουλου δόθηκε με το υπ? αριθμ. 15473 Β έγγραφο από την Υφυπουργό Περιβάλλοντος, Χωροταξίας και Δημοσίων Έργων η ακόλουθη απάντηση:
«Απαντώντας στην ερώτηση με αριθμό 9047 που κατατέθηκε στις 6-5-03 από τον βουλευτή κ. Δημήτρη Κωστόπουλο, σας γνωρίζουμε ότι η με αριθμό 56616/29.6.2000 Κοινή Απόφαση των Υπουργών Οικονομίας και Οικονομικών Ανάπτυξης και Υ.ΠΕ.ΧΩ.Δ.Ε. «Καθορισμός τμημάτων της Επικράτειας στα οποία δεν έχουν εφαρμογή τα κίνητρα επιχορήγησης και επιδότησης τόκων καθώς και επιδότησης χρηματοδοτικής μίσθωσης του ν. 2601/ 1998, για τις επενδύσεις ίδρυσης ή επέκτασης ξενοδοχειακών εγκαταστάσεων» (Β 803), τροποποιήθηκε ήδη με την με αριθμό 27783 / 22.4.03 Κ.Υ.Α (Β 499), μετά από σχετική πρόταση της Γενικής Γραμματείας Τουρισμού του Υπ. Ανάπτυξης. Η απόφαση αυτή που. εκδόθηκε με τις εξουσιοδοτικές διατάξεις του άρθρου 6 παρ. 18 εδάφιο α του ν. 2601 / 1998 δεν μπορεί να τροποποιηθεί πριν την παρέλευση διετίας.
Η Υφυπουργός
ΡΟΔΟΥΛΑ ΖΗΣΗ»
21. Στην με αριθμό 9048/6-5-03 ερώτηση του Βουλευτή κ. Σπύρου Ταλιαδούρου δόθηκε με το υπ? αριθμ. 1334/ 28-5-03 έγγραφο από τον Υφυπουργό Οικονομικών η ακόλουθη απάντηση:
«Σε απάντηση της με αριθ.9048/6.5.03 ερώτησης που κατέθεσε ο Βουλευτής κ. Σπύρος Ταλιαδούρος, σχετικά με το ανωτέρω θέμα σας γνωρίζουμε τα εξής:
Α.1. Με τη παρ.2 του άρθρου 6 του ν. 2753/1999, όπως ισχύει σήμερα μετά την τροποποίησή του με την παρ.10 του άρθρου 15 του ν. 2992/2002, για κάθε τριετία λειτουργίας των επιχειρήσεων εμπορίας και παραγωγής που τηρούν βιβλία Β΄ κατηγορίας του Κ Β. Σ. και παροχής υπηρεσιών που τηρούν βιβλία Β΄ ή προαιρετικά Γ΄ κατηγορίας του Κ.Β.Σ., τα δηλωθέντα ακαθάριστα έσοδα για τον προσδιορισμό του φόρου εισοδήματος και Φ.Π.Α. συγκρίνονται με τα προσδιοριζόμενα (όπως αυτά προκύπτουν με τη μεθοδολογία που αναφέρεται στο νόμο) ακαθάριστα έσοδα. Η μέθοδος αυτή αυτοελέγχου, εκτός του ότι είναι προαιρετική, είναι ευνοϊκότερη από άλλους ελέγχους (τακτικός, με βάση την ΠΟΛ 1144/1998) διότι σε περίπτωση, ασυνάφειας, ο προσδιορισμός του φόρου εισοδήματος γίνεται χωρίς την επιβολή πρόσθετων φόρων και προστίμων ανακρίβειας.
Ανεξάρτητα των προαναφερομένων, το Υπουργείο μας μελετά, αξιολογεί και θα υλοποιήσει, όσες από τις προτάσεις αποβλέπουν στη στήριξη των επιχειρήσεων που λειτουργούν, αλλά παράλληλα να διασφαλίζονται οι ελεγκτικές επαληθεύσεις και τα συμφέροντα του Δημοσίου.
Καθίσταται φανερό ότι η υποβολή της προαναφερόμενης δήλωσης καταλήγει σε όφελος του φορολογούμενου δεδομένου ότι για τα δηλωθέντα ποσά δεν επιβάλλονται προσαυξήσεις.
2. Επίσης, σύμφωνα με τις διατάξεις της παρ. 1 του άρθρου 1 Ο του Κ.Φ.Ε. (ν. 2238/1994), οι ομόρρυθμες και ετερόρρυθμες εταιρίες φορολογούνται για τα συνολικά φορολογητέα κέρδη τους (τα οποία προκύπτουν αν από το καθαρά τους κέρδη αφαιρεθούν κέρδη απαλλασσόμενα ή αυτοτελώς φορολογούμενα, κέρδη από μερίσματα κλπ.) με συντελεστή 25%, αφού πρώτα αφαιρέσουμε επιχειρηματική αμοιβή για μέχρι τρεις (3) ομόρρυθμους εταίρους.
Ο πιο πάνω συντελεστής, με τις διατάξεις των παρ.1 και 2 του άρθρου 3 του ν. 2753/1999, μειώθηκε σταδιακά από 35% σε 30% και στη συνέχεια σε 25% και τούτο έγινε καθόσον οι υπόψη εταιρείες έχουν προσωπικό χαρακτήρα, μικρό μέγεθος και ελλιπή σε πολλές περιπτώσεις οργάνωση.
3. Περαιτέρω, για χρεώσεις που αρχίζουν από 1.1.2003 και μετά, με το νέο φορολογικό νόμο 3901/2002 άρθρο 5 παράγραφος 1 οι εμπορικές επιχειρήσεις που τηρούν βιβλία και στοιχεία Β΄ κατηγορίας του Κ.Β.Σ., εφόσον αυτά κρίνονται ακριβή και επαρκή, προσδιορίζουν τα καθαρά τους κέρδη λογιστικώς. Ο τρόπος αυτός προσδιορισμού των καθαρών κερδών είναι και δικαιότερος και περισσότερο ευνοϊκός, διότι κάθε επιχείρηση ξεχωριστά εκπίπτει τις πραγματικές της δαπάνες.
4. Επιπλέον σας γνωρίζουμε, ότι τα κέρδη των συνεταιρισμών και των εταιρειών περιορισμένης ευθύνης, λόγω του κεφαλαιουχικού τους χαρακτήρα, φορολογούντο ανέκαθεν περίπου με τον συντελεστή φορολογίας που ίσχυε κάθε φορά και για τις ανώνυμες εταιρείες. Ο συντελεστής δε αυτός σήμερα για όλα τα νομικά πρόσωπα κεφαλαιουχικού χαρακτήρα είναι 35%. Περαιτέρω, επειδή πολλοί συνεταιρισμοί (γεωργικοί κλπ.) απαλλάσσονται της φορολογίας για ορισμένα εισοδήματά τούς (άρθρο 103 του ν. 2238/1994) συνάγεται, ότι η φορολογία των νομικών αυτών προσώπων δεν είναι υψηλή και κατά συνέπεια, δεν αντιμετωπίζεται η περίπτωση μείωσης του πιο πάνω συντελεστή φορολογίας. Επίσης, σας πληροφορούμε ότι δεν αντιμετωπίζεται η περίπτωση κατάργησης της φορολόγησης των συνολικών κερδών του συνεταιρισμού στο όνομά του, καθόσον ενδεχόμενη υιοθέτηση της πρότασης αυτής θα είχε ως συνέπεια τη φορολόγηση μέρους ή του συνόλου των υπόψη κερδών στο όνομα των μελών του συνεταιρισμού, με αποτέλεσμα τη δημιουργία ενός πολύπλοκου και γραφειοκρατικού συστήματος, με μεγάλο κόστος βεβαίωσης και είσπραξης των εσόδων.
Β. Με την υπουργική απόφαση 1044171/1369/ΠΟΛ.1155/22.5.02, που εκδόθηκε κατ? εξουσιοδότηση των διατάξεων των παραγράφων 1 και 2 του άρθρου 28 του ν. 3016/2002, όπως αυτή συμπληρώθηκε και τροποποιήθηκε μεταγενέστερα, καθορίστηκε διαδικασία συνοπτικού αυτοελέγχου και περαίωσης στη φορολογία εισοδήματος και ΦΠΑ, επί αποδοχής των αποτελεσμάτων, των εκκρεμών φορολογικών υποθέσεων χρήσεων 1993 μέχρι και 1998 επιχειρήσεων και επαγγελματιών με βιβλία Β΄ κατηγορίας του Κ.Β.Σ., μέχρι ορισμένου ύψους ακαθαρίστων εσόδων, ή Α΄ κατηγορίας ή χωρίς υποχρέωση τήρησης βιβλίων.
Η συγκεκριμένη προαιρετικού χαρακτήρα ρύθμιση προωθήθηκε κατόπιν σχετικών αιτημάτων των ίδιων των επαγγελματικών φορέων και έγινε αποδεκτή ευμενώς από τις μικρομεσαίες επιχειρήσεις. Μάλιστα, η εφαρμογή της ρύθμισης αυτής, ενώ έληγε στις 31.12.02, παρατάθηκε κατόπιν αιτημάτων των επαγγελματικών φορέων μέχρι 31.3.2003, με τους όρους και τις προϋποθέσεις που ορίστηκαν στην υπουργική απόφαση 1001196/1007/ΠΟΛ.1003/7.1.03.
Περαιτέρω παράταση εφαρμογής της παραπάνω ρύθμισης εξετάζεται, ενώ παράλληλα προωθείται η διαδικασία για ανάλογη ρύθμιση, με τις ίδιες προϋποθέσεις και τις ανέλεγκτες χρήσεις 1993 μέχρι και 1998 με βιβλία Γ΄ κατηγορίας του Κ.Β.Σ.
Με βάση τα παραπάνω, η ανωτέρω ρύθμιση δεν υπήρξε σε καμιά περίπτωση υποχρεωτική για τις επιχειρήσεις, αλλά αντίθετα παρείχε σ? αυτές τη δυνατότητα να περαιώσουν τις ανέλεγκτες χρήσεις τους, με ευνοϊκούς όρους, εφόσον το επιθυμούν.
Ευνόητο είναι ότι, στις περιπτώσεις των επιχειρήσεων που με επιλογή τους δεν αποδέχθηκαν τη συγκεκριμένη ρύθμιση, οι οικείες υποθέσεις υπόκεινται σε έλεγχο κατά τις κείμενες διατάξεις.
Ο Υφυπουργός
ΑΠΟΣΟΤΟΛΟΣ ΦΩΤΙΑΔΗΣ»
22. Στην με αριθμό 9311/12-5-03 ερώτηση των Βουλευτών κυρίων Ιορδάνη Τζαμτζή και Γ. Κωνσταντόπουλου δόθηκε με το υπ? αριθμ.Β-3503/30-5-03. έγγραφο από τον Υφυπουργό Μεταφορών και Επικοινωνιών η ακόλουθη απάντηση:
«Σε απάντηση των Ερωτήσεων με αριθμ. πρωτ. 9311/12-05-03 και 9534/16-05-03 που κατέθεσαν στη Βουλή οι Βουλευτές κ.κ. Ιορδάνη Τζαμτζής και Γ. Κωνσταντόπουλος, αντίστοιχα, σχετικά με την δημιουργία Κέντρων Εκπαίδευσης και Εξέτασης Υποψηφίων Οδηγών, κατά λόγο αρμοδιότητας του Υπουργείου Μεταφορών και Επικοινωνιών, σας πληροφορούμε ότι:
1. Με τα έγγραφα :α) 16173/2048 /11-03-02, β) 31575 /4080 /31-05-02 και γ) 61117/ 7634 / 23-10-02 του Υπουργείου Μεταφορών και Επικοινωνιών, ενημερώθηκαν οι Νομάρχες και οι Περιφερειάρχες της χώρας για την ανάγκη ταχείας προώθησης των διαδικασιών υλοποίησης του προγράμματος, ώστε να επιλέξουν σε κάθε περιφέρεια την κατάλληλη έκταση για να κατασκευαστεί το αντίστοιχο «Κέντρο Εκπαίδευσης και Εξέτασης Υποψηφίων Οδηγών».
Για την Περιφέρεια της Κεντρικής Μακεδονίας, έγιναν από τους Νομάρχες οι ακόλουθες προτάσεις για την επιλογή έκτασης κατασκευής Κ.Ε.Ε.Υ.Ο.
Έκταση Δήμου Κρύας Βρύσης - Πέλ/ης.
Έκταση Δήμου Κορινού-Πιερίας.
Έκταση Δήμου Σερρών - Σερρών,
χωρίς επί των προτάσεων αυτών να έχουν ακόμη υποβληθεί η αξιολόγηση και η επιλογή του Περιφερειάρχη, όπως έχει καθορισθεί.
2. Με την 72833 /6721/19-03-03 απόφαση του Υπουργού Μεταφορών και Επικοινωνιών, ανατέθηκε στο Α.Π.Θ. η εκτέλεση του ειδικού ερευνητικού έργου «Σύνταξη γενικού σχεδίου για την δημιουργία των Κέντρων Εκπαίδευσης και Εξέτασης Υποψηφίων Οδηγών ».
Στις συμβατικές υποχρεώσεις του αναδόχου περιλαμβάνεται και η αξιολόγηση, βάσει των προβλεπομένων κριτηρίων και προδιαγραφών, των προτάσεων που υποβάλλουν οι φορείς για την εγκατάσταση των Κέντρων.
Η όλη διαδικασία ευρίσκεται σε εξέλιξη.
Ο Υφυπουργός
ΕΜΜΑΝΟΥΗΛ ΣΟΦ. ΣΤΡΑΤΑΚΗΣ»
23. Στην με αριθμό 9040/30-5-03 ερώτηση του Βουλευτή κ. Κυριάκου Σπυριούνη δόθηκε με το υπ? αριθμ. Β-3508/30-5-03 έγγραφο από τον Υφυπουργό Μεταφορών και Επικοινωνιών η ακόλουθη απάντηση:
«Σε απάντηση των Ερωτήσεων και της Αναφοράς με αριθμ. πρωτ. 9040/06-05-03, 9696/20-05-03 και 4621/22-05-03 που κατέθεσαν στη Βουλή οι Βουλευτές κ.κ Κ. Σπυριούνης, Κ. Τσιπλάκης και Στ. Παπαδόπουλος, αντίστοιχα, σχετικά με την τιμολόγηση του Διαδικτύου (INTERNET) από Ο.Τ.Ε. Α.Ε, σας πληροφορούμε ότι σύμφωνα με το άρθρο 3 του ν. 2867/2000 αρμόδια για τον έλεγχο, τη ρύθμιση του τομέα τηλεπικοινωνιών και την εποπτεία της τηλεπικοινωνιακής αγοράς είναι η Εθνική Επιτροπή Τηλεπικοινωνιών και Ταχυδρομείων ( Ε.Ε.Τ.Τ.).
Ωστόσο, με βάση το ισχύον Ελληνικό και Κοινοτικό νομικό πλαίσιο, η υπηρεσία παροχής προσβάσεων ADSL δεν τελεί υπό καθεστώς ρύθμισης και ως εκ τούτου δεν παρέχεται η δυνατότητα στην ΕΕΤΤ να παρέμβει και να επιβάλει στον ΟΤΕ χαμηλότερες λιανικές τιμές.
Το Υπουργείο μας, πάντως, παρακολουθεί το θέμα και επιδεικνύει σ' αυτό ιδιαίτερη ευαισθησία. Για το λόγο αυτό, συγκαλέσαμε ειδική σύσκεψη, με την ηγεσία του ΟΤΕ, αποτέλεσμα της οποίας ήταν να δεσμευτεί ο Οργανισμός για σημαντική μείωση των τιμολογίων του ADSL. Αυτό αντικατοπτρίζεται και στη συνημμένη επιστολή του ΟΤΕ.
Τέλος, σχετικά με τα αναφερόμενα για το μονοπώλιο του ΟΤΕ, υπογραμμίζουμε ότι ο ανταγωνισμός στην Ελληνική Τηλεπικοινωνιακή αγορά έχει παρουσιάσει αλματώδη ανάπτυξη το τελευταίο διάστημα, γεγονός που επιβεβαιώνεται και από την 8η Έκθεση της Ευρωπαϊκής Επιτροπής σχετικά με τις τηλεπικοινωνίες. Αξίζει εδώ να αναφέρουμε ότι στην Ελλάδα από τις αρχές του 2001 (οπότε τέθηκε σε ισχύ ο νέος νόμος των τηλεπικοινωνιών) μέχρι σήμερα χορηγήθηκαν ήδη Γενικές ?δειες παροχής τηλεπ/κών υπηρεσιών σε 241 Επιχειρήσεις ενώ 37 Επιχειρήσεις λειτουργούν ήδη υπό καθεστώς Ειδικής ?δειας παρέχοντας σημαντικές τηλεπικοινωνιακές υπηρεσίες όπως κινητές επικοινωνίες 2ης και 3ης γενιάς, σταθερή ασύρματη πρόσβαση, σταθερά ενσύρματα (εναλλακτικά) δίκτυα, δορυφορικές επικοινωνίες, φωνητική τηλεφωνία κλπ. Αποτέλεσμα αυτού είναι η αύξηση των επιλογών των Ελλήνων καταναλωτών καθώς επίσης και η παροχή τηλεπικοινωνιακών υπηρεσιών υψηλής ποιότητας σε ανταγωνιστικές τιμές.
Ο Υφυπουργός
ΕΜΜΑΝΟΥΗΛ ΣΟΦ. ΣΤΡΑΤΑΚΗΣ»
24. Στην με αριθμό 9505/15.5.2003 ερώτηση του Βουλευτή κ. Σταύρου Καλαφάτη και Γ. Καρατζαφέρη δόθηκε με το υπ΄ αριθμ.2/28508/0022/30.5.03 έγγραφο από τον Υφυπουργό Οικονομίας η ακόλουθη απάντηση:
«Σε απάντηση των αριθμ. 9505/15.5.2003 και 9293/12.5.2003 ερωτήσεων, που κατατέθηκαν στη Βουλή των Eλλήνων τους βουλευτές κ.κ. Σ. Καλαφάτη και Γ. Καρατζαφέρη αντίστοιχα, _ από πλευράς δικής μας αρμοδιότητας, σας πληροφορούμε τα εξής:
1. Σύμφωνα με την παράγραφο 5 του άρθρου 16 του Συντάγματος η ανώτατη εκπαίδευση παρέχεται αποκλειστικά από ιδρύματα που αποτελούν νομικά πρόσωπα δημοσίου δικαίου με πλήρη αυτοδιοίκηση. Οι Στρατιωτικές Σχολές δεν έχουν τη νομική φύση προσώπων δημοσίου δικαίου, δεν απολαμβάνουν πλήρους αυτοδιοίκησης και υπό την έννοια αυτή δεν εμπίπτουν στην παραπάνω συνταγματική διάταξη.
Για το λόγο αυτό άλλωστε, κρίθηκε από το Σ. τ. Ε. (αριθμ. 2136/1991) ότι για τους τακτικούς καθηγητές των στρατιωτικών σχολών δεν έχουν εφαρμογή οι διατάξεις του ν. 1268/1982 (όπως μεταγενέστερα τροποποιήθηκε και ισχύει), με τις οποίες ρυθμίζονται μεταξύ των άλλων, τα θέματα υπηρεσιακής κατάστασης των μελών Διδακτικού Ερευνητικού Προσωπικού (Δ.Ε.Π.) των Ανωτάτων Εκπαιδευτικών Ιδρυμάτων (ΑΕΙ) Επίσης, με την ίδια απόφαση, κρίθηκε ότι οι καθηγητές των στρατιωτικών σχολών δεν τελούν κάτω από τις ίδιες ή όμοιες συνθήκες με τα - μέλη Δ.Ε.Π. των Α ΕΙ.
2. Επιπλέον, με το άρθρο 16 του ν. 2530/1997 που καθορίζει την υπηρεσιακή κατάσταση και τις αποδοχές των μελών ΔΕΠ των ΑΕΙ και Εκπαιδευτικού Προσωπικού (Ε.Π.) των Τεχνολογικών Εκπαιδευτικών Ιδρυμάτων (Τ.Ε.Ι.), ορίζεται ότι, οι διατάξεις αυτού του νόμου δεν μπορεί να εφαρμοσθούν σε άλλους λειτουργούς ή υπαλλήλους του δημοσίου εν γένει τομέα που τυχόν εξομοιώνονται βαθμολογικά ή μισθολογικά με μέλη ΔΕΠ των ΑΕΙ και Ε.Π. των Τ.Ε.Ι. ή προσφέρουν διδακτικό έργο σε Σχολές που έχουν ισοτιμία με ΑΕΙ. ή ΤΕΙ.
3. Συνεπώς, στο βαθμό που οι ερωτώντες βουλευτές, αναφέρονται σε μισθολογική εξομοίωση των διδασκόντων σε στρατιωτικές σχολές με τα μέλη Δ.Ε.Π. των AEI σας πληροφορούμε ότι τέτοιου είδους εξομοίωση δεν προβλέπεται από το πρόσφατα αναθεωρημένο Σύνταγμα, δεν έχει έρεισμα στην μέχρι σήμερα διαμορφωθείσα νομολογία, ούτε εναρμονίζεται με τις κείμενες διατάξεις.
Ο Υφυπουργός
ΓΕΩΡΓΙΟΣ ΦΛΩΡΙΔΗΣ»
25. Στην με αριθμό 8854/18.4.03 ερώτηση του Βουλευτή κ. Νικολάου Λεβογιάννης δόθηκε με το υπ? αριθμ. 15551Β/23.5.03 έγγραφο από τον Υφυπουργό Περιβάλλοντος, Χωροταξίας και Δημοσίων Έργων η ακόλουθη απάντηση:
«Σε απάντηση της με αρ. πρωτ. 8854 ερώτησης, που κατατέθηκε την 18.4.2003 από τον Βουλευτή κ. Νίκο Λεβογιάννη, και μας διαβιβάστηκε με το α.π. 19322/5-5-2003 έγγραφο του Υπουργείο Εσωτερικών Δημόσιας Διοίκησης και Αποκέντρωσης, σας γνωρίζουμε τα εξής:
1. Σύμφωνα με τον ν. 2218194 οι πολεοδομικές υπηρεσίες είναι αρμόδιες για τον έλεγχο και την χορήγηση των οικοδομικών αδειών, βάσει της ισχύουσας πολεοδομικής νομοθεσίας καθώς και για τον έλεγχο των οικοδομικών εργασιών και ανήκουν πλέον οργανικά και διοικητικά στις οικείες τοπικές Αυτοδιοικήσεις Α΄ και Β΄ βαθμού.
2. Όσον αφορά την ανέγερση οικοδομής δίπλα σε Περιστεριώνα στην Τήνο με την 315/2001 οικοδομική άδεια της Δ/νσης Πολεοδομίας και Περιβάλλοντος ΝΑ. Κυκλάδων η αρμόδια πολεοδομική υπηρεσία με το σχετικό (3) έγγραφό της μας γνώρισε ότι .χορήγησε την 315/2001 οικοδομική άδεια για την «Αναστήλωση Περιστεριώνα και προσθήκη δωματίων» σε οικόπεδο ιδιοκτησίας Διονυσίου Ράππου στο Μουντάδο Τήνου, κατόπιν έγκρισης της αρχιτεκτονικής μελέτης με την 281/7.2.2001 Απόφαση της 1ης Εφορείας Νεωτέρων Μνημείων του ΥΠΟ, δεδομένου ότι ο συγκεκριμένος περιστεριώνας έχει χαρακτηρισθεί Ιστορικό Διατηρητέο Μνημείο, ενώ μετά από δημοσιεύματα η ανωτέρω υπηρεσία διενήργησε άμεσα αυτοψία, συνέταξε έκθεση αυτοψίας και διέταξε διακοπή οικοδομικών εργασιών λόγω μη εφαρμογής της οικοδομικής άδειας.
Η Υφυπουργός
Ρ. ΖΗΣΗ»
26. Στην με αριθμό 9276/9.5.03 ερώτηση του Βουλευτή κ. Γιώργου Γαρουφαλιά δόθηκε με το υπ? αριθμ. 15531Β/19.5.03 έγγραφο από την Υπουργό Περιβάλλοντος, Χωροταξίας και Δημοσίων Έργων η ακόλουθη απάντηση:
«Απαντώντας στην ερώτηση με αριθμό 9276 που κατατέθηκε στις 9/5/2003 από τον Βουλευτή κ. Γιώργο Γαρουφαλιά, σας γνωρίζουμε τα εξής:
Η εγκατάσταση επεξεργασίας λυμάτων των Τρικάλων είχε σχεδιασθεί για δυναμικότητα 40.000 ΜΙΠ (Μονάδες Ισοδύναμου Πληθυσμού) και αυτή τη στιγμή εκτελούνται έργα επέκτασής της προκειμένου να αυξηθεί η δυναμικότητα σε 80.000 ΜΙΠ Για την επέκταση, που συγχρηματοδοτείται από το Ταμείο Συνοχής έχει εκδοθεί ΚΥΑ για την επιβολή περιβαλλοντικών όρων.
Τα επεισόδια ρύπανσης οφείλονται σε χρήση της παράκαμψης της εγκατάστασης, οπότε τα λύματα υπερβαίνουν τις δυνατότητες της μονάδας, γεγονός το οποίο αναμένεται να επιλυθεί με την λειτουργία της επέκτασης η οποία θα ολοκληρωθεί το φθινόπωρο.
Σημειώνoυμε ότι η τυχόν παράνομη διάθεση λυμάτων ή αποβλήτων στον Πηνειό ποταμό θα πρέπει να ελέγχεται βάσει της κείμενης Νομοθεσίας από τις αρμόδιες Υπηρεσίες των Νομαρχιακών Αυτοδιοικήσεων (Διεύθυνση Υγιεινής, Διεύθυνση Πολεοδομίας-Τμήμα Περιβάλλοντος).
Όσον αφορά στην προστασία του Δέλτα του Ποταμού Πηνειού, η περιοχή ΔΕΛΤΑ ΠΗΝΕΙΟΥ-ΤΕΜΠΗ, δεν έχει συμπεριληφθεί στον Εθνικό κατάλογο του Οικολογικού Δικτύου ΝΑTURA 2000. 
Για την εν λόγω περιοχή, επίσης, η Κτηματική Εταιρεία του Δημοσίου, ΚΕΔ, έχει εκπονήσει την «Μελέτη βελτίωσης και αξιοποίησης εκβολών Πηνειού ποταμού Ν. Λάρισας». Στόχος της ανωτέρω μελέτης, είναι να μελετηθεί ο απαιτούμενος σχεδιασμός για την προστασία του φυσικού περιβάλλοντος, καθώς και για την αντιμετώπιση των προβλημάτων από τις καταπατήσεις των παραλιακών εκτάσεων του Δημοσίου στην εν λόγω περιοχή. Η ανωτέρω μελέτη βρίσκεται στο στάδιο αξιολόγησης από τις αρμόδιες Υπηρεσίες (Δ/νσεις Χωροταξίας, Πολεοδομίας και Περιβαλλοντικού Σχεδιασμού) του Υ.ΠΕ.ΧΩ.Δ.Ε. 
Η Υπουργός
Β. ΠΑΠΑΝΔΡΕΟΥ»
27.: Στην με αριθμό 9241/9.5.03 ερώτηση του Βουλευτή κ. Αθανασίου Νάκου δόθηκε με το υπ΄ αριθμ. 15527 Β/109/29.5.03 έγγραφο από την Υφυπουργό Περιβάλλοντος Χωροταξίας και Δημοσίων Έργων η ακόλουθη απάντηση
«Σε απάντηση της ερώτησης με αριθμό 9241 που κατατέθηκε στις 9/5/2003 από τον Βουλευτή κ. Θανάση Νάκο, που αναφέρεται σε αδυναμίες ενεργοποίησης του Νοτίου τμήματος του BΙΟΠΑ Βόλου, σας γνωρίζουμε κατ' αρχάς ότι το θέμα ετέθη υπόψη της αρμόδιας Υπηρεσίας του ΥΠΕΧΩΔΕ από την ΕΤΒΑ το έτος 2002 (σχετικό έγγραφο από 28.2.02) η οποία στη συνέχεια με σχετικό έγγραφό της (από 14.5.02) στα πλαίσια σχετικών εντολών μου ζήτησε στοιχεία από την ΕΤΒΑ και άλλους φορείς και υπηρεσίες προκειμένου να εξετάσει τη δυνατότητα προώθησης σχετικής ρύθμισης της Ζώνης Οικιστικού Ελέγχου (Π.Δ. από 8.8.97 ΦΕΚ 702 Δ) ώστε να είναι δυνατή εν συνεχεία, η πολεοδόμησή του.
Η ζητούμενη ρύθμιση είναι εναρμονισμένη προς τις κατευθύνσεις του Σχεδίου Περιφερειακού Πλαισίου Χωροταξικού Σχεδιασμού και Αειφόρου Ανάπτυξης (ΠΠΧΣΑΑ) της Περιφέρειας Θεσσαλίας, το οποίο εγκρίθηκε ομόφωνα από το οικείο Περιφερειακό Συμβούλιο στις 18.12.02 και σύμφωνα με το οποίο η χωροταξική πολιτική θα πρέπει να κατατείνει στην αποτροπή της διάσπαρτης χωροθέτησης δραστηριοτήτων μεταποίησης και στη συγκέντρωσή τους σε οργανωμένες περιοχές. Προκειμένου ωστόσο να προωθηθεί πρέπει να υποβληθούν τα νεότερα στοιχεία που ζητήθηκαν ώστε να τεκμηριωθεί η πρόταση έναντι των αιτιάσεων που είχαν διατυπωθεί από το ΣτΕ κατά την έγκριση του παραπάνω σχεδίου Π.Δ/τος της ΖΟΕ, με την οποία είχε γίνει κατά το παρελθόν προσπάθεια επίλυσης του προβλήματος.
Επειδή τέτοια στοιχεία μέχρι σήμερα δεν έχουν υποβληθεί από τον φορέα (ΕΤΒΑ) ή άλλη εμπλεκόμενη τοπική Υπηρεσία το θέμα εκκρεμεί. 
Η Υφυπουργός
Ρ. ΖΗΣΗ»
28. Στην με αριθμό 9582/19.5.03 ερώτηση της Βουλευτού κ. Μαρίας Δαμανάκης δόθηκε με το υπ? αριθμ. 49053-ΙΗ έγγραφο από τον Υπουργό Εθνικής Παιδείας και Θρησκευμάτων η ακόλουθη απάντηση:
«Απαντώντας στην ερώτηση με αριθμό την οποία κατέθεσε η Βουλευτής κα Μαρία Δαμανάκη και αφορά στο Κέντρο Μαύρης Θάλασσας, σας γνωρίζουμε τα ακόλουθα:
ΤΟ ΥΠΕΠΘ έχει ήδη προωθήσει τις απαραίτητες διαδικασίες για την επιχορήγηση του Κέντρου Μαύρης Θάλασσας με το ποσό των 117.388 ευρώ σύμφωνα με την από 13-10-1999 προγραμματική σύμβαση του Ελληνικού Δημοσίου, τη. Νομαρχιακή. Αυτοδιοίκηση και το Κέντρο Πολιτισμού Θεσσαλονίκης Α.Ε.
Σημειώνεται ότι η επιχορήγηση αυτή προωθήθηκε παρά το γεγονός ότι το Κέντρο Μαύρης Θάλασσας. δεν .έχει καταθέσει τον προγραμματισμό δραστηριοτήτων και τα δικαιολογητικά που απαιτούνται για τη σχετική χρηματοδότηση.
Ο Υπουργός
ΠΕΤΡΟΣ ΕΥΘΥΜΙΟΥ»
29. Στις με αριθμό 9505/15.5.2003 και 9293/12.5.2003 ερωτήσεις των Βουλευτών κυρίων Σταύρου Καλαφάτη και Γεωργίου Καρατζαφέρη δόθηκε με το υπ΄ αριθμ. 2/28508/0022/30.5.03 έγγραφο από τον Υφυπουργό Οικονομίας η ακόλουθη απάντηση:
«Σε απάντηση των αριθμ. 9505/15.5.2003 και 9293/12.5.2003 ερωτήσεων, που κατατέθηκαν στη Βουλή των Ελλήνων από τους Βουλευτές κ. κ. Σ, Καλαφάτη και Γ. Καρατζαφέρη αντίστοιχα, από πλευράς δικής μας αρμοδιότητας, σας πληροφορούμε τα εξής:
1. Σύμφωνα με την παράγραφο 5 του άρθρου 16 του Συντάγματος η ανώτατη εκπαίδευση παρέχεται αποκλειστικά από ιδρύματα που αποτελούν νομικά πρόσωπα δημοσίου δικαίου με πλήρη αυτοδιοίκηση, Οι Στρατιωτικές Σχολές δεν έχουν τη νομική φύση προσώπων δημοσίου δικαίου, δεν απολαμβάνουν πλήρους αυτοδιοίκησης και υπό την έννοια αυτή δεν εμπίπτουν στην παραπάνω συνταγματική διάταξη,
Για το λόγο αυτό άλλωστε, κρίθηκε από το Σ. τ. Ε. (αριθμ. 2136/1991) ότι για τους τακτικούς καθηγητές των στρατιωτικών σχολών δεν έχουν εφαρμογή οι διατάξεις του ν. 1268/1982 (όπως μεταγενέστερα τροποποιήθηκε και ισχύει), με τις οποίες ρυθμίζονται μεταξύ των άλλων, τα θέματα υπηρεσιακής κατάστασης των μελών Διδακτικού Ερευνητικού Προσωπικού (Δ.Ε.Π.) των Ανωτάτων Εκπαιδευτικών Ιδρυμάτων (Α.Ε.Ι.) Επίσης, με την ίδια απόφαση, κρίθηκε ότι οι καθηγητές των στρατιωτικών σχολών δεν τελούν κάτω από τις ίδιες ή όμοιες συνθήκες με τα μέλη Δ.Ε.Π. των ΑΕΙ.
2. Επιπλέον, με το άρθρο 16 του ν. 2530/1997 που καθορίζει την υπηρεσιακή κατάσταση και τις αποδοχές των μελών Δ.Ε.Π. των ΑΕΙ και Εκπαιδευτικού Προσωπικού (Ε.Π.) των Τεχνολογικών Εκπαιδευτικών Ιδρυμάτων (ΤEI), ορίζεται ότι, οι διατάξεις αυτού του νόμου δεν μπορεί να εφαρμοσθούν σε άλλους λειτουργούς ή υπαλλήλους του δημοσίου εν γένει τομέα που τυχόν εξομοιώνονται βαθμολογικά ή μισθολογικά με μέλη Δ.Ε.Π. των ΑΕΙ και Ε.Π. των Τ.Ε.Ι. ή προσφέρουν διδακτικό έργο σε Σχολές που έχουν ισοτιμία με ΑΕΙ ή ΤΕΙ.
3. Συνεπώς, στο βαθμό που οι ερωτώντες βουλευτές, αναφέρονται σε μισθολογική εξομοίωση των διδασκόντων σε στρατιωτικές σχολές με τα μέλη Δ.Ε.Π. των AEI, σας πληροφορούμε ότι τέτοιου είδους εξομοίωση δεν προβλέπεται από το, πρόσφατα αναθεωρημένο, Σύνταγμα, δεν έχει έρεισμα στην μέχρι σήμερα διαμορφωθείσα νομολογία, ούτε εναρμονίζεται με τις κείμενες διατάξεις.
Ο Υφυπουργός
ΓΕΩΡΓΙΟΣ ΦΛΩΡΙΔΗΣ»
30. Στην με αριθμό 9611/20-5-03 ερώτηση του Βουλευτή Σπήλιου Σπηλιωτόπουλου δόθηκε με το υπ΄ αριθμ. 49752/ΙΗ έγγραφο από τον Υπουργό Εθνικής Παιδείας και Θρησκευμάτων η ακόλουθη απάντηση:
«Απαντώντας στην ερώτηση με αριθμό 9611/20-5-03, που κατέθεσε ο Βουλευτής κ. Σπήλιος Π. Σπηλιωτόπουλoς σχετικά με τη συντήρηση του Μητροπολιτικού Ναού Πατρών και του Παλαιού Ι. Ν. Αγίου Ανδρέα, σας γνωρίζουμε ότι σύμφωνα με τις διατάξεις της ισχύουσας Νομοθεσίας, δεν παρέχεται η δυνατότητα εγγραφής πιστώσεων στον προϋπολογισμό του ΥΠΕΠΘ για την αντιμετώπιση των δαπανών αυτών.
Ο Υπουργός
ΠΕΤΡΟΣ ΕΥΘΥΜΙΟΥ»
31. Στην με αριθμό 9553/16.5.03 ερώτηση του Βουλευτή κ. Ανδρέα Μακρυπίδη δόθηκε με το υπ΄ αριθμ. 2/28509/0022 έγγραφο από τον Υφυπουργό Οικονομίας η ακόλουθη απάντηση:
«Σε απάντηση της αρ. 9553/16-5-2003 ερώτησης που κατατέθηκε στη Βουλή των Ελλήνων από τον Βουλευτή Α. Μακρυπίδη, από πλευράς δικής μας αρμοδιότητας, πληροφορούμε την Εθνική Αντιπροσωπεία τα εξής:
1. Η μηνιαία ειδική πρόσθετη παροχή των 176 ? που χορηγήθηκε με το άρθρο 14 του ν.3016/2002, δεν καταβάλλεται στο σύνολο των δημοσίων υπαλλήλων, αλλά μόνο σε εκείνες τις κατηγορίες υπαλλήλων που εκτός από τις αποδοχές του μισθολογίου (ν. 2470/1997) δεν λαμβάνουν καμία άλλη πρόσθετη παροχή ή αποζημίωση εντός ή εκτός προϋπολογισμού.
2. Σε όλους τους εκπαιδευτικούς, εντός του έτους 2002, με τις διατάξεις του Ν. 2986/2002 χορηγήθηκε αύξηση ύψους 26% περίπου στο επίδομα εξωδιδακτικής απασχόλησης. Επιπλέον, με τις διατάξεις του ίδιου νόμου, στα στελέχη Πρωτοβάθμιας και Δευτεροβάθμιας Εκπαίδευσης χορηγείται από 1.7.2002 μηνιαίο επίδομα ειδικής απασχόλησης ύψους 88 έως 235 ? ανάλογα με την θέση ευθύνης που κατέχουν.
3. Τέλος, το επίδομα εξωδιδακτικής απασχόλησης σύμφωνα με τις διατάξεις του άρθρου 8, παρ. 4, του ν. 2470/97, αναπροσαρμόζεται κατ' έτος αυτόματα σύμφωνα με το ποσοστό πληθωρισμού του προηγούμενου έτους, και για το 2003 θα διαμορφωθεί στο ποσό των 228,38 Ευρώ το μήνα.
Ο Υφυπουργός
ΓΕΩΡΓΙΟΣ ΦΛΩΡΙΔΗΣ»)
ΠΡΟΕΔΡΟΣ (Απόστολος Κακλαμάνης): Κύριοι συνάδελφοι, εισερχόμαστε στη συζήτηση των 
ΕΠΙΚΑΙΡΩΝ ΕΡΩΤΗΣΕΩΝ
Επίκαιρες ερωτήσεις πρώτου κύκλου:
Πρώτη είναι η με αριθμό 724/13-6-2003 επίκαιρη ερώτηση του Βουλευτή του Πανελλήνιου Σοσιαλιστικού Κινήματος κ. Παναγιώτη Κρητικού προς τους Υπουργούς Εσωτερικών, Δημόσιας Διοίκησης και Αποκέντρωσης, Τύπου και Μέσων Μαζικής Ενημέρωσης, σχετικώς με την ψήφιση νόμου για την εξασφάλιση της διαφάνειας στις δημοσκοπήσεις. 
Η επίκαιρη ερώτηση του κ. Κρητικού έχει ως εξής:
«Τα τελευταία χρόνια οι δημοσκοπήσεις στη χώρα μας έχουν πάρει τεράστια διάσταση και ανάλογη σημασία. Γιατί με τα προϊόντα τους επηρεάζουν σημαντικά την κοινή γνώμη της χώρας την οποία κανείς δεν ξέρει αν την αποτυπώνουν όταν την «ερευνούν» ή τη διαμορφώνουν.
Και τούτο γιατί η διαδικασία της έρευνας είναι αδιαφανής και γίνεται χωρίς νομοθετικό πλαίσιο. Είναι ανάγκη να υπάρξει το συντομότερο δυνατό το αναγκαίο νομοθετικό πλαίσιο, ώστε με διαφάνεια για όλους να διεξάγεται η έρευνα της κοινής γνώμης. 
Ερωτάται ο κύριος Υπουργός: πότε θα φέρει το σχετικό νόμο για την εξασφάλιση της διαφάνειας στις δημοσκοπήσεις.»
Ο Υφυπουργός Εσωτερικών, Δημόσιας Διοίκησης και Αποκέντρωσης κ. Λάμπρος Παπαδήμας έχει το λόγο. 
ΛΑΜΠΡΟΣ ΠΑΠΑΔΗΜΑΣ (Υφυπουργός Εσωτερικών, Δημόσιας Διοίκησης και Αποκέντρωσης): Ευχαριστώ, κύριε Πρόεδρε. 
Κύριοι συνάδελφοι, η θέσπιση ενός νέου ειδικού και πλήρους νομοθετικού πλαισίου για τις πολιτικές δημοσκοπήσεις που δημοσιοποιούνται στα Μέσα Μαζικής Ενημέρωσης, καθώς και το περιεχόμενο των σχετικών διατάξεων, θα αποτελέσει αντικείμενο διαλόγου με τα κόμματα και με όλους τους εμπλεκόμενους φορείς. Η επεξεργασία αυτού του αναγκαίου πλαισίου πάνω στο οποίο θα αναπτυχθεί ο διάλογος βρίσκεται σε τελικό στάδιο από πλευράς Υπουργείου Τύπου και Μέσων Μαζικής Ενημέρωσης. Σε κάθε περίπτωση, βέβαια, μέχρι να ολοκληρωθεί ο διάλογος και να ψηφιστεί το νέο θεσμικό πλαίσιο, ισχύουν οι διατάξεις που είχαν έρθει σε δικά μας νομοθετήματα: Είναι το άρθρο 6 του ν. 2623/1998 και το άρθρο 30 παράγραφος 6 του ν. 3023/2002. 
Σύμφωνα με τον τελευταίο αυτό νόμο καθορίζονται οι προϋποθέσεις που πρέπει να πληροί οποιαδήποτε δημοσκόπηση που αναφέρεται σε πολιτικά κόμματα, Βουλευτές και υποψηφίους Βουλευτές, ανεξάρτητα από το χρόνο διεξαγωγής της, προκειμένου να δημοσιευθεί στον Τύπο και να ανακοινωθεί στα ραδιοτηλεοπτικά μέσα. 
Αυτές οι προϋποθέσεις είναι: Πρώτον, να αναφέρεται ρητά η εταιρεία που πραγματοποιεί τη δημοσκόπηση. Δεύτερον, να μνημονεύεται εκείνος που παρήγγειλε τη διεξαγωγή της. Τρίτον, να διαλαμβάνεται η ποσόστωση των πληθυσμιακών κατηγοριών βάσει των οποίων διεξήχθη. Τέταρτον, να περιέχει πλήρως τα ερωτήματα που απευθύνθηκαν σε όσους έλαβαν μέρος στη δημοσκόπηση. 
Επιπλέον, στην παράγραφο 6β? του ιδίου άρθρου προβλέπονται και αυστηρότατες ποινές για όσους δεν εφαρμόσουν αυτό το θεσμικό πλαίσιο. Τέλος, στο ν. 2623/98 προβλέπεται η απαγόρευση δημοσιοποίησης κάθε δημοσκόπησης δεκαπέντε μέρες πριν από τις εκλογές. 
Αυτό είναι το θεσμικό πλαίσιο που ισχύει σήμερα. Υπάρχει η δέσμευση. Επανειλημμένα ο Υπουργός Τύπου έχει εκφραστεί στη Βουλή για πολύ σύντομη ολοκλήρωση του πλαισίου πάνω στο οποίο θα αναπτυχθεί ο διάλογος με τα κόμματα, ώστε να διαμορφωθεί ένα νέο και πλήρες θεσμικό πλαίσιο για τον έλεγχο των δημοσκοπήσεων. 
ΠΡΟΕΔΡΟΣ (Απόστολος Κακλαμάνης): Ο κ. Κρητικός έχει το λόγο. 
ΠΑΝΑΓΙΩΤΗΣ Ν. ΚΡΗΤΙΚΟΣ: Κύριε Πρόεδρε, η λειτουργία των δημοσκοπήσεων είναι μια σημαντική δραστηριότητα του ιδιωτικού τομέα, η οποία όμως επηρεάζει βαθύτατα τη δημόσια ζωή του τόπου, όταν αυτή ασκείται στο όνομα της έρευνας της δημόσιας κοινής γνώμης. Γι? αυτό πρέπει να κινείται μέσα σε θεσμικά πλαίσια, πλήρη και επαρκέστατα. 
?κουσα τον κύριο Υπουργό, ο οποίος μνημόνευσε τους ισχύοντες νόμους. Τους γνωρίζω αλλά δεν τους βρίσκω απόλυτα επαρκείς. Χαιρετίζω όμως την πρωτοβουλία του κυρίου Υπουργού με την οποία θα ανοίξει ένας διάλογος με τα κόμματα για να βρεθεί το καταλληλότερο θεσμικό πλαίσιο, ώστε μέσα σε αυτό να λειτουργήσει η ιδιωτική δραστηριότητα, η οποία επαναλαμβάνω αποτελεί ουσιαστική πολιτική λειτουργία και επηρεάζει την πολιτική ζωή του τόπου. Γι αυτό πρέπει να ασκείται μέσα σε πλαίσια διαφάνειας, καθαρότητας και σεβασμού των κειμένων διατάξεων. 
Είναι πράγματι θεσμικός ο νόμος και αφορά στη λειτουργία του πολιτεύματος και τη λειτουργία των θεσμών. Δεν έχει κόστος οικονομικό ούτως ώστε να καθυστερεί κανείς την εισαγωγή και την κατάθεσή του στη Βουλή για συζήτηση και ψήφιση. Έχει κόστος μόνο εφόσον δεν έρχεται, και αυτό το κόστος είναι πολιτικό, θεσμικό και ουσιαστικό. Έπρεπε να έχει έλθει από πολύ νωρίς. 
Η ιδιωτική πρωτοβουλία, στην προκειμένη περίπτωση αυτή η τεχνοκρατική διαδικασία πρέπει να υπακούει στην πολιτική εξουσία. Πρέπει να μπουν τα πλαίσια από την πολιτική εξουσία, ούτως ώστε να γνωρίζουν οι πάντες πώς τίθενται αυτά τα ερωτήματα, πώς εξάγονται τα αποτελέσματα, ποιοι ερωτώνται, πώς ερωτώνται και, εν πάση περιπτώσει, να υπάρχει και η προσβασιμότητα στην έρευνα αυτή από τον οποιονδήποτε πολίτη. Γιατί πολλές φορές μέσα σε αυτή την αδιαφάνεια η λειτουργία των δημοσκοπήσεων, η οποία πρέπει να πω είναι απαραίτητη για το δημόσιο οικονομικό και κοινωνικό βίο της χώρας, πρέπει να ασκείται στο όνομα της πολιτικής λειτουργίας και να υπακούει σε αυτήν. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τελειώνω, κύριε Πρόεδρε. 
Δεν μπορούμε να την αφήσουμε ανέλεγκτη ως τεχνοκρατική δραστηριότητα και να μην την υποτάξουμε στην πολιτική λειτουργία και τα πολιτικά πλαίσια, διότι, επαναλαμβάνω, επηρεάζει βαθύτατα το δημόσιο βίο της χώρας. Δεν ξέρει κανείς αν πράγματι, όπως είπα και στην ερώτησή μου, επιδιώκουν οι δημοσκοπήσεις να αποτυπώσουν την κοινή γνώμη ή να κατασκευάσουν την κοινή γνώμη. Αυτό είναι το ερώτημα. 
Ευχαριστώ, κύριε Πρόεδρε. 
ΠΡΟΕΔΡΟΣ (Απόστολος Κακλαμάνης): Ορίστε, κύριε Υπουργέ. 
ΛΑΜΠΡΟΣ ΠΑΠΑΔΗΜΑΣ (Υφυπουργός Εσωτερικών, Δημόσιας Διοίκησης και Αποκέντρωσης): Κύριε Πρόεδρε, όπως είπα, η Βουλή πάρα πολύ σύντομα θα νομοθετήσει ένα θεσμικό πλαίσιο για τις δημοσκοπήσεις πάνω στις αρχές που ανέφερε ο συνάδελφος. Υπάρχει η δέσμευση. Είναι έτοιμο αυτή τη στιγμή για να ξεκινήσει ο διάλογος και πιστεύω ότι πάρα πολύ σύντομα το νομοθέτημα αυτό θα φθάσει στη Βουλή και θα δοθεί η ευκαιρία και στον ερωτώντα συνάδελφο και σε όλους να εκφράσουν τις απόψεις τους. 
(Στο σημείο αυτό την Προεδρική Έδρα καταλαμβάνει ο Α? Αντιπρόεδρος της Βουλής κ. ΚΩΝΣΤΑΝΤΙΝΟΣ ΓΕΙΤΟΝΑΣ) 
ΠΡΟΕΔΡΕΥΩΝ (Κωνσταντίνος Γείτονας): Θα συζητηθεί τώρα η δεύτερη με αριθμό 718/11-6-2003 επίκαιρη ερώτηση του Βουλευτή της Νέας Δημοκρατίας και πρώην Πρωθυπουργού κ. Κωνσταντίνου Μητσοτάκη προς τον Υπουργό Εσωτερικών, Δημόσιας Διοίκησης και Αποκέντρωσης, σχετικώς με την ανάληψη νομοθετικής πρωτοβουλίας για την επίλυση θεμάτων που εκκρεμούν στο Συμβούλιο της Επικρατείας για τις τελευταίες Δημοτικές Εκλογές. 
Η επίκαιρη ερώτηση του κυρίου συναδέλφου έχει ως εξής:
«Δύο σοβαρά ζητήματα ανέκυψαν μετά τις τελευταίες Δημοτικές Εκλογές:
Πρώτον: Οι παράνομες μετεγγραφές που έγιναν από εν ενεργεία δημάρχους και που βεβαιωμένως σε πολλές περιπτώσεις μπορεί να αλλοίωσαν το εκλογικό αποτέλεσμα και, δεύτερον: Η εμφάνιση εκ των υστέρων «ακύρων» ψηφοδελτίων, τα οποία όμως δεν είχαν αμφισβητηθεί κατά τη διάρκεια της εκλογικής διαδικασίας και που, πιθανότατα, εκ των υστέρων αλλοιώθηκαν.
Τα δύο αυτά καυτά πολιτικά θέματα, που αναπόφευκτα σε πολλές περιπτώσεις προκαλούν οξεία κομματική αντιπαράθεση, εκκρεμούν αυτήν τη στιγμή ενώπιον του Συμβουλίου της Επικρατείας. 
Δεν νομίζει ο κύριος Υπουργός ότι η νομοθετική εξουσία πρέπει να αναλάβει τις ευθύνες της και να δώσει αυτήν την τίμια λύση, προστατεύοντας έτσι και τη δικαιοσύνη και κρατώντας την μακράν από τις κομματικές αντιδικίες;»
Το λόγο έχει ο Υφυπουργός Εσωτερικών, Δημόσιας Διοίκησης και Αποκέντρωσης κ. Παπαδήμας.
ΛΑΜΠΡΟΣ ΠΑΠΑΔΗΜΑΣ (Υφυπουργός Εσωτερικών, Δημόσιας Διοίκησης και Αποκέντρωσης): Κύριε Πρόεδρε, ο αξιότιμος επίτιμος Πρόεδρος της Νέας Δημοκρατίας με την ερώτησή του αυτή καλεί την Κυβέρνηση να προχωρήσει σε κάποια τίμια λύση, χωρίς να αναφέρει ποια είναι αυτή η τίμια λύση. 
Τα δύο θέματα στα οποία εστιάζεται η ερώτηση είναι οι παράνομες μεταδημοτεύσεις και είναι και «σημαδεμένα» -για να το πω απλά- ψηφοδέλτια. Και στα δύο αυτά θέματα η Κυβέρνηση δεν εμπλέκεται στο μεν δεύτερο καθόλου, στο δε πρώτο έμμεσα, μέσω του ελέγχου -που γίνεται από την Περιφέρεια, μετά από πρόκληση- αν κάποια μεταδημότευση είναι παράνομη ή αν υπήρξαν ομαδικές τέτοιες μεταδημοτεύσεις, οπότε ο περιφερειάρχης είναι υποχρεωμένος να διατάξει Ένορκη Διοικητική Εξέταση και ασφαλώς, αν συντρέχει και δόλος, να παραπέμψει την υπόθεση στον εισαγγελέα.
Η μεταδημότευση είναι μία διοικητική πράξη του δημάρχου. Η παράνομη μεταδημότευση είναι παράβαση καθήκοντος του δημάρχου. Υπάρχουν σοβαρότατες ποινές και για το δήμαρχο και για τα στελέχη του δήμου, τα διοικητικά, τα οποία συνέδραμαν σ? αυτήν την παράνομη μεταδημότευση. 
Από πλευράς του το Υπουργείο Εσωτερικών -με αναλυτικές εγκυκλίους, που έχουμε άπειρες φορές στείλει και στους δήμους και στην περιφέρεια- έχει εξηγηθεί ποια είναι η διαδικασία της μεταδημότευσης και πώς μπορούν να διαπιστώσουν οι δήμοι τη διετή παραμονή. Αν κάποιοι δήμαρχοι δεν έχουν επιτελέσει το καθήκον τους, αλλά παρέβησαν το καθήκον τους και αν με δόλο το έχουν κάνει αυτό, ασφαλώς θα τιμωρηθούν και έχουν τιμωρηθεί από τη δικαιοσύνη. Αυτό είναι το ένα θέμα.
Βέβαια, οι μεταδημοτεύσεις μπορεί να απασχολήσουν κάποια στιγμή και τα διοικητικά δικαστήρια, αν υπάρξει προσφυγή για το εκλογικό αποτέλεσμα. Η διαδικασία, λοιπόν, ή κινείται νωρίτερα, πριν από τις εκλογές, με μία προσφυγή στον περιφερειάρχη ή αν κάποιος συνδυασμός διαπιστώσει ότι έγιναν παράνομες μεταδημοτεύσεις και έχασε από αυτό την εκλογή, θα προσφύγει στα διοικητικά δικαστήρια. Ούτε εκεί υπάρχει δυνατότητα παρέμβασης του Υπουργείου Εσωτερικών. 
Το δεύτερο θέμα είναι για τα ψηφοδέλτια τα οποία, από ό,τι λέει ο αξιότιμος Πρόεδρος, εκ των υστέρων διαπιστώθηκε ότι ήταν άκυρα. Προφανώς θα υπήρξε κάποια ένσταση και ψηφοδέλτια που οι εφορευτικές επιτροπές τα είχαν κρίνει έγκυρα, στην εκ των υστέρων εξέτασή τους βρέθηκαν άκυρα ή ισχυρίστηκε ο συνδυασμός αυτός, προσφεύγοντας στη δικαιοσύνη, ότι πρέπει να χαρακτηριστούν άκυρα. Και εκεί το Υπουργείο δεν έχει καμία δουλειά. 
Εγώ περιμένω να ακούσω από τον επίτιμο Πρόεδρο της Νέας Δημοκρατίας ποια είναι η τίμια λύση, στην οποία προτρέπει αυτήν τη στιγμή την Κυβέρνηση και επιφυλάσσομαι στη δευτερολογία μου να δώσω απάντηση. 
ΠΡΟΕΔΡΕΥΩΝ (Κωνσταντίνος Γείτονας): Ο επίτιμος Πρόεδρος της Νέας Δημοκρατίας κ. Κωνσταντίνος Μητσοτάκης έχει το λόγο.
ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Κύριε Πρόεδρε, λυπάμαι διότι η Κυβέρνηση υπεκφεύγει και προσπαθεί να αποφύγει την ευθεία απάντηση. Και αυτό προκύπτει και από το περιεχόμενο της απάντησης του κυρίου Υφυπουργού, αλλά και από την απουσία του κυρίου Υπουργού των Εσωτερικών, με τον οποίον είχα και την ευκαιρία κατ? ιδίαν να συνομιλήσω.
Τα πράγματα, λοιπόν, κύριε Υφυπουργέ, είναι πολύ απλά. Πρώτα απ? όλα, σε ό,τι αφορά τα σημαδεμένα ψηφοδέλτια, το ερώτημά μου είναι όχι ποιος θα κρίνει ένα ψηφοδέλτιο, το οποίο αμφισβητήθηκε την ώρα της κάλπης, αλλά για εκείνα τα ψηφοδέλτια που δεν αμφισβητήθηκαν, κατά τη διάρκεια της εκλογικής διαδικασίας, καθόλου, από κανέναν -διότι προφανώς δεν ήσαν άκυρα- και εκ των υστέρων παρουσιάζονται κατά τρόπο κραυγαλέο άκυρα. Αυτό σημαίνει ότι κάποιος τη νύχτα τα αλλοίωσε. Και αυτό είναι ένα θέμα, το οποίο δεν πρέπει να το αφήσωμεν στη δικαιοσύνη. Πρέπει να το λύσωμεν. 
Η σωστή λύση, στην οποία είχε συμφωνήσει προφορικά και ο κ. Σκανδαλίδης, είναι ότι αυτά τα ψηφοδέλτια, εάν δεν αμφισβητήθηκαν την ώρα της κάλπης, δεν μπορούν εκ των υστέρων να αμφισβητηθούν. Ένα θέμα, λοιπόν, είναι αυτό.
Τώρα, όσον αφορά τις παράνομες μεταδημοτεύσεις, κύριε Υφυπουργέ, το ερώτημα δεν είναι ποιος είναι αρμόδιος να τις ελέγξει. Πράγματι, έτσι είναι η νομοθεσία. Όταν βεβαιωμένως υπάρχουν, βεβαιωμένως με όλες τις διαδικασίες -όπως σε μια περίπτωση στα Χανιά στο Δήμο Νέας Κυδωνίας, εκατόν τριάντα δύο βεβαιωμένες, διακομματικά, παράνομες μεταδημοτεύσεις και υπάρχουν από τα αρμόδια δικαστήρια και καταδίκες ποινικές του δημάρχου δυο φορές για τις παράνομες μεταδημοτεύσεις- αυτά τα ψηφοδέλτια δεν παίζουν κανένα ρόλο στην εκλογή; 
Το λέω αυτό, διότι υπάρχουν εισηγήσεις και αποφάσεις πρωτόδικες, οι οποίες λένε ότι ναι, μεν, υπάρχουν παράνομες μεταδημοτεύσεις, αλλά δεν ξέρουμε τι εψήφισαν αυτοί που παρανόμως μεταδημότευσαν. Μα, ακριβώς επειδή δεν ξέρουμε ποιοι εψήφισαν, πρέπει ακριβώς αυτό να ληφθεί υπόψη και η εκλογή να ακυρωθεί για να ξαναγίνει.
Αυτά τα δύο θέματα εκκρεμούν ενώπιον του Συμβουλίου Επικρατείας. Η δική μου άποψη είναι ότι πρέπει η νομοθετική εξουσία να τα λύσει κατά τον τίμιο τρόπο, που προηγουμένως ανέφερα και που δεν έχει καμία σχέση με καμία κομματική αντιδικία. Να μην αφήσωμεν το Συμβούλιο Επικρατείας, διότι οι δικαστές εμπλέκονται σε κομματικές αντιπαραθέσεις.
Εδώ θέλω να γίνω σαφέστερος, σε ότι αφορά το αρμόδιο τμήμα του Συμβουλίου Επικρατείας. Το Συμβούλιο Επικρατείας ταλαιπωρείται από προαγωγές αντιπροέδρων με βαθιά βουτιά στην επετηρίδα, κάτι που απειλείται να επαναληφθεί και τώρα. Αλλά η γνώμη μου είναι ότι, εάν τελικά δεν το λύσει η νομοθετική εξουσία, η υπόθεση αυτή πρέπει να κριθεί από την ολομέλεια του Συμβουλίου Επικρατείας λόγω της σοβαρότητός της.
ΠΡΟΕΔΡΕΥΩΝ (Κωνσταντίνος Γείτονας): Ο κύριος Υπουργός έχει το λόγο.
ΛΑΜΠΡΟΣ ΠΑΠΑΔΗΜΑΣ (Υφυπουργός Εσωτερικών, Δημόσιας Διοίκησης και Αποκέντρωσης): Λυπάμαι, αλλά πραγματικά ο κ. Μητσοτάκης δεν προσέθεσε τίποτα με αυτά που είπε, ούτε φώτισε καθόλου την εικόνα. 
Ζήτησε από την Κυβέρνηση αυτήν τη στιγμή, εάν κατάλαβα καλά, να νομοθετήσει και να πει ότι τελειώνει η ιστορία της εκλογής στην κάλπη, από τη στιγμή που η εφορευτική επιτροπή θα συντάξει πρακτικό; Εφόσον, λοιπόν, μου λέτε ότι η εφορευτική επιτροπή βρήκε σωστά τα ψηφοδέλτια, εμείς να νομοθετήσουμε ότι έχει τελειώσει η εκλογή; 
ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Όχι, δεν είπα αυτό!
ΛΑΜΠΡΟΣ ΠΑΠΑΔΗΜΑΣ (Υφυπουργός Εσωτερικών, Δημόσιας Διοίκησης και Αποκέντρωσης): Τι είπατε;
ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Είπα ότι μόνο αυτά που επισημάνθησαν θα κριθούν. Όχι τα άλλα! 
ΠΡΟΕΔΡΕΥΩΝ (Κωνσταντίνος Γείτονας): Σας παρακαλώ, κύριε Μητσοτάκη.
ΛΑΜΠΡΟΣ ΠΑΠΑΔΗΜΑΣ (Υφυπουργός Εσωτερικών, Δημόσιας Διοίκησης και Αποκέντρωσης): Αυτό λέω κι εγώ. 
Δηλαδή, αμφισβητούμε τη δυνατότητα που έχει μια μειοψηφία της εφορευτικής επιτροπής, που μπορεί να εντόπισε κάποια άκυρα ψηφοδέλτια και να ενημέρωσε το δικαστικό αντιπρόσωπο -χωρίς να μπορέσει να περάσει η δική της θέση- και να ενημέρωσε και αυτόν που εκπροσωπούσε εκεί μέσα -είτε ήταν κόμμα είτε ήταν συνδυασμός- ότι υπάρχουν άκυρα ψηφοδέλτια και παρ΄ όλα αυτά τα έκρινε νόμιμα η εφορευτική επιτροπή; Θα εμποδίσουμε να υπάρξει διαδικασία προσφυγής στη δικαιοσύνη και διεκδίκηση απονομής του δικαίου; 
Το ξέρετε πάρα πολύ καλά ότι σε όλες τις εκλογικές διαδικασίες ?μα, σε όλες ανεξαιρέτως- υπήρξαν προσφυγές -είτε αφορούσαν εθνικές εκλογές είτε αφορούσαν δημοτικές και νομαρχιακές εκλογές- και εκ των υστέρων ακυρώθηκαν ψηφοδέλτια, τα οποία προηγουμένως είχαν βρεθεί έγκυρα. Δεν είναι κάτι πρωτοφανές αυτό!
ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Ότι δεν υπήρξε καμία αμφισβήτηση. Αυτό είπα εγώ.
ΛΑΜΠΡΟΣ ΠΑΠΑΔΗΜΑΣ (Υφυπουργός Εσωτερικών, Δημόσιας Διοίκησης και Αποκέντρωσης): Κύριε Πρόεδρε, δεν υπάρχει καμία εκλογή στην οποία να μην έχουν παρατηρηθεί προσφυγές στη δικαιοσύνη γι΄ αυτόν το λόγο. 
Ως προς το άλλο θέμα που είπατε, όταν ο περιφερειάρχης ή η δικαιοσύνη πολύ περισσότερο θεωρήσει κάποιες μεταδημοτεύσεις ότι δεν ήταν σύννομες, αυτόματα στο ληξιαρχείο διαγράφονται οι μεταδηματεύσαντες και πηγαίνουν στον προηγούμενο δήμο. Επειδή, στην ερώτησή σας δεν αναφέρατε κάποιο συγκεκριμένο δήμο, δεν μπορώ να σας δώσω στοιχεία αυτήν τη στιγμή για το τι έχει γίνει. Ευχαρίστως αν θέλετε να επανέλθετε και να μου αναφέρετε για ποιο δήμο ενδιαφέρεσθε, να σας δώσω λεπτομερή στοιχεία. 
Θέλω να σας πω, όμως, ότι το δικαστήριο πολλές φορές έχει βγάλει αποφάσεις γι? αυτές τις άκυρες μεταδημοτεύσεις. Στη μία περίπτωση όταν ο αριθμός των μεταδημοτευσάντων ?.
ΠΡΟΕΔΡΕΥΩΝ (Κωνσταντίνος Γείτονας): Ολοκληρώστε, κύριε Υπουργέ. 
ΛΑΜΠΡΟΣ ΠΑΠΑΔΗΜΑΣ (Υφυπουργός Εσωτερικών, Δημόσιας Διοίκησης και Αποκέντρωσης): ?ακύρως ήταν μεγαλύτερος από τη διαφορά η οποία υπήρχε μεταξύ των δύο συνδυασμών, έδινε στο δεύτερο συνδυασμό τη δημαρχία. 
ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Όχι, να επαναληφθεί η εκλογή. 
ΛΑΜΠΡΟΣ ΠΑΠΑΔΗΜΑΣ (Υφυπουργός Εσωτερικών, Δημόσιας Διοίκησης και Αποκέντρωσης): Έχετε απολύτως δίκιο. Είναι και η εκλογή, αλλά θα σας φέρω νομολογία να δείτε ότι έχει δώσει και σε εκείνον ο οποίος διεκδικούσε να πάρει το δήμο. 
ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Να το λύσει η Βουλή. Να μην αφήσουμε τη δικαιοσύνη να παραπαίει. 
ΛΑΜΠΡΟΣ ΠΑΠΑΔΗΜΑΣ (Υφυπουργός Εσωτερικών, Δημόσιας Διοίκησης και Αποκέντρωσης): Είναι δυνατόν να μην αποφασίζει η δικαιοσύνη σε αυτό?
ΠΡΟΕΔΡΕΥΩΝ (Κωνσταντίνος Γείτονας): Ολοκληρώστε, κύριε Υπουργέ, δεν έχετε άλλο χρόνο στη διάθεσή σας. 
ΛΑΜΠΡΟΣ ΠΑΠΑΔΗΜΑΣ (Υφυπουργός Εσωτερικών, Δημόσιας Διοίκησης και Αποκέντρωσης): ?όταν σας λέω ότι η ίδια η δικαιοσύνη έχει βγάλει διάφορες αποφάσεις. Δεν είναι μία η απόφαση. 
ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Λοιπόν, να το λύσει η Βουλή. 
ΠΡΟΕΔΡΕΥΩΝ (Κωνσταντίνος Γείτονας): Είναι σαφές ότι παραμένουν οι διαφορετικές απόψεις. 
Η τρίτη επίκαιρη ερώτηση με αριθμό 728/17.6.2003 του Βουλευτή του Κομμουνιστικού Κόμματος Ελλάδας και Ε? Αντιπροέδρου της Βουλής κ. Παναγιώτη Κοσιώνη προς τον Υπουργό Εργασίας και Κοινωνικών Ασφαλίσεων, σχετικώς με την επαναπρόσληψη απολυθέντος συνδικαλιστικού στελέχους από την Επιχείρηση Καζίνο Λουτρακίου ΑΤΕ Club Hotel Casino A.E., λόγω κωλύματος του Υπουργού δεν θα συζητηθεί και διαγράφεται. 
Επίσης, η τέταρτη επίκαιρη ερώτηση με αριθμό 726/17.6.2003 της Βουλευτού του Συνασπισμού της Αριστεράς των Κινημάτων και της Οικολογίας κ. Μαρίας Δαμανάκη προς τον Υπουργό Γεωργίας, σχετικώς με την ένταξη του Ποικίλου Όρους στα σχέδια κτηματογράφησης της Αττικής, στα πλαίσια σύνταξης του Εθνικού Κτηματολογίου, λόγω κωλύματος του Υπουργού δεν θα συζητηθεί και διαγράφεται. 
Εισερχόμαστε στις επίκαιρες ερωτήσεις δεύτερου κύκλου. 
Η πρώτη επίκαιρη ερώτηση με αριθμό 720/11.6.2003 της Βουλευτού του Πανελλήνιου Σοσιαλιστικού Κινήματος κ. Ελένης Ανουσάκη προς τον Υπουργό Δημόσιας Τάξης, σχετικώς με την τήρηση της Αρχής της ισότητας στην προκήρυξη του Υπουργείου για την εισαγωγή γυναικών στις Σχολές της Αστυνομίας, λόγω κωλύματος του Υπουργού δεν θα συζητηθεί και διαγράφεται. 
Μπορείτε, κυρία συνάδελφε, να την επανακαταθέσετε. ?λλωστε δεν αφορά θέμα που θα χάσει την επικαιρότητά του. 
Δεύτερη είναι η με αριθμό 719/11.6.2003 επίκαιρη ερώτηση του Βουλευτή της Νέας Δημοκρατίας κ. Παναγιώτη Μελά προς τον Υπουργό Εθνικής Παιδείας και Θρησκευμάτων, σχετικώς με την επίσπευση καταλογισμού ευθυνών στη Διευθύντρια του Διαπανεπιστημιακού Κέντρου Αναγνώρισης Τίτλων Σπουδών της Αλλοδαπής (ΔΙΚΑΤΣΑ). 
Η επίκαιρη ερώτηση του κυρίου συναδέλφου έχει ως εξής:
«Με μεγάλη καθυστέρηση γίνεται η διάνοιξη του αποστήματος που λέγεται ΔΙΚΑΤΣΑ και έχει ταλαιπωρήσει χιλιάδες παιδιά και τις οικογένειές τους. Αν μας είχε ακούσει ο κύριος Υπουργός Παιδείας, η κάθαρση θα είχε γίνει πολύ νωρίτερα. 
Στις επανειλημμένες ερωτήσεις, που έχω καταθέσει από 23/10/2002 μέχρι 30/1/2003, ο κύριος Υπουργός προσπαθούσε πεισματικά να προστατεύσει τη Διευθύντρια κ. Ι. Ευσταθίου, υποβαθμίζοντας ή παρακάμπτοντας τις ευθύνες της. 
Μετά ταύτα ερωτάται ο αρμόδιος Υπουργός:
Γιατί δεν έλαβε υπόψη του τις καταγγελίες μας που έγιναν στο παρελθόν για σκάνδαλα και παρανομίες της κ. Ι. Ευσταθίου αλλά την άφησε πανίσχυρη στη θέση της;». 
Θα απαντήσει ο Υπουργός Εθνικής Παιδείας και Θρησκευμάτων κ. Πέτρος Ευθυμίου. 
Ορίστε, κύριε Υπουργέ έχετε το λόγο.
ΠΕΤΡΟΣ ΕΥΘΥΜΙΟΥ (Υπουργός Εθνικής Παιδείας και Θρησκευμάτων): Κύριε Πρόεδρε, το ΔΙΚΑΤΣΑ όπως είχαμε τονίσει εγκαίρως, από το 1979 που ιδρύθηκε και λειτουργούσε με τον ίδιο ακριβώς νόμο που η Νέα Δημοκρατία ψήφισε αναλλοίωτα, περιβαλλόταν πάντα από μία σκιά καχυποψίας από διαρκείς καταγγελίες για την ύπαρξη κυκλωμάτων και συναλλαγής. Αλλά από τη φύση των εξετάσεων του ΔΙΚΑΤΣΑ όπως τις προέβλεπε ο νόμος του 1979 δεν ήταν δυνατόν να εντοπισθεί η φύση αυτών των παρανομιών και η μορφή των κυκλωμάτων που τις πραγματοποιούσε. 
Το πρώτον, επιχειρήσαμε το 2001 αλλαγή στον τρόπο λειτουργίας του ΔΙΚΑΤΣΑ ?στην ουσία δηλαδή του νόμου που εσείς, κύριε Μελά, είχατε ψηφίσει το 1979 και παρέμενε αναλλοίωτος- και η Νέα Δημοκρατία αρνήθηκε τη συζήτηση και την ψήφιση, έτσι ώστε να ψηφίσουμε την αλλαγή του τρόπου εξετάσεων που ήταν το «κλειδί», για να διαμορφώνονται οι «σκιές» και να δίνεται η δυνατότητα ανάπτυξης κυκλωμάτων. 
Ψηφίστηκε, λοιπόν, σ? αυτήν την Αίθουσα μόνο με την ψήφο του ΠΑΣΟΚ η αλλαγή των εξετάσεων, η επιβολή τρόπου πανελλαδικών εξετάσεων με κλειστά γραπτά, που δίδονται και γράφονται σε επτά ιατρικές σχολές της χώρας, ανακατανέμονται και διορθώνονται αλλού, έτσι ώστε να μην υπάρχει καμία περίπτωση παρεμβολής οποιουδήποτε τρόπου συναλλαγής.
Δεν είναι, λοιπόν, τυχαίο ότι μόλις επιβάλαμε το νέο σύστημα υπήρξε στις 5 Αυγούστου του 2002, τρεις μήνες δηλαδή μετά την πραγματοποίηση των πρώτων εξετάσεων, η διάρρηξη στο ΔΙΚΑΤΣΑ, η οποία έγινε επιστημονικά από σπείρα έμπειρων διαρρηκτών κατά την Αστυνομία, διότι ναι μεν διέρρηξαν το πρώτο με τον κωδικό, τον οποίο διέθετε η διευθύντρια και άλλοι τρεις υπάλληλοι, αλλά την κλειδαριά υψίστης ασφαλείας του διοικητικού συμβουλίου τη διέρρηξαν με απόλυτα επαγγελματικό τρόπο.
(Στο σημείο αυτό κτυπάει το προειδοποιητικό κουδούνι λήξεως του χρόνου ομιλίας του Υπουργού Εθνικής Παιδείας και Θρησκευμάτων κ. Πέτρου Ευθυμίου)
Επανήλθε το κύκλωμα τώρα, εντοπίστηκε και συγκεκριμένα πλέον προχωρήσαμε αποφασιστικά στον καταλογισμό ευθυνών εκεί, όπου προέκυψαν. Με απόφασή μου, ετέθη η κ. Ευσταθίου εκτός υπηρεσίας και παραπέμπεται στο πειθαρχικό συμβούλιο για βαρέα πειθαρχικά παραπτώματα στην υπηρεσία, διότι ήταν υπεύθυνη για τριάντα δύο γραπτά, τα οποία είχε εντολή του διοικητικού συμβουλίου να διαφυλάξει. Έντεκα εξ αυτών ακόμα δεν έχουν εντοπιστεί, ενώ τα άλλα ευρέθησαν με επιμονή του Προέδρου του Διοικητικού Συμβουλίου κ. Λεοντάκη και του αρμόδιου καθηγητή της Ιατρικής, του κ. Κωστάκη, σε απολύτως παραδόξους χώρους, κάτω από βαριά έπιπλα και όγκους βιβλίων.
Έτσι χάρη στην αλλαγή του συστήματος, μόλις μπορέσαμε να εντοπίσουμε συγκεκριμένα πού υπάρχει πρόβλημα, κινήσαμε όλους τους μηχανισμούς και της πειθαρχικής και της ποινικής διαδικασίας.
(Στο σημείο αυτό κτυπάει το κουδούνι λήξεως του χρόνου ομιλίας του Υπουργού Εθνικής Παιδείας και Θρησκευμάτων κ. Πέτρου Ευθυμίου)
Επομένως, κύριε Μελά, έτσι δρα αποφασιστικά και υπεύθυνα μία κυβέρνηση στην αλλαγή των συστημάτων που παράγουν τη διαφθορά και στην τιμωρία των προσώπων ?όποια και αν είναι και όπου και αν βρίσκονται- που την υπηρετούν.
ΒΑΣΙΛΗΣ ΚΕΔΙΚΟΓΛΟΥ: Δεν είστε πειστικός, κύριε Υπουργέ.
ΠΡΟΕΔΡΕΥΩΝ (Κωνσταντίνος Γείτονας): Κύριε Κεδίκογλου, δεν έχετε το λόγο. Δεν θα απαντήσετε εσείς στον κύριο Υπουργό. Ο ερωτών θα απαντήσει.
ΒΑΣΙΛΗΣ ΚΕΔΙΚΟΓΛΟΥ: Τα χαρτιά κάποιος τα παραλαμβάνει και τα παραδίδει, κύριε Υπουργέ.
ΠΡΟΕΔΡΕΥΩΝ (Κωνσταντίνος Γείτονας): Σας παρακαλώ, κύριε Κεδίκογλου. Νομίζω ότι αυτό είναι υπερβολή, είναι καταχρηστική συμπεριφορά.
ΒΑΣΙΛΗΣ ΚΕΔΙΚΟΓΛΟΥ: Κατάχρηση είναι; Δεν κατάλαβα. Τι είναι εδώ, νεκροταφείο;
ΠΡΟΕΔΡΕΥΩΝ (Κωνσταντίνος Γείτονας): Είναι κατάχρηση του καλώς εννοούμενου δικαιώματος να παίρνετε το λόγο.
ΒΑΣΙΛΗΣ ΚΕΔΙΚΟΓΛΟΥ: Δεν απαγορεύονται οι διακοπές.
ΠΡΟΕΔΡΕΥΩΝ (Κωνσταντίνος Γείτονας): Κύριε Κεδίκογλου, μας δεσμεύει όλους ο Κανονισμός.
Ο κ. Μελάς έχει το λόγο.
ΠΑΝΑΓΙΩΤΗΣ ΜΕΛΑΣ: Κύριε Πρόεδρε, δεν με ικανοποίησε καθόλου η απάντηση του κυρίου Υπουργού και δεν πρέπει να επαίρεται, να καυχάται, διότι προκάλεσε κάθαρση στο ΔΙΚΑΤΣΑ, με το να θέσει τη διευθύντρια σε διαθεσιμότητα, εκτός υπηρεσίας.
Το «απόστημα» -το επαναλαμβάνω- που λέγεται ΔΙΚΑΤΣΑ, διογκώθηκε με τον καιρό και άνοιξε μόνο του. Αυτό το λέω, διότι από εξαμήνου, δηλαδή από 23 Οκτωβρίου 2002 μέχρι 30 Ιανουαρίου 2003, έχω καταθέσει τέσσερις ερωτήσεις, εκ των οποίων η μία επίκαιρη. Με τις απαντήσεις του ο κύριος Υπουργός μου έδινε κάθε φορά την εντύπωση ότι δημιουργούσε μία ασπίδα προστασίας γύρω από το ΔΙΚΑΤΣΑ και γύρω από τη διευθύντρια, ένα τείχος μπετόν θα έλεγα, με αποτέλεσμα να μην έχει συμβεί τίποτα επί έξι μήνες και να έχουν ταλαιπωρηθεί χιλιάδες παιδιά και οι οικογένειές τους.
Κύριε Υπουργέ, γιατί δεν θέσατε τη διευθύντρια σε διαθεσιμότητα, όταν με τον προσωπικό και απόρρητο κωδικό της απενεργοποίησαν το συναγερμό του κτιρίου και μπήκαν οι διαρρήκτες στο κτήριο του ΔΙΚΑΤΣΑ γνωρίζοντας μετά πάσης λεπτομερείας πού θα πάνε, προκειμένου να πάρουν τα εννιακόσια τριάντα γραπτά;
Είπατε τότε ότι τον κωδικό της τον γνώριζαν και δύο άλλες κυρίες, η κ. Βλάχου και η κ. Νικολάου.
Αυτές, όμως, πρέπει να ξέρετε ότι ήσαν του άμεσου περιβάλλοντος και θα έλεγα τη λαϊκή έκφραση ότι ήταν «κολλητές» της διευθύντριας.
Κύριε Υπουργέ, σας ρώτησα γιατί δεν κάνατε ΕΔΕ. Εσείς μου απαντήσατε ότι έχει μπει η Αστυνομία και κάνει προανάκριση.
Σας ρωτώ τώρα: Δέκα μήνες μετά, πού βρίσκεται η προανάκριση της Αστυνομίας; Εγώ προσπάθησα κατ? επανάληψη να μάθω. Δεν ξέρω αν εσείς γνωρίζετε, αλλά εγώ δεν γνωρίζω.
Κύριε Υπουργέ, όταν σας είχα ρώτησα πώς η κόρη της διευθύντριας τοποθετήθηκε στην επιτήρηση, στην αποσφράγιση, στην καταγραφή και στην έκδοση των αποτελεσμάτων, μου απαντήσατε ότι αυτό συνέβη, διότι το ΔΙΚΑΤΣΑ δεν είχε υπαλλήλους. Όμως η κόρη της διευθύντριας δεν έχει καμία σχέση ούτε με το ΔΙΚΑΤΣΑ ούτε με το Υπουργείο. 
Συνεπώς επειδή υπήρχε έλλειψη υπαλλήλου, πήρε η διευθύντρια την κόρη της; Έτσι, λειτουργούν οι δημόσιες υπηρεσίες, όταν λείπουν οι υπάλληλοι; Ο κάθε διευθυντής, σε πολύ ευαίσθητη θέση, μπορεί να παίρνει την κόρη του ή το συγγενή του;
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Κύριε Πρόεδρε, τελειώνω με το εξής, το οποίο πρέπει να το προσέξετε πάρα πολύ. Κύριε Πρόεδρε, κυκλοφορεί στο ΔΙΚΑΤΣΑ ότι η κ. Ευσταθίου σε δεκαπέντε ημέρες θα είναι και πάλι στη θέση της. Αν συμβεί αυτό, τότε σημαίνει ότι είτε η διευθύντρια είναι ισχυρότερη από εσάς είτε εσείς φαινομενικά μιλάτε για την κάθαρση του ΔΙΚΑΤΣΑ, αλλά στην πραγματικότητα δεν τη θέλετε. Εγώ θα παρακολουθήσω με προσοχή τι θα γίνει από εδώ και πέρα.
ΒΑΣΙΛΗΣ ΚΕΔΙΚΟΓΛΟΥ: Τα γραπτά είναι υλικό και το υλικό απογράφεται ανά πάσα στιγμή.
ΠΡΟΕΔΡΕΥΩΝ (Κωνσταντίνος Γείτονας): Κύριε Κεδίκογλου, σας παρακαλώ πολύ!
Το λόγο έχει ο κύριος Υπουργός.
ΠΕΤΡΟΣ ΕΥΘΥΜΙΟΥ (Υπουργός Εθνικής Παιδείας και Θρησκευμάτων): Κυρίες και κύριοι Βουλευτές, χάρη σε μία νομοθετική αλλαγή καταφέραμε ότι επί χρόνια ήταν μία περιρρέουσα ατμόσφαιρα φημολογιών και δηλητηριασμού της δημόσιας ζωής να εντοπιστεί ως πρόβλημα και να είμαστε ακριβώς πάνω στον πυρήνα του αποστήματος. 
Αυτό το έπραξε αυτή η Κυβέρνηση. Το έκανε με ρήξη, με τόλμη και όχι με τη σύμφωνη γνώμη των σημερινών ελεγκτών της. Αυτό που συμβαίνει, είναι ότι τώρα βρίσκεται στα χέρια της δικαιοσύνης και της ανάκρισης όλη η υπόθεση με όλα τα στοιχεία. Όπου εντοπίστηκαν συγκεκριμένες συμπεριφορές, έχουν ήδη ληφθεί όλα τα μέτρα, με πλήρη τρόπο, διότι έθεσα σε αναστολή καθηκόντων την κυρία διευθύντρια και παραπέμπεται στο πειθαρχικό και υπηρεσιακό συμβούλιο για τα δέοντα.
Κύριε Μελά, ζείτε διαρκώς με φημολογίες, αλλά η αλήθεια της ζωής είναι τα συγκεκριμένα μέτρα, οι συγκεκριμένες πρακτικές και δράσεις οι οποίες οδηγούν σε αποτέλεσμα. Αυτό συμβαίνει τώρα και στο ΔΙΚΑΤΣΑ σε πλήρη εξέλιξη της δικαστικής και αστυνομικής έρευνας.
Επανειλημμένα σας έχω πει ότι εγώ δεν δέχομαι, εκτός αν εσείς μπορείτε να το πείτε, ότι οι αστυνομικές και δικαστικές αρχές, που ερευνούσαν την υπόθεση της κλοπής, της διάρρηξης και της καταστροφής των γραπτών, υπακούουν σε κάποιο σύστημα διαφθοράς.
ΠΑΝΑΓΙΩΤΗΣ ΜΕΛΑΣ: Κύριε Υπουργέ, έχουν περάσει δέκα μήνες.
ΠΕΤΡΟΣ ΕΥΘΥΜΙΟΥ (Υπουργός Εθνικής Παιδείας και Θρησκευμάτων): Σας είπα ότι οι άνθρωποι, δικαστικοί και αστυνομικοί, ευρέθησαν προ οργανωμένης επαγγελματικής σπείρας.
ΠΡΟΕΔΡΕΥΩΝ (Κωνσταντίνος Γείτονας): Κύριε Μελά, σας παρακαλώ να μη διακόπτετε τον κύριο Υπουργό.
ΠΑΝΑΓΙΩΤΗΣ ΜΕΛΑΣ: Κύριε Πρόεδρε, με συγχωρείτε, αλλά δεν πρέπει να γνωρίζουμε;
ΠΕΤΡΟΣ ΕΥΘΥΜΙΟΥ (Υπουργός Εθνικής Παιδείας και Θρησκευμάτων): Δηλαδή, κύριε Μελά, είναι κομμάτι της διαφθοράς οι αστυνομικές και οι δικαστικές αρχές; 
ΠΑΝΑΓΙΩΤΗΣ ΜΕΛΑΣ: Κύριε Υπουργέ, έχουν περάσει δέκα μήνες και πρέπει να γνωρίζουμε τι συνέβη.
ΠΕΤΡΟΣ ΕΥΘΥΜΙΟΥ (Υπουργός Εθνικής Παιδείας και Θρησκευμάτων): Εσείς από πού αντλείτε αυτό το βάρος των καταγγελιών στο σύνολο του δικαστικού, αστυνομικού και πολιτικού κόσμου; Τι σας νομιμοποιεί;
ΠΑΝΑΓΙΩΤΗΣ ΜΕΛΑΣ: Απλούστατα θέλω να ξέρω. Αν δεν πρέπει να γνωρίζουμε, να μας το πείτε. Θέλουμε να μας πείτε πού βρίσκεται η προανάκριση.
ΠΡΟΕΔΡΕΥΩΝ (Κωνσταντίνος Γείτονας): Κύριε συνάδελφε, σας παρακαλώ πολύ!
ΠΕΤΡΟΣ ΕΥΘΥΜΙΟΥ (Υπουργός Εθνικής Παιδείας και Θρησκευμάτων): Σας επαναλαμβάνω, λοιπόν, ότι οι αστυνομικές και δικαστικές αρχές έχουν επιληφθεί με όλο το βάρος και την ένταση, αλλά και με την πλήρη επικουρία των υπηρεσιών του Υπουργείου και εμού προσωπικώς.
ΠΑΝΑΓΙΩΤΗΣ ΜΕΛΑΣ: Δέκα μήνες έχουν περάσει και δεν γνωρίζουμε τίποτε.
ΠΡΟΕΔΡΕΥΩΝ (Κωνσταντίνος Γείτονας): Κύριε Μελά, δεν έχετε άλλο χρόνο.
ΠΑΝΑΓΙΩΤΗΣ ΜΕΛΑΣ: Πείτε μας πού βρίσκεται η προανάκριση.
ΠΡΟΕΔΡΕΥΩΝ (Κωνσταντίνος Γείτονας): Σας παρακαλώ, κύριε Μελά! Δεν καταλαβαίνω, γιατί αυτοί οι υψηλοί τόνοι, για ένα τόσο σοβαρό θέμα που έπρεπε να συζητείται νηφάλια. Έχει διαμορφώσει η Αίθουσα άποψη από όσα λέγονται.
ΠΑΝΑΓΙΩΤΗΣ ΜΕΛΑΣ: Πρέπει να μάθουμε που βρίσκεται η προανάκριση.
ΠΡΟΕΔΡΕΥΩΝ (Κωνσταντίνος Γείτονας): Παρακαλώ, να μη γράφεται καμία διακοπή στα Πρακτικά από εδώ και πέρα.
Η με αριθμό 729/17-6-2003 επίκαιρη ερώτηση του Βουλευτή του Κομμουνιστικού Κόμματος Ελλάδος κ. Γεωργίου Χουρμουζιάδη, προς τους Υπουργούς Τύπου και Μέσων Μαζικής Ενημέρωσης, Εθνικής Παιδείας και Θρησκευμάτων, σχετικώς με τη χρησιμοποίηση ανηλίκων παιδιών, σε διαφημίσεις προϊόντων, δεν θα συζητηθεί λόγω κωλύματος του κυρίου Υπουργού και διαγράφεται. 
Κυρίες και κύριοι συνάδελφοι, ολοκληρώθηκε η συζήτηση των επικαίρων ερωτήσεων και πριν εισέλθουμε στην ημερήσια διάταξη της νομοθετικής εργασίας, θα διακόψουμε για λίγα λεπτά.
(ΔΙΑΚΟΠΗ)
(ΜΕΤΑ ΤΗ ΔΙΑΚΟΠΗ)
ΠΡΟΕΔΡΕΥΩΝ (Κωνσταντίνος Γείτονας): Επαναλαμβάνεται η διακοπείσα συνεδρίαση.
Εισερχόμαστε στην ημερήσια διάταξη της 
ΝΟΜΟΘΕΤΙΚΗΣ ΕΡΓΑΣΙΑΣ
Συνέχιση της συζήτησης των σχεδίων νόμων του Υπουργείου Οικονομίας και Οικονομικών: α) «Κύρωση του Απολογισμού του Κράτους οικονομικού έτους 2001, β) «Κύρωση του Ισολογισμού του Κράτους οικονομικού έτους 2001».
Το λόγο έχει ο κ. Αρσένης.
ΓΕΡΑΣΙΜΟΣ ΑΡΣΕΝΗΣ: Κύριοι συνάδελφοι, χθες και σήμερα εδώ στη Βουλή εγκαινιάζουμε μια νέα διαδικασία κύρωσης του γενικού ισολογισμού του κράτους και του απολογισμού. 
Πιστεύω ότι είναι μια κορυφαία διαδικασία που προσεγγίζει την πολιτική σημασία της έγκρισης και της ψήφισης του προϋπολογισμού. Φοβάμαι ότι η σημασία αυτή δεν έχει γίνει κατανοητή στο Σώμα και αυτό φαίνεται και από τη σχετικά πενιχρή παρουσία συναδέλφων σήμερα στην Αίθουσα. 
Λυπάμαι ιδιαίτερα γιατί η Νέα Δημοκρατία αποφάσισε να αποχωρήσει απ΄ αυτήν τη συζήτηση. Συμμερίζομαι την άποψή της ότι η έγκαιρη κατάθεση της ετήσιας έκθεσης του Ελεγκτικού Συνεδρίου θα ήταν ένα πολύ χρήσιμο εργαλείο στις εργασίες της ειδικής επιτροπής, αλλά αυτό δεν μπορεί να σταθεί εμπόδιο στις εργασίες και της επιτροπής και της Ολομέλειας. ?λλωστε στην επιτροπή κάναμε, πιστεύω, σοβαρή δουλειά χωρίς τη βοήθεια αυτής της έκθεσης. 
Θα πρέπει ως Ολομέλεια να ζητήσουμε από το Ελεγκτικό Συνέδριο, του λοιπού, να καταθέτει εγκαίρως την ετήσια έκθεση, έτσι που να μπορούμε να αντλούμε στοιχεία απ? αυτήν την έκθεση στην εκπόνηση του δικού μας πορίσματος.
Θα είχα πολλά σχόλια να κάνω πάνω στις παρατηρήσεις του εισηγητή της Νέας Δημοκρατίας. Θέλω να πω σ? αυτό το σημείο ότι από τεχνική άποψη, αν και δε συμφωνώ με τα πολιτικά συμπεράσματα, ο κ. Ρεγκούζας έχει κάνει μία άψογη προετοιμασία. Νομίζω ότι, αν ήταν παρών, θα είχαμε ένα γόνιμο διάλογο ανάμεσα στα ερωτήματα που ο ίδιος έχει θέσει, στις απαντήσεις που έχει δώσει το Υπουργείο Οικονομικών και στις δικές μας απόψεις. Δεν το βρίσκω, λοιπόν, σκόπιμο να μπω σε αυτό το θέμα αν και αυτή ήταν η πρόθεσή μου. 
Θέλω γενικά να πω ότι η εισήγηση του κ. Μαντέλη με καλύπτει πλήρως και δε χρειάζεται να επαναλάβω αυτά τα οποία λεπτομερώς έχει εκθέσει ο ίδιος. 
Θέλω μόνο να περιοριστώ σε τέσσερα θέματα, τα οποία θεωρώ σημαντικά και να κάνω αντίστοιχα τέσσερις προτάσεις, για να βελτιωθεί η διαδικασία της κύρωσης του απολογισμού και του ισολογισμού στα επόμενα έτη.
Το πρώτο θέμα που θέλω να θίξω αφορά στις εργασίες της ειδικής επιτροπής. Έχω συμμετάσχει σε πολλές επιτροπές του Κοινοβουλίου. Πρέπει να πω ότι το τεχνικό επίπεδο των συζητήσεων στην ειδική επιτροπή ήταν ιδιαίτερα υψηλό, ότι όλοι οι συνάδελφοι δούλεψαν σκληρά, χωρίς καμία τεχνική στήριξη. Νομίζω, όμως, ότι όλες οι εισηγήσεις χαρακτηρίζονται από ιδιαίτερα υψηλών προδιαγραφών τεχνικές προσεγγίσεις σ? ένα πολύ δύσκολο θέμα. 
Όμως, δεν μπορούμε να συνεχίσουμε να λειτουργούμε έτσι. Είναι απαραίτητο και αναγκαίο η επιτροπή αυτή να έχει τεχνική στήριξη από εμπειρογνώμονες. 
Γνωρίζω τις ανησυχίες του Προέδρου της Βουλής ότι αυτό μπορεί να δημιουργήσει προηγούμενο για τεχνικές γραμματείες και στις άλλες επιτροπές. Όμως, αυτή η επιτροπή είναι κάτι ξεχωριστό. ?λλωστε, είναι ειδική επιτροπή. Χρειαζόμαστε ?και επανέρχομαι σ? αυτό το αίτημα- δύο ή τρεις εμπειρογνώμονες οι οποίοι θα παρακολουθούν τις εργασίες της ειδικής επιτροπής και θα βοηθούν τα μέλη της στη διερεύνηση των θεμάτων που προκύπτουν. Τα μέλη αυτά, οι εμπειρογνώμονες αυτοί, μπορούν να ενταχθούν διοικητικά, αν ο Πρόεδρος της Βουλής το επιθυμεί, στην Επιστημονική Επιτροπή της Βουλής, αλλά πρέπει να είναι στη διάθεση του Προέδρου και των μελών της ειδικής επιτροπής, για να μπορέσουμε να προχωρήσουμε στο έργο μας. Δεν μπορεί η τεχνική αυτή στήριξη να έρχεται μόνο από το Γενικό Λογιστήριο του Κράτους, γιατί στο κάτω-κάτω το Γενικό Λογιστήριο του Κράτους είναι ένας ελεγχόμενος οργανισμός από την επιτροπή. Η επιτροπή χρειάζεται να έχει τους δικούς της εμπειρογνώμονες για να διερευνήσουν τεχνικά θέματα.
Επίσης, όσον αφορά τις εργασίες της επιτροπής, δεν μπορεί να ολοκληρωθεί συζήτηση εις βάθος σε δύο ή τρεις συνεδριάσεις της επιτροπής. Η επιτροπή αυτή πρέπει να συνεδριάζει τακτικά, κάθε μήνα, και να παρακολουθεί την εξέλιξη των δαπανών, να κάνει τις παρατηρήσεις της και να έχει όσες συνεδριάσεις χρειάζονται για να επιτελεί το έργο της αποτελεσματικά.
Και θα χρειαστεί η Επιτροπή να βγάλει ένα προσωρινό πόρισμα, έναν προσωρινό απολογισμό μετά από έξι μήνες εκτέλεσης του προϋπολογισμού και να καταθέσει αυτό το πόρισμα στην Ολομέλεια της Βουλής πριν από τις θερινές διακοπές, για να δούμε αν η εξέλιξη των δαπανών γίνεται σύμφωνα με τον προϋπολογισμό και αν υπάρχουν υπερβάσεις να κατατεθεί και συμπληρωματικός προϋπολογισμός, για να καλύψει υπερβάσεις δαπανών, αν τέτοιες υπάρχουν. 
Μόνο τότε, κύριε Πρόεδρε, η ειδική επιτροπή θα μπορέσει να αντεπεξέλθει στο έργο που της έχει ανατεθεί, δηλαδή στο συστηματικό έλεγχο των δαπανών που έχουν προϋπολογισθεί.
Έτσι λοιπόν όσον αφορά το πρώτο θέμα «εργασίες της επιτροπής», προτείνω: Πρώτον, σύσταση μικρής ομάδας εμπειρογνωμόνων στη διάθεση της ειδικής επιτροπής.
Δεύτερον, οι συνεδριάσεις να είναι όσες χρειάζονται σε αριθμό για να παρακολουθείται η πορεία των δαπανών και
Τρίτον, να κατατίθεται προσωρινό πόρισμα απολογισμού μετά από έξι μήνες και αυτό το πόρισμα να συζητείται στην Ολομέλεια της Βουλής και αν χρειαστεί να γίνεται συμπληρωματικός προϋπολογισμός. 
Το δεύτερο θέμα αφορά στις έννοιες και στους ορισμούς σχετικά με το χρέος, το έλλειμμα, τον προϋπολογισμό, τον απολογισμό. Τι συμπεριλαμβάνουμε, ποια στοιχεία συμπεριλαμβάνουμε στο γενικό απολογισμό του κράτους; Ποια στοιχεία περιλαμβάνουμε στην έννοια του ελλείμματος; Υπάρχει σύγχυση, υπάρχει χάος, υπάρχουν αντιφατικοί ορισμοί και έτσι όχι μόνο ο πολίτης, αλλά ακόμα και οι ειδικευμένοι οικονομολόγοι δεν μπορούν να παρακολουθήσουν τη συζήτηση.
Η έννοια του ελλείμματος μπορεί να προσεγγιστεί από μια μονεταριστική πλευρά όσον αφορά την κυκλοφορία του νομίσματος. Είναι άλλος αυτός ο ορισμός. Η έννοια του ελλείμματος μπορεί να προσεγγιστεί από την πλευρά της δημοσιονομικής πολιτικής. ?λλος είναι αυτός ο ορισμός και άλλα στοιχεία θα συμπεριλάβουμε σ΄ αυτήν την έννοια. 
Τέλος, η έννοια του ελλείμματος μπορεί να εμπεριέχει πολιτική αναδιανομής του εισοδήματος. Και εκεί άλλα στοιχεία θα μπουν και άλλα στοιχεία δεν θα μπουν.
Θα πρέπει επιτέλους να καταλήξουμε σε ορισμούς πάνω στους οποίους θα γίνεται αυτή η εργασία.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Θα μου δώσετε δύο λεπτά ακόμη, κύριε Πρόεδρε.
ΠΡΟΕΔΡΕΥΩΝ (Κωνσταντίνος Γείτονας): Βεβαίως. 
ΓΕΡΑΣΙΜΟΣ ΑΡΣΕΝΗΣ: Στην επιτροπή είχαμε προσεγγίσει αυτά τα θέματα και νομίζω ότι είχαμε σχεδόν καταλήξει σε μια γενικότερη συμφωνία. Αν είχαμε χρόνο στην επιτροπή νομίζω ότι θα μπορούσαμε να είχαμε φτάσει σε μια γενικότερη συμφωνία έτσι που να λειτουργούμε πάνω σε συμφωνημένους ορισμούς και να μην υπάρχει διαφορά αναμεταξύ μας, πώς θα μετρήσουμε το δημόσιο χρέος, πώς θα μετρήσουμε το έλλειμμα, τι θα συμπεριλάβουμε από τους εξωλογιστικούς λογαριασμούς του δημοσίου, τι θα κάνουμε με τους ειδικούς λογαριασμούς, αν θα μπουν στο γενικό ισολογισμό του κράτους είτε όχι. 
Η πρότασή μου είναι η εξής. Η ειδική επιτροπή να συνεδριάσει αμέσως και με τη βοήθεια του Γενικού Λογιστηρίου του Κράτους αλλά και της Εθνικής Στατιστικής Υπηρεσίας να επεξεργαστεί ένα εγχειρίδιο της Βουλής με τους ορισμούς τους οποίους θα ακολουθήσει το Σώμα για να είμαστε σαφείς τι συμπεριλαμβάνουμε ή τι δεν συμπεριλαμβάνουμε όταν μιλάμε για έλλειμμα, όταν μιλάμε για δημόσιο χρέος, όταν μιλάμε για ισολογισμό, όταν μιλάμε για απολογισμό. 
Υποβαθμίζουμε τον πολιτικό μας λόγο όταν οι διαφωνίες είναι πάνω σε ορισμούς που δεν τις καταλαβαίνει ο πολίτης. Επιτέλους θα πρέπει να συμφωνήσουμε πάνω σε ποια βάση θα εξετάσουμε τους αριθμούς και πάνω σε ποια βάση θα κάνουμε την πολιτική συζήτηση.
Το εγχειρίδιο αυτό μπορεί νομίζω να κυκλοφορήσει συντομότατα στη Βουλή και θέλω να είναι έκδοση της Βουλής και όχι Υπουργείου για να έχει ακριβώς το κύρος της συμμετοχής όλων των κομμάτων σε κοινούς ορισμούς. 
Το τρίτο θέμα που θέλω να θίξω αφορά τον έλεγχο των δαπανών. Τώρα εάν παρακολουθήσουμε μόνο την εξέλιξη των δαπανών που προβλέπονται στον προϋπολογισμό, ελέγχουμε μόνο ένα μέρος των δαπανών. Πολλές από τις δαπάνες οι οποίες υπάρχουν στον προϋπολογισμό, είναι δαπάνες που είναι αποτέλεσμα δεσμεύσεων της Κυβέρνησης σε προηγούμενα έτη. Όταν πληρώνουμε τοκοχρεολύσια είναι μια ανελαστική δαπάνη λόγω δέσμευσης απόφασης της Εκτελεστικής Εξουσίας, η οποία λήφθηκε μερικά χρόνια πριν. Η απόφαση όμως για σύναψη δανείου δεν περνάει μέσα από τον έλεγχο του Κοινοβουλίου. Σήμερα συνάπτουμε ένα δάνειο, αλλά οι δαπάνες θα είναι αργότερα. Έτσι, λοιπόν, μπαίνει το θέμα πώς θα ελέγχουμε διοικητικές πράξεις, πράξεις εκτελεστικής εξουσίας που αφορούν στη σύναψη δανείου. Δεύτερον, πώς θα ελέγχουμε αποφάσεις της Εκτελεστικής Εξουσίας για τα προμέτοχα ή τις προεισπράξεις φόρων. Εάν σήμερα αποφασίσουμε ότι θα εισπράξουμε έσοδα, τα οποία θα ήταν έσοδα μετά από δέκα-δεκαπέντε χρόνια, ουσιαστικά κάνουμε σήμερα δαπάνες σε βάρος προϋπολογισμού του 2010, του 2015, του 2020. Αυτό το θέμα δεν μπορεί να το αποφασίζει κατά τη γνώμη μου μόνο η εκτελεστική εξουσία. Χρειάζεται έλεγχος και έγκριση από το κοινοβουλευτικό Σώμα. 
Όταν, λοιπόν, λέμε έλεγχο δαπανών δεν πρέπει να πάρουμε μία στενή έννοια ελέγχου δαπανών, αλλά θα πρέπει να δούμε και έλεγχο πράξεων της εκτελεστικής εξουσίας που δημιουργεί υποχρεώσεις για δαπάνες και στο μέλλον. Και αυτό με φέρνει στο τέταρτο θέμα που αφορά τη διαχείριση της δημόσιας περιουσίας και του δημόσιου χρέους. 
Η Κυβέρνηση, το κράτος δεν έχει μόνο δημόσιο χρέος, αλλά έχει και περιουσία. Όταν η εκτελεστική εξουσία ρευστοποιεί μια περιουσία, ιδιωτικοποιεί κάποια ακίνητα και χρησιμοποιεί το προϊόν αυτής της ιδιωτικοποίησης στη μείωση του χρέους, τι γίνεται; Μειώνεται το χρέος, αλλά μειώνεται και η δημόσια περιουσία. Αυτή είναι μία πολιτική πράξη, η οποία έχει πλουσιότατο οικονομικό, αλλά και πολιτικό περιεχόμενο. Εάν η Κυβέρνηση αποφασίζει χωρίς προέγκριση του Κοινοβουλίου, υπάρχει πρόβλημα. Και όσο συρρικνώνεται η σημασία του κρατικού προϋπολογισμού και όσο αυξάνονται οι δαπάνες ή οι δραστηριότητες δημοσίων οργανισμών ή ανωνύμων τώρα εταιρειών, οι οποίοι διαχειρίζονται την περιουσία του δημοσίου και εισπράττουν έσοδα από αυτά τα οποία δεν ελέγχονται κατευθείαν μέσω του προϋπολογισμού, αλλά τα βλέπουμε μόνο στον ισολογισμό -αν στον ισολογισμό έχουν ενταχθεί αυτά τα έσοδα- τότε ουσιαστικά παρακάμπτεται ο κοινοβουλευτικός έλεγχος.
Η πρότασή μου -και με αυτό τελειώνω, κύριε Πρόεδρε- είναι να δοθούν κατευθύνσεις στην ειδική επιτροπή πώς θα χειριστεί στην ευρύτερη έννοια το θέμα των δαπανών, της διαχείρισης της περιουσίας και του δημόσιου χρέους μαζί. Αυτές οι κατευθύνσεις δεν μπορούν να δοθούν παρά μόνο από την ?κατά τη γνώμη μου- Επιτροπή Οικονομικών Υποθέσεων που πρέπει να συζητήσει αυτό το θέμα και να το φέρει στην Ολομέλεια όσο γίνεται πιο γρήγορα έτσι που η Ολομέλεια της Βουλής να αντιμετωπίσει αυτό το μέγιστο πολιτικό θέμα που προκύπτει, του κοινοβουλευτικού ελέγχου της διαχείρισης της δημόσιας υπηρεσίας και του δημόσιου χρέους. 
Αυτές είναι οι τέσσερις προτάσεις μου, κύριε Πρόεδρε, και σας ευχαριστώ για την ανοχή σας. 
(Χειροκροτήματα από την πτέρυγα του ΠΑΣΟΚ)
ΠΡΟΕΔΡΕΥΩΝ (Κωνσταντίνος Γείτονας): Τώρα για την ενιαία έννοια των αριθμών, που είπατε κύριε Αρσένη, ότι πρέπει να δίδεται σ? αυτήν την Αίθουσα, ξέρετε ότι εδώ στη Βουλή οι αριθμοί περνούν σαν το φως, μέσα βέβαια από κομματικά «βιτρό» και παίρνουν αποχρώσεις?
ΜΟΣΧΟΣ ΓΙΚΟΝΟΓΛΟΥ: Η Νέα Δημοκρατία απεχώρησε, κύριε Πρόεδρε; Γιατί δεν τη βλέπω καθόλου.
ΠΡΟΕΔΡΕΥΩΝ (Κωνσταντίνος Γείτονας): Βεβαίως, έχει αποχωρήσει.
Το λόγο έχει ο κ. Μακρυπίδης.
ΑΝΔΡΕΑΣ ΜΑΚΡΥΠΙΔΗΣ: Κύριοι συνάδελφοι, συζητάμε για πρώτη φορά τον απολογισμό και τον ισολογισμό του κράτους το 2001 μετά την τροποποίηση του Συντάγματος και του Κανονισμού της Βουλής. Κατά τη γνώμη μου δεν μπορούμε να τον προσεγγίσουμε, αν δεν δούμε και τις όποιες αλλαγές έχουν γίνει για τη συζήτηση του προϋπολογισμού.
Για πολλά χρόνια στην Ολομέλεια της Βουλής, όταν συζητείτο ο προϋπολογισμός, μεγαλύτερη έμφαση δίναμε στα πολιτικά χαρακτηριστικά και όχι στο περιεχόμενό του, γιατί δεν υπήρχε η δυνατότητα κατά τη συζήτηση στην Ολομέλεια του προϋπολογισμού να υπάρξουν αλλαγές στα οικονομικά μεγέθη. Γι? αυτό μεταξύ των άλλων τονιζόταν κατά κόρον ότι θα έπρεπε να υπάρχει η δυνατότητα στη Βουλή να συζητά, πριν κατατεθεί το οριστικό σχέδιο, με τη μορφή προσχεδίου τον προϋπολογισμό. Μάλιστα απ? ό,τι θυμάμαι, ελέγετο με έμφαση το εξής: Έχει τη δυνατότητα κάποιο στέλεχος στο Γενικό Λογιστήριο του Κράτους να δίνει ουσία και περιεχόμενο σ? έναν κωδικό αριθμό του προϋπολογισμού και στερείται αυτή η δυνατότητα στη Βουλή. 
Μετά την τροποποίηση του Συντάγματος και του Κανονισμού δίνεται αυτή η δυνατότητα στη Διαρκή Επιτροπή και κατατίθεται προσχέδιο και έτσι συζητείται σε βάθος το περιεχόμενο των στοιχείων του Προϋπολογισμού και όσον αφορά τις δαπάνες και όσον αφορά τα έσοδα. Αυτό όμως ήταν ένα βήμα. Ολοκληρώνεται κατά τη γνώμη μου όχι μόνο με τις προϋποθέσεις, όσον αφορά τη σύνταξη του Προϋπολογισμού, αλλά συγχρόνως και με τη διαδικασία της συζήτησης του απολογισμού και του ισολογισμού.
Έτσι σήμερα δίνεται η ευκαιρία για συζήτηση επιτέλους στο σύνολο του Προϋπολογισμού, στο σύνολο των δραστηριοτήτων που περιλαμβάνει μια διαχειριστική χρονιά. Και αυτό θα βοηθήσει κατά τη γνώμη μου τη σύνταξη του νέου προϋπολογισμού και κάθε νέο προϋπολογισμό που θα συντάσσεται στο μέλλον.
Γι? αυτό στα όσα ειπώθηκαν και από τον κ. Αρσένη, αλλά και από άλλους ομιλητές θα ήθελα να προσθέσω κι εγώ ότι η όποια πρότασή μας προς το Ελεγκτικό Συνέδριο, όσον αφορά την επίσπευση ή εντός συγκεκριμένου χρονικού διαστήματος αποστολής της ετήσιας έκθεσης αυτή να είναι σε σύντομο χρονικό διάστημα, ώστε, πριν κλείσει η Ολομέλεια της Βουλής για τη θερινή περίοδο, να γίνεται συζήτηση, γιατί η Κυβέρνηση προετοιμάζεται από τώρα για τη σύνταξη του νέου προϋπολογισμού και άρα, θα πρέπει να λάβει υπ? όψιν της τις παρατηρήσεις μιας και όλα τα στοιχεία και όσον αφορά τα έσοδα και τις δαπάνες.
Θα ήθελα όμως να καταθέσω στη Βουλή την άποψή μου, με την ιδιότητα του προέδρου, σχετικά με τα όσα ακούστηκαν χθες από την Αξιωματική Αντιπολίτευση η οποία τελικά απεχώρησε. Κύριοι συνάδελφοι, την 1η Απριλίου 2003 συνήλθε η επιτροπή, όταν ήδη μέσα Μαρτίου είχε καταθέσει η Νέα Δημοκρατία επίκαιρη ερώτηση γιατί καθυστερεί η επιτροπή, τη συζήτηση για τον ισολογισμό και τον απολογισμό, με δεδομένο το στοιχείο ότι ήδη είχαμε τη διαδήλωση, η οποία είχε κατατεθεί στις 19 Νοεμβρίου 2002 μαζί με τον προϋπολογισμό στη Βουλή. Και σε σύντομο χρονικό διάστημα, μετά από προτροπή του Προέδρου της Βουλής, συνήλθε η ειδική επιτροπή στην πλήρη σύνθεσή της, δεκατρία άτομα, παρόντος του Αντιπροέδρου της Βουλής, συγκροτηθήκαμε σε σώμα και κάναμε και συζήτηση και για τα διαδικαστικά, αλλά και μια πρώτη προσέγγιση του θέματος του απολογισμού και του ισολογισμού.
Η Νέα Δημοκρατία ζήτησε από τον πρόεδρο της ειδικής επιτροπής να υπάρξει ένα εύλογο χρονικό διάστημα περίπου ενός μηνός, προκειμένου να είναι σε θέση να τοποθετηθεί για τον ισολογισμό και τον απολογισμό του έτους 2001. Και αυτό έγινε με μεγαλύτερη άνεση χρόνου μπορώ να πω, με επιμήκυνση του χρόνου που ζήτησε και συνήλθαμε σε δεύτερη συνεδρίαση στις 22.5.2003. Συζητήσαμε μια σειρά θέματα που είχαν να κάνουν και με τη λειτουργία της επιτροπής αλλά και με τα στοιχεία που είχαμε στη διάθεσή μας. Η Νέα Δημοκρατία κατέθεσε διά του εισηγητή της συγκεκριμένο ερωτηματολόγιο. Και μάλιστα ενώ ήταν στην πρόθεσή μας εντός δύο ημερών να συνέλθουμε για να ολοκληρώσουμε τη συζήτηση, αυτό έγινε μετά από μία εβδομάδα. ?ρα στις 29.5.2003 συνήλθε σε τρίτη συνεδρίαση η ειδική επιτροπή και κατατέθηκαν όπως ζήτησε η Νέα Δημοκρατία, αλλά και άλλοι ομιλητές, συγκεκριμένες γραπτές απαντήσεις από τη μεριά του Υπουργείου Οικονομικών στα συγκεκριμένα ερωτήματα που είχαν να κάνουν και με τον ισολογισμό και με τον απολογισμό του 2001. 
Στην τρίτη συνεδρίαση, στις 29 Μαΐου τέθηκε από τη μεριά του κ. Τσιπλάκου το θέμα εάν και κατά πόσο μπορούσε να αποφασίσει η ειδική επιτροπή, με δεδομένη μόνο τη διαδήλωση και όχι την ετήσια έκθεση. Και υπήρξε απάντηση. Και συνεχίσαμε τη διαδικασία, ολοκληρώθηκε και υπήρξε και ψηφοφορία. Και δεν καταλαβαίνω γιατί στην ολομέλεια και μετά μάλιστα από δεκαοκτώ μέρες η Νέα Δημοκρατία ?ή μάλλον καταλαβαίνω τους λόγους- αρνείται να καταθέσει την πρότασή της. Όταν ήδη η επιτροπή είχε ολοκληρώσει το έργο της, είχε καταθέσει τις απόψεις της η Νέα Δημοκρατία και ήταν στα Πρακτικά -και είναι γεγονός ότι η Νέα Δημοκρατία δεν ήθελε να ολοκληρώσουμε τη συζήτηση και μετά την απάντηση που ήλθε και από τον πρόεδρο του Ελεγκτικού Συνεδρίου- δεν ήθελε να ολοκληρωθεί η συζήτηση στην Ολομέλεια σ? αυτήν τη χρονική περίοδο. Ήθελε να είναι ανοιχτό το συγκεκριμένο ζήτημα για το Φθινόπωρο, για ευνόητους λόγους. Δεν ήθελε να συμβάλει εποικοδομητικά δεν επιθυμούσε οι παρατηρήσεις και οι προτάσεις να ληφθούν υπόψη από την Κυβέρνηση στον υπό σύνταξη νέο προϋπολογισμό. Αυτή είναι μία αξιολογική μου κρίση. 
Κύριοι συνάδελφοι, επειδή ειπώθηκαν πολλά και από τον εισηγητή του ΠΑΣΟΚ κ. Μαντέλη όσον αφορά τα στοχεία του ισολογισμού και του απολογισμού και οι παρατηρήσεις, σχετικά με διαδικαστικά θέματα αλλά και από τον κ. Αρσένη προηγουμένως, θα αποφύγω να αναφερθώ στα στοιχεία, στο ύψος της υπέρβασης των εσόδων, από πού προκύπτουν και για ποιους λόγους και την υπέρβαση που παρουσιάζεται στον ισολογισμό και στον απολογισμό στις δαπάνες. Κατά τη γνώμη μου και ο ισολογισμός και ο απολογισμός του κράτους από τη συζήτηση που έγινε στην ειδική επιτροπή, κατέδειξε ένα θέμα που έχει να κάνει με τη λειτουργία ?και εκεί θα μείνω- αυτής καθ? εαυτής της επιτροπής. Αυτή η ειδική επιτροπή θα πρέπει να τύχει στήριξης τεχνοκρατικής, για να μπορούμε να υπεισέλθουμε όχι μόνο στα στοιχεία του ισολογισμού και του απολογισμού, αλλά και στη σκοπιμότητα των όποιων υπερβάσεων έχουμε, γιατί μπορούμε να πούμε ότι στο σκέλος των εσόδων δεν έχουμε ιδιαίτερες δυσκολίες, έχουμε, όμως, το σκέλος των δαπανών. Και αυτό γιατί στις δαπάνες και το ύψος των δαπανών, ο στόχος των δαπανών, ο σκοπός που εξυπηρέτησαν οι δαπάνες, έχουν πολιτικά χαρακτηριστικά. Και μέσα από εκεί προσδιορίζονται οι διαφορετικές πολιτικές των κομμάτων. Γιατί υπάρχουν υπερβάσεις δαπανών που μπορεί να είναι ανελαστικές, λειτουργικές, καταναλωτικές, όμως, μπορεί να είναι και κοινωνικές. Και μέσα από την εμβάθυνση όσον αφορά το στόχο και την εκπλήρωση του στόχου των δαπανών, θα υπάρχουν τα στοιχεία που θα προσδιορίζουν τις διακρίσεις των πολιτικών επιλογών των κομμάτων.
Και νομίζω ότι η Νέα Δημοκρατία δεν έχει την αντοχή να μπει σε σύγκριση και σε κρίση. Και αυτό φάνηκε και στην επιτροπή που περιορίστηκε, κατά τη γνώμη μου, μόνο στη λογιστική αναφορά των όποιων υπερβάσεων είχαμε κύρια στο σκέλος των δαπανών και όχι στο στόχο που εκπληρούσαν αυτές οι δαπάνες. Και επειδή δεν άντεχε και περιορίστηκε στην επιτροπή μόνο στη λογιστική καταγραφή των όποιων υπερβάσεων, ήταν υποχρεωμένη στη Βουλή να τοποθετηθεί. Και νομίζω ότι ένας από τους βασικούς λόγους που αποχώρησε, ήταν αυτός. 
Θεωρώ ότι γενικότερα η Αξιωματική Αντιπολίτευση δεν αντέχει στην κρίση και στη σύγκριση στοιχείων που προσδιορίζουν την πολιτική κομμάτων. Και επειδή δεν αντέχει, νομίζω ότι θα πρέπει να προκαλέσουμε να πάρει θέση η Νέα Δημοκρατία. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τελειώνω, κύριε Πρόεδρε.
Γι? αυτό συμφωνώ με την πρόταση και του κ. Μαντέλη και του κ. Αρσένη όσον αφορά την τεχνοκρατική υποστήριξη της επιτροπής, την πιο συχνή συνεδρίαση της επιτροπής, ούτως ώστε να έχουμε τα στοιχεία εκείνα που μέσα από τη συζήτηση θα έχει η επιτροπή τη δυνατότητα να διαφωτίζει περισσότερο τη Βουλή, σχετικά με την πορεία και των εσόδων και των δαπανών. Και θα μπορεί με αυτήν την εξάντληση, με αυτήν την εμβάθυνση να δίνει επιχειρήματα, να ενισχύει το οπλοστάσιο του Υπουργού Οικονομικών να αντέχει στις πιέσεις για υπερβάσεις δαπανών που γίνονται σε ευαίσθητες περιόδους, κυρίως προεκλογικές.
Ευχαριστώ πολύ.
(Χειροκροτήματα από την πτέρυγα του ΠΑΣΟΚ)
ΠΡΟΕΔΡΕΥΩΝ (Κωνσταντίνος Γείτονας): Ο κ. Κεδίκογλου έχει το λόγο
ΒΑΣΙΛΗΣ ΚΕΔΙΚΟΓΛΟΥ: Ευχαριστώ, κύριε Πρόεδρε.
Αγαπητοί συνάδελφοι, συζητούμε απολογισμό. Στην πολιτική οι αποφάσεις και οι πράξεις κρίνονται εκ του αποτελέσματος. Και είναι πολύ ευχάριστο ότι συζητάμε τον απολογισμό. 
Από την άλλη πλευρά, είμαστε σ? ένα διήμερο πολύ μεγάλων πολιτικών τρανταγμών και είναι περίεργο πώς η Νέα Δημοκρατία επέλεξε να απουσιάζει από το Κοινοβούλιο. Φαίνεται πως το κοινοβουλευτικό παιχνίδι δεν έχει γίνει συνείδηση. Και θέλω να πιστεύω ότι ο Κώστας Καραμανλής θα το σημειώσει ιδιαίτερα αυτό για τους υπευθύνους. Σήμερα που έπρεπε να είναι εδώ με όσα γράφονται και γίνονται, απουσίασαν για κάποιους λόγους που δεν νομίζω ότι είναι και τόσο σοβαροί. Μπορούσε αυτό το θέμα να παραλειφθεί. 
Πλέον το θέμα, αγαπητοί συνάδελφοι, είναι ο απολογισμός. Και ο πρώτος απολογισμός είναι τι έγινε με το έγγραφο που έδωσε ο κ. Χριστοδουλάκης. 
Αγαπητοί συνάδελφοι, έλεγε ο Γεώργιος Παπανδρέου, στον οποίο αναφερόμαστε συνήθως ?Βενιζέλο, Παπανδρέου και τελευταίως στον Καραμανλή, ως άνδρες οι οποίοι έχουν πει λόγους και έχουν εκφράσει ρήσεις κοινοβουλευτικού περιεχομένου- ότι «πολιτική σημαίνει πρόβλεψη». Προσωπικώς δεν θα καυχιόμουν για την πρόβλεψή μου, ενώ ήταν ορθή η πρόβλεψή μου ότι θα γίνει -και έτσι με την μέθοδο αυτή- Πρωθυπουργός ο Κώστας Σημίτης, ο εντιμότατος κύριος καθηγητής. Δεν έλαβα, όμως, υπόψη μου «που είσαι νιότη μου που μου έλεγες πως θα γινόμουν άλλος». Δεν είχα μελετήσει τη νιότη του για να ξέρω πώς θα γινόταν άλλος. Πολιτική σημαίνει πρόβλεψη. 
Και ποια ήταν τα δύο πρόσωπα για τα οποία το διήμερο καίγεται η Ελλάδα; Σάρκες εκ της σαρκός του. Αν ρωτούσατε τους κατά πάντα εκλεκτούς και φίλους ?αλλά η προσωπική σχέση είναι προσωπική σχέση, έλεγε ο Ανδρέας Παπανδρέου και η πολιτική σχέση, πολιτική σχέση, όταν τον ρώτησα γιατί είχε διαφωνήσει ?
ΠΡΟΕΔΡΕΥΩΝ (Κωνσταντίνος Γείτονας): Είναι αυτό θέμα του απολογισμού και ισολογισμού του 2001; Για όνομα του Θεού!
ΒΑΣΙΛΗΣ ΚΕΔΙΚΟΓΛΟΥ: Ο απολογισμός είναι το θέμα.
ΠΡΟΕΔΡΕΥΩΝ (Κωνσταντίνος Γείτονας): Δεν είναι αυτά που λέτε σχετικά με το θέμα που συζητάμε. 
ΒΑΣΙΛΗΣ ΚΕΔΙΚΟΓΛΟΥ: Πολιτικοί είμαστε.
ΠΡΟΕΔΡΕΥΩΝ (Κωνσταντίνος Γείτονας): Σας παρακαλώ ελάτε στο αντικείμενο της συζήτησης. 
ΒΑΣΙΛΗΣ ΚΕΔΙΚΟΓΛΟΥ: Με ποια εγγύηση κάνατε Υπουργό τον κ. Μανίκα; Η απάντηση του εντιμοτάτου Πρωθυπουργού, της αυτούς εξοχότητος, είναι, εγγύηση εγώ. Με ποια εγγύηση κάνατε μέλος του Εκτελεστικού Γραφείου ένα παιδί το οποίο δεν είδαμε να έχει καμία δράση, να έχει καμία θεωρητική κατάρτιση; Δεν είδαμε πουθενά κάποια τέλος πάντων γνώση γενικότερη πολιτικής. Εγγύηση, είπε, εγώ. Με ποια εγγύηση κάνατε Γραμματέα του Υπουργικού Συμβουλίου, εκεί που είχατε πρώτα πολιτικούς διαμετρήματος; Όταν είχε διευθυντή ο Πρωθυπουργός πολιτικό, τον Αντώνη Λιβάνη ή παλαιότερα ο Καραμανλής -δεν θυμάμαι τώρα το όνομά του, του Πασχάλη και τα λοιπά- ο Γραμματέας ήταν τεχνοκρατικό πρόσωπο.
Όταν όμως δεν είχε διευθυντή του γραφείου του που να είναι ο ίδιος, τότε είχε γραμματέα πολιτικό πρόσωπο. Πότε έγινε πολιτικός ο κ. Κοσμίδης δεν κατάλαβα.
ΠΡΟΕΔΡΕΥΩΝ (Κωνσταντίνος Γείτονας): Κύριε Κεδίκογλου, σας παρακαλώ για πολλοστή φορά.
ΒΑΣΙΛΗΣ ΚΕΔΙΚΟΓΛΟΥ: Το θέμα είναι χρειάζεται πολύ για να προβλέψει ότι αυτό το χαρτί θα έφερνε τράνταγμα; Ούτε τόση ικανότητα πρόβλεψης δεν έχει η αυτού εξοχώτης; Ότι αυτό θα ήταν τράνταγμα; Τι θέλουν να μας πουν; Ότι «ξέρεις, φταίει ο Χριστοδουλάκης;». Δεν μπορούμε να δεχθούμε ότι ο κ. Χριστοδουλάκης δεν μπορούσε να μετρήσει αυτό το λίγο ή ότι φταίει ο Θωμαδάκης.
Και βγήκαν κάποιοι, κύριε Πρόεδρε, και αναφέρομαι σε σας γιατί μαζί έχουμε κάποιες κοινές παρουσίες σε δύσκολους καιρούς?
ΠΡΟΕΔΡΕΥΩΝ (Κωνσταντίνος Γείτονας): Ναι, αλλά θα με αναγκάσετε να σας διακόψω. Είστε εκτός θέματος. Σας παρακαλώ, ελάτε στα θέματα της ημερήσιας διάταξης. 
ΒΑΣΙΛΗΣ ΚΕΔΙΚΟΓΛΟΥ: Δεν είμαι εκτός θέματος.
Και βγήκαν κάποιοι και λένε «μα, ήταν νόμιμες οι διαδικασίες». Είπε κανείς όχι; Αυτό θυμίζει το ανέκδοτο με τον τρελό. Ξέρετε κάποτε ένας τρελός έπλυνε τη γάτα του. Και πέρασε ένας και του λέει «τι κάνεις εκεί; Θα σου ψοφήσει». Δεν έδωσε σημασία αυτός. Γυρίζοντας ο άλλος βλέπει ότι η γάτα είχε ψοφήσει. Του λέει «βλέπεις;». «Στο στύψιμο ψόφησε, όχι στο πλύσιμο», λέει ο τρελός. Το ίδιο λένε, ότι δεν χάλασε στην αρχή, από τον Χριστοδουλάκη χάλασε το θέμα.
Αλλά το θέμα, κύριε Πρόεδρε, είναι άλλο, είναι ευρύτερο θέμα της κοινωνίας. Δεν μπορούμε να λέμε ότι ήταν νόμιμο. Νόμιμο, ναι. Ήταν όμως σκάνδαλο. Είναι σκάνδαλο ένας να κάνει τζίρο κάθε μέρα. Πόσες συνεδριάσεις είχε το 1999; Κάντε μία διαίρεση. Απ? ό,τι είδα είναι περίπου 3,5 συνεδριάσεις.
ΠΡΟΕΔΡΕΥΩΝ (Κωνσταντίνος Γείτονας): Κύριε Κεδίκογλου, θα έρθετε επιτέλους στο θέμα; Επί τέσσερα λεπτά μιλάτε εκτός θέματος. Σας παρακαλώ! Θα αναγκαστώ να εφαρμόσω τις σχετικές διατάξεις του Κανονισμού!
ΒΑΣΙΛΗΣ ΚΕΔΙΚΟΓΛΟΥ: Ο χρόνος είναι δικός μου, κύριε Πρόεδρε. Για τον απολογισμό μιλάω.
ΠΡΟΕΔΡΕΥΩΝ (Κωνσταντίνος Γείτονας): Μα, σας παρακαλώ. Δεν μιλάτε για τον απολογισμό και ισολογισμό.
ΒΑΣΙΛΗΣ ΚΕΔΙΚΟΓΛΟΥ: Δεν θα σας ζητήσω παραπάνω, μην στεναχωριέστε. 
Προσέξτε να δείτε την ευθύνη και τη γνώση και των άλλων. Να κατατεθούν ο λογαριασμός, η κίνηση του κωδικού του κ. Νεονάκη. Η κίνηση του κωδικού του κ. Μανίκα, η κίνηση της εταιρείας για να δούμε ήταν πραγματικές καταβολές ή ήταν αέρα-πατέρα, όπως λέγεται στο Χρηματιστήριο; Δηλαδή έδινε εντολή, κάνουμε αυτές τις πράξεις και το μεσημέρι από τα κέρδη ξοφλούσε. Κι έτσι ποτέ δεν έβαλε δεκάρα και με τον αέρα απέκτησε και λεφτά.
Αυτά είναι τα ουσιαστικά και για να δούμε πόσο σκάνδαλο είναι. Αλλά στην πολιτική δεν ενδιαφέρει η νομιμότητα. Το σκάνδαλο.
Ποιος, όμως, είναι ο πρώτος διδάξας; Η αυτού εξοχώτης ο Πρωθυπουργός. Ο Πρωθυπουργός έκανε τη σύμβαση του αερίου, η οποία είναι Λεόντειος σύμβαση. Και προχώρησε ο ίδιος στην αναθεώρηση απολύτως νομίμως. Όλα όσα έκανε, κύριε Πρόεδρε, ο τότε Υπουργός Βιομηχανίας, ο εντιμότατος καθηγητής του Εμπορικού Δικαίου, ήταν νόμιμα: η αναθεώρηση της σύμβασης Μητσοτάκη για το αέριο. Πού οδήγησαν; Οδήγησαν σε μία αναθεώρηση, η οποία από δικό του Υπουργό χαρακτηρίστηκε Λεόντειος. Και δεν ενοχλήθηκε και δεν κοίταξε να την αναθεωρήσει. Να του πει «μα, γιατί τη λες Λεόντειο; Τι συμβαίνει, κύριε Υπουργέ μου; Έλα δω. Πώς τη λες Λεόντειο μια σύμβαση που εγώ έκανα;».
Προσέξτε, δεν είναι εύκολο πράγμα να λέει ο Υπουργός σου όντας εσύ Πρωθυπουργός ότι η σύμβαση που έκανες ως Υπουργός Δημοσίων Έργων ήταν Λεόντειος και να μην ενοχλείσαι. Δεν ενοχλήθηκε καθόλου.
ΠΡΟΕΔΡΕΥΩΝ (Κωνσταντίνος Γείτονας): Συνεχίζετε να είστε εκτός θέματος.
ΒΑΣΙΛΗΣ ΚΕΔΙΚΟΓΛΟΥ: Στη συνέχεια ήρθε το πλήρωμα του χρόνου και βγήκαν τα αποτελέσματα των χρήσεων. Και αυτή η εταιρεία, στην οποίαν κανόνισε να γίνεται η δουλειά, έχει καθαρά κέρδη επί του κύκλου εργασιών ?η «ΠΡΟΜΗΘΕΑΣ GAS»- από το 50% ως το 65%. Την τελευταία χρονιά εμφανίζει λίγα γιατί έχει κάνει εν τω μεταξύ θυγατρικές και μπορεί να τα διαχέει αλλού.
Είναι, λοιπόν, η φιλοσοφία της πολιτικής της αυτού εξοχότητος του εντιμοτάτου Πρωθυπουργού. Νομίμως τα λειτουργείτε και το σκάνδαλο δεν ενδιαφέρει. Όλη η αναθεώρηση της σύμβασης του αερίου είναι νομιμότατη. Η «ΠΡΟΜΗΘΕΑΣ GAS» λειτούργησε νόμιμα, βγήκε από το δημόσιο τομέα κλπ. Τα γράφω σε μία ερώτησή μου, την οποίαν θα καταθέσω στα Πρακτικά για να την ξέρουν οι συνάδελφοι.
(Στο σημείο αυτό ο Βουλευτής κ. Βασίλης Κεδίκογλου καταθέτει για τα Πρακτικά την προαναφερθείσα ερώτηση, η οποία βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Όλα είναι νόμιμα, πλην όμως είναι σκάνδαλο. Ότι είναι σκάνδαλο το είπε ο Υπουργός του: Λεόντειος η σύμβαση. Ποιος αναθεωρεί μια σύμβαση και την κάνει Λεόντειο; Να τη λέει ο Υπουργός του πανηγυρικά Λεόντειο;
Πάμε, λοιπόν, τώρα στον προϋπολογισμό, κύριε Πρόεδρε, για να μην στεναχωρήσω κι εσάς?
ΠΡΟΕΔΡΕΥΩΝ (Κωνσταντίνος Γείτονας): Ύστερα από τόσα λεπτά εκτός θέματος έρχεστε τώρα στον προϋπολογισμό. Τι άλλο να σας πω? Λυπάμαι.
ΒΑΣΙΛΗΣ ΚΕΔΙΚΟΓΛΟΥ: ?παρά το ότι μας έχετε προσφέρει -και εμένα προσωπικά- και προσωπικές υπηρεσίες όταν στη διάρκεια της χούντας είχατε εκείνες τις επικίνδυνες αποστολές. Τέλος πάντων.
Τι λέει αυτός ο απολογισμός; Ότι ο προϋπολογισμός είναι χρεοκοπημένος. Είδατε πουθενά να λέει ότι ο προϋπολογισμός επαληθεύτηκε κατά 95%; Η μόνιμη επωδός είναι ότι πέσαμε έξω 20%, πέσαμε έξω 15%, πέσαμε έξω 40%. Αυτό τι λέει; Ότι η διοίκηση της ελληνικής Κυβέρνησης και η διαχείριση είναι σαλεπιτζήδικο.
Πείτε μου, σας παρακαλώ πολύ, ποια γραμμή να πιάσω και να πω ότι «ξέρετε, σ? αυτήν την περίφημη διαδήλωση τα βεβαιωθέντα τακτικά έσοδα αυξήθηκαν κατά ποσοστό 20,5%;». Για σταθείτε, τι διοίκηση έχετε εσείς; Είναι διοίκηση αυτή ή σαλεπιτζήδικο;
Παρακάτω, για να μην στεναχωρήσω τον Πρόεδρό μου.
Ειδικές παρατηρήσεις επί των εσόδων. Εξηγήστε μας, κύριε Υπουργέ, τι δουλειά έχουν εδώ πέρα οι off-shore εταιρείες, «AIΟΛΟΣ» κλπ; Εν πάση περιπτώσει, δεν υπάρχει τσίπα εθνικής αξιοπρέπειας; Πάτε και πουλάτε τα έσοδα της αεροναυτιλίας για είκοσι χρόνια; Για να πάρετε τι; Εκατόν είκοσι δισεκατομμύρια, όταν πνίγεστε στα δισεκατομμύρια του χρέους; Είναι δυνατόν να πουλάτε τα έσοδα της επόμενης εικοσαετίας και να λέτε ότι τώρα είστε Κυβέρνηση και φροντίζετε το μέλλον του λαού; 
Τι δουλειά έχει η εταιρεία «ΑΙΟΛΟΣ» και η «ΑΤΛΑΣ SECURITATION», που την πρωτοανέφερε εδώ ο Κώστας Καραμανλής; Εξηγήστε μας, γιατί πήγατε στις off-shore εταιρείες και πώς τις ελέγχετε; Γιατί δεν πήγατε σε μία τράπεζα να κάνετε μια δημοπρασία και να πείτε: «Πάρτε αυτά, εμείς τα προπωλούμε. Ψάχνουμε να βρούμε ένα φορατζή, όπως έκαναν τον 19ο αιώνα να του πουλήσουμε τους φόρους. Αυτός θα τους μαζέψει και θα βγάλει και τη διαφορά». Πείτε το καθαρά. Αλλά θέλουμε ένα φορατζή αξιόπιστο. Δεν μπορείς να πάρεις τους φόρους εύκολα, Υπουργέ μου, από ένα δήμο ή από μια επαρχία. Έχει μια περιουσία. Δεν στα έδιναν εύκολα. Τι μου λέτε τώρα; Ότι πουλήσατε τους φόρους στην «ΑΙΟΛΟΣ» και τη «SECURITATION». Με ποιες εγγυήσεις;
Πρόεδρε, δεν θα σας στενοχωρήσω. Αυτό, όμως, πρέπει να το γράψουμε. Πληρώθηκε το ποσό των 8.619 τρισεκατομμυρίων για τόκους 3.165, για χρεολύσια 4.678. Αυτά τα νούμερα πρέπει να αναλύσετε, αγαπητοί συνάδελφοι και κύριε Αρσένη, που είστε και πρόεδρος της ειδικής επιτροπής.
ΓΕΡΑΣΙΜΟΣ ΑΡΣΕΝΗΣ: Δεν είμαι πρόεδρος.
ΒΑΣΙΛΗΣ ΚΕΔΙΚΟΓΛΟΥ: Αλλά, κύριε Πρόεδρε, το μεγάλο θέμα είναι ότι αυτός ο προϋπολογισμός, που είναι ο επόμενος των εκλογών του 2000, είναι η πρώτη υλοποίηση της υπόσχεσης της αυτού εξοχότητος, του εντιμοτάτου Πρωθυπουργού, με τον οποίο βεβαίως δεν μπορούσα παρά να διαρρήξω τις σχέσεις μου μετά τη συμπεριφορά που είχε.
Βεβαίως τώρα τα GR είναι και για έναν επιπλέον λόγο. Δεν μπορώ να δεχθώ να έχω Πρωθυπουργό έναν άνθρωπο να μου φροντίζει το ασφαλιστικό σύστημα να παίρνει σύνταξη για καθηγητής και να μην έχει διδάξει ποτέ του. Για όνομα του Θεού, τι γίνεται εδώ πέρα; Πρέπει να υπάρχει στοιχειώδης εντιμότητα. Δεν εδίδαξε ποτέ και πήρε σύνταξη ως καθηγητής με απόφαση του Ελεγκτικού Συνεδρίου. Και θέλει το Ελεγκτικό Συνέδριο να του έχω εμπιστοσύνη. Καλοί μπορεί να είναι. Εγώ δεν τους έχω εμπιστοσύνη, όταν παίρνετε τις αποφάσεις.
Όπως επίσης, όταν εγώ πάω στον πρόεδρο του Ελεγκτικού Συνεδρίου και του λέω: «Στον κύριο Χ, καταβάλλεται μία σύνταξη παρανόμως. Να τα χαρτιά», πηγαίνει και λέει, ενώ είναι από το νόμο ταγμένος: «Δεν μπορώ. Αυτό είναι υπόθεση της διοίκησης». Δεν μπορώ εγώ να έχω εμπιστοσύνη σε αυτό το Ελεγκτικό Συνέδριο. Είναι διορισμένοι δικαστές. Βεβαίως είναι τα κατεστημένα όργανα. Θα διαβάσω ό,τι γράφουν και θα δω πώς τα γράφουν. 
Εδώ φαίνεται κάπου να στηρίζονται, αλλά στο Ισολογισμό του δημοσίου χρέους κάνει εντύπωση που δεν αναφέρουν τα έξοδα για τη συντήρηση του δημοσίου χρέους -τα γράφει πολύ καλά ο προϋπολογισμός του 2003- και ποια είναι τα έξοδα από κάποιες άλλες δαπάνες. Δεν έχω μαζί μου το τεύχος. Θα σας διάβαζα και πόσες είναι οι δαπάνες της Προεδρίας, πόσα δισεκατομμύρια δραχμές κοστίζει η Προεδρία.
Επειδή, λοιπόν, είναι η πρώτη χρονιά από τις εκλογές, κοιτάμε πώς κινήθηκε το πρόγραμμα της ανάπτυξης, αυτό που υποσχέθηκε και πήρε τις εκλογές: «Θα κάνουμε ανάπτυξη». Αυτό που βλέπουμε είναι ότι όλες οι δαπάνες που αφορούσαν ανάπτυξη της ελληνικής οικονομίας, των οικονομικών είναι πολύ λιγότερες από το 2000. Στο Υπουργείο Εθνικής Οικονομίας έχουμε δαπάνες το 2000 μείον 20%, στο Οικονομικών έχουμε μείον 35% και έχουμε και μειωμένες δαπάνες δημοσίων επενδύσεων 108 δισεκατομμύρια δραχμές. 108 δισεκατομμύρια δραχμές σημαίνει εκατόν οκτώ πολύ καλοί επαρχιακοί δρόμοι. Με τέτοιο ισολογισμό πώς να τον ψηφίσεις;
Απλούστατα αποδεικνύει ο ισολογισμός ότι δεν υπάρχει Κυβέρνηση, δεν υπάρχει διοίκηση, όλα είναι ένα σαλεπιτζήδικο. Θέλω να πιστεύω ότι ο τρανταγμός των τελευταίων ημερών θα οδηγήσει γρήγορα στην απαλλαγή του ΠΑ.ΣΟ.Κ. από τον εντιμότατο κύριο καθηγητή, οπότε ενδεχομένως τα πράγματα θα είναι πολύ καλύτερα. Θα είναι πολύ καλύτερα. Εγώ προσωπικώς με το ΠΑ.ΣΟ.Κ. γνωρίζετε ότι δεν έχω τίποτα, μόνο με τις πράξεις του εντιμοτάτου κυρίου καθηγητή.
Ευχαριστώ.
ΠΡΟΕΔΡΕΥΩΝ (Κωνσταντίνος Γείτονας): Κύριε Κεδίκολγου, καλό είναι εκφράσεις όπως «σαλεπιτζήδικο»? να αποφεύγονται! Νομίζω ότι αυτό που θέλετε να πείτε, με το πλούσιο λεξιλόγιο της ελληνικής γλώσσας μπορείτε να το εκφράσετε με καλύτερο τρόπο. Αυτό είναι στην αρμοδιότητά μου και είμαι υποχρεωμένος να το επισημάνω.
Το λόγο έχει ο κ. Διαμαντίδης.
ΙΩΑΝΝΗΣ ΔΙΑΜΑΝΤΙΔΗΣ: Κύριε Πρόεδρε, εγώ θα προσπαθήσω να πω λίγα λόγια για το συγκεκριμένο θέμα και δεν θα κάνω μια γενική θεώρηση για την πολιτική επικαιρότητα των τελευταίων ημερών.
Γιατί τότε ίσως θα έπρεπε να μιλούσα για τη Σύνοδο στη Χαλκιδική όπου εκεί σήμερα είναι στραμμένα τα φώτα όχι μόνο της Ελλάδας, όχι μόνο της Ευρώπης, αλλά όλου του κόσμου. Πάνω από τρεις χιλιάδες δημοσιογράφοι βρίσκονται εκεί για να παρακολουθήσουν το κλείσιμο της Ελληνικής Προεδρίας.
Το θέμα, όμως, που συζητάμε σήμερα εδώ είναι ο απολογισμός και η έγκριση του ισολογισμού του κράτους του 2001. Συνεπώς θα πρέπει να σταθούμε όλοι στο θέμα αυτό. 
Να επισημάνω ότι ήταν σημαντική η πρωτοβουλία του Προέδρου της Βουλής και της Κυβέρνησης να συστήσει αυτήν την ειδική επιτροπή για τον απολογισμό και τον ισολογισμό του κράτους. Νομίζω αυτό συντελεί στην αναβάθμιση του Κοινοβουλίου. 
ΒΑΣΙΛΗΣ ΚΕΔΙΚΟΓΛΟΥ: Σημαντική είναι η πρωτοβουλία του Προέδρου για τη συνταγματική ρύθμιση.
ΙΩΑΝΝΗΣ ΔΙΑΜΑΝΤΙΔΗΣ: Είναι ένα αίτημα το οποίο είχε τεθεί από όλες τις πτέρυγες και έγινε πραγματικότητα σήμερα. 
?Ένα δεύτερο σημείο στο οποίο θα ήθελα να σταθώ είναι η αποχώρηση της Νέας Δημοκρατίας. Στην επιτροπή είχαμε την ευκαιρία να ακούσουμε τις απόψεις της Νέας Δημοκρατίας. Έθεσε διάφορα θέματα, όπου πολλά από αυτά ήταν σωστά και συμφωνήσαμε και εμείς. Νομίζω, όμως, ότι με την απόφασή της να αποχωρήσει από την Αίθουσα φάσκει και αντιφάσκει με αυτά που έλεγε στην επιτροπή και με αυτά που κάνει σήμερα εδώ. Δεν καταλαβαίνω για ποιο λόγο αποχώρησε από την Αίθουσα αυτή, όταν είχε τη δυνατότητα αυτά που είπε στην επιτροπή και που τα ακούσαμε λίγοι Βουλευτές, να τα πει σήμερα εδώ στην Ολομέλεια και να ακουστούν από όλο τον ελληνικό λαό. Θα μπορούσε να ασκήσει την κριτική της εδώ μέσα. 
Συνεπώς αυτό που έκανε δεν ήταν πολιτική τοποθέτηση, αλλά κρύβει μια μικροκομματική αντιπολιτευτική διάθεση. Υπήρχε μια σκοπιμότητα γιατί πίστευε ότι με αυτόν τον τρόπο μπορεί να πλήξει την Κυβέρνηση.
Ένα τρίτο σημείο στο οποίο θα ήθελα να αναφερθώ και να συμφωνήσω με τον κ. Αρσένη και τον κ. Μακρυπίδη, είναι ότι αυτή η επιτροπή, η οποία δεν είναι μια συνηθισμένη επιτροπή, θα πρέπει να έχει μια τεχνική υποστήριξη. Σ? αυτό συμφωνήσαμε όλοι. Είναι ένα θέμα που θα πρέπει να το δει και ο Πρόεδρος της Βουλής.
Αυτή η επιτροπή έχει άλλο ρόλο, άλλο αντικείμενο. Χρειάζεται και γραμματειακή υποστήριξη αλλά και εξειδικευμένους επιστήμονες, ανθρώπους οι οποίοι θα μας βοηθήσουν στο έργο μας, διότι το να κυρώνεις έναν απολογισμό και ένα ισολογισμό δεν είναι ένα θέμα απλό, είναι ένα θέμα πολύπλοκο. 
Κύριε Πρόεδρε, κύριοι συνάδελφοι, νομίζω ότι η συζήτηση που διεξάγεται σήμερα είναι βαθύτατα πολιτική. Πέρα από τις πολιτικές σκοπιμότητες της Αντιπολίτευσης η συζήτηση αυτή οδηγεί εκ των πραγμάτων σε αποκάλυψη των θέσεων της Κυβέρνησης σε θέματα κοινωνικής και οικονομικής πολιτικής.
Η ελληνική οικονομία τα τελευταία χρόνια έχει κάνει σημαντικά βήματα χωρίς κανείς να μπορεί να ισχυριστεί, ότι έχει ολοκληρωθεί η δημοσιονομική σταθερότητα. Είναι γνωστό σε όλους ?το παραδέχονται οι πάντες στην Ευρωπαϊκή Ένωση και όλοι οι διεθνείς οργανισμοί- ότι τα τελευταία έξι-επτά χρόνια στην Ελλάδα έχει συντελεστεί ένα οικονομικό θαύμα. Καταφέραμε και γίναμε όχι απλώς μια σταθερή χώρα όσον αφορά τα οικονομικά μεγέθη αλλά και μια ισχυρά οικονομική χώρα. 
Πιστεύω ότι χρειάζονται παρεμβάσεις για τη μείωση του δημόσιου χρέους και των ελλειμμάτων, χωρίς ακρότητες, χωρίς σύγχυση που πολλές φορές επιχειρείται από την Αντιπολίτευση. Χρειάζεται να αναδεικνύουμε τις αδυναμίες και τα προβλήματα με στόχο τη βελτίωση και όχι τη συσκότιση γύρω από όλα αυτά.
?Ένα θέμα το οποίο χρειάζεται αυξημένη ευαισθητοποίηση είναι το θέμα των εξοπλιστικών προγραμμάτων, οι δαπάνες των οποίων είναι μεγαλύτερες από το μέσο όρο στην Ευρωπαϊκή Ένωση. Βλέπετε, η θέση της χώρας μας καθιστά επιβεβλημένη και αναγκαία την ενίσχυση των Ενόπλων μας Δυνάμεων. Είμαστε μια χώρα η οποία συνορεύει με τέσσερις χώρες εκτός της Ευρωπαϊκής Ένωσης και με ακτογραμμές μεγαλύτερες σε έκταση από κάθε άλλη χώρα της Ευρωπαϊκής Ένωσης. Δεν είναι τυχαίο ότι στη Χαλκιδική μέσα στην ατζέντα που έχει θέσει ο Πρωθυπουργός είναι και το θέμα για τις Βαλκανικές χώρες και για την προοπτική τους. 
Η χώρα μας περιφρουρώντας τα δικά της σύνορα, περιφρουρεί ταυτόχρονα και τα σύνορα της Ένωσης. Για το λόγο αυτό έχουμε ήδη ξεκινήσει τη διαδικασία καταμερισμού του κόστους ασφάλειας διότι είναι ένα θέμα που αφορά ολόκληρη την Ευρωπαϊκή Ένωση.
Ειδικότερα σε σχέση με το συζητούμενο απολογισμό, θα ήθελα να σταθώ σε γενικές παρατηρήσεις. Είναι γεγονός ότι στο τέλος κάθε οικονομικού έτους παραμένουν εκκρεμότητες σε σχέση με την εκτέλεση του προϋπολογισμού, λόγω του ελέγχου των δικαιολογητικών και θεώρησης των ενταλμάτων είτε γενικότερα λόγω μη ολοκλήρωσης της διαδικασίας πληρωμής. 
Μία άλλη παρατήρηση αφορά αυτά για τα οποία αναφέρθηκα προηγουμένως, δηλαδή τα εξοπλιστικά προγράμματα των Ενόπλων Δυνάμεων, τα δάνεια για τη χρηματοδότηση αυτών των προγραμμάτων καταγράφονται στο ύψος του δημοσίου χρέους και εμφανίζονται στον ισολογισμό του κράτους ενώ παράλληλα εξυπηρετούνται κανονικά. Δηλαδή καταβάλλονται οι τόκοι, τα χρεολύσια και όλες οι παράλληλες δαπάνες. Είναι γνωστό ότι η υλοποίησή τους διαρκεί για μεγάλο χρονικό διάστημα κατά το οποίο οι πληρωμές θεωρούνται ως προκαταβολές για έργα σε εξέλιξη και επιβαρύνουν το δημόσιο χρέος και όχι το έλλειμμα. Να, λοιπόν, γιατί υπάρχει και αυτή η απόκλιση στο δημόσιο χρέος. Είναι κάτι που δεν το έχουν άλλες χώρες της Ευρωπαϊκής Ένωσης.
Τα έσοδα του προϋπολογισμού του 2001 ανήλθαν σε 20.596 δισεκατομμύρια δραχμές ενώ είχαν προϋπολογισθεί σε 19. 205,6 δισεκατομμύρια δραχμές δηλαδή έχουμε αύξηση κατά 1390 περίπου δισεκατομμύρια, ενώ τα φορολογικά έσοδα παρουσίασαν υστέρηση κατά 485 δισεκατομμύρια σε σχέση με τις προβλέψεις του προϋπολογισμού του 2001. Ενώ σε σχέση με τα αντίστοιχα έσοδα του 2000 παρουσιάζουν υστέρηση κατά 0,72% στους άμεσους φόρους και αύξηση κατά 4,86% στους έμμεσους φόρους.
Σε ό,τι αφορά το δημόσιο χρέος, ο δανεισμός εσωτερικού ανήλθε σε 5.107 δισεκατομμύρια δραχμές και είναι μειωμένος κατά 23,11 δισεκατομμύρια σε σχέση με το 2000. Ο δανεισμός εξωτερικού ανήλθε σε 604 δισεκατομμύρια και είναι μειωμένος κατά 64,36% σε σχέση με το 2000. Υπάρχουν και έσοδα, τα οποία δεν είχαν προβλεφθεί και ανέρχονται σε 1442 δισεκατομμύρια και τα οποία προέρχονται από τα προέσοδα και τα προμέτοχα. Τα έσοδα αυτά δεν επηρέασαν το δημοσιονομικό αποτέλεσμα του προϋπολογισμού αφού δεν προβλέπονταν. 
Τέλος το Ελεγκτικό Συνέδριο έχει αποφανθεί επίσης για την ορθότητα των αποτελεσμάτων του απολογισμού του οικονομικού έτους του 2001 καθώς και του ισολογισμού της 31.12.2001.
Κύριοι συνάδελφοι, πιστεύω ότι η σημερινή μας συζήτηση είναι βαθιά πολιτική χωρίς λογιστικές ακροβασίες, συντελεί στην αναβάθμιση του Κοινοβουλίου, για την οποία όλοι κοπτόμεθα, όλοι συμφωνούμε, αλλά όταν γίνονται βήματα προς την κατεύθυνση αυτή, όπως η απόφαση για τη σύσταση της επιτροπής, τότε για λόγους μικροκομματικής Αντιπολίτευσης η Νέα Δημοκρατία αποχωρεί, μη βοηθώντας στην αναβάθμιση του Κοινοβουλίου.
(Στο σημείο αυτό την Προεδρική Έδρα καταλαμβάνει ο Β΄ Αντιπρόεδρος της Βουλής κ. ΠΑΝΑΓΙΩΤΗΣ ΣΓΟΥΡΙΔΗΣ)
Αποδεικνύεται η συνέπεια της Κυβέρνησης και η βαθιά της πίστη για τις κοινοβουλευτικές διαδικασίες με την κύρωση του απολογισμού του 2001. Πιστεύω ότι για όλους αυτούς τους λόγους και κυρίως για λόγους πολιτικούς που συντελούν στην αναβάθμιση του Κοινοβουλίου, θα πρέπει η Ολομέλεια να εγκρίνει και να ψηφίσει τον απολογισμό και τον ισολογισμό του 2001.
(Χειροκροτήματα από την πτέρυγα του ΠΑΣΟΚ)
ΠΡΟΕΔΡΕΥΩΝ (Παναγιώτης Σγουρίδης): Ο κ. Σπυριούνης έχει το λόγο.
ΚΥΡΙΑΚΟΣ ΣΠΥΡΙΟΥΝΗΣ: Κύριε Πρόεδρε, κύριοι συνάδελφοι, έχω το πλεονέκτημα όταν μιλώ, να μη αντέχω στον πειρασμό να λέω την αλήθεια. Είναι πολιτικό μειονέκτημα, το αντιλαμβάνομαι, ένα είδος ιδανικού αυτόχειρος, αν θέλουμε να επικαλεστούμε και τον ποιητή μας τον Καρυωτάκη.
ΠΡΟΕΔΡΕΥΩΝ (Παναγιώτης Σγουρίδης): Από λόγους απαισιοδοξίας.
ΚΥΡΙΑΚΟΣ ΣΠΥΡΙΟΥΝΗΣ: Συντρόφια, αντιγράψαμε όλα τα μειονεκτήματα της Νέας Δημοκρατίας.
Και θυμάμαι την περίοδο 1991-1992 όταν φεύγαμε σχεδόν κάθε μέρα από την Αίθουσα. Αυτό το λέω για την ιστορία και για τη διδαχή που οφείλουμε να επιδιώκουμε ως Κοινοβούλιο έναντι της δημοκρατίας. Αυτή είναι η αλήθεια. Αντιγράψαμε όμως και σε άλλα πράγματα τη Νέα Δημοκρατία. 
Συντρόφια επροδόθη η ευκαιρία της αλλαγής. Αυτό είναι το γενικό συμπέρασμα. Όσο είναι καιρός και έχουμε χρόνο ας το συνειδητοποιήσουμε. Μόνο έτσι θα μεγαλώσει η ελπίδα αν είναι αύριο τα πράγματα καλύτερα για την πατρίδα μας και για το κόμμα μας το οποίο αγαπάμε και πονάμε, κύριε Υπουργέ, και το τιμάμε με τη στάση μας, με τη συμπεριφορά μας, με την εργατικότητά μας και με την αρετή μας, γιατί σ? αυτό το πλαίσιο παίζεται η εικόνα το καθενός. 
ΠΡΟΕΔΡΕΥΩΝ (Παναγιώτης Σγουρίδης): Μήπως μπερδέψατε το Βήμα, κύριε Σπυριούνη; Εδώ είναι το Βήμα της Βουλής και όχι το βήμα του συνεδρίου. 
ΒΑΣΙΛΗΣ ΚΕΔΙΚΟΓΛΟΥ: Ο λόγος είναι ελεύθερος. 
ΚΥΡΙΑΚΟΣ ΣΠΥΡΙΟΥΝΗΣ: Πιστεύω ότι τον Πρόεδρο δεν τον ενοχλεί ο λόγος μου γιατί είναι μαχητής της αρετής. Έτσι μιλώ ελεύθερα. Αυτό είναι μέσα στο πλαίσιο του ισολογισμού και του απολογισμού που πρέπει να τους διακρίνει η ειλικρίνεια. Επομένως, μιλώ σε συναφές προς το συζητούμενο θέμα πλαίσιο. 
ΠΡΟΕΔΡΕΥΩΝ (Παναγιώτης Σγουρίδης): Ναι, αλλά δεν είναι το συνέδριο του ΠΑΣΟΚ εδώ. 
ΚΥΡΙΑΚΟΣ ΣΠΥΡΙΟΥΝΗΣ: Η πατριωτική θέση του κόμματός μας ας ανανεωθεί και ας ανοίξει τις φτερούγες της και ας περιλάβει όλη εκείνη την ιδεολογία που επυράκτωσε τους αγώνες της αλλαγής και της διεύρυνσης της δημοκρατίας.
Αναμφισβητήτως η Νέα Δημοκρατία είναι απούσα σήμερα ενώ όφειλε να είναι παρούσα. Μάλιστα χρησιμοποίησε ένα αστήρικτο πρόσχημα που έχει δύο όψεις, διότι η διαδήλωση-έκθεση του Ελεγκτικού Συνεδρίου τυπικά λύνει το θέμα και δεν εμποδίζει την ουσιαστική συζήτηση στο Κοινοβούλιο σ? ένα σπουδαίο κεφάλαιο που είναι η προβολή της εικόνας της εξέλιξης του προϋπολογισμού του οικονομικού έτους 2001. Αυτή η εικόνα ενδιαφέρει το πανελλήνιο. Επομένως, η Νέα Δημοκρατία απουσίασε από ένα αγωνιστικό προσκλητήριο της δημοκρατίας για την προβολή της ουσιαστικής εικόνας της πορείας της οικονομίας. 
Το δεύτερο στοιχείο είναι υπέρ της Νέας Δημοκρατίας ουσιαστικά, κύριε Υπουργέ. Είπαν και άλλοι συνάδελφοι ότι πρέπει να επιδιώξουμε να είναι παρούσα και να συνοδεύει τις εκθέσεις ισολογισμού, απολογισμού η ουσιαστική ετήσια έκθεση του Ελεγκτικού Συνεδρίου, γιατί οι συζητήσεις θα φορτίσουν ακόμη περισσότερο όχι μόνο την εικόνα της οικονομίας αλλά και τις συναφείς αιτίες που διαμόρφωσαν αυτήν την εικόνα. Επομένως η προβολή του θέματος από τη Νέα Δημοκρατία επιτείνει την ανάγκη αυτή η ετήσια έκθεση με πίεση της Βουλής να έρχεται ταυτοχρόνως και να δίδεται έτσι η ευκαιρία μέσα σ? ένα ευρύτερο πλαίσιο να συζητάμε την πορεία της οικονομίας. Η διαχείριση του χρήματος απαιτεί ευλάβεια προς τον ιδρώτα του ελληνικού λαού. Από αυτό πηγάζει η σπουδαιότητα του θέματος. 
Με τα άρθρα 72 και 79 του Συντάγματος προβλέπεται η διαδικασία να παρουσιάζεται και να κυρώνεται από τη Βουλή η έκθεση απολογισμού και ισολογισμού ώστε η διαχείριση να περνά μέσα από δημοκρατικές διαδικασίες, να δημοσιομοιείται έστω και ενώπιον κενών εδράνων, κύριε Αρσένη. Βέβαια η προβολή γίνεται έστω και μερικώς.
Κατατέθηκαν σύμφωνα με τις προβλέψεις της νομοθεσίας στις 19 Νοεμβρίου του 2002 οι εκθέσεις τις οποίες συζητάμε σήμερα. Περιλαμβάνουν με ειλικρίνεια ξεκάθαρη απ? ό,τι μπορώ να ξέρω με τις περιορισμένες γνώσεις που έχω, πρόκειται για ειδικό κεφάλαιο της οικονομίας, όλη την εξέλιξη των λογαριασμών και όλη την αποτύπωση του οικονομικού γίγνεσθαι του οικονομικού έτους 2001. 
Ειδικότερες παρατηρήσεις τώρα, του Ελεγκτικού Συνεδρίου που συνοδεύουν τις εκθέσεις και που περιλαμβάνονται στην αντίστοιχη έκθεση-διαδήλωση για τα προέσοδα που είναι μελλοντικά έσοδα που κάποια στιγμή το κράτος θα τα εισπράξει για να αντιμετωπίσει κάποιες καταστάσεις. Αυτά αναφέρονται μέσα και είναι περίπου οκτακόσια δισεκατομμύρια, δεν περιλαμβάνονται στις προβλέψεις του προϋπολογισμού, είναι μελλοντικές δυνατότητες είσπραξης και χρησιμοποιήθηκαν για την κάλυψη ενός μέρους από το δημόσιο χρέος γιατί καλύφθηκαν ανάγκες που θα επιβάρυναν το επόμενο έτος. 
Τα προμέτοχα δεν είναι δημόσιος διαγωνισμός, είναι περίπου εξακόσια πενήντα δισεκατομμύρια, μπαίνουν και αυτά και διευκολύνουν το σκέλος των αποκρατικοποιήσεων, κυρίως τις διαδικασίες ταχύτητας και ενσωματώνονται. 
Επομένως βοηθάνε την υπόθεση της ευρύτερης λειτουργίας της οικονομίας και της επίτευξης των οικονομικών στόχων. 
Ένα άλλο κεφάλαιο είναι οι πιστωτικές διευκολύνσεις, που αναφέρεται σαν παρατήρηση του Ελεγκτικού Συνεδρίου. Με την είσοδό μας σταμάτησε η επικίνδυνη δυνατότητα της έκδοσης χρήματος για την κάλυψη πρόσθετων αναγκών ή πέραν απ? αυτές που έχουν προϋπολογισθεί. Όμως, έπρεπε το κράτος για να διευκολύνει τις καθημερινές συναλλαγές του με ευχέρεια να καλυφθεί το κενό που αφήνει η αδυναμία έκδοσης νέου χρήματος μετά την ΟΝΕ. Έτσι συνήψε συμφωνίες με εμπορικές τράπεζες μέσω έντοκων αλληλόχρεων λογαριασμών για να μπορεί να αντιμετωπίζει τέτοια καθημερινά προβλήματα. 
Οι δαπάνες του προϋπολογισμού οι πραγματοποιηθείσες του 2001 ανέρχονται σε 18 τρισεκατομμύρια, ενώ είχαν προϋπολογισθεί σε 16,5 τρισεκατομμύρια. Μένει ένα κενό περίπου της τάξεως του ενάμισι τρισεκατομμυρίου. Αυτά, όπως αντιλαμβάνεσθε, επιβαρύνουν μαζί με τις υπόλοιπες ανάγκες, όπως είναι η εξυπηρέτηση του δημόσιου χρέους και όλα αυτά, ο προϋπολογισμός δημοσίων επενδύσεων, οδηγούν στη λύση του δανεισμού. Έτσι έχουμε ένα πρόσθετο δανεισμό που αυξάνει το δημόσιο χρέος αναλόγως της τάξεως των 5 τρισεκατομμυρίων για το 2001. 
Το φαινόμενο δημόσιο χρέος είναι η βάση στην οικονομία που πρέπει να αντιμετωπισθεί και τη σημασία του οποίου περιέγραψε ο μακαρίτης Αρχηγός μας Ανδρέας Παπανδρέου με τα μελανότερα αγωνιώδη χρώματα της φράσης ή το δημόσιο χρέος θα ηττηθεί από την πατρίδα ή θα νικήσει την πατρίδα. 
Αντιλαμβάνεσθε πόσο σοβαρό είναι το κεφάλαιο. Μάλιστα, πιστεύω ότι είναι δικαιολογημένη η προσπάθεια που γίνεται από τις Κυβερνήσεις να τιθασευτεί και να κρατιέται πάντοτε μέσα σε πλαίσια τα οποία να επιτρέπουν το χωρίς συνέπειες ?βαρύτατες πολλές φορές- «επτωχεύσαμε» του 1893 το οποίο αποτελεί μία κραυγαλέα περίπτωση ήττας της πατρίδας από το δημόσιο χρέος που σιγά σιγά οδήγησε στο γνωστό πόλεμο του αίσχους του 1997 με τις εντεύθεν επιβληθείσες και προκληθείσες συνέπειες. Επομένως, η πατρίδα μας αγωνιά για το δημόσιο χρέος και προσπαθεί να το αντιμετωπίσει με όλες της τις δυνάμεις. 
Πιστεύω ότι οι εκθέσεις, οι απολογισμοί και ισολογισμοί διακρίνονται για τη διαύγειά τους, την ειλικρίνειά τους και για την ακεραιότητά τους και επομένως δείχνουν την πραγματική εικόνα της οικονομίας. 
Εύχομαι η αποχώρηση της Νέας Δημοκρατίας να μην ήταν η αδυναμία της να εξυπηρετήσει από κομματική πλευρά την οικονομία, που τελευταία χρησιμοποιεί, και έτσι να αποφύγει τη συζήτηση στο Κοινοβούλιο σε δύο λειτουργίες πολύ σημαντικές, όπως είναι ο απολογισμός και ο ισολογισμός. 
Ψηφίζω και τις δύο λειτουργίες της οικονομίας. 
Ευχαριστώ πολύ. 
(Χειροκροτήματα από την πτέρυγα του ΠΑΣΟΚ)
ΠΡΟΕΔΡΕΥΩΝ (Παναγιώτης Σγουρίδης): Το λόγο έχει ο κ. Κωνσταντίνου.
ΦΛΩΡΟΣ ΚΩΝΣΤΑΝΤΙΝΟΥ: Σας ευχαριστώ, κύριε Πρόεδρε. 
Κατ? αρχάς, θέλω να ξεκαθαρίσω κάτι όσον αφορά αυτήν τη συζήτηση που έχουμε για την έγκριση του απολογισμού και ισολογισμού του κράτους για το 2001. 
Αυτή η συζήτηση είναι κατ? αρχάς και κυρίως κοινοβουλευτική. Δεν απευθύνεται στην Κυβέρνηση, παρ? όλο που γίνεται έλεγχος όλων αυτών των πραγμάτων, αλλά επαναλαμβάνω ότι είναι κατ? αρχήν και κατ? ουσίαν κοινοβουλευτική, διότι δίνει τη δυνατότητα στο Κοινοβούλιο να ελέγξει την εκτελεστική εξουσία. Αυτό είναι το πρώτο μήνυμα το οποίο η Νέα Δημοκρατία δεν θέλησε σκοπίμως να καταλάβει για να επιτείνει μία σύγχυση, νομίζοντας ότι με αυτόν τον τρόπο προσθέτει κάτι στην αντιπολιτευτική της τακτική. 
Επίσης, θέλω να ξεκαθαρίσω από την αρχή ότι στην προσπάθεια ελέγχου της εκτελεστικής εξουσίας έχουν γίνει δύο παρά πολύ σημαντικά βήματα τα οποία εφαρμόστηκαν για πρώτη φορά την προηγούμενη και αυτήν τη χρονιά. 
Το πρώτο σημαντικό βήμα είναι η υποχρέωση που έχει η Κυβέρνηση βάσει του νέου Συντάγματος, να καταθέτει δύο μήνες νωρίτερα σε σχέση με παλαιότερα προσχέδιο προϋπολογισμού για την επόμενη χρονιά. Αυτό το προσχέδιο συζητείται, με αποτέλεσμα να γνωρίζουμε την κατεύθυνση την οποία θέλει να ακολουθήσει η Κυβέρνηση, ενώ η Βουλή έχει λόγο επ? αυτού μέσω της Επιτροπής Οικονομικών Υποθέσεων. 
Το δεύτερο σημαντικό βήμα στηρίζεται στην ευαισθησία που διακρίνει τον Πρόεδρο της Βουλής και είναι η αλλαγή του Κανονισμού της Βουλής, ώστε σήμερα να κάνουμε αυτήν τη συζήτηση, αφού πρώτα ολοκληρωθούν οι συζητήσεις στη Διαρκή Επιτροπή η οποία έχει συσταθεί και η οποία φέρνει το πόρισμα για πρώτη φορά σήμερα στη Βουλή και συζητάμε επ? αυτών. 
Θέλω, λοιπόν, να υπογραμμίσω, κύριε Πρόεδρε, ότι έχουν γίνει δύο πάρα πολύ σημαντικά βήματα στον έλεγχο της εκτελεστικής εξουσίας, στη διαφάνεια των δαπανών και στη δυνατότητα της επιτροπής, αλλά και της Ολομέλειας της Βουλής να προτείνει, να συμβάλει και να ελέγχει, ώστε τα δημόσια οικονομικά να πηγαίνουν καλύτερα. 
Γι? αυτούς τους λόγους, θα πρέπει να καταδικαστεί ακόμα περισσότερο η στάση, η συμπεριφορά, η αποχώρηση και η έλλειψη προτάσεων από την πλευρά της Νέας Δημοκρατίας που την οδήγησε στην αποχώρηση. 
Όμως, νομίζω, κύριε Πρόεδρε, ότι θα πρέπει παράλληλα με αυτά τα θετικά βήματα και ως μέλη αυτής της επιτροπής που λειτουργήσαμε σε τρεις συνεδριάσεις, όπως επιβάλλει ο Κανονισμός, να κάνουμε και προτάσεις, ώστε να προχωρήσουμε ακόμα περισσότερο τόσο στα πλαίσια της επιτροπής όσο και της Ολομέλειας, ώστε τα βήματα αυτά να γίνουν πιο αποτελεσματικά όσον αφορά τον έλεγχο των δαπανών ή καλύτερα τον έλεγχο της εκτελεστικής εξουσίας. 
Γι? αυτό και είναι περισσότερο αναγκαίο ?διότι όπως οι οικονομίες και της δικής μας χώρας βαδίζουν ιδίως στα πλαίσια της Ευρωπαϊκής Ένωσης είτε στα πλαίσια της παγκοσμιοποίησης- να προχωρήσουμε σε στήριξη της επιτροπής και των συζητήσεων στην Ολομέλεια της Βουλής, διότι αλλιώς τα πράγματα μπορεί να μην ελέγχονται και η όποια εκτελεστική εξουσία να προχωρά σε μέτρα που μπορεί να μην είναι θετικά, να μη φαίνεται βέβαια τώρα, αλλά να φανεί μετά από ένα χρονικό διάστημα αρκετά μεγάλο, στο μέλλον δηλαδή, μετά πέντε, δέκα, δεκαπέντε χρόνια. 
Γι? αυτό νομίζω ότι και ο εισηγητής μας ο κ. Μαντέλης αλλά και οι προτάσεις που έκαναν και ο συνάδελφος κ. Αρσένης και ο Πρόεδρος της Επιτροπής, ο κ. Μακρυπίδης αλλά και μερικά που ήδη είπε ο προλαλήσας συνάδελφος, αυτά πρέπει όχι η Κυβέρνηση πρωτίστως αλλά ο Πρόεδρος της Βουλής να τα λάβουν σοβαρά υπόψη και να προχωρήσουν, να πάρουν κάποια μέτρα.
Θέλω να αναφερθώ σε ένα απ? όλα τα προβλήματα που ήδη αναλύθηκαν και έχει σχέση με το δημόσιο χρέος. Δεν θα θυμίσω κι εγώ τι είπε ο μακαρίτης ο Ανδρέας Παπανδρέου για το δημόσιο χρέος, αλλά νομίζω ότι πρέπει να μας προβληματίσει όχι τόσο ο τρόπος υπολογισμού του δημόσιου χρέους που, όπως γνωρίζετε, πρόσφατα έχει αλλάξει με αποφάσεις που πήρε η Ευρωπαϊκή Ένωση και το δημόσιο χρέος έφτασε ξανά στο 104%, στο 105% του ΑΕΠ, αλλά κυρίως γιατί αυτό το υψηλό ποσοστό υπάρχει σε μια περίοδο που γίνονται ιδιωτικοποιήσεις, αποκρατικοποιήσεις, μέσω των προμετόχων με τρόπο διαφανή απολύτως προεισπράττονται ποσά και το δημόσιο χρέος δεν υποχωρεί. Αυτό πρέπει να μας προβληματίσει. Δεν είναι μόνο ότι το δημόσιο χρέος είναι σχεδόν το μεγαλύτερο μετά το Βέλγιο ?το δημόσιο χρέος της Ελλάδας είναι το μεγαλύτερο στην Ευρωπαϊκή Ένωση- δεν είμαστε και τόσο αποτελεσματικοί όσο θα έπρεπε. Κι αν σ? αυτό προσθέσουμε το αντικειμενικό που υπάρχει, το χρέος των Ενόπλων Δυνάμεων, αντιλαμβανόμαστε όλοι ότι εκεί υπάρχει ένα σημαντικό σημείο που δυσχεραίνει και την Κυβέρνηση να ασκήσει μια κοινωνική πολιτική πιο απλόχερη, τέτοια που όλοι επιθυμούμε, ευχόμαστε και, αν θέλετε, έχουμε δεσμευτεί και γι? αυτό. 
Γι? αυτό, λοιπόν, σε ό,τι αφορά ένα, είπα, από τα θέματα που νομίζω ότι πρέπει να μας απασχολήσει, το δημόσιο χρέος, πρέπει να καταλήξει ο Πρόεδρος της Βουλής στη γραμματειακή κατ? αρχήν, μέσω λίγων αλλά επίλεκτων στελεχών, στήριξη της επιτροπής και στη συνέχεια να προχωρήσουμε στις προτάσεις που έκανε ο κ. Αρσένης σε ό,τι αφορά τη διαχείριση του δημόσιου χρέους και της δημόσιας περιουσίας, έτσι ώστε να συμβάλουμε ως νομοθετικό Σώμα, να υπάρξει κατά το δυνατόν καλύτερη και διαχείριση της δημόσιας περιουσίας και του δημόσιου χρέους και έλεγχος των δαπανών αλλά και οι ιδιωτικοποιήσεις να μην εμφανιστούν αύριο, μεθαύριο ως κινήσεις οι οποίες μπορεί να αποτελέσουν πρόβλημα για την πορεία της οικονομίας και της χώρας.
Μετά απ? αυτά, κύριε Πρόεδρε, νομίζω ότι τα βήματα που γίνονται και μέσα από τη σημερινή συζήτηση και στις συζητήσεις της επιτροπής είναι θετικά. Γι? αυτό αξίζουν συγχαρητήρια και στον Πρόεδρο της Βουλής, επαναλαμβάνω, για την προσθήκη στον Κανονισμό της Βουλής, αλλά και στην Κυβέρνηση για τα βήματα που έχουμε κάνει. Αλλά μπορούμε και πρέπει να κάνουμε ακόμη πιο γρήγορα και πιο αποτελεσματικά βήματα. 
(Χειροκροτήματα από την πτέρυγα του ΠΑΣΟΚ)
ΠΡΟΕΔΡΕΥΩΝ (Παναγιώτης Σγουρίδης): Ο κ. Μαντέλης έχει το λόγο για τρία λεπτά.
ΑΝΑΣΤΑΣΙΟΣ ΜΑΝΤΕΛΗΣ: Κύριε Πρόεδρε, αν και νομίζω ότι τα θέματα αναπτύχθηκαν και δεν χρειάζεται η δευτερολογία, εκείνο που μου μένει σαν εντύπωση απ? όλη τη διαδικασία ήταν η στάση της Νέας Δημοκρατίας και θέλω εδώ, στη δευτερολογία μου, να τη σχολιάσω. 
Όλοι στην αρχή είχαμε την εντύπωση ότι η στάση αυτή οφειλόταν καθαρά σε λόγους διαδικαστικούς. Πίστευε ότι έτσι έπρεπε να είναι τα πράγματα. Είχα μια διαδικαστική διαφωνία ως προς το αν η διαδήλωση είναι έκθεση κτλ. Όμως, από τη συνολική εικόνα που έδωσε η Νέα Δημοκρατία αποχωρώντας, απέδειξε ότι ήταν προσχηματική αυτή η δήλωσή της. Δεν ήθελε να είναι παρούσα σ? αυτήν τη συζήτηση του ισολογισμού και του απολογισμού. Η εκτίμηση την οποία κάνω είναι ότι δεν ήθελε να είναι σ? αυτήν τη συζήτηση, διότι θα περιέρχετο σε δεινή θέση, σύμφωνα με τα όσα είχε πει περί του προϋπολογισμού. 
Θυμόμαστε όλοι ότι συζητώντας επί του προϋπολογισμού είχε κορυφώσει την αντιπολιτευτική της τακτική απέναντι στην Κυβέρνηση, ακριβώς στα ζητήματα όπου ο ισολογισμός και ο απολογισμός αποκαλύπτουν ότι δεν ήταν έτσι όπως έλεγε η Νέα Δημοκρατία. Ιδιαίτερα εντυπωσιακό είναι το γεγονός ότι θα έπρεπε να εξηγήσει για ποιο λόγο δεν θεωρεί τον ισολογισμό και τον απολογισμό ως θετική εξέλιξη, όπως το ίδιο το Ελεγκτικό Συνέδριο με τη διαδήλωσή του. Ομόφωνα με την ολομέλειά του διαδηλώνει ότι είναι ορθός ο ισολογισμός και ο απολογισμός, ιδιαίτερα αν σκεφθεί κανείς ότι η απόκλιση των εξόδων ?που είναι το κρίσιμο θέμα που αφορά τη Βουλή- έφθασε μόλις στο 7,5%, όταν οι απολογισμοί κατά το παρελθόν ?κατά την πρωτολογία μου αναφέρθηκα σε συγκεκριμένα νούμερα- έφθαναν και στο 75%. Μιλώ για την τελευταία δεκαετία. 
Όταν, λοιπόν, στον ισολογισμό του 1993 έχουμε 75% απόκλιση εξόδων και στον ισολογισμό του 2001 έχουμε μόλις κατά 7,5% απόκλιση εξόδων, νομίζω ότι αντιλαμβανόμαστε όλοι την πρόοδο που έχει γίνει. Η Νέα Δημοκρατία ήθελε ακριβώς με την απουσία της να μην αναγκαστεί να ομολογήσει αυτήν την πρόοδο. Τα θετικά, όμως, πρέπει να λέγονται σ? αυτήν την Αίθουσα, όπως και πρέπει να ασκείται κριτική στα σημεία που πρέπει να ασκείται. 
Δεν έχω να πω τίποτα άλλο, κύριε Πρόεδρε. Σας ευχαριστώ. 
ΠΡΟΕΔΡΕΥΩΝ (Παναγιώτης Σγουρίδης): Ορίστε, κύριε Γκατζή. Έχετε το λόγο. 
ΝΙΚΟΛΑΟΣ ΓΚΑΤΖΗΣ: ?κουσα χθες τον κύριο Υπουργό, μετά τις ομιλίες των εισηγητών, να αναφέρει ορισμένα νούμερα και να εξευμενίζει την οικονομική πολιτική της Κυβέρνησης και ιδιαίτερα στα ποσά αυτά που έχουν να κάνουν με τα προμέτοχα και άλλους λογαριασμούς. Μάλιστα χαρακτηριστικά είπε: «Υποθηκεύουμε το μέλλον», όπως λέτε, «αλλά πληρώνουμε τα χρέη του μέλλοντος.» 
Δεν είναι έτσι, κύριε Υπουργέ. Όχι απλώς δεν πληρώνουμε τα χρέη του μέλλοντος, αλλά και σήμερα ακόμη αρχίζουμε και πληρώνουμε αυτό το χρέος. Αν δείτε τις δαπάνες που δίνονται για τους τόκους, τα χρεολύσια, την απόσβεση κεφαλαίων, θα διαπιστώσετε ότι είναι αυξημένα κατά 20%, 30% ή 50%, ανάλογα με το λογαριασμό στον οποίο απευθυνόμαστε. Για ποιο μέλλον, λοιπόν, μιλάτε και λέτε ότι σήμερα παραδείγματος χάριν εξοφλούμε τα χρέη του μέλλοντος; 
Θέλετε να σας δώσω ορισμένα τέτοια παραδείγματα; Για να μην ψάχνετε, σας λέω ότι οι δαπάνες που έχετε είναι γραμμένες στο λογαριασμό και στον πίνακα που σας έχω καταθέσει. Αν θέλατε, θα μπορούσα να σας πω ορισμένα νούμερα και μάλιστα συγκεκριμένα. Όμως, μια και σας έχω καταθέσει τον πίνακα, δεν θέλω να αναλώσω το χρόνο μου. 
ΓΕΡΑΣΙΜΟΣ ΑΡΣΕΝΗΣ: Δώστε παραδείγματα. Τι είναι αυτά; 
ΝΙΚΟΛΑΟΣ ΓΚΑΤΖΗΣ: Είναι παραδείγματα από τους φόρους που έχουν αυξηθεί! Πληρώνουμε πολύ περισσότερο απ? ό,τι είχε προϋπολογιστεί. Βεβαίως! Δεν το έχετε δει; 
ΓΕΡΑΣΙΜΟΣ ΑΡΣΕΝΗΣ: Νόμιζα ότι λέγατε κάτι άλλο. 
ΝΙΚΟΛΑΟΣ ΓΚΑΤΖΗΣ: Είπε, επίσης, ο κύριος Υπουργός ότι όλο αυτό το διάστημα έκαναν φορολογική ελάφρυνση. 
Δείτε, όμως, τα νούμερα, κύριε Υπουργέ. Για το συγκεκριμένο χρόνο. Μιλήσατε για απόκλιση 75%. Αυτό είναι ντροπή για την ελληνική οικονομία! Μάλιστα έρχεται και λέει ότι είμαστε ισχυρή Ελλάδα, όταν το 75% ζει με 135, 140 ή 150 χιλιάδες το μήνα! Γιατί εάν φθάσει τις 170 χιλιάδες ξεπερνά το ποσό του αφορολόγητου ορίου. 
ΓΕΩΡΓΙΟΣ ΦΛΩΡΙΔΗΣ (Υφυπουργός Οικονομικών): Το αφορολόγητο όριο είναι 300 χιλιάρικα. 
ΝΙΚΟΛΑΟΣ ΓΚΑΤΖΗΣ: Ναι. Όμως, κύριε Υπουργέ, αν σε ένα σπίτι εργάζονται δύο και παίρνουν από 140-150 χιλιάδες, μαζί με τα δώρα ?τους 14 μισθούς- ξεπερνούν αυτό το ποσό. 
Είναι, επίσης, γνωστό ότι το 25% των Ελλήνων ζει κάτω από το όριο της φτώχειας. Ιδιαίτερα με αυτές τις νέες συνθήκες εργασίας που επιβάλλετε, με την απασχολησιμότητα, τη μερική απασχόληση, τις εργολαβίες και τις συμβάσεις πείνας, εξάρτησης και αθλιότητας ?χωρίς επιδόματα, χωρίς ασφάλιση, χωρίς δώρα- στρατηγέ μου, που τα εγκρίνετε όλα εν λευκώ?
ΚΥΡΙΑΚΟΣ ΣΠΥΡΙΟΥΝΗΣ: Υπάρχουν αυτά τα φαινόμενα. 
ΝΙΚΟΛΑΟΣ ΓΚΑΤΖΗΣ: Αυτά είναι που πρέπει να δούμε. Γι? αυτό εμείς λέμε ότι αποδεικνύεται και με τον Ισολογισμό πως αυτός ο προϋπολογισμός είναι πέρα για πέρα ταξικός, πέρα για πέρα νεοφιλελεύθερος, ευνοεί?
ΚΥΡΙΑΚΟΣ ΣΠΥΡΙΟΥΝΗΣ: Εδώ διαφωνούμε. 
ΝΙΚΟΛΑΟΣ ΓΚΑΤΖΗΣ: Με τα στοιχεία μιλάμε, κύριε Σπυριούνη. Τα στοιχεία πείτε μου αν το λένε ή δεν το λένε, όταν έχουμε φοροαπαλλαγές του μεγάλου, συγκεκριμένα, κεφαλαίου. Οι έμμεσοι φόροι εμφανίζονται μειωμένοι κατά 234,7 δισεκατομμύρια. 
Εσείς τι λέτε, οφείλεται στους λιγότερους φόρους; Όχι, δεν ευθύνεται αυτό στους λιγότερους φόρους. Οφείλεται στο γεγονός ότι έχουμε φόρους από μεταβιβάσεις κεφαλαίων, αφού τροποποιήσαμε το φορολογικό σύστημα και τους απαλλάσσουμε από αυτούς. Κατ? αυτόν τον τρόπο εισπράχθηκαν 280,4 δισεκατομμύρια. 
ΚΥΡΙΑΚΟΣ ΣΠΥΡΙΟΥΝΗΣ: Θα στηρίξουμε την ανάπτυξη. 
ΝΙΚΟΛΑΟΣ ΓΚΑΤΖΗΣ: Στους φόρους καταθέσεων που από 300 πήραμε 187, εκεί φαίνεται. Δεν ισχύει αυτό που είπε ο κύριος Υπουργός: «Απαλλάξαμε τους Έλληνες από τη φορολογία». Απεναντίας η γενική φορολογία ανέβηκε κατά 2,48% αυτήν τη συγκεκριμένη χρονιά που πάρθηκαν αυτά τα μέτρα. 
ΠΡΟΕΔΡΕΥΩΝ (Παναγιώτης Σγουρίδης): Αρκεί να πληρώνουν αυτοί που πρέπει να πληρώσουν, κύριε Γκατζή.
ΝΙΚΟΛΑΟΣ ΓΚΑΤΖΗΣ: Ξέρετε ποιοι πληρώνουν, κύριε Πρόεδρε; Οι δημόσιοι υπάλληλοι που έχουν ένα κάπως αυξημένο ποσό και κάποιοι ιδιωτικοί υπάλληλοι, γιατί από εκεί τα παίρνουν τα λεφτά. Γιατί αν κοιτάξετε τι λεφτά εισπράχθηκαν από τις μεγάλες επιχειρήσεις, θα δείτε ότι είναι το 17% στο σύνολο των εσόδων. 
ΠΡΟΕΔΡΕΥΩΝ (Παναγιώτης Σγουρίδης): Έχετε δει κανένα κράτος που να ζει χωρίς φόρους; 
ΝΙΚΟΛΑΟΣ ΓΚΑΤΖΗΣ: Πληρώνουν γιατί δεν έγινε και τροποποίηση της φορολογικής κλίμακας. Αφαιρέθηκε το 5% και έμειναν οι άλλες κλίμακες, οι οποίες ουσιαστικά «χαρατσώνουν» τα μεσαία εισοδήματα. Αυτοί είναι που πληρώνουν σήμερα το φόρο. 
Πέραν αυτού, πού είναι η ευαισθησία απέναντι στην κοινωνική πολιτική αυτής της περιόδου; Μείωση επί των μειώσεων. Ιδιαίτερα δε σε εκείνο που χαρακτηρίζει την κοινωνική πολιτική μιας Κυβέρνησης, που είναι η υγεία-πρόνοια, έχουμε εκατοντάδες δισεκατομμύρια περικοπές, κύριοι Βουλευτές. 
Γι? αυτό λέμε εμείς ότι δεν εξετάζουμε αν είναι σωστά τα νούμερα ή δεν είναι, τεχνοκρατικά ή λογιστικά. Αυτό βέβαια έχει μεγάλη σημασία και πρέπει να το προσέχουμε. Εξετάζουμε όμως πού πηγαίνουν τα χρήματα, ποιος ωφελείται απ? αυτή την πολιτική και τι αποτέλεσμα έχουμε στην ανάπτυξη για όλους και όχι ανάπτυξη για λίγους, όπως γίνεται σήμερα. 
Υπάρχουν και ορισμένα άλλα ζητήματα που έχουν μεγάλη σημασία. Από ό,τι λέει και η Έκθεση του Λογιστηρίου του Κράτους υπάρχουν εκατόν πενήντα περίπου ειδικοί λογαριασμοί. Πόσα είναι αυτά τα λεφτά, ενώ δουλεύει εσαεί αυτό το σύστημα και επί Νέας Δημοκρατίας και ΠΑΣΟΚ, δεκαετίες ολόκληρες, κανένας δεν γνωρίζει. Ρωτάμε τι γίνεται με αυτά τα λεφτά. Οι Υπουργοί δεν έχουν την ευθιξία να μας πουν: «Κύριοι Βουλευτές, για το 2001 είναι τόσα». Δεν το ξέρει κανείς. Αυτός είναι ένας δεύτερος προϋπολογισμός. Πού πηγαίνουν αυτά τα λεφτά; Πώς ξοδεύονται; 
Μας είπε ο κύριος Υπουργός, σε μια αποστροφή του λόγου του, ότι και αυτά τα λεφτά πηγαίνουν για να αντιμετωπίσουμε ορισμένες δαπάνες κλπ ή για τις ιδιωτικοποιήσεις. Έλεγαν παλιότερα, Στρατηγέ μου, ότι τα λεφτά αυτά θα πάνε για τη μείωση του δημόσιου χρέους. Δεν πηγαίνουν εκεί. Δεν φαίνεται ότι πάνε εκεί. Μάλιστα, λεφτά από ιδιωτικοποιήσεις πληρώνουν τα ταμεία της ΔΕΗ, ο ασφαλιστικός φορέας της ΔΕΗ. Πληρώνονται από εκείνα τα λεφτά. Ενώ στον προϋπολογισμό φαίνεται ότι θα δώσουμε τόσα, στον απολογισμό δεν φαίνεται ότι δόθηκαν. 
Ξέρετε ποιο είναι το κακό; Η περιουσία του ασφαλιστικού φορέα της ΔΕΗ ήταν 3 τρισεκατομμύρια 200 δισεκατομμύρια, το οποίο ενσωματώθηκε μέσα στο κεφάλαιο της εταιρίας για να πουληθεί πιο εύκολα και να ιδιωτικοποιηθεί πιο εύκολα. Αυτή είναι όλη η λοβιτούρα που γίνεται. Για αυτό λέμε: Ποιον βοηθάει το σύστημα; Δόθηκαν από λεφτά που πουλήθηκε η δημόσια περιουσία. Είπε ο κ. Αρσένης ότι πουλήθηκε, αλλά τι ωφέλειες έχουμε; Έχουμε κάποιο όφελος σ? αυτήν την περίπτωση; Όχι!
Πουλάμε, ξεπουλάμε στρατηγικής σημασίας μάλιστα επιχειρήσεις, οι οποίες χρησιμοποιούνται από τους ιδιώτες για να πλουτίσουν εις βάρος του ελληνικού δημοσίου και του ελληνικού λαού και τελικά έτσι βουλώνουμε «τρυπούλες» από εδώ και από εκεί και πάνε τα λεφτά χαμένα και χάνονται τέτοιες μεγάλες περιουσίες. 
Επίσης, θα ήθελα να μας πείτε, κύριε Υπουργέ, αυτά τα λεφτά από τους ειδικούς λογαριασμούς που εισπράττετε και που δεν ξέρει κανένας, ποιος τα διαχειρίζεται; Εκατόν πενήντα υπάρχουν από ό,τι λέει το Λογιστήριο του Κράτους. 
Το Λογιστήριο του Κράτους τα λέει. Το διάβασα και στην έκθεση. Πόσα είναι αυτά τα λεφτά, ποιος τα διαχειρίζεται και τι βιβλία είναι αυτά; Πηγαίνουν να τακτοποιήσουμε υποθέσεις α΄, β΄ γ΄; Και γιατί δεν εγγράφονται τα έσοδα αυτά μέσα σαν έσοδα; Και γιατί δεν περνάνε κατόπιν και στις δαπάνες;
Τέλος, είναι και η διαχείριση ορισμένων σοβαρών κονδυλίων, κύριοι συνάδελφοι, που φθάνουν ίσως και τον προϋπολογισμό της χώρας, που διαχειρίζεται η ΔΕΚΑ. Ποιος την ελέγχει; Δεν πρέπει να έρθει εδώ στην Βουλή να μας παρουσιάσουν στοιχεία διαχειριστικής περιόδου, τόσα πήραμε, τόσα δώσαμε; Θα μου πείτε ότι όλα αυτά είναι λογιστικά και όλα θα έρθουν μέλι-γάλα. «Μια το λάδι, μια το ξύδι» που λέει ο λαός, θα έρθουν όλα ισολογισμένα. Όμως δείχνει το πώς σήμερα διαχειριζόμαστε το δημόσιο χρήμα. 
Εμείς, κύριε Πρόεδρε, θα καταψηφίσουμε, όπως είπαμε, τον ισολογισμό και τον απολογισμό. Θεωρούμε ότι είναι αντιλαϊκός, ότι μέσα από τη διαχείριση αυτού έγινε μια αναδιανομή του πλούτου της χώρας υπέρ των λίγων και εις βάρος των πολλών και ότι είναι ένας προϋπολογισμός, όπως φαίνεται από τον ισολογισμό, πολύ χειρότερος από ό,τι είχαμε εκτιμήσει στον προϋπολογισμό, προς αποφυγήν. Τέτοιες περικοπές κοινωνικών δαπανών δεν είχαν γίνει την προηγούμενη δεκαετία σε τόσο σοβαρά νούμερα ποτέ κι αυτό θα πρέπει να δει ο ελληνικός λαός, ότι μειώνονται κάθε χρόνο οι κοινωνικές δαπάνες ενώ αυξάνονται οι δαπάνες -αυτό που είπατε εσείς- για να κάνουν επενδύσεις. Ποιες επενδύσεις, στρατηγέ; Είδατε καμιά επένδυση να γίνεται από κανέναν ιδιώτη και να γίνονται νέες προσλήψεις; Τα λεφτά των εργαζομένων παίρνουν από τα ταμεία που τους δίνει εκεί, απολύουν το προσωπικό και δεν το ξαναπαίρνουν. Δεν το έχουμε καταγγείλει πέντε φορές; Γιατί δεν γίνεται έλεγχος; 
ΠΡΟΕΔΡΕΥΩΝ (Παναγιώτης Σγουρίδης): Ο κ. Λαφαζάνης έχει το λόγο.
ΠΑΝΑΓΙΩΤΗΣ ΛΑΦΑΖΑΝΗΣ: Ευχαριστώ, κύριε Πρόεδρε.
Τονίσαμε εξαρχής ότι ο ισολογισμός και ο απολογισμός του κράτους αναδεικνύουν ότι στη δημοσιονομική διαχείριση της χώρας υπάρχει πλασματικότητα, χάος και αδιαφάνεια, πράγμα που καθιστά και αδύνατο τον έλεγχο από την ειδική επιτροπή, τον πραγματικό έλεγχο των δημόσιων οικονομικών της χώρας μας. 
Καταρχάς θα αναφερθώ σε ένα θέμα, για το οποίο κατά την ομιλία του ο κύριος Υπουργός δεν μας έδωσε καμία απάντηση και το αποσιώπησε εντελώς. Πρόκειται για το περίφημο θέμα των ειδικών λογαριασμών που βρίσκονται εκτός Προϋπολογισμού και δημόσιας ληψοδοσίας. Αυτοί οι λογαριασμοί έχουν συσταθεί κατά καιρούς με ειδικούς νόμους. Πιστώνονται με έσοδα τα οποία πληρώνουν οι πολίτες και προέρχονται είτε από εισφορές, είτε από τέλη, είτε από διάφορες άλλες πηγές. Αυτό είναι το πρώτο πράγμα που θέλουμε να μάθουμε και δεν είναι δυνατόν να τελειώσει, όπως σας είπα, η συζήτηση αυτή χωρίς να το μάθουμε. 
Εγώ απείλησα, αν μου επιτρέπετε την έκφραση, ότι δεν θα καταθέσουμε έκθεση αν δεν μας φέρετε όλους τους ειδικούς λογαριασμούς που βρίσκονται εκτός προϋπολογισμού και δημόσιας ληψοδοσίας. Να μας πείτε το ύψος των ετήσιων εσόδων τους, να μας πείτε αναλυτικά για τη διαχείριση η οποία γίνεται σ? αυτούς τους λογαριασμούς.
Να μας πείτε πού κατευθύνονται οι δαπάνες τους, τι υπόλοιπα υπάρχουν και με βάση ποιους νόμους γίνονται αυτές οι δαπάνες, ώστε να έχουμε πλήρη εικόνα. Εάν δεν μας τα καταθέσετε αυτά μέχρι το τέλος της συζήτησης, όπως σας ζητήσαμε τουλάχιστον, αυτό σημαίνει ότι παραμένει κρυφό ένα δεύτερο βιβλίο, ένας «μίνι» δεύτερος προϋπολογισμός εκτός κάθε ελέγχου, τον οποίο διαχειρίζονται με αποφάσεις τους οι Υπουργοί. Αυτό σημαίνει. Λοιπόν, γιατί συζητάμε σ? αυτήν την Αίθουσα; Περί τίνος πράγματος συζητάμε; 
Σας ανέφερα συγκεκριμένα το λογαριασμό του ν.128/1975. Αυτόν το λογαριασμό τον πιστώνουν ετησίως όλοι οι δανειολήπτες. Πληρώνουν όλοι οι δανειολήπτες το 0,6% από τα δάνεια που παίρνουν. Μάλιστα, το 0,6% προήλθε από πρόσφατο πενταπλασιασμό που έγινε με τροπολογία που εισαγάγατε σε νομοσχέδιο στη Βουλή. Δηλαδή, πενταπλασιάσατε αυτήν την εισφορά. Δεν ξέρω πόσα πράγματα πενταπλασιάζονται στη χώρα μας, αλλά αυτή η εισφορά πενταπλασιάστηκε! Αυτοί πληρώνουν αυτόν το λογαριασμό! 
Αυτή η εισφορά ?δεν κρίνω τώρα την ορθότητα αυτής, αυτό είναι άλλου είδους συζήτηση- και τα έσοδα απ? αυτές τις εισφορές έπρεπε να εγγράφονται στα έσοδα του προϋπολογισμού. Αντί να εγγράφονται στα έσοδα του προϋπολογισμού, πάνε σε έναν ειδικό λογαριασμό στην Τράπεζα της Ελλάδος και αυτά τα έσοδα τα διαχειρίζεται κατά το δοκούν, με αποφάσεις του ο Υπουργός Οικονομίας και Οικονομικών. 
Αυτός ο ν. 128/1975 ήταν ο νόμος του μακαρίτη ?δεν θέλω βέβαια για ένα μακαρίτη να αναφέρω τίποτα άλλο, αλίμονο- Δεβλέτογλου. Και νομίζω ότι συστάθηκε για να διευκολύνει νομισματικές διαταραχές σε εκείνη την εποχή. Από τότε παρέμεινε. 
Σας λέω, λοιπόν, ότι μας δώσατε μια απάντηση μέσω του Γενικού Λογιστηρίου. Είναι απάντηση αυτή για τη διαχείριση αυτού του λογαριασμού; Αυτή είναι η απάντηση; Αυτή η απάντηση γεννά περισσότερα ερωτηματικά απ? ό,τι απαντήσεις δίνει! Λέει ότι πηγαίνει για δάνεια πρώτης κατοικίας. Ποιων δανείων πρώτης κατοικίας; Με βάση ποιο νόμο; Ποιο είναι το ύψος που πηγαίνει γι? αυτά τα δάνεια απ? αυτόν το λογαριασμό κοκ; Όλα αυτά μένουν αδιευκρίνιστα. Τι είναι αυτά τα πράγματα; 
Υπάρχει ο ειδικός λογαριασμός 2334339-0 που έχει ίδια έσοδα από τις αποκρατικοποιήσεις. Τα ίδια έσοδα από τις αποκρατικοποιήσεις ?υποτίθεται- πηγαίνουν για να μειώνουν ισόποσα το δημόσιο χρέος. Όμως, τι βλέπουμε εδώ πέρα με απαντήσεις που μας δίνετε, οι οποίες δεν ξέρουμε εάν καλύπτουν και το σύνολο των δαπανών που γίνονται απ? αυτόν το λογαριασμό;
Κάλυψη ελλείμματος του ειδικού λογαριασμού εφάπαξ του προσωπικού της ΕΥΔΑΠ: 4,5 εκατομμύρια ευρώ. Απόδοση ειδικού πόρου κλπ. στην ΕΥΑΦ: 18 εκατομμύρια ευρώ. Αποζημιώσεις αποχωρούντος προσωπικού των Ναυπηγείων Σκαραμαγκά: 50 εκατομμύρια ευρώ. Κάλυψη ελλειμμάτων ΤΑΠ-ΟΤΕ: 360 εκατομμύρια ευρώ. Κάλυψη ελλειμμάτων ΟΑΠ-ΔΕΗ: 420 εκατομμύρια ευρώ. 
Εγώ αυτήν τη στιγμή δεν κρίνω -και δεν είναι της παρούσης- το θέμα αυτών των δαπανών και εάν έπρεπε να γίνουν. Δεν συζητάμε αυτό το θέμα σήμερα. Συζητάμε τη διαδικασία, τη διαφάνεια μιας διαδικασίας. 
Πάτε, λοιπόν, και κάνετε δαπάνες απ? αυτόν τον ειδικό λογαριασμό, οι οποίες έπρεπε να εγγραφούν ως δαπάνες στον προϋπολογισμό. Κατ? αυτόν τον τρόπο αλλοιώνετε κατάφωρα τις δαπάνες. Ξέρετε πόσα μας δίνονται ως απάντηση ότι διατέθησαν το 2001 ?εάν δεν κάνω λάθος, μου φαίνεται ότι για το 2001 είναι τα στοιχεία- από αυτό το λογαριασμό; Διατέθησαν 1,340 δισεκατομμύρια δραχμές, δηλαδή 896 εκατομμύρια ευρώ. 
Αυτά δεν έπρεπε να ήταν δαπάνες; Μάλιστα, με νόμο έχετε δεσμευτεί ότι η κάλυψη των ελλειμμάτων και του ΤΑΠ-ΟΤΕ και της ΟΑΠ-ΔΕΗ θα εγγράφονται στον προϋπολογισμό. Εσείς τι λέτε; Αναφέρετε στην έκθεση του προϋπολογισμού αυτές τις δαπάνες, αλλά άμα κοιτάξουμε τα κονδύλια των δαπανών του προϋπολογισμού δεν υπάρχουν. ?ρα, παρανομείτε κιόλας. Παρανομείτε χονδροειδώς. 
Λοιπόν, το ερώτημα είναι: Τι θα γίνει; Πότε θα μάθει αυτή η Αίθουσα πόσοι είναι αυτοί οι ειδικοί λογαριασμοί; Μας έδωσε το Γενικό Λογιστήριο εκατόν πενήντα τέτοιους ειδικούς λογαριασμούς και μας λέει ότι δεν ξέρω πόσοι άλλοι είναι. Εμείς υπολογίζουμε πάνω από τετρακόσιους αυτούς τους ειδικούς λογαριασμούς. Να μας φέρετε σ? αυτήν την Αίθουσα αυτό το δεύτερο βιβλίο, να το καταχωρήσετε εδώ πέρα και να το ανακοινώσετε ?
ΠΡΟΕΔΡΕΥΩΝ (Παναγιώτης Σγουρίδης): Καλώς, κύριε Λαφαζάνη. Ολοκληρώστε.
ΠΑΝΑΓΙΩΤΗΣ ΛΑΦΑΖΑΝΗΣ: Μια στιγμή, κύριε Πρόεδρε, τελειώνω.
Να μας πείτε πόσοι είναι αυτοί οι ειδικοί λογαριασμοί, τι ύψους είναι και τι διαχείριση γίνεται. Και θα το επαναλάβουμε, θα είναι προβληματική η παρουσία μας σε μια άλλη τέτοια συζήτηση αν δεν καταργηθούν αυτοί οι ειδικοί λογαριασμοί, όλοι. Ζητούμε την κατάργησή τους. Δεν χρειάζονται οι ειδικοί λογαριασμοί. Δεν χρειάζονται έσοδα τα οποία δεν εγγράφονται στον Προϋπολογισμό, δεν υπάρχουν στη δημόσια ληψοδοσία και στην πράξη δεν ελέγχονται από το Ελεγκτικό Συνέδριο. Όλα θα καταγράφονται στον προϋπολογισμό είτε ως έσοδα είτε ως δαπάνες, ώστε να ξέρουμε τι γίνεται και να υπάρχει διαφάνεια. Αυτή είναι η πρότασή μας. 
Θα ήθελα βεβαίως, να αναφερθώ και σε άλλα θέματα, δεν με παίρνει όμως ο χρόνος. Δεν ξέρω βέβαια, είκοσι λεπτά είχαμε, κύριε Πρόεδρε, τη δεύτερη ημέρα..
ΠΡΟΕΔΡΕΥΩΝ (Παναγιώτης Σγουρίδης): Κύριε Λαφαζάνη, ξέρετε το χρόνο σας και τον ξέρετε πολύ καλά.
ΠΑΝΑΓΙΩΤΗΣ ΛΑΦΑΖΑΝΗΣ: Ξέρω το χρόνο, αλλά μίλησα?
ΠΡΟΕΔΡΕΥΩΝ (Παναγιώτης Σγουρίδης): Μα, μια ζωή έχουμε πρόβλημα με το χρόνο. Δε μαλώνω με κανέναν άλλο παρά μόνο με εσάς. Τι να πω!
ΠΑΝΑΓΙΩΤΗΣ ΛΑΦΑΖΑΝΗΣ: Είκοσι πέντε λεπτά μίλησα χθες?
ΠΡΟΕΔΡΕΥΩΝ (Παναγιώτης Σγουρίδης): Είκοσι οκτώ λεπτά, όταν ο Υπουργός μιλάει μόνο είκοσι δύο.
ΠΑΝΑΓΙΩΤΗΣ ΛΑΦΑΖΑΝΗΣ: Είχαμε άλλα είκοσι λεπτά σήμερα?
ΠΡΟΕΔΡΕΥΩΝ (Παναγιώτης Σγουρίδης): Τέλος πάντων, κύριε Λαφαζάνη, ολοκληρώστε.
ΠΑΝΑΓΙΩΤΗΣ ΛΑΦΑΖΑΝΗΣ: Μια φράση μόνο. 
Για όλους αυτούς τους λόγους που αναφέραμε και στην εισήγησή μας και που εδώ αναφέρθηκα μόνο σε ένα θέμα, δεν πρόλαβα να αναφερθώ σε άλλα, είναι προφανές ότι δεν εγκρίνουμε την έκθεση για τον ισολογισμό και τον απολογισμό του κράτους. 
Σας ευχαριστώ, κύριε Πρόεδρε.
ΠΡΟΕΔΡΕΥΩΝ (Παναγιώτης Σγουρίδης): Ο κ. Κεδίκογλου έχει το λόγο για πέντε λεπτά.
ΒΑΣΙΛΗΣ ΚΕΔΙΚΟΓΛΟΥ: Κύριε Πρόεδρε, σχόλια έκανα από το Βήμα, αλλά μερικά ειδικά θέματα νομίζω ότι είναι σκόπιμο να τα τονίσουμε και νομίζω ότι η Κυβέρνηση οφείλει να δώσει κάποια απάντηση.
Για τις συγκεκριμένες παρατηρήσεις του Ελεγκτικού Συνεδρίου, του θεσμοθετημένου οργάνου, προσωπικώς εξέφρασα και την άποψή μου για το πώς κινείται το Ελεγκτικό Συνέδριο και όταν είχαμε και τη συζήτηση για τις εκθέσεις, πάλι και εκεί τα είπα. 
Το Ελεγκτικό Συνέδριο, κύριε Υπουργέ, αφού αναφέρεται στις off shore εταιρείες ?τις οποίες δεν ονομάζει off shore, αλλά ΑΙΟΛΟΣ securitation κλπ.- στη σελίδα δεκαεννέα της έκθεσης στην παράγραφο κάτω-κάτω λέει ότι, επειδή τα προέσοδα και το προμέτοχα αποτελούν κατά βάση δανεισμό, το προϊόν τους έπρεπε να εμφανιστεί στα πιστωτικά έσοδα του τακτικού προϋπολογισμού και όχι στα τακτικά έσοδα. Δηλαδή, με δύο λόγια λέει ότι το δημόσιο χρέος δεν είναι αυτό που εμφανίζεται, αλλά είναι άλλο.
Σε αυτό πρέπει να απαντήσετε και στο μέλλον να το διορθώσετε, γιατί ήδη έχετε κάνει τέτοιες διορθώσεις μετά την παρέμβαση της EUROSTAT. 
Είναι πολύ σωστά αυτά που είπε ο κ. Λαφαζάνης πριν από λίγο για τους ειδικούς λογαριασμούς. Και, κύριε Αρσένη, το λέω σε εσάς ιδιαίτερα γιατί θέλω να πιστεύω ότι πάλι θα είστε πρόεδρος της επιτροπής. Δεν είναι δυνατόν δηλαδή, εδώ να συζητάμε και απ? έξω να μην ξέρουν τι μας γίνεται, να μας κτυπάνε την πλάτη αλλιώς. 
Λέει όμως και τούτο, το οποίο έχει σχέση με την αξιοπρέπεια του κράτους και της Κυβέρνησης. Στην παράγραφο 3, αναφέρεται «κατά τον έλεγχο των λογιστικών στοιχείων του μηνός Δεκεμβρίου του 2001 του υπολόγου συμψηφισμών, διαπιστώθηκε ότι έντοκοι λογαριασμοί ελληνικού δημοσίου σε εμπορικές τράπεζες ή άλλα πιστωτικά ιδρύματα?», κλπ, «?λογαριασμοί πιστωτικής ευχέρειας του ελληνικού δημοσίου στην Εθνική Τράπεζα της Ελλάδας, έκλεισε με έλλειμμα τριακοσίων ενενήντα εννέα δισεκατομμυρίων δραχμών».
Κύριε Πρόεδρε, δηλαδή δεν υπήρχε φράγκο. Δεν υπήρχε φράγκο, για το οποίο ?λέει- δανειστήκαμε από την Εθνική Τράπεζα. Για την κάλυψη του ανωτέρω ποσού, η Εθνική Τράπεζα χορήγησε πενθήμερη πιστωτική διευκόλυνση, μετά από συμφωνία μεταξύ του Υπουργού Οικονομικών και της Εθνικής Τράπεζας. Το ελληνικό δημόσιο θα επιβαρυνθεί ?δεν τα εμφανίσαμε- για τη διευκόλυνση των πέντε ημερών με το ποσό των διακοσίων είκοσι δύο εκατομμυρίων δραχμών.
Τι γίνεται εδώ, κύριε Πρόεδρε; «Σαλεπιτζήδικο» είναι; Το σαλέπι περισσεύει, έχει καλή τιμή και το πετάμε και στο δρόμο;
Παρακάτω, εκείνο που έχει σημασία είναι αυτό στη σελίδα είκοσι, στην παράγραφο 2,2, όπου λέγεται ότι οι αυξήσεις, τόσο των εσόδων που αναφέρθηκαν, όσο και των εξόδων έναντι των προϋπολογισθέντων, αντίκεινται στη διάταξη της παραγράφου 2, του άρθρου 5 του δημόσιου λογιστικού ν. 2362/1995. Όλα τα έσοδα και έξοδα του κράτους εγγράφονται στον προϋπολογισμό και είναι ασυμβίβαστες με τις αρχές της ακρίβειας και της ειλικρίνειας του προϋπολογισμού.
Περαιτέρω, δεν τηρήθηκε η διαδικασία της παραγράφου 2, του άρθρου 8 του ιδίου ως άνω νόμου, ήτοι η υποβολή στη Βουλή προς ψήφιση συμπληρωματικού ή διορθωτικού προϋπολογισμού, συνοδευομένου με προσωρινό απολογισμό του διαρρεύσαντος χρονικού διαστήματος για την εμφάνιση των αυξημένων αυτών εσόδων και εξόδων του προϋπολογισμού.
Δεν υπάρχει κανένας νόμος που να σας δίνει το δικαίωμα να λέτε «ξέρετε, επειδή η υπέρβαση είναι 5% ή 7% ή 20%, όπως εδώ, δεν κάνουμε συμπληρωματικό προϋπολογισμό». Απλώς, σας λέει πανηγυρικά αυτό το όργανο που εσείς κατ? επανάληψη επικαλείσθε, το Ελεγκτικό Συνέδριο, ότι είστε «τζαναμπέτηδες». Σας λέει «κύριοι, εδώ δεν είχατε δικαίωμα, είστε παράνομοι, διότι διαχειριστήκατε εν αγνοία του Κοινοβουλίου και χωρίς την έγκρισή του, χρήματα του ελληνικού λαού».
Κύριε Πρόεδρε, αυτά δεν μπορούν να μένουν έτσι, δεν μπορεί δηλαδή να υπάρχει διαχείριση έξω από τον έλεγχο του Ελληνικού Κοινοβουλίου και να μη δίνετε σημασία.
Τέλος, κύριε Πρόεδρε, θα έπρεπε να υπάρχει μία ερμηνεία από την πλευρά του Υπουργείου Οικονομικών, τόσο για τις off shore εταιρείες, όπως είπα προηγουμένως, αλλά προπαντός για τις μεταβολές των δαπανών κατά Υπουργείο, οι οποίες δεν έχουν κανένα νόημα, αφού δεν δικαιολογούνται από πουθενά. Εσείς πώς το εξηγείτε; Στην έκθεσή του δεν δίνει καμία ερμηνεία γιατί μειώθηκαν ή γιατί αυξήθηκαν. Λέει ότι οι δαπάνες των περισσοτέρων Υπουργείων είναι αυξημένες έναντι του 2000. Πού το βρήκατε το δικαίωμα να αλλάζουν τα ύψη των δαπανών;
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τελειώνω, κύριε Πρόεδρε.
Συνολικά, όμως, είναι μειωμένες λόγω της σημαντικής μείωσης των δαπανών του Υπουργείου Οικονομικών. Λέει ότι η αύξηση αυτή οφείλεται κατά Υπουργείο, κλπ, αλλά για το Υπουργείο Οικονομικών τσιμουδιά. Εδώ ήρθατε δηλαδή να μας κοροϊδέψετε; Κάνουμε συζήτηση ή περνάμε την ώρα μας;
Λυπάμαι πολύ που χρησιμοποιώ το λόγο με έναν τρόπο που δεν θα έπρεπε ?δεν χαρακτηρίζομαι για τη «γαλατική» μου ευγένεια, αυτό είναι γνωστό στην Αίθουσα και θα το πω πάλι και για τον κ. Μητσοτάκη- αλλά, εν πάση περιπτώσει, εδώ παράγινε το κακό. Έχουμε καταντήσει να βρισκόμαστε υπό αγοραία συμπεριφορά από πλευράς της Κυβέρνησης προς το Κοινοβούλιο.
Ευχαριστώ.
ΠΡΟΕΔΡΕΥΩΝ (Παναγιώτης Σγουρίδης): Ο κ. Σπυριούνης έχει το λόγο για δύο λεπτά.
ΚΥΡΙΑΚΟΣ ΣΠΥΡΙΟΥΝΗΣ: Κύριε Πρόεδρε, θα τελειώσω γρήγορα.
Μου έκανε εντύπωση έτσι για την ιστορία της εκθέσεως, η σελίδα πενήντα πέντε, όπου αναφέρονται τα συνολικά έσοδα και τα συνολικά έξοδα από το 1833 μέχρι το 2000. Κύριε Υπουργέ, αυτό έχει ιστορική αξία και μου κάνει εντύπωση. Επειδή πειραματίζομαι με την ιστορία, θα το φυλάξω στο ειδικό μου αρχείο. 
Θα το αναφέρω απλώς για την ιστορία. Τα συνολικά έσοδα είναι 210,6 τρισεκατομμύρια. Τα συνολικά έξοδα, οι δαπάνες, είναι 210,5. Το αθροιστικό έλλειμμα είναι εκατόν δέκα έξι δισεκατομμύρια. Το 2001, ένα χρόνο μετά από το διάστημα αυτό των τόσων ετών, έχουμε πλεόνασμα είκοσι δύο δισεκατομμύρια. Αυτό βρίσκεται στη σελίδα πενήντα πέντε. Αφαιρείται από το συνολικό, το αθροιστικό έλλειμμα και έχουμε έλλειμμα ενενήντα τέσσερα δισεκατομμύρια από το 1833 μέχρι σήμερα.
Το δημόσιο χρέος συμπεριλαμβανομένου και το 2001 νομίζω ανέρχεται περίπου σε 50 τρισεκατομμύρια. Νομίζω χωρίς να αναγράφεται εδώ, αλλά όπως θυμάμαι από τους υπολογισμούς ?κάποτε όταν είχα την ηλικία σας, κύριε Υπουργέ, που διακρίνεσθε για την ισχυρή σας μνήμη, ήμουν αριθμομνήμων- ότι το 2001 το ΑΕΠ ήταν 48 τρισεκατομμύρια περίπου και έχουμε σήμερα αυτή τη διαφορά των πέντε μονάδων παραπάνω, για τις οποίες τόσος κόπος γίνεται, τόση μάχη γίνεται για να πέσει επιτέλους κάτω από το 100% του ΑΕΠ το δημόσιο χρέος. Ευχαριστώ.
ΠΡΟΕΔΡΕΥΩΝ (Παναγιώτης Σγουρίδης): Ο κύριος Υφυπουργός έχει το λόγο.
ΓΕΩΡΓΙΟΣ ΦΛΩΡΙΔΗΣ (Υφυπουργός Οικονομικών): Κύριε Πρόεδρε, η διήμερη συζήτηση στην Ολομέλεια επί του ισολογισμού και απολογισμού του κράτους του έτους 2001 νομίζω ότι χαρακτηρίστηκε κυρίως από δύο ζητήματα. 
Πρώτον, ότι υπήρξε ένας σημαντικός πλούτος προτάσεων από τους συναδέλφους οι οποίοι έλαβαν το λόγο και οι οποίες προτάσεις αποσκοπούν στην ενίσχυση και ουσιαστική αναβάθμιση του ρόλου της Ειδικής Επιτροπής της Βουλής, η οποία ασχολείται και πρέπει να ασχολείται με τα ζητήματα αυτά και, επίσης, από την κατάθεση απόψεων για τη λειτουργία της οικονομίας της χώρας, καθώς και για την ορθότητα ή μη της ακολουθούμενης από την Κυβέρνηση οικονομικής πολιτικής. 
Θεωρώ ότι, παρά το ότι πρόκειται για το ξεκίνημα αυτής της νέας διαδικασίας στο Κοινοβούλιο, η αρχή είναι καλή, θα έλεγα πολύ καλή και θα ήταν εξαίρετη αν δεν σκιάζονταν από την επιλογή της Νέας Δημοκρατίας να αποχωρήσει από αυτήν τη διαδικασία που ο κ. Αρσένης νομίζω δίκαια τη χαρακτήρισε κορυφαία. Παρ? όλα αυτά η Νέα Δημοκρατία επιμένοντας να αποχωρήσει από την πραγματικότητα, ξεδίπλωσε για μια ακόμη φορά τη βασική αντίφαση στην πολιτική της η οποία συνίσταται στο άλλο λέμε και κάνουμε ακριβώς τα αντίθετα απ? αυτά που λέμε!
Πιστεύω ότι όλα τα ζητήματα τα οποία ετέθησαν και κατά τη συνεδρίαση της Ειδικής Επιτροπής, αλλά και κατά τη συζήτηση στην Ολομέλεια, αναδεικνύουν ένα ευρύτατο πεδίο δραστηριότητας που μπορεί να αναπτύξει η επιτροπή. Ο κ. Αρσένης θα έλεγα ότι τα συνόψισε αυτά και εγώ σπεύδω να πω ότι, αυτές τις προτάσεις η Κυβέρνηση τις υιοθετεί. Μακάρι δηλαδή η επιτροπή να είχε τη δυνατότητα να μπορούσε να ασχοληθεί με τα ζητήματα αυτά, έτσι ώστε να πάμε σε μια περαιτέρω ενίσχυση της δημοκρατικής λειτουργίας του κράτους, διότι περί αυτού πρόκειται. Αυτά δηλαδή τα οποία ανέφερε ο κ. Αρσένης περί της δυνατότητας να ελέγχεται η διαχείριση της δημόσιας περιουσίας των επιβαρύνσεων για το μέλλον και όλα αυτά από το Κοινοβούλιο, προφανώς συνιστούν βήματα για την περαιτέρω εμβάθυνση της δημοκρατίας. Διότι όταν λέμε ότι η λειτουργία της οικονομίας στηρίζει πολλές πολιτικές λειτουργίες?
ΒΑΣΙΛΗΣ ΚΕΔΙΚΟΓΛΟΥ: Κύριε Πρόεδρε, γι? αυτά που τον ρωτήσαμε να μας απαντήσει. Τώρα περί θεωρίας κλπ. ?
ΠΡΟΕΔΡΕΥΩΝ (Παναγιώτης Σγουρίδης): Αφήστε τον Υπουργό να αναπτύξει ελεύθερα τις δικές του απόψεις και να απαντήσει σ? αυτά που νομίζει ότι αυτός πρέπει να απαντήσει. 
ΒΑΣΙΛΗΣ ΚΕΔΙΚΟΓΛΟΥ: Εγώ νομίζω ότι πρέπει να του υπομνήσουμε και αυτός ας πράξει αυτό που νομίζει. 
ΠΡΟΕΔΡΕΥΩΝ (Παναγιώτης Σγουρίδης): Κύριε Κεδίκογλου, εσείς προηγουμένως είπατε ότι σ? αυτήν την Αίθουσα ο λόγος είναι ελεύθερος. Σας παρακαλώ λοιπόν.
ΒΑΣΙΛΗΣ ΚΕΔΙΚΟΓΛΟΥ: Εμείς πρέπει να του υπενθυμίσουμε ότι περιμένουμε να μας απαντήσει. Υπάρχει και τηλεόραση η οποία καταγράφει ?
ΠΡΟΕΔΡΕΥΩΝ (Παναγιώτης Σγουρίδης): Σας ευχαριστώ πολύ για την πληροφορία!
Συνεχίστε κύριε Υπουργέ.
ΓΕΩΡΓΙΟΣ ΦΛΩΡΙΔΗΣ (Υφυπουργός Οικονομικών): Υπάρχει λοιπόν η κοινή παραδοχή ότι η λειτουργία της οικονομίας, τα αποτελέσματά της αποτελούν θεμέλιο για μια σειρά από ασκούμενες πολιτικές και είναι προφανές ότι, η ουσιαστική συζήτηση επί των πτυχών της οικονομικής δραστηριότητας της χώρας προφανώς βοηθάει και στην ενίσχυση της δημοκρατικής λειτουργίας του πολιτεύματος.
Κυρίες και κύριοι συνάδελφοι, νομίζω ότι στη χθεσινή μου ομιλία αναφέρθηκα σε αρκετά ζητήματα. Δεν είμαι βέβαιος αν οι απαντήσεις μου κάλυψαν όλα αυτά τα ερωτήματα. 
Σήμερα τέθηκαν κάποια άλλα ζητήματα και κυρίως το ζήτημα των ειδικών λογαριασμών. Πρέπει να δώσω μία σύντομη απάντηση. 
Θέλω, λοιπόν, να σας πω ότι, δεν είναι μόνο το ζήτημα των ειδικών λογαριασμών, αλλά όλα τα συζητούμενα σημεία ενός προϋπολογισμού είναι κρίσιμα. Θα μπορούσε κανείς να πάρει ένα από όλα αυτά τα σημεία και να δημιουργήσει μία μεγάλη συζήτηση. 
Βεβαίως, οι ειδικοί λογαριασμοί είναι ένα μεγάλο πεδίο της οικονομικής λειτουργίας του κράτους και των φορέων του. 
Θέλω, όμως, να επισημάνω τα εξής σημεία, τα οποία φαίνεται ότι πολλές φορές στις τοποθετήσεις μας τα αγνοούμε.
Πρώτον, κανένας ειδικός λογαριασμός δεν μπορεί να συστηθεί χωρίς νόμο, τον οποίο ψηφίζει η Βουλή. 
ΒΑΣΙΛΗΣ ΚΕΔΙΚΟΓΛΟΥ: Κύριε Υπουργέ, για σκάνδαλα μιλάμε?
ΓΕΩΡΓΙΟΣ ΦΛΩΡΙΔΗΣ (Υφυπουργός Οικονομικών): Πρέπει να υπάρχει πάντα νομοθετική εξουσιοδότηση, για να συσταθεί ειδικός λογαριασμός. Δεν γίνεται αλλιώς. Οι ειδικοί λογαριασμοί έχουν συσταθεί με νόμους που ψήφισε η Βουλή και άρα έχουν το τεκμήριο, κατ? αρχήν, της υπέρτατης νομιμότητας, διότι στηρίζονται σε νόμο.
Δεύτερον, πρέπει να πω ότι οι ειδικοί λογαριασμοί από τη σύστασή τους προβλέπουν την υπαγωγή τους στον έλεγχο του Ελεγκτικού Συνεδρίου. 
Τρίτον, η διαχείρισή τους γίνεται με συγκεκριμένες υπουργικές αποφάσεις. ΝΙΚΟΛΑΟΣ ΓΚΑΤΖΗΣ: Δεν πρέπει να ελέγχονται; Διαχείριση του δημοσίου είναι κύριε Πρόεδρε.
ΠΡΟΕΔΡΕΥΩΝ (Παναγιώτης Σγουρίδης): Ελέγχονται από το Ελεγκτικό Συνέδριο. 
ΝΙΚΟΛΑΟΣ ΓΚΑΤΖΗΣ: Δηλαδή, το διορισμένο Ελεγκτικό Συνέδριο μπορεί να τους ελέγχει, αλλά δεν μπορούμε να ελέγχουμε εμείς.
ΓΕΩΡΓΙΟΣ ΦΛΩΡΙΔΗΣ (Υφυπουργός Οικονομικών): Προσπαθώντας να διευκολύνουμε τη δυνατότητα της Βουλής να παρακολουθήσει, να ζητήσει έλεγχο και στοιχεία, από τη στιγμή που τέθηκε στη συνεδρίαση της επιτροπής το ζήτημα του πόσοι είναι οι ειδικοί λογαριασμοί, που στηρίζονται και ποιοι τους διαχειρίζονται, κάναμε μία πρώτη προσέγγιση και καταθέσαμε στην επιτροπή τον κατάλογο των ειδικών λογαριασμών. Αυτό ήταν ένα πρώτο σημαντικό βήμα.
Στο ερώτημα πόσοι είναι οι ειδικοί λογαριασμοί, αυτό, που μπορώ ευθέως να σας πω, είναι ότι αυτοί είναι οι ειδικοί λογαριασμοί που γνωρίζει το Υπουργείο Οικονομικών. Αυτούς τους λογαριασμούς που γνωρίζουμε, αυτούς καταθέσαμε. 
Ξέρουμε ότι με προγενέστερους νόμους καταργήθηκαν δεκάδες, για να μην πω εκατοντάδες, ειδικοί λογαριασμοί. Κάναμε ακόμα μια προσπάθεια, ώστε τα μέλη του Κοινοβουλίου να έχουν περισσότερα στοιχεία στα χέρια τους για τους ειδικούς λογαριασμούς. Αυτοί είναι οι πίνακες που καταθέσαμε σήμερα, οι οποίοι είναι οργανωμένοι κατά Υπουργείο και φορέα. Αναφέρονται στους ιδρυτικούς νόμους και στις εισροές. Από εκεί και πέρα, η ελεγκτική διαδικασία του Κοινοβουλίου είναι πλούσια και μπορεί να οδηγήσει συστηματικά στον έλεγχο αυτών των λογαριασμών. 
Δεν νομίζω ότι μπορούσαμε σ? αυτό το χρονικό διάστημα να κάνουμε ένα διαχειριστικό έλεγχο σε δεκάδες λογαριασμούς και να δώσουμε μία πλήρη εικόνα. Αυτό που κάναμε -και νομίζω ότι ήταν σωστό και επιβαλλόμενο- ήταν η Βουλή να γνωρίζει το εύρος, την ονομασία, την προέλευση, το νομικό τους υπόβαθρο, τη διαχείρισή τους και τους φορείς. Στη συνέχεια, έχει όλη την άνεση στο επόμενο διάστημα να ζητήσει ό,τι έλεγχο θέλει. Δεν μπορεί αυτό το πεδίο οικονομικής δραστηριότητας το οποίο στηρίζεται σε νόμους και υπουργικές αποφάσεις που δημοσιεύονται και στον έλεγχο του Ελεγκτικού Συνεδρίου, να θεωρείται ότι είναι ένα μαύρο και γκρίζο πεδίον. 
ΝΙΚΟΛΑΟΣ ΓΚΑΤΖΗΣ: Στο έγγραφο αναφέρονται ποιοι είναι οι λογαριασμοί και όχι από πού προέρχονται. 
ΓΕΩΡΓΙΟΣ ΦΛΩΡΙΔΗΣ (Υφυπουργός Οικονομικών): Κύριε Γκατζή, σας έδωσα όλη την εικόνα. Από εδώ και πέρα έχετε τη δυνατότητα να ζητήσετε για κάθε ειδικό λογαριασμό μία ξεχωριστή αναφορά.
ΠΑΝΑΓΙΩΤΗΣ ΛΑΦΑΖΑΝΗΣ: Από πού;
ΠΡΟΕΔΡΕΥΩΝ (Παναγιώτης Σγουρίδης): Από το αντίστοιχο Υπουργείο μέσω του κοινοβουλευτικού ελέγχου. 
ΓΕΩΡΓΙΟΣ ΦΛΩΡΙΔΗΣ (Υφυπουργός Οικονομικών): Κύριε Λαφαζάνη, σας καταθέσαμε τους ειδικούς λογαριασμούς ανά Υπουργείο. Σας δώσαμε τα πάντα και υπάρχει πεδίον δόξης λαμπρό, εφόσον το επιθυμείτε, να απευθυνθείτε σε κάθε εποπτεύοντα Υπουργό και να ζητήσετε αναλυτικό λογαριασμό για το τι συμβαίνει σε κάθε ειδικό λογαριασμό.
Σας δώσαμε δηλαδή όλο το υλικό, το οποίο θα βοηθήσει τη δουλειά σας από εδώ και πέρα. 
Εν πάση περιπτώσει, κύριε Πρόεδρε, νομίζω ότι η συζήτηση αυτή ανέδειξε, πρώτον την ορθότητα της ακολουθούμενης οικονομικής πολιτικής με τις παρατηρήσεις οι οποίες υπήρξαν για το πώς αυτή η οικονομική πολιτική μπορεί να βελτιωθεί, να γίνει καλύτερη και πιο κοινωνική ή πιο φιλολαϊκή, γιατί ο δικός μας στόχος είναι ?και σας το είπα και χθες- πάντα για τις κυβερνήσεις τις δικές μας το βασικό εργαλείο αναδιανομής του εθνικού μας πλούτου και αυτό το έχουμε αποδείξει όλα τα χρόνια, καθιστώντας τους περισσότερους Έλληνες απολύτως αφορολόγητους, όσον αφορά το φόρο εισοδήματος και στη συνέχεια λαμβάνοντας φόρους απ? αυτούς που έχουν τη δυνατότητα να πληρώσουν, μετακινούμε αυτά τα χρηματικά ποσά τα οποία παίρνουμε από εκεί προς τις τάξεις οι οποίες έχουν μεγαλύτερη ανάγκη. 
Κύριε Γκατζή, ολοκληρώνοντας, πρέπει κάποια στιγμή να γίνουν κατανοητά μερικά πράγματα. Όταν μιλάμε για αφορολόγητο, το αφορολόγητο είναι ατομικό. Τα δέκα χιλιάδες ευρώ είναι ατομικό αφορολόγητο, πράγμα που σημαίνει ότι εάν εργάζονται και οι δύο έχουμε είκοσι χιλιάδες αφορολόγητο. Και αν έχουν και παιδιά είναι είκοσι τέσσερις χιλιάδες αφορολόγητο. Αυτό σημαίνει ότι ένα οικογενειακό εισόδημα περίπου εξακοσίων χιλιάδων δραχμών το μήνα, είναι απολύτως αφορολόγητο. Αυτή είναι η πραγματικότητα. Ποιους αφορά, λοιπόν, αυτό; Τους συνταξιούχους, τους μισθωτούς, τους ανθρώπους που εργάζονται στον ιδιωτικό τομέα, τη μεγάλη μερίδα των δημοσίων υπαλλήλων; Αυτούς αφορά το αφορολόγητο, αυτούς καταστήσαμε αφορολόγητους. Και ό,τι λαμβάνουμε απ? αυτούς τους άλλους που έχουν τη δυνατότητα να πληρώσουν, πάλι σ? αυτούς το μετακινούμε μέσω των αυξήσεων των παροχών που δίνουμε. Αυτή είναι η δική μας οικονομική πολιτική και απ? αυτά τα στοιχεία χαρακτηρίζεται ό,τι και αν λέει κανείς. Πείτε μου εσείς μία χώρα στην Ευρώπη η οποία έχει καταστήσει μέσα από το φορολογικό της σύστημα το 75% των πολιτών της απολύτως αφορολόγητους. Μία χώρα πείτε μου, όχι στην Ευρώπη, σε όλο τον κόσμο. 
ΝΙΚΟΛΑΟΣ ΓΚΑΤΖΗΣ: Έχει να κάνει με το τι μισθούς δίνετε. Αυτό δεν είναι πλεονέκτημα. 
ΓΕΩΡΓΙΟΣ ΦΛΩΡΙΔΗΣ (Υφυπουργός Οικονομικών): Θέλω να σας θυμίσω όμως, το εξής: Πριν από τρία χρόνια που το αφορολόγητο ήταν ένα εκατομμύριο, λέγατε ότι το αφορολόγητο είναι χαμηλό. Τώρα που το αφορολόγητο έγινε τρεισήμισι εκατομμύρια, λέτε ότι παίρνουν χαμηλούς μισθούς. Νομίζω ότι κάποια στιγμή θα πρέπει η λογική να συναντηθεί κάπου με την πραγματικότητα. 
Εν πάση περιπτώσει, κύριε Πρόεδρε, εγώ θεωρώ ότι έλαβα μέρος εκπροσωπώντας την Κυβέρνηση σε μια ουσιαστική συζήτηση, η οποία ανοίγει το δρόμο σε μία περαιτέρω αναβάθμιση της κοινοβουλευτικής μας λειτουργίας, έτσι ώστε η βασική λειτουργία του κράτους που συνδέεται με την οικονομική δραστηριότητα να υπόκειται σε ένα καλύτερο έλεγχο και βεβαίως αυτός ο έλεγχος όταν συνοδεύεται από κριτικές προτάσεις προς μία θετική κατεύθυνση, να βοηθάει τα πράγματα να οδηγούνται σε καλύτερους δρόμους, κυρίως για τον ελληνικό λαό. 
Ευχαριστώ πολύ. 
ΠΡΟΕΔΡΕΥΩΝ (Παναγιώτης Σγουρίδης): Καλώς, κύριε Υπουργέ. 
Κυρίες και κύριοι συνάδελφοι, έχω την τιμή να ανακοινώσω στο Σώμα ότι οι Υπουργοί Υγείας και Πρόνοιας, Οικονομίας και Οικονομικών, Εσωτερικών, Δημόσιας Διοίκησης και Αποκέντρωσης, Ανάπτυξης, Περιβάλλοντος, Χωροταξίας και Δημοσίων Έργων, Εθνικής Παιδείας και Θρησκευμάτων, Πολιτισμού, Μεταφορών και Επικοινωνιών και Γεωργίας, κατέθεσαν σχέδιο νόμου: «Οργάνωση και Εκσυγχρονισμός των Υπηρεσιών Δημόσιας Υγείας και άλλες διατάξεις». 
Παραπέμπεται στην αρμόδια Διαρκή Επιτροπή. 
Κύριοι συνάδελφοι κηρύσσεται περαιωμένη η συζήτηση επί των σχεδίων νόμων του Υπουργείου Οικονομίας και Οικονομικών: α. «Κύρωση του Απολογισμού του Κράτους οικονομικού έτους 2001» και β. «Κύρωση του Ισολογισμού του Κράτους οικονομικού έτους 2001». 
Ερωτάται το Σώμα: Γίνεται δεκτό το σχέδιο νόμου: «Κύρωση του Απολογισμού του Κράτους οικονομικού έτους 2001; 
ΠΟΛΛΟΙ ΒΟΥΛΕΥΤΕΣ: Δεκτό, δεκτό. 
ΝΙΚΟΛΑΟΣ ΓΚΑΤΖΗΣ: Κατά πλειοψηφία. 
ΠΡΟΕΔΡΕΥΩΝ (Παναγιώτης Σγουρίδης): Συνεπώς το σχέδιο νόμου του Υπουργείου Οικονομίας και Οικονομικών:«Κύρωση του Απολογισμού του Κράτους οικονομικού έτους 2001» έγινε δεκτό κατά πλειοψηφία. 

(Το κείμενο του νομοσχεδίου βρίσκεται στο Τεύχος των Πρακτικών της Βουλής)


ΠΡΟΕΔΡΕΥΩΝ (Παναγιώτης Σγουρίδης): Ερωτάται επίσης το Σώμα: Γίνεται δεκτό το σχέδιο νόμου: «Κύρωση του Ισολογισμού του Κράτους οικονομικού έτους 2001»; 
ΠΟΛΛΟΙ ΒΟΥΛΕΥΤΕΣ: Δεκτό, δεκτό. 
ΝΙΚΟΛΑΟΣ ΓΚΑΤΖΗΣ: Κατά πλειοψηφία. 
ΠΡΟΕΔΡΕΥΩΝ (Παναγιώτης Σγουρίδης): Συνεπώς το σχέδιο νόμου του Υπουργείου Οικονομίας και Οικονομικών: «Κύρωση του Ισολογισμού του Κράτους οικονομικού έτους 2001» έγινε δεκτό κατά πλειοψηφία. 

(Το κείμενο του νομοσχεδίου βρίσκεται στο Τεύχος των Πρακτικών της Βουλής)

ΠΡΟΕΔΡΕΥΩΝ (Παναγιώτης Σγουρίδης): Κύριοι συνάδελφοι παρακαλώ το Σώμα να εξουσιοδοτήσει το Προεδρείο για την υπ? ευθύνη του επικύρωση των Πρακτικών των συνεδριάσεων της Τρίτης 27 Μαΐου 2003 (ΡΙΣΤ), της Πέμπτης 5 Ιουνίου 2003 (ΡΚΓ΄) της Τρίτης 10 Ιουνίου 2003 (ΡΚΣΤ?) της Τετάρτης 11 Ιουνίου 2003 (ΡΚΖ΄), της Πέμπτης 12 Ιουνίου 2003 (ΡΚΗ΄), της Παρασκευής 13 Ιουνίου 2003 (ΡΚΘ΄), της Τετάρτης 18 Ιουνίου 2003 (ΡΛΒ΄ απόγευμα), και της Πέμπτης 19 Ιουνίου 2003(ΡΛΓ΄).
ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.
ΠΡΟΕΔΡΕΥΩΝ (Παναγιώτης Σγουρίδης): Συνεπώς, παρεσχέθη η ζητηθείσα εξουσιοδότηση για την επικύρωση, υπ? ευθύνη του Προεδρείου, των Πρακτικών των Συνεδριάσεων της Τρίτης 27 Μαΐου 2003 (ΡΙΣΤ΄), της Πέμπτης 5 Ιουνίου 2003 (ΡΚΓ΄), της Τρίτης 10 Ιουνίου 2003 (ΡΚΣΤ΄), της Τετάρτης 11 Ιουνίου 2003 (ΡΚΖ΄), της Πέμπτης 12 Ιουνίου 2003 (ΡΚΗ΄), της Παρασκευής 13 Ιουνίου 2003 (ΡΚΘ΄), της Τετάρτης 18 Ιουνίου 2003 (ΡΛΒ΄ απόγευμα) και της Πέμπτης 19 Ιουνίου 2003(ΡΛΓ΄).
Έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία της Βουλής, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» με θέμα: «Η Ελλάδα των Βαλκανικών πολέμων, 1912-1913» αντιπροσωπεία της Διεύθυνσης Ιστορίας Στρατού του Γενικού Επιτελείου Στρατού. 
Η Βουλή τους καλωσορίζει.
(Χειροκροτήματα από όλες τις πτέρυγες της Βουλής)
Έχω επίσης την τιμή να ανακοινώσω στο Σώμα ότι οι Ειδικές Μόνιμες Επιτροπές Απόδημου Ελληνισμού, Θεσμών και Διαφάνειας, Αποτίμησης, Τεχνολογίας και Ισότητας και Δικαιωμάτων του Ανθρώπου υποβάλλουν τις εκθέσεις τους, σύμφωνα με το άρθρο 43 Α΄, παράγραφος 6 του Κανονισμού της Βουλής. 
Κύριοι συνάδελφοι, η λήξη των εργασιών της Γ΄ Συνόδου της Ι΄ Περιόδου θα κηρυχθεί με το σχετικό προεδρικό διάταγμα, το οποίο θα δημοσιευθεί στην Εφημερίδα της Κυβερνήσεως και θα θυροκολληθεί στο Μέγαρο του Κοινοβουλίου. 
Το Τμήμα Διακοπής των Εργασιών της Βουλής θ? αρχίσει τις εργασίες του με την Α΄ σύνθεση την Τρίτη 1η Ιουλίου 2003. 
Σας εύχομαι καλό καλοκαίρι.
Δέχεστε στο σημείο αυτό να λύσουμε τη συνεδρίαση;
ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.
ΠΡΟΕΔΡΕΥΩΝ (Παναγιώτης Σγουρίδης): Με τη συναίνεση του Σώματος και ώρα 13.24΄ λύεται η συνεδρίαση.
Ο ΠΡΟΕΔΡΟΣ ΟΙ ΓΡΑΜΜΑΤΕΙΣ
Συνεδρίαση Ολομέλειας 19-6-03 σελ. 165


