

 

  

Σελίδα 905 

 

Π Ρ Α Κ Τ Ι Κ Α  Β Ο Υ Λ Η Σ

 

 

Θ' ΠΕΡΙΟΔΟΣ (ΠΡΟΕΔΡΕΥΟΜΕΝΗΣ ΔΗΜΟΚΡΑΤΙΑΣ)

ΣΥΝΟΔΟΣ Γ'

ΣΥΝΕΔΡΙΑΣΗ ΙΖ'

Δευτέρα 9 Νοεμβρίου 1998

 

 

Αθήνα, σήμερα στις 9 Νοεμβρίου 1998, ημέρα Δευτέρα και ώρα 18.06' συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια, για να συνεδριάσει υπό την προεδρία του Α' Αντιπροέδρου αυτής κ. ΠΑΝΑΓΙΩΤΗ Ν. ΚΡΗΤΙΚΟΥ. 

ΠΡΟΕΔΡΕΥΩΝ (Παναγιώτης Ν. Κρητικός): Κυρίες και κύριοι συνάδελφοι, αρχίζει η συνεδρίαση. 

Παρακαλείται ο κύριος Γραμματέας να ανακοινώσει τις αναφορές προς το Σώμα. 

(Ανακοινώνονται προς το Σώμα από τον κ. Αθανάσιο Κονταξή, Βουλευτή 'Αρτας, τα ακόλουθα: 

Α' ΚΑΤΑΘΕΣΗ ΑΝΑΦΟΡΩΝ 

1) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε δημοσίευμα εφημερίδας σχετικά με την ένταξη της φέτας στον κατάλογο των προϊόντων ονομασίας προέλευσης, ως αποκλειστικού ελληνικού προϊόντος. 

2) Ο Βουλευτής Μαγνησίας κ. ΓΕΩΡΓΙΟΣ ΣΟΥΡΛΑΣ κατέθεσε αναφορά με την οποία ο Δήμος Βελεστίνου του Νομού Μαγνησίας ζητεί χρηματοδότηση για την εκτέλεση έργου πεζοδρόμησης στην οδό Ρήγα Φεραίου στην περιοχή του. 

3) Ο Βουλευτής Χαλκιδικής κ. ΒΑΡΣΑΜΗΣ ΓΙΟΒΑΝΟΥΔΑΣ κατέθεσε αναφορά με την οποία ο Σύλλογος Μεσιτών Αστικών Συμβάσεων Περ. Πρωτοδ. Πολύγυρου Χαλκιδικής διαμαρτύρεται για τον αθέμιτο ανταγωνισμό που υφίσταται ο κλάδος λόγω μείωσης των αμοιβών των παράνομων κτηματομεσιτών και ζητεί να ληφθούν μέτρα αναβάθμισης του κλάδου. 

4) Ο Βουλευτής Μαγνησίας κ. ΑΛΕΞΑΝΔΡΟΣ ΒΟΥΛΓΑΡΗΣ κατέθεσε αναφορά με την οποία ο Σύλλογος Αδιόριστων Εκπαιδευτικών του Νομού Μαγνησίας ζητεί την απορρόφηση των μελών του στο Δημόσιο. 

5) Οι Βουλευτές κύριοι ΕΥΑΓΓΕΛΟΣ ΜΠΟΥΤΑΣ και ΑΧΙΛΛΕΑΣ ΚΑΝΤΑΡΤΖΗΣ κατέθεσαν αναφορά με την οποία ο Σύλλογος Φοιτητών Τμήματος Κτηνιατρικής Πανεπιστημίου Θεσσαλίας ζητεί να γίνουν εργασίες στο χώρο που στεγάζεται το τμήμα για την ομαλή λειτουργία του. 

6) Ο Βουλευτής Πέλλας κ. ΓΕΩΡΓΙΟΣ ΚΑΡΑΣΜΑΝΗΣ κατέθεσε αναφορά με την οποία ο Σύλλογος Εκπαιδευτικών Πρωτοβάθμιας Εκπαίδευσης 'Εδεσσας διαμαρτύρεται για τις ελλείψεις διδακτικού προσωπικού στην περιφέρειά του. 

7) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε αναφορά με την οποία η κ. Στυλιανή Ιωσηφίδου, κάτοικος Δράμας, ζητεί τη διευθέτηση της συνταξιοδότησής της. 

8) Ο Βουλευτής Χανίων κ. ΙΩΣΗΦ ΜΙΧΕΛΟΓΙΑΝΝΗΣ κατέθεσε αναφορά με την οποία ο Σύλλογος Μελών ΔΕΠ ζητεί την εύρυθμη λειτουργία του Πολυτεχνείου Κρήτης. 

9) Ο Βουλευτής Χανίων κ. ΙΩΣΗΦ ΜΙΧΕΛΟΓΙΑΝΝΗΣ κατέθεσε αναφορά με την οποία ο Σύλλογος Μελών ΔΕΠ διαμαρτύρεται για την παράνομη συγκρότηση της Επιτροπής Ερευνών στο Πολυτεχνείο Κρήτης. 

10) Ο Βουλευτής Αχαίας κ. ΔΗΜΗΤΡΙΟΣ ΚΑΤΣΙΚΟΠΟΥΛΟΣ κατέθεσε αναφορά με την οποία το Επιμελητήριο Αχαίας ζητεί την εκποίηση του πλοίου το οποίο έχει εγκατασταθεί στο λιμάνι της Πάτρας Αχαίας. 

11) Ο Βουλευτής Αχαίας κ. ΔΗΜΗΤΡΙΟΣ ΚΑΤΣΙΚΟΠΟΥΛΟΣ κατέθεσε αναφορά με την οποία οι εργαζόμενοι στο Κέντρο Ψυχικής Υγείας, παράρτημα Πάτρας υποβάλλουν προτάσεις για τον εκσυγχρονισμό του Κέντρου. 

12) Ο Βουλευτής Αχαίας κ. ΔΗΜΗΤΡΙΟΣ ΚΑΤΣΙΚΟΠΟΥΛΟΣ κατέθεσε αναφορά με την οποία η Ομοσπονδία Επαγγελματικών - Βιοτεχνικών - Εμπορικών Σωματείων Νομού Αχαίας ζητεί την επίλυση του προβλήματος των Αστικών Συγκοινωνιών στην Πάτρα και στο Αίγιο. 

13) Ο Βουλευτής Χίου κ. ΑΝΤΩΝΙΟΣ ΚΟΤΣΑΚΑΣ κατέθεσε αναφορά με την οποία ο Επιμελητηριακός 'Ομιλος Ανάπτυξης ζητεί τη βελτίωση των αεροπορικών συγκοινωνιών της νήσου Χίου. 

14) Ο Βουλευτής Βοιωτίας κ. ΕΥΑΓΓΕΛΟΣ ΜΠΑΣΙΑΚΟΣ κατέθεσε δημοσίευμα εφημερίδας σχετικά με τη μείωση του προσωπικού της ΛΑΡΚΟ. 

15) Ο Βουλευτής Αιτωλ/νίας κ. ΧΡΗΣΤΟΣ ΣΜΥΡΛΗΣ - ΛΙΑΚΑΤΑΣ κατέθεσε αναφορά με την οποία το Πολυτεχνείο Κρήτης ζητεί να ληφθούν μέτρα για την εύρυθμη λειτουργία του. 

16) Ο Βουλευτής Αιτωλ/νίας κ. ΧΡΗΣΤΟΣ ΣΜΥΡΛΗΣ - ΛΙΑΚΑΤΑΣ κατέθεσε αναφορά με την οποία η Κοινότητα Αράχοβας του Νομού Αιτωλ/νίας ζητεί την τοποθέτηση αγροτικού ιατρού στο αγροτικό ιατρείο στην περιοχή της. 


 

  

Σελίδα 906 

17) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε αναφορά με την οποία η κ. Αναστασία Παπαχριστοδούλου, κάτοικος Δράμας, ζητεί τη διευθέτηση της συνταξιοδότησής της. 

18) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε αναφορά με την οποία η κ. Ευαγγελία Πάτσια, κάτοικος Δράμας, ζητεί τη διευθέτηση της συνταξιοδότησής της. 

19) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε αναφορά με την οποία η κ. Βιολέτα Παυλίδη, κάτοικος Δράμας, ζητεί τη διευθέτηση της συνταξιοδότησής της. 

20) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε αναφορά με την οποία η κ. Μαρία Διπτένη, κάτοικος Δράμας, ζητεί την ικανοποίηση ασφαλιστικού της αιτήματος. 

21) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε αναφορά με την οποία η κ. Μαρία Κοκτσίδου, κάτοικος Δράμας, ζητεί τη διευθέτηση της συνταξιοδότησής της. 

22) Ο Βουλευτής Ηρακλείου κ. ΔΗΜΗΤΡΙΟΣ ΣΑΡΡΗΣ κατέθεσε αναφορά με την οποία ο Σύλλογος Ελλήνων Κοινωνιολόγων Νομού Ηρακλείου ζητεί να διδάσκεται το μάθημα της Κοινωνιολογίας στο Ενιαίο Λύκειο. 

23) Ο Βουλευτής Ηρακλείου κ. ΔΗΜΗΤΡΙΟΣ ΣΑΡΡΗΣ κατέθεσε δημοσίευμα εφημερίδας που αφορά στο αίτημα σύστασης Τουριστικού Επιμελητηρίου. 

24) Ο Βουλευτής Λάρισας κ. ΓΕΩΡΓΙΟΣ ΑΔΑΜΟΠΟΥΛΟΣ κατέθεσε αναφορά με την οποία η Κοινότητα Κονίσκου του Νομού Τρικάλων ζητεί οικονομική ενίσχυση για τη λειτουργία του Λαογραφικού - Ιστορικού Μουσείου Αντιχασίων. 

25) Ο Βουλευτής Φωκίδας κ. ΝΙΚΟΛΑΟΣ ΓΚΕΛΕΣΤΑΘΗΣ κατέθεσε αναφορά με την οποία ο Γεωργικός Συνεταιρισμός Δεσφίνας Φωκίδας ζητεί τη μείωση του συντελεστή φορολόγησης του τσίπουρου. 

26) Ο Βουλευτής Λάρισας κ. ΓΕΩΡΓΙΟΣ ΑΔΑΜΟΠΟΥΛΟΣ κατέθεσε αναφορά με την οποία ο Πολιτιστικός Σύλλογος Αμπελακίων του Νομού Λάρισας ζητεί την αποπεράτωση εργασιών στο αρχοντικό του Δημητρίου Σβάρτς στα Αμπελάκια ώστε να λειτουργήσει ως μουσείο. 

27) Ο Βουλευτής Αρκαδίας κ. ΔΗΜΗΤΡΙΟΣ ΚΩΣΤΟΠΟΥΛΟΣ κατέθεσε αναφορά με την οποία η Νομαρχιακή Αυτοδιοίκηση Αρκαδίας ζητεί την πρόσληψη αναπληρωτών καθηγητών για την κάλυψη αναγκών στα σχολεία του Νομού Αρκαδίας. 

28) Ο Βουλευτής Αρκαδίας κ. ΔΗΜΗΤΡΙΟΣ ΚΩΣΤΟΠΟΥΛΟΣ κατέθεσε αναφορά με την οποία η Νομαρχιακή Αυτοδιοίκηση Αρκαδίας ζητεί την τοποθέτηση δύο λυομένων αιθουσών διδασκαλίας στο Γυμνάσιο Κοντοβάζαινας του Νομού. 

29) Ο Βουλευτής Αρκαδίας κ. ΠΕΤΡΟΣ ΤΑΤΟΥΛΗΣ κατέθεσε αναφορά με την οποία η Νομαρχιακή Αυτοδιοίκηση Αρκαδίας ζητεί την τοποθέτηση δύο λυομένων αιθουσών διδασκαλίας στο Γυμνάσιο Κοντοβάζαινας του νομού. 

30) Ο Βουλευτής Αρκαδίας κ. ΠΕΤΡΟΣ ΤΑΤΟΥΛΗΣ κατέθεσε αναφορά με την οποία η Πανελλήνια Επαγγελματική 'Ενωση Εργαστηριακών Γιατρών Βιοπαθολόγων - Κυτταρολόγων - Παθολογοανατόμων ζητεί την καταβολή δεδουλευμένων αμοιβών σε μέλη της που έχουν συμβληθεί με τον Οίκο Ναύτου. 

31) Ο Βουλευτής Θεσ/νίκης κ. ΚΥΡΙΑΚΟΣ ΣΠΥΡΙΟΥΝΗΣ κατέθεσε αναφορά με την οποία η Επιτροπή Δημοτών και η Δημοτική Αρχή Δήμου Αμπελοκήπων Θεσ/νίκης ζητεί να μη λειτουργήσει στους Αμπελόκηπους το Κέντρο Ειδικών Λοιμώξεων. 

32) Ο Βουλευτής Θεσ/νίκης κ. ΣΤΥΛΙΑΝΟΣ ΠΑΠΑΘΕΜΕΛΗΣ κατέθεσε αναφορά με την οποία η Επιτροπή Δημοτών και η Δημοτική Αρχή Δήμου Αμπελοκήπων Θεσ/νίκης ζητεί να μη λειτουργήσει στους Αμπελόκηπους το Κέντρο Ειδικών Λοιμώξεων. 

33) Ο Βουλευτής Θεσ/νίκης κ. ΚΥΡΙΑΚΟΣ ΣΠΥΡΙΟΥΝΗΣ κατέθεσε αναφορά με την οποία οι επιλαχόντες στο γραπτό διαγωνισμό του 1995 για το Δημόσιο ζητούν να διορισθούν. 

34) Η Βουλευτής Μαγνησίας κ. ΡΟΔΟΥΛΑ ΖΗΣΗ κατέθεσε αναφορά με την οποία το Φιλανθρωπικό Σωματείο "Οι Φίλες της Αγάπης" ζητεί νομοθετική ρύθμιση ασφάλισης των άπορων αναπήρων πόλεων κάτω των 64 ετών. 

35) Ο Βουλευτής Αθηνών κ. ΓΕΩΡΓΙΟΣ ΚΑΡΑΤΑΣΟΣ κατέθεσε αναφορά με την οποία το Σωματείο Εργαζομένων της Τεχνικής Εταιρείας ΑΒΕΤΤΕ Τεχνοδομή Αφοι Μιχ. Τραυλού στο Μεσοβούνι ζητεί την καταβολή δεδουλευμένων του Αυγούστου και Σεπτεμβρίου 1998. 

36) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε αναφορά με την οποία ο κ. Χρυσόστομος Κατσαμπουρίδης ζητεί τη συνταξιοδότησή του από το ΕΤΕΜ. 

37) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε αναφορά με την οποία ο κ. Θεόδωρος Τσακουρίδης, κάτοικος Δράμας, ζητεί τη συνταξιοδότησή του από τον ΟΓΑ. 

38) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε αναφορά με την οποία η κ. Περσεφόνη Σολακίδου, κάτοικος Δράμας, ζητεί τη συνταξιοδότησή της από το ΙΚΑ. 

39) Ο Βουλευτής Αιτωλ/νίας κ. ΧΡΗΣΤΟΣ ΡΟΚΟΦΥΛΛΟΣ κατέθεσε αναφορά με την οποία η 'Ενωση Αγροτικών Συνεταιρισμών Μεσολογγίου - Ναυπακτίας ζητεί την άμεση έναρξη της λειτουργίας του εκκοκκιστηρίου βάμβακος της περιοχής της. 

40) Ο Βουλευτής Αχαϊας κ. ΓΕΩΡΓΙΟΣ ΤΣΑΦΟΥΛΙΑΣ κατέθεσε αναφορά με την οποία η 'Ενωση Αγροτικών Συνεταιρισμών Μεσολογγίου - Ναυπακτίας ζητεί την άμεση έναρξη της λειτουργίας του εκκοκκιστηρίου βάμβακος της περιοχής της. 

41) Ο Δ' Αντιπρόεδρος της Βουλής και Βουλευτής Λάρισας κ. ΝΙΚΟΛΑΟΣ ΚΑΤΣΑΡΟΣ κατέθεσε αναφορά με την οποία η Πανελλήνια Ομοσπονδία Επαγγελματιών Πρακτόρων ΠΡΟ-ΠΟ ζητεί να δημιουργηθεί ειδική ασφαλιστική κλάση με χαμηλά ασφάλιστρα για τους πράκτορες ΠΡΟ-ΠΟ των παραμεθορίων περιοχών και κοινοτήτων κάτω από 2.000 κατοίκους. 

42) Ο Βουλευτής Αθηνών κ. ΒΥΡΩΝ ΠΟΛΥΔΩΡΑΣ κατέθεσε αναφορά με την οποία η Πανελλήνια Ομοσπονδία Επαγγελματιών Πρακτόρων ΠΡΟ-ΠΟ ζητεί να δημιουργηθεί ειδική ασφαλιστική κλάση με χαμηλά ασφάλιστρα για τους πράκτορες ΠΡΟ-ΠΟ των παραμεθορίων περιοχών και κοινοτήτων κάτω από 2.000 κατοίκους. 

43) Η Βουλευτής Πέλλας κ. ΠΑΡΘΕΝΑ ΦΟΥΝΤΟΥΚΙΔΟΥ κατέθεσε αναφορά με την οποία η Πανελλήνια Ομοσπονδία Επαγγελματιών Πρακτόρων ΠΡΟ-ΠΟ ζητεί να δημιουργηθεί ειδική ασφαλιστική κλάση με χαμηλά ασφάλιστρα για τους πράκτορες ΠΡΟ-ΠΟ των παραμεθορίων περιοχών και κοινοτήτων κάτω από 2.000 κατοίκους. 

44) Ο Βουλευτής Πειραιά κ. ΑΝΑΣΤΑΣΙΟΣ ΝΕΡΑΝΤΖΗΣ κατέθεσε αναφορά με την οποία η Πανελλήνια Ομοσπονδία 


 

 

  

Σελίδα 907 

Επαγγελματιών Πρακτόρων ΠΡΟ-ΠΟ ζητεί να δημιουργηθεί ειδική ασφαλιστική κλάση με χαμηλά ασφάλιστρα για τους πράκτορες ΠΡΟ-ΠΟ των παραμεθορίων περιοχών και κοινοτήτων κάτω από 2.000 κατοίκους. 

45) Ο Βουλευτής Χίου κ. ΑΘΑΝΑΣΙΟΣ ΒΑΡΙΝΟΣ κατέθεσε αναφορά με την οποία η Πανελλήνια Ομοσπονδία Επαγγελματιών Πρακτόρων ΠΡΟ-ΠΟ ζητεί να δημιουργηθεί ειδική ασφαλιστική κλάση με χαμηλά ασφάλιστρα για τους πράκτορες ΠΡΟ-ΠΟ των παραμεθορίων περιοχών και κοινοτήτων κάτω από 2.000 κατοίκους. 

46) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε αναφορά με την οποία η Πανελλήνια Ομοσπονδία Επαγγελματιών Πρακτόρων ΠΡΟ-ΠΟ ζητεί να δημιουργηθεί ειδική ασφαλιστική κλάση με χαμηλά ασφάλιστρα για τους πράκτορες ΠΡΟ-ΠΟ των παραμεθορίων περιοχών και κοινοτήτων κάτω από 2.000 κατοίκους. 

47) Ο Βουλευτής Χαλκιδικής κ. ΒΑΡΣΑΜΗΣ ΓΙΟΒΑΝΟΥΔΑΣ κατέθεσε αναφορά με την οποία η Πανελλήνια Ομοσπονδία Επαγγελματιών Πρακτόρων ΠΡΟ-ΠΟ ζητεί να δημιουργηθεί ειδική ασφαλιστική κλάση με χαμηλά ασφάλιστρα για τους πράκτορες ΠΡΟ-ΠΟ των παραμεθορίων περιοχών και κοινοτήτων κάτω από 2.000 κατοίκους. 

48) Ο Βουλευτής Θεσ/νίκης κ. ΑΝΑΣΤΑΣΙΟΣ ΙΝΤΖΕΣ κατέθεσε αναφορά με την οποία η Πανελλήνια Ομοσπονδία Επαγγελματιών Πρακτόρων ΠΡΟ-ΠΟ ζητεί να δημιουργηθεί ειδική ασφαλιστική κλάση με χαμηλά ασφάλιστρα για τους πράκτορες ΠΡΟ-ΠΟ των παραμεθορίων περιοχών και κοινοτήτων κάτω από 2.000 κατοίκους. 

49) Ο Βουλευτής Αιτωλ/νίας κ. ΧΡΗΣΤΟΣ ΣΜΥΡΛΗΣ - ΛΙΑΚΑΤΑΣ κατέθεσε αναφορά με την οποία η Πανελλήνια Ομοσπονδία Επαγγελματιών Πρακτόρων ΠΡΟ-ΠΟ ζητεί να δημιουργηθεί ειδική ασφαλιστική κλάση με χαμηλά ασφάλιστρα για τους πράκτορες ΠΡΟ-ΠΟ των παραμεθορίων περιοχών και κοινοτήτων κάτω από 2.000 κατοίκους. 

50) Η Βουλευτής Αθηνών κ. ΒΑΣΙΛΙΚΗ ΑΡΑΠΗ - ΚΑΡΑΓΙΑΝΝΗ κατέθεσε αναφορά με την οποία η 'Ενωση Πολιτών Ιωαννίνων ζητεί τη διάσωση της οικίας του εθνικού ποιητή Ιωάννη Βηλαρά στην πλατεία Αρχιεπισκόπου Σπυρίδωνος στα Γιάννενα. 

Α' ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ 

1. Στην με αριθμό 26/15.7.98 ερώτηση δόθηκε με το υπ'αριθμ. Α2α/3695/24.9.98 έγγραφο από τον Υφυπουργό Υγείας και Πρόνοιας η ακόλουθη απάντηση: 

"Απαντώντας στην ερώτηση 26/15.7.98 που σας κατέθεσαν οι Βουλευτές κύριοι Σταύρος Παναγιώτου και Αποστόλης Τασούλας, σας πληροφορούμε ότι τα δίκτυα πρωτοβάθμιας φροντίδας υγείας που προβλέπονται από τις διατάξεις του ν.2519/97 για την ενιοποίηση της παροχής Π.Φ.Υ. από το Δημόσιο τομεά, θα αρχίσουν σύντομα να λειτουργούν, πιλοτικά, σε επιλεγμένες περιοχές και σταδιακά θα επεκταθούν στην υπόλοιπη χώρα με τις απραίτητες κάθε φορά διορθωτικές κινήσεις που επιβάλλονται για την επιτυχία του θεσμού και την αναβάθμιση των παρεχομένων υπηρεσιών. 

Για τη λειτουργία των ιδιωτικών φορέων παροχής Π.Φ.Υ. υπό καθεστώς ενιαίων προδιαγραφών, προϋποθέσεων και ελέγχου τους έχει επαναδιατυπωθεί το προβλεπόμενο από τις κείμενες διατάξεις Π. Δ/γμα και αποσταλεί στο Σ.τ.Ε. για τελική επεξεργασία και αναμένεται σύντομα η έκδοση και δημοσίευσή του. 

Παράλληλα συγκροτήθηκαν, οργανώνονται και σταδιακά θα δραστηριοποιηθούν τα προβλεπόμενα όργανα ελέγχου της ποιότητας των παρεχομένων υπηρεσιών υγείας Δημοσίου και ιδιωτικού τομέα για τη διασφάλιση των δικαιωμάτων και 

προστασίας της υγείας των ασθενών. 

Ο Υφυπουργός

ΕΜ. ΣΚΟΥΛΑΚΗΣ"

2. Στην με αριθμό 350/20.7.98 ερώτηση δόθηκε με το υπ'αριθμ. Α2α/3849/24.9.98 έγγραφο από τον Υφυπουργό Υγείας και Πρόνοιας η ακόλουθη απάντηση: 

"Απαντώντας στην ερώτηση 350/20.7.98 που σας κατέθεσαν οι Βουλευτές κύριοι Αχιλλέας Κανταρτζής, Βαγγέλης Μπούτας και Νίκος Γκατζής για το εργοστάσιο φίλτρων τεχνητού νεφρού στη Λάρισα σας πληροφορούμε ότι μετά από απόφαση της Διυπουργικής Επιτροπής Αποκρατικοποιήσεων (Δ.Ε.Α.) έχουν αρχίσει οι διαδικασίες πώλησης του συγκεκριμένου εργοστασίου. 

Ο χρόνος έναρξης της λειτουργίας του επομένως συναρτάται απολύτως με την ολοκλήρωση των διαδικασιών. 

Ο Υφυπουργός

ΕΜ. ΣΚΟΥΛΑΚΗΣ"

3. Στην με αριθμό 353/20.7.98 ερώτηση δόθηκε με το υπ'αριθμ. 31646/ΠΠ1586/25.9.98 έγγραφο από τον Υφυπουργό Εθνικής Οικονομίας η ακόλουθη απάντηση: 

"Σε απάντηση της ερώτησης 353/20.7.98 που κατέθεσε ο Βουλευτής κ. Παπαδόπουλος σας αποστέλλουμε τα στοιχεία που μας διαβίβασε η Περιφέρεια Αν. Μακεδονίας Θράκης για ενημέρωσή σας: 

α) Πίνακα έργων του ΠΕΠ Ανατ. Μακεδονίας Θράκης που αφορούν το Νομό Δράμας. 

β) Πίνακα έργων-δράσεων που υλοποιούνται στο Νομό Δράμας και χρηματοδοτούνται από άλλες πηγές (εκτός ΠΕΠ). 

Ο Υφυπουργός

ΧΡΗΣΤΟΣ ΠΑΧΤΑΣ"

Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων). 

4. Στην με αριθμό 553/24.7.98 ερώτηση δόθηκε με το υπ'αριθμ. Δ5-ΗΛ/Α/Φ6/15181/24.9.98 έγγραφο από την Υπουργό Ανάπτυξης η ακόλουθη απάντηση: 

"Σε απάντηση της ερώτησης 553/24.7.98 η οποία κατατέθηκε στη Βουλή των Ελλήνων από το Βουλευτή κ. Ν. Κατσαρό θέτουμε υπόψη σας τα εξής: 

1. Η διακοπή της ηλεκτροδότησης στην οποία αναφέρεται η ερώτηση πράγματι συνέβη, ωστόσο μόνο σε λίγες περιοχές της Αγιάς ήταν πολύωρη. 

2. Λόγω του είδους της βλάβης που προκάλεσε τη διακοπή, των πυρκαγιών που υπήρχαν στην περιοχή και της προχωρημένης ώρας (21.00), ήταν αναγκαίο να επιθεωρηθούν τμήματα γραμμών, να ντοπιστούν τα αίτια της βλάβης και να γίνει η αποκατάστασή της, ώστε να προχρήσουν τα συνεργεία απρόσκοπτα στην επαναφορά της τάσης. 

Λόγω των αναγκαίων αυτών ενεργειών, καθυστέρησε η αποκατάσταση της ηλεκτροδότησης σε ορισμένες περιορισμένες σε έκταση περιοχές. 

3. Τονίζεται ότι η μελέτη και η κατασκευή των δικτύων και των εγκαταστάσεων της ΔΕΗ και ο ποιοτικός έλεγχος των υλικών που χρησιμοποιούνται σ'αυτά βασίζονται σε αυστηρούς κανονισμούς και προδιαγραφές, παρόμοιους με εκείνους που ισχύουν στις ΗΠΑ και στις χώρες της ΕΕ, που εξασφαλίζουν υψηλό βαθμό αξιοπιστίας. 

Είναι κατανοητή πλήρως η δυσφορία των καταναλωτών όταν γίνονται διακοπές της ηλεκτροδότησης, ωστόσο παρά τα μέτρα που προαναφέραμε, δεν είναι τεχνικά εφικτό να εκμηδενιστούν οι διακοπές αυτές, τόσο στη χώρα μας όσο και διεθνώς. 

Η Υπουργός

ΒΑΣΩ ΠΑΠΑΝΔΡΕΟΥ"


 

 

  

Σελίδα 908 

5. Στην με αριθμό 589/28.7.98 ερώτηση δόθηκε με το υπ'αριθμ. 53/24.9.98 έγγραφο από τον Υπουργό Γεωργίας η ακόλουθη απάντηση: 

"Απαντώντας στην ερώτηση 589/28.7.98 που κατέθεσε ο Βουλευτής κ. Λ. Κουρής, σας πληροφορούμε τα εξής: 

Με βάση το ν.2237/94 έγινε από την ΑΤΕ ρύθμιση ληξ/σμων οφειλών του Συν/σμού "ΜΑΡΚΟ" ύψους 3.861 εκατ. δρχ. με ιδιαίτερα ευνοϊκούς όρους (απαλλαγή από τόκους ποινής, 15ετή διάρκεια, τριετή περίοδο χάριτος χωρίς καμία υποχρέωση καταβολής κεφαλαίου και τόκων, το πρώτο ήμισυ της διάρκειας του δανείου άτοκο και το υπόλοιπο με το 50% του ισχύοντος τότε επιτοκίου κλπ). 

Μετά τη ρύθμιση αυτή και παρά τις συμβατικές υποχρεώσεις του ο Συν/σμός δημιούργησε επιπλέον ληξ/σμες οφειλές προς την ΑΤΕ από νέες χρημ/σεις σημερινού ύψους 450 εκατ. δρχ. περίπου, γεγονός που οδήγησε την ΑΤΕ σε εγγραφή υποθήκης και στο ακίνητο του Συν/σμού στη θέση "Πούντα" στο Πόρτο Ράφτη. 

Επιπλέον τα κυριότερα λοιπά περιουσιακά στοιχεία του Συν/σμού, επί των οποίων έχει υποθήκες η ΑΤΕ, τελούν υπό αδιευκρίνιστο καθεστώς χρήσης (δασικά) ή βρίσκονται σε περιοχές δεσμευμένες από την Αρχαιολογική Υπηρεσία, με συνέπεια να είναι δύσκολη αν όχι αδύνατη η πώλησή τους προς το παρόν. 

Για την αξιοποίηση του υποθηκευμένου κτήματος στη θέση ΠΟΥΝΤΑ-ΠΟΡΤΟ ΡΑΦΤΗ η ΑΤΕ μπορεί να δώσει τη συγκατάθεσή της με αντιπαροχή εφόσον: 

α. Εξοφληθούν οι ληξ/μες οφειλές του Συν/σμού. 

β. Εξασφαλισθεί η εξόφληση της πρώτης δόσης του δανείου ρύθμισης. 

γ. Δεν γίνει άρση της υποθήκης αλλά δέσμευση της ΑΤΕ, με τη σύμφωνη γνώμη των Νομικών Υπηρεσιών, σταδιακά να συναινεί στη μεταβίβαση των ποσοστών της αντιπαροχής. 

δ. Η μεταβίβαση των ποσοστών θα γίνεται αφού έχει εξασφαλιστεί το μερίδιο του Συν/σμού, επί του ποσοστού που δίνεται η συναίνεση της ΑΤΕ, το οποίο θα υποθηκευτεί υπέρ της ΑΤΕ ή έαν διατεθεί προς πώληση, η αξία του θα κατατίθεται σε πίστωση των οφειλών του Συν/σμού προς την ΑΤΕ. 

Για το θέμα της άρσης της υποθήκης επί του κτήματος του Συν/σμού στην ΠΟΥΝΤΑ-ΠΟΡΤΟ ΡΑΦΤΗ με σκοπό την ίδρυση Τουριστικής Μαρίνας η ΑΤΕ μπορεί να προχωρήσει στην άρση της υποθήκης επί του τμήματος του οικοπέδου που απαιτείται για την ίδρυσή της, εφόσον κατατεθεί σε πίστωση των οφειλών του ΜΑΡΚΟ η αξία του τμήματος αυτού. 

Ο Υπουργός

ΣΤ. ΤΖΟΥΜΑΚΑΣ"

6. Στην με αριθμό 693/31.7.98 ερώτηση δόθηκε με το υπ'αριθμ. Δ5-ΗΛ/24.9.98 έγγραφο από την Υπουργό Ανάπτυξης η ακόλουθη απάντηση: 

"Σε απάντηση της ερώτησης 693/31.7.98 που κατέθεσε στη Βουλή των Ελλήνων ο Βουλευτής, κ. Ν. Κατσαρός σας γνωρίζουμε τα εξής, όσον αφορά αρμοδιότητες του Υπουργείου μας. 

1. Σύμφωνα με το ν.1512/85 και την ερμηνευτική Εγκύκλιο Υ.ΠΕ.ΧΩ.ΔΕ 61/31.5.85, η ΔΕΗ προχωρεί στην ηλεκτροδότηση κτισμάτων ή κατασκευών, εφ' όσον της κατατεθεί: 

α) Αντίγραφο οικοδομικής άδειας επικυρωμένο από την Αρχή που την εξέδωσε ή 

β) 'Εγγραφο της αρμόδιας Πολεοδομικής Υπηρεσίας ότι τηρήθηκε η σχετική διαδικασία και συνεπώς μπορεί να ηλεκτροδοτηθεί το συγκεκριμένο κτίσμα ή κατασκευή. 

Με το (β) ως άνω έγγραφο καλύπτονται ορισμένες ειδικές πειρπτώσεις για τις οποίες δεν υπάρχει οικοδομική άδεια μεταξύ των οποίων όμως δεν συμπεριλαμβάνεται η ηλεκτροδότηση αυθαιρέτων κτισμάτων ατόμων με ειδικές ανάγκες. 

2. Βεβαίως η ΔΕΗ σε κάθε περίπτωση που κατατίθεται το πιο πάνω έγγραφο, υποχρεούται να προχωρεί στην ηλεκτροδότηση, χωρίς καμία διαδικασία ελέγχου και χωρίς να εξετάζει (γιατί δεν την αφορά) τους λόγους που οδήγησαν στην έκδοση του εγγράφου αυτού, από την αρμόδια Πολεοδομκή Υπηρεσία. 

Κατά συνέπεια η ΔΕΗ δεν μπορεί να γνωρίζει αν τα προς ηλεκτροδότηση ακίνητα σύμφωνα με την πιο πάνω διαδικασία κατοικούνται ή όχι από άτομα με ειδικές ανάγκες, δοθέντος ότι όπως προαναφέρθηκε το εν λόγω έγγραφο εκδίδεται από τις Πολεοδομικές Υπηρεσίες. 

Η Υπουργός

ΒΑΣΩ ΠΑΠΑΝΔΡΕΟΥ"

7. Στην με αριθμό 682/29.7.98 ερώτηση δόθηκε με το υπ'αριθμ. Δ-5-ΗΛ/Α/Φ6/15026/24.9.98 έγγραφο από την Υπουργό Ανάπτυξης η ακόλουθη απάντηση: 

Σε απάντηση της ερώτησης 682/29-7-98 η οποία κατατέθηκε στη Βουλή των Ελλήνων από το Βουλευτή κ. Ι. Παπαδάτο σας γνωστοποιούμε τα εξής: 

1. Είναι γεγονός ότι οι αυξημένες ανάγκες σε ηλεκτρική ενέργεια τόσο της Ζακύνθου όσο και της Κεφαλλονιάς δεν είναι δυνατό να καλυφθούν εξ ολοκλήρου από την υφισταμένη εφεδρική τοπική παραγωγή, σε περιπτώσεις σοβαρών συμβάντων στο εναέριο τμήμα του τροφοδοτικού δικτύου 150 ΚV κατά τη θερινή αιχμή της ζήτησης, δεδομένου του ακτινικού τρόπου τροφοδότησης, μέσω Ακτιου. 

Πράγματι, ο εγκατεστημένος στη Ζάκυνθο αεριοστρόβιλος, ισχύος 15,5 MW, συνεπικουρούμενος από τις μηχανές του παλαιού τοπικού σταθμού που παραμένουν σε εφεδρεία, επαρκεί για την κάλυψη 60% περίπου της τρέχουσας ζήτησης της Ζακύνθου κατά τη θερινή αιχμή (33 MW μέχρι στιγμής για το 1998), η οποία σημειωτέον υπερδιπλιάστηκε εντός της δεκαετίας που διανύουμε, αφού ο μέσος ρυθμός ετήσιας αύξησης προσεγγίζει το 10%. Αντίστοιχα ισχύουν για την Κεφαλλονιά. 

2. Η ΔΕΗ έχει ήδη μελετήσει την οριστική επίλυση του προβλήματος που συνίσταται στη δημουργία βρόχου τροφοδότησης από το ηπειρωτικό σύστημα υψηλής τάσης με την πόντιση υποβρυχίου καλωδίου 150 KV από την Κυλλήνη στη Ζάκυνθο καθώς και τα αναγκαία έργα που προϋποθέτει η νέα αυτή διασύνδεση (δημιουργία νέας γραμμής 150 KV προς Κυλλήνη αναβάθμιση της υφιστάμενης εναέριας γραμμής στην οποία θα συνδεθεί η νέα γραμμή. Συγκεκριμένα έχουν πραγματοποιηθεί τα εξής: 

- έχουν διερευνηθεί οι τεχνικές προϋποθέσεις της διασύνδεσης (ανάπτυξης δικτύου 150 KV, έργα αντιστάθμισης αέργου ισχύος) σε ορίζοντα 20ετίας. 

- έχει ολοκληρωθεί η μελέτη της υποθαλάσσιας όδευσης του νέου υποβρυχίου καλωδίου μεταξύ Κυλλήνης-Ζακύνθου. 

- έχουν ολοκληρωθεί οι μελέτες των εναερίων γραμμών (νέα γραμμή και αναβάθμιση υφισταμένης). 

3. Σύμφωνα με το γενικότερο σχεδιασμό της ανάπτυξης του συστήματος Μεταφοράς της χώρας, η υλοποίηση του έργου της νέας αυτής διασύνδεσης έχει προγραμματιστεί για το 2001. Ωστόσο καταβάλλεται κάθε δυνατή προσπάθεια για την επίσπευση κατά προτεραιότητα του έργου αυτού, εις τρόπον ώστε να λειτουργήσει εντός του 2000. Δεδομένου του μεγέθους και της συνθετότητας του έργου αυτου, που αντιπροσωπεύει με επενδυτική δαπάνη άνω των 7 δισ. δρχ. Αλλά και των απαιτουμένων διαδικασιών (απαλλοτριώσεις, προμήθειες υλικών κλπ.), δεν είναι εκ των πραγμάτων εφικτή περαιτέρω επιτάχυνση της κατασκευής του. 

Η Υπουργός

ΒΑΣΩ ΠΑΠΑΝΔΡΕΟΥ"

8. Στην με αριθμό 739/4.8.98 ερώτηση δόθηκε με το υπ'αριθμ. Δ5-ΗΛ/ΑΦ6/15063/24.9.98 έγγραφο από την Υπουργό Ανάπτυξης η ακόλουθη απάντηση: 

"Σε απάντηση της ερώτησης 739/4.8.98 η οποία κατατέθηκε στη Βουλή των Ελλήνων από την Βουλευτή, κ. Θ. Δημοσχάκη σας γνωρίζουμε τα ακόλουθα: 

1. Το πρόβλημα της ηλεκτροδότησης της Σαμοθράκης έχει διεξοδικά μελετηθεί από τη ΔΕΗ και ήδη από τις αρχές της 



 

  

Σελίδα 909 

τρέχουσας δεκαετίας προκρίθηκε ως οριστική λύση η υποβρύχια διασύνδεση της νήσου με την Αλεξανδρούπολη και προγραμματίστηκε η πόντιση υποβρυχίων καλωδίων. Για την κάλυψη, στο μεσοδιάστημα μέχρι τη διασύνδεση, των φορτίων της Σαμοθράκης, που παρουσιάζουν έντονη αυξητική τάση (μέσος ρυθμός ετήσιας αύξησης 9% περίπου κατά την τελευταία δεκαετία, με αποτέλεσμα το διπλασιασμό της ζήτησης σε σύγκριση με το 1988), μεταφέρθηκε στο νησί φορητή μονάδα ηλεκτροπαραγωγής. 

2. Το έργο της υποβρύχιας διασύνδεσης της Σαμοθράκης προέβλεπε την πόντιση καλωδίων νέας τεχνολογίας και δημοπρατήθηκε την άνοιξη του 1996, μετά από τη σύνταξη νέων προδιαγραφών. Η μετάβαση στη νέα τεχνολογία (καλώδια στερεάς μόνωσης) κρίθηκε αναγκαία λόγω των σημαντικών τεχνικών πλεονεκτημάτων έναντι των καλωδίων παλαιάς τεχνολογίας. Ατυχώς η έκβαση του διεθνούς διαγωνισμού για την προμήθεια και πόντιση των υποβρυχίων καλωδίων υπήρξε αρνητική, λόγω του υπερβολικού ύψους των προσφορών των διαγωνισθέντων που ανέτρεπε δραμματικά τον προϋπολογισμό του έργου και την οικονομικότητα της επένδυσης, γεγονός που είχε ως συνέπεια την ακύρωση του διαγωνισμού. 

3. Μετά από διαπραγματεύσεις με τις εγχώριες βιομηχανίες κατασκευής καλωδίων επετεύχθη οικονομικά αποδεκτή λύση, η οποία απετέλεσε τη βάση για την υπογραφή στο τέλος του περασμένου έτους, προγραμματικής συμφωνίας προμήθειας και πόντισης υποβρυχίων καλωδίων για μια σειρά από έργα υποβρυχίων διασυνδέσεων κατά την προσεχή πενταετία. Το έργο της διασύνδεσης της Σαμοθράκης θα αποτελέσει την πρώτη υλοποίηση στο πλαίσιο της σμφωνίας αυτής. Δεδομένης της απαιτούμενης περιόδου προσαρμογής της βιομηχανίας στη νέα τεχνολογία, η πόντιση των καλωδίων δεν έιναι δυνατό να πραγματοποιηθέι εντός του τρέχοντος έτους και επομένως η υλοποίηση του έργου θα καταστεί δυνατή εντός του 1999. 

4. Για την κάλυψη των απαιτήσεων τροφοδότησης κατά την αιχμή του φετινού καλοκαιριού μεταφέρθηκε προσωρινά στο νησί ένα ακόμη φορητό ηλεκτροπαραγωγό ζεύγος, που λειτουργεί τις ελάχιστες ώρες αιχμής. 

5. Το έργο της διασύνδεσης της Σαμοθράκης με την Αλεξανδρούπολη αντιπροσωπεύει μια εξαιρετικά σημαντική δαπάνη, που υπερβαίνει τα 3 δισ. δρχ. Το ύψος της επένδυσης υποδηλώνει και τη σοβαρότητα με την οποία η ΔΕΗ αντιμετωπίζει την ηλεκτροδότηση της νήσου και τις ιδιαίτερες ανάγκες για την ανάπτυξή της. Η καθυστέρηση στην υλοποίηση του έργου, για τους λόγους που προαναφέρθηκαν, δεν αναιρεί τη σταθερή βούληση της ΔΕΗ να προχωρήσει στην οριστική επίλυση του προβλήματος της τροφοδότησης της Σαμοθράκης, καταβάλοντας ταυτόχρονα κάθε δυνατή προσπάθεια για την κάλυψη της αυξημένης ζήτησης με ελαχιστοποίηση των οχλήσεων, μέχρι την πόντιση των καλωδίων εντός του 1999. 

Η Υπουργός

ΒΑΣΩ ΠΑΠΑΝΔΡΕΟΥ"

9. Στις με αριθμό 745/4.8.98, 1108/13.8.98 ερωτήσεις δόθηκε με το υπ'αριθμ. 67/24.9.98 έγγραφο από τον Υπουργό Γεωργίας η ακόλουθη απάντηση: 

"Απαντώντας στις ερωτήσεις 745/4.8.98, 1108/13.8.98 που κατέθεσαν οι Βουλευτές κύριοι Β. Μπούτας, Α. Κανταρτζής και Θ. Πασσαλίδης, σας πληροφορούμε τα εξής: 

Τα ποσά που πληρώθηκαν για τα βαμβάκια ανέρχονται για το μήνα Ιούλιο (13.7/31.7.98) στο ποσό των 47.009.638.062 δρχ. και το μήνα Αύγουστο 1998 (4-8/21.8.98) στο ποσό των δρχ. 17.884.944.776. 

'Οσον αφορά για την καθυστέρηση που αποδίδεται στη ΓΕΔΙΔΑΓΕΠ αυτή δεν ανταποκρίνεται στην πραγματικότητα γιατί αφ' ενός οι κοινοτικές επιδοτήσεις στους βοοτρόφους καταβλήθηκαν μέχρι 30/6/98 και αφ' ετέρου δεν υπάρχουν άλλοι φάκελοι επιδοτήσεων βαμβακιού στη ΓΕΔΙΔΑΓΕΠ. Η τελευταία πληρωμή φακέλου έγινε στις 21/8/98. 

Οι εντολές πληπωμής εκδίδονταν σύμφωνα με το ρυθμό διαβίβασης από τον Οργανισμό Βάμβακος προς ΓΕΔΙΔΑΓΕΠ μέσα σε 2-3 εργάσιμες μέρες. 

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

10. Στην με αριθμό 746/4.8.98 ερώτηση δόθηκε με το υπ'αριθμ. 31552/ΠΠ1697/25.9.98 έγγραφο από τον Υφυπουργό Εθνικής Οικονομίας η ακόλουθη απάντηση: 

"Σε απάντηση της ερώτησης 746/4.8.98 που κατέθεσε ο Βουλευτής κ. Χρήστος Θεοδώρου σας γνωρίζουμε τα εξής: 

"Οπως είναι γνωστό, έχουν από έτους ξεκινήσει οι διαδικασίες κατάρτισης του Σχεδίου Περιφερειακής Ανάπτυξης (ΣΠΑ) 2000-2006 της χώρας μας, οι οποίες έχουν γνωστοποιηθεί με δύο έως τώρα εγκυκλίους του ΥΠΕΘΟ στους κεντρικούς και περιφερειακούς φορείς προγραμματισμού (Υπουργεία και Περιφέρειες). 

Βρίσκομαστε σήμερα στο στάδιο διαμόρφωσης των βασικών πολιτικών και των κατευθύνσεων στρατηγικής που θα ακολουθηθούν την επόμενη προγραμματική περίοδο 2000-20006. Στο στάδιο αυτό, όπως είναι κατανοητό, δεν μπορεί να γίνει αναφορά σε συγκεκριμένα έργα κάθε Περιφέρειας, τα οποία θα διευκρινισθούν στη φάση κατάρτισης των Επιχειρησιακών Προγραμμάτων του ΚΠΣ 2000-2006, που προβλέπεται στο α' εξάμηνο 1999. 

Ο Υφυπουργός

ΧΡΗΣΤΟΣ ΠΑΧΤΑΣ"

11. Στην με αριθμό 797/5.8.98 ερώτηση δόθηκε με το υπ'αριθμ. 29056/22.9.98 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση: 

"Απαντώντας στην ερώτηση 797/5.8.98 του Βουλευτή κ. Ε. Κοντομάρη, από τη Γενική Διεύθυνση Περιφέρειας Ιονίων Νήσων, πληροφορηθήκαμε τα ακόλουθα: 

Ο Σύνδεσμος 'Υδρευσης Δήμου και Κοινοτήτων Λευκίμμης λειτουργεί από 40ετίας και πάντοτε είχε προβλήματα δυσλειτουργίας, λόγω έλλειψης προσωπικού, οργανισμού κλπ. Αυτό είχε σαν συνέπεια την ανεξέλεγκτη υπερκατανάλωση νερού και την αδυναμία είσπραξης των αναλογούντων τελών. 

Εξ αιτίας αυτής της κατάστασης, πριν τρία χρόνια ο Σύνδεσμος και οι ΟΤΑ μέλη του, αποφάσισαν την αυτοδιαχείριση της ύδρευσης, προσδοκώντας τη μείωση των προβλημάτων. 

Παρ' όλα αυτά τους θερινούς μήνες παρουσιάζονταν προβλήματα δυσλειτουργίας του συστήματος, με αποκορύφωμα το φετινό καλοκαίρι, όπου λόγω των υψηλών θερμοκρασιών, των τοπικών αντιθέσεων των μελών του Συνδέσμου και των επικείμενων δημοτικών εκλογών, τα προβλήματα διογκώθηκαν. 

Η Περιφέρεια Ιονίων Νήσων, με έγγραφο της προς τους ενδιαφερόμενους, πρότεινε διεξόδους, στα πλαίσια καλής πίστης και συνεννόησης, ώστε να εξασφαλισθεί η εύρυθμη λειτουργία του Συνδέσμου και κατ' επέκταση της υδροδότησης της περιοχής. 

'Ηδη έχουν αποκατασταθεί οι βλάβες κάποιων αντλιών και η υδροδότηση γίνεται ομαλά. 

Γενικά, αναμένεται ότι με τη λειτουργία των νέων Δήμων, κατάσταση θα βελτιωθεί αισθητά. 

Ο Υφυπουργός

Λ. ΠΑΠΑΔΗΜΑΣ"

12. Στην με αριθμό 854/6.8.98 ερώτηση δόθηκε με το υπ'αριθμ. 31381/ΠΠΙ698/23.9.98 έγγραφο από τον Υφυπουργό Εθνικής Οικονομίας η ακόλουθη απάντηση: 

"Σε απάντηση της ερώτησης 854/6.8.98 του Βουλευτή κ. Α. Φούσα, σας γνωρίζουμε ότι: 

1. 'Οπως είναι γνωστό, έχουν από έτους ξεκινήσει οι διαδικασίες κατάρτισης του Σχεδίου Περιφερειακής Ανάπτυξης (ΣΠΑ) 2000-2006 της χώρας μας οι οποίες έχουν γνωστοποιηθεί με δύο έως τώρα εγκυκλίους του ΥΠΕΘΟ στους 



 

  

Σελίδα 910 

κεντρικούς και περιφερειακούς φορείς προγραμματισμού (Υπουργεία και Περιφέρειες). 'Οσον αφορά τις Περιφέρειες η στρατηγική και οι επιλογές της περιόδου 2000-20006 που θα αφορούν την ανάπτυξή τους ακολουθούν συλλογικές διαδικασίες διαβούλευσης με τη συμμετοχή τόσο των νομαρχιακών όσο και των περιφερειακών συμβουλίων, στα πλαίσια βασικών πολτικών εθνικού επιπέδου. 

2. Βρισκόμαστε σήμερα στο στάδιο διαμόρφωσης αυτών των πολιτικών και των κατευθύνσεων στρατηγικής που θα ακολουθηθούν την επόμενη προγραμματική περίοδο, στάδιο στο οποίο, όμως είναι κατανοητό, δεν μπορεί να γίνει αναφορά σε συγκεκριμένα έργα κάθε Περιφέρειας. 

3. Τα κοινοτικά κονδύλια που θα δοθούν από τα Διαρθρωτικά Ταμεία της Ε.Ε. δεν έχουν ακόμη προσδιορισθεί στο σύνολό τους, η δε κατανομή τους στις χώρες του Στόχου Ι (όπου ανήκει η Ελλάδα) ακολουθεί σε πολύ μεταγενέστερη φάση. 

4. 'Οσον αφορά την κατανομή των κοινοτικών κονδυλίων που θα δοθούν στην 'Ηπειρο την περίοδο 2000-2006 μέσω των προγραμμάτων του ΚΠΣ ΙΙΙ, για τον προσδιορισμό τους ασφαλώς και θα συνεκτιμηθούν, ανάμεσα σε άλλα κριτήρια, αφ' ενός το γεγονός ότι η η 'Ηπειρος είναι τελευταία Περιφέρεια στην εθνική κατάταξη του κατά κεφαλή ΑΠΠ (στοιχεία EUROSTAT, Μάρτιος 1998) και αφ' ετέρου η θέση της στα Βαλκάνια. 

Ο Υφυπουργός

ΧΡΗΣΤΟΣ ΠΑΧΤΑΣ"

13. Στην με αριθμό 1089/12-8-98 ερώτηση δόθηκε με το υπ' αριθμ. 88/24-9-98 έγγραφο από τον Υπουργό Γεωργίας η ακόλουθη απάντηση: 

"Απαντώντας στην ερώτηση 1089/12.8.98, που κατέθεσε ο Βουλευτής κ. Λ. Κουρής, σας πληροφορούμε τα εξής: 

Μέτρα για την απορρόφηση της παραγωγής δεν μπορεί να λάβει το Υπουργείο Γεωργίας διότι οι αποφάσεις στήριξης του αμπελοοινικού τομέα (π.χ. αποστάξεις, αποθεματοποίηση, εμπλουτισμός κ.λπ.) λαμβάνονται σε κοινοτικό επίπεδο. Κάθε ενέργεια που αντίκειται στο Κοινοτικό Δίκαιο δημιουργεί προβλήματα στη χώρα μας. 

Προκειμένου να ελαχιστοποιηθούν τα προβλήματα που παρουσιάζονται κατά την παραγωγή και διακίνηση των αμπελοοινικών προϊόντων πέραν των ήδη λειτουργουσών επιτροπών, συστήθηκαν και νέες, δόθηκαν δε οι σχετικές οδηγίες ώστε να ενταχθούν οι έλεγχοι και να εφαρμοσθεί με ιδιαίτερη επιμέλεια η Εθνική και η Κοινοτική αμπελοοινική Νομοθεσία. 

Το Υπουργείο Γεωργίας με το αριθμ. 1379/11.8.98 έγγραφό του ζήτησε από τις Νομαρχιακές Αυτοδιοικήσεις της χώρας να προβούν δια των Δ/νσεων Αγροτικής Ανάπτυξης σε εξατομίκευση των ζημιών που προκλήθηκαν σε γεωργοκτηνοτροφικές εκμεταλλεύσεις από πυρκαγιές κατά το έτος 1998 και στη συνέχεια θα προωθήσει σχέδιο κοινής απόφασης των Υπουργών Γεωργίας και Οικονομικών για έγκριση από την Ε.Ε. και υπογραφή από τους αναφερόμενους Υπουργούς, στο οποίο θα προβλέπονται μέτρα υπέρ των αγροτών που οι γεωργοκτηνοτροφικές εκμεταλλεύσεις τους ζημιώθηκαν σοβαρά από το ανωτέρω αίτιο. Τα αναφερόμενα μέτρα που ανακοινώθηκαν απ' το ΥΠ.ΓΕ. έχουν ως εξής: 

Α. - Ζωοτροφές 

Αφορούν 60.000 γιδοπρόβατα σε διάφορες περιοχές της χώρας, θα δοθούν στους δικαιούχους ως ενίσχυση για την αγορά ζωοτροφών 300.000.000 δρχ. συνολικά (ημερήσια για κάθε ζώο επί 80 ημέρες μισό κιλό καλαμπόκι ή κριθάρι και ως 1 κιλό τριφύλλι μηδική). 

Φυτικό και ζωϊκό κεφάλαιο 

α) Θα δοθεί αποζημίωση για ανασύσταση του φυτικού κεφαλαίου β) Θα δοθεί ενίσχυση για απώλεια του εισοδήματος επί 3 χρόνια 4.000 δρχ. ανά δένδρο. 

γ) Θα δοθεί το 50% της αξίας αγοράς των ζώων που χάθηκαν. 

δ) Θα δοθεί το 50% του εισοδήματος από ετήσιες καλλιέργειες. 

ε) Θα δοθεί το 40% της αξίας τους για αποκατάσταση αγροτικών κτισμάτων. 

στ) Θα δοθεί το 40% της αξίας τους για την αποκατάσταση των σωλήνων αρδεύσεως. 

Το κόστος των ενισχύσεων και των αποζημιώσεων στο ζωϊκό και φυτικό κεφάλαιο θα δοθεί από εθνικά και κοινοτικά κονδύλια και ανέρχεται μέχρι τώρα στο ποσό της τάξης των 4 δις δρχ. 

Από τον καύσωνα που σημειώθηκε στις 3 και 4 Ιουλίου καθώς και κατά το χρονικό διάστημα από 29 Ιουλίου μέχρι 6 Αυγούστου προξενήθηκαν αρκετά σοβαρές και εκτεταμένες ζημιές σε καλλιέργειες αμπελοειδών, μποστανικών, κηπευτικών κ.α. κυρίως στους Νομούς Αττικής, Βοιωτίας, Κορινθίας, Αιτ/νίας, Ηρακλείου κ.λπ. 

Για τις ζημιές αυτές ο ΕΛΓΑ επιλήφθηκε αμέσως. Οι εκτιμήσεις στις περισσότερες περιπτώσεις έχουν διενεργηθεί και υπολογίζεται ότι και οι υπόλοιπες θα ολοκληρωθούν σύντομα. 

Μετά το πέρας των εκτιμήσεων θα ακολουθήσει η κοινοποίηση των πορισμάτων εκτίμησης για την ενημέρωση των ενδιαφερομένων παραγωγών και στη συνέχεια από τον ΕΛΓΑ θα καταβληθεί κάθε δυνατή προσπάθεια ώστε οι αποζημιώσεις να καταβληθούν στους δικαιούχους το συντομότερο δυνατό. 

Ο Υπουργός

ΣΤΕΦ. ΤΖΟΥΜΑΚΑΣ"

14. Στις με αριθμό 1110/13-8-98, 1115/13-8-98, 1869/31-8-98, 2219/15-9-98 ερωτήσεις δόθηκε με το υπ' αριθμ. 93/24-9-98 έγγραφο από τον Υπουργό Γεωργίας η ακόλουθη απάντηση: 

"Απαντώντας στις ερωτήσεις 1110/13-8-98, 1115/13-8-98, 1869/31-8-98, 2219/15-9-98, που κατέθεσαν οι Βουλευτές κύριοι Θ. Πασσαλίδης, Θ. Λεονταρίδης, Ε. Χαϊτίδης, Θ. Δημοσχάκης σας πληροφορούμε τα εξής: 

Προκειμένου να καλυφθούν οι υποχρεώσεις πληρωμής των δικαιούχων του προγράμματος Πρόωρης Συνταξιοδότησης Αγροτών για το έτος 1998, εγκρίθηκαν οι απαιτούμενες πιστώσεις με κοινή απόφαση των Υπουργών Γεωργίας και Οικονομικών και έγινε η καταβολή όλων των οφειλομένων αναδρομικών ποσών στους δικαιούχους. 

Ειδικότερα σε ότι αφορά το "παλαιό" καθεστώς Πρόωρης Συν/σης γίνονται ήδη κανονικά οι πληρωμές τρέχοντος μηνός, ενώ για το "νέο" καθεστώς Πρόωρης Συν/σης οφείλεται στους δικαιούχους η αποζημίωση μηνός Ιουλίου, που σύμφωνα με το πρόγραμμα πληρωμών θα καταβληθεί σύντομα. 

Για την καταβολή της αποζημίωσης στους δικαιούχους της πρόωρης Συντ/σης Αγροτών, ζητείται από την αρμόδια Υπηρεσία του Υπ. Γεωργίας (οικονομική) ή έκδοση Χρηματικού Εντάλματος Προπληρωμής. 

Επ' ονόματι της Α.Τ.Ε. τουλάχιστον 30 ημέρες προγενέστερα της ημερομηνίας πληρωμής των δικαιούχων. 

Η καθυστέρηση στις πληρωμές των δικαιούχων οφείλεται, στην αλλαγή της διαδικασίας έκδοσης των Χρηματικών Ενταλμάτων Προπληρωμής, ύστερα από σχετική ερμηνευτική εγκύκλιο του Υπ. Οικονομικών (ορισμός β' υπολόγου). 

'Ηδη το θέμα διευθετήθηκε με τον ορισμό και β' υπολόγου και ως εκ τούτου προχώρησαν οι διαδικασίες για την έκδοση των Χ.Ε.Π. ώστε να αρχίσει άμεσα η καταβολή των οφειλόμενων ποσών στους δικαιούχους. 

Σε ότι αφορά "την καταβολή ελάχιστων χρημάτων ως προκαταβολή" δεν ισχύει δεδομένου ότι η καταβολή της αποζημίωσης στους δικαιούχους γίνεται στο ακέραιο εκτός των περιπτώσεων που ο δικαιούχος έχει συμπληρώσει το 65ο έτος της ηλικίας του οπότε σύμφωνα με τις σχετικές διατάξεις των Κοινοτικών Κανονισμών προβλέπεται συμψηφισμός "Πρόωρης Σύνταξης" και κατώτερης σύνταξης γήρατος Ο.Γ.Α. στο ύψος της "Πρόωρης Σύνταξης". 

Ο Υπουργός

ΣΤΕΦ. ΤΖΟΥΜΑΚΑΣ"


 

 

  

Σελίδα 911 

15. Στην με αριθμό 1247/18-8-98 ερώτηση δόθηκε με το υπ' αριθμ. 101/24-9-98 έγγραφο από τον Υπουργό Γεωργίας η ακόλουθη απάντηση: 

"Απαντώντας στην ερώτηση 1247/18-8-98, που κατέθεσε ο Βουλευτής κ. Σ. Παπαδόπουλος, σας πληροφορούμε ότι: 

Από τον Οργανισμό Βάμβακος, οι εντολές πληρωμής που αφορούν τους βαμβακοπαραγωγούς του Νομού Δράμας, έχουν εκτελεσθεί, από την αρμόδια υπηρεσία του Υπ.Γε (ΔΙΔΑΓΕΠ) προς την ΑΤΕ, η οποία προχωρεί τη διαδικασία εξόφλησης των παραγωγών. Σημειώνεται ότι, ειδικά για όσους παρέδωσαν βαμβάκι στην επιχείρηση Φωτολείβος, θα υπάρξει μια καθυστέρηση στην εξόφληση αφού η τελευταία απέστειλε τα απαραίτητα δικαιολογητικά στον Οργανισμό Βάμβακος στις 3/9/1998. 

Εκτιμάται ότι η εκτέλεση των εντολών της εν λόγω επιχείρησης θα γίνει σύντομα. 

Υπενθυμίζεται ότι το ύψος του τελικού ποσού επιστροφής στους 'Ελληνες βαμβακοπαραγωγούς λόγω της διαφοράς μεταξύ προσωρινής και τελικής συνυπευθυνότητας ανήλθε για την περίοδο 1997/98 σε 52, 692 δρχ/κιλό. 

Ο Υπουργός

ΣΤ. ΤΖΟΥΜΑΚΑΣ"

16. Στην με αριθμό 1388/19-8-98 ερώτηση δόθηκε με το υπ' αριθμ. 31383/23-9-98 έγγραφο από τον Υφυπουργό Εθνικής Οικονομίας η ακόλουθη απάντηση: 

"Σε απάντηση της ερώτησης 1388/19-8-98, που κατέθεσε ο Βουλευτής κ. Ευάγγελος Αποστόλου σας γνωρίζουμε τα εξής: 

'Οπως είναι γνωστό, έχουν από έτους ξεκινήσει οι διαδικασίες κατάρτισης του Σχεδίου Περιφερειακής Ανάπτυξης (ΣΠΑ) 2000-2006 της χώρας μας, οι οποίες έχουν γνωστοποιηθεί με δύο έως τώρα εγκυκλίους του ΥΠΕΘΟ στους κεντρικούς και περιφερειακούς φορείς προγραμματισμού (Υπουργεία και Περιφέρειες). 'Οσον αφορά τις Περιφέρειες, για τη χάραξη της στρατηγικής θα ακολουθηθούν, ως γνωστόν, οι διαδικασίες που προβλέπονται στο ν. 1622/86 και αφορούν τη λειτουργία και συμμετοχή τόσο των νομαρχιακών όσο και των περιφερειακών συμβουλίων, στα πλαίσια βασικών πολιτικών εθνικού επιπέδου. 

Βρισκόμαστε σήμερα στο στάδιο διαμόρφωσης αυτών των πολιτικών και των κατευθύνσεων στρατηγικής που θα ακολουθηθούν την επόμενη προγραμματική περίοδο, στάδιο στο οποίο, όπως είναι κατανοητό, δεν μπορεί να γίνει αναφορά σε συγκεκριμένα έργα κάθε Περιφέρειας. 

Ο Υφυπουργός

ΧΡΗΣΤΟΣ ΑΣΤ. ΠΑΧΤΑΣ"

17. Στην με αριθμό 1405/20-8-98 ερώτηση δόθηκε με το υπ' αριθμ. 107/24-9-98 έγγραφο από τον Υπουργό Γεωργίας η ακόλουθη απάντηση: 

"Απαντώντας στην ερώτηση 1405/20-8-98, που κατέθεσε ο Βουλευτής κ. Ε. Πολύζος, σας πληροφορούμε τα εξής: 

Στο Συμβούλιο Υπουργών Γεωργίας που έγινε τον Ιούνιο του 1998 τροποιποιήθηκε ο κανονισμός 1554/95 του Συμβουλίου για το βαμβάκι (στη συνέχεια δε και ο σχετικός εφαρμοστικός Καν. 1201/89 της Επιτροπής) ως εξής: 

α) Εκτός από την αρχική πρόβλεψη παραγωγής του Αυγούστου βάσει της οποίας υπολογίζεται η προσωρινή συνυπευθυνότητα (αφού προσαυξηθεί κατά 15% η εκτιμώμενη παραγωγή), θα γίνεται και δεύτερη πρόβλεψη στα τέλη Νοεμβρίου και βάσει αυτής θα υπολογίζεται η νέα προσωρινή συνυπευθυνότητα και κατ' επέκταση η νέα προσωρινή ενίσχυση που θα ισχύσει από τις 16/12 κάθε εμπορικής περιόδου. Η δεύτερη αυτή πρόβλεψη θα προσαυξάνεται κατά 7,5% τουλάχιστον ανάλογα με το ύψος της συγκομιδής και την αναμενόμενη παραγωγή της περιόδου. Η διαφορά που θα προκύπτει μεταξύ αρχικής και δεύτερης ενίσχυσης θα χορηγείται αναδρομικά εφόσον αυτή είναι τουλάχιστον ίση με 1 ECU/100kg. 

Η ρύθμιση αυτή γίνεται αντιληπτό ότι υπό ορισμένες προϋποθέσεις) επιταχύνει την απόδοση ενός σημαντικού μέρους των Κοινοτικών εισροών στους δικαιούχους, πριν δηλαδή την τελική εκκαθάριση του Ιουλίου. 

β) Δόθηκε επίσης η δυνατότητα στις Ομάδες Παραγωγών Βάμβακος να συνάπτουν σύμφωνα με τις εκκοκκιστικές επιχειρήσεις ώστε να εκκοκκίζουν το βαμβάκι τους για λογαριασμό τους. Οι επιχειρήσεις θα μεταβιβάζουν το σύνολο της Κοινοτικής ενίσχυσης στις Ο.Π.Β. και οι τελευταίες θα έχουν την υποχρέωση να καλύψουν την Ελάχιστη Τιμή παραγωγού προς τα μέλη τους. 

Οι δύο παραπάνω ρυθμίσεις (α) και (β) θα ισχύσουν από την εμπορική περίοδο 1998/99. 

2. Παραμένουν σε εξέλιξη, παράλληλα, τα αιτήματα της χώρας μας για καταβολή της ενίσχυσης απευθείας στις Ο.Π.Β. και για περιφερειοποίηση- στόχευση των ποινών. 

Το Συμβούλιο Υπουργών δεσμεύτηκε για τη συνέχεια του θέματος, καλώντας την Επιτροπή να υποβάλλει προτάσεις για τα παραπάνω 2 αιτήματα μέχρι το τέλος της εμπορικής περιόδου 1998/99, στα πλαίσια και της γενικότερης αναθεώρησης του καθεστώτος, αφού αυτά θεωρήθηκαν από την Επιτροπή ως ριζικές μεταβολές στη δομή και λειτουργία του συστήματος. 

Ο Υπουργός

ΣΤΕΦ. ΤΖΟΥΜΑΚΑΣ"

18. Στην με αριθμό 1406/20-8-98 ερώτηση δόθηκε με το υπ' αριθμ. 108/24-9-98 έγγραφο από τον Υπουργό Γεωργίας η ακόλουθη απάντηση: 

"Απαντώντας στην ερώτηση 1406/20.8.98, που κατέθεσε ο Βουλευτής κ. Ε. Πολύζος, σας πληροφορούμε τα εξής: 

Στα πλαίσια της αναθεώρησης της ΚΟΑ Καπνού, ψηφίσθηκε ο βασικός Κανονισμός του Συμβουλίου, ο οποίος τροποποιεί τον Καν. (ΕΟΚ) 2075/92. 

Βάσει των όσων θα ισχύσουν δεν διαφαίνεται μείωση της συνολικής ποσόστωσης για τη χώρα μας, καθώς και μείωση του ύψους των πριμοδοτήσεων ανά κιλό καπνού των διαφόρων ποικιλιών. 

Το Υπουργείο Γεωργίας καθώς και οι συναρμόδιοι φορείς σε συσκέψεις που έχουν πραγματοποιηθεί έχουν διαμορφώσει τις θέσεις της Χώρας μας οι οποίες θα υποστηριχθούν στην Κοινότητα, στα πλαίσια των διαχειριστικών Επιτροπών που θα γίνουν, προκειμένου να ψηφισθούν οι επί μέρους εφαρμοστικοί κανονισμοί και οι οποίες είναι οι ακόλουθες: 

1) 'Οσον αφορά το θέμα της πριμοδότησης, αυτή θα αποτελείται από ένα σταθερό τμήμα ύψους 55-70% που θα καταβάλλεται σε όλους τους καπνοπαραγωγούς και ένα μεταβλητό 30-45% που καταβάλλεται στα μέλη των ομάδων με βάση την ποιότητα. Επί πλέον η εμπορική τιμή θα διαμορφώνεται βάσει καθορισμού ποιοτικών κριτηρίων. 

Αίτημά μας είναι το σταθερό τμήμα της πριμοδότησης να χορηγείται ως προκαταβολή, με την προσκόμιση της απαραίτητης εγγυητικής επιστολής (115%), σε αντιστάθμισμα της καθυστερημένης καταβολής της πριμοδότησης, σε σχέση με το προηγούμενο καθεστώς. 

'Οσον αφορά το μέτρο καταβολής της μεταβλητής πριμοδότησης που θα γίνει σταδιακά σύμφωνα με τον κανονισμό του συμβουλίου, προτείνουμε την εξής κλιμάκωση κατά εσοδεία 10% για την εσοδεία 1999, 20% για την εσοδεία 2000, και 30% για την εσοδεία 2001 για όλες τις ποικιλίες. 

Σχετικά με τον καθοριστικό ρόλο που θα παίζουν οι καπνέμποροι στην πληρωμή του μεταβλητού μέρους της πριμοδότησης, στα πλαίσια του νέου κανονισμού που ψηφίσθηκε δίνεται η δυνατότητα στο κράτος μέλος να λάβει τα απαραίτητα μέτρα για την τήρηση των κοινοτικών διατάξεων στον τομέα του ακατέργαστου καπνού εκ μέρους των καπνεμπόρων και εάν αυτοί δεν συμμορφωθούν δίνεται το δικαίωμα ανάκλησης της έγκρισης λειτουργίας της επιχείρησης μεταποίησης. 

2) Εξαγορά ποσοστώσεων - εθελούσια έξοδος. 


 

 

  

Σελίδα 912 

Αίτημά μας είναι η τιμή εξαγοράς των ποσοστώσεων να μην υπερβαίνει το διπλάσιο των ενισχύσεων που καταβάλλονται στους παραγωγούς, για παραγωγή 2 ετών και η περίοδος καταβολής να είναι τουλάχιστον 6 έτη. 

Το χαμηλό ύψος της αποζημίωσης θα επιτρέψει στους ενδιαφερόμενους παραγωγούς που θα παραμείνουν στην καλλιέργεια να βελτιώσουν τις ποσοστώσεις τους και γενικά εκτιμάται ότι η εξαγορά από την Ε.Ε. θα περιορισθεί στο ελάχιστο. 

Επίσης κρίνουμε πολύ θετική την πρόταση της Κοινότητας του καθορισμού περιόδου 4 μηνών, μεταξύ της γνωστοποίησης της πρόθεσης του μεμονωμένου παραγωγού να πουλήσει την ποσόστωσή του και της πραγματικής εξαγοράς, καθ' όσον δίνεται η δυνατότητα στην ομάδα να συντονίσει τα μέλη της προκειμένου να έχουν την επιλογή οι ενδιαφερόμενοι παραγωγοί να εξαγοράσουν την ποσόστωση αυτή. 

Επίσης θετική είναι η δυνατότητα εξαίρεσης από το μέτρο ποσοστού 25% επί του συνόλου των ποσοστώσεων το οποίο έγκειται στην κρίση του Κ-Μ, με σκοπό την εξαίρεση από το μέτρο των ευαίσθητων περιοχών. 

3) Η θέση της χώρας μας όσον αφορά την αύξηση της εισφοράς για το ταμείο έρευνας από 1% σε 2%, δεν είναι αρνητική για τους εξής λόγους: 

Το ταμείο αυτό θα χρηματοδοτεί ενέργειες, πάνω στην έρευνα δημιουργίας και ανάπτυξης ποικιλιών και καλλιεργητικών μεθόδων λιγότερων βλαβερών για την ανθρώπινη υγεία, καθώς επίσης και δημιουργίας τράπεζας πληροφοριών που θα ενημερώνει για τα αποτελέσματα ερευνών, όσον αφορά καινούργιες ποικιλίες, διεθνή στοιχεία και ερευνητικά αποτελέσματα στον τομέα του καπνού. 

Τέλος στα πλαίσια της Ευρ. 'Ενωσης - και όχι ανεξάρτητα από αυτή - θα καταβληθεί κάθε δυνατή προσπάθεια μέσω της αναμόρφωσης της ΚΟΑ να επιτευχθούν οι καλύτερες δυνατές ρυθμίσεις για την ελληνική καπνοπαραγωγή. 

Ο Υπουργός

ΣΤΕΦ. ΤΖΟΥΜΑΚΑΣ"

19. Στην με αριθμό 1422/20-8-98 ερώτηση δόθηκε με το υπ' αριθμ. Δ5- ΗΛ/Α/Φ6/15996/24-9-98 έγγραφο από την Υπουργό Ανάπτυξης η ακόλουθη απάντηση: 

"Σε απάντηση της ερώτησης 1422/20.8.98, που κατέθεσε στη Βουλή των Ελλήνων ο Βουλευτής κ. Α. Φούσας, σας γνωρίζουμε τα εξής, όσον αφορά αρμοδιότητες του Υπουργείου μας. 

1. Για την ηλεκτροδότηση των αγροτικών εγκαταστάσεων η Πολιτεία έχει θεσπίσει μια ειδική - προνομιακή - διαδικασία, μελέτης, προγραμματισμού, και κατασκευής των έργων Αγροτικού Εξηλεκτρισμού η οποία περιλαμβάνεται στην 142196/10.11.87 κοινή Διϋπουργική Απόφαση των Υπουργών Γεωργίας και Βιομηχανίας Ενέργειας και Τεχνολογίας. 

2. Σύμφωνα με τη διαδικασία αυτή, στην οποία εμπίπτουν και οι υπόψη ηλεκτροδοτήσεις, στις 2.8.97 υπεβλήθη μία ομαδική αίτηση στη Διεύθυνση Εγγείων Βελτιώσεων (ΔΕΒ) του Ν. Ιωαννίνων, η οποία αφορούσε την ηλεκτροδότηση 14 παρόχθιων γεωτρήσεων σε 11 μονάδες ιχθυοκαλλιέργειας. Η ΔΕΒ βάσει της αιτήσεως αυτής έστειλε το Δελτίο Γεωργοτεχνικοοικονομικών στοιχείων έργων Αγροτικού Εξηλεκτρισμού στην τοπική μας Υπηρεσία, η οποία συνέταξε την προμελέτη του έργου (δίκτυο διανομής, υποσταθμοί), το οποίο ήταν αναγκαίο να κατασκευασθεί, προκειμένου να ηλεκτροδοτηθούν οι γεωτρήσεις. Στις 29.12.97 έγινε η αναγγελία της εκ προμελέτης συμμετοχής τους, στη συνολική δαπάνη ηλεκτροδοτήσεως, στη Δ/νση Τεχνικών Υπηρεσιών της Νομαρχίας Ιωαννίνων, η οποία είχε αναλάβει και την εξασφάλιση των αναγκαίων πιστώσεων. 

3. 'Εκτοτε, οι ενδιαφερόμενοι ιχθυοκαλλιεργητές δεν επέδειξαν ενδιαφέρον και δεν προέβησαν σε καμία σχετική ενέργεια. Μόλις στις 12.8.98, η αρμόδια Νομαρχιακή Υπηρεσία μας γνωστοποίησε ποιες γεωτρήσεις μπορούν να ηλεκτροδοτηθούν με την υποβολή των απαιτούμενων Πολεοδομικών δικαιολξγητικών, σύμφωνα με τον ν. 1512/85, οπότε και το έργο προωθήθηκε για οριστική μελέτη. 

4. Στις 17.8.98 συνετάγη η οριστική μελέτη και καθορίστηκε η συμμετοχή τους στις δαπάνες ηλεκτροδοτήσεως. Οι ενδιαφερόμενοι κατέβαλαν τη συμμετοχή τους στην τοπική μας Υπηρεσία στις 27.8.98. 

5. Τα έργα προωθήθηκαν αμέσως για κατασκευή, σήμερα έχουν αρχίσει ήδη να κατασκευάζονται και λίαν συντόμως θα ολοκληρωθούν. 

'Υστερα από τα παραπάνω είναι σαφές, ότι η Δημόσια Επιχείρηση Ηλεκτρισμού δεν έχει καμία ευθύνη, για την καθυστέρηση της ηλεκτροδότησης των εν λόγω γεωτρήσεων. 

Η Υπουργός

ΒΑΣΩ ΠΑΠΑΝΔΡΕΟΥ"

20. Στις με αριθμό 1422/20-8-98, 1787/26-8-98 ερώτηση δόθηκε με το υπ' αριθμ. 110/24-9-98 έγγραφο από τον Υπουργό Γεωργίας η ακόλουθη απάντηση: 

"Απαντώντας στις ερωτήσεις 1422/20-8-98, 1787/26-8-98, που κατέθεσαν οι Βουλευτές κύριοι Α. Φούσας, Α. Τασούλας και Μαρία Μπόσκου για τα θέματα της αρμοδιότητάς μας, σας πληροφορούμε τα εξής: 

Στις 9.8.98 στην περιοχή Λούρου Ν. Ιωαννίνων, όπου βρίσκονται πολλά Ιχθυοτροφεία πέστροφας, σημειώθηκαν σημαντικές ζημιές στο ζωϊκό κεφάλαιο ορισμένων ιχθυοτροφείων. Οι ζημιές επαναλήφθηκαν και στις 17.8.98. Παρόμοιες ζημιές έχουν παρουσιασθεί και το 1993 στην ίδια περιοχή σε μεγαλύτερη έκταση. 

Τα ακριβή αίτια των ομαδικών θανάτων των ψαριών δεν έχουν διευκρινισθεί πλήρως. Μία όμως βασική αιτία είναι η παρατεταμένη ανομβρία και η ξαφνική βροχόπτωση που επηρέασαν τις φυσικοχημικές παραμέτρους του νερού. 

- Για τις ζημιές του 1993 έχουν λάβει ήδη οι πληγέντες ιχθυοτρόφοι συνολικό ποσό οικον. ενίσχυσης 36,2 εκατ. δρχ. 

- Για την αντιμετώπιση παρόμοιων περιστατικών, εγκρίθηκε και χρηματοδοτήθηκε, από Εθνικούς και Κοινοτικούς πόρους, πρόγραμμα εξόρυξης και εξοπλισμού γεωτρήσεων ύψους 55 εκατ. δρχ. η υλοποίηση του οποίου από την ΥΕΒ της Ν.Α. Ιωαννίνων και για λογαριασμό των πεστροφοτρόφων έχει ολοκληρωθεί. 

Η Ν.Α. Ιωαννίνων χρηματοδότησε και εκπονήθηκε Μελέτη Περιβαλλοντικών Επιπτώσεων για τα Ιχθυοτροφεία της περιοχής Λούρου. 

Πέραν των πιο πάνω, υπάρχει ειδικό ευνοϊκό καθεστώς, από πλευράς προϋποθέσεων, για την οικονομική ενίσχυση από το Επιχ/κό Πρόγραμμα Αλιείας 1994-1999 (Εθνικοί και Κοινοτικοί πόροι), για τον εκσυγχρονισμό των, ώστε να προστατεύονται από παρόμοιες καταστροφές. 

Το Υπουργείο Γεωργίας με το αριθ. 1459/Θ4/8/9.8.98 έγγραφό του ζήτησε από τη Νομαρχιακή Αυτοδιοίκηση Ιωαννίνων, να προβεί διά της Δ/νσης Γεωργίας σε εξατομίκευση των ζημιών που προκλήθηκαν στην ιχθυοπαραγωγή από δυσμενείς καιρικές συνθήκες (βροχοπτώσεις- πλημμύρες Αυγούστου σε συνδυασμό με τις παρατεταμένες υψηλές θερμοκρασίες και ανομβρία) και στη συνέχεια θα εξετάσει τη δυνατότητα λήψης μέτρων υπέρ των ζημιωθέντων. 

Ο Υπουργός

ΣΤΕΦ. ΤΖΟΥΜΑΚΑΣ"

21. Στην με αριθμό 1423/20-8-98 ερώτηση δόθηκε με το υπ' αριθμ. 111/24-9-98 έγγραφο από τον Υπουργό Γεωργίας η ακόλουθη απάντηση: 

"Απαντώντας στην ερώτηση 1423/20-8-98 που κατέθεσε ο Βουλευτής κ. Σ. Δήμας, σας πληροφορούμε ότι: 

Tα προβλήματα που δημιουργήθηκαν στην απορρόφηση, των λεμονιών τη φετινή εξαγωγική περίοδο ήταν συνέπεια και της εφαρμογής της νέας ΚΟΑ των νωπών οπωροκηπευτικών. Ιδιαίτερα το νέο σύστημα των εξαγωγικών επιδοτήσεων με τα πιστοποιητικά Α1 και Β σε συνδυασμό με τη μείωση του καταναλωτικού ενδιαφέροντος για το προϊόν σε πανευρωπαϊκό 


  


 

  

Σελίδα 913 

επίπεδο επέφεραν μια μείωση των εξαγωγών μας με αποτέλεσμα να οδηγηθούν μεγαλύτερες ποσότητες προϊόντος στη μεταποίηση όπου και εκεί είχαμε μια μείωση των επιδοτήσεων λόγω της υπέρβασης του Κοινοτικού πλαφόν για τη χυμοποίηση. 

Το Υπουργείο Γεωργίας (1) έχει θέσει επανειλημμένα το θέμα της αλλαγής του συστήματος των εξαγωγικών επιδοτήσεων σε όλα τα επίπεδα των Κοινοτικών διαπραγματεύσεων και στο Συμβούλιο Υπουργών Γεωργίας. 

(2) 'Εχει ζητήσει επίσης την αύξηση του Κοινοτικού πλαφόν για την χυμοποίηση των εσπεριδοειδών καθώς και τον καθορισμό πλαφόν σε επίπεδο χώρας έτσι ώστε κάθε χώρα να υφίσταται τις συνέπειες των δικών της υπερβάσεων. 

(3) 'Eχει διαμορφώσει επίσης σχέδιο διαρθρωτικού προγράμματος στον τομέα των εσπεριδοειδών και για τα λεμόνια για την ποιοτική βελτίωση και τη διαχρονική παραγωγή τα οποία έχει υποβάλλει στις Υπηρεσίες της Κοινότητας από τον Ιούλιο του 1998 παράλληλα δε προβλέπεται μείωση της καλλιεργούμενης έκτασης υπέρ των επιζητουμένων μανταρινοειδών. 

Στη νέα παραγωγική περίοδο το Υπουργείο Γεωργίας θα ζητήσει την επανεξέταση όλων των παραπάνω θεμάτων και θα ζητήσει την εξεύρεση λύσεων που θα διασφαλίζουν το εισόδημα των Ελλήνων παραγωγών. 

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

22. Στην με αριθμό 1476/21-8-98 ερώτηση δόθηκε με το υπ' αριθμ. 112/24-9-98 έγγραφο από τον Υπουργό Γεωργίας η ακόλουθη απάντηση: 

"Απαντώντας στην ερώτηση 1476/21-8-98 που κατέθεσε ο Βουλευτής κ. Γ. Τρυφωνίδης για τα θέματα της αρμοδιότητάς μας, σας πληροφορούμε ότι η Προέγκριση Χωροθέτησης του αρδευτικού έργου "'Αρδευση Ελαιώνα Πρέβεζας" με πηγή υδροδότησης τον ποταμό Λούρο απερρίφθη από την αρμόδια "με πηγή υδροδότησης τον ποταμό Λούρο απερρίφθη από την αρμόδια Δ/νση Περιβάλλοντος του ΥΠΕΧΩΔΕ. 

Εάν καταστεί δυνατόν η εξεύρεση άλλης λύσης υδροδότησης τεχνικοοικονομικά συμφέρουσας θα αντιμετωπισθεί εκ νέου το θέμα.\ 

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

23. Στην με αριθμό 1479/21-8-98 ερώτηση δόθηκε με το υπ' αριθμ. 113/24-9-98 έγγραφο από τον Υπουργό Γεωργίας η ακόλουθη απάντηση: 

"Απαντώντας στην ερώτηση 1479/21-8-98 που κατέθεσε ο Βουλευτής κ. Β. Κεδίκογλου για τα θέματα της αρμοδιότητάς μας, σας πληροφορούμε τα εξής: 

Το Υπουργείο Γεωργίας μετά τη δημοσίευση του νόμου για την τεχνική εκπ/ση του Υπουργείου Παιδείας θα προχωρήσει για έκδοση Διϋπουργικής απόφασης που αφορά τη δημιουργία ΤΕΣ στην Ασμήνι Ευβοίας. 

Με βάση τα νέα δεδομένα της Τεχνικής Εκπ/σης θα προσδιορισθούν οι ειδικότητες της ΤΕΣ. 

Στη συνέχεια εντός του 1998 θα αρχίσουν οι εργασίες για την κατασκευή της απαραίτητης υποδομής τόσον της ΤΕΣ όσο και του Εκπαιδευτικού Κέντρου. Οι τεχνικές υπηρεσίες του Υπουργείου εκπονούν μελέτη κατασκευής του έργου, έχοντας υπ' όψη τη μελέτη της Νομαρχίας για την αποκαταστάση του υπάρχοντος κτιρίου. 

Η δαπάνη που θα απαιτηθεί εντός του 1998 υπολογίζεται ότι δεν θα ξεπεράσει τα διαθέσιμα από την κινητή περιουσία του κληροδοτήματος ΤΑΣΟΥΛΑ. 

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

24. Στην με αριθμό 1498/21-8-98 ερώτηση δόθηκε με το υπ' αριθμ. 114/24-9-98 έγγραφο από τον Υπουργό Γεωργίας η ακόλουθη απάντηση: 

"Απαντώντας στην ερώτηση 1498/21-8-98 που κατέθεσε ο Βουλευτής κ. Θ. Δημοσχάκης, σας πληροφορούμε τα εξής: 

Η υποβολή των αιτήσεων για την Εξισωτική Αποζημίωση έτους 1997 τελείωσε το Φεβρουάριο 1997 Η Δ/νση Γεωργίας 'Εβρου (Αλεξανδρούπολη) και η Δ/νση Γεωργίας Ορεστιάδας μετά τον έλεγχο των αιτήσεων κάθε κοινότητας, συντάσσει σχετική κατάσταση των δικαιούχων η οποία αναρτάται επί 20ήμερο στο Κοινοτικό Κατάστημα. 

Μετά το 20ήμερο, οι Δ/νσεις Γεωργίας στέλνουν καταστάσεις των δικαιούχων στο Υποκ/μα ΑΤΕ της περιοχής και παράλληλα ζητάνε τη σχετική πίστωση από το Υπ. Γεωργίας. 

Η αρμόδια Υπηρεσία του Υπ. Γε. (Δ/νση Προγραμματισμού) έχει αποστείλει τα κάτωθι ποσά για την πληρωμή της Εξισωτικής Αποζημίωσης στο Ν. 'Εβρου: 

Από Ιανουάριο 1998 - Ιούνιο 1998 160 εκατ- δρχ στη Δ/νση Γεωργίας Ορεστιάδος. 

Τον Ιούλιο στην κατανομή έχουν σταλεί 400 εκατ δρχ στη-Δ/νση Γεωργίας 'Εβρου (Αλεξανδρούπολη) και 200 εκατ δρχ στη Δ/νση Γεωργίας Ορεστιάδος. 

Επίσης στην κατανομή του Αυγούστου εστάλησαν 150 εκατ δρχ στη Δ/νση Γεωργίας 'Εβρου (Αλεξανδρούπολη). 

Τέλος οι επιδοτήσεις που αφορούν το ν. 'Εβρου και έχουν φθάσει στο Υπουργείο Γεωργίας από τις Διευθύνσεις Γεωργίας έχουν πληρωθεί με αποτέλεσμα να μην εκρεμμεί τίποτα που να αφορά του Ν. 'Εβρου. 

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

25. Στην με αριθμό 1794/27-8-98 ερώτηση δόθηκε με το υπ' αριθμ. 124/24-9-98 έγγραφο από τον Υπουργό Γεωργίας η ακόλουθη απάντηση: 

"Απαντώντας στην ερώτηση 1794/27-8-98 που κατέθεσε η Βουλευτής κ. Στ. Αλφιέρη, για τα θέματα της αρμοδιότητάς μας, σας πληροφορούμε τα εξής: 

Η Κτηνιατρική εξυπηρέτηση της Ν. Σπετσώνπραγματοποιείται από το Αγροτικό Κτηνιατρείο Κρανιδίου της Νομαρχιακής Αυτοδιοίκησης Αργολίδος σύμφωνα με την Απόφαση του Νομάρχη (αρ. Πρωτ. 11572/12-7-95). 

Σύμφωνα με τη Δ/νση Κτηνιατρικής Αργολίδας , οι κάτοχοι των αλόγων στις Σπέτσες δεν έχουν απευθύνει κανένα αίτημα στην παραπάνω Υπηρεσία, για την παροχή κτηνιατρικής περίθαλψης στα ζώα τους. 

Οι κτηνιατρικές Υπηρεσίες του Νομού είναι στη διάθεση των κτηνοτρόφων της περιοχής, αρκεί να ζητηθεί η συνδρομή τους. 

'Οσον αφορά τη μετεγκατάσταση των σταβλικών εγκαταστάσεων για λόγους προστασίας του περιβάλλοντος, η δραστηριότητα αυτή προβλέπεται απ' τον Καν 950/97 Ε.Ε. 

Αρμόδια υπηρεσία για την εφαρμογή του κανονισμού αυτού είναι η Νομαρχιακή Αυτοδιοίκηση (Δ/νση Γεωργίας) στην οποία θα πρέπει να απευθυνθούν οι ενδιαφερόμενοι. 

'Οσον αφορά την επιχορήγηση των ζωοτροφών κάθε κρατική παρέμβαση στον τομέα αυτό είναι ασυμβίβαστη με το κοινοτικό δίκαιο και δεν μπορεί να πραγματοποιηθεί. 

Εν τούτοις όμως για τα νησιά του Αιγαίου εφαρμόζεται από το 1993 Κοινοτικό πρόγραμμα ενίσχυσης των μεταφορικών των ζωοτροφών που προέρχονται από την ηπειρωτική Ελλάδα βάση του καν. 2019/93 ΕΟΚ, με σημαντικές επιπτώσεις στις τελικές τιμές αγοράς ζωοτροφών από τους κτηνοτρόφους. 

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

26. Στην με αριθμό 1804/27-8-98 ερώτηση δόθηκε με το υπ' αριθμ. Α9α/27521/22-9-98 έγγραφο από τον Υπουργό Υγείας και Πρόνοιας η ακόλουθη απάντηση: 

"Σε απάντηση της ερώτησης 1804/27-8-98 που κατέθεσε στη Βουλή των Ελλήνων ο Βουλευτής κ. Ε. Παπαγεωργόπουλος, σας γνωρίζουμε ότι: 


  

 

  

Σελίδα 914 

Η Δ/νσή μας εκτιμώντας τις ανάγκες της Κοινότητας Πλατανιστού προκήρυξε τη θέση στο ανωτέρω Π.Ι. με θητεία (για εκπληρώσαντες το αγροτικό) η οποία και καλύφθηκε από το γιατρό Βαγενά Γρηγόριο ο οποίος παρουσιάσθηκε στο Π.Ι., παρέμεινε ολίγες ημέρες και εν συνεχεία παραιτήθηκε και αποχώρησε από το Π.Ι. στις 15-7-98. 

Εν συνεχεία προκηρύξαμε τη θέση έγκαιρα, αλλά μέχρι στιγμής δεν προτιμήθηκε από υποψηφίους αγροτ. γιατρούς και θα προκηρύσσεται συνεχώς, μέχρι κάλυψής της. 

Μέχρι πληρώσεως της θέσης το Νοσοκ. Καρύστου καλύπτει τις ανάγκες των κατοίκων αρμοδιότητας του Π.Ι. Πλατανιστού, στέλνοντας γιατρούς από το Κ.Υ. και από όμορα Περ. Ιατρεία. 

Ο Υπουργός

ΚΩΝΣΤΑΝΤΙΝΟΣ ΓΕΙΤΟΝΑΣ"

27. Στην με αριθμό 1838/28-8-98 ερώτηση δόθηκε με το υπ' αριθμ. 28238/Β.1467/23-9-98 έγγραφο από τον Υπουργό Εθνικής Οικονομίας η ακόλουθη απάντηση: 

"Απαντώντας στην ερώτηση 1838/28-8-98 που κατατέθηκε στη Βουλή από το βουλευτή κ. Δ. Πιπεργιά και αφορά αίτημα του Επιμελητηρίου Ευβοίας για έκδοση νέας απόφασης όμοιας με την υπ' αριθμ. 69836/Β.1461/30.9.93 Κ.Υ.Α. όπως ισχύει, με την οποία ρυθμίστηκαν τα δάνεια των επιχειρήσεων των Νομών Καστοριάς και Ευβοίας για μια πενταετία με επιδότηση επιτοκίου, σας γνωρίζουμε ότι επί του παρόντος το αίτημα αυτό δεν μπορεί να γίνει αποδεκτό λόγω των δημοσιονομικών δυσχερειών που αντιμετωπίζει η χώρα. 

Επίσης σας γνωρίζουμε ότι σύμφωνα με την πράξη του Διοικητή της Τράπεζας της Ελλάδος 1620/89, οι τράπεζες έχουν τη δυνατότητα να ρυθμίζουν απαιτήσεις τους, μετά από αίτηση των ενδιαφερομένων, με τραπεζικά κριτήρια. 

Ο Υπουργός

ΓΙΑΝΝΟΣ ΠΑΠΑΝΤΩΝΙΟΥ"

28. Στην με αριθμό 1872/1-9-98 ερώτηση δόθηκε με το υπ' αριθμ. 133/24-9-98 έγγραφο από τον Υπουργό Γεωργίας η ακόλουθη απάντηση: 

"Απαντώντας στην ερώτηση 1872/1-9-98 που κατέθεσε ο Βουλευτής κ. Θ. Δαβάκης, σας πληροφορούμε τα εξής: 

Τα μέτρα, τα οποία λαμβάνονται για τη μείωση του ρυθμού εξόδου από το γεωργικό επάγγελμα είναι τα ακόλουθα: 

α) Πρόωρη συνταξιοδότηση με υποχρέωση μεταβίβασης της εκμετάλλευσης που εγκαταλείπεται σε νέους γεωργούς. Αυτό έχει και άμεσες, αλλά και μακροπρόθεσμες επιπτώσεις για το λόγο ότι ο γεωργικός πληθυσμός είναι γηρασμένος και η αύξηση του αριθμού των νέων σε ηλικία γεωργών αυξάνει τις πιθανότητες διατήρησης ενός ενεργού πληθυσμού για την αποτελεσματική αξιοποίηαη των φυσικών πόρων. 

β) Μέτρα για τους νέους γεωργούς. 

Υπήρχε και υπάρχει μία σειρά μέτρων για τους νέους αγρότες, τα οποία διευρύνθηκαν και με τα κίνητρα του ν. 252Ο/1997. 

'Ολο αυτό το πακέτο μέτρων περιλαμβάνεται ατην έκδοση που κυκλοφορήσαμε με τίτλο "Κίνητρα για τους Νέους Αγρότες", την οποία και σας επισυνάπτουμε. 

γ) Με τα διάφορα διαρθρωτικά προγράμματα γίνεται προσπάθεια βελτίωσης της ανταγωνιστικότητας του Πρωτογενή Τομέα, με τρόπο ώστε να αυξηθεί η αποτελεαματικότητά του επιλύοντας τα διαρθρωτικά προβλήματα και δημιουργώντας περιβάλλον σύνθηκών εργασίας και διαβίωσης ελκυστικό. 

Επίσης σας επισυνάπτουμε δύο (2) πίνακες: 

α) 'Ενας Πίνακας με "Στοιχεία Εφαρμογής του Κανονισμού 2328/91/ΕΟΚ", όπου φαίνεται ο αριθμός των νέων γεωργών ανά Νομό και Περιφέρεια, που έχει ενταχθεί στο πρόγραμμα "Ανάπτυξη του Τομέα Γεωργίας 1994-1999" στα πλαίσια του Καν. 2328/91 για πριμ πρώτης εγκατάστασης ή και για επενδύσεις στη εκμετάλλευσή τους. 

β) Πίνακας με ποσά από το Ευρωπαϊκό Γεωργικό Ταμείο Προσανατολισμού και Εγγυήσεων - Τμήμα Προσανατολισμού (ΕΓΤΠΕ-Π), που αντιστοιχούν στην Συμπληρωματική Ενίσχυση Επενδύσεων για Νέους Γεωργούς και για την Α'. Εγκατάσταση Νέων Γεωργών κατά έτος από το 1986 μέχρι και το 1997. 

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

29. Στην με αριθμό 1874/1-9-98 ερώτηση δόθηκε με το υπ' αριθμ. 134/24-9-98 έγγραφο από τον Υπουργό Γεωργίας η ακόλουθη απάντηση: 

"Απαντώντας στην ερώτηση 1874/1-9-98 που κατέθεσε ο Βουλευτής κ. θ. Δαβάκης, σας πληροφορούμε τα εξής: 

Σε σχέση με την προώθηση των διαδικασιών για την διάρθρωση και την λειτουργία του ΟΓΕΕΚΑ "Δήμητρα" γνωρίζουμε ότι: 

1. 'Εχουν εκδοθεί οι σχετικές αποφάσεις για τον διορισμό Προέδρου, Δ/ντα Συμβούλου και μελών του Δ.Σ. του Οργανισμού. 

2. 'Εχει εκδοθεί η απόφαση μεταφοράς υπηρεσιακών μονάδων του Υπ Γεωργίας στον Οργανισμό καθώς και μεταφοράς της κινητής και ακίνητης περιουσίας για χρήση στον ΟΓΕΕΚΑ και έχει ξεκινήσει η διαδικασία ορισμού ειδικών επιστημόνων στα περιφερειακά παραρτήματα και συγκρότησης εξεμελών διοικουσών επιτροπών/Κέντρο "Δήμητρα". 

3. Για τη στελέχωση των εκπαιδευτικών μονάδων του ΟΓΕΕΚΑ υλοποιήθηκε με τροποποιήσεις η διαδικασία απόσπασης υπαλλήλων της Νομαρχιακής Αυτοδιοίκησης σε αυτές (οι προβλεπόμενες θέσεις 

προσωπικού σύμφωνα με το άρθρο 19 του ν. 2520 είναι καταρχήν 

και με π.δ. τα οποία ετοιμάζονται να εκδοθούν θα καθορισθεί η παραπέρα πλήρης στελέχωσή τους. 

4. 'Εχουν ξεκινήσει οι διαδικασίες πρόσληψης εποχιακού προσωπικού για την κάλυψη άμεσων αναγκών της Κεντρικής Υπηρεσίας του Οργανισμού καθώς και οι διαδικασίες πρόσληψης μονίμου προσωπικού. 

5. 'Εχουν εκδοθεί οι σχετικές Διϋπουργικές αποφάσεις για διάθεση πίστωσης στον Οργανισμό για τις ανάγκες οργάνωσης και λειτουργίας των εκπαιδευτικών προγραμμάτων των εργαζομένων στον πρωτογενή τομέα. 

Μέχρις ότου ο Οργανισμός "Δήμητρα" ολοκληρωθεί (τελειώσουν οι εργασίες δημιουργίας της υλικοτεχνικής υποδομής του και λυθούν όλα τα οργανωτικά θέματα) τα προγράμματα της "Συνεχιζόμενης κατάρτισης αγροτών" και της "Αρχικής Εκπαίδευσης νέων" θα γίνουν με το ισχύον σήμερα καθεστώς δεδομένου ότι υπάρχουν ανειλημμένες υποχρεώσεις εκπαίδευσης αγροτών ενταγμένων σε Κοινοτικούς κανονισμούς που αφορούν "την βελτίωση της αποτελεσματικότητας των γεωργικών διαθρώσεων". 

'Ηδη για το 1998 τα προγράμματα έχουν αρχίσει. 

1. Το α' εξάμηνο του 1998 πραγματοποιήθηκαν οι δράσεις του Πίνακα Ι οι οποίες είναι ενταγμένες στο συνολικό προγραμματισμό του 1998 (ΠΙΝΑΚΑΣ ΙΙ). 

2. Το 1997 ολοκληρώθηκε το πρόγραμμα που παρουσιάζεται στον ΠΙΝΑΚΑ ΙΙΙ. 

3. Λειτουργούν κανονικά οι Τεχν. Σχολές Αρμοδιότητας Υπ. Γεωργίας (ΠΙΝΑΚΑΣ ΙV). 

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

Σημ: Τα σχετικά έγγραφα ευρίσκονται στο αρχείο της Διεύθυνσης Κοινοβουλευτικού Ελέγχου (Τμήμα Ερωτήσεων). 

30. Στην με αριθμό 1878/1-9-98 ερώτηση δόθηκε με το υπ' αριθμ. 32205/22-9-98 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση: 

"Απαντώντας στην υπ' αριθμ. 1878/1-9-98 ερώτηση, που κατέθεσαν οι Βουλευτές κύριοι Στρατής Κόρακας, Αποστόλης Τασούλας, Νίκος Γκατζής, Αχιλλέας Κανταρτζής, Μαρία Μπόσκου και Σταύρος Παναγιώτου, η οποία αφορά στην αύξηση των παραβόλων για υποβολή υποψηφιότητας στις 


  

 

  

Σελίδα 915 

Δημοτικές, Κοινοτικές και Νομαρχιακές Εκλογές της 11 ης Οκτωβρίου του 1998, σας γνωρίζουμε τα εξής: 

Με τις διατάξεις του εδαφίου β της παραγράφου 3 του άρθρου 55 του π.δ. 410/95 και με εκείνες του εδαφίου γ' της παραγράφου 3 του άρθρου 23 του π.δ. 30/96 προβλέπεται ότι στις δηλώσεις για την υποβολή υποψηφιότητας των δημάρχων, δημοτικών συμβούλων, προέδρων κοινοτήτων και κοινοτικών συμβούλων, καθώς επίσης και εκείνες των υποψηφίων της Νομαρχιακής Αυτοδιοίκησης, επισυνάπτεται γραμμάτιο δημοσίου ταμείου. 

Σύμφωνα με τις ανωτέρω διατάξεις εκδόθηκαν οι αριθμ. 11693/98 (ΦΕΚ 530 Β) και 9118/98 (ΦΕΚ 530 Β) Κοινές Αποφάσεις του Υπουργού Εσωτερικών, Δημόσιας Διοίκησης και Αποκέντρωσης και Οικονομικών με τις οποίες αναπροσαρμόσθηκαν τα ποσά των παραβόλων όπως αυτά ορίζονταν με τις ανωτέρω διατάξεις. 

Οι αναπροσαρμογές αυτές κρίθηκαν αναγκαίες και εύλογες δεδομένων των σημερινών οικονομικών συγκυριών, και θεωρούμε ότι οι αναπροσαρμογές αυτές δεν είναι υπέρογκες αλλά κινούνται μέσα στα πλαίσια της σημερινής οικονομικής πραγματικότητας. 

Ο Υφυπουργός

ΛΑΜΠΡΟΣ ΠΑΠΑΔΗΜΑΣ"

31. Στην με αριθμό 1881/1-9-98 ερώτηση δόθηκε με το υπ' αριθμ. 139/24-9-98 έγγραφο από τον Υπουργό Γεωργίας η ακόλουθη απάντηση: 

"Απαντώντας στην ερώτηση 1881/1-9-98 που κατέθεσε ο Βουλευτής κ. Ε. Αποστόλου, σας πληροφορούμε ότι στους παραγωγούς της χώρας που οι γεωργοκτηνοτροφικές τους εκμεταλλεύσεις ζημιώθηκαν από πυρκαγιές κατά το έτος 1990 δεν χορηγήθηκαν οικονομικές ενισχύσεις από το πρόγραμμα εκτάκτων αναγκών διότι παρά τις προσπάθειες που καταβλήθηκαν δεν κατέστη δυνατόν να εξευρεθούν σχετικές πιστώσεις τόσο από εθνικούς όσο και από Κοινοτικούς πόρους. 

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

32. Στην με αριθμό 1903/1-9-98 ερώτηση δόθηκε με το υπ' αριθμ. 140/24-9-98 έγγραφο από τον Υπουργό Γεωργίας η ακόλουθη απάντηση: 

"Απαντώντας στην ερώτηση 1903/1-9-98 που κατέθεσε ο Βουλευτής κ. Γ. Κουράκης, σας πληροφορούμε τα εξής: 

Για τη δημιουργία αλιευτικών καταφυγίων στην περιοχή Τσούτσουρα, ως την περιοχή Πλατιά Περάματα του Νομού Ηρακλείου, γνωρίζουμε ότι σύμφωνα με το ερωτηματολόγιο για τη διερεύνηση ωριμότητας έργων προς ένταξη στο ΕΠΑΛ που υπέβαλε η Περιφέρεια Κρήτης, τα ανωτέρω έργα δεν διαθέτουν πληρότητα των απαιτουμένων εγκρίσεων και αδειαδοτήσεων, κατά συνέπεια δεν καθίσταται δυνατή η ένταξη των έργων στα αναπτυξιακά Προγράμματα (ΕΠΑΛ-Υποπρόγραμμα 4 και PESCA). 

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

33. Στην με αριθμό 1949/2-9-98 ερώτηση δόθηκε με το υπ' αριθμ. 130/24-9-98 έγγραφο από τον Υπουργό Γεωργίας η ακόλουθη απάντηση: 

"Απαντώντας στην ερώτηση 1949/2-9-98 που κατέθεσε ο Βουλευτής κ. Β. Πάππας, σας πληροφορούμε τα εξής: 

Σύμφωνα με τους Κοινοτικούς Κανονισμούς η προθεσμία για την υποβολή της αίτησης καλλιέργειας βάμβακος έληξε στις 15-5-98. 

Δίνεται η δυνατότητα υποβολής εκπρόθεσμης αίτησης για διάστημα 25 ημερών μετά τη λήξη της προθεσμίας η οποία όμως πληρώνεται με κυρώσεις. 

Μετά την παρέλευση και της προθεσμίας αυτής καμία αίτηση δεν μπορεί να πληρωθεί. 

Από την εμπορική περίοδο 98-99 η αίτηση για το βαμβάκι εντάσσεται στα πλαίσια του ολοκληρωμένου συστήματος. 

Από τις αρμόδιες υπηρεσίες του Υπουργείου Γεωργίας μελετώνται τα προβλήματα που προκύπτουν από την ένταξη αυτή και θα ληφθούν όλα τα μέτρα για την επίλυσή τους στα πλαίσια των σχετικών Κοινοτικών Κανονισμών. 

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

34. Στην με αριθμό 1950/2-9-98 ερώτηση δόθηκε με το υπ' αριθμ. 24-9-98 έγγραφο από τον Υπουργό Γεωργίας η ακόλουθη απάντηση: 

"Απαντώντας στην ερώτηση 1950/2-9-98 που κατέθεσε ο Βουλευτής κ. Σ. Δήμας, σας πληροφορούμε τα εξής: 

Για τις ζημιές που προξενήθηκαν στα αμπελοειδή του Νομού Κορινθίας από τον καύσωνα στις 3 και 4 Ιουλίου καθώς και στις 5 Αυγούστου έγιναν στον ΕΛΓΑ 71 αναγγελίες ζημιάς από ισάριθμους Δήμους και Κοινότητες του Νομού και υποβλήθηκαν συνολικά εντός των προβλεπομένων προθεσμιών 3049 δηλώσεις ζημιάς. 

Οι ζημιές από τον καύσωνα τόσο της 3, 4 Ιουλίου όσο και τις 5 Αυγούστου ήταν άμεσες και εμφανείς, έτσι έγιναν έγκαιρα αντιληπτές και δηλώθηκαν στο σύνολό τους από τους ενδιαφερόμενους κανονικά και εντός της προβλεπόμενης προθεσμίας. Διευκρινίζεται ότι από τον Κανονισμό Ασφάλισης της γεωργικής παραγωγής προβλέπεται προθεσμία 12 ημερών, η οποία αρχίζει από την επόμενη της ημερομηνίας που έγινε η ζημία, χρονικό διάστημα αρκετά μεγάλο για να υποβάλουν οι παραγωγοί τις δηλώσεις τους, ώστε να αρχίσει στη συνέχεια έγκαιρα η εκτίμηση των ζημιών. 

'Οσον αφορά τις ζημιές που εμφανίστηκαν αργότερα και μετά την εκπνοή της προθεσμίας υποβολής των δηλώσεων, οι ζημιές οφείλονται στην ξηρασία, αίτιο μη καλυπτόμενο ασφαλιστικά από τον ΕΛΓΑ. Κατά συνέπεια η χορήγηση προθεσμίας για τη δήλωση των ζημιών αυτών εκ μέρους ορισμένων παραγωγών θα ήταν άνευ σημασίας δεδομένου ότι πρόκειται για ζημιές από ξηρασία που δεν καλύπτονται ασφαλιστικά και δεν αποζημιώνονται από τον ΕΛΓΑ. 

Ο Υπουργός

ΣΤΕΦ. ΤΖΟΥΜΑΚΑΣ"

35. Στην με αριθμό 1977/3-9-98 ερώτηση δόθηκε με το υπ' αριθμ. 155/24-9-98 έγγραφο από τον Υπουργό Γεωργίας η ακόλουθη απάντηση: 

"Απαντώντας στην ερώτηση 1977/3-9-98 που κατέθεσαν οι Βουλευτές κύριοι Σ. Κόρακας και Ν. Γκατζής, σας πληροφορούμε τα εξής: 

Λόγω της ολοένα αυξανόμενης μεγάλης ζήτησης κατά τα τελευταία χρόνια στα μεγάλα μεταναστευτικά ψάρια (τόννος, ξιφίας) και κατά συνέπεια της στροφής των αλιέων στην ειδική αυτή αλιεία, η οποία είναι ιδιαίτερα επικερδής, άρχισε να εμφανίζεται μεγάλη αλιευτική πίεση σ' αυτά τα είδη με αποτέλεσμα την αύξηση της αλιευτικής παραγωγής. 

Σύμφωνα με τα στοιχεία της Διεθνούς Επιτροπής για τη διατήρηση του τόννου (ICCAT), το απόθεμα του κόκκινου τόννου βρίσκεται σε κίνδυνο και απαιτεί άμεσα μέτρα διαχείρισης. 'Ετσι ο Οργανισμός αυτός έχει εκδώσει μια σειρά συστάσεων σχετικά με τεχνικά μέτρα προστασίας και περιορισμού του βαθμού εκμετάλλευσης υπό τη μορφή αλιευτικών ποσοστώσεων. 

Τα ίδια βεβαίως προβλήματα έχουν εμφανιστεί τα τελευταία χρόνια και στο απόθεμα του Ξιφία. 

Η Ευρωπαϊκή Επιτροπή ως αποκλειστικά αρμόδια για τη διατήρηση των θαλάσσιων πόρων των Μεσογειακών Κρατών Μελών και ως μέλος του ICCAT συνεργάζεται στο θέμα της διαχείρισης των υπόψη αποδημητικών (μεταναστευτικών) αποθεμάτων, προωθώντας την έκδοση κανονιστικών διατάξεων, οι οποίες θα εφαρμοστούν από όλα τα Κράτη-Μέλη και θα στοχεύουν στην εφαρμογή των συστάσεων του ICCAT για την προστασία, τη διατήρηση και ορθολογική εκμετάλλευση των μεγάλων πελαγικών ψαριών. 

Πρόσφατα εκδόθηκε ο Καν. (ΕΚ) 65/98 (L.12), ο οποίος καθορίζει συνολικές επιτρεπόμενες αλιεύσεις για το έτος 1998 


 

 

  

Σελίδα 916 

και κατανομές της υπό μορφή ποσοστώσεων στα Κ-Μ καθώς και ορισμένους όρους με βάση τους οποίους θα αλιεύονται αυτά τα αποθέματα. 

Στα πλαίσια υλοποίησης του ανωτέρω Κοινοτικού Κανονισμού εκδόθηκε η αρ. 249837/98 (ΦΕΚ 503/Β'/26-5-98) Υπ. Απόφαση η οποία έχει ισχύ μέχρι 31-12-98 και στοχεύει στον έλεγχο της αλιείας των μεγάλων πελαγικών ψαριών. 

Μετά τη λήξη της απόφασης και ανάλογα με τους νέους Κοινοτικούς περιορισμούς που θα ισχύσουν για το 1999 και τη μέχρι σήμερα εμπειρία που αποκτήθηκε από την λήψη των έκτακτων περιοριστικών μέτρων για το 1998 θα παρθούν τα νέα περιοριστικά μέτρα για τον επόμενο χρόνο (1999). 

Επιπλέον το Υπουργείο Γεωργίας έχει ήδη ξεκινήσει τις διαδικασίες αναθεώρησης των συνολικών επιτρεπομένων ποσοτήτων ερυθρού τόννου στους διεθνείς οργανισμούς (ICCAT) και στα Κοινοτικά 'Οργανα, προς όφελος των Ελλήνων ψαράδων και της Εθνικής Οικονομίας γενικότερα. 

Ο Υπουργός

ΣΤΕΦ. ΤΖΟΥΜΑΚΑΣ"

36. Στην με αριθμό 2012/3-9-98 ερώτηση δόθηκε με το υπ' αριθμ. 156/24-9-98 έγγραφο από τον Υπουργό Γεωργίας η ακόλουθη απάντηση: 

"Απαντώντας στην ερώτηση 2012/3-9-98 που κατέθεσε ο Βουλευτής κ. Σπ. Δανέλλης, σας πληροφορούμε τα εξής: 

Μετά την εφαρμογή των διατάξεων του ν. 2503/97 για τη διοίκηση ή στελέχωση της Περιφέρειας, όλες οι περιφερειακές δασικές υπηρεσίες του Υπουργείου Γεωργίας με το αντίστοιχο προσωπικό τους υπήχθησαν στην αρμοδιότητα των Περιφερειών της χώρας και στο Υπουργείο Εσωτερικών, Δημόσιας Διοίκησης και Αποκέντρωσης. 

Οι επιλογές για την κάλυψη θέσεων προϊσταμένων στις δασικές υπηρεσίες της Περιφέρειας Ηπείρου έγιναν από το Υπηρεσιακό Συμβούλιο της Περιφέρειας Ηπείρου και οι τοποθετήσεις από το Γενικό Γραμματέα της Περιφέρειας που είναι αντίστοιχα οι αρμόδιοι για τη συγκεκριμένη επιλογή και τοποθέτηση στο Δασαρχείο Κόνιτσας. 

Ο Υπουργός

ΣΤΕΦ. ΤΖΟΥΜΑΚΑΣ"

37. Στην με αριθμό 2046/4-9-98 ερώτηση δόθηκε με το υπ' αριθμ. Δ1α/17755/24-9-98 έγγραφο από τον Υπουργό Υγείας και Πρόνοιας η ακόλουθη απάντηση: 

"Απαντώντας στην με αριθμό 2046/4-9-98 ερώτηση του Βουλευτή κ. Γιώργου Καρατζαφέρη, σχετικά με τη συγκρότηση Διοικητικών Συμβουλίων και διορισμό Γενικών Δ/ντών στα Νοσοκομεία του Εθνικού Συστήματος Υγείας, σας γνωρίζουμε τα εξής: 

1. Η σύνθεση των Διοικητικών Συμβουλίων των Νοσοκομείων του ΕΣΥ προβλέπεται από τις διατάξεις του άρθρου 15 του ν. 2519/1997 (ΦΕΚ 165/97 τ.Α') "Ανάπτυξη και εκσυγχρονισμός του Εθνικού Συστήματος Υγείας, οργάνωση των υγειονομικών υπηρεσιών, ρυθμίσεις για το φάρμακο και άλλες διατάξεις" και σύμφωνα με αυτές τις διατάξεις έγινε ο διορισμός μελών των ανωτέρω Διοικητικών Συμβουλίων. 

Ειδικότερα έχουμε να επισημάνουμε τα εξής: 

α. Ως προς το διορισμό των Προέδρων ακολουθήθηκαν επακριβώς οι διαδικασίες που προβλέπει το άρθρο 15 του ανωτέρω Νόμου. 'Ολοι δε οι Πρόεδροι προσήλθαν σε ακρόαση από τα μέλη της Υποεπιτροπής της Διαρκούς Επιτροπής Κοινωνικών Υποθέσεων της Βουλής και απεκόμισαν θετική γνωμοδότησή της. 

β. Οι Αντιπρόεδροι και τα μέλη που επελέγησαν για διορισμό έχουν όλα τα τυπικά και ουσιαστικά προσόντα που προβλέπει ο ανωτέρω Νόμος και 

2. Μετά την αρ. ΔΥ13Β/οικ. 35777/31.10.1997 απόφαση προκήρυξης πλήρωσης θέσεων Γεν. Δ/ντών στα Νοσηλευτικά Ιδρύματα του ν. 2592/53 εκδόθηκε η αρ. ΔΥ1α/22644/31-12-1997 Υπουργική Απόφαση συγκρότησης της Επιτροπής για την κρίση των υποψηφίων η οποία τροποποιήθηκε με τις αρ. ΔΥ1α/2988/11-2-1998 και ΔΥ1α/ 4987/19-3-1998 Υπουργικές Αποφάσεις. 

Η Επιτροπή προχώρησε στην κατάταξη των υποψηφίων. 

Το Υπουργείο Υγείας και Πρόνοιας ουδέποτε παρενέβη ούτε παρεμβαίνει στο έργο της Επιτροπής. Μεριμνά του είναι να διασφαλίσει την τοποθέτηση γενικών δ/ντών υψηλού επιπέδου στα νοσοκομεία. 

Ο Υπουργός

ΚΩΝ/ΝΟΣ ΓΕΙΤΟΝΑΣ"

38. Στις με αριθμό 2052/4-9-98 και 2076/7-9-98 ερωτήσεις δόθηκε με το υπ' αριθμ. 162/24-9-98 έγγραφο από τον Υπουργό Γεωργίας η ακόλουθη απάντηση: 

"Απαντώντας στις ερωτήσεις 2052/4-9-98 και 2076/7-9-98 που κατέθεσαν οι Βουλευτές κύριοι Π. Σκανδαλάκης, Θ. Π. Δαβάκης και Ε. Πολύζος, σας πληροφορούμε τα εξής: 

Οι πιστώσεις που απαιτούνται για τις πληρωμές των δικαιούχων του προγράμματος της πρόωρης Συνταξιοδότησης Αγροτών (Καν. 2079/92) έχουν εγκριθεί με κοινή Απόφαση Υπουργών Οικονομικών και Γεωργίας και καλύπτουν ολόκληρο το έτος 1998 αλλά και πέραν αυτού. 

Το Υπουργείο Γεωργίας, προωθεί αποφάσεις έγκρισης δαπάνης και έκδοσης Χ.Ε.Π. συνολικού ποσού 4.990.000.000 για το πρόγραμμα πρόωρης συνταξιοδότησης αγροτών. 

Ο Υπουργός

ΣΤΕΦ. ΤΖΟΥΜΑΚΑΣ"

39. Στην με αριθμό 2068/7-9-98 ερώτηση δόθηκε με το υπ' αριθμ. 164/24-9-98 έγγραφο από τον Υπουργό Γεωργίας η ακόλουθη απάντηση: 

"Απαντώντας στην ερώτηση 2068/7-9-98 που κατέθεσαν οι Βουλευτές κύριοι Β. Μπούτας και Α. Κανταρτζής, σας πληροφορούμε ότι: 

Οι κοινότητες Γεφυριών, Καππαδοκικού, Γραμματικού Δασοχωρίου και Αγ. Παρασκευής του Νομού Καρδίτσας επλήγησαν από χαλάζι στις 29-8-98. Κατά τις επισημάνσεις που διενεργήθηκαν από τον αρμόδιο γεωπόνο στις 31/8 και 1/9/98 διαπιστώθηκαν μέτριας έντασης ζημιές σε έκταση 2.500 περίπου στρεμμάτων σε καλλιέργειες βιομηχανικής τομάτας, καπνού και βαμβακιού. 

'Ηδη ολοκληρώνονται οι εκτιμήσεις στις καλλιέργειες που βρίσκονται στο στάδιο της συγκομιδής και θ' ακολουθήσουν οι εκτιμήσεις των ζημιωμένων βαμβακοκαλλιεργειών. 

'Οσον αφορά τα ποσοστά κάλυψης των ζημιών ο ΕΛΓΑ για ζημιά 100% καταβάλλει το 74,8% της αναμενόμενης παραγωγής, ποσοστό από τα υψηλότερα που ισχύουν διεθνώς. Η κάλυψη όμως των ζημιών από μηδενική βάση δεν είναι δυνατή και εξ' άλλου είναι πέρα από τα όρια κάθε ασφαλιστικής πρακτικής σύμφωνα με την οποία σε κάθε ζημιά συμμετέχει υποχρεωτικά και ο ασφαλισμένος. 

Ο Υπουργός

ΣΤΕΦ. ΤΖΟΥΜΑΚΑΣ"

40. Στην με αριθμό 2099/9-9-98 ερώτηση δόθηκε με το υπ' αριθμ. Γ2β/3324/23-9-98 έγγραφο από τον Υφυπουργό Υγείας και Πρόνοιας η ακόλουθη απάντηση: 

"Απαντώντας στην ερώτηση 2099/9-9-98 που κατέθεσε στη Βουλή ο Βουλευτής κ. Ευτύχης Κοντομάρης, σχετικά με την ίδρυση νέων Παιδικών Σταθμών και τη στελέχωση αυτών, σας πληροφορούμε τα ακόλουθα: 

Στο Ν. Κέρκυρας έχουν ιδρυθεί 12 Κρατικοί Παιδικοί και Βρεφονηπιακοί Σταθμοί και από αυτούς λειτουργούν οι 10. 

Συγκεκριμένα στην πόλη της Κέρκυρας έχουν ιδρυθεί 3 Κρατικοί Παιδικοί Σταθμοί, οι οποίοι λειτουργούν όλοι και 2 Βρεφονηπιακοί, εκτ των οποίων λειτουργεί ο ένας. 

Πρόθεση του Υπουργείου μας είναι να λειτουργήσει στους ήδη ιδρυμένους Κρατικούς Παιδικούς και Βρεφονηπιακούς Σταθμούς ανά τη χώρα και ανάλογα με τις πιστώσεις που του διατίθενται προσπαθεί να στελεχώσει αυτούς με κατάλληλο 



 

  

Σελίδα 917 

προσωπικό. 

Στον ΚΠΣ Καρουσάδων και στον ΚΒΣ - Γαϊου Παξών του Νομού Κέρκυρας έχει ήδη τοποθετήσει από μία Βρεφονηπιοκόμο αντίστοιχα και επιπλέον έχει ζητήσει από την πενταμελή Γραμματεία του Υπουργικού Συμβουλίου την έγκριση πλήρωσης 350 θέσεων εκπαιδευτικού προσωπικού για την άμεση κάλυψη των λειτουργικών αναγκών των ΚΠΣ-ΚΒΣ της χώρας. 

Σημειώνεται ότι με το άρθρο 42 του ν. 2218/94 (ΦΕΚ 90/94 τ. Α'), όπως αυτό τροποποιήθηκε και συμπληρώθηκε μεταγενέστερα με το άρθρο 9 του ν. 2503/97 (ΦΕΚ 107 Α') οι Κρατικοί Παιδικοί και Βρεφονηπιακοί Σταθμοί που λειτουργούν με τις διατάξεις του α.ν. 2.11-35 (ΦΕΚ 527 Α') μεταβιβάζονται στην Τοπική Αυτοδιοίκηση. 

Κατά συνέπεια η ίδρυση νέων Παιδικών και Βρεφονηπιακών Σταθμών εμπίπτει στην αρμοδιότητα της Τοπικής Αυτοδιοίκησης. 

Ο Υφυπουργός

Θ. ΚΟΤΣΩΝΗΣ"

41. Στην με αριθμό 2109/9-9-98 ερώτηση δόθηκε με το υπ' αριθμ. 414/28-9-98 έγγραφο από τον Υπουργό Εξωτερικών η ακόλουθη απάντηση: 

"Απαντώντας στην υπ' αριθμ. 2109/9-9-98 ερώτηση των Βουλευτών κυρίων Παν. Κρητικού, Κ. Μπαντουβά και Σ. Παπαθεμελή σας πληροφορούμε ότι: 

Η Κυβέρνηση επιδεικνύει ιδιαίτερη αυαισθησία στο θέμα των παραβιάσεων των ανθρωπίνων δικαιωμάτων στην Τουρκία, που, δυστυχώς, συνεχίζονται με αμείωτο ρυθμό, παρά τις, κατά καιρούς δηλώσεις Τούρκων αρμοδίων, ότι η κατάσταση των ανθρωπίνων δικαιωμάτων βελτιώνεται σταθερά στην Τουρκία. Η Ελλάδα, σε όλα τα διεθνή fora που τίθεται θέμα παραβιάσεων ανθρωπίνων δικαιωμάτων, μεριμνά για την καταγγελία της Τουρκίας, όχι για να δημιουργείται άλλη μία τριβή μεταξύ Αθηνών και Αγκύρας, αλλά γιατί θεωρεί ότι μόνον η συνεχής πίεση επί της Τουρκίας είναι δυνατό να πείσει τους εκεί κρατούντες να λάβουν ριζικά μέτρα για τον εκδημοκρατισμό της χώρας και την πάταξη όσων κρατικών οργάνων παραβιάζουν τα ανθρώπινα δικαιώματα των πολιτών της γείτονος. 

Ευνόητο είναι ότι αντίστοιχες συνεχείς προσπάθειες καταβάλλει η χώρα μας στα πλαίσια της Ευρωπαϊκής 'Ενωσης, με την οποία η 'Αγκυρα επιδιώκει στενότερες σχέσεις. Ο σεβασμός των ανθρωπίνων δικαιωμάτων αποτελεί για την Ελλάδα απαραίτητο όρο για την προσέγγιση Τουρκίας-Ευρωπαϊκής 'Ενωσης. Ειδικότερα, στις επίπονες διαπραγματεύσεις, τόσο στο Ευρωπαϊκό Συμβούλιο στο Λουξεμβούργο (Δεκ. 1997), όσο και σε εκείνο στο Κάρντιφ (Ιούν. 1998), η Ελληνική Κυβέρνηση έδωσε πραγματική μάχη, ώστε στα αντίστοιχα κείμενα των συμπερασμάτων, να υιοθετηθούν συγκεκριμένες υποχρεώσεις της Τουρκίας, προκειμένου να υπάρξει οποιαδήποτε ενίσχυση των δεσμών της με την Ευρωπαϊκή 'Ενωση. 

Μία από αυτές τις προϋποθέσεις είναι και η υποχρέωση της Τουρκίας, όπως αναφέρεται στο άρθρο 35 των Συμπερασμάτων του Ευρωπαϊκού Συμβουλίου του Λουξεμβούργου: "να ευθυγραμμίσει τα πρότυπα και την πρακτική της, στον τομέα των ανθρωπίνων δικαιωμάτων προς τα πρότυπα και την πρακτική που ισχύουν στην Ευρωπαϊκή 'Ενωση...". Οι ίδιες αυτές προϋποθέσεις υιοθετήθηκαν και στα Συμπεράσματα του Ευρωπαϊκού Συμβουλίου στο Κάρντιφ. 

Με αυτόν τον τρόπο, η Ελλάδα, κάθε φορά, που υπάρχει θέμα παραβίασης ανθρωπίνων δικαιωμάτων, χρησιμοποιεί τους μηχανισμούς της Ε.Ε. και θέτει το θέμα στην αντίστοιχη Ομάδα Εργασίας στην Επιτροπή Μονίμων Αντιπροσώπων, στο Συμβούλιο Γενικών Υποθέσεων. 

Σε περιφερειακό επίπεδο, η Ελλάδα ενεργοποιεί τους διπλωματικούς μηχανισμούς του ΟΑΣΕ, προκειμένου να αποφεύγονται μαζικές παραβιάσεις ανθρωπίνων δικαιωμάτων στην Τουρκία και χρησιμοποιεί τα κατάλληλα φόρα ελέγχου, κυρίως τη Συνάντηση Ελέγχου Εφαρμογής Υποχρεώσεων επί θεμάτων Ανθρώπινης Διάστασης, για να καταγγέλλει τις Τουρκικές παραβιάσεις. Ως προς τις μειονοτικές ομάδες, η Ελλάδα ανασύρει από το ίδιο νομικό και διπλωματικό οπλοστάσιο του Οργανισμού όλα εκείνα τα στοιχεία που αποβλέπουν στη διαφύλαξη των δικαιωμάτων τους, εγκαλώντας την Τουρκία για τη συμπεριφορά της. 

Στο πλέγμα των συμβατικών δεσμεύσεων που απορρέουν από την Ευρωπαϊκή Σύμβαση Δικαιωμάτων του Ανθρώπου (Συμβούλιο της Ευρώπης), η Ελλάδα επιμένει ιδιαίτερα στην ικανοποιητική και πλήρη συμμόρφωση της Τουρκίας στις καταδικαστικές αποφάσεις του Ευρωπαϊκού Δικαστηρίου Ανθρωπίνων Δικαιωμάτων. Ελέγχοντας την έγκαιρη καταβολή της εκάστοτε επιδικαζόμενης αποζημίωσης στον προσφεύγοντα κατά της Τουρκίας, συντάσσεται πάντοτε με την αρμόδια Διεύθυνση Ανθρωπίνων Δικαιωμάτων προς την κατεύθυνση λήψης μέτρων (νομοθετικών, διοικητικών και άλλων) από την Τουρκία με σκοπό τη ριζική βελτίωση του σωφρονιστικού συστήματος, του ενθικού μηχανισμού απονομής δικαιοσύνης, την ομαλή λειτουργία των πολιτικών κομμάτων και την πάταξη των αυθαιρεσιών των τουρκικών σωμάτων ασφαλείας. 

Ο Υπουργός

ΘΕΟΔΩΡΟΣ ΠΑΓΚΑΛΟΣ"

42. Στην με αριθμό 2234/16-9-98 ερώτηση δόθηκε με το υπ'αριθμ. Φ15/311/AΣ 159/21-9-98 έγγραφο από τον Αναπληρωτή Υπουργό Εξωτερικών η ακόλουθη απάντηση: 

"Σε απάντηση της ερώτησης 2234/16-9-98 του Βουλευτή κ. Π. Σκανδαλάκη σας γνωρίζουμε ότι στο αρχείο της Γενικής Γραμματείας Απόδημου Ελληνισμού υπάρχει για την Γαλλία καταχωρημένες οι εφημερίδες: "Κήρυξ", "Ακρόπολις", "Το Δελτίο", "Ο Σχοινοβάτης", "Association Franco-Hellenique de Gre noble", "Communaute Greque de Marseille", "Information A.C.O.G.I.F.", "L' Echo de la Grece", "Le Bulletin Frnco-Hellenique", "Le Message/To Mήνυμα", "Lettre de la Franco-Hellenique" "La revue Franco-Hellenique" και "Lychnos/Connaisance Hellenique" οι ραδιοφωνικοί σταθμοί: "Radio Dialoque 89,6 FM", "Radio Enghien", "Radio Galere 88,4 FM", "Radio Gar elle 98 FM", "Radio AYR/Programme Grec "Yia Sou", "Emission Pharos", "Radio Elliniko Kompoloi", "La Voix des Phoceens" και "Κalispera/Radio Grenouille". 

Διαβιβάζουμε παράλληλα την ερώτηση και στο Υπουργείο Τύπου και Μ.Μ.Ε., που είναι κατεξοχήν αρμόδιο για τη συλλογή των στοιχείων των ομογενειακών μέσων μαζικής ενημέρωσης, με την παράκληση να σας ενημερώσει σχετικά. 

Ο Αναπληρωτής Υπουργός

ΓΙΩΡΓΟΣ Α. ΠΑΠΑΝΔΡΕΟΥ

43. Στην με αριθμό 2239/16-9-98 ερώτηση δόθηκε με το υπ'αριθμ. Φ.15/316/ΑΣ 164/21-9-98 έγγραφο από τον Aναπληρωτή Υπουργό Εξωτερικών η ακόλουθη απάντηση: 

"Σε απάντηση της ερώτησης 2239/16-9-98 του Βουλευτή κ. Π. Σκανδαλάκη σας γνωρίζουμε ότι στο αρχείο της Γενικής Γραμματείας Απόδημου Ελληνισμού υπάρχει για την Γερμανία καταχωρημένες οι εφημερίδες: "Ελλάδα", "Ελληνική Ηχώ", "Βεργίνα", "Ελληνικά Νέα", "Ελληνική Φωνή/Griechische Stimme", "Eλληνικός Διάλογος", "Μεταναστευτικά Νέα", "Μηνιαία", "Chro nika", "Oρθόδοξη Παρουσία", "Γράμμα", "Ελληνικά Νέα", "Πόλις", "Δορυφόρος", "Ελληνικά και 'Αλλα", "Κασσάνδρα", "Κοινοτικά Νέα", "Οίστρος", "Δελφοί", "D.G.B - Griechische Fassung", "Aκρόπολις", "Αντίλαλος", "Δημόκριτος", "Διάλογος", "Griechische Mein ung", "Griechische Schwingungen in Berlin", "Griechische Press", "Hellen ismus", "Φωνή", "Ι G Metall - Information", "Metanasteftikoi Palmoi", "Ξενιτέας", και "Φιλία", οι ραδιοφωνικοί σταθμοί: "Ελληνική Σύνταξη Βαυαρικής Ραδιοφωνίας", "Radio Emigrec", "Eλληνικό Χρονικό 90,8", "Radio 2 int./Deutch - Griech. Magazin", "Ράδιο Κορμίστα" και "Hessischer Rund funk/A.Mouzouris" και ο τηλεοπτικός: "Kalimera T.V.". 

Διαβιβάζουμε παράλληλα την ερώτηση και στο Υπουργείο Τύπου και Μ.Μ.Ε., που είναι κατεξοχήν αρμόδιο για την συλλογή των στοιχείων των ομογενειακών μέσων μαζικής 



 

  

Σελίδα 918 

ενημέρωσης, με την παράκληση να σας ενημερώσει σχετικά. 

Ο Αναπληρωτής Υπουργός

ΓΙΩΡΓΟΣ Α. ΠΑΠΑΝΔΡΕΟΥ")

ΠΡΟΕΔΡΕΥΩΝ (Παναγιώτης Ν. Κρητικός): Κύριοι συνάδελφοι, έχω την τιμή να ανακοινώσω στο Σώμα επιστολή του Προέδρου της Νέας Δημοκρατίας προς τον Πρόεδρο της Βουλής των Ελλήνων κ. Απόστολο Κακλαμάνη, η οποία έχει ως εξής: 

"ΝΕΑ ΔΗΜΟΚΡΑΤΙΑ 

Ο ΠΡΟΕΔΡΟΣ 

Αθήνα, 5 Νοεμβρίου 1998 

Αριθ. Πρωτ.: 496 

Κύριον 

Απόστολο Κακλαμάνη 

Πρόεδρο της Βουλής των Ελλήνων 

Ενταύθα 

Σύμφωνα με το άρθρο 17 του Κανονισμού της Βουλής, σας γνωρίζω, ότι ορίζεται Κοινοβουλευτικός Εκπρόσωπος της Νέας Δημοκρατίας ο Βουλευτής Καρδίτσας κ. Δημήτριος Σιούφας, με αναπληρωτή του τον Βουλευτή Α' Αθηνών κ. Γεώργιο Βουλγαράκη. 

Κατά περίπτωση επίσης θα ορίζονται και οι ειδικοί Κοινοβουλευτικοί Εκπρόσωποι. 

ΚΩΣΤΑΣ ΑΛ. ΚΑΡΑΜΑΝΛΗΣ" 

Κύριοι συνάδελφοι, θα σας αναγνώσω το δελτίο αναφορών και ερωτήσεων της Τρίτης 10 Νοεμβρίου 1998. 

Α.ΑΝΑΦΟΡΕΣ-ΕΡΩΤΗΣΕΙΣ Πρώτου Κύκλου ('Αρθρο 130 παρ.5 Καν.Βουλής) 

1. Η με αριθμό 514/22-7-98 ερώτηση του Βουλευτή του Πανελλήνιου Σοσιαλιστικού Κινήματος κ. Πέτρου Κατσιλιέρη προς τον Υπουργό Εθνικής Παιδείας και Θρησκευμάτων, σχετικά με τη λήψη μέτρων για την επιτάχυνση των διαδικασιών δημοπράτησης για την κατασκευή νέων σχολικών αιθουσών. 

2. Η με αριθμό 2821/5-10-98 ερώτηση του Βουλευτή της Νέας Δημοκρατίας κ. Γεωργίου Σούρλα προς τον Υπουργό Υγείας και Πρόνοιας, σχετικά με το κόστος της δωρεάν ιατροφαρμακευτικής και νοσοκομειακής περίθαλψης των αλλοδαπών στη χώρα μας κατά τα έτη 1995, 1996 και 1997. 

3. Η με αριθμό 61/7-10-98 αναφορά του Βουλευτή του Κομμουνιστικού Κόμματος Ελλάδος κ. Νικολάου Γκατζή προς τον Υπουργό Εθνικής Παιδείας και Θρησκευμάτων, σχετικά με τη λήψη μέτρων για την επίλυση των προβλημάτων στην πρωτοβάθμια εκπαίδευση στο Νομό Μαγνησίας. 

4. Η με αριθμό 1125/14-8-98 ερώτηση της Βουλευτού του Συνασπισμού της Αριστεράς και της Προόδου κ. Στέλλας Αλφιέρη προς τον Υπουργό Υγείας και Πρόνοιας, σχετικά με τη λήψη μέτρων για τη χρηματοδότηση του Κέντρου Υγείας Σπετσών και τη στελέχωσή του με ιατρικό και νοσηλευτικό προσωπικό. 

Β. ΑΝΑΦΟΡΕΣ-ΕΡΩΤΗΣΕΙΣ Δευτέρου Κύκλου ('Αρθρο 130 παρ.5 Καν.Βουλής) 

1. Η με αριθμό 690/29-7-98 ερώτηση του Βουλευτή της Νέας Δημοκρατίας κ.Δημητρίου Σιούφα προς τον Υπουργό Εθνικής Παιδείας και Θρησκευμάτων, σχετικά με τις προθέσεις της Κυβέρνησης για ίδρυση νέων τμημάτων του Πανεπιστημίου Θεσσαλίας στην Καρδίτσα. 



 

  

Σελίδα 919 

ΠΡΟΕΔΡΕΥΩΝ (Παναγιώτης Ν. Κρητικός): Κύριοι συνάδελφοι, εισερχόμαστε στη συζήτηση των 

ΕΠΙΚΑΙΡΩΝ ΕΡΩΤΗΣΕΩΝ

Επίκαιρες ερωτήσεις πρώτου κύκλου: 

Πρώτη είναι η με αριθμό 74/3-11-98 επίκαιρη ερώτηση του Βουλευτή της Νέας Δημοκρατίας κ. Αθανασίου Κονταξή προς τον Υπουργό Γεωργίας, σχετικά με την καταβολή της κοινοτικής ενίσχυσης στους παραγωγούς εσπεριδοειδών για τις ποσότητες που διετέθηκαν για χυμοποίηση. 

Η επίκαιρη ερώτηση του κ. Κονταξή σε περίληψη έχει ως εξής: 

"Ο αρμόδιος κύριος Υφυπουργός Γεωργίας της Κυβέρνησης Σημίτη απαντών την 30.4.1998 στη Βουλή των Ελλήνων εις επίκαιρη ερώτησή μου σχετικώς με την, πέραν των 13,5 δραχμών ανά κιλό, επιδότηση για τη χυμοποίηση των πορτοκαλιών της καλλιεργητικής περιόδου 1997-1998, μεταξύ των άλλων είπε ότι οι επιδοτήσεις-ενισχύσεις θα ανέλθουν συνολικώς εις τριάντα έξι (36) δραχμές ανά κιλό και θα καταβληθούν το αργότερο μέχρι 30.9.1998. 

Επειδή, παρά την πάροδο έξι μηνών από της συζητήσεως της επίκαιρης εκείνης ερωτήσεως, οι εσπεριδοπαραγωγοί εισέπραξαν έναντι των υπεσχημένων τριάντα έξι (36) δραχμών ανά κιλό, μόνο τις ανωτέρω 13,5 δραχμές, οι οποίες καλύπτουν μόνο ελάχιστο μέρος των εξόδων καλλιέργειας των πορτοκαλιών. 

Επειδή η κατάσταση των εσπεριδοκαλλιεργητών είναι τραγική και απελπιστική, αφού είναι σχεδόν έτοιμος ο καρπός της επομένης καλλιεργητικής περιόδου και οι παραγωγοί δεν έχουν πληρωθεί το μέγιστο μέρος του τιμήματος χυμοποιήσεως του πορτοκαλιού τους της προηγουμένης ακόμη περιόδου. 

Επειδή κυκλοφορούν φήμες περί καταβολής επιδοτήσεως-ενισχύσεως εκ δέκα (10) δραχμών μόνο ανά κιλό εις τους εσπεριδοκαλλιεργητές έναντι των οφειλομένων (36-13,5=) 22,50 δραχμών, ήτοι ενός εξευτελιστικού χρηματικού ποσού. 

Ερωτάται ο αρμόδιος κύριος Υπουργός, εάν θα καταβληθεί άλλη, πέραν των 13,5 δραχμών ανά κιλό, επιδότηση-ενίσχυση για τη χυμοποίηση των πορτοκαλιών της προηγουμένης καλλιεργητικής περιόδου 1997-1998, εις καταφατική δε περίπτωση, σε ποίο χρηματικό ποσό θα ανέλθει και πότε θα καταβληθεί". 

Ο Υφυπουργός Γεωργίας κ. Κωνσταντίνος Βρεττός έχει το λόγο. 

ΚΩΝΣΤΑΝΤΙΝΟΣ ΒΡΕΤΤΟΣ (Υφυπουργός Γεωργίας): Ευχαριστώ, κύριε Πρόεδρε. 

'Οπως γνωρίζει ο κύριος συνάδελφος, η τιμή που εισπράττουν οι παραγωγοί πορτοκαλιών, που πρόκειται να γίνουν χυμοί, αποτελείται από δύο σκέλη. Το ένα σκέλος είναι αυτό που αφορά την επιδότηση και το άλλο είναι είναι η τιμή που έχουν συμφωνήσει οι παραγωγοί με τους χυμοποιούς. Η ερώτηση του κυρίου συναδέλφου αναφέρεται στο πρώτο σκέλος. 

Πράγματι, είναι γεγονός ότι μέχρι τώρα οι παραγωγοί έχουν εισπράξει δεκατρεισήμισι (13,5) δραχμές ανά κιλό από την Ευρωπαϊκή 'Ενωση ως επιδότηση. Το καθεστώς, το οποίο ισχύει, προβλέπει ότι δίδονται δύο έως τρεις προκαταβολές και η εξόφληση γίνεται περί το τέλος Δεκεμβρίου. Οι προκαταβολές ξεκινούν από την έναρξη της περιόδου. Η προκαταβολή υπολογίζεται με βάση τα στατιστικά δεδομένα των τριών τελευταίων περιόδων. 'Ετσι, υπολογίστηκε η προκαταβολή σε δεκατρεισήμισι (13,5) δραχμές. Τώρα για τη συνολική επιδότηση. 'Οπως γνωρίζετε ένα συνολικό κατώφλι παραγωγής στην Ευρωπαϊκή 'Ενωση της τάξης του ενός εκατομμυρίου διακοσίων χιλιάδων τόνων περίπου, για πορτοκάλια που προορίζονται για χυμούς. Αυτό το κατώφλι ξεπεράστηκε κατά 35% έως 40%. Συνεπώς η τιμή, η οποία είχε προϋπολογιστεί για τριάντα έξι (36) δραχμές το κιλό, δεν θα ισχύσει πλέον. Θα υπάρξει μία ποινή, η οποία αντιστοιχεί στο 40% περίπου της επιδότησης. Συνεπώς δεν θα εισπράξουν οι παραγωγοί τριάντα έξι (36) δραχμές, αλλά τριάντα έξι (36) δραχμές μείον το 40% επίπτωση στη συνολική τιμή. 

Αυτή είναι η κατάσταση, κύριε συνάδελφε, και απ' ό,τι προβλέπεται και στον επόμενο χρόνο, τουλάχιστον σε ό,τι αφορά το σκέλος της προκαταβολής, θα γίνουν πάλι περίπου τα ίδια πράγματα, διότι, όπως είπαμε και προηγουμένως, εξαρτάται από τα στατιστικά δεδομένα των τριών προηγουμένων περιόδων. 

Ευχαριστώ πολύ, κύριε Πρόεδρε. 

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Κονταξής έχει το λόγο. 

ΑΘΑΝΑΣΙΟΣ ΚΟΝΤΑΞΗΣ: Κύριε Υπουργέ, κατ' αρχήν συγχαρητήρια για την ανάληψη των καθηκόντων σας. 

Φυσικά η επίκαιρη ερώτησή μου δεν αφορά εσάς προσωπικά, ούτε είναι δυνατόν να αφορά εσάς προσωπικά. Αφορά στην Κυβέρνηση του ΠΑΣΟΚ. Θα μπορούσα να πω ότι στο κράτος υπάρχει συνέχεια. Και άλλη κυβέρνηση να ήταν, μία επίκαιρη ερώτηση, ή αναφορά ή και επερώτηση ακόμη, όταν κατατίθεται, αφορά στην πολιτική του κράτους, γιατί ο πολίτης είναι στην τελική ανάλυση αυτός που πληρώνει τις αδυναμίες, τα λάθη των κυβερνήσεων. 

Σήμερα, κύριε Υπουργέ, έχουμε 9 Νοεμβρίου 1998. Η επίκαιρη ερώτησή μου αφορά στην παραγωγή πορτοκαλιών της προηγουμένης καλλιεργητικής περιόδου, δηλαδή 1997-1998. Και αντιλαμβάνεσθε, ότι αυτοί οι άνθρωποι δεν έχουν πληρωθεί ακόμη για προϊόν το οποίο έδωσαν, ενώ ήδη έχει αρχίσει στην 'Αρτα τουλάχιστον, αλλά και σε άλλες περιοχές της Ελλάδος, να κόβεται ο πορτοκαλεοκαρπός για το επόμενο έτος. Εδώ, κύριε Υπουργέ, είναι παράλογα τα πράγματα. 

Ο κύριος Πρωθυπουργός, ο οποίος είναι ο κυρίως υπεύθυνος, ομιλών την 1η Νοεμβρίου στη Βουλή κατά τη συζήτηση για την πρόταση για ψήφο εμπιστοσύνης, την οποία ο ίδιος κατέθεσε, ενώ μίλησε μια ώρα και δέκα λεπτά για διάφορα άλλα θέματα, για τη γεωργία αφιέρωσε μόνον τριάντα δύο δευτερόλεπτα. Και αυτό ακριβώς δείχνει το ποσοστό ενδιαφέροντος της Κυβερνήσεως του ΠΑ.ΣΟ.Κ, της Κυβερνήσεως του κ. Σημίτη, έναντι των γεωργών. 

Και μάλιστα είναι πρόσφατη η αντικατάσταση ολόκληρης της πολιτικής ηγεσίας του Υπουργείου Γεωργίας. Δεν αντικατέστησε μόνο έναν Υφυπουργό. Αντικατέστησε Υπουργό και δύο Υφυπουργούς, όλη την πολιτική ηγεσία. Για ποιο λόγο την αντικατέστησε; 'Οχι φυσικά γιατί ήταν επιτυχής. Την αντικατέστησε, γιατί ήταν πλήρως αποτυχημένη. Και είναι λάθος του κυρίου Πρωθυπουργού, αφ'ενός μεν γιατί τους επέλεξε, αφ'ετέρου δε, γιατί, επί δύο χρόνια, τουλάχιστον, τους διετήρησε σε αυτήν τη θέση. Και δεν πλήρωσαν οι ίδιοι τίποτε. Ο ελληνικός λαός και συγκεκριμένα οι πορτοκαλοπαραγωγοί και της 'Αρτας και ολόκληρης της Ελλάδας πλήρωσαν αυτήν -να μη χρησιμοποιήσω άλλη λέξη- την ανικανότητα των Υπουργών του ΠΑ.ΣΟ.Κ. 

(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή). 

ΠΡΟΕΔΡΕΥΩΝ (Παναγιώτης Ν.Κρητικός): Πέρασε ο χρόνος σας, κύριε Κονταξή. Μόνο δύο λέξεις ακόμη. 

ΑΘΑΝΑΣΙΟΣ ΚΟΝΤΑΞΗΣ: Υπάρχουν δημοσιεύματα των τοπικών εφημερίδων της 'Αρτας, που καλύπτουν όλο το πολιτικό φάσμα, τα οποία λέγουν: "Μπαίνουν μέσα με αυτήν την τιμή οι παραγωγοί", "'Ενα δεκάρικο για τα πορτοκάλια", περιπαικτικά, "Ανάστατοι οι παραγωγοί", "Οι τιμές της ντροπής". 

'Ολα αυτά δείχνουν ότι η κατάσταση είναι πραγματικά απελπιστική. 

ΠΡΟΕΔΡΕΥΩΝ (Παναγιώτης Ν.Κρητικός): Κύριε Κονταξή, δεν έχετε άλλο χρόνο! 

Ο κύριος Υφυπουργός έχει το λόγο. 

ΑΘΑΝΑΣΙΟΣ ΚΟΝΤΑΞΗΣ: Τελειώνω, κύριε Πρόεδρε. 

Κύριε Υπουργέ, το αντιλαμβάνεσθε. Δεν αναφέρομαι σε σας. Πώς θα ζήσουν όμως αυτοί οι άνθρωποι, όταν έχουν μονοκαλλιέργεια; 

Οι δεκατρεισήμισι (13,5) δραχμές που πήραν, καλύπτουν μόνον τα μεταφορικά για τα πορτοκάλια και τα συλλεκτικά. 



 

  

Σελίδα 920 

Τα άλλα τα έξοδα; Δεν θα πρέπει να τους μείνει και κάτι για να ζήσουν; 

ΠΡΟΕΔΡΕΥΩΝ (Παναγιώτης Ν.Κρητικός): Τα είπατε, κύριε Κονταξή. Τα είπατε με τον πιο εύγλωττο τρόπο. Δώστε τώρα τη δυνατότητα στον κύριο Υφυπουργό να σας απαντήσει. 

ΑΘΑΝΑΣΙΟΣ ΚΟΝΤΑΞΗΣ: Είναι απελπιστική η κατάσταση! Λάβετέ το υπόψη! Γιατί η απάντησή σας δεν καλύπτει τίποτε. Λέτε ότι: "Θα δοθούν." Πότε και πόσα θα δοθούν και οπωσδήποτε πολύ λιγότερα απ' αυτά που είχατε υποσχεθεί, κύριε Υπουργέ; 

Σας ευχαριστώ. 

ΠΡΟΕΔΡΕΥΩΝ (Παναγιώτης Ν. Κρητικός): Ο Υφυπουργός Γεωργίας κ. Κωνσταντίνος Βρεττός έχει το λόγο. 

ΚΩΝΣΤΑΝΤΙΝΟΣ ΒΡΕΤΤΟΣ (Υφυπουργός Γεωργίας): Ευχαριστώ, κύριε Πρόεδρε. 

Η πολιτική της Κυβέρνησης, κύριε συνάδελφε, είναι δεδομένη. Στον τομέα της γεωργικής παραγωγής η πολιτική μας είναι ηεπίθεση για τη βελτίωση της ανταγωνιστικότητας των γεωργικών ελληνικών προϊόντων. Αυτή είναι η πολιτική που ξεκίνησε, συνεχίζεται και θα συνεχίζεται για να προσεγγίζεται και όλος μας περισσότερο ο στόχος. 

Να έρθουμε τώρα στο θεμα της ερώτησης. Κοιτάξτε, εδώ υπάρχουν προθεσμίες. Η προθεσμία για την προηγούμενη παραγωγή έληξε στις 15 Σεπτεμβρίου, δηλαδή δεν έχει πολύ καιρό που έχει λήξει. Και για την υποβολή των αιτήσεων η προθεσμία είναι μέχρι 15 Νοεμβρίου, δηλαδή, λήγει μέσα σε λίγες μέρες. Συνεπώς δεν μπορεί κανένας να περιμένει να ολοκληρωθεί ο λογαριασμός, εάν δεν έχουν κατατεθεί όλες οι αιτήσεις. 

Επομένως δεν θα πρέπει να αιτιάσθε κανέναν άλλον, παρά τον κανονισμό ο οποίος προβλέπει αυτά τα πράγματα. Ούτε είναι υπεύθυνη η Κυβέρνηση, αν προβλέπεται μέχρι τέλος Δεκεμβρίου να πληρωθούν οι παραγωγοί. Ούτε επίσης είμαστε υπεύθυνοι -και το γνωρίζετε πολύ καλά εσείς, γιατί είσθε και ειδικός στα θέματα αυτά- επειδή η Ιταλία ή η Ισπανία αύξησε την παραγωγή της και έτσι πέσαμε σε μια περίοδο συνυπευθυνότητας, η οποία -και πράγματι έτσι είναι- πλήττει τους 'Ελληνες πορτοκαλοπαραγωγούς. Και γνωρίζετε επίσης πολύ καλά, κύριε συνάδελφε, ότι για την εφετινή επιδότηση δεν μπορούμε να κάνουμε τίποτε. Αυτά αν θέλουμε να είμαστε σοβαροί και ειλικρινείς ο ένας απέναντι στον άλλο. 

ΑΘΑΝΑΣΙΟΣ ΚΟΝΤΑΞΗΣ: Στο θέμα της συνυπευθυνότητας, εκεί ήταν το λάθος, κύριε Υπουργέ. 

ΠΡΟΕΔΡΕΥΩΝ (Παναγιώτης Ν.Κρητικός): Κύριε Κονταξή, με συγχωρείτε. Δεν γίνεται διάλογος κατά τη συζήτηση των επικαίρων ερωτήσεων. 

ΚΩΝΣΤΑΝΤΙΝΟΣ ΒΡΕΤΤΟΣ (Υφυπουργός Γεωργίας): Το θέμα της συνυπευθυνότητας είναι δεδομένο. Υπάρχει ένα πλαφόν ευρωπαϊκό, το οποίο, όπως καταλαβαίνετε, δεν μπορεί να αλλάξει, τουλάχιστον τώρα. 'Ομως, επειδή είναι και πρόσφατος ο κανονισμός -ξεκίνησε το 1996- φοβάμαι πολύ ότι και αγώνα μεγάλο να δώσει η όποια ελληνική κυβέρνηση, δεν μπορεί να τον αλλαξει τώρα τουλάχιστον. Αυτός θα αλλάξει το 2000 - 2201 -αν αλλάξει. 

Καταλαβαίνετε, συνεπώς, ότι για φέτος τα πράγματα δεν είναι τόσο καλά. Ελπίζουμε του χρόνου τα πράγματα να πάνε καλύτερα. Αλλά για φέτος η κατάσταση είναι αυτή, την οποία μόλις σας εξέθεσα. 

Σας ευχαριστώ πολύ. 

ΠΡΟΕΔΡΕΥΩΝ (Παναγιώτης Ν. Κρητικός): Δεύτερη είναι η με αριθμό 88/4.11.98 επίκαιρη ερώτηση του Βουλευτή του Κομμουνιστικού Κόμματος Ελλάδος κ. Ευστρατίου Κόρακα προς τον Υπουργό Γεωργίας, σχετικά με την καθυστέρηση εξόφλησης των ελαιοπαραγωγών Λέσβου για περσινό λάδι που παρέδωσαν στην κοινοτική παρέμβαση. 

Η επίκαιρη ερώτηση έχει ως εξής: 

"Απλήρωτοι μένουν για το περσινό λάδι οι ελαιοπαραγωγοί της Λέσβου, που αναγκάστηκαν να δώσουν την παραγωγή τους στην κοινοτική παρέμβαση με τις γνωστές εξευτελιστικές τιμές, παρά το γεγονός ότι έχουν εξαντληθεί οι προβλεπόμενες από τη σχετική σύμβαση ημερομηνίες πληρωμής. 

Η καθυστέρηση αυτή, που οφείλεται στο Υπουργείο Γεωργίας και δικαιολογείται με το αστείο επιχείρημα ότι πρέπει να ολοκληρωθεί ο πρώτος διαγωνισμός της παρέμβασης για να πληρωθούν οι ποσότητες του δεύτερου, στον οποίο υπάγεται και η Λέσβος, εκτός από σοβαρά προβλήματα επιβίωσης που δημιουργεί σε όλους τους ελαιοπαραγωγούς, τους περισσότερους τους οδηγεί και στη χρεοκοπία, γιατί αδυνατούν να εξοφλήσουν τα καλλιεργητικά τους δάνεια, που ήδη έχουν γίνει ληξιπρόθεσμα και επιβαρύνονται με τα γνωστά πανωτόκια της ΑΤΕ. 

Ερωτάται ο κύριος Υπουργός: Τι ενέργειες θα κάνει, για να πληρωθούν άμεσα οι δικαιούχοι ελαιοπαραγωγοί; 

Θα καταβληθούν τόκοι υπερημερίας στους ελαιοπαραγωγούς για τις αδικαιολόγητες καθυστερήσεις;". 

'Αρα, από τα πορτοκάλια πήγαμε στο λάδι. 

Ο Υφυπουργός Γεωργίας κ. Βρεττός έχει και πάλι το λόγο. 

ΚΩΝΣΤΑΝΤΙΝΟΣ ΒΡΕΤΤΟΣ (Υφυπουργός Γεωργίας): Ευχαριστώ, κύριε Πρόεδρε. 

'Ηδη θεωρώ ότι το θέμα είναι απαντημένο στον κ. Κόρακα. Από την περασμένη Παρασκευή είχαμε τη συζήτηση του συγκεκριμένου θέματος στο Υπουργείο. Ο κ. Κόρακας ήταν παρών μαζί με άλλους Βουλευτές της περιοχής της Λέσβου. Το συζητήσαμε διεξοδικά το πρόβλημα και αποφασίσαμε να δώσουμε λύση. Η λύση είναι να πληρωθούν οι ελαιοπαραγωγοί για τις ποσότητες οι οποίες ήδη έχουν πιστοποιηθεί. Βεβαίως, θα αντιμετωπισθεί το θέμα σε ολόκληση την ποσότητα, που φθάνει τους οκτώ χιλιάδες τόνους. 

Η εντολή δόθηκε για γρήγορη πληρωμή. 'Εχω στα χέρια μου και σημερινή απόφαση του Υπουργού Γεωργίας, η οποία περιγράφει τις λεπτομέρειες αυτής της διαδικασίας. 

Νομίζω ότι δεν θα πρέπει να είναι δυσαρεστημένος ο κ. Κόρακας, τουλάχιστον σε ό,τι αφορά την ταχύτατη επίλυση των θεμάτων που αφορούν το νομό του, όταν το ζητάει από το Υπουργείο Γεωργίας. 

Ευχαριστώ. 

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Κόρακας έχει το λόγο. 

ΣΤΡΑΤΗΣ ΚΟΡΑΚΑΣ: Κύριε Πρόεδρε, πράγματι, με πρωτοβουλία μου έγινε μία συνάντηση στο Υπουργείο Γεωργίας με το νέο Υφυπουργό, αρμόδιο για τα ζητήματα αυτά, τον κ. Βρεττό και το Γενικό Γραμματέα, αρμόδιο για την Κοινή Αγροτική Πολιτική, όπου συζητήσαμε το θέμα στο οποίο αναφέρεται η επίκαιρη ερώτησή μας. Ωστόσο πρέπει να πούμε ότι πέρα από τους οκτώ χιλιάδες τόνους, ένα μεγάλο μέρος των οποίων έπρεπε ήδη να έχει πληρωθεί, γιατί με βάση τη σύμβαση η πληρωμή θα έπρεπε να γίνει το πολύ σε σαράντα ημέρες από τη στιγμή που οι υπηρεσίες της Διεύθυνσης Γεωργίας διαπίστωσαν τη συγκέντρωση αυτής της ποσότητας, υπάρχει και μία υπέρβαση που έγινε την τελευταία στιγμή και δεν την πρόλαβε η ένωση. Γιατί η συγκέντρωση δεν γίνεται στο κατάστημα της 'Ενωσης Αγροτικών Συνεταιρισμών Λέσβου, γίνεται από τους συνεταιρισμούς. Η υπέρβαση αυτή έφθασε τους οκτακόσιους πενήντα επτά τόνους. Πρέπει λοιπόν να πληρωθεί και η ποσότητα αυτή. 

Επίσης, υπάρχει και αίτηση που υποβλήθηκε έγκαιρα από την 'Ενωση για παράταση και συμπληρωματική συγκέντρωση για τέσσερις χιλιάδες τόνους. 

Ζητούμε να γίνει δεκτή η αίτηση αυτή, παίρνοντας υπόψη ότι για τους ελαιοπαραγωγούς και γενικά τους κατοίκους της Λέσβου το λάδι είναι το κύριο εισόδημά τους. Εν πάση περιπτώσει, θα πρέπει να αντιμετωπίσουν τις τεράστιες ανάγκες τους και για να ζήσουν και για τις ανάγκες της συλλογής της νέας σοδειάς, η οποία ευτυχώς είναι καλή, αλλά προβληματίζονται πώς θα μπορέσουν να τη συγκεντρώσουν. 

Θέλαμε, επίσης, να πούμε ότι υπάρχει και ένα τελευταίο ζήτημα: τι θα γίνει με τη φετινή σοδειά. 'Ηδη, κύριε Υφυπουργέ, οι ιδιώτες ανακοίνωσαν ότι αγοράζουν με πεντακόσιες ογδόντα (580) δραχμές το κιλό. Τώρα με την κατάργηση της παρέμβασης θα οργιάσουν, να είστε βέβαιος. 

Αν στην αρχή της σοδειάς ανακοινώνουν πεντακόσιες ογδόντα (580) δραχμές -πέρσι τέτοια εποχή ανακοίνωσαν 



 

  

Σελίδα 921 

χίλιες (1000) δραχμές-, καταλαβαίνετε ότι θα φθάσουμε στις διακόσιες (200) δραχμές. Είναι, δηλαδή, μια τραγική κατάσταση. Πρέπει να γίνει, κατά τη γνώμη μας, παρέμβαση της Κυβέρνησης, να υπάρξει κρατική συγκέντρωση με καθορισμό τιμής της συγκέντρωσης στα περσινά τουλάχιστον επίπεδα της αρχής της σοδειάς. 'Ετσι νομίζουμε ότι θα προστατευτεί ο παραγωγός. Είναι γεγονός ότι αυτήν τη στιγμή, με την πολιτική που ακολουθείται, λεηλατείται ο παραγωγός ο οποίος πουλάει πεντακόσιες (500) δραχμές το κιλό το λάδι του, λεηλατείται και ο καταναλωτής που το πληρώνει χίλιες πεντακόσιες με δύο χιλιάδες (1500-2000) δραχμές. Πρέπει, επιτέλους, να μπει μια τάξη -δεν ξέρω με ποιον τρόπο- γιατί δεν μπορεί να συνεχιστεί άλλο αυτή η κατάσταση. Είναι ανάστατοι οι παραγωγοί. Παρακαλούμε -είστε καινούριος Υπουργός- να γίνει δεκτό το αίτημα των ελαιοπαραγωγών. Ακούσατε με πόση έμφαση διατυπώθηκε στο γραφείο σας και ζητάμε να υπάρξει μια ικανοποίηση. Ευχαριστώ, κύριε Πρόεδρε. 

ΠΡΟΕΔΡΕΥΩΝ (Παναγιώτης Ν. Κρητικός): Ο κύριος Υφυπουργός έχει το λόγο. 

ΚΩΝΣΤΑΝΤΙΝΟΣ ΒΡΕΤΤΟΣ (Υφυπουργός Γεωργίας): Κύριε συνάδελφε, το Υπουργείο δεν θα έχει αντίρρηση να διεκπεραιώσει και τα θέματα των οκτακοσίων επιπλέον τόνων, τα οποία είναι σε εκκρεμότητα, καθώς επίσης και των τεσσάρων χιλιάδων τόνων, έτσι ώστε η παρέμβαση να είναι όσο το δυνατόν μεγαλύτερη. 'Ομως, κύριε συνάδελφε, καταλαβαίνετε ότι υπάρχουν ορισμένα ευαίσθητα θέματα, τα οποία ξεπερνούν και τις δικές μας δυνατότητες. Αν αυτά ξεπεραστούν, το Υπουργείο δεν έχει καμία, μα καμία απολύτως αντίρρηση να γίνει και αυτό. 

'Οσον αφορά τη φετινή σοδειά, όπως ξέρετε, έχει αλλάξει ο κανονισμός και δεν θα υπάρξει παρέμβαση. Επίσης γνωρίζετε ότι έχει επιβληθεί το καθεστώς του εθνικού κατωφλίου. Αυτό είναι θετικό. 'Εχουμε περίπου τετρακόσιες χιλιάδες τόνους να μοιράσουμε στη χώρα μας. Δεν μπορεί να εκτιμήσει κανείς με βεβαιότητα τι μπορεί να γίνει με τη σοδειά αυτή. Κατά την άποψή μου είναι βέβαιο ότι τουλάχιστον στο σκέλος που αφορά την επιδότηση, θα έχουμε αρκετά μεγαλύτερες επιδοτήσεις απ' ό,τι πέρσι. 

ΣΤΡΑΤΗΣ ΚΟΡΑΚΑΣ: Θα είναι μειωμένες οι επιδοτήσεις. 

ΚΩΝΣΤΑΝΤΙΝΟΣ ΒΡΕΤΤΟΣ (Υφυπουργός Γεωργίας): Η δική μας εκτίμηση, κύριε συνάδελφε, είναι ότι θα είναι μεγαλύτερες, από τις φετινές γιατί με το κατώφλι των τετρακοσίων είκοσι χιλιάδων τόνων είναι βέβαιο ότι δεν θα έχουμε συνυπευθυνότητες, όπως είχαμε φέτος. 

Για το δεύτερο ερώτημα, που θέτετε, για την κρατική συγκέντρωση, δεν μπορώ να σας πω ότι μπορεί να γίνει τουλάχιστον έτσι πρόχειρα. Εκείνο που είναι βέβαιο είναι ότι ο κανονισμός λέει ότι θα γίνει ιδιωτική αποθεματοποίηση. Αυτός είναι ένας νέος θεσμός, ο οποίος ξεκινάει από τον επόμενο χρόνο και βεβαίως υπάρχουν προβλήματα, τα οποία είμαστε έτοιμοι να τα αντιμετωπίσουμε και με τη βοήθειά σας. Ευχαριστώ πολύ. 

ΣΤΡΑΤΗΣ ΚΟΡΑΚΑΣ: Θα οργιάζουν οι κερδοσκόποι και φοβάμαι ότι αυτούς θέλετε να εξυπηρετήσετε. 

ΠΡΟΕΔΡΕΥΩΝ (Παναγιώτης Ν. Κρητικός): Θα παρακαλέσω, κύριοι συνάδελφοι ερωτώντες και κύριοι ερωτώμενοι Υπουργοί να δεχθείτε την πρόταξη της τρίτης επίκαιρης ερώτησης του δευτέρου κύκλου του κ. Δραγασάκη προς την Υπουργό Ανάπτυξης, επειδή επείγεται η κυρία Υπουργός να αναχωρήσει. 

Συμφωνεί το Σώμα; 

ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα. 

ΠΡΟΕΔΡΕΥΩΝ (Παναγιώτης Ν. Κρητικός): Επομένως δεν υπάρχει αντίρρηση. 

Η τρίτη με αριθμό 79/4.11.98 επίκαιρη ερώτηση δευτέρου κύκλου του Βουλευτή του Συνασπισμού της Αριστεράς και της Προόδου κ. Ιωάννη Δραγασάκη, προς τους Υπουργούς Ανάπτυξης, Εργασίας και Κοινωνικών Ασφαλίσεων, σχετικά με τις προθέσεις της Εταιρείας Πετρελαίου Βορείου Αιγαίου για διακοπή της λειτουργίας της κλπ. 

Η επίκαιρη ερώτηση του κ. Δραγασάκη έχει ως εξής: 

"Η Εταιρεία Πετρελαίου Βορείου Αιγαίου (ΝΑPC) έχει εκφράσει προς τους εργαζόμενους την πρόθεσή της, είτε να σταματήσει τη λειτουργία της είτε οι εργαζόμενοι να αποδεχθούν την αφαίρεση του συνόλου σχεδόν των δικαιωμάτων και παροχών τους με ταυτόχρονη μείωση του προσωπικού, λόγω των δύσκολων -όπως διατείνεται- συνθηκών λειτουργίας (χαμηλή παραγωγή, χαμηλές τιμές, υψηλές λειτουργικές δαπάνες). 

Οι παρεμβάσεις αυτές της NAPC, συνιστούν εκβιαστική τακτική. Η εταιρεία με αμβισβητούμενα από τους εργαζόμενους στοιχεία για το λειτουργικό κόστος απαιτεί εδώ και τώρα αποφάσεις, για τις οποίες επιβάλλεται ουσιαστικός έλεγχος των στοιχείων κόστους και χωρίς ασφυκτικές προθεσμίες διάλογος. 

Η εταιρεία είναι υποχρεωμένη από τη σύμβαση, που έχει υπογράψει με το ελληνικό δημόσιο, να υποβάλει ετήσιο πρόγραμμα προς την Κυβέρνηση, δηλαδή στο Υπουργείο Ανάπτυξης, όπου θα περιγράφονται οι παραγωγικοί και ερευνητικοί στόχοι. 

Με βάση τα παραπάνω: 

Ερωτώνται οι κύριοι Υπουργοί: 

Είχε υποβάλει η "NAPC" πρόγραμμα για το 1998 και για το 1999; Αν ναι, οι πρόσφατες κινήσεις της εντάσσονται σε αυτά τα προγράμματα; Η Κυβέρνηση τα έχει αποδεχθεί; 

Ποια είναι διαχρονικά τα έσοδα του ελληνικού κράτους από τη σύμβασή του με τη "NAPC"; Πώς εξελίσσονται τα έσοδα αυτά με τη νομοθετική αλλαγή στη σύμβαση το 1993; 

Σε ποια μέτρα θα προβεί η Κυβέρνηση, ώστε να υλοποιηθεί διάλογος εταιρείας-εργαζομένων και να αποκρουστούν οι εκβιαστικές πρακτικές της εταιρείας;". 

Η κυρία Υπουργός Ανάπτυξης έχει το λόγο. 

ΒΑΣΩ ΠΑΠΑΝΔΡΕΟΥ (Υπουργός Ανάπτυξης): Κύριε Πρόεδρε, πράγματι η Εταιρεία Πετρελαίου Βορείου Αιγαίου σύμφωνα με το νόμο του 1975 πρέπει να υποβάλει μέχρι την 30η Σεπτεμβρίου κάθε χρόνου το πρόγραμμα εργασιών και προϋπολογισμό για το αντίστοιχο έτος. Ταυτόχρονα υποβάλλει και διορθωμένο προϋπολογισμό του τρέχοντος έτους. 

Πράγματι, έχει υποβάλει πρόγραμμα εργασιών και για το 1998 και για το 1999. Στον προϋπολογισμό του 1998 η εταιρεία είχε αναφέρει ότι τα οικονομικά μεγέθη εκμετάλλευσης καθίστανται οριακά και ταυτόχρονα προέβλεπε πρόγραμμα γεωτρήσεων για την ανεύρεση νέων κοιτασμάτων στην ερευνητική περιοχή του Πρίνου, το οποίο θα περιελάμβανε σεισμικές και γεωτρητικές έρευνες. Στα τέλη του 1997 και στις αρχές του 1998 έγιναν αυτές οι σεισμικές έρευνες.'Εγιναν και δύο γεωτρήσεις από την περίοδο Αυγούστου-Σεπτεμβρίου 1998, οι οποίες απέβησαν άκαρπες. 

Στον προϋπολογισμό του έτους 1999, που είχε συνταχθεί πριν από τις γεωτρήσεις και από τα αρνητικά αποτελέσματά τους, η εταιρεία είχε προβλέψει ότι αν τα αποτελέσματα των γεωτρήσεων ήταν αρνητικά, θα προέβαινε σε εγκατάλειψη του κοιτάσματος, με μερική ή ολική διακοπή των εργασιών με βάση το δικαίωμα που έχει από το νόμο του 1975. 

Ο νόμος του 1975 προέβλεπε τους όρους έρευνας και εκμετάλλευσης στην περιοχή της παραχώρησης, τα ποσοστά απόσβεσης και διανομής της παραγωγής, τις υποχρεώσεις του αναδόχου για υποβολή προϋπολογισμών και ετησίων προγραμμάτων. Ο νόμος αυτός τροποποιήθηκε το 1993 και ο ανάδοχος υποχρεωνόταν να έχει την έγκριση του ελληνικού δημοσίου για τη διενέργεια οποιασδήποτε ερευνητικής δραστηριότητας. Ταυτόχρονα οριζόταν και ο χρόνος που απομένει για ερευνητικές δραστηριότητες. Με αυτήν τη δεύτερη τροποποίηση της σύμβασης ορίστηκαν για τις περιοχές εκμετάλλευσης Πρίνου-Νοτίου Καβάλας γενικά βελτιωμένα ποσοστά αποσβέσεων επί των ακαθαρίστων εσόδων και ελάττωση του μερικού μεριδίου του δημοσίου ανάλογα με το επίπεδο των ακαθαρίστων εσόδων. 

Από την αρχή της εκμετάλλευσης το ελληνικό δημόσιο έχει εισπράξει περί τα πεντακόσια σαράντα οκτώ εκατομμύρια (548.000.000) δολάρια σε φόρο και σε μερίδιο του ελληνικού δημοσίου. 'Οπως φαίνεται από το συνημμένο πίνακα, που 



 

  

Σελίδα 922 

μπορώ να σας τον δώσω, υπάρχει μείωση των εσόδων του ελληνικού κράτους από το 1993, που είναι το έτος εφαρμογής της δεύτερης τροποποίησης του νόμου. Αυτό οφείλεται κυρίως στο αυξημένο ποσοστό των ακαθαρίστων εσόδων που παρακρατά ο ανάδοχος για λειτουργικές δαπάνες και αποσβέσεις, αλλά και στη βαθμιαία μείωση της ετήσιας παραγωγής, καθώς και των τιμών του αργού. 

Η ελάττωση των συνολικών εσόδων μετά το 1986 οφείλεται στην ελάττωση της παραγωγής και στις χαμηλές τιμές του αργού. Πρέπει να πω ότι από τις αρχές του 1998 έχουν διαμορφωθεί οι χαμηλότερες τιμές διεθνώς, που έχουν ισχύσει την τελευταία δεκαετία. Ταυτόχρονα αυτό το κοίτασμα λόγω της ποιότητας του αργού έχει υψηλή περιεκτικότητα σε θείο και είναι χαμηλής απόδοσης. 

'Ετσι υπάρχουν προβλήματα. Το Υπουργείο Ανάπτυξης βρίσκεται σε συνεργασία και με την εταιρεία και με τους εργαζόμενους, για να βρούμε τον κατάλληλο τρόπο για τη διασφάλιση των δικαιωμάτων των εργαζομένων, ώστε στο μέτρο του δυνατού να συνεχιστεί η εκμετάλλευση του Πρίνου. 

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Δραγασάκης έχει το λόγο. 

ΙΩΑΝΝΗΣ ΔΡΑΓΑΣΑΚΗΣ:'Ισως πρέπει να αρχίσουμε από εκεί που τελείωσε η κυρία Υπουργός. Δηλαδή, το πρόβλημα είναι τι κάνουμε από εδώ και πέρα, διότι το πρόβλημα είναι σοβαρό. Υπάρχει ένα παρελθόν σε αυτήν τη σύμβαση και πολλοί από τη σημερινή Κυβέρνηση τη χαρακτήριζαν ληστρική. Εν πάση περιπτώσει, η ιστορία έχει μια αξία, απλώς για να βγάλουμε συμπεράσματα για το μέλλον. 

Πάντως υπάρχει μια εντυπωσιακή υπέρβαση της αρχικής δαπάνης επένδυσης από τα διακόσια πενήντα εκατομμύρια (250.000.000) δολάρια σε επτακόσια πενήντα εκατομμύρια (750.000.000) δολάρια. 

Μιλάμε για μία δραστηριότητα, η οποία βεβαίως έχει μία κυκλικότητα. Κάποτε οι τιμές του πετρελαίου ήταν πάρα πολύ υψηλές, σήμερα όντως είναι πολύ χαμηλές. Υπάρχουν ερωτήματα, αν στην εποχή των παχέων αγελάδων -ας το πω έτσι- αξιοποιήθηκαν σωστά τα κέρδη, για να γίνει μία επέκταση της δραστηριότητας και να υπάρξουν οι αναγκαίες προϋποθέσεις, ώστε να αντιμετωπιστούν δυσκολότερες συνθήκες, όπως οι σημερινές. Υπάρχει η υποψία, στους εργαζόμενους τουλάχιστον, ότι ενδεχομένως η επιχείρηση αξιοποιεί τη δύσκολη συγκυρία, για να πιέσει, να εκβιάσει και ενδεχομένως να αποκτήσει κάποια πρόσθετα προνόμια από το κράτος. 

Η γνώμη μας είναι ότι το θέμα είναι προφανώς ευρύτερης σημασίας, έχει και εθνικές διαστάσεις και χωρίς να παραβλέπουμε οπωσδήποτε τις οικονομικές παραμέτρους, εμείς έχουμε ερωτήματα, αν η επιχείρηση πριν φθάσει στο κόστος εργασίας αντιμετώπισε άλλα προβλήματα κακοδιαχείρισης, εξοικονόμησης δαπανών από άλλες πηγές. 

Στη βάση, λοιπόν, αυτών κρατάμε αυτό το οποίο είπε η κυρία Υπουργός, ότι το Υπουργείο σε συνεργασία με τους εργαζόμενους και την επιχείρηση θα αναζητήσει λύσεις. 

Εμείς απλώς θα θέλαμε να είχαμε μία ενημέρωση για την πορεία αυτών των συζητήσεων, διότι πραγματικά ενδιαφέρει να ξέρουμε, αν υπάρχουν ρεαλιστικές προοπτικές, είτε νέων γεωτρήσεων είτε περαιτέρω ανάπτυξης των ερευνών ή με ποιον άλλον τρόπο θα αντιμετωπιστεί μία δυσκολία, που αν είναι συγκυριακή, μπορούμε να περιμένουμε ότι θα έρθουν, εν πάση περιπτώσει, και ευνοϊκότερες συνθήκες. 

Εάν πάλι η εκτίμηση του Υπουργείου -γιατί δεν μπορούμε να μείνουμε στις εκτιμήσεις της επιχείρησης- είναι ότι όντως υπάρχει ένα αδιέξοδο, τότε θα χρειαστεί μία γενικότερη αντιμετώπιση του προβλήματος και του εργασιακού και του περιβαλλοντικού στην περιοχή και ενδεχομένως και άλλων πτυχών του θέματος. 

Ο σκοπός της ερώτησης ήταν ακριβώς να δούμε πού βρίσκεται το θέμα και ποια μπορεί να είναι η συνέχειά του. Αν μπορεί η κυρία Υπουργός να μας δώσει σήμερα κάποιες περισσότερες διευκρινίσεις επί του θέματος. 

ΠΡΟΕΔΡΕΥΩΝ (Παναγιώτης Ν. Κρητικός): Η κυρία Υπουργός έχει το λόγο. 

ΒΑΣΩ ΠΑΠΑΝΔΡΕΟΥ (Υπουργός Ανάπτυξης): Κύριε Δραγασάκη, πράγματι υπάρχει πρόβλημα, όπως σας είπα και λόγω της μείωσης της παραγωγής και της ποιότητας του αργού που έχουμε από το κοίτασμα του Πρίνου. Είχαμε την ατυχία, οι καινούριες γεωτρήσεις να είναι άκαρπες. Η τιμή του αργού διεθνώς είναι πάρα πολύ χαμηλή. 

Μέσα σε αυτό το πλαίσιο εξετάζουμε τη δυνατότητα συνέχισης της εκμετάλλευσης. Είμαστε σε συζήτηση και με την εταιρεία. Μάλιστα, θα έρθει εντός του Νοεμβρίου ο επικεφαλής της εταιρείας με τους εργαζόμενους, για να βρούμε τρόπο να διασφαλίσουμε κατά το δυνατόν τη λειτουργία της επιχείρησης. 

Πρέπει να σας πω ότι ούτως ή άλλως κάποιες δραστηριότητες θα συνεχίσουν να υπάρχουν -δεν μπορούν να κλείσουν- και εκεί χρειάζεται και προσωπικό -και κάποιο εξειδικευμένο προσωπικό- και λόγω ακριβώς τη υψηλής περιεκτικότητας σε συντελεστές, οι οποίοι είναι αρνητικοί και για το περιβάλλον, αλλά και γενικότερα για την υγεία, προβλέπεται από τη σύμβαση μια ενισχυμένη παρουσία προσωπικού. 

'Ολα αυτά τα εξετάζουμε. Ελπίζουμε να βρούμε κάποια λύση, για να συνεχιστεί η λειτουργία στο μέτρο του δυνατού, λαμβάνοντας και κάποια μέτρα για τους εργαζόμενους, που αν χρειαστεί να μην είναι όλοι όσοι είναι σήμερα, τουλάχιστον να αντιμετωπίσουμε το πρόβλημα. 

ΠΡΟΕΔΡΕΥΩΝ (Παναγιώτης Ν. Κρητικός): Επανερχόμεθα στις επίκαιρες ερωτήσεις πρώτου κύκλου. 

Ακολουθεί η τρίτη με αριθμό 80/4.11.98 επίκαιρη ερώτηση της Βουλευτού του Συνασπισμού της Αριστεράς και της Προόδου κ. Στέλλας Αλφιέρη προς τον Υπουργό Εθνικής Παιδείας και Θρησκευμάτων, σχετικά με την κάλυψη των κενών θέσεων εκπαιδευτικού προσωπικού στα σχολεία του Πειραιά κλπ. 

Η επίκαιρη ερώτηση της κ. Αλφιέρη έχει ως εξής: 

"Μία ακόμη σχολική χρονιά ξεκίνησε με σοβαρές ελλείψεις εκπαιδευτικού προσωπικού στα περισσότερα σχολεία του Πειραιά. Συγκεκριμένα και με βάση τα στοιχεία της Διεύθυνσης Δευτεροβάθμιας Εκπαίδευσης οι κενές θέσεις καθηγητών ανέρχονται σε διακόσιες ογδόντα, ενώ σημαντικές είναι οι ελλείψεις σε βοηθητικό, φυλακτικό και διοικητικό προσωπικό. Την ίδια στιγμή η Νομαρχία Πειραιά χρωστά στους καθηγητές εκατόν ενενήντα έξι εκατομμύρια (196.000.000) δραχμές. 

Ανάλογα τραγική είναι η κατάσταση των περισσότερων διδακτηρίων, που ξεκίνησαν να λειτουργούν χωρίς να έχουν λυθεί προβλήματα επισκευών και συντηρήσεων, γιατί δεν διατέθηκαν χρήματα. Κατά καιρούς σε αυτή την Αίθουσα έχουμε επισημάνει τα σοβαρά προβλήματα της σχολικής υποδομής στον Πειραιά. Το Υπουργείο Παιδείας, παρ'όλο που γνωρίζει ότι πολλά κτίρια είναι ακατάλληλα και επικίνδυνα για τη ζωή και την ασφάλεια των μαθητών, επιμένει να αδιαφορεί. 

Αποτέλεσμα αυτής της κατάστασης είναι από τη μια να χάνονται πολύτιμες διδακτικές ώρες εξαιτίας της έλλειψης καθηγητών και από την άλλη τα μαθήματα να γίνονται σε ακατάλληλα έως και επικίνδυνα κτίρια, που σπανίως διαθέτουν προαύλιο χώρο και τουαλέτες, αλλά και δημιουργούν αρνητική ψυχολογία τους μαθητές και τις μαθήτριες, επηρεάζοντας ακόμα και την εκπαιδευτική διαδικασία. 

Ερωτάται ο κύριος Υπουργός: 

1. Πότε θα πληρωθούν οι κενές θέσεις καθηγητών, βοηθητικού, φυλακτικού και διοικητικού προσωπικού, στα σχολεία του Πειραιά. 

2. Αν προτίθεται και πότε να διατεθούν πιστώσεις για τις αναγκαίες συντηρήσεις και επισκευές στα σχολικά κτίρια του Πειραιά. 

3. Πότε θα εξοφληθούν τα εκατόν ενενήντα έξι εκατομμύρια (196.000.000) δραχμές που οφείλονται στους καθηγητές". 

Ο Υφυπουργός Εθνικής Παιδείας και Θρησκευμάτων κ. Ιωάννης Ανθόπουλος έχει το λόγο. 

ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Κυρίες και κύριοι συνάδελφοι, το 1998 σύμφωνα με τα στοιχεία της υπηρεσίας, με ημερομηνία 6.11.98, στη δευτεροβάθμια εκπαίδευση του Πειραιά διορίστηκαν εκα-



 

  

Σελίδα 923 

τόν ογδόντα μόνιμοι εκπαιδευτικοί, διατέθηκαν πιστώσεις για εκατόν εξήντα πέντε προσωρινούς αναπληρωτές, δηλαδή καλύφθηκαν κενά οργανικά και λειτουργικά συνολικού αριθμού τριακοσίων σαράντα πέντε. 

Υπάρχει όμως και ένα πρόβλημα. Εκκρεμεί εδώ και είκοσι με είκοσι πέντε ημέρες η πρόσληψη τριάντα και πλέον προσωρινών αναπληρωτών, που έχει διαθέσει το Υπουργείο Παιδείας, αλλά δεν εννοεί να αναλάβει επιτέλους την ευθύνη και να τοποθετήσει ως εκ του νόμου οφείλει το οικείο Περιφερειακό Υπηρεσιακό Συμβούλιο Δευτεροβάθμιας Εκπαίδευσης. 

Μετά από προσωπική παρέμβασή μου στον Προϊστάμενο Δευτεροβάθμιας Εκπαίδευσης, μου υποσχέθηκε ότι μέχρι σήμερα -αυτό έγινε την προηγούμενη Τετάρτη- θα έχει λυθεί το θέμα. Αύριο θα ελέγξω αν όντως έχει λυθεί το θέμα και αν έχουν τοποθετηθεί οι τριάντα καθηγητές που περιμένουν. Είναι οι επιτυχόντες εκ του διαγωνισμού, που κάποιοι δεν τους θεωρούν νομίμους. Τους θεωρούν αυθαιρέτως παρανόμους. Τέτοια προβλήματα έχουμε. Και υπάρχουν τα δήθεν κενά. Υπάρχουν όμως και κάποια κενά, τα οποία οφείλονται στους συνήθεις λόγους, αναρρωτικές άδειες, εγκυμοσύνες, εκπαιδευτικές άδειες, τα οποία βεβαίως αναφύονται σε όλη τη διάρκεια του σχολικού έτους και τα οποία βεβαίως θα καλύπτονται, είτε με πιστώσεις αναπληρωτών από το Υπουργείο Παιδείας είτε όμως και με πιστώσεις ωρομισθίων από τις αρμόδιες νομαρχίες. Γι'αυτό ακριβώς φροντίστε να είσθε πιο συγκεκριμένη στην ερώτησή σας. 

'Οταν λέμε διακόσια ογδόντα κενά, τι κενά είναι αυτά, ποιων ειδικοτήτων; Είναι για αναπλήρωση; Διότι, αναπλήρωση κάνουμε όταν πρόκειται για δώδεκα ώρες και πάνω. Αν είναι δώδεκα ώρες και κάτω, για τρεις, τέσσερις, διαφόρων ειδικοτήτων, υπάρχουν οι νομαρχιακές πιστώσεις, οι οποίες καλύπτουν αυτά τα κενά. 

Να πάμε τώρα στο δεύτερο σκέλος της ερωτήσεώς σας, που αφορά τη διάθεση πιστώσεων για τις αναγκαίες συντηρήσεις. Σύμφωνα, λοιπόν, με τα όσα κάνει ο Ο.Σ.Κ., κάθε χρόνο επιχορηγεί, επιδοτεί τη Νομαρχιακή Αυτοδιοίκηση με διάφορες πιστώσεις, που καλύπτουν αυτά ακριβώς τα προβλήματα, δηλαδή συντήρησης και επισκευής σχολικής στέγης, αλλά το κάνει επί τη βάσει κάποιων αντικειμενικών κριτηρίων και πάντοτε μετά την υποβολή απολογιστικών στοιχείων. Προγραμματίζει δε κάθε φορά την καταβολή αυτών των ποσών σε τρεις δόσεις. Η πρώτη δόση είναι το 20% και από 40% και 40% η δεύτερη και η τρίτη. Σύμφωνα με τα στοιχεία του Ο.Σ.Κ., απ'ό,τι βλέπω εδώ, εγκρίθηκε συνολικά το ποσό των διακοσίων εβδομήντα εννέα εκατομμυρίων τετρακοσίων χιλιάδων (279.400.000) δραχμών, κατεβλήθη η πρώτη δόση στις 27 Αυγούστου, η δεύτερη στις 29 Σεπτεμβρίου και εκκρεμεί η καταβολή, ως συνήθως συμβαίνει, μέχρι και τα τέλη του 1998, της τελευταίας δόσης. 

Το τελευταίο σκέλος της ερώτησης θα το απαντήσω στη δευτερολογία μου, κύριε Πρόεδρε. 

ΠΡΟΕΔΡΕΥΩΝ (Παναγιώτης Ν.Κρητικός): Η κ. Αλφιέρη έχει το λόγο. 

ΣΤΥΛΙΑΝΗ ΑΛΦΙΕΡΗ: Κύριε Υπουργέ, φοβάμαι ότι δεν είσθε καθόλου ενημερωμένος. Εγώ είμαι ενημερωμένη και θα σας καταθέσω το έγγραφο που αναλυτικά περιγράφει τα κενά που υπάρχουν στην Α' και Β' Περιφέρεια του Πειραιά. 

Κύριε Υπουργέ, θέλω να σας πω ότι η πολιτική σας να κρατάτε σε ομηρία τους μαθητές του Πειραιά πιέζοντας την εκπαιδευτική κοινότητα, να προσληφθούν πρώτα οι τριάντα τρεις καθηγητές επιτυχόντες με το διαγωνισμό του ΑΣΕΠ, δεν εξυπηρετεί τα πράγματα, τη στιγμή που ο διαγωνισμός δεν έχει επικυρωθεί ακόμα από το ίδιο το ΑΣΕΠ. Δημιουργείται δηλαδή ένα σοβαρό πρόβλημα κρατώντας σε ομηρία τα παιδιά του Πειραιά. 

Αυτήν τη στιγμή, που μιλάμε, λείπουν διακόσιοι καθηγητές. θα σας καταθέσω και το σχετικό έγγραφο του νομαρχιακού διαμερίσματος του Πειραιά, για να ενημερωθείτε και να πάρετε τα συγκεκριμένα μέτρα που πρέπει να πάρετε. 

Κάθε χρονιά, κύριε Υπουργέ, που απαντάτε σε ερωτήσεις σ' αυτήν την Αίθουσα, μας λέτε πολύ ωραία λόγια. Αλλά και φέτος βγάλατε και τους μαθητές και τα σχολεία στους δρόμους. 

Σας έχω καλέσει και σας καλώ πάλι να έλθετε στον Πειραιά, να δείτε την κατάσταση που επικρατεί στα σχολεία. Είναι αχούρια, είναι γκέτο, είναι σε πολυκατοικίες, σχολεία μόνο δεν είναι. Τα πενήντα οκτώ απ' αυτά τα σχολεία έχουν διπλή βάρδια και σεις έχετε την άνεση να λέτε ότι όλα είναι ρόδινα στην πόλη του Πειραιά. Δεν είναι όλα ρόδινα στην πόλη του Πειραιά, κύριε Υφυπουργέ. 

Σήμερα έχουμε διακόσια σαράντα κενά, που καλείσθε να τα συμπληρώσετε. Χρωστάτε εκατόν ενενήντα έξι εκατομμύρια (196.000.000) στους καθηγητές και επιπλέον οι καθηγητές, που ήταν για πρόσθετη διδακτική στήριξη, δεν έχουν πάρει κανένα φράγκο. 

Η κατάσταση, λοιπόν, που υπάρχει στην πόλη του Πειραιά είναι πολύ δυσάρεστη. Δεν θα μιλήσω τώρα για τα διδακτικά κενά. Επίσης υπάρχουν κενά στους επιστάτες, στους γραμματείς, στους φύλακες και σε άλλες θέσεις. Και δεν θα μιλήσουμε για τις υποδομές, για τις υπερωρίες, να μη μιλήσουμε για την κατάσταση που επικρατεί στην πόλη του Πειραιά. 

Θα παρακαλέσω τον κύριο Υπουργό, να είναι συγκεκριμένος στις απαντήσεις που θα μας δώσει και αυτές να έχουν κάποια σχέση με την πραγματικότητα. 

Θέλω να σας πω ότι μ' αυτήν την πολιτική, που εσείς εφαρμόζετε στην πόλη του Πειραιά, χάνονται αρκετές μαθητικές ώρες στους δρόμους και από τους μαθητές και από τους γονείς, που προσπαθούν να στηρίξουν με ιδιαίτερα μαθήματα τα παιδιά τους. 

Παρακαλώ, να μας απαντήσετε σ' αυτά τα θέματα. 

(Στο σημείο αυτό η Βουλευτής κ. Στυλιανή Αλφιέρη καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής) 

ΠΡΟΕΔΡΕΥΩΝ (Παναγιώτης Ν. Κρητικός): Ο κύριος Υφυπουργός έχει το λόγο. 

ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): To τρίτο σκέλος της ερώτησης αφορά σε κάποια εκατόν ενενήντα έξι εκατομμύρια (196.000.000), που δήθεν οφείλει το Υπουργείο Παιδείας. 

Εάν η κυρία συνάδελφος έκανε τον κόπο να ερευνήσει την αιτία, αλλά και τον οφειλέτη αυτών των χρημάτων, δεν θα απέδιδε ευθύνες στο Υπουργείο Παιδείας. 

Σύμφωνα με το νομοθετικό διάταγμα 1337/73 περί προϋπολογιστικής αποκέντρωσης, οι πιστώσεις για τις δαπάνες εκπαίδευσης, πλην των τακτικών αποδοχών των εκπαιδευτικών, εγγράφονται στους προϋπολογισμούς των περιφερειακών υπηρεσιών και της Νομαρχιακής Αυτοδιοίκησης συγκεκριμένα. 

Στην υπηρεσία μας, γι' αυτό που λέτε, δεν υπάρχει συγκεκριμένο αίτημα της Νομαρχιακής Αυτοδιοίκησης Πειραιά, για χορήγηση συμπληρωματικών πιστώσεων για την πληρωμή στους καθηγητές αποζημίωσης υπερωριακής διδασκαλίας κλπ., για πρόσθετες αμοιβές. Είναι θέμα της Νομαρχιακής Αυτοδιοίκησης. 

Παρ' όλα αυτά το Υπουργείο Παιδείας ανέλαβε μία πρωτοβουλία, να υποστασιάσει το αίτημα της Νομαρχιακής Αυτοδιοίκησης Πειραιά, προκειμένου να ικανοποιηθεί. Αλλά δεν είναι οφειλή του Υπουργείου Παιδείας. 

Τώρα, όσον αφορά το αν είναι ενημερωμένο το Υπουργείο Παιδείας και συγκεκριμένα και ο υποφαινόμενος Υφυπουργός Παιδείας. Φαίνεται ότι εσείς δεν είστε ενημερωμένη. Υπάρχουν στοιχεία της 6.11.1998, διότι επιτέλους σ' αυτό το Υπουργείο Παιδείας συγκροτήθηκε και μία στατιστική υπηρεσία, που συλλέγει, επεξεργάζεται και παρουσιάζει στοιχεία ατράνταχτα, ακούστε τα: Στον Πειραιά είναι 1.125 μόνιμοι εκπαιδευτικοί, οι αναπληρωτές μέχρι στιγμής -εκκρεμούν και άλλοι που δεν αθροίζονται- είναι 165. Σύνολο εκπαιδευτικών 1.290. 

Στη δευτεροβάθμια εκπαίδευση έχουμε 1.830 τμήματα και 10.565 μαθητές. 

Ας δούμε τώρα τον εκπαιδευτικό ανά μαθητή: 'Ενας 



 

  

Σελίδα 924 

καθηγητής προς 8,18 μαθητές. Ας πάμε και στον αριθμό μαθητών κατά τμήμα: Μέσος όρος 5,77 μαθητές κατά τμήμα. Εάν αυτή η εικόνα είναι άθλια, φέρτε μου μία άλλη εικόνα από οποιαδήποτε ευρωπαϊκή χώρα, που να είναι καλύτερη. 

Ευχαριστώ. 

ΠΡΟΕΔΡΕΥΩΝ (Παναγιώτης Ν. Κρητικός): Η τέταρτη με αριθμό 83/4.11.98 επίκαιρη ερώτηση του Βουλευτή του Δημοκρατικού Κοινωνικού Κινήματος κ. Γεωργίου Τσαφούλια προς τους Υπουργούς Εργασίας και Κοινωνικών Ασφαλίσεων, Ανάπτυξης, σχετικά με την αύξηση της ανεργίας στην περιοχή της Πάτρας, τα μέτρα καταπολέμησης κλπ., διαγράφεται λόγω κωλύματος του ερωτωμένου κυρίου Υπουργού. 

Eπίκαιρες ερωτήσεις δεύτερου κύκλου. 

Η πρώτη με αριθμό 70/2.11.98 επίκαιρη ερώτηση του Βουλευτή της Νέας Δημοκρατίας κ. Γεωργίου Καλαντζή προς την Υπουργό Ανάπτυξης, σχετικά με τη συνέχιση λειτουργίας της Εταιρείας Πετρελαίου Βορείου Αιγαίου, διαγράφεται λόγω κωλύματος του ερωτώντος κυρίου Βουλευτή. 

Η δεύτερη με αριθμό 87/4.11.1998 επίκαιρη ερώτηση του Βουλευτή του Κομμουνιστικού Κόμματος Ελλάδας κ. Χαράλαμπου Αγγουράκη προς τον Υπουργό Δημόσιας Τάξης, σχετικά με την αύξηση των ληστειών στις τράπεζες, την καθυστέρηση ίδρυσης του ειδικού αστυνομικού σώματος κλπ. και αυτή διαγράφεται λόγω κωλύματος του ερωτωμένου κυρίου Υπουργού. 

Τέταρτη και τελευταία επίκαιρη ερώτηση είναι η με αριθμό 84/4.11.98 του Βουλευτή του Δημοκρατικού Κοινωνικού Κινήματος κ. Γεωργίου Καρατάσου προς τον Υπουργό Εμπορικής Ναυτιλίας, σχετικά με την καταβολή από τον Οίκο του Ναύτη των δεδουλευμένων ιατρικών αμοιβών εργαστηριακών γιατρών κλπ. 

Η επίκαιρη ερώτηση του κ. Καρατάσου σε περίληψη έχει ως εξής: 

"Η Πανελλήνια Επαγγελματική 'Ενωση Εργαστηριακών Γιατρών με εξώδικη δήλωσή της διαμαρτύρεται για τη μη καταβολή δεδουλευμένων ιατρικών αμοιβών επί μία διετία και πλέον από τον Οίκο του Ναύτη. 

Το Υπουργείο Εμπορικής Ναυτιλίας με το υπ' αριθμό 2428.1/15/28.7.98 έγγραφό του αποδέχεται το περιεχόμενο της εξώδικης δήλωσης. 

Επειδή δεν αρκεί μόνο να αποδέχεται το Υπουργείο Εμπορικής Ναυτιλίας την ύπαρξη του προβλήματος. 

Επειδή έχει δημιουργηθεί μείζονος σημασίας θέμα από τη μη καταβολή των δεδουλευμένων ιατρικών αμοιβών και: 

Επειδή το πρόβλημα είναι πολιτικό και αφορά το κυβερνητικό έργο: 

Ερωτάται ο κύριος Υπουργός: 

1. Εάν προτίθεται να δώσει εντολή να πιστωθούν τα απαραίτητα χρήματα για την πληρωμή των δικαιούχων 

2. Πόσο χρονικό διάστημα θα απαιτηθεί για την εξόφλησή τους." 

Ο Υπουργός Εμπορικής Ναυτιλίας κ. Σταύρος Σουμάκης έχει το λόγο. 

ΣΤΑΥΡΟΣ ΣΟΥΜΑΚΗΣ (Υπουργός Εμπορικής Ναυτιλίας): Κύριε Πρόεδρε, κυρίες και κύριοι συνάδελφοι, θέλω κατ' αρχήν να πω ότι, πράγματι, υπάρχει ένα πρόβλημα σε ό,τι αφορά την καταβολή των χρημάτων σε γιατρούς που έχουν σύμβαση εργασίας με τον Οίκο του Ναύτη σε όλην την Ελλάδα. 

Πρέπει να πω, όμως, ότι αυτός ο μικρός οργανισμός παροχής υπηρεσιών υγείας από καταβολής του έχει στηθεί με έναν πάρα πολύ ανορθόδοξο -θα έλεγα- τρόπο και αυτού του είδους τα προβλήματα, σε ό,τι αφορά τα προβλήματα χρημάτων, είτε στα φαρμακεία είτε στους γιατρούς είτε στις κλινικές είτε στα εργαστήρια, ισχύει από πολλές δεκάδες χρόνια. 

'Εχει αναπτυχθεί ένας Οργανισμός, ο οποίος πραγματικά είναι μοναδικό φαινόμενο σε όλον τον κόσμο. Και αυτό προσπαθούμε να νοικοκυρέψουμε. 'Ηδη έχουμε καταφέρει, σε ό,τι αφορά την καταβολή των χρημάτων στα φαρμακεία, για τα φάρμακα των ασφαλισμένων να έχουμε μηδέν χρόνο καθυστέρησης καταβολής των. 

Το ίδιο ισχύει και με τις κλινικές. Παραμένει το πρόβλημα, όπου επαναλαμβάνω είναι πρόβλημα που δεν είναι σημερινό. 'Ηδη κατά τι θα τολμούσα να πω ότι έχει μειωθεί και ο χρόνος καταβολής, αλλά παρ' όλα αυτά εξακολουθεί να παραμένει. Είναι λυπηρό το γεγονός ότι αυτός ο Οργανισμός θέλει μια πολύ μεγάλη εξυγίανση. Τολμούμε αλλά βρίσκουμε και αντιδράσεις. Είναι τραγικό να θεωρούμε ότι χρειάζονται είκοσι οκτώ δισεκατομμύρια (28.000.000.000) δραχμές και τριάντα δισεκατομμύρια (30.000.000.000) δραχμές από τον κρατικό προϋπολογισμό των Ελλήνων, για να καλύψει δαπάνες για εκατόν εβδομήντα με εκατόν ογδόντα χιλιάδες ασφαλισμένους σε όλην την Ελλάδα. Επειδή είμαι και γιατρός, ειλικρινά ντρέπομαι γι' αυτό. Και έχω ζητήσει επανειλημμένως και τη συμπαράσταση των συναδέλφων γιατρών, που εξυπηρετούν ασφαλισμένους του Οίκου του Ναύτη, να είναι όσο γίνεται πιο συνεπείς και στο ιατρικό επάγγελμα και προς τον ασφαλισμένο. 

Τολμώ να πω, κύριε συνάδελφε, ότι τα χρήματα αυτά μακάρι να δίδονταν για τους ασφαλισμένους ναυτικούς. Δυστυχώς, δεν είναι έτσι τα πράγματα. Υπάρχει και αυτή η αντίδραση -αν θέλετε- όχι για κανέναν άλλο λόγο, αλλά γιατί αντιλαμβάνονται ότι σιγά-σιγά το νυστέρι μπαίνει όλο και πιο βαθιά. Και αυτό θα κάνουμε. Βεβαίως, πρέπει να αποδώσουμε τα χρήματα. Είμαστε σε μία συνεννόηση με το Υπουργείο Οικονομικών, ώστε να δούμε πώς θα τα αντιμετωπίσουμε με μία έκτακτη οικονομική ενίσχυση του Ταμείου μέσω του ΝΑΤ, για να μπορέσουμε από τη μια μεριά να ξοφλήσουμε αυτούς που χρωστάμε τώρα επί έναν και ενάμιση χρόνο. Από την άλλη, όμως, είμαστε παράλληλα αποφασισμένοι -και αυτό είναι μία αντίδραση η οποία γίνεται, γι' αυτό και φωνάζουν- να βάλουμε μία τάξη όσο γίνεται μεγαλύτερη, μέχρι να δούμε τι θα γίνει οριστικά με αυτόν τον οργανισμό παροχής υπηρεσιών υγείας. 

Στη δευτερολογία μου θα σας πω περισσότερα. 

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Καρατάσος έχει το λόγο. 

ΓΕΩΡΓΙΟΣ ΚΑΡΑΤΑΣΟΣ: Κύριε Υπουργέ, πράγματι, σας άκουσα με έκπληξη να ομολογείτε ότι είναι αδυναμία της Κυβέρνησης να μπορέσει να καλύψει αυτά που είχε υποχρέωση να καλύψει. 

Μας λέτε τώρα για μία περίπτωση που χρονίζει και μέχρι τώρα δεν έχετε κάνει τίποτα. Ποιος περιμένετε να κάνει; Περιμένετε να κάνουμε ερώτηση εμείς ή να επαναστατήσουν οι γιατροί ή να κλείσουν οι δικαιούχοι τα ταμεία και τα ιατρεία; Για όνομα του Θεού! 

Οι άνθρωποι έχουν να πληρωθούν δύο χρόνια. Εσείς οι ίδιοι παραδέχεστε ότι δύο χρόνια έχετε να τους πληρώσετε και μου λέτε ότι πληρώνετε τα ταμεία, τα φάρμακα κλπ. Πότε πρέπει να λύσουν αυτοί οι άνθρωποι τα προβλήματά τους και πώς θα παράσχουν ιατρική περίθαλψη στους δικαιούχους; Εσείς μπορείτε να δουλέψετε τζάμπα; Πώς έχουμε απαίτηση από αυτούς τους ανθρώπους να μπορέσουν να κάνουν σωστά τη δουλειά τους, όταν έχουν δύο χρόνια να πληρωθούν; Δεν έχουν υποχρεώσεις αυτοί οι άνθρωποι; Πότε θα πάρουν τα λεφτά; 

Εσείς λέτε αόριστα ότι θα δείτε πώς θα το κανονίσετε με το Υπουργείο των Οικονομικών και δεν έχετε κάποιο συγκεκριμένο πρόγραμμα, για να πείτε ότι θα πληρωθούν σε ένα μήνα, σε δύο μήνες ή σε πέντε μήνες. Πότε περιμένετε να κάνετε αυτό το πρόγραμμα και πότε περιμένετε να μπει στον προϋπολογισμό, για να πληρωθούν αυτοί οι άνθρωποι; 

Ειλικρινά, είναι λυπηρό να ξέρετε το θέμα, να λέτε ότι χρονίζει και να περιμένετε να κάνουμε εμείς την ερώτηση για να το λύσετε. Δεν έχω ξανασυναντήσει κάτι τέτοιο. Δεν έπρεπε τρία χρόνια, που είστε στην Κυβέρνηση, να το δείτε; Πότε πρέπει να το δείτε τελικά; 

Υπάρχει πρόβλημα και στους γιατρούς και στους ασθενείς. Πληρώνουν ασφάλιστρα και ασφάλεια δεν έχουν. Πρέπει να λυθεί το θέμα αυτό, το συντομότερο και θα βοηθήσουμε και εμείς οπουδήποτε χρειαστεί. 

Δεν είναι θέμα, αν σας κάνουμε αυτήν τη στιγμή αντιπολί-



 

  

Σελίδα 925 

τευση. Απλώς θέτουμε ένα πρόβλημα στη Βουλή, για το οποίο υπάρχει ανάγκη να βρεθεί λύση, όπως και εσείς ομολογήσατε. Γι'αυτό, λοιπόν, αντί να λέμε αερολογίες και να λέτε ότι θα το δείτε με το Υπουργείο Οικονομικών κλπ., κάνετε μία πρόταση, να την εγκρίνει η Βουλή. Και, εν πάση περιπτώσει, να δούμε που κολλάει το θέμα. 

ΠΡΟΕΔΡΕΥΩΝ (Παναγιώτης Ν. Κρητικός): Ο κύριος Υπουργός έχει το λόγο. 

ΣΤΑΥΡΟΣ ΣΟΥΜΑΚΗΣ (Υπουργός Εμπορικής Ναυτιλίας): Κύριε συνάδελφε, μην ανησυχείτε. Πρέπει να σας πω ότι οι αμοιβές αυτές, δυστυχώς, αφορούν την πρώτη εβδομάδα για τον κάθε γιατρό. Δεν είναι διαμόρφωση του πλαφόν των διακοσίων πενήντα χιλιάδων (250.000) το μήνα. Την πρώτη εβδομάδα οι αγαπητοί συνάδελφοι έχουν κλείσει το πλαφόν τους. Θα έπρεπε, κύριε συνάδελφε, να κόπτεσθε για τους ασφαλισμένους και εσείς και εμείς και αυτό μας ενδιαφέρει. 

Επίσης, θα ήθελα να σας πω ότι βεβαίως και δεν περιμένουμε εσάς να μας κάνετε επίκαιρη ερώτηση, για να λύσουμε το θέμα. Απλά είναι αλλού το πρόβλημα και δεν το καταλάβατε. Είναι μία άναρχα στημένη ιστορία, στην οποία έχουν ευθύνη και οι γιατροί. Βλέπουν ότι μπαίνει τάξη και συνεχής έλεγχος, που δεν το θέλει κανένας, γιατί -επαναλαμβάνω- την πρώτη εβδομάδα έχουν κλείσει το πλαφόν τους. Τον υπόλοιπο μήνα οι ασφαλισμένοι του Οίκου Ναύτη αναγκάζονται ή να πληρώσουν την επίσκεψη ή να προσφύγουν στο κέντρο υγείας ή στο νοσοκομείο ή οπουδήποτε αλλού. Αυτό δεν μπορεί να συνεχιστεί. 

Βεβαίως τα χρήματα τα οφείλουμε και θα τα δώσουμε με παράλληλη πλήρη εξυγίανση αυτού του ταμείου. Γι'αυτό να είστε σίγουρος. 

Οι φωνές δεν είναι για κανέναν άλλο λόγο, είναι για λόγους εντυπωσιασμού, διότι ήταν τέσσερις χιλιάδες γιατροί -είναι και γιατροί στην Αίθουσα και με ακούν- για εκατόν εβδομήντα χιλιάδες ασφαλισμένους και σήμερα είναι τρεις χιλιάδες και ο θόρυβος που δημιουργούν δεν είναι ούτε για τους ασφαλισμένους ούτε για κανέναν άλλο λόγο, παρά μόνο για το πώς θα περιφρουρήσουν, πώς θα περισώσουν τον εαυτό τους και κυρίως -θέλω να το τονίσω σε αυτήν την Αίθουσα- όσοι δεν είναι συνεπείς απέναντι στις υποχρεώσεις τους, όχι στον Οίκο Ναύτη και με την έννοια του "καταθέτω τις καταστάσεις, για να πάρω τα χρήματα", αλλά στο να εξετάζουν πραγματικά τους ασφαλισμένους του Οίκου Ναύτη και στο να μην υπάρχουν πλασματικές συνταγές ή επισκέψεις. 

Πρέπει να περιοριστεί αυτό το φαινόμενο, το οποίο δεν τιμά ούτε την ιατρική ούτε τους γιατρούς, αλλά ευτυχώς όχι όλους, για να μην παρεξηγηθώ. Αυτοί που φωνάζουν περισσότερο είναι εκείνοι, που αισθάνονται ότι δεν έχουν θέση σε ένα υγιή Οίκο Ναύτη. 

ΠΡΟΕΔΡΕΥΩΝ (Παναγιώτης Ν. Κρητικός): Κύριοι συνάδελφοι, εξαντλήθηκε ο κατάλογος των επικαίρων ερωτήσεων. 



 

  

Σελίδα 926 

ΠΡΟΕΔΡΕΥΩΝ (Παναγιώτης Ν. Κρητικός): Κύριοι συνάδελφοι, εισερχόμαστε στην ημερήσια διάταξη των 

ΕΠΕΡΩΤΗΣΕΩΝ

Θα συζητηθεί η υπ'αριθμόν 4/15.10.98 επερώτηση των Βουλευτών της Νέας Δημοκρατίας κ. 'Αννας Μπενάκη-Ψαρούδα και κυρίων Ιωάννη Χωματά, Γεωργίου Αλεξόπουλου, Γεωργίου Καλού, Κωνσταντίνου Σημαιοφορίδη, 'Αγγελου Μπρατάκου, Αθανασίου Κονταξή, Βασιλείου Πάππα και Ιωάννη Τζωάννου, προς τον Υπουργό Εθνικής Παιδείας και Θρησκευμάτων, σχετικά με την πολιτική της Κυβέρνησης στον τομέα της εκπαίδευσης. 

Θα αναπτυχθεί ασφαλώς από τους πέντε εκ των υπογραφόντων, κατά τον Κανονισμό, συναδέλφους. 

'Εχω την τιμή να ανακοινώσω στο Σώμα ότι στη σημερινή συζήτηση ορίζεται Kοινοβουλευτική Eκπρόσωπος η κ. 'Αννα Ψαρούδα-Μπενάκη εκ μέρους της Νέας Δημοκρατίας και εκ μέρους του Συνασπισμού της Αριστεράς και της Προόδου η Βουλευτής κ. Ανδριανή Λουλέ. 

Ο κ. Χωματάς έχει το λόγο. 

ΙΩΑΝΝΗΣ ΧΩΜΑΤΑΣ: Κύριοι Βουλευτές, θεωρώ δεδομένο -και κανείς δεν αμφισβητεί τη μεγάλη αλήθεια- ότι η οικογένεια, το σχολείο, η Eκκλησία και το περιβάλλον παίζουν καθοριστικό ρόλο στη διαμόρφωση, ανάπτυξη και διαπαιδαγώγηση των πολιτών, που συναποτελούν τον κοινωνικό κορμό μας. 

Εξ αυτού του λόγου θεωρείται φυσικό ότι η ευθύνη για τη διάδοση, μεταφορά, εκμάθηση, αλλά και συντήρηση των αναγκαίων και απαραιτήτων γνώσεων, αρχών και αξιών, όχι μόνο είναι υποχρέωση αλλά και επιβεβλημένο καθήκον όλων των εμπλεκομένων. Και αυτό διότι οι αρχές αυτές και οι αξίες στηρίζουν σωστές οικογένειες και αποτελούν τα γερά θεμέλια κάθε ευνομούμενης κοινωνίας. 

Στην πολυπαραγοντική αυτή προσπάθεια, η συμβολή και η ευθύνη της πολιτείας είναι η πιο σημαντική. Και τούτο διότι η υπεύθυνη πολιτεία μαζί με τους ειδικούς φορείς και αρμόδιους συμβούλους καθορίζουν τους νόμους και τους κανόνες αλλά και τα πλαίσια εκείνα, μέσα στα οποία θα κινηθεί, θα διαπλασθεί, θα επιμορφωθεί, θα εξειδικευθεί κάθε πολίτης, για να γίνει χρήσιμος και στον εαυτό του και στο κοινωνικό σύνολο. 

Η δε προσαρμογή στο συνεχώς μεταβαλλόμενο περιβάλλον και στις απαιτήσεις των καιρών είναι επίσης έργο της πολιτείας, η οποία πρέπει να παρακολουθεί, να μελετά, να προγραμματίζει, να προβλέπει, να συμβουλεύει και να προσαρμόζει την πολιτική της σε κάθε τι νέο και σύγχρονο. 

Η προσαρμογή δε αυτή σήμερα, στις απαιτήσεις μίας εποχής που την χαρακτηρίζει ο ιλιγγιώδης και ανεπανάληπτος ρυθμός της τεχνικής προόδου, η παγκοσμιοποίηση της οικονομίας και τα θαύματα της επιστήμης, απαιτεί από πλευράς πολιτείας τεράστιες και υπεύθυνες προσπάθειες, για να μπορέσει να ανταποκριθεί στις αυξημένες αυτές απαιτήσεις και στη διπλή αποστολή της, δηλαδή, πρώτον, να διαπλάσει σωστούς, έντιμους και συνετούς πολίτες, απαραίτητα πρότυπα αρχών και αξιών, που χαρακτηρίζουν τις ευνομούμενες κοινωνίες μας. Δεύτερον, να δημιουργήσει ενημερωμένους και υπεύθυνους πολίτες, που να είναι σε θέση να προσαρμοστούν και να αντιμετωπίσουν με τη σιγουριά των γνώσεων τις απαιτήσεις των καιρών. 

Ασφαλώς κανέναν μας δεν κολακεύει και δεν ικανοποιεί η -χωρίς υπερβολή- εικόνα του διαλελυμένου κράτους, που ζούμε σήμερα. 'Ομως αυτό δεν μας απαλλάσσει και από τις τεράστιες ευθύνες που έχουμε όλοι μας, κυβέρνηση, κόμματα, πολιτικοί. Και δεν μπορώ να παραλείψω να τονίσω όλως ιδιαιτέρως την έξαρση της παιδικής εγκληματικότητας, που αναμφισβήτητα έχει και κάποια σχέση με το εν γένει παιδαγωγικό μας σύστημα. 

Και όλα αυτά, κύριοι συνάδελφοι, διαπιστώνονται σε μία περίοδο που επιχειρούνται οι μεγάλες ριζικές εκσυγχρονιστικές μεταρρυθμίσεις στην παιδεία μας, μεταρρυθμίσεις που, ασφαλώς, αποβλέπουν στη βελτίωση, την προαγωγή και τον εκσυγχρονισμό του υπάρχοντος συστήματος. 

Και είμαι σίγουρος ότι η ηγεσία του Υπουργείου Παιδείας με τις βιαστικές μεταρρυθμίσεις που αποφάσισε, αποσκοπούσε στο να αυξήσει τη γενική παιδεία, τη γνώση και την απόδοση του μαθητή, να τον προσαρμόσει στα δεδομένα και τις απαιτήσεις των καιρών, να τον βελτιώσει ως πνευματικό και υγιώς σκεπτόμενο άτομο με αρχές και γνώσεις, να τον αποδώσει σαν χρήσιμο πρότυπο και διαμορφωτή της χρηστής κοινωνίας του αύριο. 

Λυπάμαι όμως, κύριε Υπουργέ, διότι παρά τις καλές προθέσεις σας, οι μεταρρυθμίσεις που εξαγγείλατε, άλλους στόχους και σκοπούς εξυπηρετούν ίσως, και όχι την ιδέα της προσφοράς καλύτερης παιδείας και διαπαιδαγώγησης. Γι' αυτό και η κριτική μας σήμερα σκοπό έχει να σας προβληματίσει περισσότερο, διότι και εσείς μας έχετε προβληματίσει με τις αδικαιολόγητες, εσπευσμένες μεταρρυθμιστικές σας αποφάσεις. 

Στις 18 Απριλίου του 1997 εδώ στη Βουλή, κύριε Υπουργέ, σε ανάλογη επερώτηση για την παιδεία μας λέγατε τα εξής: "Το Υπουργείο Παιδείας όπως και γενικότερα ο δημόσιος τομέας έχει ασθενή διοικητικό μηχανισμό, για να στηρίξει προγράμματα μεταρρυθμίσεων". 

Σε άλλο σημείο της παρέμβασής σας μας λέγατε: "Νομίζω ότι όλοι συμφωνούμε πως δεν μπορεί να προχωρήσει το πρόγραμμα στην παιδεία με συνεχείς αλλαγές ή ανατροπές του έργου των προηγουμένων". Και συνεχίζετε: "Ακριβώς αυτό και εγώ αναγνωρίζω και λέγω, τουλάχιστον, ας κάνουμε από δω και πέρα μια προσπάθεια να κτίσουμε πάνω σε στέρεες βάσεις. Γι' αυτό δεν επείγομαι να περάσω νομοθετικές ρυθμίσεις, πριν βεβαιωθώ ότι υπάρχει η ευρύτατη συναίνεση σε επίπεδο εκπαιδευτικής κοινότητας και πολιτικά, έτσι που το έργο αυτό να είναι καλά μελετημένο, να υπάρχει αναγκαία υποδομή και η στήριξή του". 

Παρ'όλα όσα λέγατε, όμως, κύριε Υπουργέ και δημόσια υποστηρίζατε, προχωρήσατε στην εκπαιδευτική μεταρρύθμιση χωρίς διάλογο, χωρίς συναίνεση των κομμάτων και με αντίθετη άποψη της εκπαιδευτικής κοινότητας και των αρμοδίων εκπαιδευτικών φορέων, για λόγους που εσείς γνωρίζετε. 

Συνεπώς φέρετε ακέραια την ευθύνη για το σημερινό χάος, αγωνία και αναστάτωση στην παιδεία. 

Αλήθεια, κύριε Υπουργέ, χωρίς αίθουσες διδασκαλίας, χωρίς δασκάλους, χωρίς την ηθική στήριξη και ανάδειξη του κύρους του εκπαιδευτικού, χωρίς την απαραίτητη υποδομή, χωρίς μια έστω υποτυπώδη ασφάλεια και φύλαξη των σχολείων, χωρίς βιβλία, χωρίς προγράμματα και με συγκεχυμένη γνώση των μεταρρυθμίσεων, για να μην πω πλήρη άγνοια των μεταρρυθμιστικών σας αποφάσεων και προτάσεων, τόσο από πλευράς μαθητικής και εκπαιδευτικής κοινωνίας, αλλά και των ειδικών φορέων, πώς περιμένετε να εφαρμοστεί το πρόγραμμα που εξαγγείλατε και με τι χρήματα, όταν διαθέτετε για την παιδεία το 2,9% του ΑΕΠ, ενώ άλλα κράτη μέλη της Ευρωπαϊκής 'Ενωσης, όπως η Δανία, διαθέτουν το 8%, η Σουηδία το 7,8% και όλες οι υπόλοιπες ευρωπαϊκές χώρες πάνω από 4% του ΑΕΠ; 

Αλήθεια, δεν γνωρίζετε πόσο διαφέρει η θεωρία από την πράξη; Και αφού δέχεσθε ότι χωρίς ευρύτατη συναίνεση, χωρίς μελέτη, χωρίς υποδομή, δεν είναι δυνατόν να γίνουν αλλαγές ή μεταρρυθμίσεις, γιατί προχωρήσατε; 

Τα καθημερινά δημοσιεύματα του φιλικού και αντιπολιτευόμενου Τύπου με εντυπωσιακούς τίτλους, με γεγονότα και με σχόλια σας τόνιζαν και υπεδείκνυαν τα προβλήματα και τις ατέλειες του νέου συστήματος που σκεφθήκατε "ετσιθελικά" να εφαρμόσετε. 

Οι γονείς, οι μαθητές, οι φορείς των εκπαιδευτικών, εκφράζοντας την αγωνία, τη σύγχυση και τις ανησυχίες τους, σας προειδοποιούσαν για την αδυναμία εφαρμογής από τις ελλείψεις σε υποδομή κτιριακή, υλικοτεχνική, εργαστηριακή, διδακτικού προσωπικού κλπ. και σας έκρουαν τον κώδωνα του κινδύνου για το ανεφάρμοστο κάτω από τις παρούσες συνθήκες. Αλλά εσείς τους αγνοήσατε όλους, όπως προφανώς 



 

  

Σελίδα 927 

θα αδιαφορήσατε και για τις συνέπειες της μεταρρύθμισης στη μαθητική νεολαία και αποφασίσατε να αντικαταστήσετε ένα, όχι τόσο ίσως καλό, αλλά αντικειμενικό και αδιάβλητο εξεταστικό σύστημα με ένα νέο σύστημα κακό και φοβούμαι συγχρόνως και διαβλητό. 

'Ισως πιστέψατε, πραγματικά, ότι με το ενιαίο λύκειο και με τις πολλαπλές εξετάσεις θα εξασφαλίσετε την άνευ εξετάσεων εισαγωγή στα πανεπιστήμια, που ήταν και το ζητούμενο για σας για ειδικούς λόγους. 

'Ισως πιστέψατε ότι με τα ολοήμερα σχολεία και νηπιαγωγεία και την ενισχυτική διδασκαλία θα εξυπηρετούσατε γονείς και μαθητές και θα τους απαλλάσσατε από το οικονομικό βάρος του φροντιστηρίου. 'Ισως θεωρήσατε τη συγχώνευση των ΤΕΛ και ΤΕΣ σε ΤΕΕ την ιδανικότερη λύση για την τεχνολογική εκπαίδευση. 

Σκεφθήκατε, όμως, τι θα συμβεί με τη συγχώνευση αυτή, τη σύσταση νέων τμημάτων, που δεν θα μπορούν να λειτουργήσουν ελλείψει μαθητών, σχετικών βιβλίων, προγραμμάτων και καθηγητών; 

Σκεφθήκατε ότι στην επαρχία που θα υπάρχουν ίσως αίθουσες διδασκαλίας, δεν θα υπάρχουν καθηγητές και ανάλογοι μαθητές για να λειτουργήσουν τα τμήματα; 

Σκεφθήκατε ότι ακριβώς το αντίθετο μπορεί να συμβεί στα μεγάλα κέντρα; Να υπάρχουν δηλαδή μαθητές, ενδεχομένως και καθηγητές και να μην υπάρχουν αίθουσες; 

(Στο σημείο αυτό την Προεδρική 'Εδρα καταλαμβάνει ο Γ' Αντιπρόεδρος της Βουλής κ. ΛΟΥΚΑΣ ΑΠΟΣΤΟΛΙΔΗΣ) 

Σκεφθήκατε ότι από τις ενώσεις των τμημάτων που θεωρείται ανθυγιεινό και αντιπαιδαγωγικό, θα μεταφέρονται παιδιά, με όλο το κόστος και τους σχετικούς κινδύνους, σε άλλα σχολεία άλλων περιοχών, ενώ πολλά σχολεία θα κλείσουν; 

Και εδώ θα ήθελα να σας θυμίσω, κύριε Υπουργέ διότι είναι σημαντικό, την απώλεια των δεκαεπτά μαθητών στη Σάμο (κατά την μεταφορά από το ένα σχολείο στο άλλο). 

Υπολογίσατε ποτέ πού και πόσοι καθηγητές σας χρειάζονται, πού και πόσοι καθηγητές σας περισσεύουν μετά από τις συνενώσεις; Πόσα νέα τμήματα και ποιων κατευθύνσεων θα απαιτηθούν για να προσλάβετε και τους ανάλογους καθηγητές στα ανάλογα τμήματα και σχολεία; 

Υπολογίσατε ποτέ ότι από τον τρόπο που εφαρμόζετε αυτήν την μεταρρύθμιση μπορεί να υπάρχουν μαθητές για ένα τμήμα και να μην υπάρχουν οι ειδικοί καθηγητές να διδάξουν το μάθημα επιλογής, όπως παραδείγματος χάριν συμβαίνει σε πολλά επαρχιακά σχολεία, που δεν υπάρχει καθηγητής σχολείου ή να υπάρχουν μαθητές και καθηγητές και να μην υπάρχουν υπολογιστές για τη διδασκαλία του σχετικού μαθήματος, όπως συμβαίνει δυστυχώς και εδώ στην Αθήνα στο τρίτο Γυμνάσιο της Νέας Σμύρνης; 

Υπολογίσατε ποτέ ότι από τις αλλαγές αυτές θα βρεθείτε στη δύσκολη θέση αλλού να σας περισσεύουν οι καθηγητές και να κάθονται και αλλού να μην υπάρχουν καθηγητές για ειδικά μαθήματα; 

'Ολα αυτά δεν θα έπρεπε να τα είχατε σκεφθεί, να τα είχατε μελετήσει και να τα είχατε συστηματοποιήσει, συντονίσει και μεθοδεύσει, έτσι ώστε να εξασφαλίσετε τις καλύτερες προϋποθέσεις εφαρμογής και επιτυχίας ενός νέου μεταρρυθμιστικού συστήματος προς όφελος της μαθητικής κοινότητας και της ελληνικής κοινωνίας; 

Τα όσα αντιμετωπίζετε σήμερα, κύριε Υπουργέ, με τη σύγχυση και το χάος που επικρατεί στα σχολεία, φαίνεται ότι δεν τα είχατε προβλέψει και για αυτό δύσκολα θα τα επιλύσετε. Γι'αυτό εύλογα διερωτώμαι τι θα πείτε στους γονείς του σχολείου που υπάρχει ένα δάσκαλος για ενενήντα πέντε μαθητές; 

ΓΕΡΑΣΙΜΟΣ ΑΡΣΕΝΗΣ (Υπουργός Εθνικής Παιδείας και Θρησκευμάτων): Πού είναι αυτό; Ποιος το λέει; 

ΙΩΑΝΝΗΣ ΧΩΜΑΤΑΣ: Θα σας δείξω εφημερίδες... 

ΓΕΡΑΣΙΜΟΣ ΑΡΣΕΝΗΣ (Υπουργός Εθνικής Παιδείας και Θρησκευμάτων): Μπορείτε να μας το πείτε τώρα; Παρακαλώ να ονομάσετε το σχολείο. 

ΙΩΑΝΝΗΣ ΧΩΜΑΤΑΣ: Είναι εδώ στην Αττική, στη Λούτσα. 'Εχω τα αντίτυπα των εφημερίδων και τα δημοσιεύματα. Δεν είναι δυνατόν να μην το έχετε διαβάσει, κύριε Υπουργέ, όταν καθημερινά αναφέρονται αυτά και όταν έχει απαντήσει και ο κ. Ανθόπουλος. 

ΓΕΡΑΣΙΜΟΣ ΑΡΣΕΝΗΣ (Υπουργός Εθνικής Παιδείας και Θρησκευμάτων): Σας λέγω ότι δεν υπάρχουν. Αν έχετε να κάνετε συγκεκριμένη καταγγελία, να την καταθέσετε τώρα και όχι τι υπάρχει στον Τύπο. Να μας πείτε ποια πληροφορία έχετε και θα σας απαντήσω αμέσως. 

ΙΩΑΝΝΗΣ ΧΩΜΑΤΑΣ: Κύριε Πρόεδρε, θα πάω να φέρω την εφημερίδα για να τη δώσω στον κύριο Υπουργό, εφόσον δεν έχει την υπομονή να περιμένει. Και επαναλαμβάνω ότι δεν κάνει και τη σκέψη ότι σε ανάλογη παρέμβασή μου στο παρελθόν εκείνος δεν δέχθηκε καμία διακοπή. 

ΠΡΟΕΔΡΕΥΩΝ (Λουκάς Αποστολίδης): Σας ρώτησε ο κύριος Υπουργός αν η πληροφορία αυτή είναι απλά από τις εφημερίδες ή εσείς έχετε κάτι συγκεκριμένο. 

ΙΩΑΝΝΗΣ ΧΩΜΑΤΑΣ: Τέτοιες ερωτήσεις δεν υποβάλλονται στον Βουλευτή ο οποίος αναπτύσσει μία επερώτηση και ελέγχει την Κυβέρνηση. Βεβαίως τα στοιχεία αυτά υπάρχουν από καταγγελίες. Αν όμως ο κύριος Υπουργός έχει αντίθετη άποψη, θα έπρεπε να είχε απαντήσει στις εφημερίδες ότι αυτά είναι ανακριβή. 

ΑΝΝΑ ΜΠΕΝΑΚΗ-ΨΑΡΟΥΔΑ: 'Ο,τι γράφουν οι εφημερίδες δεν τα λαμβάνουμε υπόψη; 

ΙΩΑΝΝΗΣ ΧΩΜΑΤΑΣ: Ο κύριος Υπουργός λέει ότι στο ανάλογο δημοσίευμα έχει απαντήσει. Τότε γιατί ρωτά το Βουλευτή αν πράγματι έχει στοιχεία; Επομένως το γνωρίζει ο κύριος Υπουργός. 

ΓΕΡΑΣΙΜΟΣ ΑΡΣΕΝΗΣ (Υπουργός Εθνικής Παιδείας και Θρησκευμάτων):'Εχω απαντήσει ότι αυτά είναι ψευδή. 

ΙΩΑΝΝΗΣ ΧΩΜΑΤΑΣ: Μετά την απάντηση του κυρίου Υπουργού θα μου επιτρέψετε να συνεχίσω και ό,τι θέλει ο κύριος Υπουργός θα του τα δώσω στη συνέχεια. 

ΠΡΟΕΔΡΕΥΩΝ (Λουκάς Αποστολίδης): Δεν κατάλαβα το θόρυβο, κύριε συνάδελφε. 

ΙΩΑΝΝΗΣ ΧΩΜΑΤΑΣ: Ο κύριος Υπουργός αμφισβήτησε τα δεδομένα τα οποία του έθεσα και μου ζήτησε αποκόμματα εφημερίδων. Εγώ του είπα ότι θα του τα δώσω. Στη συνέχεια όμως μου λέγει ότι έχει απαντήσει σε αυτά τα αποκόμματα. Επομένως τα γνώριζε. Αφού λοιπόν το γνώριζε γιατί αμφισβητούσε την αλήθεια των όσων εγώ του έλεγα; 

ΓΕΡΑΣΙΜΟΣ ΑΡΣΕΝΗΣ (Υπουργός Εθνικής Παιδείας και Θρησκευμάτων): Δεν ζήτησα αυτό, κύριε συνάδελφε. Είπα αν έχετε συγκεκριμένη πληροφορία να μου ονομάσετε το σχολείο για να σας δώσω μία συγκεκριμένη απάντηση... 

ΙΩΑΝΝΗΣ ΧΩΜΑΤΑΣ: Σας είπα στη Λούτσα. Γιατί δεν κρατάτε σημειώσεις; Σας απάντησα λοιπόν, κύριε Υπουργέ, και σας έδωσα δύο ακλόνητα στοιχεία. Πώς θα δικαιολογήσετε τη στέγαση των μαθητών σε ενοικιαζόμενες αίθουσες ακατάλληλες από κάθε άποψη; Και εδώ θα ήθελα να με παρακολουθήσετε και την απάντηση να μου τη δώσετε αργότερα, κύριε Υπουργέ. 

ΓΕΡΑΣΙΜΟΣ ΑΡΣΕΝΗΣ (Υπουργός Εθνικής Παιδείας και Θρησκευμάτων): Δεν θέλετε τώρα; Μου επιτρέπετε μία διακοπή; 

ΙΩΑΝΝΗΣ ΧΩΜΑΤΑΣ: Δεν σας επιτρέπω, κύριε Υπουργέ. Να μου τη δώσετε μετά την απάντηση. 

(Θόρυβος στην Αίθουσα απο την πτέρυγα της Νέας Δημοκρατίας) 

ΠΡΟΕΔΡΕΥΩΝ (Λουκάς Αποστολίδης): Κύριε Υπουργέ, με συγχωρείτε. Από τη στιγμή που ο ομιλητής δεν επιτρέπει, αφήστε την απάντηση να τη δώσετε μετά. Σας παρακαλώ πολύ. 

Κύριοι συνάδελφοι, δεν χρειάζεται νομίζω να διαμαρτύρεσθε κατ'αυτόν τον τρόπο. Ζήτησα από τον κύριο συνάδελφο συγγνώμη που τον διέκοψα. Να διευκολύνω θέλω. Το ένα λεπτό, αν θέλετε, από τη διακοπή θα το δώσω στον κύριο συνάδελφο. Δεν έχω καμία πρόθεση... 

ΙΩΑΝΝΗΣ ΧΩΜΑΤΑΣ: Σας ζητώ συγνώμη, κύριε Πρόεδρε. 



 

  

Σελίδα 928 

Με εσάς, δεν έχω πρόβλημα. Ο κύριος Υπουργός όμως, θα πρέπει να έχει την υπομονή να ακούσει διότι θα πρέπει να απαντήσει και σε άλλα θέματα. 

Πώς θα δικαιολογήσετε, κύριε Υπουργέ, τη στέγαση των μαθητών σε ενοικιαζόμενες αίθουσες ακατάλληλες από κάθε άποψη, σε χώρους που προορίζονταν για καταστήματα -και παρακαλώ να σημειώνετε- αποθήκες, χωρίς επαρκή αυλή και κατάλληλο φωτισμό ή σε διαμορφούμενους χώρους κάτω από τη σκάλα του σχολείου; 

Πώς θα δικαιολογηθείτε για την εξαγγελία σας του ολοήμερου σχολείου, ενός νέου θεσμού, όταν ξεκινάτε χωρίς την απαραίτητη κτιριακή και υλικοτεχνική υποδομή, χωρίς την οικονομική υποστήριξη η οποία απαιτείται για την καθιέρωση δημιουργικής απασχόλησης και εισαγωγής σύγχρονων μεθόδων διδασκαλίας και την αναπροσαρμογή προγραμμάτων, βιβλίων κλπ.; 

Πώς θα δικαιολογηθείτε για τις συμπτύξεις τμημάτων και για τις καταργήσεις σχολείων ελλείψει καθηγητών; 

Τι θα πείτε στους εν εκκρεμότητα επιτυχόντες στο διαγωνισμό του ΑΣΕΠ που διορίζετε ως αναπληρωτές και πώς θα εξηγήσετε στους αναπληρωτές το διορισμό των επιτυχόντων του ΑΣΕΠ, που παρανόμως διορίζονται σε θέσεις αναπληρωτών όταν εκκρεμούν ακόμη οι αποφάσεις του ΑΣΕΠ; 

Πώς αλήθεια εξηγείτε ότι αλλού υπάρχει περίσσια καθηγητών και αλλού παντελής έλλειψη; Πώς εξηγείτε το διορισμό υπεραρίθμων σε περιοχές που απαιτήσεις ήταν πολύ περιορισμένες; Στον Πειραιά παραδείγματος χάριν για δύο κενές θέσεις μαθηματικών-φυσικών προσλάβατε πενήντα έξι, για να σας δίνω και στοιχεία που θέλετε. Αλήθεια, υπήρχε περίσσια καθηγητών γαλλικής από πέρυσι, κύριε Υπουργέ; Περίπου εξακόσιοι περίσσευαν και όμως έγιναν νέες προσλήψεις φέτος καθώς πληροφορούμαι. Και αν η πληροφορία αυτή, κύριε Υπουργέ, είναι αληθής ή δεν είναι αληθής, πού θα τους απασχολήσετε αυτούς και ποια εξήγηση θα δώσετε στον ελληνικό λαό πού τους πληρώνετε και κάθονται; 

Τι θα πείτε στους γονείς των μαθητών του Ενιαίου Λυκείου που δύο μήνες τώρα μετά την έναρξη της σχολικής χρονιάς, ούτε τα παιδιά ούτε οι καθηγητές οι ίδιοι, έχουν σωστά ενημερωθεί; Θα μου πείτε ότι υπήρχε η εβδομάδα για τα ενημερωτικά μαθήματα των καθηγητών και των μαθητών, η εβδομάδα προσαρμογής. Τελικά όμως, το συμπέρασμα της ενημέρωσης, κύριε Υπουργέ, γνωρίζετε πολύ καλά ποιο είναι. Και το συμπέρασμα για τους μαθητές είναι: "Κοιτάξτε να δείτε, όσοι και αν τελειώσετε την τρίτη τάξη Ενιαίου Λυκείου, θα μπείτε στο Πανεπιστήμιο. Δεν θα δώσετε όμως εξετάσεις σε τέσσερα μαθήματα, όπως παλιά της δέσμης, αλλά θα δίνετε εξετάσεις σε πανελλαδικό επίπεδο δύο συνεχείς χρονιές και όχι σε τέσσερα, αλλά σε είκοσι οκτώ μαθήματα". 

Υπήρχε, όμως, μήνυμα όχι μόνο για τους μαθητές, αλλά και για τους γονείς. Το μήνυμα για τους γονείς, κύριε Υπουργέ, ήταν το εξής: Εάν θέλετε πραγματικά τα παιδιά σας να μπουν στο Πανεπιστήμιο, φροντίστε να βρείτε τα καλύτερα φροντιστήρια. 

Το χειρότερο απ'όλα είναι ότι από αυτά τα εβδομαδιαία ενημερωτικά υπήρχε μήνυμα για τους φροντιστές. Και το μήνυμα είναι "μεγαλώστε τα φροντιστήριά σας και επιπλέον αναπτύξτε και χτίστε νέα φροντιστήρια σε συνοικίες, διότι οι μαθητές δεν θα έχουν το χρόνο να έρχονται στα κέντρα". 

Τέλος, τι θα πείτε στους καθηγητές και μαθητές των ΤΕΕ, που μέχρι σήμερα βρίσκονται σε πλήρη σύγχυση και άγνοια για τον τρόπο λειτουργίας των ΤΕΕ και τις κατευθύνσεις που μπορούν να ακολουθήσουν, όταν και οι αρμόδιοι του Υπουργείου Παιδείας είχαν άγνοια, αλλά και οι εγκύκλιοι που με καθυστέρηση κυκλοφόρησαν, αναφέρονται σε υπουργικές αποφάσεις που ακόμα δεν έχουν εκδοθεί; 

Πώς θα απαιτήσετε από τους διδασκάλους των ΤΕΕ, αλλά και του Ενιαίου Λυκείου, να λειτουργήσουν όταν δεν υπάρχει ή δεν έχει ακόμη σταλεί η απόφαση εγκριτικής ίδρυσης; 

Πώς θα δικαιολογήσετε τη σκληρή παραγνώριση και αδικία που κάνετε για τους αποφοίτους του δευτέρου κύκλου ΤΕΕ που δεν θα έχουν ίσες ευκαιρίες με τους αποφοίτους του Ενιαίου Λυκείου; 

Είναι λυπηρή η διαπίστωση, κύριε Υπουργέ, ότι βεβιασμένα αποφασίσατε, συλλάβατε και εφαρμόσατε ένα νέο σύστημα, χωρίς τις αναγκαίες και σωστές προϋποθέσεις εφαρμογής και επιτυχίας του αδικώντας και το σύστημα και τον εαυτό σας. Αλήθεια, θα ήθελα να μας πείτε, πως θα αντιμετωπίσετε τα λειτουργικά προβλήματα που συνδέονται με τη μεταρρύθμιση. 

Επίσης, θα ήθελα να μου πείτε εάν έχετε λάβει κάποια μέριμνα για τα παιδαγωγικά προβλήματα που δημιουργεί ο σκληρός και απρόσωπος νόμος για τις ασθενέστερες τάξεις των μαθητών, αφού στερεί από τον καθηγητή τη δυνατότητα κάποιας αρωγής και βοήθειας. Μήπως το σύστημά σας αποβλέπει στην προώθηση των εχόντων και κατεχόντων, οι οποίοι με την άνεση του χρήματος και τα ιδιαίτερα μαθήματα στα φροντιστήρια μπορούν να καλύπτουν όλες τις ελλείψεις τους; 

Και μην ισχυριστείτε ότι θα υπάρχουν τα ενισχυτικά μαθήματα για τους αδυνάτους. Ποιοι θα τα διδάξουν, πότε θα τα διδάξουν και που θα τα διδάξουν; 'Εχετε υπολογίσει ότι το 80% των μαθητών σύμφωνα με τα τεστ είναι κάτω από τη βάση; 'Εχετε τη δυνατότητα να δημιουργήσετε τμήματα ενισχυτικής διδασκαλίας όχι για το 80%, αλλά για το 50% αυτών των μαθητών και μάλιστα σε μικρά τμήματα των δέκα μαθητών; Πού, πώς και σε ποιους χώρους; Και ποιον κοροϊδεύετε, κύριε Υπουργέ; Και σε τι θα διαφέρουν αυτά από τα κανονικά τμήματα αφού οι ίδιοι καθηγητές που θεωρητικά ίσως δεν απέδωσαν στο έργο τους στην πρώτη προσπάθεια βάσει των αποτελεσμάτων, τώρα θα κληθούν στην πλειοψηφία τους να στελεχώσουν τα τμήματα αυτά; 

Μην αυταπατάσθε, λοιπόν, κύριε Υπουργέ, μην υπερηφανεύσθε για τα ενισχυτικά μαθήματα και προπάντων μην κοροϊδεύετε τον ελληνικό λαό υποκρινόμενος ότι δεν γνωρίζετε την πραγματικότητα. 

Και για να ολοκληρώσω αυτό το θέμα, θα ήθελα να τονίσω ότι το σύστημα αυτό θα επηρεάσει και την ψυχική κατάσταση και μάλιστα των καλυτέρων μαθητών, διότι η προσπάθεια να ανταποκριθούν και στα είκοσι οκτώ μαθήματα στο μέγιστο βαθμό θα τους στερήσει ύπνο, ελεύθερη ώρα από το παιχνίδι, θα τους προσθέσει άγχος, κόπο πολύ και ίσως υπερβολικό και επικίνδυνο για την ηλικία τους. Και όταν πλέον θα φτάσουν στην επιτυχία και θα έχουν επιτύχει ίσως και τον τελικό στόχο, θα είναι ίσως αργά γι αυτούς να αντιμετωπίσουν δύσκολα ψυχολογικά προβλήματα τα οποία το άγχος και η υπερπροσπάθεια σιγά σιγά συσσώρευσε μέσα τους. 

Θα άξιζε όμως, κύριε Υπουργέ, να δούμε αν, παρόλα αυτά όσα σας είπα, εσείς θα πετύχετε τους στόχους που βάλατε. Δηλαδή η μεταρρύθμιση να παρέχει καλύτερη γενική παιδεία, να απαλλαγούν οι μαθητές από τα φροντιστήρια και οι γονείς από την οικονομική αφαίμαξη, ο κάθε μαθητής να πηγαίνει εκεί που οι κλίσεις του και οι δεξιότητές του τον βοηθούν, να γίνεται η αξιολογική επιλογή στα πανεπιστήμια και χωρίς εξετάσεις που προσθέτουν άγχος στο μαθητή. Τίποτε απ' όλα αυτά δεν θα πετύχετε. Τότε ποιος τελικά ήταν ο πραγματικός στόχος της εκπαιδευτικής σας μεταρρύθμισης; 

Θέλατε να επιφέρετε μία αλλαγή στην παιδεία αλλάζοντας απλά το εξεταστικό σύστημα, ενώ γνωρίζετε ότι ένα εκπαιδευτικό σύστημα πρέπει να λαμβάνει υπόψη του όλες τις βαθμίδες της εκπαίδευσης. Δεν κτίζουμε, κύριε Υπουργέ, μια πολυκατοικία αρχίζοντας από το ρετιρέ. 

Αν όλα αυτά που σας ανέφερα, κύριε Υπουργέ, δεν σας δημιουργούν πραγματικά την αίσθηση του επερχόμενου χάους -διότι περί αυτού πρόκειται- αν δεν σας προβληματίζουν -διότι περισσότερο βλάπτετε απ' ό,τι προσπαθείτε να βοηθήσετε τη μεγάλη πλειοψηφία της μαθητικής κοινωνίας- διότι τελικά αυτό θα καταφέρετε -εάν δεν σας πείθουν για αδικαιολόγητη βιασύνη και προχειρότητα διότι αυτό αποδεικνύεται- εάν δεν σας δημιουργούν ενοχές και προβληματισμούς για τις ώρες που χάθηκαν αδίκως και δεν θα αναπληρωθούν -διότι αυτό θα συμβεί- εάν δεν σας απασχολεί ότι ένα μεγάλο ποσοστό μαθητών δεν θα καταφέρουν να τελειώσουν τη Γ' Λυκείου -διότι αυτό θεωρείται βέβαιο, εκτός εάν αυτός ήταν ο 


  

 

  

Σελίδα 929 

πραγματικός σας στόχος- εάν όλα αυτά δεν σας επιβεβαιώνουν ότι όποιος βιάζεται σκοντάφτει -διότι θα σκοντάψετε άσχημα στο τέλος μαζί με όσους τελικά αποφοιτήσουν από το Ενιαίο Λύκειο, αφού από τώρα αρχίσατε να παραπατάτε- τότε η απορύθμιση που φέρατε σήμερα στην παιδεία θα μετονομασθεί και όχι προς τιμήν σας "αρσένειος μεταρρύθμιση". Ευχαριστώ, κύριε Πρόεδρε. 

(Χειροκροτήματα από την πτέρυγα της Νέας Δημοκρατίας) 

ΠΡΟΕΔΡΕΥΩΝ (Λουκάς Αποστολίδης): Κύριοι συνάδελφοι, οι κύριοι Στεφανής Κωνσταντίνος και Παπανικολάου Ελευθέριος ζητούν ολιγοήμερη άδεια απουσίας τους στο εξωτερικό. 

Εγκρίνει η Βουλή; 

ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα. 

ΠΡΟΕΔΡΕΥΩΝ (Λουκάς Αποστολίδης): Η Βουλή ενέκρινε. 

'Εχω την τιμή να ανακοινώσω στο Σώμα ότι από μέρους του ΔΗΚΚΙ ορίζεται Κοινοβουλευτικός Εκπρόσωπος η συνάδελφος κ. Βασιλική Αράπη - Καραγιάννη. 

Ο κ. Αλεξόπουλος έχει το λόγο. 

ΓΕΩΡΓΙΟΣ ΑΛΕΞΟΠΟΥΛΟΣ: Κυρίες και κύριοι συνάδελφοι, η ελληνική κοινωνία βομβαρδίζεται τους τελευταίους μήνες με καταιγισμό μηνυμάτων και πληροφοριών με όλες τις δυνατές μορφές διαφήμισης στο οπλοστάσιο του Υπουργείου Παιδείας με αντικείμενο την περιβόητη πλέον εκπαιδευτική μεταρρύθμιση του κυρίου Υπουργού και των συμβούλων του. 

Μας τονίζουν τα νέα εκπαιδευτικά προγράμματα, τις νέες διαδικασίες μάθησης, τα νέα κτίρια με τα μοντέρνα εποπτικά μέσα. Παράλληλα με υπερήφανο τόνο ο ίδιος ο κύριος Υπουργός μας ανήγγειλε το διορισμό χιλίων πεντακοσίων εκπαιδευτικών καθηγητών, δασκάλων, περισσοτέρων από τα προηγούμενα χρόνια. 

Λόγω του μικρού χρόνου εγώ δεν θα επεκταθώ σε πολλά σημεία, για να αναδείξω την εικόνα διάλυσης των σχολείων. Εξάλλου διεξοδικά το διεξήλθε ο συνάδελφος κ. Χωματάς και αυτό το βεβαιώνουν οι καθημερινές διαμαρτυρίες του λαού και των φορέων, καθώς και τα Μέσα Μαζικής Ενημέρωσης. 

Θα αρκεστώ στο πιο απλό παράδειγμα, στους διορισμούς των νέων εκπαιδευτικών. Σε πολλές περιφέρειες της χώρας το Υπουργείο Εθνικής Παιδείας και Θρησκευμάτων προέβη σε διορισμούς υπεραρίθμου προσωπικού. 

Συνέπεια αυτού είναι οι προϊστάμενοι να μην έχουν θέσεις γι'αυτό το πλεονάζον προσωπικό. 

Από την άλλη πλευρά, υπάρχουν περιφέρειες με εμφανείς ελλείψεις σε προσωπικό. Επομένως, υπάρχουν σχολεία χωρίς δασκάλους και καθηγητές. 

Και όλα αυτά, ενώ βαίνουμε προς το τέλος του τριμήνου. 

Οι μαθητές και οι γονείς τους, αντιδρώντας στις ελλείψεις αυτές, προέβησαν σε καταλήψεις σχολείων και καθημερινά γίνονται διαδηλώσεις και έπεται συνέχεια. 

Εάν αυτή είναι η εικόνα της μεταρρύθμισης, τότε το αύριο της παιδείας φαντάζει μαύρο, μπροστά στο γκρίζο του χθες. 

Κύριε Υπουργέ, σταματήστε επιτέλους να παίζετε με τον πόνο δεκαοχτώ χιλιάδων αναπληρωτών καθηγητών και να τους εμπαίζετε, λέγοντας τους ότι θα προσληφθούν. Χρησιμοποιείτε το φαύλο διαγωνισμό του ΑΣΕΠ και προσπαθείτε να παραπλανήσετε τους δήθεν επιτυχόντες με την πρόσληψη τεσσάρων χιλιάδων πεντακοσίων αναπληρωτών, καθόσον ο διαγωνισμός είναι έωλος, συνεπεία των ενστάσεων που υπεβλήθησαν κατά του κύρους του. 

Με όλα τα παραπάνω, αναδεικνύεται το νέο ΠΑ.ΣΟ.Κ., το κόμμα της ανικανότητας, του ανύπαρκτου σχεδιασμού, της αδιαφορίας, της στυγνής προπαγάνδας, που πάντως την πληρώνει ακριβά ο φορολογούμενος. 

Το παλιό ΠΑ.ΣΟ.Κ., με τα περιφερειακά συμβούλια το ΠΥΣΔΕ και το ΠΥΣΠΕ και τα κεντρικά το ΚΥΣΔΕ και το ΚΥΣΠΕ, προ ημερών τελείωσε τις αποσπάσεις των εκπαιδευτικών. Η διαδικασία, που καθόρισε αυτές τις αποσπάσεις, είναι γνωστή. Το μέσον, το διαβόητο ρουσφέτι, η προσφιλής ιδεολογία της δεκαετίας του 1980 αποτέλεσε στο χώρο της παιδείας τη γέφυρα που ένωσε το παλιό με το νέο ΠΑ.ΣΟ.Κ. 

Το πρόβλημα είναι, πέραν της ηθικής τάξης που διασαλεύτηκε, ότι τα σχολεία μέχρι τώρα υπολειτουργούσαν, με αποτέλεσμα τον πλήρη ευτελισμό των δημοσίων σχολείων, προς δόξαν όσων πιστεύουν ότι η μεταρρύθμιση αποτελεί την καλύτερη διαφήμιση για την ιδιωτική εκπαίδευση. 

Κύριε Υπουργέ, εμείς δεν θα σας ακολουθήσουμε στον ολισθηρό σας δρόμο. 'Αλλωστε, η προχειρότητα, η ανικανότητα και ο κομματισμός δεν χαρακτηρίζουν μόνον το δικό σας Υπουργείο. Αποτελούν ίδιον όλης της Κυβερνήσεώς σας. Σας απευθύνουμε έκκληση, να μην μεταρρυθμίσετε τίποτε άλλο. Ο,τιδήποτε αγγίζετε, το καταστρέφετε! Αφήστε τα όλα ως έχουν, ώστε η Νέα Δημοκρατία, ως αυριανή κυβέρνηση, να είναι σίγουρη ότι θα τα βρει στο ίδιο χάλι και όχι σε χειρότερο. 

Ανάλογα λάθη και κομματικές παρεμβάσεις σημειώνονται και στα θέματα εκπαίδευσης των Ελληνοπαίδων του απόδημου ελληνισμού. Για το κόμμα μας, τη Νέα Δημοκρατία, ο Ελληνισμός έχει μεγάλη εθνική, πολιτική, πολιτιστική και οικονομική σημασία. Το γεγονός αυτό, καθώς και η ηθική υποχρέωση που έχει η πατρίδα μας να ενδιαφέρεται για τα ξενιτεμένα παιδιά της, μας οδηγεί στην εθνική υποχρέωση το ενδιαφέρον και η βοήθειά μας να είναι διαρκής, ώστε τα παιδιά των αποδήμων να διατηρήσουν την εθνική τους ταυτότητα. 

Θα πρέπει, ταυτόχρονα, να παραμείνουν ανοιχτοί και οι δύο δρόμοι σπουδών και επαγγελματικής κατάρτισης των παιδιών μας, στην πατρίδα τους την Ελλάδα, αλλά και στη δεύτερη πατρίδα τους, στη χώρα που τα φιλοξενεί. 

Κυρίες και κύριοι συνάδελφοι, η Νέα Δημοκρατία για το θέμα των Ελληνοπαίδων της αλλοδαπής σε μία πρόσκληση την οποία είχε κάνει, ιδιαίτερα στο Μόναχο ο Πρόξενος, έχει υποβάλει γραπτώς προτάσεις και απόψεις γύρω από το ζητούμενο. Μερικές από τις προτάσεις είναι χαρακτηριστικές. Είχα βρεθεί στο Μόναχο σε μία συνδιάσκεψη παιδείας που έγινε εκεί. Και είδα ότι προσήλθαν εκεί κομματικοί ινστρούχτορες, σχολικοί σύμβουλοι της πρωτοβάθμιας και δευτεροβάθμιας εκπαίδευσης. 

Μερικές από τις προτάσεις είναι: 

Η ύπαρξη νέων διδακτικών βιβλίων, που θα ανταποκρίνονται σε προσαρμοσμένα αναλυτικά προγράμματα για όλες τις τάξεις. 

Η εισαγωγή και η εφαρμογή αυστηρών κριτηρίων επιλογής ελληνικού και γερμανικού διδακτικού προσωπικού. 

Η αναγνώριση των τίτλων σπουδών από τη γερμανική νομοθεσία. 

Η πρωϊνή φοίτηση. 

Η καλλιέργεια της γνώσης της γερμανικής γλώσσας. 

Ο σωστός προγραμματισμός της λειτουργίας των σχολείων, κάτι που έχει απόλυτη σχέση με το κτιριακό θέμα. 

Η δημιουργία αυτόνομων κτιριακών μονάδων, με άρτιες εγκαταστάσεις και εξοπλισμό εποπτικού υλικού, είναι επίσης επιτακτική ανάγκη. 

ΠΡΟΕΔΡΕΥΩΝ (Λουκάς Αποστολίδης): Ολοκληρώστε, κύριε συνάδελφε. 

ΓΕΩΡΓΙΟΣ ΑΛΕΞΟΠΟΥΛΟΣ: Μάλιστα, κύριε Πρόεδρε. 

Πρέπει όλα τα κόμματα να συμφωνήσουν σε μια κοινή πολιτική σε θέματα παιδείας για τα Ελληνόπουλα που ζουν σήμερα σε περισσότερες από σαράντα χώρες σε όλες τις ηπείρους. Παράλληλα, να δώσουμε ελληνική παιδεία στους παλιννοστούντες, στους μετανάστες και σε μειονεκτικές κοινωνικές ομάδες με την έννοια όχι της αλλοίωσης της κοινωνικοπολιτισμικής τους υπόστασης, αλλά της πνευματικής τους ενίσχυσης, με το νόημα μιας πλατιάς πνευματικής και πολιτιστικής παρακαταθήκης, που μας έχει κληροδοτηθεί από το ιστορικό παρελθόν αυτής της χώρας. 

Η ενσωμάτωση στον ελληνικό κορμό οποιασδήποτε κοινωνικής ομάδας, ανέξαρτητα τόπου διαμονής, μπορεί να γίνει αποκλειστικά, αβίαστα και μόνιμα, μέσω της ελληνικής παιδείας. Ο κανόνας έχει την εφαρμογή του από τους κλασικούς χρόνους. 'Ελληνες καλούνται οι της ημετέρας παιδείας μετέχοντες. 

ΠΡΟΕΔΡΕΥΩΝ (Λουκάς Αποστολίδης): Ο κ. Καλός έχει το λόγο. 

ΓΕΩΡΓΙΟΣ ΚΑΛΟΣ: Κύριε Πρόεδρε, χαράσσοντας βραχυπρόθεσμα ή και μεσομακροπρόθεσμα πολλές φορές πολιτική 



 

  

Σελίδα 930 

στον τόσο ευαίσθητο και σημαντικό χώρο της παιδείας, ξεχνούν πολλοί, ότι έχουν να κάνουν με τον πιο ευαίσθητο, τον πιο σημαντικό για το μέλλον της χώρας εθνικό πόρο, έναν έμψυχο και γι'αυτό εύθραυστο, δυναμικό όμως και διαρκώς ανανεούμενο και σημαντικότατο για το μέλλον ολόκληρου του έθνους εθνικό πόρο, τη νεολαία μας. 

Το ξέχασε φαίνεται και η Κυβέρνηση Σημίτη καθώς ήλθε με την πρόσφατη εκπαιδευτική μεταρρύθμιση να παίξει, όπως εμείς υποστηρίζουμε, "εν ου παικτοίς". Γιατί δεν μπορεί παρά ως ένα κακό, κάκιστο παιχνίδι στην πλάτη του συνόλου του ελληνικού λαού να λογιστεί, όχι μόνο η σύλληψη, αλλά και η εφαρμογή στην πράξη αυτής της μεταρρύθμισης, της μεταρρύθμισης Αρσένη. 

Δύο μήνες μόνο, οι πρώτοι του σχολικού έτους και όχι ολόκληροι, άρκεσαν, για να δείξουν σε όλο τους το μεγαλείο την προχειρότητα, την αναποτελεσματικότητα, την αντιφατικότητα, εάν θέλετε και το απίστευτο ηθικό και υλικό κόστος του όλου εγχειρήματος, εις βάρος του συνόλου της εκπαιδευτικής κοινότητας και κυρίως, των παιδιών μας. 

Και ρωτάμε: Είναι δυνατόν ο Πρωθυπουργός αυτής της χώρας και ολόκληρη η Κυβέρνηση να συμμερίζονται την αίσθησή σας, κύριε Υπουργέ της Παιδείας, ότι τα πάντα πηγαίνουν προς το καλύτερο και ότι εν πάση περιπτώσει, η μεταρρύθμιση σε όλα τα σχολεία της χώρας ήδη έχει μπεί στο δρόμο της; Την ώρα που σύσσωμος ο ελληνικός λαός, όπως δείχνουν αδιάψευστα στατιστικά στοιχεία και πρόσφατα γκάλοπ, πέρα για πέρα αμφιβάλλει, πλέον, ότι αυτό το τραγικότατο αλαλούμ που βιώνουν τα παιδιά μας, είναι ποτέ δυνατόν να τα οδηγήσει στο καλύτερο, ερχόμαστε να σας υποβάλουμε σε συντονισμένη παρουσίαση, εμείς ως Αντιπολίτευση, τη δική μας εναλλακτική πρόταση και να ρωτήσουμε, θέτοντάς σας εδώ, μπροστά στον κοινοβουλευτικό αντίλογο, το ίδιο το άγχος του συνόλου της ελληνικής οικογένειας. 

Είναι μέρες προϋπολογισμού αυτές και είναι ταυτόχρονα μέρες ανασχηματισμού της Κυβερνήσεώς σας, η οποία ήρθε στη Βουλή και ζήτησε ψήφο εμπιστοσύνης, και οι συνειρμοί στον απλό πολίτη, κύριε Υπουργέ, έφθασαν να λένε κάπως έτσι τα πράγματα: Είμαστε χώρα φτωχή, με ένα ΑΕΠ πολύ-πολύ χαμηλό, ίσως το χαμηλότερο στην ευρωπαϊκή πραγματικότητα. Και όμως φθάσατε, με τα δεδομένα αυτού του τόσο χαμηλού ΑΕΠ να κάνετε την ελληνική παιδεία να έχει τη χαμηλότερη δαπάνη ως ποσοστό αυτού του εθνικού ΑΕΠ απ' όλες τις ευρωπαϊκές χώρες. 

Φθάσαμε στο 2,9% του ΑΕΠ, όπως σας προείπε πολύ σωστά ο κ. Χωματάς, έναντι του 5,2% του μέσου κοινοτικού από πλευράς δαπανών για την Παιδεία (δεδομένα 1996-97). Δεν είναι ανάγκη να πάμε στις χώρες που είναι ευτυχισμένες να βλέπουν ποσοστά της τάξεως του 8%, του 9% και του 10% στο ΑΕΠ, για να συγκριθούμε. Τα δεδομένα είναι της "EUROSTAT" και δεν μπορείτε εύκολα να τα ωραιοποιήσετε, ούτε να τα μεταλλάξετε κατά την τακτική του προϋπολογισμού. 

ΓΕΡΑΣΙΜΟΣ ΑΡΣΕΝΗΣ (Υπουργός Εθνικής Παιδείας και Θρησκευμάτων): Μου επιτρέπετε μία διακοπή να σας δώσω κάποιο στοιχείο; 

ΓΕΩΡΓΙΟΣ ΚΑΛΟΣ : Δεν σας επιτρέπω. 'Εχω τόσο λίγο χρόνο, κύριε Υπουργέ. Θα απαντήσετε στο τέλος σε όλους μας. 

Εξαιρετικά χαμηλές -και θα σας απαντήσω στο λίγο χρόνο που θα μου δώσει η κοινοβουλευτική πρακτική στον αντίλογο, στη δευτερολογία μου -αποδεικνύονται και η απορροφητικότητα, αλλά και η αποδοτικότητα επί των ημερών σας, στη διαχείριση των κοινοτικών κονδυλίων για το σύνολο και των τριών βαθμίδων εκπαίδευσης χαμηλότατη και απαράδεκτη. 

Εγώ δεν θα αναφερθώ συγκριτικά σε πολλούς αριθμούς, αλλά θα αναφερθώ σε ένα αριθμητικό δεδομένο. Πώς θα μπορούσε να πλησιάσετε σε ευτυχέστερες ημέρες υλοποίησης την εκπαιδευτική σας μεταρρύθμιση - έχω μπροστά μου τα στοιχεία αυτού του προϋπολογισμού που θα καταθέσετε μεθαύριο στη Βουλή- όταν φθάσατε για την παιδεία το 1997 να δώσετε μόλις χίλια εκατόν εξήντα τέσσερα εκατομμύρια (1.164.000.000) δραχμές και το 1998 μόλις χίλια διακόσια σαράντα οκτώ εκατομμύρια (1.248.000.000). Δηλαδή, μεταξύ των δύο ετών, υπήρξε μία αύξηση 7,2%. 

Αυτό το 7,2% σε απόλυτα μεγέθη ήταν ικανό να σας βοηθήσει να υλοποιήσετε σωστά το πείραμά σας; Νομίζω ότι και μόνοι οι αριθμοί λένε την αλήθεια. 

Αντίθετα, η έλλειψη χρημάτων, με την κακή υποδομή, με την κακή εφαρμογή των μεταρρυθμιστικών σχεδίων σας, οδήγησε σε διόγκωση την παραπαιδεία. 'Εχουμε νέα στατιστικά στοιχεία, προχθεσινά, "ζεστά". Αν θέλετε, να σας τα δώσουμε. Τα στοιχεία της Νομαρχίας Αθηνών και της Εθνικής Στατιστικής Υπηρεσίας λένε ότι από το 1993 μέχρι σήμερα υπερδιπλασιάστηκε ο αριθμός των λειτουργούντων στη χώρα φροντιστηρίων. Δεν θέλω να πάω στο Πακέτο Σαντέρ, για το οποίο ευτύχησε ο Πρωθυπουργός εδώ να επαίρεται ότι, τάχα, από αυτό η ελληνική παιδεία και μόνο θα εισπράξει "την μερίδα του λέοντος". 

Νομίζουμε ότι οι υποσχέσεις είναι ψεύτικες, γιατί αν ακολουθήσατε την ίδια τακτική που εφαρμόσατε ως Κυβέρνηση, με το προγενέστερο Πακέτο Ντελόρ, της χαμηλής απορροφητικότητας για την παιδεία, τότε είναι σίγουρο ότι μόνο ψίχουλα θα μπορείτε να εκμεταλλευτείτε από αυτό το τόσο σημαντικό πρόγραμμα για την χώρα. 

Δεν θέλω να πω τίποτα άλλο, παρά να σημειώσω μόνο, ότι δεν γίνεται εκπαιδευτική μεταρρύθμιση, κύριε Υπουργέ, χωρίς βιβλία και το ξέρετε πάρα πολύ καλά. Είμαι εκπαιδευτικός και εκείνο που θα ήθελα να σημειώσω είναι: Αφιερώστε μία ημέρα της δουλειάς σας στο Υπουργείο, για να ελέγξετε τα βιβλία της Α' και Β' λυκείου. Σας λέω υπεύθυνα σ' αυτήν την Αίθουσα -και να το ακούσει ο ελληνικός λαός- ότι το βιβλίο των μαθηματικών της Β' Λυκείου δεν είναι τίποτα άλλο, παρά μία επανεγγραφή, κακή μάλιστα επανεκτύπωση, του βιβλίου των μαθηματικών του 1978, πριν από είκοσι ένα ολόκληρα χρόνια. Τι κάνατε γι' αυτό; 

(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 

Τελειώνω, κύριε Πρόεδρε. 

Μη γελάτε, κύριε Υπουργέ, γιατί το μόνο που αλλάξατε είναι το κεφάλαιο των ακολουθιών και γράψατε "συναρτήσεις" αντί "ακολουθίες". 

ΓΕΡΑΣΙΜΟΣ ΑΡΣΕΝΗΣ (Υπουργός Εθνικής και Παιδείας και Θρησκευμάτων): Τα μαθηματικά παραμένουν τα ίδια, κύριε συνάδελφε. 

ΠΡΟΕΔΡΕΥΩΝ (Λουκάς Αποστολίδης): Κύριε Καλέ, ολοκληρώστε. 

ΓΕΩΡΓΙΟΣ ΚΑΛΟΣ: Αυτά είναι τα χάλια της μεταρρύθμισής σας, κύριε Υπουργέ. 

'Οσον αφορά το βιβλίο της φυσικής της Α' λυκείου, σας λέω υπεύθυνα εδώ, με την ευθύνη του ότι αυτά που λέμε είναι εκείνα που θα έρθουμε να διορθώσουμε εμείς, όταν γίνουμε κυβέρνηση, δεν είναι άλλο παρά ένα βίπερ, για να φέρνει ύπνο, σε ένα ταξίδι στον οποιονδήποτε ανήσυχο ταξιδιώτη, όχι όμως ικανό βοήθημα για μαθητές που προπαρασκευάζονται για τη Β' λυκείου και τις δυσκολότατες εξετάσεις του νέου συστήματος. 

Ευχαριστώ. 

(Χειροκροτήματα από την πτέρυγα της Νέας Δημοκρατίας) 

ΠΡΟΕΔΡΕΥΩΝ (Λουκάς Αποστολίδης): Θα παρακαλέσω και τους υπόλοιπους συναδέλφους να μην παραβιάζουν την ανοχή. 

ΓΕΩΡΓΙΟΣ ΚΑΛΟΣ: Με συγχωρείτε. Είχα όμως και διακοπές ενός λεπτού, κύριε Πρόεδρε. 

ΠΡΟΕΔΡΕΥΩΝ (Λουκάς Αποστολίδης): Κι εγώ ειλικρινά, δεν αισθάνομαι καλά να κτυπάω συνέχεια το κουδούνι, αλλά δεν μπορώ να καλύπτω την πρωτολογία με τη δευτερολογία. 

ΓΕΩΡΓΙΟΣ ΚΑΛΟΣ: Είναι μερικές σκέψεις, που δεν κόβονται, κύριε Πρόεδρε. 

ΠΡΟΕΔΡΕΥΩΝ (Λουκάς Αποστολίδης): Σύμφωνοι, αλλά ο Κανονισμός είναι Κανονισμός. 

Ο κ. Μπρατάκος έχει το λόγο. 

ΑΓΓΕΛΟΣ ΜΠΡΑΤΑΚΟΣ: Κυρίες και κύριοι συνάδελφοι, είναι γνωστό σε όλους ότι η επένδυση στην παιδεία αποτελεί 



 

  

Σελίδα 931 

πραγματικά εθνικό κεφάλαιο και γι' αυτό θα έπρεπε η πολιτεία να δώσει προτεραιότητα, που επειδή οι 'Ελληνες έχουν αποδείξει την ικανότητά τους να αφομοιώνουν την τεχνολογία και να διακρίνονται στις επιστήμες και στα γράμματα, αποτελεί συγκριτικό πλεονέκτημα για τη χώρα μας, σ' αυτόν τον ανηλεή και αδυσώπητο διεθνή διαγωνισμό. 

Η Κυβέρνηση όμως πιστή στην πάγια πολιτική της του "ράβε-ξήλωνε", ξεκίνησε μία σειρά βασικών αλλαγών στην παιδεία βιαστικά, πρόχειρα, χωρίς κατεύθυνση, χωρίς διαμορφωμένη στρατηγική, χωρίς φιλοσοφία, χωρίς στόχους, χωρίς όραμα, αλλά και χωρίς πόρους. Πολύ καλά ο κ. Καλός ανέλυσε την έλλειψη πόρων για τη μεταρρύθμιση και την αντιμετώπιση των προβλημάτων της παιδείας. 

Η σχολική χρονιά άρχισε και κανείς δεν ξέρει τι γίνεται. 'Εγιναν τα περιβόητα σεμινάρια σε μαθητές και καθηγητές, αναλώθηκε σημαντικός παραγωγικός χρόνος ενός μηνός και το αποτέλεσμα ήταν το ίδιο, κανείς να μην ξέρει τι του γίνεται. 

Εκδόσατε, κύριε Υπουργέ, ένα προεδρικό διάταγμα για την αξιολόγηση των μαθητών με εισήγηση του Κέντρου Εκπαιδευτικής 'Ερευνας. Και έρχεται το Παιδαγωγικό Ινστιτούτο, το κατ'εξοχήν αρμόδιο όργανο του Υπουργείου σας για παρόμοιες εισηγήσεις και το κάνει διάτρητο και αποδεικνύει ότι αυτό το προεδρικό διάταγμα που εκδώσατε συμφορά θα φέρει στα σχολεία. 

Ξεκινήσατε τη σχολική χρονιά με τεράστια κενά στο διδακτικό προσωπικό, πρωτοφανείς ελλείψεις στα βιβλία -τα οποία βιβλία, ειρήθω εν παρόδω, ενώ υπήρχαν στο Υπουργείο, η αρμόδια υπηρεσία διακίνησης ήταν ανίκανη να τα μεταφέρει στα σχολεία και κατά συνέπεια είχαμε αυτές τις τεράστιες ελλείψεις- ελλείψεις στην υλικοτεχνική υποδομή, ανεπάρκεια προγραμμάτων, ανεπάρκεια διοικητικών υπηρεσιών υποστήριξης. Τέτοιες είναι οι ελλείψεις. Και ο Νομάρχης Θεσσαλονικής κ. Παπαδόπουλος, ο δικός σας νομάρχης, είπε ότι εάν μέσα σε μία εβδομάδα δεν περιοριστούν τουλάχιστον οι τεράστιες ελλείψεις που υπάρχουν στα σχολεία της Μακεδονίας, θα αναγκαστεί να κλείσει τα σχολεία. Και κάνατε τον περίφημο διάλογο που αρχίσατε να λέτε κατά πόσο ο νομάρχης έχει δικαίωμα ή όχι να κλείσει τα σχολεία. 

Το πρόβλημά σας είναι εάν ο νομάρχης έχει το δικαίωμα να κλείσει ή όχι τα σχολεία; 'Η το πρόβλημα είναι ότι τα σχολεία, τα οποία υπάρχουν όπως υπάρχουν, δεν μπορούν να λειτουργήσουν; 

Βέβαια, με όλα αυτά η παραπαιδεία θεριεύει. Και μιλάτε για δωρεάν παιδεία, κύριε Υπουργέ. Για ποια δωρεάν παιδεία μιλάτε, όταν είναι γνωστό ότι πριν αρχίσουν τα σχολεία οι εγγραφές των μαθητών στα φροντιστήρια είχαν αυξηθεί κατά 15% παραπάνω από την προηγούμενη χρονιά και σε μικρότερες ηλικίες και σήμερα οι εγγραφές των μαθητών είναι της τάξεως του 50% πάνω από τις προηγούμενες χρονιές. 

Κυρίες και κύριοι συνάδελφοι, δυστυχώς η κατάσταση δεν είναι μόνο έτσι στη γενική παιδεία. Δυστυχώς η κατάσταση στην τεχνική παιδεία είναι χειρότερη. Το χάος είναι μεγαλύτερο. Οι πειραματισμοί της Κυβέρνησης έχουν οδηγήσει την επαγγελματική εκπαίδευση και κατάρτιση στην περιθωριοποίηση και στο τέλμα. Καταργήσατε με τον ν. 2527/97 τα Τ.Ε.Λ. και τα Τ.Ε.Σ. σε μία νύχτα, χωρίς να εξηγήσετε σε κανέναν γιατί το κάνατε. Και έρχεστε στη συνέχεια για να καλύψετε τα τεράστια κενά που δημιουργήσατε από την κατάργηση των Τ.Ε.Λ. και των Τ.Ε.Σ. και δημιουργείτε εντελώς πρόχειρα, άρον άρον τα Τεχνικά Επαγγελματικά Εκπαιδευτήρια με σαφώς χαμηλότερο επίπεδο από εκείνο των Τ.Ε.Λ. χωρίς καμιά εμβέλεια και χωρίς καμιά προοπτική. Πέραν του ότι η λειτουργία τους, κύριε Υπουργέ, είναι παράνομη. Η λειτουργία των Τ.Ε.Ε. είναι παράνομη, διότι δεν έχετε εκδώσει τα προεδρικά διατάγματα και τις απαραίτητες υπουργικές αποφάσεις για να λειτουργήσει ο ν. 2527. Βεβαίως, έχω πολλά να πω ακόμη, αλλά θα τα πω στη δευτερολογία μου. 

Εκείνο το οποίο θέλω να πω επίσης είναι, ότι η κινητοποίηση των εκπαιδευτικών, των μαθητών και των γονέων τους άρχισαν και πάλι, κύριε Υπουργέ. Στάσεις εργασίας των εκπαιδευτικών σε όλην την Ελλάδα. Πανεκπαιδευτικό συλλαλητήριο την Τετάρτη. 'Ολες οι ΕΛΜΕ συγκαλούνται για να οργανώσουν τις κινητοποιήσεις τους. Επαναλαμβάνω ότι ο κ. Παπαδόπουλος, ο κύριος Νομάρχης Θεσσαλονίκης, απειλεί ότι θα κλείσει τα σχολεία. Τα πανεπιστήμια καταλαμβάνονται από τους φοιτητές και όλα αυτά αποτελούν μία πρόγευση των όσων δεινών θα υπάρξουν στην παιδεία από τη δική σας πολιτική. 

Σας κρούωμε τον κώδωνα του κινδύνου, οδηγείτε την παιδεία σε πλήρη κατάρρευση. Σπέρνετε ανέμους. Θα θερίσετε θύελλες. Αν ήταν για το δικό σας μαγαζί δεν θα μας ενδιέφερε. Εδώ μιλάμε για την παιδεία, για το μέλλον του τόπου αυτού. 

(Χειροκροτήματα από την πτέρυγα της Νέας Δημοκρατίας) 

ΠΡΟΕΔΡΕΥΩΝ (Λουκάς Αποστολίδης): Ο κ. Τζωάννος έχει το λόγο. 

ΙΩΑΝΝΗΣ ΤΖΩΑΝΝΟΣ: Κύριε Πρόεδρε, άκουσα προηγουμένως τον κύριο Υπουργό να διαμαρτύρεται γι'αυτά που έλεγε ο προλαλήσας συνάδελφος. Γι'αυτό θέλω να αναφέρω το παλιό ρητό "των οικιών υμών εμπιμπραμένων, υμείς άδετε". Πήρε ήδη φωτιά ο χώρος της παιδείας και εσείς συνεχίζετε να λέτε ότι όλα είναι ωραία και καλά και ότι εμείς απλώς δημιουργούμε προβλήματα. 

Ζητήσατε στοιχεία. Θα θυμίσω, κύριε Πρόεδρε, στον κύριο Υπουργό τις δικές του δηλώσεις ανήμερα την 28η Οκτωβρίου όταν μιλούσε στο ΜΕGΑ με κάποιο μαθητή. Ομολόγησε τότε ότι οι μαθητές έχουν άγχος και είπε ότι η εξεταστέα ύλη στα λύκεια θα είναι διαφορετική και λιγότερη από τη διδακτέα. Τότε πού είναι ο προγραμματισμός; Αν υπάρχει προγραμματισμός, τότε πρέπει συμπίπτει η εξεταστέα ύλη με τη διδακτέα. Αν όλα τα προγράμματα είναι καλά οργανωμένα, αυτά συμπίπτουν. Απλώς προ της κατάρρευσης του συστήματος σπεύδετε πρόχειρα σε διορθωτικές κινήσεις. 'Εχουν περάσει δύο μήνες και δεν έχετε δώσει εξηγήσεις στα παιδιά και στους διδάσκοντες για το ποια θα είναι η εξεταστέα ύλη στο λύκειο και πώς θα εξετασθούν. 

ΓΕΡΑΣΙΜΟΣ ΑΡΣΕΝΗΣ (Υπουργός Εθνικής Παιδείας και Θρησκευμάτων): Τι να κάνουμε; 

ΙΩΑΝΝΗΣ ΤΖΩΑΝΝΟΣ: Να περιμένετε. Να είχατε οργανώσει το σύστημα και να μη ρίχνατε πυροτεχνήματα για να δημιουργείτε εντυπώσεις προεκλογικά. Μεταρρύθμιση δεν έχετε κάνει. Απορύθμιση έχετε κάνει. 

Ομιλώ κατ'αυτόν τον τρόπο διότι τυχαίνει να είμαι πατέρας μαθήτριας Β'Λυκείου. Ζω τα προβλήματα κάθε μέρα. Ξέρω ποια είναι τα βιβλία. Ως εκπαιδευτικός θεωρώ ότι αυτά τα βιβλία που γράφτηκαν πρόχειρα σε έξι μήνες με μεγάλες δαπάνες δεν κάνουν για τη Β' Λυκείου. Σε πολλές περιπτώσεις αποτελούν κακέκτυπα πανεπιστημιακών συγγραμμάτων. 

Με το να κάνουμε δύσκολα τα θέματα δεν πετυχαίνουμε εκπαιδευτική μεταρρύθμιση. Απλές έννοιες πρέπει να μάθει ο μαθητής για να ξέρει να αναλύει και να αναπτύσσει την κριτική του σκέψη. Αυτό δεν το κάνετε. Επίσης, δεν έχετε σύστημα και πρότυπα για το πώς θα γίνουν οι ερωτήσεις και πώς θα απαντηθούν. Προηγουμένως ρωτήσατε για παραδείγματα. Πόσα βιβλία έχετε στείλει στα λύκεια για να ξέρουν οι διδάσκοντες πώς θα κάνουν τις εξετάσεις; Μέχρι στιγμής μόνο δεκαεπτά. 

Μιλώντας δε για τη Λέσβο, που είναι η ιδιαίτερή μου πατρίδα -παρ'ότι είμαι Βουλευτής Επικρατείας την επισκέπτομαι τακτικά- θα ήθελα να πω ότι τα λύκεια δεν έχουν φθάσει ακόμη στο σημείο να κάνουν μόνιμο ετήσιο ωρολόγιο πρόγραμμα. Και για τα θεωρητικά μαθήματα, θα μπορούσα να σας μιλήσω για το δίκαιο, για την οικονομία, για τη βιολογία κλπ. απαιτείται παπαγαλία. Δεν έχετε δώσει γι' αυτά με τα επιφανειακά σεμινάρια τον τρόπο με τον οποίο θα γίνει η ανάπτυξη της κριτικής σκέψης. Απλώς, πιέζονται οι μαθητές και έτσι προσφεύγουν στα φροντιστήρια. 

Υπολογίζεται -αναφέρομαι στην "Απογευματινή της Κυριακής"- ότι η επιβάρυνση ανά νοικοκυριό για τα επιπλέον φροντιστήρια είναι εκατό χιλιάδες το μήνα. Αυτό αφορά φτωχές οικογένειες με εισοδήματα διακόσιες και διακόσιες πενήντα χιλιάδες το μήνα. Τώρα με τις νέες ρυθμίσεις έρχεσθε να επιβάλλετε περιορισμούς στην εργασία των νέων συνταξιούχων για να έχουν περισσότερα προβλήματα στην αντιμε-



 

  

Σελίδα 932 

τώπιση της εκπαίδευσης των παιδιών τους. Αυτά δεν είναι λαϊκισμός. Είναι η ουσία. 

Επίσης, έχει τεθεί πολλές φορές το θέμα της απορρόφησης των κονδυλίων του Κοινοτικού Πλαισίου Στήριξης. 'Ακουσα με προσοχή τα όσα είχατε πει κατά τη διάρκεια της συζήτησης για την ψήφο εμπιστοσύνης ή ανοχής. Πέστε το όπως θέλετε. Ο κ. Φλιν στο Ευρωπαϊκό Κοινοβούλιο το Σεπτέμβριο δήλωσε με σαφήνεια σε ερώτηση Ευρωβουλευτών της Νέας Δημοκρατίας, ότι η Επιτροπή κατανοεί τη σπουδαιότητα των μέτρων του Υπουργείου για την αναθεώρηση των προτάσεων που έχετε κάνει. Εν τούτοις, λέει ο κ. Φλιν, δεν είναι πεπεισμένη ότι υπό τις σημερινές συνθήκες το σύνολο των πόρων που είχαν αρχικά διατεθεί στο επιχειρησιακό πρόγραμμα για εκπαίδευση και αρχική επαγγελματική κατάρτιση μπορεί να χρησιμοποιηθεί πλήρως. Επισημαίνει ότι οι συζητήσεις μεταξύ της Επιτροπής και των ελληνικών αρχών συνεχίζονται με σκοπό να βρεθούν τρόποι εξασφάλισης της επαρκούς απορρόφησης των πόρων. Καλό θα είναι να δώσετε στο Κοινοβούλιο εξηγήσεις για το πού βρισκόμαστε. 

Αυτή η δυσπιστία της Κομισιόν αποτελεί έμπρακτη απόδειξη, ότι έχετε αποδιοργανώσει και το σύστημα απορρόφησης. Και τι κάνετε; Προσπαθείτε επειγόντως να ξοδέψετε χρήματα για διαφημίσεις. Αυτά που μοιράζετε και όλες αυτές οι διαφημίσεις για ανύπαρκτο έργο, για την απορύθμιση, είναι ντροπή. Είναι ντροπή να γίνεται διαφήμιση ανύπαρκτου έργου. Καλύτερα να ξοδέψετε τα χρήματα για ουσιαστικές μεταβολές και με προγραμματισμό διάρκειας ετών. Οι εκπαιδευτικές μεταρρυθμίσεις δεν γίνονται στο πόδι. Αυτήν τη στιγμή έχουμε μαθητές Α' και Β' λυκείου που είναι πειραματόζωα, είναι -ας το πούμε έτσι- οι μαθητές της πρώτης γραμμής, που θυσιάζονται από τα ολοκληρωτικά καθεστώτα στις μάχες για να κρατηθεί ο εχθρός. Με τέτοιες νοοτροπίες δεν γίνεται εκπαιδευτική μεταρρύθμιση. 

ΠΡΟΕΔΡΕΥΩΝ (Λουκάς Αποστολίδης): Πάντως και εγώ έχω κόρη στην Γ' Γυμνασίου... 

ΙΩΑΝΝΗΣ ΤΖΩΑΝΝΟΣ: Και είστε ευχαριστημένος; 

ΠΡΟΕΔΡΕΥΩΝ (Λουκάς Αποστολίδης): Ευχαριστημένος όχι, αλλά δεν είναι και τόσο καταστροφικά τα πράγματα! Να τα βλέπουμε με λίγη ελπίδα τα πράγματα! 

Ο κύριος Υπουργός έχει το λόγο. 

ΓΕΡΑΣΙΜΟΣ ΑΡΣΕΝΗΣ (Υπουργός Εθνικής Παιδείας και Θρησκευμάτων): Κυρίες και κύριοι συνάδελφοι, θα απαντήσω σε ορισμένα θέματα της επερώτησης. Αλλά πριν μπω σ'αυτά, το θεωρώ αναγκαίο να αναφερθώ σε ορισμένες βασικές αρχές λειτουργίας του κοινοβουλευτικού ελέγχου. 

Πιστεύω ότι ο ρόλος της Αντιπολίτευσης είναι να ελέγχει το έργο της Κυβέρνησης με βάση πραγματικά γεγονότα και όχι φήμες και να επιχειρηματολογεί πάνω σε υπαρκτά γεγονότα. Θα έλεγα ότι, για να γίνει αυτό, χρειάζεται και μια στοιχειώδης προετοιμασία, να κατέχει η Αντιπολίτευση το αντικείμενο που συζητά. Αυτή είναι μια αρχή η οποία παραβιάστηκε κατά βάναυσο τρόπο σήμερα. Μερικά από τα μαργαριτάρια της απροετοιμασίας: Κανένα συγκεκριμένο στοιχείο, κάποιες εφημερίδες, κάπου, κάτι έγραψαν. Στοιχεία πάνω στα οποία είμαι διατεθειμένος να απαντήσω, δεν υπάρχουν. 

Λέτε ότι δεν υπάρχει βοήθεια στα λύκεια για τους αδύνατους μαθητές. Μα, δεν έχετε ακούσει για το Προγράμμα Ενισχυτικής Διδασκαλίας; Τι ποσοστό καλύπτει: Στο πιλοτικό πρόγραμμα που κάναμε στο προηγούμενο σχολικό έτος, κύριοι συνάδελφοι, από τους εκατόν είκοσι χιλιάδες μαθητές της Α' Τάξης του Λυκείου παρακολούθησαν τα Προγράμματα Ενισχυτικής Διδασκαλίας ογδόντα δύο χιλιάδες μαθητές. Αυτό δεν το ξέρετε; Δεν έπρεπε να το ξέρετε πριν έλθετε εδώ να μας μιλήσετε; 

Δεύτερον, λέει ο κ. Μπρατάκος ότι βγάλαμε ένα προεδρικό διάταγμα παρακάμπτοντας το Παιδαγωγικό Ινστιτούτο. Το προεδρικό διάταγμα το έχω εδώ στα χέρια μου και λέει ότι εκδίδεται μετά την υπ'αριθμόν 660/10.2.1998 γνώμη του Παιδαγωγικού Ινστιτούτου. 

Αυτό δεν έπρεπε να το είχατε διαβάσει πριν; Ούτε τα κείμενα, πάνω στα οποία ασκείτε έλεγχο δεν διαβάσατε; 

ΑΓΓΕΛΟΣ ΜΠΡΑΤΑΚΟΣ: Η γνώμη είναι και σύμφωνη γνώμη; 

ΓΕΡΑΣΙΜΟΣ ΑΡΣΕΝΗΣ (Υπουργός Εθνικής Παιδείας και Θρησκευμάτων: Δεν χρειάζεται σύμφωνη γνώμη. Είναι σύμφωνη γνώμη, συμβαίνει να είναι σύμφωνη γνώμη, αλλά ο νόμος λέει, σύμφωνα με τη γνώμη. 

Λέει μετά, εδώ που φθάσατε το επίπεδο δαπανών παιδείας στο ΑΕΠ, στο 2,9% κ.λπ. 

Μα, δεν διαβάσατε ότι αυτό το 2,9% αναφέρεται στο 1995, από ένα χαμηλότερο ποσοστό που το αφήσατε εσείς το 1993, και το 1998 είναι 3,7% και ότι γίνεται μία σημαντική αύξηση των δαπανών για την Παιδεία; Ούτε αυτό δεν πρέπει να διαβάσετε; 

Mετά, μιλάτε για την απορρόφηση των κοινοτικών πόρων και αναφέρεσθε σε μία επιστολή του Φλιν, με βάση στοιχεία του καλοκαιριού -το έχω πει κατ' επανάληψη αυτό- και, έκτοτε, έχουν γίνει σημαντικές αλλαγές και στην ποιοτική ανασύνθεση του ΕΠΕΑΕΚ, που η απορρόφηση του σήμερα είναι 41%. Είναι από τις μεγαλύτερες επιδόσεις που έχουμε μέχρι στιγμής. 

'Εχω πει ότι, στο τέλος του έτους, η απορρόφηση θα είναι 50% και το πρόβλημα που θα αντιμετωπίσουμε το επόμενο έτος είναι η υπεραπορρόφηση των κονδυλίων και όχι η υποαπορρόφηση. Αυτό δεν έπρεπε να το είχατε μελετήσει πριν κατακεραυνώσετε την Κυβέρνηση για τη χαμηλή απορροφητικότητα; 

Θα μπορούσα να προχωρήσω και σε άλλα παραδείγματα. Επι παραδείγματι, ο κ.Τζωάννος μου λέει "μα, με τη διδακτέα ύλη η οποία είναι τόσο πολύ, έχουν γεμίσει τα φροντιστήρια και έχετε πει..". Τι έχω πει; 'Εχω πει ότι θα εκδώσουμε υπουργική απόφαση. 

ΙΩΑΝΝΗΣ ΤΖΩΑΝΝΟΣ: Πότε; Που είναι η υπουργική απόφαση; Θα την εκδώσετε στα μέσα της χρονιάς; 

ΓΕΡΑΣΙΜΟΣ ΑΡΣΕΝΗΣ (Υπουργός Εθνικής Παιδείας και Θρησκευμάτων): Περιμένετε, κύριε συνάδελφε, να ακούσετε. 

ΠΡΟΕΔΡΕΥΩΝ (Λουκάς Αποστολίδης): Θα παρακαλέσω να μη διακόπτεται ο κύριος Υπουργός. 

ΓΕΡΑΣΙΜΟΣ ΑΡΣΕΝΗΣ (Υπουργός Εθνικής Παιδείας και Θρησκευμάτων): Και είχα πει ότι άλλο η διδακτέα ύλη και άλλο η εξεταστέα ύλη. Και είχα πει ότι μέχρι τα μέσα Νοεμβρίου -το είχα πει το Σεπτέμβριο αυτό, κύριε συνάδελφε- θα εκδοθεί υπουργική απόφαση για την εξεταστέα ύλη. 

ΙΩΑΝΝΗΣ ΤΖΩΑΝΝΟΣ: Ομολογείτε ότι είστε απροετοίμαστοι. 

ΓΕΡΑΣΙΜΟΣ ΑΡΣΕΝΗΣ (Υπουργός Εθνικής Παιδείας και Θρησκευμάτων): Η εξεταστέα ύλη εκδόθηκε με ημερομηνία 29 Οκτωβρίου. Δεν το έχετε πάρει χαμπάρι ακόμα. Και δεν το έχετε πάρει χαμπάρι ακόμα, γιατί δεν ακούτε τα ραδιόφωνα και τις τηλεοράσεις σήμερα που ασχολούνται ακριβώς με αυτό το θέμα, ότι η εξεταστέα ύλη είναι διαμορφωμένη έτσι που να μη δημιουργεί άγχος στο παιδί και να μπορεί να καλυφθεί το γνωστικό αντικείμενο με άνεση στην τάξη. 

Αυτά είναι συγκεκριμένα παραδείγματα της δικής σας απαράδεκτης προχειρότητας και απροετοιμασίας να έρθετε εδώ να ασκήσετε κοινοβουλευτικό έλεγχο. Και, πραγματικά, έχω μία δυσκολία, σε τι να απαντήσω, πάνω σε ποια συγκεκριμένα στοιχεία ελέγχετε την Κυβέρνηση. 

Κύριοι συνάδελφοι, υπάρχει διαφορά μεταξύ της πολιτικής της Κυβέρνησης και της δικής σας άποψης για την παιδεία, την οποία δεν την λέτε ανοιχτά, γιατί εκεί βγαίνει ένα σκληρό ταξικό στοιχείο της δικής σας άποψης. Εσείς τι λέτε; Λέτε "όχι κατάργηση των γενικών εξετάσεων, όχι ανοιχτός αριθμός στην τριτοβάθμια εκπαίδευση, κλειστός αριθμός στην τριτοβάθμια εκπαίδευση, έλεγχος προς τα πάνω". Λέτε όμως και κάτι άλλο. "Ιδιωτικά πανεπιστήμια". Τα ιδιωτικά πανεπιστήμια και η συρρίκνωση του φοιτητικού πληθυσμού δημιουργούν προϋποθέσεις ενός σκληρού ταξικού εκπαιδευτικού συστήματος. Εμείς τι λέμε; Λέμε "ανοιχτή η τριτοβάθμια εκπαίδευση στα παιδιά που έχουν τα προσόντα από το λύκειο να προχωρήσουν σε αυτές τις σπουδές αν θέλουν και δημόσιος ο χαρακτήρας της ανώτατης εκπαίδευσης". Και γι' αυτό το λόγο εσείς και οι εφημερίδες που σας στηρίζουν χτυπάτε λυσσαλέα τις μεταρρυθμίσεις στην παιδεία, στο λύκειο και στα 




 

  

Σελίδα 933 

πανεπιστήμια και στα προγράμματα σπουδών επιλογής, γιατί κόβουν το δρόμο σε συγκεκριμένα οικονομικά συμφέροντα που ήλπιζαν ότι με τα ιδιωτικά πανεπιστήμια, την παραπαιδεία, θα δημιουργήσουν ένα χώρο κέρδους και όχι μία παιδεία για τον ελληνικό λαό. Αυτή είναι η βασική διαφορά. 

ΑΓΓΕΛΟΣ ΜΠΡΑΤΑΚΟΣ: Εσείς μιλάτε για κρατική παιδεία με 50% πάνω τα φροντιστήρια; 

ΠΡΟΕΔΡΕΥΩΝ (Λουκάς Αποστολίδης): Παρακαλώ, κύριε συνάδελφε, μη διακόπτετε. 

ΓΕΡΑΣΙΜΟΣ ΑΡΣΕΝΗΣ (Υπουργός Εθνικής Παιδείας και Θρησκευμάτων): Θα προσπαθήσω να μπω σε ορισμένα συγκεκριμένα θέματα που τέθηκαν, χωρίς όμως στοιχεία. 

Βεβαίως, έγινε μία κοσμογονική αλλαγή στο σύστημα της παιδείας μέσα σε ένα χρόνο. Και έχω πει από αυτό το Βήμα ότι αρχίζουμε με μία αδύνατη υποδομή, που διορθώνεται με την πορεία του χρόνου. 'Ομως, δεν μπορούμε να περιμένουμε επ' άπειρον, πρώτα να χτιστούν τα σχολεία, πρώτα να έρθουν οι εξοπλισμοί, πρώτα να έχουμε τους ιδανικούς καθηγητές και μετά να ξεκινήσουμε. Αυτά γίνονται βαθμιαία και ταυτόχρονα. Γι' αυτό, επανειλημμένα, έχω πει ότι η εκπαιδευτική μεταρρύθμιση έχει βάθος χρόνου. Κάνουμε ένα άλλο βήμα φέτος. Κομβικό σημείο για την πρόοδο στο χώρο της παιδείας είναι ο χρόνος 2000. Αν, λοιπόν, παρουσιάζονται κάπου κάποιες ατέλειες από αυτές τις μεγάλες αλλαγές τις οποίες κάνουμε, εμείς είμαστε ανοιχτοί να τις δούμε, να τις συζητήσουμε και να τις διορθώσουμε. Αλλά, τέτοιου είδους κριτική δεν έγινε. 'Εγινε μία ισοπεδωτική κριτική, χωρίς αναφορά σε πραγματικά γεγονότα και σε στοιχεία. 

Θα μπω τώρα στο θέμα των βιβλίων, για το οποίο γίνεται πολύς λόγος. 

Κυρίες και κύριοι συνάδελφοι, φέτος, αυτή τη σχολική χρονιά, στις 14 Σεπτεμβρίου, όλα τα βιβλία που αφορούσαν την πρωτοβάθμια, δευτεροβάθμια εκπαίδευση, γυμνάσιο και λύκειο, ήταν έτοιμα και ήταν στη διάθεση των σχολείων. 

Θα κάνω μερικά σχόλια γι'αυτό: Τυπώθηκαν σαράντα εκατομμύρια βιβλία, σύνολο βιβλίων, νέων βιβλίων ογδόντα δύο. Θυμάμαι ότι εδώ μου είχε ασκηθεί κριτική ότι η δέσμευση που δώσαμε, ότι θα υπάρχουν τα νέα βιβλία για την Α' και τη Β' λυκείου το Σεπτέμβρη, δεν θα υλοποιηθεί.'Ομως υλοποιήθηκε. Τα βιβλία ήταν έτοιμα και διενεμήθησαν. 

Για το πού υπάρχει κάποια καθυστέρηση ή πρόβλημα, πρέπει να δώσουμε κάποια εξήγηση. Στα προγράμματα κατευθύνσεων υπάρχουν συγκεκριμένα βιβλία. Τα βιβλία αυτά ήταν έτοιμα εγκαίρως όμως, ακριβώς επειδή θέλαμε να δώσουμε χρόνο στους μαθητές να κατατοπιστούν για τη λειτουργία του λυκείου και για τη σημασία της επιλογής των κατευθύνσεων, είχαμε δώσει στους μαθητές τη δυνατότητα να αλλάξουν, αν θέλουν, κατεύθυνση μέχρι 23 Οκτωβρίου. Και έγιναν, πράγματι, σημαντικές αλλαγές, ευτυχώς, από τα παιδιά, τα οποία, με πιο ώριμη σκέψη και πληροφόρηση, άλλαξαν από μία κατεύθυνση σε άλλη. 

'Ετσι, δημιουργήθηκαν σε ορισμένα σχολεία κάποια κενά στα βιβλία, γιατί γράφτηκαν σε ορισμένες κατευθύνσεις περισσότερα παιδιά. Αυτά καλύφθηκαν μέσα σε δέκα μέρες. Δεν υπάρχει καθυστέρηση στη διάθεση των βιβλίων. Αν υπάρχει τέτοια περίπτωση σε κάποιο απομονωμένο λύκειο, από τις χιλιάδες που έχουμε σε όλην την Ελλάδα, θα οφείλεται σε κάποια δυσλειτουργία τοπική, που, ευχαρίστως, να τη μάθουμε για να τη διορθώσουμε αμέσως. 

Πηγαίνω τώρα στο θέμα Τ.Ε.Ε., γιατί έχει γίνει πολλή συζήτηση. Στα Τεχνικά Επαγγελματικά Εκπαιδευτήρια τα τεχνικά βιβλία για την Α' τάξη ήταν έτοιμα και διενεμήθησαν. Εκεί τι έγινε; 'Εγινε κάτι άλλο. Τον Απρίλιο, όταν είχαμε ερωτήσει -χωρίς δέσμευσή τους- τους μαθητές πόσοι θα πάνε στην πρώτη Τ.Ε.Ε., μας δήλωσαν περίπου δέκα χιλιάδες. Και είχαμε κάνει έναν προγραμματισμό με αυτήν τη βάση. Το Σεπτέμβριο γράφτηκαν στην πρώτη Τ.Ε.Ε. τριάντα δύο χιλιάδες. Μετά από την ενημέρωση που έγινε, έχουμε τώρα σαράντα έξι χιλιάδες στην πρώτη Τ.Ε.Ε. 

Φυσικά, η αύξηση της ζήτησης αυτών των βιβλίων, δημιούργησε καθυστέρηση δύο εβδομάδων, λόγω της επανεκτύπωσης βιβλίων και της διάθεσης των βιβλίων αυτών στις νέες τάξεις Τ.Ε.Ε. που δημιουργήθηκαν. Αυτό είναι όλο. Το θέμα έχει λήξει και νομίζω ότι οι οργανισμοί που ασχολήθηκαν με αυτό το θέμα, είναι άξιοι συγχαρητηρίων, για το ότι έλυσαν αυτό το ζήτημα ταχύτατα. 

Για τη δεύτερη Τ.Ε.Ε., ενθυμείσθε κύριοι συνάδελφοι, ότι ο νόμος δεν προέβλεπε λειτουργία δεύτερης τάξης Τ.Ε.Ε. αυτό το σχολικό έτος. Και ήταν δική σας πίεση, από όλες τις πλευρές, για να μην αδικηθούν τα παιδιά, να υπάρξει και δεύτερη τάξη Τ.Ε.Ε. από φέτος. 'Οταν σας είπαμε ότι εμείς μπορούμε να το κάνουμε, αλλά θα υπάρξει πρόβλημα στελέχωσης και βιβλίων, είπατε, από όλες τις πλευρές, ότι "συμφωνούμε να υπάρξει αυτή η τάξη, έστω και αν υπάρχουν προβλήματα". Και έρχεστε τώρα, μετά την πίεση που ασκήσατε επάνω μας για να λειτουργήσει η δεύτερη Τ.Ε.Ε., και λέτε ότι υπάρχουν προβλήματα. Και εκεί, όμως, δεν υπάρχουν προβλήματα. 

Ενώ είχαμε κάνει μηδενικό προγραμματισμό, έχουμε είκοσι τέσσερις χιλιάδες μαθητές στη δεύτερη τάξη Τ.Ε.Ε. Τα βιβλία πηγαίνουν σε αυτές τις τάξεις ακόμα και για ειδικότητες, οι οποίες δεν είχαν σε επίπεδο Τ.Ε.Λ. βιβλία. 

Τα βιβλία αυτά ετοιμάζονται με ειδικές παραγγελίες από το Ευγενίδειο 'Ιδρυμα και μέχρι τις 20 Νοεμβρίου, ακόμα και η μη προγραμματισμένη δεύτερη τάξη ΤΕΕ, θα έχει βιβλία σε ειδικότητες που δεν είχε ποτέ η δεύτερη και η τρίτη τάξη ΤΕΛ. Αυτά για τα βιβλία. 

Προχωρούμε τώρα στο περίφημο θέμα των κενών και των κινητοποιήσεων. 

Κυρίες και κύριοι συνάδελφοι, εμείς κάναμε διορισμούς ρεκόρ. Φέτος -όπως είχε δεσμευθεί η Κυβέρνηση- εμείς δείξαμε την αξιοπιστία μας. Δεν χρειαζόταν να πάρουμε όλους αυτούς τους εκπαιδευτικούς. Αν θέλαμε να καλύψουμε μόνο τα κενά που υπήρχαν, θα έπρεπε να είχαμε προσλάβει μόνο χίλιους εκατό δασκάλους για την πρωτοβάθμια και δύο χιλιάδες τετρακόσιους εκπαιδευτικούς για τη δευτεροβάθμια εκπαίδευση. 

Εμείς, όμως, προσλάβαμε περισσότερους από όσους χρειάζονταν για να καλύψουμε τα οργανικα κενά και συγκεκριμένα, αντί χίλιους εκατό, προσλάβαμε τρεις χιλιάδες οκτακόσιους ογδόντα πέντε στην πρωτοβάθμια εκπαίδευση από επετηρίδα την ΑΣΕΠ και τέσσερις χιλιάδες πεντακόσιους σαράντα οκτώ πάλι απο την επετηρίδα και από το διαγωνισμό, στη δευτεροβάθμια. 

Γιατί το κάναμε αυτό; Το κάναμε αυτό για να έχει περιθώρια το εκπαιδευτικό σύστημα να αντιμετωπίσει απρόβλεπτα κενά και να μην τρέχουμε την τελευταία στιγμή να βρούμε αναπληρωτές, αλλά να έχουμε και στη διάθεσή μας εκπαιδευτικό προσωπικό που θα μπορεί να προχωρήσει και στις καινοτομίες της εκπαιδευτικής μεταρρύθμισης, στο ολοήμερο νηπιαγωγείο, στο ολοήμερο δημοτικό σχολείο και στο πρόγραμμα της ενισχυτικής διδασκαλίας στο λύκειο. Γι' αυτό το λόγο, δεν υπήρχε θέμα εξοικονόμησης καθηγητών. 

Αυτό το θεμα που βγήκε προεκλογικά, κύριοι συναδελφοι, σε ορισμένες τοπικές κοινωνίες για κενά και συντμήσεις τμημάτων, δεν έχει καμία βάση. Γι' αυτό αναφέρθηκα συγκεκριμένα, και με συγχωρείτε, κύριοι συνάδελφοι, αν σας διέκοψα, αλλά αγανακτώ, όταν αναφέρονται εσκεμμένα απο ορισμένες εφημερίδες στην ύπαρξη κενών και κινητοποιήσεων, όταν δεν υπάρχουν. 

Εγώ θα σας δώσω τρία παραδείγματα, για να δείτε ότι τέτοιο θέμα δεν υφίσταται. 

ΓΕΩΡΓΙΟΣ ΑΛΕΞΟΠΟΥΛΟΣ: Γιατί τότε γίνονται καταλήψεις, κύριε Υπουργέ; 

ΓΕΡΑΣΙΜΟΣ ΑΡΣΕΝΗΣ (Υπουργός Εθνικής Παιδείας και Θρησκευμάτων): Θα σας πω γιατί γίνονται και ποιοι τις υποκινούν. 

Κύριε συνάδελφε, εσείς ξέρετε περισσότερα και καλύτερα από μένα. Είσθε σε συχνότερη επαφή με αυτούς. 

ΑΓΓΕΛΟΣ ΜΠΡΑΤΑΚΟΣ: Εμείς έχουμε ξεκαθαρίσει τη θέση μας. Η πολιτική σας δημιουργεί τις κινητοποιήσεις. Είναι γνωστά αυτά. 



 

  

Σελίδα 934 

ΓΕΡΑΣΙΜΟΣ ΑΡΣΕΝΗΣ (Υπουργός Εθνικής Παιδείας και Θρησκευμάτων): Για την Ανατολική Αττική, κύριε συνάδελφε, για την οποία είπατε ότι υπάρχει τάξη ενενήντα πέντε μαθητών, ήθελα να πω ότι δεν υπάρχει τέτοιο πράγμα. Υπάρχει στη νοσηρή φαντασία κάποιων που προσπαθούν να δημιουργήσουν προβλήματα στις τοπικές κοινωνίες. 

ΙΩΑΝΝΗΣ ΧΩΜΑΤΑΣ (Δεικνύοντας απόκομμα εφημερίδας): Κοιτάξτε την εφημερίδα, κύριε Υπουργέ. Διαβάζετε από μακριά; 

ΓΕΡΑΣΙΜΟΣ ΑΡΣΕΝΗΣ (Υπουργός Εθνικής Παιδείας και Θρησκευμάτων): Η εφημερίδα αυτή είναι αναξιόπιστη και την έχουμε διαψεύσει. Αν θέλετε πληροφορίες, να πάρετε υπεύθυνες πληροφορίες από το Υπουργείο Παιδείας. Θα τα καταθέσω αυτά στη Βουλή. 

ΙΩΑΝΝΗΣ ΧΩΜΑΤΑΣ: Αν μου επιτρέπετε, κύριε Υπουργέ, λέει "'Ενας δάσκαλος για ενενήντα πέντε μαθητές". Σας το δείχνω, επειδή μου ζητήσατε αποδεικτικά στοιχεία. Ορίστε. 

ΓΕΡΑΣΙΜΟΣ ΑΡΣΕΝΗΣ (Υπουργός Εθνικής Παιδείας και Θρησκευμάτων): Το αποδεικτικό στοιχείο το έχω εγώ, κύριε συνάδελφε. Εδώ είναι το Υπουργείο Παιδείας και εμείς έχουμε τα στοιχεία. 

ΙΩΑΝΝΗΣ ΧΩΜΑΤΑΣ: Γι' αυτό σας εγκαλούμε και γι' αυτό σας ρωτάμε για να ενημερωθεί ο ελληνικός λαός. Αν είναι ψέμα, τότε γιατί ... 

ΓΕΡΑΣΙΜΟΣ ΑΡΣΕΝΗΣ (Υπουργός Εθνικής Παιδείας και Θρησκευμάτων): Παρακαλώ, κύριε Πρόεδρε, να μου κρατήσετε το χρόνο. 

ΠΡΟΕΔΡΕΥΩΝ (Λουκάς Αποστολίδης): Κύριε Υπουργέ, με συγχωρείτε. 

Σας παρακαλώ, κύριοι συνάδελφοι. Προηγούμενα, όταν ο κύριος Υπουργός ήθελε να απαντήσει -προσέξτε το αυτό-ξεσηκώθηκε όλη η πτέρυγα. Τώρα, σηκώνεσθε από μόνοι σας, ο κ. Μπρατάκος δεν σταματάει, κάνει δέκα φορές παρατηρήσεις. Θα σας παρακαλέσω να μη συνεχισθεί αυτή η κατάσταση. 

Ορίστε, κύριε Υπουργέ, έχετε το λόγο και με συγχωρείτε. 

ΓΕΡΑΣΙΜΟΣ ΑΡΣΕΝΗΣ (Υπουργός Εθνικής Παιδείας και Θρησκευμάτων): Κύριοι συνάδελφοι, γενικώς και πανελλαδικώς σας διαβεβαιώνω ότι δεν υπάρχει καμία μα καμία τάξη σε επίπεδο δημοτικού που ξεπερνά τους τριάντα μαθητές. Καμία τάξη. 

Ξέρετε πόσες τάξεις έχουμε πανελλαδικά που έχουν τριάντα μαθητές; 0,65%. 

Ξέρετε ποιος είναι ο μέσος όρος μαθητών σε τάξη του δημοτικού; Δεκαεννέα. Εδώ είμαστε πρωτοπορεία στην Ευρώπη. 'Εχουμε μικρές τάξεις. Το πρόβλημα δεν είναι ότι έχουμε μεγάλες τάξεις. Το πρόβλημα είναι ότι έχουμε πολλούς εκπαιδευτικούς και λίγους μαθητές. 

Στη δευτεροβάθμια εκπαίδευση, δεν υπάρχει καμία τάξη που ξεπερνά το ανώτατο όριο των τριάντ? πέντε μαθητών. Ξέρετε πόσες τάξεις σε όλην την Ελλάδα έχουμε, οι οποίες έχουν τριάντα πέντε μαθητές, για τους οποίους γίνεται θόρυβος; 'Εχουμε μόνο εβδομήντα τρεις τάξεις, από τις είκοσι τρεις χιλιάδες ενενήντα τρείς σε όλην την Ελλάδα. Ποιος είναι ο μέσος όρος μαθητών στις τάξεις του γυμνασίου και του λυκείου; Είκοσι ένας μαθητές. Η τυπική τάξη κύριοι συνάδελφοι, είναι τόσο μικρή που αρχίζει να δημιουργεί προβλήματα παιδαγωγικής. Το πρόβλημα είναι αντίστροφο. 

Μα θα μου πείτε, γιατί δημιουργείται αυτό το θέμα; Δημιουργείται αυτό το θέμα από πολιτικές σκοπιμότητες και από πίεση συγκεκριμένων να δημιουργήσουν καταστάσεις για περαιτέρω διορισμούς καθηγητών στη γειτονιά τους. 

Εγώ θα σας πω ορισμένα παραδείγματα μόνο, επειδή αναφερθήκατε σ' αυτό. Πρώτα απ' όλα, όσον αφορά στην ανατολική Αττική, για την οποία έγινε φασαρία στη Λούτσα κλπ., ακούστε τι γίνεται: Το 50% των τάξεων έχει μαθητές μεταξύ δεκαπέντε και δεκαεννέα. Γι' αυτό κάνατε φασαρία κύριοι συνάδελφοι. 

ΒΑΣΙΛΙΚΗ ΑΡΑΠΗ ΚΑΡΑΓΙΑΝΝΗ: Αυτά άλλαξαν, κύριε Υπουργέ. 'Ηταν προεκλογικά. 

ΓΕΡΑΣΙΜΟΣ ΑΡΣΕΝΗΣ (Υπουργός Εθνικής Παιδείας και Θρησκευμάτων): Σας παρακαλώ, μη διακόπτετε. 

'Εχει τριάντα μαθητές μόνο σε δώδεκα τμήματα και ξέρετε ότι έχει πολλές τάξεις κάτω από δεκαπέντε μαθητές. 

Θα αναφερθώ τώρα στη Θεσσαλονίκη. Εκεί υπήρχαν πράγματι κινητοποιήσεις από δημάρχους συγκεκριμένων πολιτικών απόψεων και κατευθύνσεων, οι οποίοι ξεκίνησαν και έκαναν κάποιες κινητοποιήσεις. 

ΑΓΓΕΛΟΣ ΜΠΡΑΤΑΚΟΣ: Δεν ανέλαβαν οι καινούριοι, κύριε Υπουργέ. Είναι οι παλιοί ακόμη. 

ΓΕΡΑΣΙΜΟΣ ΑΡΣΕΝΗΣ (Υπουργός Εθνικής Παιδείας και Θρησκευμάτων): Με βάση τις πιέσεις των δημάρχων του Νομού Θεσσαλονίκης, πράγματι, ο κύριος νομάρχης μας είχε ζητήσει τριακόσιες εξήντα θέσεις, για τριακόσια εξήντα κενά. 'Εγινε έρευνα από εμάς, μαζί με τη βοήθεια των νομαρχιακών αρχών. Ξέρετε πόσο ήταν αυτά τα κενά; 'Ηταν εκατόν δεκατέσσερα για την πρωτοβάθμια, έναντι διακοσίων που ζητούσαν, και είκοσι για τη δευτεροβάθμια έναντι εκατόν εξήντα που ζητούσαν. 

'Εγινε λοιπόν σε όλο το νομό, μια μεγάλη φασαρία για τριακόσιες εξήντα θέσεις, ενώ οι ανάγκες ήταν περίπου εκατό. Πήγαν, αμέσως, οι αναπληρωτές και το θέμα λύθηκε. Αυτό είναι το πολιτικό φαινόμενο γύρω από αβάσιμα γεγονότα. 

Θέλετε να σας πω και κάτι άλλο; Εχω πάρει μια επιστολή από το Νομό 'Αρτας, από ένα συμπαθητικό κατά τα άλλα τέως νομάρχη και νυν δήμαρχο στο Δήμο Φιλοθέης, ο οποίος μου γράφει: "Να μην πατήσει κανείς στην 'Αρτα, διότι έχουμε προβλήματα, κινητοποιήσεις". Ξέρετε τι γίνεται στο δήμο του; Να σας πω. 'Εχει δύο σχολεία όπου υπάρχουν κινητοποιήσεις. Στο ένα σχολείο φοιτούν εξήντα τέσσερις μαθητές και υπηρετούν έξι δάσκαλοι. Και στο άλλο φοιτούν πενήντα έξι μαθητές και υπηρετούν πέντε δάσκαλοι. Συμπληρώνω ότι και στα δύο σχολεία διδάσκεται η αγγλική γλώσσα και το μάθημα της φυσικής αγωγής από εκπαιδευτικούς ειδικοτήτων. 

Δηλαδή, συνθήκες λειτουργίας που δεν μπορούμε εύκολα να συναντήσουμε σε υψηλής ποιότητας σχολεία σε άλλες ευρωπαικές χώρες. 

Βλέπετε, λοιπόν, ότι όλο αυτό το θέμα των κενών είναι ένα θέμα, το οποίο δημιουργήθηκε για να γίνει εκμετάλλευση θεμάτων που δεν έχουν σχέση με το εκπαιδευτικό σύστημα. Και δεν είναι τυχαίο ότι αυτό το ζήτημα φούντωσε την εποχή που είχαμε τοπικές και νομαρχιακές εκλογές. Αυτό για τα κενά και θα σας καταθέσω τα στοιχεία. 

(Στο σημείο αυτό ο Υπουργός Εθνικής Παιδείας και Θρησκευμάτων κ. Γ. Αρσένης καταθέτει για τα Πρακτικά, τα προαναφερθέντα στοιχεία, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής) 

Θα ήθελα τώρα να αναφερθώ στο θέμα των φροντιστηρίων. Το γεγονός ότι η εξεταστέα ύλη δεν είναι ίδια με τη διδακτέα, απλά είναι αντιπροσωπευτική του θέματος που διδάσκεται στο σχολείο, δημιουργεί συνθήκες ήπιου διαγωνισμού για τα παιδιά. Φυσικά θα κριθούν για το πόσο έχουν αφομοιώσει το μάθημα, θα κριθούν για το κατά πόσο μπορούν, με κριτική σκέψη, να δώσουν απαντήσεις στην πληροφόρηση που έχουν πάρει στο σχολείο τους. Δεν χρειάζεται να πάνε σε φροντιστήρια. 

Οι εξετάσεις -το επαναλαμβάνω, κύριε Τζωάννο, και να το πείτε στο παιδί σας αυτό... 

ΙΩΑΝΝΗΣ ΤΖΩΑΝΝΟΣ: Γιατί δεν το κάνατε το Σεπτέμβριο, όταν ξεκινήσατε; 

ΓΕΡΑΣΙΜΟΣ ΑΡΣΕΝΗΣ (Υπουργός Εθνικής Παιδείας και Θρησκευμάτων): Το Σεπτέμβριο άρχισε αυτό. 'Εχετε μία καθυστέρηση στην πληροφόρηση, μου φαίνεται. 'Ισως να διαβάζετε διαφορετικό Τύπο, κύριε συνάδελφε. 

ΠΡΟΕΔΡΕΥΩΝ (Λουκάς Αποστολίδης): Να μη διακόπτετε, κύριε Τζωάννο. 

ΙΩΑΝΝΗΣ ΤΖΩΑΝΝΟΣ: Απευθύνθηκε σε μένα ο κύριος Υπουργός και του απαντάω. 

ΓΕΡΑΣΙΜΟΣ ΑΡΣΕΝΗΣ (Υπουργός Εθνικής Παιδείας και Θρησκευμάτων): Οι εξετάσεις είναι αυτές που γίνονταν πάντα στο λύκειο και μάλιστα λιγότερες σε αριθμό φέτος. Απλούστατα, αυτές οι εξετάσεις γίνονται με τρόπο αδιάβλητο και πανελλαδικό. 

Εάν το παιδί αισθανθεί ότι έχει κενά στη μάθησή του, 



 

  

Σελίδα 935 

υπάρχει ενισχυτική διδασκαλία το απόγευμα, που γίνεται μέσα στο σχολείο, με φροντίδα του συλλόγου των διδασκόντων και πληρώνονται γι' αυτά τα περαιτέρω μαθήματα ή φροντιστήρια που γίνονται μέσα στο σχολείο από το ίδιο το κράτος. 

Τι έχει γίνει τώρα με τα φροντιστήρια. Υπήρξε μία παραπληροφόρηση. Δεν μπορώ να ελέγξω τα Μέσα Μαζικής Ενημέρωσης και μια μεγάλη μερίδα του Τύπου για το τι λένε για τα φροντιστήρια, αλλά έχουν πολύ μεγάλη ευθύνη. 'Οπως και σεις, κύριοι συνάδελφοι της Νέας Δημοκρατίας, έχετε μεγάλη ευθύνη, όταν λέτε ότι το σύστημα αυτό οδηγεί τα παιδιά σε φροντιστήρια. 'Οταν γίνουν οι εξετάσεις το Μάιο και γίνει αντιληπτό ότι θα επιβραβευθούν τα παιδιά εκείνα τα οποία πρόσεξαν το μάθημα στην τάξη και δεν πήγαν στο φροντιστήριο, τότε στους γονείς που πλήρωσαν λεφτά για φροντιστήριο χωρίς λόγο, στα παιδιά που ταλαιπωρήθηκαν χωρίς λόγο, πρέπει να τους πούμε να στείλουν το λογαριασμό στη Ρηγίλλης για να τον πληρώσετε εσείς, διότι τους ωθείτε σε λάθος δρόμο. Τα παιδιά πρέπει να ασχοληθούν -και θα ασχοληθούν- με το λύκειο. Δεν χρειάζονται φροντιστήρια. 

Αυτό που πράγματι έχει γίνει είναι μία μετατόπιση των φροντιστηρίων των δεσμών, αλλά και των φροντιστηρίων γενικά, από το κέντρο της πόλης, στην περιφέρεια. 

Πιστεύω ότι η έκδοση της υπουργικής απόφασης για την εξεταστέα ύλη ξεκαθαρίζει την κατάσταση, όπως είχαμε πει. 'Οταν στα τέλη αυτού του χρόνου θα δώσουμε δοκιμαστικά, όχι εξετάσεις, αλλά πρότυπα, για να κατανοήσουν τα παιδιά πώς θα είναι οι εξετάσεις το Μάιο, θα καταλάβουν όλοι ότι δεν χρειάζεται φροντιστήριο. Αυτό που χρειάζεται είναι προσήλωση στα μαθήματα και στο νέο σύστημα το οποίο έχει αρχίσει. 

Δεν είμαι εγώ που θα πω ότι όλα είναι τέλεια. Aυτό που θα πω είναι ότι η Κυβέρνηση τόλμησε να κάνει κάτι, το οποίο έπρεπε να είχε γίνει πολύ καιρό πριν σ' αυτόν τον τόπο. Προχωράμε δε, βελτιώνοντας το σύστημα χρόνο με το χρόνο. 

Αναφερθήκατε σε καταλήψεις πανεπιστημίων. Οι καταλήψεις που γίνονται ή έχουν γίνει στο παρελθόν στο Πολυτεχνείο Κρήτης και τα προβλήματα τα οποία πρόσφατα παρουσιάστηκαν στο Πάντειο, δεν έχουν σχέση με βασικά στοιχεία της εκπαιδευτικής μεταρρύθμισης. Λυπάμαι, αλλά πρέπει να σας πω... 

ΑΝΝΑ ΜΠΕΝΑΚΗ-ΨΑΡΟΥΔΑ: Θα τα πούμε άλλη ώρα αυτά, κύριε Υπουργέ. Δεν είναι στην επερώτηση επίτηδες. 

ΓΕΡΑΣΙΜΟΣ ΑΡΣΕΝΗΣ (Υπουργός Εθνικής Παιδείας και Θρησκευμάτων): Κοιτάξτε, εσείς ξέρω τι προετοιμάζετε. 

Στην επερώτηση, κ. Μπενάκη, μας είχατε προκαταλάβει και μας είχατε προβλέψει τις καταλήψεις που θα γίνουν σε κάποια σχολεία. Οι καταλήψεις έγιναν ακριβώς στα σχολεία τα οποία είχατε προβλέψει. Για την προφητεία σας, σας συγχαίρω. Το ότι σχεδιάζετε αναταραχές στην παιδεία και στην τριτοβάθμια εκαπίδευση είναι ανοικτό μυστικό. 'Ενα πράγμα θα σας πω όμως. Δεν θα πετύχετε, διότι ο ελληνικός λαός και οι φοιτητές θέλουν δωρεάν δημόσια παιδεία υψηλού επιπέδου και ξέρουν ότι αυτό θα επιτευχθεί με το πρόγραμμα της Κυβέρνησης. 

Μπορώ, επίσης, να σας πω ότι με την επερώτηση που κάνετε σήμερα όχι μόνο δεν προωθήσατε τον πολιτικό σας λόγο, αλλά είσαστε ανεπανόρθωτα εκτεθειμένοι απέναντι του ελληνικού λαού, διότι ήρθατε εδώ αδιάβαστοι και χωρίς να έχετε συγκεκριμένη άποψη για το εκπαιδευτικό σύστημα. 'Ηρθατε εδώ, απλούστατα, να δημιουργήσετε πρόβλημα στην υλοποίηση ενός προγράμματος που προχωρά, διότι είναι απαίτηση των καιρών είναι και απαίτηση του ελληνικού λαού. 

(Χειροκροτήματα από την πτέρυγα του ΠΑ.ΣΟ.Κ.) 

ΠΡΟΕΔΡΕΥΩΝ (Λουκάς Αποστολίδης): Η κ. Μπενάκη έχει το λόγο. 

ΑΝΝΑ ΜΠΕΝΑΚΗ-ΨΑΡΟΥΔΑ: Κυρίες και κύριοι συνάδελφοι, ακούγοντας τον Υπουργό Παιδείας σχηματίζει κανείς την εντύπωση ότι πανελληνίως οι πάντες στην Ελλάδα έχουμε πάθει ομαδική παράκρουση. 'Εχουν πάθει ομαδική παράκρουση όλοι οι μαθητές, όλοι οι σύλλογοι γονέων και κηδεμόνων, όλες οι τοπικές ΕΛΜΕ, τα επίσημα συνδικαλιστικά και εκπαιδευτικά όργανα της χώρας. 'Ολοι αυτοί έχουν πάθει τέτοια παράκρουση, ώστε ενώ υπάρχουν παλάτια για τη στέγαση των σχολείων, αυτοί βλέπουν γιαπιά, αποθήκες και ερείπια. Ενώ περισσεύουν οι εκπαιδευτικοί σε όλα τα σχολεία και αναλογούν σε μαθητές φανταστικών αριθμών, εν τούτοις έχουν γίνει αόρατοι και δεν τους βλέπουν. Και κυρίως ενώ είναι δεκαέξι παιδιά μέσα σε μία τάξη, αριθμός ιδεώδης για την εκπαίδευση, οι γονείς, οι μαθητές και οι εκπαιδευτικοί τους μετρούν πολλαπλάσια. 

Κύριοι συνάδελφοι, εμείς με βαθύτατο αίσθημα ευθύνης και έχοντας μελετήσει τις αντιδράσεις της κοινής γνώμης και τους επίσημους και ανεπίσημους φορείς της εκπαίδευσης, όλο αυτό το χρονικό διάστημα του τελευταίου διμήνου που συμπίπτει με την έναρξη του σχολικού έτους, εκτελέσαμε απολύτως ευσυνείδητα το κοινοβουλευτικό μας καθήκον και καταθέσαμε μία επερώτηση, η οποία δεν έκανε τίποτε άλλο, παρά να παρουσιάσει την πραγματικότητα, όπως εμφανίζεται στην κοινή γνώμη. Και βεβαίως η κοινή γνώμη από πού πληροφορείται τα συμβαίνοντα στην εκπαίδευση; Από τον Τύπο, την τηλεόραση, και τους οργανωμένους φορείς της εκπαίδευσης. 

Μας έψεξε, λοιπόν, ο κύριος Υπουργός της Παιδείας ότι δεν φέρνουμε συγκεκριμένα στοιχεία, αλλά υιοθετούμε ανεύθυνες πληροφορίες. Περιμέναμε, λοιπόν, και εμείς την αποστομωτική απάντηση στον εισηγητή μας για τα συμβαίνοντα στην εκπαίδευση και την πανηγυρική βεβαίως διάψευση αυτών που συμβαίνουν. 

Κύριε Υπουργέ, ο χρόνος δεν μου φθάνει, αλλά να μου επιτρέψετε να σας αναφέρω σωρηδόν και όσο μπορώ πιο γρήγορα τι έχουν καταγγείλει μόνο τις τελευταίες τρείς εβδομάδες οι επίσημοι φορείς της εκπαίδευσης κατά τόπους και στο λεκανοπέδιο. Στη Θεσσαλονίκη, στην Καλαμαριά, από τα είκοσι έξι δημοτικά, τα δεκατέσσερα και από τα τριάντα δύο νηπιαγωγεία, τα είκοσι λειτουργούν με διπλοβάρδια. Ισχύει αυτό ή δεν ισχύει; 

Στη Λάρισα από τα σαράντα ένα σχολεία, τα είκοσι τρία λειτουργούν με διπλοβάρδια. Ξέρουμε τι σημαίνει διπλοβάρδια και δεν χρειάζεται να το αναλύσω. Στο Κιλκίς σε σύνολο εβδομήντα πέντε αιθουσών, οι τριάντα δύο είναι ακατάλληλες για χώρους διδασκαλίας. Είναι διάδρομοι, είναι αποθήκες και υπόγεια. 

Στο Μενίδι σε σύνολο είκοσι τριών σχολείων τα δεκαπέντε λειτουργούν σε διπλοβάρδια και στεγάζονται σε εντελώς ακατάλληλες αίθουσες. 

Θέλετε να πάμε να δούμε τι γίνεται στη Ναύπακτο με τα λύκεια; Η συντονιστική επιτροπή Συλλόγων Γονέων και Κηδεμόνων μαθητών -τι είναι άραγε αυτή η συντονιστική επιτροπή, μήπως είναι κομματικό όργανο δικό μας- της Ναυπάκτου κατήγγειλε τα εξής: Στα ενιαία πολυκλαδικά λύκεια δεν γίνονται μαθήματα λόγω έλλειψης βιβλίων και διδακτικού προσωπικού, ενώ παράλληλα κανείς δεν είναι σε θέση να γνωρίζει ποια από τα μαθήματα επιλογής θα υπάρχει η δυνατότητα να διδαχθούν σε κάθε ενιαίο λύκειο. 

ΓΕΡΑΣΙΜΟΣ ΑΡΣΕΝΗΣ (Υπουργός Εθνικής Παιδείας και Θρησκευμάτων): Τι ημερομηνία έχει αυτό; 

ΑΝΝΑ ΜΠΕΝΑΚΗ-ΨΑΡΟΥΔΑ: 'Εχει ημερομηνία 3 Οκτωβρίου. 

Συνεχίζω, κύριοι συνάδελφοι: Τίτλος εφημερίδας και αφορά ανακοίνωση της ΕΛΜΕ: "Πειραιάς. Σχολεία της ντροπής!" Θέλετε να σας τα διαβάσω, κύριε Υπουργέ, τα σχολεία της ντροπής; 

ΓΕΡΑΣΙΜΟΣ ΑΡΣΕΝΗΣ (Υπουργός Εθνικής Παιδείας και Θρησκευμάτων): Μου επιτρέπετε μόνο μία παρατήρηση; 

Θα σας ήμουν ευγνώμων αν μου λέγατε εάν σε σχέση με τα προηγούμενα χρόνια, στις περιπτώσεις που αναφέρατε, υπάρχει χειροτέρευση ή βελτίωση της κατάστασης. Εάν υπάρχει βελτίωση της κατάστασης θα πρέπει να το υπογραμμίσετε αυτό. Η πρόοδος είναι σταδιακή. Τα προβλήματα τα οποία αναφέρατε είναι προβλήματα που υπάρχουν δεκαετίες. Το θέμα είναι εάν βελτιώθηκε η κατάσταση από πέρυσι ή όχι. 

ΑΝΝΑ ΜΠΕΝΑΚΗ-ΨΑΡΟΥΔΑ: Κύριε Υπουργέ, εάν δεν βελτιώθηκε η κατάσταση από πέρυσι και από πρόπερσι δεν 



 

  

Σελίδα 936 

φταίμε εμείς. Φταίει η Κυβέρνησή σας που δεν είναι σε θέση να επιφέρει την παραμικρή βελτίωση. Και ενώ αδρανείτε χρόνια και αφήνετε την παιδεία σε αυτήν την αθλιότητα, ερχόσαστε με μεγαλεπίβολα μεταρρυθμιστικά σχέδια να επιβάλετε προγράμματα, τα οποία θα προϋπέθεταν όχι μόνο άριστη υλικοτεχνική υποδομή, όχι μόνο εκπαιδευτικούς ειδικά επιμορφωμένους για να εφαρμόσουν αυτήν την μεταρρύθμιση, αλλά τουλάχιστον θα είχατε τη στοιχειώδη πρόνοια να ενημερώσετε τους μαθητές και τους γονείς των παιδιών που πηγαίνουν τώρα στα λύκεια. 

Με μία κατάσταση όπως σας την περιέγραψα -και προφανώς με διακόψατε διότι δεν θέλατε να συνεχίσω την περιγραφή της ανατολικής Αττικής που μας την περάσατε με κάτι νούμερα ιδεώδη και φανταστικά, να μη σας μιλήσω δηλαδή, για το λύκειο Μαραθώνα και για το σχολείο στη Λούτσα τα οποία τα περάσατε ως κακοήθειες μιας εφημερίδας- ερχόσαστε να εφαρμόσετε εκπαιδευτική μεταρρύθμιση; 

ΓΕΡΑΣΙΜΟΣ ΑΡΣΕΝΗΣ (Υπουργός Εθνικής Παιδείας και Θρησκευμάτων): Μου δίνετε τα στοιχεία σας; 

ΑΝΝΑ ΜΠΕΝΑΚΗ-ΨΑΡΟΥΔΑ: Στη Λακωνία παραδείγματος χάρη ορίστε Ψήφισμα του Συλλόγου Εκπαιδευτικών Πρωτοβάθμιας Εκπαίδευσης και της ΟΛΜΕ. Αλλά αυτοί είναι συντεχνίες. 

(Στο σημείο αυτό την Προεδρική 'Εδρα καταλαμβάνει ο Δ' Αντιπρόεδρος της Βουλής κ. ΝΙΚΟΛΑΟΣ ΚΑΤΣΑΡΟΣ) 

Δεν υπολογίζουμε ούτε την ΟΛΜΕ ούτε τις ΕΛΜΕ γιατί είναι συντεχνίες οι οποίες επιδιώκουν ιδιοτελή συμφέροντα! Η ανακοίνωση των ΕΛΜΕ, λοιπόν, την οποία παρουσιάζει η ΟΛΜΕ, περιγράφει, κύριοι συνάδελφοι -για να μη φάω την ώρα μου- τι γίνεται στη Ζάκυνθο, τι γίνεται στο Νομό Πέλλης στις Κυκλάδες, στον 'Εβρο, στην Αρκαδία. 

Δυστυχώς δεν μπορώ να τα περιγράψω όλα αυτά. Τα ξέρει πολύ καλά ο κύριος Υπουργός. Πιστεύοντας, όμως, ότι δεν διαθέτουμε στοιχεία τα οποία μάλιστα κυκλοφορούν στην κοινή γνώμη -εμείς δεν είμαστε σε θέση να ελέγχουμε τους αριθμούς του Υπουργείου γι' αυτό κάνουμε και επερώτηση, για να μας απαντήσει- μας κατακεραύνωσε και είπε το εξής καταπληκτικό κύριοι συνάδελφοι, και καλό είναι αυτό να το εντυπωθούν οι γονείς και οι μαθητές αυτής της περιόδου. Μας είπε, ότι αυτή η μεταρρύθμιση πηγαίνει σε βάθος χρόνου. 'Αρχισε υπ' αυτές τις συνθήκες, εν επιγνώσει του Υπουργείου και θα ολοκληρωθεί όταν και όποτε δημιουργηθούν οι προϋποθέσεις οι κατάλληλες. Δηλαδή, κύριοι συνάδελφοι, πάρτε το απόφαση -και εσείς, κύριε Τζωάννο, που έχετε παιδί στο λύκειο και όσοι έχετε παιδιά που θα πάνε στο λύκειο, ότι θα είναι τα πειραματόζωα της μεταρρύθμισης Αρσένη. 'Ωσπου να παγιωθεί αυτή η καταπληκτική μεταρρύθμιση, τα παιδιά σας, κύριοι συνάδελφοι, θα υφίστανται αυτά που υφίστανται τα παιδιά που βρίσκονται σήμερα στην δευτέρα λυκείου. 

ΓΕΡΑΣΙΜΟΣ ΑΡΣΕΝΗΣ (Υπουργός Εθνικής Παιδείας και Θρησκευμάτων): Κυρία Μπενάκη, επειδή έχετε παραμορφώσει αυτά που είπα μου επιτρέπετε μία διακοπή; 

ΠΡΟΕΔΡΕΥΩΝ (Νικόλαος Κατσαρός): Κυρία Μπενάκη, δέχεσθε να σας διακόψει ο κύριος Υπουργός; 

ΑΝΝΑ ΜΠΕΝΑΚΗ-ΨΑΡΟΥΔΑ: Αν μου κρατήσετε το χρόνο, κύριε Πρόεδρε. 

ΓΕΡΑΣΙΜΟΣ ΑΡΣΕΝΗΣ (Υπουργός Εθνικής Παιδείας και Θρησκευμάτων): Από την κατάθεση του νομοσχεδίου έχουμε πει -από το 1997- ότι αυτή η μεταρρύθμιση έχει βάθος χρόνου και εφαρμόζεται βαθμιαία και βάσει των στόχων που έχουμε για το 1997, το 1998 και το 2000 και κρινόμεθα βάσει των στόχων και του χρονοδιαγράμματος που έχουμε βάλει. 

ΑΝΝΑ ΜΠΕΝΑΚΗ-ΨΑΡΟΥΔΑ: Μάλιστα, αυτό είπα και εγώ, κύριε Υπουργέ. Με επιβεβαιώνετε. 'Οτι δηλαδή αυτή η μεταρρύθμιση θα πραγματοποιηθεί σε βάθος χρόνου. Ξεκινάει τώρα και τα παιδιά τα σημερινά, τα αυριανά και τα μεθαυριανά θα είναι τα πειραματόζωα, τα οποία θα πληρώσουν τη μεταρρύθμισή σας. Γιατί; Γιατί δεν μπορούσατε να δημιουργήσετε εγκαίρως τις προϋποθέσεις για την εφαρμογή της. 

'Οσον αφορά τα βιβλία, κύριοι συνάδελφοι, ο κύριος Υπουργός είπε ότι εγκαίρως διενεμήθηκαν. Εγώ τι να σας πω; Διαβάζω ότι τα βιβλία τα βλέπουν σε σλάϊτς τα παιδιά. Και στην κριτική τη σχετική -και διαψεύστε μας-διαβάζω ότι στα νέα βιβλία έχουν συρραφεί η ύλη της Β' λυκείου με μεγάλο μέρος της ύλης των δεσμών της Γ' λυκείου. 'Ετσι φτιάχνονται πολλά καινούρια βιβλία. Παίρνουμε κομμάτια από την Γ' λυκείου, τα προσθέτουμε στη Β' λυκείου, διευρύνουμε το εκπαιδευτικό πρόγραμμα της Β' λυκείου -εκεί γίνεται ο χαμός- και φυσικά το αποτέλεσμα είναι όλα τα παιδιά να πηγαίνουν στα φροντιστήρια. Και ακούστε ώ του θαύματος, κύριοι συνάδελφοι! Η Νέα Δημοκρατία στέλνει τα παιδιά στα φροντιστήρια! Η Νέα Δημοκρατία έχει την ικανότητα να κινητοποιεί τους χιλιάδες γονείς και μαθητές και να τους στέλνει όλους στα φροντιστήρια! 

Κύριοι συνάδελφοι, δε μιλάμε σοβαρά νομίζω σ' αυτήν την Αίθουσα όταν αντιμετωπίζουμε τέτοια σοβαρά προβλήματα με αυτήν την επιπολαιότητα. 

'Ερχομαι και σε ορισμένα θέματα τα οποία έθεσε ο κύριος Υπουργός και νόμισε ότι μας απήντησε. Πρώτα απ' όλα τα κοινοτικά κονδύλια. Βεβαίως το γράφουμε και στην επερώτησή μας ότι είναι στοιχείο του 1995 το 2,9% επί του ΑΕΠ όσον αφορά τις δαπάνες για την παιδεία. Το γράψανε και οι εφημερίδες, αλλά το είπαμε και εμείς εδώ. Και εσείς με τι ήλθατε να μας διαψεύσετε κύριε Υπουργέ; 'Οτι σήμερα που έχουμε 1998, οι δαπάνες είναι 3,7% επί του ΑΕΠ; Είμαστε ή δεν είμαστε η τελευταία χώρα σε ποσοστό δαπανών για την παιδεία, είτε αυτό είναι 2,9% είτε είναι 3,7%, απ'όλες τις χώρες της Ευρώπης; Πόσος είναι ο μέσος όρος δαπανών για την παιδεία στην Ευρωπαϊκή 'Ενωση; Δεν είναι πάνω από 5% ; Τώρα θα φθάνει το 6%. 

ΓΕΩΡΓΙΟΣ ΚΑΛΟΣ: Είναι διπλάσιο. 

ΑΝΝΑ ΜΠΕΝΑΚΗ-ΨΑΡΟΥΔΑ: Θέλετε να πάρουμε και την απορρόφηση; Μας λέει ο κύριος Υπουργός- αυτά που λέει τώρα, όχι αυτά που συνέβαιναν πέρυσι, διότι πέρυσι τέλος του 1997 ήμασταν στο 29% σχετικά με την απορρόφηση κονδυλίων για την παιδεία ότι σήμερα έχουμε φθάσει μετά βίας στο 36% και μας υπόσχεται ο κύριος Υπουργός ότι στο τέλος αυτού του έτους θα έχουμε φθάσει στο 50%. Τα νούμερά σας τα αναφέρω λεπτομερώς, τα άκουσα ... 

ΓΕΡΑΣΙΜΟΣ ΑΡΣΕΝΗΣ (Υπουργός Εθνικής Παιδείας και Θρησκευμάτων): Δεν είναι 36%. Είναι 41%. Αλλά δεν πειράζει. 

ΑΝΝΑ ΜΠΕΝΑΚΗ ΨΑΡΟΥΔΑ: Εγώ δέχομαι ότι τώρα το Δεκέμβριο θα φθάσει και στο 50%. Μακάρι να το φθάσετε. Πότε όμως λήγει το Κοινοτικό Πλαίσιο Στήριξης; Λήγει το 1999. Δηλαδή σε ένα χρόνο μόνο από τα πεντακόσια ογδόντα δισεκατομμύρια (580.000.000.000) θα πρέπει να απορροφηθεί το μισό και να έχει καταναλωθεί. 

Κύριοι συνάδελφοι, μιλάμε σοβαρά μέσα σε αυτήν την Αίθουσα; Διότι δημιουργούμε ΠΣΕ στα πανεπιστημιακά ιδρύματα εική και ως έτυχεν και δημιουργούμε ένα απερίγραπτο χάος-για το οποίο θα λογοδοτήσετε, κύριε Υπουργέ, όχι όμως σήμερα, διότι σκοπίμως δεν έχουμε την τριτοβάθμια εκπαίδευση μέσα στην επερώτησή μας, θα μιλήσουμε ξεχωριστά για την τριτοβάθμια εκπαίδευση- δημιουργούμε λοιπόν ό,τι μπορούμε, μεταρρυθμίσεις στο λύκειο, ΠΣΕ στα πανεπιστήμια, ό,τι γίνεται για να απορροφήσουμε τα κοινοτικά κονδύλια και αδιαφορούμε για το χάος που δημιουργούμε σήμερα και για το τι θα γίνει μετά το 1999, όπου θα κοπεί η χρηματοδότηση αυτή και όλα αυτά τα προγράμματα που έχουν δημιουργηθεί θα πρέπει να χρηματοδοτηθούν από τον κρατικό κορβανά. 

Βεβαίως για να διευκολυνθεί η κατάσταση διαβάσαμε χθες ότι στον προγραμματισμό του πακέτου Σαντέρ, που είναι από το 2000 μέχρι το 2004 ή 2006 εάν δεν κάνω λάθος, θα δοθεί προβάδισμα στην παιδεία. 

Μακάρι να δοθεί. Εμείς το επικροτούμε. Και θα χαρούμε πάρα πολύ, να δοθεί προβάδισμα στην παιδεία. 

Δεν μας διαλύετε, όμως, την υποψία,κύριοι συνάδελφοι, ότι όλες αυτές οι εξαγγελίες συνδέονται με τη σημερινή μας επερώτηση. Πώς συνέβη χθες ξαφνικά να δοθεί προτεραιότητα στην παιδεία με το πακέτο Σαντέρ; Συνδέονται με τη δική μας επερώτηση και με την οξεία κριτική την οποία ασκούμε στο Υπουργείο Παιδείας. 



 

  

Σελίδα 937 

Εκπαιδευτικοί. Μπορεί,κύριοι συνάδελφοι, να γίνει μεταρρύθμιση χωρίς τους εκπαιδευτικούς; Και όχι χωρίς εκπαιδευτικούς, αλλά με τους εκπαιδευτικούς εχθρούς; Γιατί μεταξύ Υπουργείου Παιδείας και εκπαιδευτικών επικρατεί, σε γενική βάση, εμπόλεμη κατάσταση. Πραγματικά εμπόλεμη κατάσταση! 

Θέλετε να πάρετε το διαγωνισμό-παρωδία; Δεν μου φθάνει ο χρόνος να αναφερθώ, αλλά τα έχει διαβάσει το πανελλήνιο, πώς έγινε αυτός ο διαγωνισμός, τι περιεχόμενο είχε, ποιοι ήσαν επιτηρητές, ποιοι ήσαν διορθωτές. Και ζητούν οι εκπαιδευτικοί να δουν ποιοι διόρθωσαν τα γραπτά και πώς τα διόρθωσαν και απάντηση δεν παίρνουν. 

Τι να απαριθμήσω; Θα γίνει μεταρρύθμιση με δεκαέξι χιλιάδες αναπληρωτές καρατομημένους, που περιμένουν με υποσχέσεις από στιγμή σε στιγμή να έρθει η υπεσχημένη νομοθετική ρύθμιση; 

Ακούσατε ότι έγιναν διορισμοί περισσότεροι από τις κενές θέσεις. Αλλά δεν υπελόγισε ο κύριος Υπουργός τους δεκαέξι χιλιάδες αναπληρωτές που τους πέταξε έξω. Και ενώ τους υποσχέθηκε ότι "θα απορροφηθείτε σταδιακά και δεν θα υπάρξει πρόβλημα", ξέρετε πόσοι απορροφήθηκαν με τους διορισμούς από την επετηρίδα που έγιναν; Μόνον τέσσερις χιλιάδες πεντακόσιοι. 

Τι να πω; Για τους διορισμούς αυτούς που έγιναν στο παρά πέντε; Δηλαδή αφού άρχισαν τα σχολεία, οι εκπαιδευτικοί άρχισαν να πηγαίνουν στις θέσεις τους. Και μάλιστα τυχαία. Στην Επιθεώρηση Πειραιά, για παράδειγμα, να περισσεύουν πενήντα μαθηματικοί και να μην ξέρουν πού να τους βάλουν, να κάθονται, και στην Πέλλα ή στη Θεσσαλονίκη και στη Μακεδονία όπου διαμαρτύρεται και ο νομάρχης, να μην υπάρχουν μαθηματικοί. 

Και, κύριε Υπουργέ, πέστε μας πώς έγιναν οι αποσπάσεις. Πέστε μας με ποια κριτήρια έγιναν αυτές οι αποσπάσεις. Σας έχω ζητήσει και περιμένω να μου στείλετε την τελευταία απόφασή σας από 18.9.1998, που έγιναν οι αποσπάσεις των εκπαιδευτικών. Για να δούμε, κύριε Υπουργέ, ποιοι έγραψαν χειρόγραφα τα ονόματα στα περιθώρια και αν αυτοί που περιελήφθησαν την τελευταία στιγμή χειρόγραφα στα περιθώρια, πέρασαν από τις διαδικασίες. Δηλαδή, ότι έχουν πρόταση του υπηρεσιακού συμβουλίου, ότι έχουν συμπληρωμένη τριετή υπηρεσία και τις άλλες προϋποθέσεις που θέτει ο νόμος. 

Και το τελευταίο και άκρον άωτον: Οι διοριζόμενοι, αυτοί οι κάμποσες χιλιάδες που μας είπε ο κύριος Υπουργός, ξέρετε πώς διορίζονται; Δεν διορίζονται κανονικά στις θέσεις τους. Διορίζονται ως αναπληρωτές παρανόμως, χωρίς να έχει έρθει νόμος να νομιμοποιηθεί αυτό το τρικ. Γιατί; Γιατί εκκρεμούν ενστάσεις ενώπιον του ΑΣΕΠ, σε σχέση με το αποτέλεσμα αυτών των εξετάσεων. Σύμφωνα με το νόμο, εφόσον εκκρεμούν ενστάσεις, δεν μπορούν αυτοί να καταλάβουν οργανικές θέσεις ως μόνιμοι και διορίζονται ως αναπληρωτές από το παράθυρο χωρίς νομοθετική βάση. 

Θέλετε να πάω και στα σχολεία της Γερμανίας, που αναφέρθηκε ο κ. Αλεξόπουλος, ο οποίος είχε και πρόσφατες εμπειρίες γιατί είχε πάει στο Μόναχο; Είδατε τι έγινε με το Προξενείο της Στουτγκάρδης προχθές, κύριε Υπουργέ; Είδατε τους γονείς που κατέλαβαν το Προξενείο της Στουτγκάρδης, γιατί αφήσατε τα παιδιά τους χωρίς δασκάλους; Τι έγινε με αυτούς; Η Νέα Δημοκρατία υπεκίνησε τους συλλόγους γονέων και κηδεμόνων Βάδης-Βυρτεμβέργης, που ήρθαν και στην Ελλάδα να διαμαρτυρηθούν; 'Ηρθαν και στο Υπουργείο σας. Δεν ξέρω, αν τους δεχθήκατε, ή εάν τους δέχθηκε κανένας από τους εγκάθετους εκεί συντονιστές, τους οποίους διορίζετε χωρίς προσόντα, που έχουν, αντί για μεταπτυχιακό τίτλο και διδακτορικό, πτυχίο εκκλησιαστικής σχολής. 

Γιατί οι γονείς της Βάδης Βιρτεμβέργης και όλης της Γερμανίας διαμαρτύρονται και καταλαμβάνουν προξενεία; Γιατί πρώτα τους καταργήσατε τα αμιγή σχολεία με το νόμο σας προ διετίας. Ο κ. Παπανδρέου μάλλον πριν φύγει, τα κατήργησε και είπε ότι σταδιακά θα αντικατασταθούν από τα δίγλωσσα στα γερμανικά σχολεία. Γι' αυτά τα δίγλωσσα ούτε οι Γερμανοί ενδιαφέρθηκαν ούτε εσείς και έμειναν τα παιδιά χωρίς εκπαίδευση. Φέρατε βέβαια ή εσείς ή ο κ. Ανθόπουλος, δεν θυμάμαι, μία διάταξη στο νομοσχέδιο για τα ΤΕΙ ή στο τελευταίο και καταργήσετε την κατάργηση που είχατε κάνει προ διετίας. 

'Ετσι γίνεται εκπαίδευση των Ελληνοπαίδων του εξωτερικού, κύριε Υπουργέ; 

Να πω δυο λόγια για την Τεχνική Επαγγελματική Εκπαίδευση γιατί πραγματικά ο χρόνος δεν φθάνει, κύριοι συνάδελφοι, ούτε ώρες δεν φθάνουν για να διεκτραγωδίσουμε αυτά που συμβαίνουν στην παιδεία. 

Πότε ψηφίστηκε ο νόμος για τα ΤΕΕ; Ψηφίστηκε το Σεπτέμβριο και έπρεπε να εφαρμοστεί από την 1η Οκτωβρίου με τους εκπαιδευτικούς μετέωρους. Μήπως ξέρανε και πού θα υπηρετήσουν οι καθηγητές των πρώην ΤΕΛ και ΤΕΣ; Οι διαπιστωτικές πράξεις που ορίζουν πού θα υπηρετήσει ο κάθε εκπαιδευτικός ακόμη δεν έχουν συμπληρωθεί. 

Μας είπατε ότι σαράντα έξι χιλιάδες επέλεξαν την πρώτη ΤΕΕ. Μακάρι να είναι έτσι και μακάρι να πάνε και περισσότερα παιδιά, διότι ξέρουμε πλέον ότι μελλοντικά τα τεχνικά επαγγέλματα θα είναι ο κορμός για την οικονομική ανάπτυξη. Αλλά αυτά τα σαράντα έξι χιλιάδες παιδιά που δήλωσαν την πρώτη ΤΕΕ, ρωτήσατε αν πηγαίνουν και φοιτούν πουθενά ή γυρίζουν στους δρόμους; 

Κύριοι συνάδελφοι, υπάρχουν πολλές καταγγελίες από γονείς που φθάνουν στα γραφεία μας και θα φθάνουν πολλές και σε γραφεία Βουλευτών του ΠΑ.ΣΟ.Κ., ότι δεν γίνονται μαθήματα. Και αυτό γίνεται γιατί δεν έχουν πάρει όλοι οι εκπαιδευτικοί τις θέσεις τους και τελικά διότι δεν υπάρχουν βιβλία. 

Κύριοι συνάδελφοι, ο χρόνος τελειώνει και σας είπα ότι δεν φθάνει για τα θέματα της παιδείας. 

Με αυτά τα δεδομένα που αναφέραμε, ποιος πιστεύει τις μεγαλοστομίες για εκπαιδευτική επανάσταση και μάλιστα σε βάθος χρόνου, για ιστορικές τομές και τα παρόμοια της Κυβέρνησης; Βεβαίως και οράματα χρειάζονται και τομές στην παιδεία. Είναι απολύτως αναγκαίες. Προηγουμένως όμως, κύριοι συνάδελφοι, πρέπει με στοργή και με σύστημα να δημιουργηθούν οι κατάλληλες προϋποθέσεις και σε έμψυχο υλικό, αναφέρομαι στους εκπαιδευτικούς και σε άψυχο υλικό, αναφέρομαι στην υποδομή. Είναι όμως προϋποθέσεις, κύριοι συνάδελφοι, που δεν μπορεί να τις δημιουργήσει μία κυβέρνηση όπως η σημερινή, μία κυβέρνηση αλαζονική, μία κυβέρνηση ανάλγητη και τελευταία, μία κυβέρνηση τελείως αποδιοργανωμένη. 

(Χειροκροτήματα από την πτέρυγα της Νέας Δημοκρατίας) 

ΠΡΟΕΔΡΕΥΩΝ (Νικόλαος Κατσαρός): Κύριοι συνάδελφοι, έχω την τιμή να σας ανακοινώσω ότι τη συνεδρίασή μας παρακολουθούν από τα δυτικά θεωρεία, αφού προηγουμένως ξεναγήθηκαν στην έκθεση της αίθουσας "ΕΛΕΥΘΕΡΙΟΣ ΒΕΝΙΖΕΛΟΣ" είκοσι οκτώ μαθητές και έξι συνοδοί-καθηγητές του 8ου Εσπερινού Γυμνασίου Αθηνών. 

Τους καλωσορίζουμε στο Κοινοβούλιο. 

(Χειροκροτήματα απ' όλες τις πτέρυγες) 

Ο Κοινοβουλευτικός Εκπρόσωπος του ΠΑ.ΣΟ.Κ. ο κ. Γεωργακόπουλος έχει το λόγο. 

ΔΗΜΗΤΡΙΟΣ ΓΕΩΡΓΑΚΟΠΟΥΛΟΣ: Κύριε Πρόεδρε, κύριοι συνάδελφοι, δεν είχα ακούσει να υποστηρίζει η Νέα Δημοκρατία πιο αδύναμη επιχειρηματολογία εις απάντηση αυτών των οποίων είπε ο Υπουργός. 

Περίμενα και εγώ με αγωνία να ακούσω εκείνα τα συντριπτικά στοιχεία τα οποία θα κατέθετε η Νέα Δημοκρατία σε σχέση με τις ατέλειες οι οποίες έχουν δημιουργηθεί στο εκπαιδευτικό σύστημα τον τελευταίο χρόνο. Ούτε λίγο ούτε πολύ τι έγινε εδώ πέρα; Είδαμε μία ανάγνωση όλων των τίτλων των εφημερίδων της παράταξης της Νέας Δημοκρατίας. 

Αυτά ήταν τα συντριπτικά στοιχεία τα οποία ανεγνώσθησαν από το Βήμα της Βουλής ως στοιχεία για να καταρρίψουν την επιχειρηματολογία του Υπουργού και μάλιστα με ημερομηνίες πολύ νεότερες απ' αυτές οι οποίες αναφέρονται στην επερώτηση. 

Καλό θα ήταν, λοιπόν, τα στοιχεία που έρχονται να είναι 



 

  

Σελίδα 938 

πραγματικά στοιχεία και όχι αερολογίες του τύπου, τι δημοσίευσε η κάθε εφημερίδα δεξιά ή αριστερά. 

Αυτοί οι περίφημοι σύλλογοι και οι περίφημες συντονιστικές επιτροπές διαφόρων γονέων, συγγενών και φίλων των μαθητών, ξέρουμε πώς γίνονται. Ξέρουμε ποιες ανακοινώσεις βγάζουν και πότε τις βγάζουν, που βγήκαν στις 3 Οκτωβρίου παραμονές των εκλογών. Ξέρουμε για ποιο λόγο έγιναν όλες αυτές οι φασαρίες και για ποιο λόγο δημιουργούσαν τέτοια ένταση τις ημέρες εκείνες, ιδιαίτερα ανάμεσα στις δύο εκλογικές Κυριακές. 

Η κ. Μπενάκη είπε: "όλοι οι μαθητές, όλα τα σχολεία, όλα τα νηπιαγωγεία, όλα τα δημοτικά". "Πες, πες το κοπέλι, κάνει τη γριά και θέλει" λένε στην Κρήτη. Με το να πούμε, δηλαδή, ότι όλα τα σχολεία είναι διαλυμένα, θα το πιστέψουμε κι εμείς ότι όλα τα σχολεία είναι διαλυμένα. 

Εδώ δόθηκαν συγκεκριμένα στοιχεία από τον Υπουργό, επίσημα νούμερα από το Υπουργείο Παιδείας και αντί να σταθείτε σε αυτά και να πείτε "κύριε Υπουργέ, εμείς έχουμε κάποια άλλα στοιχεία, διορθώστε μας αν κάνουμε λάθος" ή να διορθώσετε τον Υπουργό αν έκανε λάθος, πήρατε το όλον, για να αποδείξετε ότι σε μερικά σχολεία δεν γίνονται καλά μαθήματα. 

Το άλλο επιχείρημα: Ενώ λέγατε ότι δεν υπάρχουν δάσκαλοι, δεν υπάρχουν καθηγητές, δεν υπάρχουν νηπιαγωγοί, το γυρίσατε τώρα και λέτε "διπλοβάρδιες σε τόσα σχολεία, διπλοβάρδιες σε τόσα νηπιαγωγεία". Μα, η διπλοβάρδια είναι ένα σύστημα το οποίο εφαρμόζεται χρόνια και λέω, κακώς. 'Εχει αναλάβει την υποχρέωση το Υπουργείο να καταργηθεί η διπλοβάρδια προχωρώντας στη δημιουργία νέων αιθουσών. Το πόσες χιλιάδες αίθουσες χτίζονται κάθε χρόνο το γνωρίζετε πάρα πολύ καλά. Ο δε Οργανισμός Σχολικών Κτιρίων τα τελευταία χρόνια έχει κάνει άθλο στο θέμα των αιθουσών. 

'Οσο δεν θα υπάρχουν οι αίθουσες, οι οποίες όλοι θέλουμε να έχουν μια ευπρέπεια και ένα πολιτισμένο περιβάλλον, θα υπάρχει το θέμα της διπλοβάρδιας. Αν δεν γίνει η διπλοβάρδια θα είναι σε αποθήκες. Αν γίνει η διπλοβάρδια, μιλάτε για τη διπλοβάρδια. Δεν γίνεται αλλιώς. Μέχρι να ολοκληρωθούν οι αίθουσες ή θα έχουμε σχολεία που θα λειτουργούν με διπλοβάρδια ή τα παιδιά θα αναγκασθούν να πάνε σε αίθουσες που δεν θα είναι κατάλληλες. 

Μας κατακεραυνώσατε και για την ενισχυτική διδασκαλία. Ξεχάσατε ποιος κατήργησε την ενισχυτική διδασκαλία το 1992; Ξεχάσατε ότι από το Βήμα αυτό φωνάζαμε τότε να μην καταργηθεί η ενισχυτική διδασκαλία που είχε επιβληθεί το 1984; Ο κ. Κοντογιαννόπουλος, τότε Υπουργός Παιδείας, για οκτώ δισεκατομμύρια (8.000.000.000) κατήργησε την ενισχυτική διδασκαλία που γινόταν τα απογεύματα στα σχολεία, για να ενισχυθούν τα φροντιστήρια. Κόπτεστε, τάχα, τώρα ότι πληρώνουν πολλά οι γονείς, όταν εσείς τότε καταργήσατε την ενισχυτική διδασκαλία που γινόταν τα απογεύματα στα σχολεία, όπως γίνεται και σήμερα, για να βοηθηθούν τα παιδιά κυρίως που δεν έχουν την οικονομική άνεση να πάνε φροντιστήριο και έχουν την ανάγκη της ενισχυτικής διδασκαλίας. Εκείνα που έχουν την άνεση, ας πάνε φροντιστήριο. Εσείς καταργήσατε την ενισχυτική διδασκαλία και τώρα τάχα σας έπιασε ο πόνος ότι αυξήθηκαν τα φροντιστήρια; 

Βεβαίως, από τον ντόρο που γίνεται και όταν ο γονέας έχει άγνοια, λέει: "τι θα γίνει το παιδί μου, αν δεν πάρει τα μαθήματα εκείνα που πρέπει; Να πάει και στο φροντιστήριο και ας μη φάω ή ας μη φορέσω ένα παπούτσι ή ένα ρούχο καλύτερο, αρκεί το παιδί μου να πάρει την παιδεία". Γνωρίζετε την αδυναμία που υπάρχει στην ελληνική οικογένεια ιδιαίτερα, για τα θέματα παιδείας. 

Αντί, λοιπόν, να σταθούμε σε αυτά και να πούμε ότι η ενισχυτική διδασκαλία χρειάζεται να ενταθεί, έτσι ώστε να καταργηθούν τα φροντιστήρια, κατηγορούμε την Κυβέρνηση γιατί εφάρμοσε την ενισχυτική διδασκαλία ή γιατί με τη μεταρρύθμιση που γίνεται οδηγεί τα παιδιά στην φροντιστηριακή παιδεία. 

Από την άλλη πλευρά, είπατε "η εκπαιδευτική μεταρρύθμιση, όταν και όποτε ολοκληρωθεί". Μήπως ξέρετε εσείς καμία εκπαιδευτική μεταρρύθμιση να ολοκληρώνεται μέσα σε ένα χρόνο; 'Εχει γίνει πουθενά αυτό το εγχείρημα και έχει πετύχει; Κυρία Μπενάκη -είσαστε και καθηγήτρια πανεπιστημίου- να μας πείτε πού και πότε αποφασίστηκε μία εκπαιδευτική μεταρρύθμιση, σε όλο της το φάσμα, από την πρωτοβάθμια μέχρι την τριτοβάθμια εκπαίδευση και πέτυχε μέσα σε ένα χρόνο. 

'Ολες οι εκπαιδευτικές μεταρρυθμίσεις γίνονται σταδιακά. Δεν μπορούμε να φέρουμε τα παιδιά, τα οποία έχουν προσανατολισθεί προς μία κατεύθυνση να πάρουν τα μαθήματα για το λύκειο ή για την ανωτάτη εκπαίδευση. Πρέπει να ολοκληρώσουν και να ξεκινήσουν τα άλλα, τα οποία έρχονται πίσω, με την εκπαιδευτική μεταρρύθμιση. 

Εγώ θυμάμαι την εκπαιδευτική μεταρρύθμιση του 1964, του 1981 και του 1990. 'Ολες οι εκπαιδευτικές μεταρρυθμίσεις ή οι προσπάθειες εκπαιδευτικών μεταρρυθμίσεων που έγιναν είχαν βάθος χρόνου. Καμία δεν ολοκληρώθηκε μέσα σε ένα χρόνο που απαιτείτε από την Κυβέρνηση. 

Μας είπατε ακόμη και για την εθνική δαπάνη για την παιδεία ότι είναι 3,7% ενώ στις άλλες χώρες είναι 6,2% και άλλα τέτοια. Προφανώς θα πρέπει να σας πω το εξής: Υπολογίζετε μόνο τη δημόσια δαπάνη, μόνο ό,τι λέει ο προϋπολογισμός. Αυτό θεωρείτε ως δαπάνη για την παιδεία. Δεν λαμβάνετε υπόψη σας όμως ότι στην εθνική δαπάνη για την παιδεία θα πρέπει να ληφθεί υπόψη και η δαπάνη που γίνεται στα ιδιωτικά σχολεία, στα φροντιστήρια κλπ. Τότε θα δείτε εάν η εθνική δαπάνη για την παιδεία υπολείπεται τόσο πολύ όσο λέτε από τη δαπάνη κατά μέσο όρο των άλλων χωρών. 

Σας πληροφορώ ότι δεν υπολείπεται τόσο πολύ. Αν θυμάμαι καλά το νούμερο είναι στο 5,1% ενώ είναι 6,2% στις άλλες χώρες της Ευρώπης. 

Αν δούμε, λοιπόν, την εθνική δαπάνη η οποία γίνεται για την παιδεία, θα καταλάβουμε ότι είναι σε καλό δρόμο και αυτό οφείλεται στην αύξηση της δαπάνης, η οποία γίνεται τα τρία τελευταία χρόνια. Δεν είναι μικρή η αύξηση όταν αυξάνεται κατά 40%, από το 2,5% στο 3,7%. Είναι μικρή αυτή η αύξηση η οποία γίνεται μέσα σε δύο χρόνια; Για να ξέρουμε τι γίνεται. 

Φέτος, η δαπάνη από τον προϋπολογισμό θα είναι ακόμα αυξημένη γιατί εφαρμόζονται τα νέα μέτρα, οι νέοι διορισμοί και όλα τα σχετικά στοιχεία τα οποία οφείλονται στην εκπαιδευτική μεταρρύθμιση. 

Σχετικά με τους διορισμούς του ΑΣΕΠ. Είπατε ότι διορίζονται οι καθηγητές ως αναπληρωτές και δεν διορίζονται στις οργανικές θέσεις. Δηλαδή,τι θέλατε το Υπουργείο να κάνει; Να μη διορίσει τους καθηγητές; Γιατί όταν δεν τους διορίζουμε, φωνάζετε και λέτε "δεν διορίσατε καθηγητές και υπάρχουν κενά". 'Ερχεται το Υπουργείο και λέει ότι από τον κατάλογο ο οποίος έχει βγει, θα γίνουν οι διορισμοί. Μέχρι το ΑΣΕΠ να ολοκληρώσει τις ενστάσεις, τις οποίες εξετάζει μία-μία, τι θα κάνουμε; Θα αφήσουμε τα σχολεία χωρίς εκπαιδευτικούς; 'Η θα πάρουμε άλλους εκπαιδευτικούς που δεν είναι μέσα στον κατάλογο και που έχουν βγει από το διαγωνισμό; Γιατί μετά θα έχουμε δεύτερο πρόβλημα καθηγητών, οι οποίοι θα διεκδικούν και εκείνοι να διοριστούν εκ των υστέρων. Τους διορίζουμε αυτούς ως αναπληρωτές-καθηγητές για να είναι στην παιδεία, που θα συνεχίσουν να είναι στην παιδεία και όταν θα ολοκληρωθούν οι ενστάσεις θα καταλάβουν τις θέσεις τους και θα τελειώσει η ιστορία. Πού βλέπετε το κακό για να το καταλάβω και εγώ; Πού βλέπετε ότι έγινε μεγάλο κακό στην παιδεία, ότι δεν βγήκε ο επίσημος κατάλογος απο το ΑΣΕΠ παρά το Υπουργείο Παιδείας πήρε το γενικό κατάλογο, που είχε προσδιορίσει τους επιτυχόντες και από κει διόρισε; 'Ισα-ίσα έπρεπε να επαινέσετε το Υπουργείο ότι από τους καταλόγους εκείνους που κατά τεκμήριο θα είναι όλοι οι καθηγητές που θα διοριστούν, τους χρησιμοποιεί φέτος ως αναπληρωτές. 

Λέγατε απ'ό,τι θυμάμαι όταν καταργήθηκε η επετηρίδα "πω, πω τι θα γίνει, συμφορά" και ξεσηκώθηκαν οι έξι χιλιάδες εκπαιδευτικοί ότι θα μείνουν αδιόριστοι. Και οι πέντε χιλιάδες των εκπαιδευτικών διορίστηκαν τον πρώτο χρόνο κιόλας. Μέχρι το 2001 θα περισσεύουν θέσεις, όχι ότι δεν θα 



 

  

Σελίδα 939 

διοριστούν εκπαιδευτικοί. 

Βλέπετε, λοιπόν, πόσο άδικο έχετε στην κριτική σας και όταν ψηφιζόταν ο νόμος εδώ για την εκπαιδευτική μεταρρύθμιση που καταργούσε την επετηρίδα και σήμερα που ασκείτε κριτική στην Κυβέρνηση γι'αυτά τα θέματα. 

Η εκπαιδευτική μεταρρύθμιση είναι προς τη σωστή κατεύθυνση. 'Εχετε κάνει ένα λάθος, κύριε Υπουργέ. Δεν την έχετε διαφημίσει όσο πρέπει και δεν έχετε δώσει στον μέσο πολίτη να καταλάβει πόσο εις βάθος γίνεται δουλειά στο Υπουργείο Παιδείας σήμερα και πόσο μεγάλη σημασία έχει η εκπαιδευτική αυτή μεταρρύθμιση να ολοκληρωθεί ώστε οι Ελληνόπαιδες να έχουν μία πραγματική παιδεία και όχι να προετοιμάζονται απλώς και μόνο για να δώσουν εξετάσεις για το πανεπιστήμιο. 

(Χειροκροτήματα από την πτέρυγα του ΠΑΣΟΚ). 

ΠΡΟΕΔΡΕΥΩΝ (Νικόλαος Κατσαρός): Ο Κοινοβουλευτικός Εκπρόσωπος του ΚΚΕ έχει το λόγο. 

ΣΤΡΑΤΗΣ ΚΟΡΑΚΑΣ: Κύριε Πρόεδρε, είναι αλήθεια ότι η σημερινή κατάσταση αποδεικνύει ότι η περίφημη εκπαιδευτική μεταρρύθμιση από τα πρώτα βήματα της εφαρμογής της επιβεβαιώνει δυστυχώς την πρόβλεψη του ΚΚΕ πως δεν πρόκειται να λύσει κανένα από τα προβλήματα της παιδείας. Αντίθετα θα περιπλέξει αυτά τα προβλήματα και θα τα επιδεινώσει, αφού στηρίζεται στην ίδια και ακόμη χειρότερη πολιτική που τα γέννησε, στην πολιτική της εμπορευματοποίησης, της ιδιωτικοποίησης της γνώσης, των ταξικών φραγμών και της υποβάθμισης της μόρφωσης για την πλειοψηφία των νέων. 

Η Κυβέρνηση κωφή στα μηνύματα αγανάκτησης και οργής από τους μαθητές, τους εκπαιδευτικούς και τους γονείς που βρίσκονται και πάλι στους δρόμους, με απαράμιλλο θράσος εξακολουθεί να ισχυρίζεται πως όλα προχωρούν ομαλά και σύμφωνα με σχεδιασμούς που έχει κάνει. Και ακούσαμε πάλι σήμερα να επανέρχεται στη θεωρία του κινητήριου, ας το πω έτσι, δακτύλου. 

Δεν πρέπει, όμως, να αυταπατάσθε, κύριε Αρσένη, ότι οι "ομάδες" που πέρυσι αντιδρούσαν, φέτος έχουν αλλάξει θέση απέναντι στην εκπαιδευτική μεταρρύθμιση. 

Αυτό που στην πραγματικότητα έχει συμβεί είναι, πως αν πέρσι υπήρχαν και κάποιοι που ήλπιζαν πως η πολύκροτη μεταρρύθμιση μπορεί να είχε και κάτι θετικό, τώρα όλοι έχουν πεισθεί ότι πρόκειται για μια αρνητικότατη εξέλιξη που θα φορτώσει νέα δεινά στην πολύπαθη εργατική οικογένεια. 

Ας δούμε συγκεκριμένα, πώς διαμορφώνεται σήμερα η εικόνα του σχολικού "παράδεισου", που ένα χρόνο πριν μας είχε υποσχεθεί η Κυβέρνηση. Είναι σε όλους γνωστό ότι το φαινόμενο των χιλιάδων χαμένων ωρών διδασκαλίας εξαιτίας των ελλείψεων σε διδακτικό προσωπικό παρουσιάζεται κάθε χρόνο και οξύτερο και οφείλεται στη συρρίκνωση των δαπανών και στην πολιτική μείωσης του κόστους λειτουργίας της δημόσιας εκπαίδευσης. 

Φέτος μετά την κατάργηση της επετηρίδας και την αντικατάστασή της με το διαγωνισμό-παρωδία, πήρε πρωτοφανείς διαστάσεις το φαινόμενο που προανέφερα. Δεν με παίρνει ο χρόνος να αναφερθώ σε στοιχεία αλλά αυτά είναι κραυγαλέα και τραγικά. Τα σχολεία μέχρι σήμερα και απ' ότι φαίνεται για πολύ ακόμη καιρό, λειτουργούν βάσει ημερήσιου προγράμματος καθ' όσον αδυνατούν να προχωρήσουν σε προγραμματισμό της διδακτέας ύλης εξ αιτίας των πολλαπλών κενών σε εκπαιδευτικούς. 

Το πρόβλημα ουσιαστικά δεν οφείλεται στην καθυστέρηση που δημιουργείται από τις ενστάνσεις για το διαγωνισμό του ΑΣΕΠ αλλά στους ανεπαρκέστατους διορισμούς. Οι φετινές προσλήψεις, που η Κυβέρνηση προσπάθησε να παρουσιάσει σαν ένα γενναίο βήμα για να ξεπεραστεί το πρόβλημα υπολείπονται κατά πολύ τόσο από τις ανάγκες όσο και από τον αριθμό των δεκαοκτώ χιλιάδων αναπληρωτών που είχαμε πέρυσι. Αρχίζει πλέον να γίνεται πιο καθαρό το ότι η κατάργηση της επετηρίδας θα συνοδευτεί με μείωση του αριθμού των εκπαιδευτικών. 

Η Κυβέρνηση πέρσι ορκιζόταν ότι φέτος, χρονιά "ριζικών" τάχα τομών για το "καλό" της δημόσιας εκπαίδευσης, το φαινόμενο της έλλειψης σε εκπαιδευτικούς δεν πρόκειται να επαναληφθεί, όχι βεβαίως γιατί σκόπευε να λύσει με επαρκείς διορισμούς μόνιμου εκπαιδευτικού προσωπικού το πρόβλημα. Προφανώς στηρίζει την αισιοδοξία της στην κατεύθυνση που βίαια προωθεί για συμπτύξεις των τμημάτων με το στοίβαγμα τριάντα και τριάντα πέντε μαθητών στις τάξεις σύμφωνα με τη "σύγχρονη" παιδαγωγική αντίληψη του Υπουργείου για "ενίσχυση της συλλογικότητας". 

Τα προβλήματα της λειψής συντήρησης και αθλιότητας των σχολικών εγκαταστάσεων είναι γνωστό ότι φέτος επιδεινώθηκαν και θα συνεχίσουν να μεγαλώνουν εξαιτίας της ιδιωτικοποίησης του ΟΣΚ. Αυτό θα σημάνει τεράστια αύξηση του κόστους εργασιών. Τα σχολεία λόγω ανυπαρξίας κονδυλίων μένουν αφύλλακτα στο έλεος κάθε λογής βανδαλισμών και καταστροφών. 

Πανικόβλητοι μπροστά σ' αυτήν την κατάσταση οι γονείς, όπως επίσης και μπροστά στον εξεταστικό μαραθώνιο που περιμένει τα παιδιά τους, βλέποντας την απίστευτη αδυναμία του σχολείου να ανταποκριθεί στοιχειωδώς στην εκπαιδευτική λειτουργία του, προστρέχουν στα φροντιστήρια που υπερδιπλασίασαν την πελατεία τους και αύξησαν κατακόρυφα τα δίδακτρά τους αφού το μόνο μάθημα στο οποίο δεν κάνουν φροντιστήριο οι μαθητές είναι τα Θρησκευτικά, καταρρίπτοντας έτσι το μύθο της "ενισχυτικής διδασκαλίας". 

'Οσον αφορά τα Τεχνικοεπαγγελματικά εκπαιδευτήρια, οι υπεραριθμίες των μαθητών στα τμήματα, η ανυπαρξία αναλυτικών προγραμμάτων, βιβλίων και εκπαιδευτικών ξεπερνά κάθε προηγούμενο. Για παράδειγμα στο εσπερινό ΤΕΕ Αχαρνών ενώ χρειάζονται δεκατέσσερις καθηγητές γενικών μαθημάτων, αυτήν τη στιγμή υπάρχει μόνο ένας. 

Οι αποσπασματικές γνώσεις, η αντιεπιστημονικότητα, ο φορμαλισμός, η τυπολατρεία, η απομνημόνευση και άκρατος σχολαστικισμός διαποτίζουν όπως επιβεβαιώνεται και από τις οδηγίες του Υπουργείου προς τους διδάσκοντες, το σύγχρονο δήθεν περιεχόμενο του νέου λυκείου που δεν υστερεί καθόλου σε στειρότητα πνεύματος από το παλιό. 'Αλλωστε αυτό είναι αναμενόμενο για ένα σχολείο στο οποίο οι εξετάσεις αποτελούν αυτοσκοπό σε βάρος της γνωστικής και ευρύτερα μορφωτικής λειτουργίας του. 

Ταυτόχρονα οι πιο ακραίες εθνικιστικές και αντιδραστικές απόψεις και αντιλήψεις σηκώνουν κεφάλι μέσα από το περιεχόμενο των νέων βιβλίων του λυκείου. Κρίνεται απαραίτητο να διδαχθούν τα Θρησκευτικά στους μαθητές των ΤΕΕ ενώ η ιστορία περιττεύει. Πρόκειται για το φυσικό επακόλουθο μιας παιδείας που στόχο της έχει την πνευματική χειραγώγηση προκειμένου να υπηρετήσει όχι τις πραγματικές μορφωτικές ανάγκες της κοινωνίας μας αλλά την ανταγωνιστικότητα των μονοπωλίων και τις επιδιώξεις της εγχώριας άρχουσας τάξης να μπει στο σκληρό πυρήνα της Ευρωπαϊκής 'Ενωσης. 

'Ετσι, βεβαίως, δεν θα συμφωνήσουμε ούτε με τη Νέα Δημοκρατία και όλους όσους προσπαθούν να υποβαθμίσουν το θέμα, αποδίδοντας τη σημερινή κατάντια των σχολείων στην "ανικανότητα" την "προχειρότητα" ή τη "σπουδή" της Κυβέρνησης να επιδείξει έργο χωρίς να λάβει τα απαραίτητα μέτρα για την ενημέρωση και την προετοιμασία των αλλαγών. Μία τέτοια τοποθέτηση δεν είναι απλά επιεικής, αλλά είναι αποπροσανατολιστική από την αιτία, την πολιτική δηλαδή ουσία των προβλημάτων την οποία η Νέα Δημοκρατία αλλά και τα άλλα κόμματα που συμφωνούν με την ευρωπαϊκή ενοποίηση εγκρίνουν και για αυτό σκόπιμα αποκρύπτουν από το λαό. 

Θεωρούμε, λοιπόν, πως η εικόνα που παρουσιάζουν σήμερα τα σχολεία είναι πολύ πιο ζοφερή στην πραγματικότητα από τις όποιες περιγραφές της, είναι η πιο φυσική συνέπεια της αντιεκπαιδευτκής πολιτικής των μονοπωλίων και της Κυβέρνησης, υποταγμένη και αυτή στο δήθεν εθνικό στόχο της ένταξης στην ΟΝΕ. 

Δεν είναι άλλωστε τυχαίο, πως ακριβώς παρόμοια προβλήματα φαίνεται να οδηγούν τους μαθητές και άλλων χωρών, όπως της Γαλλίας, στους δρόμους, ακριβώς γιατί η κατάντια της εκπαίδευσής μας δεν ερμηνεύεται με την ανικανότητα της 



 

  

Σελίδα 940 

σημερινής Κυβέρνησης, αλλά με την αντιλαϊκότητα των στόχων και της πολιτικής που υπηρετεί τόσο η Κυβέρνηση της χώρας μας όσο και η Κυβέρνηση της Γαλλίας και κάθε άλλης χώρας της Ευρωπαϊκής 'Ενωσης, οι οποίες σχεδόν ταυτόχρονα συγκλονίζονται δήθεν από ανάλογες αντιεκπαιδευτικές μεταρρυθμίσεις ανοικτών οριζόντων μπροστά στο 2000. 

Προβλέπουμε, πως η εκρηκτικότητα των προβλημάτων στα σχολεία μας δεν θα αργήσει να πυροδοτήσει αντίστοιχης έκτασης και εμβέλειας κινητοποιήσεις και στη χώρα μας, με τους εκπαιδευτικούς, τους μαθητές, τους γονείς και τους εργαζόμενους συνολικά ενωμένους, για την καταδίκη και την κατάργηση του νόμου του ν.2525/1997 και γενικά της πολιτικής σας, κύριοι της Κυβέρνησης. 

Σύγχρονη κοινωνική ανάγκη είναι η εξασφάλιση ολόπλευρης μόρφωσης σε όλους αδιάκριτα τους νέους μέσα από ένα ενιαίο δωδεκάχρονο σχολείο σαν απαραίτητη προϋπόθεση όχι μόνο των πανεπιστημιακών σπουδών αλλά και της όποιας επαγγελματικής εκπαίδευσης θα ακολουθήσει. 

'Οσον αφορά τα εξαιρετικά επείγοντα προβλήματα που αντιμετωπίζει σήμερα το σχολείο, απαιτούμε χωρίς καμία πλέον καθυστέρηση: 

Πρώτον, μαζικούς διορισμούς εκπαιδευτικών από την επετηρίδα, άμεση κάλυψη των κενών οργανικών θέσεων με προσλήψεις αναπληρωτών βάσει της σειράς εγγραφής τους στην επετηρίδα. Επ' ουδενί δεν θα συμφωνήσουμε με την εξωφρενική και παράνομη λύση διορισμού των επιτυχόντων του διάτρητου διαγωνισμού του ΑΣΕΠ ως αναπληρωτών. 

Δεύτερον, αποκλειστικά πρωινά σχολεία με αναλογία εκπαιδευτικών-μαθητών ένα προς δεκαπέντε στα δημοτικά και ένα προς είκοσι σε γυμνάσια και λύκεια. 

Τρίτον, κατάργηση του νέου συστήματος λαιμητόμου για την αξιολόγηση και πρόσβαση των μαθητών στα ΑΕΙ, ΤΕΙ, αποσύνδεση του λυκείου από τη διαδικασία επιλογής στα ΑΕΙ και ΤΕΙ. 

Τέταρτον, επιστημονική και οικονομική στήριξη των εκπαιδευτικών για να ανταποκριθούν με επάρκεια στο σύνθετο έργο τους και απόσυρση του νέου συστήματος ιδεολογικοπολιτικού ελέγχου και συμμόρφωσης, που αποκαλείται αξιολόγηση του εκπαιδευτικού έργου. 

Πέμπτον, αναβάθμιση της υπάρχουσας δημόσιας Τεχνικοεπαγγελματικής Εκπαίδευσης ΤΕΛ-ΤΕΣ στην προοπτική του ενιαίου δωδεκάχρονου σχολείου και κατάργηση των ΤΕΕ, που αντιμετωπίζουν την Τεχνικοεπαγγελματική Εκπαίδευση σαν υποδεέστερο κύκλωμα από αυτό της αποκαλούμενης Γενικής Παιδείας. 

'Εκτον, γενναία χρηματοδότηση της εκπαίδευσης από τον κρατικό προϋπολογισμό, σταμάτημα της υλοποίησης των προγραμμάτων ΕΠΕΑΕΚ και κατανομή κονδυλίων της Ευρωπαϊκής 'Ενωσης στα σχολεία στη βάση των πραγματικών τους αναγκών, πάγωμα των διαδικασιών ιδιωτικοποίησης του ΟΣΚ, και παραίτηση από κάθε προσπάθεια μετατροπής των σχολικών επιτροπών σε διαχειριστές πενιχρών κονδυλίων για την παιδεία και επιχειρηματίες υπηρεσιών παιδείας σε ανταποδοτική βάση. 

Ευχαριστώ. 

ΠΡΟΕΔΡΕΥΩΝ (Νικόλαος Κατσαρός): Η Κοινοβουλευτική Εκπρόσωπος του Συνασπισμού, της Αριστεράς και της Προόδου, κ. Ανδριανή Κώστα Λουλέ, έχει το λόγο. 

ΑΝΔΡΙΑΝΗ ΛΟΥΛΕ: Γιατί όλο αυτό, κύριε Πρόεδρε, σήμερα; 

ΠΡΟΕΔΡΕΥΩΝ (Νικόλαος Κατσαρός): Για να ακουσθεί και το όνομα ενός συναδέλφου, ο οποίος τίμησε αυτήν την Αίθουσα. 

ΑΝΔΡΙΑΝΗ ΛΟΥΛΕ: Ευχαριστώ, να είσθε καλά. 

ΣΤΡΑΤΗΣ ΚΟΡΑΚΑΣ: Δεν πρέπει να ξεχνάμε ούτε τον ίδιο ούτε και τα μαθήματά του. 

ΑΝΔΡΙΑΝΗ ΛΟΥΛΕ: Κύριε Πρόεδρε, κυρίες και κύριοι συνάδελφοι, τον περασμένο Ιούνιο σε αυτήν την Αίθουσα μιλήσαμε και πάλι για τα θέματα της παιδείας και είχα πει ότι και στραβός είναι ο γιαλός και στραβά αρμενίζουμε, αν το θυμόσαστε. Νομίζω ότι αυτή η παροιμία εξακολουθεί να ισχύει, αφού δεν έχει αλλάξει τίποτε από τότε, αφού το Υπουργείο δεν δέχεται να κάνει διάλογο ούτε με κόμματα ούτε με φορείς και η περίφημη μεταρρύθμιση έχει πάρει την κατηφόρα. 

Ο Συνασπισμός, κύριε Πρόεδρε, έγκαιρα και επανειλημμένα έχει μιλήσει για την προχειρότητα αποφάσεων, για έλλειψη σοβαρών μελετών προγραμματισμού για την αντιμετώπιση ουσιαστικών προβλημάτων της παιδείας, παλινδρομήσεις της πολιτικής ηγεσίας του Υπουργείου Παιδείας και αυταρχικά προεδρικά διατάγματα. 

Ας έρθουμε στους δύο πρώτους μήνες της φετινής σχολικής χρονιάς, που τυπικά ξεκίνησε στις 11 του Σεπτέμβρη και τώρα περίπου 11 Νοεμβρίου, δύο μήνες μετά, τυπικά θα έλεγα ακόμα συνεχίζεται η σχολική χρονιά, διότι σε πάρα πολλά σχολεία -να δεχθώ εγώ ότι δεν είναι σε όλα- δεν έχουν ξεκινήσει τα μαθήματα κανονικά. 

Και επειδή ο κύριος Υπουργός πριν από λίγο είπε ότι θέλει συγκεκριμένα στοιχεία, εγώ ενδεικτικά και μόνο -και εσείς, κύριε Πρόεδρε, το γνωρίζετε καλά γιατί είσθε από την ίδια περιοχή με μένα- θα του πω για δύο μόνο σχολεία της Λάρισας. 

Πρώτο λύκειο, τριάντα τρεις μαθητές μέσα στην τάξη. 

Δέκατο λύκειο, τριάντα δύο μαθητές μέσα στην τάξη. 

Αγγλικά, τεχνολογία και επιλογής μαθήματα δεν έχουν ακόμα ξεκινήσει. 

Σήμερα Δευτέρα τα παιδιά ξεκινούν στις 9.00', γιατί την πρώτη ώρα δεν υπάρχει δάσκαλος για το μάθημα που υπάρχει στο πρόγραμμα. Κάθε Παρασκευή τα παιδιά ξεκινούν στις 11.00' γιατί τις τρεις πρώτες ώρες δεν υπάρχουν δάσκαλοι για τα συγκεκριμένα μαθήματα που έχουν ορισθεί. 

Το γεγονός αυτό διασύρει για άλλη μία φορά τη δημόσια παιδεία στα μάτια του λαού μας και έχει να κάνει με την απρογραμμάτιστη, όπως είπα και πριν, και επιπόλαιη εφαρμογή μιας μεταρρύθμισης που δεν εμπνέει κανέναν, εκτός ίσως από εσάς τους ίδιους. Αλλά και εσείς, όμως, δεν φροντίσατε ούτε καν για τα στοιχειώδη που απαιτεί μία μεταρρύθμιση, για να εφαρμοστεί αποτελεσματικά. 

Αφήσατε τις δημόσιες δαπάνες για την παιδεία να καθηλώνονται στην τελευταία θέση των αντίστοιχων δαπανών των χωρών της Ευρωπαϊκής 'Ενωσης. Βρισκόμαστε κάτω από το μισό του μέσου όρου της Ευρώπης και τρεις φορές κάτω από το μέσο όρο των σκανδιναβικών χωρών. 

Παράλληλα, στην απορροφητικότητα των κονδυλίων του δευτέρου Κοινοτικού Πλαισίου Στήριξης για την εκπαίδευση έχετε μείνει επίσης πίσω. 'Εχετε απορροφήσει μόνο το 29% και το πρόγραμμα ολοκληρώνεται το 1999, δηλαδή σε ένα μόλις χρόνο. 

Και δεν είναι μόνο ο αργός ρυθμός, κύριε Πρόεδρε, στην απορρόφηση. Αλλά και όσα κονδύλια κατορθώνει η Κυβέρνηση να εισπράξει, τα χρησιμοποιεί με αδιαφάνεια, χωρίς αποτελεσματικότητα, με μοναδικό σκοπό τα ποσά αυτά να μη χαθούν, αρκεί να πάνε οπουδήποτε. 

Θα σας δώσω ορισμένα παραδείγματα. 

Η ΣΕΛΕΤΕ με προκήρυξή της από τον Ιούλιο δημιούργησε τμήματα συμβουλευτικής και τεχνολογίας, τα οποία θεσμοθέτησε το Υπουργείο Παιδείας μετά από δύο μήνες. Τα τμήματα αυτά, αν και ετήσιας διάρκειας, δεν οδηγούν πουθενά, αφού όσοι τα παρακολουθούν δεν παίρνουν κανένα πτυχίο, ούτε καν ειδίκευσης. Δεν καταλαβαίνω ποιος ο λόγος ύπαρξης αυτών των τμημάτων. Δηλαδή, είναι μόνο για το ροκάνισμα των κονδυλίων της Ευρωπαϊκής 'Ενωσης και παράλληλα η εξυπηρέτηση ατομικών μικροσυμφερόντων; 

'Αλλο παράδειγμα, στην ίδια συχνότητα, η επιμόρφωση των εκπαιδευτικών, που γίνεται με πρόχειρο, απρογραμμάτιστο και ασυντόνιστο τρόπο.'Οπου και όταν γίνεται, γίνεται με μοναδικό σκοπό να απορροφηθούν χρήματα από την Κοινότητα και να δοθούν σημαντικές αμοιβές στους επιμορφωτές. 

Πρέπει να καταλάβουμε κάποτε σ'αυτήν την Αίθουσα, κύριε Πρόεδρε, ότι η παιδεία απαιτεί γενναίες δαπάνες. Και οι μεταρρυθμίσεις, για να είναι αποτελεσματικές και χρήσιμες και όχι απλά να αναστατώνουν, να απορυθμίζουν το σύστημα, θα πρέπει να επιχορηγούνται σωστά. 

Το παράδειγμα του Γάλλου Υπουργού Παιδείας θα έπρεπε 


 

  

Σελίδα 941 

να σας είχε διδάξει, κύριε Υπουργέ, εκτός αν περιμένετε να αρχίσουν και εδώ οι κινητοποιήσεις, όπως έγιναν στη Γαλλία, των μαθητών και των καθηγητών, μόνο που εδώ -όπως ξέρετε- θα έχουμε και τους γονείς μαζί. Και αρχίζουν την Τετάρτη, κύριε Υπουργέ. 

ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Ατυχήσατε στη σύγκριση. Αλίμονο αν είχαμε τα δεδομένα της γαλλικής εκπαίδευσης! 

ΑΝΔΡΙΑΝΗ ΛΟΥΛΕ: Σας παρακαλώ πολύ, εγώ δεν διακόπτω κανέναν. Εγώ θα έλεγα για άλλη μια φορά πως είναι ατυχές το ότι εσείς δεν διδάσκεσθε από κράτη, που μιλάτε για τις κυβερνήσεις τους, τις κεντροαριστερές και το ένα και το άλλο. Ρωτήστε τους τουλάχιστον τι κάνουν στα κοινωνικά θέματα, τι κάνουν στην παιδεία κλπ. 

Ξέρω πολύ καλά, κυρίες και κύριοι συνάδελφοι, ότι καθημερινά φθάνουν στα γραφεία όλων μας υπομνήματα και διαμαρτυρίες από συλλόγους γονέων από πολλούς νομούς της χώρας. 

Στην προσχολική αγωγή, υπάρχουν κενά που δεν καλύπτονται. Και φέρνω ένα παράδειγμα. Στο Νομό Πέλλης, κύριε Υπουργέ, υπάρχουν τριάντα δυο κενά σε νηπιαγωγούς. Στην πρωτοβάθμια εκπαίδευση, παρ' ότι αυξήσατε τους μόνιμους δασκάλους κατά πεντέμισι χιλιάδες, έχετε ακόμα λειτουργικά κενά, που φθάνουν τις δυο χιλιάδες. 

Το γεγονός βέβαια αυτό, οφείλεται στο ότι ιδρύσατε χίλια δημοτικά σχολεία ολοήμερα, ενισχύσατε τη διδασκαλία, που μερικώς εφαρμόζεται και βέβαια δεν διορίσατε αναπληρωτές. Η κατάληξη είναι να αυξηθούν σε κάθε τμήμα σημαντικά τα παιδιά και οι δάσκαλοι να περιφέρονται από σχολείο σε σχολείο, για να μπαλώνουν καταστάσεις. 

Επίσης, στα περισσότερα δημοτικά παρατηρούνται προβλήματα μαθησιακά στα παιδιά των μεταναστών. Εκεί, κυρίες και κύριοι συνάδελφοι, έχουμε το φαινόμενο ότι τα παιδιά αυτά τα κατατάσσουν σύμφωνα με την ηλικία τους και όχι με τις γνώσεις τους. Και έτσι είναι πολύ φυσικό να μένουν στη γωνία. Εδώ θα έπρεπε να έχουμε τάξεις υποδοχής και να μην εντάσσονται μ' αυτούς τους άνισους όρους στις τάξεις. 

Στη δευτεροβάθμια εκπαίδευση, βέβαια, το πρόβλημα είναι πολύ μεγαλύτερο, μια και αυτή έχει υποστεί το βάρος της περίφημης μεταρρύθμισης. Φέρατε τους μαθητές στα σχολεία το Σεπτέμβρη, κύριε Υπουργέ, και διώξατε τους καθηγητές, για να επιμορφωθούν πάνω στις τεχνικές της μεταρρύθμισης και δυστυχώς δεν προβληματιστήκατε. Και δεν προβληματίζεσθε για το ότι οι καφετέριες είναι από τις έντεκα η ώρα και ύστερα γεμάτες, γιατί τα παιδιά δεν έχουν τι να κάνουν. 

Ούτε σας πειράζει το ότι οι διευθυντές των σχολείων ζητούν απεγνωσμένα μέχρι σήμερα να καλυφθούν τα κενά με καθηγητές και δηλώνουν για πρώτη φορά την απροθυμία τους για διευθυντικά καθήκοντα, αφού δεν μπορούν να αντέξουν την αλλοπρόσαλλη αυτή κατάσταση. 

Τούτη τη στιγμή που μιλάμε, υπάρχουν δυο χιλιάδες κενές θέσεις καθηγητών, που κάνουν τους μαθητές να χάνουν πολύτιμες διδακτικές ώρες. Πρέπει το Υπουργείο να προχωρήσει στην άμεση κάλυψη αυτών των κενών θέσεων με διορισμούς, έστω και με αναπληρωτές. Πολλά είναι επίσης τα κενά μαθημάτων, που καλύπτονται από άσχετες ειδικότητες καθηγητών, μόνο και μόνο για να καλυφθεί το ωράριό τους και έτσι βέβαια το μάθημα αχρηστεύεται. 

Για τα μαθήματα πληροφορικής και τεχνολογίας, δεν υπάρχει κατάλληλη εργαστηριακή υποδομή. Και δεν καταλαβαίνω γιατί τα έχουμε βάλει στο πρόγραμμα, αφού δεν είμαστε έτοιμοι. Αφήστε τουλάχιστον τα αρχαία, τη φυσική και τα μαθηματικά, που πάμε κάπως καλά και όταν θα είμαστε έτοιμοι, βάζουμε και την τεχνολογία και την πληροφορική. 

Επιχειρείται επίσης η μείωση της αυτενέργειας των εκπαιδευτικών, αφού με την υιοθέτηση μιας μόνο μεθόδου διδασκαλίας μέσω των σεμιναρίων του Υπουργείου και με το βαλιτσάκι του εκπαιδευτικού, πειθαναγκάζονται στην εφαρμογή, χωρίς η δική τους εμπειρία να μπορεί να συμβάλει στην ποιοτική αναβάθμιση του μαθήματος. 

Απαράδεκτη βέβαια είναι και η μείωση του κύρους των εκπαιδευτικών, που επιχειρήσατε μετά από τον περίφημο διαγωνισμό, που έδωσαν. Δεν σας προβληματίζει άραγε καθόλου πώς σκέφτονται οι γονείς και οι μαθητές για τους καθηγητές, τους άσχετους και ανίκανους, όπως πολλές φορές τους έχετε αποκαλέσει; 

Εκείνο όμως νομίζω, όπως είπα και πριν, που εξοργίζει περισσότερο τον κόσμο, είναι ότι έχουν φθάσει να είναι τριάντα πέντε μαθητές μέσα στις τάξεις, σε πολλές τάξεις, όχι σε όλες βεβαίως, αντί για τριάντα και είκοσι πέντε, που είχατε υποσχεθεί τόσο εσείς ο ίδιος, όταν έγινε η απεργία των καθηγητών το 1997, όσο και με την υπουργική απόφαση του κ. Γεωργίου Παπανδρέου. 

Σαν κόμμα σας είχαμε προειδοποιήσει ότι υπάρχει σημαντικό πρόβλημα αφομοίωσης της ύλης, μετά τις αλλαγές που έγιναν. Και το γεγονός αυτό το πιστοποιούν και έμπειροι καθηγητές. Θα πρέπει, λοιπόν, πιστεύουμε, να μη γίνουν εξετάσεις στη Β' λυκείου φέτος, γιατί οι μαθητές είναι απροετοίμαστοι και η αποτυχία τους θα είναι τουλάχιστον 50%, εκτός αν πιστεύετε ότι θα σωθούν από τα φροντιστήρια. 

Είπατε πριν από λίγο και εσείς ο ίδιος ότι βέβαια είναι αλήθεια πως αυτό γίνεται σταδιακά και πως τα παιδιά στη Β' λυκείου και στη Γ' λυκείου θα έχουν κάποιο πρόβλημα. Και εγώ σας ρωτάω, αν το δικό σας παιδί ήταν στη Β' λυκείου, τι θα του λέγατε; "Δεν πειράζει παιδάκι μου, φέτος εσύ θα την πληρώσεις, αλλά το αδελφάκι σου που είναι σε μικρότερη τάξη, θα έχει καλύτερες μέρες;" 

Αυτό μου θυμίζει, με συγχωρείτε που θα το πω, τον πατέρα μου που ήταν χρόνια φυλακή και μας έστελνε κάρτες και μας έλεγε ότι του χρονου θα είμαστε καλά και θα γιορτάσουμε μαζί τα Χριστούγεννα και Πάσχα. Και αυτό κράτησε είκοσι χρόνια!! 

Με συγχωρείτε που φτάνω σ' αυτόν τον παραλληλισμό -πώς να το πω- αλλά έτσι είναι, κύριε Αρσένη. Τι να πούμε δηλαδή στο φετινό παιδί της Β' λυκείου; Εσύ θα την πληρώσεις, ενώ ο άλλος που είναι στην Α' δημοτικού θα έχει καλύτερες μέρες; Με συγχωρείτε πάρα πολύ πραγματικά, που με φέρνετε σ' αυτήν τη δύσκολη θέση να φέρω αυτό το παράδειγμα. 

(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού) 

Θα ήθελα ένα λεπτό, κύριε Πρόεδρε. 

Τεχνικά και επαγγελματικά εκπαιδευτήρια. Δεν έχουν εκδοθεί τα προεδρικά διατάγματα σύστασής τους. Δεν έχουν συσταθεί οργανικές θέσεις και έτσι δεν μπορούν να καλυφθούν τα κενά με αναπληρωτές. Δεν έχουν γίνει προκηρύξεις για θέσεις μόνιμου εκπαιδευτικού προσωπικού. Στα ΤΕΙ μόνο οι έκτακτοι ξεπερνούν τις τεσσερισήμισι χιλιάδες. 

'Ολοι δε, αναρωτιόμαστε γιατί δεν εφαρμόστηκε η ρύθμιση για ανανέωση της σύμβασης των έκτακτων καθηγητών, που με το νόμο 2621 εσείς προτείνατε, αφού κι εσείς ο ίδιος παραδεχθήκατε τη δεινή θέση, στην οποία βρίσκονται, γιατί τίποτε δεν άλλαξε ούτε και γι' αυτό το ακαδημαϊκό έτος. Γιατί δεν άλλαξε; 

Οι καθηγητές των ξένων γλωσσών στα ΤΕΙ, τέσσερις μήνες μετά την εφαρμογή του νόμου, δεν έχουν ενταχθεί ακόμη σε θέσεις καθηγητών εφαρμογών, οπότε εκκρεμούν και οι προσλήψεις εκτάκτων, με αποτέλεσμα οι σπουδαστές να χάνουν τα μαθήματά τους. 

Κυρίες και κύριοι συνάδελφοι, θα ήθελα να κάνω τρεις ερωτήσεις στον κύριο Υπουργό, που δεν αφορούν βέβαια το εσωτερικό της Ελλάδος, αλλά αφορούν τα παιδιά μας στο εξωτερικό. 

Κύριε Υπουργέ, έχετε υποσχεθεί δημόσια στη Βουλή ότι θα μεριμνήσετε για την αναπλήρωση του επιμισθίου από την 1.1.98 των εκπαιδευτικών μετά τη φορολόγησή τους. Τι έχετε κάνει μέχρι τώρα και τι μέτρα λάβατε; 

(Στο σημείο αυτό κτυπάει το επαναληπτικό κουδούνι λήξεως του χρόνου ομιλίας της κυρίας Βουλευτού) 

'Ενα λεπτό, κύριε Πρόεδρε. 'Αλλωστε, εγώ είμαι από εκείνους που μιλάνε πολύ λίγο. Είμαι συνήθως στο χρόνο μου. 

ΠΡΟΕΔΡΕΥΩΝ (Νικόλαος Κατσαρός): Απόψε όμως είσθε λαλίστατη. 



 

  

Σελίδα 942 

ΑΝΔΡΙΑΝΗ ΛΟΥΛΕ: Δεύτερον, η πολιτική του Υπουργείου για τη δημιουργία δίγλωσσων σχολείων στο εξωτερικό, απ' ό,τι φαίνεται δεν προωθείται και συγχρόνως υποβαθμίζονται τα ελληνικά αμιγή σχολεία με τα μέτρα που σχετίζονται με το ενιαίο λύκειο. Η λειτουργία των σχολείων αυτών θα καταστεί προβληματική. Τι πρόκειται να κάνετε σχετικά με το ενιαίο λύκειο και το εθνικό απολυτήριο; 

Τέλος, τι πρόκειται να κάνει η Κυβέρνηση στο άμεσο μέλλον, για να δώσει κάποια κίνητρα στους εκπαιδευτικούς, ώστε να δέχοντα? να πηγαίνουν στο εξωτερικό; 

Κυρίες και κύριοι συνάδελφοι, κλείνω με μία φράση. Δύσκολη είναι η αναρίθμηση των προβλημάτων, που προέκυψαν από τη μανία της μεταρρύθμισης, που οδήγησε το εκπαιδευτικό μας σύστημα σε τέλεια απορύθμιση και πιστεύω ότι ο ελληνικός λαός το μόνο που περιμένει είναι άμεση και ουσιαστική ρύθμιση. 

Ευχαριστώ, κύριε Πρόεδρε. 

ΠΡΟΕΔΡΕΥΩΝ (Νικόλαος Κατσαρός): Η Κοινοβουλευτική Εκπρόσωπος του ΔΗ.Κ.ΚΙ. κ. Αράπη, έχει το λόγο. 

ΒΑΣΙΛΙΚΗ ΑΡΑΠΗ-ΚΑΡΑΓΙΑΝΝΗ: Κύριε Πρόεδρε, κύριε Υπουργέ, οι αλλαγές στην εκπαίδευση σήμερα και η πρόταση για ένα άλλο όραμα εκπαιδευτικής διαδικασίας νομίζω ότι βρίσκεται σε λάθος κατεύθυνση. 

Το εκπαιδευτικό μας πρόβλημα, στη σημερινή ελληνική κοινωνία, είναι μεγάλο, πολύπλοκο, δύσκολο και είναι πάρα πολύ δύσκολο να λυθεί. Συνδέεται με την οικονομική, πολιτική και ιδεολογική δραστηριότητα και έρχεται κάθε τόσο στο προσκήνιο εξαιτίας των οικονομικών και κοινωνικών αδιεξόδων, που συμβαίνουν και στέλνουν τους πολίτες μας στην απόγνωση, μια και το μέλλον των παιδιών μας είναι αβέβαιο. 

Οι πολίτες αυτής της χώρας ζητούν να πάρουν τα παιδιά τους από το σχολείο μία ολόπλευρη και επαρκή μόρφωση, η οποία να περιέχει και σε ένα βαθμό ειδίκευση, κατάρτιση και επαγγελματική κατοχύρωση. Αντί αυτών, εισπράττουν τα τελευταία τρία χρόνια ψευδείς υποσχέσεις, αοριστολογίες, γενικότητες, με στόχο να κρυφτεί η αλήθεια, που είναι τραγική. 

Σήμερα φτάσαμε σε σημείο τόσο χαμηλό, που το σχολείο και ειδικά το λύκειο δεν λειτουργεί. Οι νέοι δεν εμπιστεύονται αυτές τις αλλαγές, αυτές τις μεταρρυθμίσεις, που είναι αποσπασματικές λύσεις κατευναστικού και ιδεολογικού χαρακτήρα, έτσι ώστε να απασχολούνται περισσότερο με στείρες γνώσεις και πληροφορίες, να απομνημονεύουν φορμαλιστικά τα περιεχόμενα- αντικείμενα και όσοι έχουν μεγαλύτερη υπομονή και προνομιούχο θέση, χρήματα και φροντιστήρια να λαμβάνουν μεγαλύτερο βαθμό και να εισέρχονται στις ανώτερες και ανώτατες σχολές. 

Οι αλλαγές στο λύκειο είναι ένα εμπαιγμός, γιατί γίνεται μια προσπάθεια λαϊκισμού, με στόχο να αποπροσανατολιστούν οι νέοι, οι πολίτες αυτής της χώρας και να πιστέψουν ότι κάτι άλλο συμβαίνει. 'Ομως οι επιταγές είναι ψευδείς. 

Τίποτα καινούριο δεν γίνεται, αφού επαναλαμβάνονται αποτυχημένες πρακτικές του παρελθόντος σε άλλες χώρες του κόσμου. Δωρεάν παιδεία δεν υπάρχει, αφού αυξάνονται τα φροντιστήρια και η παραπαιδεία γίνεται κύρια παιδεία. Μπορούμε να πούμε, κύριε Υπουργέ, δωρεάν παραπαιδεία. 

Κίνητρο για μόρφωση δεν υπάρχει, αφού δεν διαμορφώνεται ένα σχολείο με νέα αναλυτικά προγράμματα, ενιαίο, με νέα βιβλία σε όλες τις βαθμίδες. Υπάρχουν μόνο μερικά στο λύκειο και αυτά χωρίς αναλυτικό πρόγραμμα, παρά μόνο εξεταστικά. 

Το πρόβλημα που απασχολεί το Υπουργείο, είναι καθαρά οι εξετάσεις και η πρόσβαση στα ΑΕΙ, με σκοπό την πρόσκαιρη ικανοποίηση των πολιτών. 'Ετσι διαμορφώνεται ένα τάχα αξιολογικό σύστημα σε βάρος παιδαγωγικών αρχών, αποκτώντας το αντικείμενο, το περιεχόμενο της μόρφωσης με τη μέθοδο "παιδαγωγικής προσέγγισης σε διδακτικά αξιολογικά συστήματα". 

Αυτό που κάνει το Υπουργείο με αρχή το Παιδαγωγικό Ινστιτούτο και το Κέντρο Εκπαιδευτικής 'Ερευνας, τον κ. Κασσιωτάκη, είναι να προβάλει ένα μέρος του δεύτερου σκέλους, δηλαδή τις μεθόδους μάθησης και αναπαραγωγής κάποιων υπαρχουσών γνώσεων, πληροφοριών, ασύνδετων μεταξύ τους, μεταξύ των επιστημών, όπως ήταν και παλιότερα. 

Αποτελέσματα αυτής της πολιτικής είναι να υφίσταται σήμερα στο λύκειο μια απαράδεκτη κατάσταση που συνοψίζεται στα εξής: Δεν υπάρχει ενιαίο αναλυτικό πρόγραμμα σπουδών, ούτε για κάθε μάθημα ξεχωριστά, παρά μόνο οι παλιές οδηγίες του Παιδαγωγικού Ινστιτούτου και κάποιες νέες, σχετικά με τα νέα μαθήματα. Οι καθηγητές δεν γνωρίζουν πολλά αντικείμενα, τα οποία έρχονται διαδοχικά με τις οδηγίες, εγκυκλίους και άλλα γραπτά από το Παιδαγωγικό Ινστιτούτο, αλλά είναι αποσπασματικά, ενώ η ύλη δεν είναι γνωστή με πληρότητα, αφού δόθηκαν μόνο γενικές οδηγίες στα πενθήμερα επιμορφωτικά ενημερωτικά σεμινάρια. Υπάρχει απαίτηση από τους μαθητές να αφομοιώσουν τα αντικείμενα σπουδών και το νέο εξεταστικό σύστημα σε λίγες εβδομάδες, πράγμα αδύνατον, αντιπαιδαγωγικό και ψυχοφθόρο. Επιπλέον λείπουν βιβλία από μαθήματα κατευθύνσεων και τα προγράμματα είναι ελλιπή. 

Το σύστημα αξιολόγησης είναι φορμαλιστικό, τυποποιημένο, αντιπαιδαγωγικό, με αποτέλεσμα να στενεύει, να περιορίζει τους ορίζοντες των μαθητών. Στέκεται στη γνώση πληροφοριών κλειστού τύπου ερωτήσεων, με απάντηση σωστό-λάθος και σε άλλες ερωτήσεις, χωρίς μεθοδολογία και γενικές ερμηνευτικές αρχές. Οι ανθρωπιστικές και κοινωνικές σπουδές περιορίζονται και τεχνοκρατούνται. 

Υπάρχει απαίτηση από τους μαθητές να συμβιβαστούν με τη νέα κατάσταση, να αποδεχθούν την τάχα σκληρή πραγματικότητα και να αποκτήσουν κίνητρα για γνώση μαθήσεων και πληροφοριών και όχι ουσιαστική μόρφωση, αφού η κοινωνία είναι ανταγωνιστική. 

'Ολα αυτά οδηγούν σε βαθμοθηρία μέσα από φροντιστήρια. Η παιδεία μετατρέπεται σε άνευ νοήματος δραστηριότητα, απασχόληση, γιατί δεν εξυπηρετεί τις ανάγκες των νέων και δεν συνδέεται με τα οράματα των νέων, ονειρα για έναν καλύτερο κόσμο, με μορφωτικό επίπεδο υψηλό, ουσιαστικές γνώσεις και όχι στείρες πληροφορίες, γνώσεις διεπιστημονικές, που να συνδέονται με την εργασία και τη δημιουργία. 

Το χειρότερο δε είναι ότι αποκόπτεται η μόρφωση και η γνώση και το αποτέλεσμά της είναι η λήψη ενός πτυχίου από την εργασία και το επάγγελμα. Αντίθετα, η σύνδεση μ' αυτά έχει ως αποτέλεσμα την ανάπτυξη του νέου ατομικά και συλλογικά, για να διεκδικήσει νέους όρους ζωής, εργασίας, και ψυχαγωγίας. 

Το σχολείο σήμερα αποκόπτεται από την καθημερινότητα και μετατρέπεται σ' ένα γκέτο, ένα τυποποιημένο πεδίο συσσώρευσης και λήψης πληροφοριών, κωδίκων για τους πιο ευνοημένους οικονομικά και πνευματικά που έχουν τη δυνατότητα να προχωρήσουν κοινωνικά και να καταλάβουν τις ανώτερες κοινωνικές και πολιτικές θέσεις. 

Και απ'αυτούς όμως, ένα μέρος θα προχωρήσει, γιατί με τη λήψη του πτυχίου θα βρεθούν στην ελεύθερη ανταγωνιστική αγορά εργασίας, τη σκληρή εκμετάλλευση και κερδοσκοπία και θα αναγκαστούν να πουλήσουν τις πνευματικές και χειρωνακτικές ικανότητες σε πολύ φτηνή τιμή και θα εμπορευματοποιηθούν. 

Αυτός ο ακραίος ανταγωνισμός και ο ατομικισμός, στον οποίο στρέφουν οι κυβερνώντες την εκπαίδευση, οδηγεί στην αδιαφορία για γενικό σχεδιασμό της επαγγελματικής κατεύθυνσης, των μορφωμένων, ειδικευμένων και έτσι το αποτέλεσμα είναι η ανεργία και η υποαπασχόληση των εκατοντάδων χιλιάδων πτυχιούχων και ειδικά αυτών που κατευθύνονται στην εκπαίδευση. 

Καμία λύση δεν προτείνεται από την Κυβέρνηση και το Υπουργείο Παιδείας, σχετικά με το πρόβλημα της ανεργίας. Μας λένε ότι η διάλυση της παιδείας, η αποκοπή από την εργασία, θα είναι οριστική. 

Επίσης, η αποσύνδεση του πτυχίου από το χώρο εργασίας είναι οριστική. Είδαμε τι έγινε με τους αναπληρωτές. 

Η προστασία της εργασίας του πολίτη, ως συνταγματικό δικαίωμα, δεν θα συνδέεται από τον πολίτη μέσω αυτής της οδού. Αφού, λοιπόν, δεν υφίσταται οικονομικοκοινωνικός και πολιτικός σχεδιασμός της εργασίας, κατανομή της εργασίας, 



 

  

Σελίδα 943 

θα υπάρχει ένας φαύλος κύκλος, μια ανακύκλωση. Οι εκατόν πενήντα χιλιάδες εκπαιδευτικοί που δεν έχουν εργασία και αυξάνονται με ραγδαίους ρυθμούς, τι θα γίνουν στα επόμενα πέντε χρόνια; Με τι όρους θα διεκδικήσουν εργασία, ο θεολόγος, ο φιλόλογος, ο μαθηματικός, ο φυσικός, ο χημικός, ο βιολόγος, ο γεωλόγος, ο κοινωνιολόγος, ο οικονομολόγος και οι τεχνολόγοι; Διότι είπατε ότι γράφτηκαν πάρα πολλοί στα Τ.Ε.Ε. και λιγότεροι φυσικά στα γενικά λύκεια, όπως ήταν παλαιότερα, με αποτέλεσμα σε λίγα χρόνια να μην έχουν δουλειά οι φιλόλογοι. Θα είναι ανειδίκευτοι εργάτες στην ελεύθερη αγορά εργασίας; 

Τα ερωτήματα που προκύπτουν είναι: 

Πρώτον, είναι κρατική πρόνοια η προστασία του πτυχιούχου μορφωμένου ειδικευμένου επιστήμονα στη μελλοντική εργασία ή δεν υφίσταται τέτοιο θέμα και υποχρέωση του κράτους είναι η υπόσχεση για γενική και αόριστη μόρφωση; 

Δεύτερον, αυτή η μόρφωση είναι το πρώτο στάδιο προστασίας της ισορροπίας της ψυχικής ζωής του νέου ή και πλήρη δικαιώματα επαγγελματικής αποκατάστασης και οικονομικής και υλικής ισορροπίας; 

Τρίτον, υπάρχουν άλλοι όροι; Ποιοι είναι αυτοί; Να μας απαντήσει ο κύριος Υπουργός. 

Τέταρτον, αν προτείνετε μόρφωση για συλλογική διεκδίκηση νέων όρων ζωής και σχεδιασμό, δηλαδή γενικές γνώσεις, συνολικό όραμα και ιστορική προοπτική της κοινωνίας, τότε πρέπει να ανατραπεί αυτό το διάτρητο εξεταστικό σύστημα και να αντικατασταθεί από ένα άλλο. 

Η πρόταση έχει σχέση με μια ριζική αναδιάρθρωση. Η βάση θα είναι το συνολικό όραμα για την παιδεία. Ανθρωπιστική παιδεία με συνεργασία όλων των φορέων, κύριε Υπουργέ -και όχι "δεν μιλάμε με απεργούς"- του Υπουργείου Παιδείας, του Παιδαγωγικού Ινστιτούτου, της ΟΛΜΕ. Επιστημονικές οργανώσεις, γονείς -το είπε ο κύριος Πρωθυπουργός- μαθητές πρέπει να συμφωνήσουν όλες οι πλευρές με το νέο αναλυτικό πρόγραμμα. 

ΓΕΡΑΣΙΜΟΣ ΑΡΣΕΝΗΣ (Υπουργός Εθνικής Παιδείας και Θρησκευμάτων): Αυτό δεν το είπε κανείς ποτέ. 

ΒΑΣΙΛΙΚΗ ΚΑΡΑΓΙΑΝΝΗ-ΑΡΑΠΗ: Το είπε. 

Κύριε Υπουργέ, από τη συζήτηση που είχαμε για την ψήφο εμπιστοσύνης σας ρώτησα το εξής: Με ποια υπουργική απόφαση και με ποιο υπουργικό διάταγμα λειτουργούν τα ολοήμερα σχολεία; Δεν μου έχετε απαντήσει ακόμη. 

Επίσης, πριν λίγες μέρες, αντικαταστήσατε τον εκλεκτό διευθυντή της δευτεροβάθμιας εκπαίδευσης κ. Σιγάλα, ο οποίος είχε τριάντα χρόνια. Απέτυχε και βάλατε τον μέχρι χθες σύμβουλο του κ. Παπαϊωάννου εκπαιδευτικό με δεκαετή υπηρεσία; 

Επίσης, θέλω να μου απαντήσετε στο εξής: Γιατί κάποιοι διευθυντές σεβόμενοι το θεσμό που υπηρετούν και την αξιοπρέπεια των μαθητών και των γονέων ανέστειλαν τη δημιουργία μη ιδρυμένων Τ.Ε.Ε. και γιατί μέχρι σήμερα δεν έχει ικανοποιηθεί και δεν έχει δημιουργηθεί μια υπουργική απόφαση; 

Αν υπάρχει μία τέτοια απόφαση που να καταργεί τα Τ.Ε.Σ. και τα Τ.Ε.Λ., όπου δημιουργούνται τα Τ.Ε.Ε., να μας το πείτε. 

'Εχω εδώ μπροστά μου μία επιστολή ενός διευθυντή της τρίτης Τ.Ε.Σ. με αρκετά χρόνια προϋπηρεσία και θα την καταθέσω για να τη δείτε, κύριε Υπουργέ. Αυτός ο άνθρωπος είναι τρελός που γράφει τι γίνεται σήμερα στη γενική και τεχνική εκπαίδευση; 'Ηταν αιρετός για δέκα χρόνια. 

Είπατε, εάν έχουμε στοιχεία, στα Χανιά η ΕΛΜΕ. Εβδομήντα επτά κενές θέσεις καθηγητών. Στείλατε μόνο πέντε. Δεν έχουν εξήντα έξι καθηγητές. Βιβλία δεν υπάρχουν. 

'Εχω πάρα πολλά στοιχεία να σας δώσω. Θα σας καταθέσω εδώ τι αποφάσισε η γενική συνέλευση για το Πολυτεχνείο της Κρήτης. 

Τα νυχτερινά σχολεία ήδη άρχισαν κινητοποιήσεις. Μάλιστα, είχα πάει και τους μίλησα και έχω εδώ τις αποφάσεις τους. Κάνατε προγραμματισμό του ν.2525, κύριε Υπουργέ. Δεν σκεφθήκατε τα παιδιά τα οποία δουλεύουν, είναι οι πιο φτωχοί και στη συνέχεια θέλουν να σπουδάσουν; Καταργούσατε κάποιες πρώτες λυκείου και ήδη κατέβηκαν σε απεργία. Δεν ξέρω, από ό,τι νομίζω ήρθατε σε κάποια συνεννόηση. 

Επίσης, όπως σας είπα, δεν υπάρχουν βιβλία, δεν υπάρχουν αίθουσες και μάλιστα ειδικά για την Κρήτη, όπου έχω τα περισσότερα στοιχεία, αλλά υπάρχουν και άλλες περιοχές, τις οποίες τις είπε η κ. Μπενάκη-Ψαρούδα. 

Τα σχολεία που λειτουργούν πρωί-απόγευμα. Η Αγία Παρασκευή θεωρείται αναβαθμισμένη περιοχή. Σχολείο, λύκειο, πρωί-απόγευμα. Υπάρχουν μέχρι και σήμερα. 

Είπατε για τα τμήματα. Στην Ανατολική Αττική στο Λύκειο Δροσιάς, πριν τις εκλογές λειτουργούσαν τμήματα με είκοσι παιδιά. 

Φυσικά ο κύριος προϊστάμενος της περιοχής έβαλε υποψηφιότητα για νομαρχιακός σύμβουλος και έπρεπε να πάρει τις ψήφους από τους ψηφοφόρους. Πήρε τις ψήφους, βγήκε νομαρχιακός σύμβουλος και τώρα καλεί να γίνει σύμπτυξη τμημάτων. Δηλαδή να γίνουν τριάντα πέντε. Αυτά, κύριε Υπουργέ, δεν είναι χωρίς στοιχεία. Θα καταταθέσω την επιστολή του κ. Γκότση που έχω στα χέρια μου για να δείτε όποιος σέβεται τους γονείς, σέβεται τους μαθητές, σέβεται και την τριακονταπενταετή πείρα του και καταγγέλλει ορισμένα πράγματα ενυπόγραφα. Ευχαριστώ. 

(Στο σημείο αυτό η Βουλευτής κ. Αράπη Καραγιάννη, καταθέτει για τα Πρακτικά τα προναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής). 

ΠΡΟΕΔΡΕΥΩΝ (Νικόλαος Κατσαρός): 'Εχω την τιμή να ανακοινώσω στο Σώμα ότι οι Υπουργοί Εθνικής Οικονομίας και Οικονομικών, Περιβάλλοντος, Χωροταξίας και Δημοσίων 'Εργων και Μεταφορών και Επικοινωνιών, κατέθεσαν σχέδιο νόμου: "Διαρρυθμίσεις στη φορολογία των αυτοκινήτων οχημάτων και άλλες διατάξεις". 

Παραπέμπεται στην αρμόδια Διαρκή Επιτροπή. 

Ο κ. Χωματάς έχει το λόγο. 

ΙΩΑΝΝΗΣ ΧΩΜΑΤΑΣ: Ευχαριστώ, κύριε Πρόεδρε. 

Ο κύριος Υπουργός Παιδείας, ακολουθώντας τη συνηθισμένη τακτική και από το παρελθόν, την οποία γνωρίζουμε, προσεπάθησε με κάθε τρόπο να επιπλήξει την Αντιπολίτευση ότι ήρθαμε εδώ χωρίς κάποια συγκεκριμένα στοιχεία, χωρίς κάποιο συγκεκριμένο νόημα, χωρίς επιχειρήματα, να διατυπώσουμε μια επερώτηση, χωρίς να μπορούμε να τη στηρίξουμε και χωρίς να γνωρίζουμε καλά, καλά και το περιεχόμενό της. 'Ολα αυτά από τον κύριο Υπουργό, ο οποίος, δυστυχώς, μας επέπληξε επίσης για το γεγονός ότι τα στοιχεία τα οποία προσκομίζουμε δεν είναι τα στοιχεία, τα οποία θα μπορούσαμε να είχαμε στη διάθεσή μας και θα ήταν ίσως καλύτερα κατά τη γνώμη του κυρίου Υπουργού, αντί να βασιζόμαστε στις πληροφορίες τις οποίες παίρνουμε από τους συλλόγους, από τους γονείς, από τους εκπαιδευτικούς συλλόγους, τους συλλόγους γονέων και κηδεμόνων, και τις εφημερίδες, θα μπορούσαμε να πάρουμε τις πληροφορίες από το Υπουργείο. 

Κύριε Υπουργέ, δεν θέλω να καταπονήσω το Σώμα και να σας αναγνώσω εδώ φακέλους ολόκληρους και πηχυαίους τίτλους εφημερίδων που καταφέρονται από την αρχή εναντίον των μεταρρυθμίσεων με συγκεκριμένα στοιχεία και όχι από αντιπολιτευόμενο τύπο όπως είπε ο Κοινοβουλευτικός Εκπρόσωπος του ΠΑ.ΣΟ.Κ. προηγουμένως, αλλά από συμπολιτευόμενο. Δεν θα αναλώσω όμως την ομιλία μου σ' αυτά τα θέματα, τα οποία είμαι σίγουρος ότι και σεις τα γνωρίζετε. 

Είμαι όμως υποχρεωμένος να ξαναφέρω στη μνήμη σας και να τονίσω εδώ, διότι αμφισβήτησε ο κύριος Υπουργός το κατά την πρωτολογία μου λεχθέν ότι δεν είναι δυνατόν να αναφέρεται πουθενά και στον ημερήσιο Τύπο ότι υπάρχει σχολείο στο οποίο είναι ένας δάσκαλος για ενενήντα πέντε μαθητές. Θα ςας διαβάσω, λοιπόν, από τον "ΕΛΕΥΘΕΡΟ ΤΥΠΟ" στις 21.9.98 ότι "Στο 3ο Δημοτικό Σχολείο Λούτσας, αναλογεί ένας δάσκαλος σε εκατόν τριάντα πέντε παιδιά". Το θεώρησα αυτό υπερβολικό και δεν το είπα. Αλλά συνεχίζει η εφημερίδα και λέει: "Ενώ στο 1ο Δημοτικό Σχολείο της ίδιας περιοχής που συστεγάζονται, αναλογούν επτά δάσκαλοι σε εκατόν ογδόντα έξι παιδιά. Αποτέλεσμα αυτής της κατάστασης 




 

  

Σελίδα 944 

είναι να υπάρχει τμήμα με ενενήντα πέντε μαθητές, οι οποίοι στην κυριολεξία στοιβάζονται στην αίθουσα για να μπορέσουν να παρακολουθήσουν την όποια διδασκαλία μπορεί να γίνει υπ' αυτές τις συνθήκες. 

Αυτό, κύριε Υπουργέ, το παραγνωρίζω. Αλλά έχουμε όμως και συγκεκριμένα στοιχεία τα οποία έχω και από το νομό τον οποίον έχω την τιμή να εκπροσωπώ, από το Νομό Κυκλάδων. 

'Εχω στα χέρια μου ένα έγγραφο από το Σύλλογο Κηδεμόνων και από την δευτεροβάθμια εκπαίδευση που λέει τα εξής: "Σας γνωστοποιούμε τα προβλήματα που υπάρχουν κλπ., στα συστεγαζόμενα 2ο και 3ο Δημοτικά Σχολεία της Νάξου. Σ' αυτά φοιτούν περίπου τετρακόσιοι δέκα μαθητές και διδάσκουν περίπου είκοσι πέντε εκπαιδευτικοί. Ο ρυθμός αύξησης των μαθητών είναι έντονος, ενώ οι αίθουσες λίγες. Αν και έγινε προσθήκη τεσσάρων αιθουσών, χρησιμοποιούνται σαν αίθουσες και αποθηκευτικοί χώροι, καθώς και μέρος του διαδρόμου. Σαν αίθουσα διδασκαλίας έγινε και ο χώρος που βρίσκεται κάτω από τη σκάλα που οδηγεί στον όροφο. 'Οπως καταλαβαίνετε, το πρόβλημα είναι εντονότατο και επιδεινώνεται ραγδαία". 

Αυτά είναι συγκεκριμένες καταγγελίες, κύριε Υπουργέ, στις οποίες δεν απαντήσατε. 

Προχωρώ. Τα προβλήματα και τα κενά που υπάρχουν στη δευτεροβάθμια εκπαίδευση τα γνωρίζετε ίσως από τις πληροφορίες που σας έρχονται κάθε μέρα και από τις αιτήσεις για να καλύψετε τα κενά τα οποία καθημερινώς διαπιστώνονται και καθημερινώς δημιουργούνται από την αλλοπρόσαλλη μεταρρύθμιση, την οποία προσπαθήσατε ετσι θελικά να επιβάλετε. 

Υπάρχουν, λοιπόν, στο Νομό Κυκλάδων πενήντα κενές θέσεις και ακόμη υπάρχουν δέκα νηπιαγωγοί για να λειτουργήσουν τα τρία από τα εκατό νηπιαγωγεία του νομού που παραμένουν κλειστά, τα οποία συστεγάζονται σε μισθωμένα ακατάλληλα κτίρια και τα περισσότερα δεν λειτουργούν από έλλειψη προσωπικού. 

Υπάρχουν επίσης προβλήματα στα Τεχνικά Επαγγελματικά Εκπαιδευτήρια, στα οποία δεν έχουν ακόμη σταλεί τα βιβλία και ούτε έχουν ενταχθεί στα αναλυτικά προγράμματα βάσει των οποίων θα γίνεται η διδασκαλία. 'Ηδη είμαστε στο δεύτερο ήμισι του πρώτου τετραμήνου και δεν υπάρχουν βιβλία, δεν υπάρχουν δάσκαλοι, δεν υπάρχουν αίθουσες και παρ' όλα αυτά μας λέτε να σας δώσουμε άλλα στοιχεία. Αυτά δεν είναι στοιχεία, κύριε Υπουργέ; 

Θα σας διαβάσω και ένα άλλο δημοσίευμα όχι συμπολιτευόμενης εφημερίδας και όχι από στέλεχος που προέρχεται από τη Νέα Δημοκρατία. Αφορά το δημοσίευμα τη Νομαρχία Θεσσαλονίκης, της οποίας προϊσταται πρόσωπο δικό σας. Το δημοσίευμα είναι της εφημερίδας "ΑΠΟΓΕΥΜΑΤΙΝΗ" της Παρασκευής 6 Νοεμβρίου. Λέει, λοιπόν, το δημοσίευμα. "Κανονικά θα λειτουργήσουν τα σχολεία της Θεσσαλονίκης. Στο παραπέντε απεφεύχθη λουκέτο στα δημοτικά σχολεία της Θεσσαλονίκης, καθώς κλιμάκιο του Υπουργείου Παιδείας ενέκρινε τις πιστώσεις για την άμεση τοποθέτηση εβδομήντα πέντε εκπαιδευτικών σε σχολεία του νομού που παρουσίαζαν κενά. Παρά το γεγονός αυτό, το πρόβλημα της έλλειψης εκπαιδευτικού προσωπικού δεν έχει λυθεί οριστικά, αφού τα κενά που καταγράφονται φθάνουν στα εκατόν δεκατέσσερα. Χθες στη νομαρχία πραγματοποιήθηκε ευρεία σύσκεψη, όπου τόσο ο νομάρχης όσο και ο προϊστάμενος της πρωτοβάθμιας και δευτεροβάθμιας εκπαίδευσης παρουσίασαν αναλυτικά τα προβλήματα στο κλιμάκιο του Υπουργείου Παιδείας και ζήτησαν την άμεση πλήρωση των υπολοίπων κενών κλπ. για να λειτουργήσουν τα σχολεία". 

Αυτά, κύριε Υπουργέ, δεν είναι στοιχεία που να σας πείθουν για το αλαλούμ που πραγματικά υπάρχει; 

Αναφορικά δε με την επίθεση που κάνατε στην κ. Μπενάκη ότι δηλαδή προέβλεψε και τις απεργιακές κινητοποιήσεις, οι οποίες δήθεν και αυτές είναι πολιτικά υποκινούμενες, θα σας έλεγα ότι εσείς θα έπρεπε αυτά να τα είχατε σχεδιάσει διότι αυτό θα πει πρόνοια και πρόβλεψη. Προβλέπω τι προβλήματα θα αντιμετωπίσω και κάνω τον ανάλογο σχεδιασμό για την αντιμετώπισή τους. Δεν είσθε όμως σε θέση να τα αντιμετωπίσετε, διότι ούτε τώρα τα γνωρίζετε. Απόδειξη δε του ότι δεν τα γνωρίζετε, είναι και η μη απάντησή σας στη συγκεκριμένη μου ερώτηση. Σκεφθήκατε άραγε πώς θα αντιμετωπίσετε τα λειτουργικά προβλήματα της μεταρρύθμισης που επαγγέλεσθε; Σκεφθήκατε πώς θα αντιμετωπίσετε τα παιδαγωγικά προβλήματα; Μη γελάτε, κύριε Υπουργε, διότι στην ουσία δεν απαντήσατε στα ερωτήματά μας αλλά έχω την εντύπωση ότι δεν καταλάβατε και το πνεύμα της ερώτησής μας. Αντιλαμβάνεσθε πραγματικά ποια είναι τα λειτουργικά προβλήματα; 

ΓΕΡΑΣΙΜΟΣ ΑΡΣΕΝΗΣ (Υπουργός Εθνικής Παιδείας και Θρησκευμάτων): Με συγχωρείτε, κύριε συνάδελφε. Γι' αυτά τα οποία καταθέτετε τώρα επί δέκα λεπτά, έχετε άμεση εμπειρία ή μας μεταφέρετε εδώ δημοσιογραφικές ειδήσεις; 'Εχετε ευθύνης ως Βουλευτής να μας καταθέσετε τα στοιχεία και τις δικές σας εμπειρίες. Τα στοιχεία στα οποία αναφέρεσθε, τα έχω διαψεύσει. Τι άλλο μπορώ να κάνω; 

ΑΝΝΑ ΜΠΕΝΑΚΗ-ΨΑΡΟΥΔΑ: Κύριε Πρόεδρε, παρακαλώ το λόγο επί της διαδικασίας. 

ΠΡΟΕΔΡΕΥΩΝ (Νικόλαος Κατσαρός): Θα πάρετε το λόγο όταν θα έρθει η σειρά σας, κυρία Μπενάκη. Δεν υπάρχει διαδικαστικό θέμα στη Βουλή. Υπάρχει μόνο παραβίαση του Κανονισμού. 

ΑΝΝΑ ΜΠΕΝΑΚΗ-ΨΑΡΟΥΔΑ: Δεν μπορεί ο κύριος Υπουργός να μας κάνει μαθήματα για το πως θα ασκήσουμε το κοινοβουλευτικό μας έργο. 

ΠΡΟΕΔΡΕΥΩΝ (Νικόλαος Κατσαρός): Σας παρακαλώ, κυρία Μπενάκη! 

Συνεχίστε, κύριε Χωματά. 

ΙΩΑΝΝΗΣ ΧΩΜΑΤΑΣ: Κύριε Πρόεδρε, με συγχωρείτε, αλλά ο κύριος Υπουργός θα πρέπει να αποδείξει ότι αυτά που του είπα είναι ψεύδη. Δεν μπορεί να λέει ότι αυτά τα οποία ισχυρίζονται... 

ΓΕΡΑΣΙΜΟΣ ΑΡΣΕΝΗΣ (Υπουργός Εθνικής Παιδείας και Θρησκευμάτων): Τα κατέθεσα. 

ΠΡΟΕΔΡΕΥΩΝ (Νικόλαος Κατσαρός): Σας παρακαλώ, κύριε Υπουργέ. 

ΙΩΑΝΝΗΣ ΧΩΜΑΤΑΣ: Τι καταθέσατε; Κάθε μέρα παρουσιάζονται κενά. 'Ερχεστε και λέτε εδώ ότι υπάρχουν κενά. Και υπάρχουν κενά από την έλλειψη προγραμματισμού, διότι τίποτα δεν υπολογίσατε σωστά. 'Ηλθατε ο ίδιος και μας είπατε ότι "βεβαίως δημιουργήθηκαν ορισμένα προβλήματα, διότι μερικοί δήλωσαν στην αρχή ότι θα ακολουθήσουν αυτήν τη δέσμη, άλλοι μετανόησαν αργότερα κ.ο.κ. και έτσι παρουσιάσθηκαν κενά". Αναγνωρίζετε έμμεσα ότι υπάρχουν κενά. 

Να σας πω και κάτι, κύριε Υπουργέ; Πείτε μου είναι αλήθεια ή όχι ότι στο ΠΥΣΔΕ Πειραιώς, στο Περιφερειακό Υπηρεσιακό Συμβούλιο, τους πιέσατε να διορίσουν τριάντα επιτυχόντες του ΑΣΕΠ ως αναπληρωτές και μετά τους είπατε "μόνο όταν προσλάβετε αυτούς" -τους εν αμφιβόλω ακόμα ευρισκομένους, διότι ο διορισμός τους δεν είναι βέβαιος- "θα μπορείτε να μου υποβάλετε αίτηση για περισσότερα κενά και να σας δώσω πιστώσεις για χρηματοδοτήσεις". Είναι ή δεν είναι αλήθεια αυτό, κύριε Υπουργέ; Να μας απαντήσετε, τώρα όμως! Δεν απαντάτε, διότι βεβαίως είναι αλήθεια. 

Επομένως, μη μου λέτε ότι εγώ ψεύδομαι! 

(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 

Εν πάση περιπτώσει εγώ θα σας πω τούτο μόνο, κύριε Υπουργέ, γιατί ο χρόνος με πιέζει. Το σύστημα αυτό, το οποίο κάνετε εσείς και η μεταρρύθμιση την οποία κάνετε, αφορά κυρίως τους έχοντες και κατέχοντες. 

Κάνατε ό,τι κάνατε και με το ΕΣΥ, που δεν θέλατε να υπάρχουν άρρωστοι πρώτης και δεύτερης κατηγορίας και όμως, το ΕΣΥ έγινε για να εξυπηρετηθούν πάλι οι έχοντες και οι κατέχοντες. Διότι όταν κάποιος αρρώσταινε, κύριε Υπουργέ, και είχε χρήματα πήγαινε στο καλύτερο ιδιωτικό ιατρείο ή στο καλύτερο ιδιωτικό νοσοκομείο και γινόταν καλά. Εάν δεν είχε, όμως, χρήματα και ακολουθούσε το δρόμο του ΕΣΥ, τον πήγαιναν στον Ευαγγελισμό, ο οποίος δεν εφημέ-


 

  

Σελίδα 945 

ρευε και από εκεί τον μετέφεραν στον Ερυθρό που εφημέρευε. Kαι εφημέρευε μεν, αλλά δεν ήταν το ειδικό νοσοκομείο για την περίπτωσή του και από εκεί τον πήγαιναν στο ΚΑΤ που υπήρχαν οι ειδικοί γιατροί για να τον εξετάσουν. Τον εξέταζαν οι γιατροί και συνιστούσαν αξονική τομογραφία. Ο αξονικός, όμως, τομογράφος του ΚΑΤ δεν λειτουργούσε και έτσι έπρεπε να τον πάνε πίσω στο Αρεταίειο το οποίο, όμως, λειτουργούσε για ορισμένες ώρες. Εάν ήταν τυχερός ο άρρωστος και προλάβαινε το ωράριο, ήταν μέσα στα πλαίσια, τότε γινόταν η αξονική με την οποία επέστρεφε πίσω στο ΚΑΤ. Στο ΚΑΤ, όμως, έπρεπε να χειρουργηθεί βάσει της αξονικής. Εχειρουργείτο πράγματι, αλλά μετά την εγχείρηση χρειαζόταν μονάδα εντατικής θεραπείας, που είχε το ΚΑΤ, αλλά δεν είχε ελεύθερο κρεβάτι. 'Επρεπε να φροντίσουν να βρουν κρεβάτι, λοιπόν, για να πάνε τον άρρωστο. Προσπαθώντας δύο ή τρεις ώρες ή και περισσότερες ή και ημέρες ακόμη, τελικά βρισκόταν ένα κρεβάτι στο Γενικό Κρατικό Νοσοκομείο Πειραιά και εκεί μετεφέρετο ο άρρωστος. Στο δρόμο, όμως, άλλαζε πορεία για την αιωνιότητα, κύριε Υπουργέ, διότι αυτός ήταν ο δρόμος που του χάραξε το ΕΣΥ. 

(Στο σημείο αυτό κτυπάει ξανά το κουδούνι λήξεως του χρόνου ομιλίας του κυρίου Βουλευτή) 

Εσείς, λοιπόν, τη μεταρρύθμιση την κάνετε επίσης για τους ίδιους λόγους, διότι μην ξεχνάτε, κύριε Υπουργέ, τι έχετε δηλώσει. Κατηγορείτε εμάς ότι θέλουμε να περιορίσουμε τις εισαγωγές στα πανεπιστήμια. Εσείς τι κάνετε; Για πείτε μου! Εσείς δεν περιορίζετε τις εισαγωγές, όταν ο ίδιος παραδέχεσθε -τα έχω εδώ από τα Πρακτικά της Βουλής- ότι δεν θα τελειώσουν όλοι την Γ' Λυκείου; 

ΠΡΟΕΔΡΕΥΩΝ (Νικόλαος Κατσαρός): Τελειώσατε, κύριε Χωματά. 

ΙΩΑΝΝΗΣ ΧΩΜΑΤΑΣ: Είναι, λοιπόν, αυτός ο λόγος για τον οποίο καθυστερείτε να βγάλετε και την εξεταστέα ύλη, ώστε να φανείτε πάλι αρεστός στους μαθητές ότι, μην ταλαιπωρείστε, μην στεναχωριέστε που η ύλη είναι τόση πολλή και δεν θα την προλάβετε, διότι εγώ θα σας πω τα θέματα στο τέλος, για να μπορείτε να περάσετε. Διότι θα το αντιμετωπίσετε κι αυτό. Δεν θα έχετε και μαθητές, να μπουν στα πανεπιστήμια. 

ΠΡΟΕΔΡΕΥΩΝ (Νικόλαος Κατσαρός): Ο κ. Αλεξόπουλος έχει το λόγο. 

ΓΕΩΡΓΙΟΣ ΑΛΕΞΟΠΟΥΛΟΣ: Ο κύριος Υπουργός, ανεβαίνοντας στο Βήμα, επεδόθη σε διδασκαλία μαθήματος κοινοβουλευτικής συμπεριφοράς, θέλοντας να επισημάνει ανεπάρκεια στην επερωτώσα Αντιπολίτευση και στη συνέχεια υποβάθμισε τον κοινοβουλευτικό διάλογο ο ίδιος, χαρακτηρίζοντας αδιάβαστους τους επερωτώντες συναδέλφους. 

Κύριε Υπουργέ, η Αξιωματική Αντιπολίτευση, κάνοντας χρήση του δικαιώματος που της παρέχει το Σύνταγμα και ο Κανονισμός της Βουλής, σας έθεσε σαφή ερωτήματα, τα οποία θέτει καθημερινά η μαθητιώσα, η φοιτητιώσα νεολαία. Περίτρανα τα διατυπώνουν τα Μέσα Μαζικής Ενημέρωσης και καθημερινά οι φωνές μαζικών φορέων και εκπροσώπων της εκπαιδευτικής κοινότητας στο σύνολό της, σας επισημαίνουν ότι σχεδιάζετε επί χάρτου. 

Επεδόθητε, κύριε Υπουργέ, κατά την ημίωρο, από του Βήματος, ομιλία σας, σε μία στείρα άμυνα, ανταπαντώντας στα σοβαρά ερωτήματα και στις ανησυχίες που διατυπώνονται καθημερινά. 

Πρόσφατα ο Υφυπουργός κ. Ανθόπουλος, σε επίκαιρη ερώτηση του Βουλευτή του Συνασπισμού της Αριστεράς και της Προόδου, ανέφερε ότι η εκπαιδευτική μεταρρύθμιση είναι προβληματική, καθώς αναφέρει και η εφημερίδα που δημοσιεύει την "ομολογία σοκ" του κυρίου Υφυπουργού: "Προβληματική η εκπαιδευτική μεταρρύθμιση. Ομολογία σοκ του Υφυπουργού Παιδείας κ. Ιωάννου Ανθοπούλου στη Βουλή. Παραδέχθηκε ότι η πολυδιαφημιζόμενη εκπαιδευτική μεταρρύθμιση, που έφερε τα πάνω-κάτω στο χώρο της παιδείας, αποδεικνύεται προβληματική". 

Την απάντηση αυτή, κύριε Υφυπουργέ, δώσατε σε επίκαιρη ερώτηση... 

ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Μου επιτρέπετε μία διακοπή; 

ΓΕΩΡΓΙΟΣ ΑΛΕΞΟΠΟΥΛΟΣ: Θα πάρετε το λόγο και θα απαντήσετε. 

ΠΡΟΕΔΡΕΥΩΝ (Νικόλαος Κατσαρός): Θα πάρετε το λόγο, κύριε Υπουργέ. Τρία λεπτά δικαιούνται οι επερωτώντες. Εάν τους διακόψετε... 

ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Μα, κύριε Πρόεδρε, επικαλείται δημοσιεύματα... 

ΓΕΩΡΓΙΟΣ ΑΛΕΞΟΠΟΥΛΟΣ: Αυτή ήταν η απάντησή σας σε επίκαιρη ερώτηση που έγινε την Παρασκευή από τον κ. Κουναλάκη, κύριε Υφυπουργέ. 

ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Αν διαβάσατε τα Πρακτικά... 

ΓΕΩΡΓΙΟΣ ΑΛΕΞΟΠΟΥΛΟΣ: Μα, το γράφει εδώ η εφημερίδα "ομολογία σοκ". 

ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Υπάρχουν Πρακτικά και επικαλείσθε δημοσίευμα; 

ΠΡΟΕΔΡΕΥΩΝ (Νικόλαος Κατσαρός): Κύριε Υπουργέ, σας παρακαλώ μη διακόπτετε. 

ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Να αναφερθείτε στα Πρακτικά, όχι στην εφημερίδα. Δείτε τι είπα στην πραγματικότητα, όχι πώς τα σχολιάζει ο δημοσιογράφος. Αυτό επικαλείσθε στη Βουλή; Για όνομα του Θεού! Φέρτε τα Πρακτικά, να τα διαβάσουμε μαζί. 

ΠΡΟΕΔΡΕΥΩΝ (Νικόλαος Κατσαρός): Κύριε Υπουργέ, σας παρακαλώ πολύ. 

Ορίστε, κύριε Αλεξόπουλε, τελειώνετε παρακαλώ. 

ΓΕΩΡΓΙΟΣ ΑΛΕΞΟΠΟΥΛΟΣ: Κύριε Υπουργέ, αφουγκραστείτε τις επίμονες διαμαρτυρίες των φορέων και των γονέων της εκπαιδευτικής κοινότητας, για να αντιμετωπίσετε την κρίση που δημιουργήσατε στην παιδεία. 

Καμία αναφορά δεν κάνατε, κύριε Υπουργέ, για τη θλιβερή και απογοητευτική κατάσταση που δημιουργήσατε στα σχολεία του Απόδημου Ελληνισμού. 

Αναφερθήκατε στα ιδιωτικά πανεπιστήμια, που επαγγέλλεται και σας πιέζει η Αξιωματική Αντιπολίτευση. 

Θυμηθήκατε την ιδεολογική σας καταγωγή, μιλώντας για ταξική παιδεία, αγνοώντας τη διεθνή πραγματικότητα. 

Ευχαριστώ. 

ΠΡΟΕΔΡΕΥΩΝ (Νικόλαος Κατσαρός): Ο κ. Καλός έχει το λόγο. 

ΓΕΩΡΓΙΟΣ ΚΑΛΟΣ: Κύριε Πρόεδρε, ακούγοντας τον κύριο Υπουργό, στη δική του πρωτολογία να μιλάει για το αναγκαίο βάθος του χρόνου, το οποίο τάχα είναι απαραίτητο για να ολοκληρωθεί ή να δώσει τα δείγματα γραφής η νέα εκπαιδευτική μεταρρύθμιση, την οποία εισηγήθηκε και προσπαθεί να βάλει σε τάξη, θυμάμαι τον Ευγένιο Ο' Νηλ με το "Ταξίδι της μακρινής ημέρας μέσα στη νύχτα". Για να τον παραφράσω, λοιπόν, κατά την ταπεινή μου άποψη, κύριε Υπουργέ, η δική σας μεταρρύθμιση, η οποία οπωσδήποτε θέλει χρόνο για να δώσει τα δείγματά της -ικανά δείγματα έδωσε βέβαια στο πρώτο δίμηνο του τρέχοντος εκπαιδευτικού έτους- θα αποδειχθεί ότι λογίζεται από όλους ως το "ταξίδι της μακριάς νύχτας μέσα στην ημέρα". 

Εγώ δεν θα χρησιμοποιήσω αναφορές σε δημοσιεύματα, αφού τόση αλλεργία δείξατε ότι έχετε σ' αυτό. Θα ήθελα όμως να σας πω απλά το εξής: Μιλήσατε για αριθμούς παρωχημένους. Εμείς, όπως σας είπε η κα Μπενάκη, δεν κρύψαμε ότι τα στοιχεία, που δώσαμε για να κάνουμε τη σύγκριση με τα ευρωπαϊκά δεδομένα όσον αφορά τη δαπάνη σε ποσοστό του ΑΕΠ για την παιδεία, είναι του 1995, 1996 και του 1997. 

Εσείς ήρθατε και μας είπατε κάποια άλλα στοιχεία. 

'Εχω μπροστά μου -θα τα πούμε βέβαια στον προϋπολογισμό αυτά, αλλά να μην μείνει αναπάντητο το επιχείρημα που δώσατε- την υλοποίηση του προγράμματος δημοσίων επενδύσεων για το 1998, στοιχεία της Τράπεζας της Ελλάδος, του Υπουργείου Εθνικής Οικονομίας, όποια θέλετε και διαλέ-



 

  

Σελίδα 946 

γετε. Και θα μιλήσω με δεδομένα της απορρόφησης του εννεαμήνου που έκλεισε. 'Οντως, έχετε δίκιο. Είσαστε περίπου στο 40% όσον αφορά τα συγχρηματοδούμενα έργα για την παιδεία, όπου μέσα φυσικά περιλαμβάνονται κυρίως οι κοινοτικές δαπάνες. Εκατόν επτά τρισεκατομμύρια, εξιακόσια εβδομήντα δύο δισ. (107.672.000.000.000). Από αυτά απορροφήσατε μόνο σαράντα τέσσερα τρισεκατομμύρια εξακόσια τριάντα τρία δισεκατομμύρια (44.633.000.000.000). Δηλαδή θα επιστρέψετε το 60%. Επαίρεσθε, λοιπόν, ότι δώσατε το 40% περίπου για την ελληνική παιδεία των τεραστίων αναγκών, που δεν διαφωνούμε εμείς, δεν διαφωνείτε εσείς ότι υπάρχουν, και ότι θα επιστρέψετε το 60%; Και εγώ σας λέω ότι δέχομαι τον ισχυρισμό σας ότι μπορείτε να φθάσετε την απορρόφηση και στο 50%. Το 50% σημαίνει ότι μέσα σε είκοσι μέρες θα κάνετε ένα βήμα απορρόφησης δέκα δισεκατομμυρίων επτακοσίων εξήντα επτά εκατομμομυρίων (10.767.000.000) δραχμών. 

Θα το μπορέσετε; Εμείς το ευχόμαστε, όχι για σας, αλλά για την ελληνική παιδεία. Το θεωρούμε όμως αδύνατον, να προλάβετε. 

Να πω και κάτι άλλο. Προηγουμένως, διακόψατε την κ. Μπενάκη και δεν αφήσατε να ακουστούν, κύριε Υφυπουργέ, τα στοιχεία που έδωσε η ΕΛΜΕ Πειραιά -δεν τα έδωσε απλά ο Τύπος. Παρακαλώ, επειδή με πονάει και είμαι Πειραιώτης Βουλευτής, θα μου επιτρέψετε να σας τα διαβάσω. Είναι αδιάσειστα στοιχεία. Στην απάντησή του ο Υφυπουργός προς την Βουλευτή του Συνασπισμού κ. Αλφιέρη είπε ότι θα τα ελέγξει. Να τα εξέγξετε, λοιπόν και να διορθώσετε αυτήν την απελπιστική κατάσταση: 

Πενήντα οκτώ σχολικές μονάδες του Πειραιά (από τις εκατόν σαράντα πέντε), λειτουργούν σε διπλές βάρδιες. Είκοσι πέντε μεγάλες σχολικές μονάδες χρησιμοποιούν τριάντα ενοικιασμένα κτίρια, με συνολική δαπάνη ενοικίου εκατόν πενήντα εκατομμύρια (150.000.000) δραχμές το εξάμηνο. Πάμε παρακάτω: Τα περισσότερα σχολεία του Πειραιά έχουν καταγεγραμμένα εδώ και τέσσερα ολόκληρα χρόνια, κύριε Πρόεδρε, προβλήματα υποδομής που δεν τα λύσατε, αν και τα γνωρίζετε -όπως ισχυρίζεστε- πολύ καλά. 

Επί συνόλου εκατόν σαράντα πέντε σχολικών μονάδων, υπηρετούν δέκα πέντε επιστάτες, επτά γραμματείς και κανένας φύλακας. Τα κενά είναι για εκατόν τριάντα επιστάτες, εκατόν τριάντα οκτώ γραμματείς, εκατόν σαράντα πέντε φύλακες. Λείπουν διακόσιοι ενενήντα καθηγητές μαζί με τις ειδικότητες, κύριε Ανθόπουλε, και η Νομαρχία του Πειραιά οφείλει διακόσια εκατομμύρια (200.000.000) δραχμές από απλές υπερωρίες στους λειτουργούς της μέσης εκπαίδευσης. Είναι κατάσταση αυτή; Τα δεδομένα είναι επίσημα από την ΕΛΜΕ, προ τριημέρου. 

Να σας θυμίσω ότι το Γυμνάσιο της 'Υδρας -το γνωρίζουν πολλοί συνάδελφοι- στο οποίο κάνουν τα παιδιά σχολείο, είναι κτίριο του 1790; Τα ποντίκια περνούν κάτω από τους μαθητές και επί πέντε χρόνια δεν κατορθώσατε να δώσετε με τον ΟΣΚ λύση. 

Ομοίως. Το 1ο Δημοτικό Σχολείο του Πόρου από το οποίο είχα την τιμή να αποφοιτήσω -και παρακαλώ να μου απαντήσετε τώρα σ' αυτό-επί πέντε χρόνια το έχετε γυμνό καβούκι, το γδύσατε. Είναι δωρεά του Συγγρού και ακόμα παλεύετε μεταξύ ΟΣΚ και Υπουργείου Πολιτισμού να δώσετε μία λύση, αλλά το σχολείο ήδη κατέρρευσε. Σας ευχαριστώ. 

ΠΡΟΕΔΡΕΥΩΝ (Νικόλαος Κατσαρός): Ο κ. Μπρατάκος έχει το λόγο. 

ΑΓΓΕΛΟΣ ΜΠΡΑΤΑΚΟΣ: Κύριε Πρόεδρε, παρακολουθώντας τον κύριο Υπουργό στην ομιλία του απαντώντας στην επερώτηση που καταθέσαμε, καταλήφθηκα από μία θλίψη και βαθιά απογοήτευση, διότι δυστυχώς για άλλη μία φορά ο κύριος Υπουργός με έωλες αναφορές, αλλά το τραγικότερο με ψευδείς απαντήσεις, προσπαθεί να ωραιοποιήσει μία κατάσταση για την οποία ολόκληρος ο ελληνικός λαός έχει εξεγερθεί. 

Είπε ο κύριος Υπουργός ότι για όλη αυτήν την κατάσταση που συμβαίνει στην παιδεία μας σήμερα φταίει η Αντιπολίτευση και μάλιστα, η Αξιωματική Αντιπολίτευση, αγνοώντας ότι Κυβέρνηση είναι η Κυβέρνηση του κ. Σημίτη και Υπουργός είναι ο ίδιος. 

Το τραγικότερο απ' όλα είναι ότι, αντί να δεχθεί τα λάθη του και να ζητήσει συγνώμη από τον ελληνικό λαό και να αλλάξει την πολιτική του -μία πολιτική την οποία δεν μπορεί να χαράσσει μόνος του ο κύριος Υπουργός, αλλά μια πολιτική την οποία θα ενστερνίζεται όλη η εκπαιδευτική κοινότητα, μία πολιτική την οποία θα παραδέχεται όλος εκείνος ο κόσμος ο οποίος αγωνιά για την παιδεία μας σήμερα- έρχεται και σαν να μην συμβαίνει τίποτα, με ψευδείς απαντήσεις προσπαθεί να τα ρίξει αλλού. 

Πράγματι, κύριε Υπουργέ, πρέπει να μας ξεκαθαρίσετε ορισμένες αλήθειες. Μιλάμε για την απορρόφηση των κονδυλίων. Είναι τεράστιο το πρόβλημα, γιατί, "δει δη χρημάτων και άνευ αυτών ουδέν, ώ άνδρες Αθηναίοι". Χωρίς χρήματα δεν μπορούμε να κάνουμε παιδεία και εκπαίδευση. 

Το πρακτικό της επιτροπής της Ευρωπαϊκής 'Ενωσης που απαντάει μέσω του κ. Φλίν σε ερώτηση Ευρωβουλευτών της Νέας Δημοκρατίας στις 3 Σεπτεμβρίου 1998 λέει: "Το κύριο θέμα που συζητήθηκε στη συνεδρίαση της Επιτροπής Παρακολούθησης του Επιχειρησιακού Προγράμματος "Εκπαίδευση και Αρχική Επαγγελματική Εκπαίδευση" που πραγματοποιήθηκε, ήταν η ενδιάμεση αξιολόγηση του προγράμματος και ο νέος προγραμματισμός". Αναφέρεται στο επιχειρησιακό πρόγραμμα για την Ελλάδα. 

Και συνεχίζει: Το πρόγραμμα έχει συνολικό προϋπολογισμό περίπου χίλια εννιακόσια εκατομμύρια (1.900.000.000) ECU. Το μέχρι σήμερα ποσοστό απορρόφησής του είναι περίπου 29%, ενώ περίπου χίλια τριακόσια πενήντα εκατομμύρια (1.350.000.000) ECU εξακολουθούν να παραμένουν αχρησιμοποίητα. Αν δεν αναληφθεί η δράση για να διορθωθεί η κατάσταση και αν το ποσοστό απορρόφησης προβληθεί στο δεκαοκτάμηνο έως 31.12.1999 που απομένει για την εφαρμογή, περίπου οκτακόσια εκατομμύρια (800.000.000) έως χίλια εκατομμύρια (1.000.000.000) ECU θα παραμείνουν αχρησιμοποίητα. 

Μας λέει δηλαδή ότι τριακόσια πενήντα δισεκατομμύρια (350.000.000.000) περίπου από το πρόγραμμα θα παραμείνουν αχρησιμοποίητα, θα χαθούν. Και μας λέει ο κύριος Υπουργός ότι η απορρόφηση έφθασε το 40%. Κύριε Υπουργέ, ποιος λέει ψέματα; 'Η εσείς ή ο κ. Φλιν λέτε ψέματα. 'Η εσείς λέτε ψέματα ή η Ευρωπαϊκή 'Ενωση λέει ψέμματα. 

Λέει ο κ. Φλιν το Σεπτέμβριο ότι η απορρόφηση είναι 29%, δηλαδή στα τέσσερα χρόνια που πέρασαν η απορρόφηση έφθασε το 29%. Θα πρέπει να ξέρετε, κύριοι συνάδελφοι, ότι 29% έφθασε εκεί γιατί παρενεβλήθη και το Υπουργείο Εργασίας σ' αυτήν την απορρόφηση. 

(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 

ΠΡΟΕΔΡΕΥΩΝ (Νικόλαος Κατσαρός):Τελειώστε παρακαλώ, κύριε Μπρατάκο. 

ΑΓΓΕΛΟΣ ΜΠΡΑΤΑΚΟΣ: Τελειώ, κύριε Πρόεδρε. 

Σας ερωτώ: Στα τέσσερα χρόνια κάνατε απορρόφηση 29%. Σε δύο μήνες πήγατε την απορρόφηση από 29% στο 40% και ζητάτε να δεχθούμε ότι λέτε αλήθεια; Θα πρέπει να μας απαντήσετε, κύριε Υπουργέ. 'Η εσείς λέτε ψέματα ή ο κ. Φλιν και η Ευρωπαϊκή 'Ενωση λέει ψέματα. 

ΠΡΟΕΔΡΕΥΩΝ (Νικόλαος Κατσαρός): Ο κ. Τζωάννος έχει το λόγο. 

ΙΩΑΝΝΗΣ ΤΖΩΑΝΝΟΣ: Κύριε Πρόεδρε, το πρώτο συμπέρασμα από την ομιλία του κυρίου Υπουργού είναι ότι ευρισκόμεθα πλέον σήμερα αντιμέτωποι ως χώρα με μία τραγική κατάσταση. 'Εχω συναίσθηση του τι λέω. Η τραγική κατάσταση αφορά τους μαθητές του λυκείου, τους γονείς τους και τους εκπαιδευτικούς. Η τραγική κατάσταση μεταφράζεται στον όρο "πειραματόζωα", διότι όσα ακούσαμε ότι γίνονται και αναγγέλονται τώρα, ενώ έχουν περάσει δύο μήνες από την έναρξη της σχολικής χρονιάς, είναι πειραματισμοί του ποδαριού. 

Αν υπάρχει σωστός προγραμματισμός όλα είναι έτοιμα στο 



 

  

Σελίδα 947 

ξεκίνημα και η εξεταστέα ύλη και ο τρόπος, που θα γίνουν οι εξετάσεις και τα πρότυπα ερωτήσεων και η εκπαίδευση των εκπαιδευτικών. Αντίθετα, ακούμε σήμερα ότι τώρα ανακοινώνονται ορισμένα μέτρα. Βεβαίως το Υπουργείο βρέθηκε προ τετελεσμένων γεγονότων και έρχεται τώρα εκ των υστέρων, "με μπαλώματα", να θεραπεύσει την τραγική αυτή κατάσταση. 

Συγχρόνως, ακούμε και για οράματα, όπως ακούγαμε για άλλα θέματα και για οράματα στη δεκαετία του 1980 και κατεστράφη η οικονομία. Ακούμε για οράματα σε δύο έτη, ή σε τρία έτη. Τότε θα είναι πια πολύ αργά, η καταστροφή θα έχει συντελεστεί, θα έχει χαθεί μια γενιά. Τα παιδιά θα έχουν πάθει τη ζημιά. Το άγχος βρίσκεται ήδη στα ύψη. Τα φροντιστήρια λειτουργούν. Πως θα τα ανατρέψουμε αυτά τα πράγματα την τελευταία στιγμή; 

Βεβαίως τότε θα έχετε πληρώσει το τίμημα, θα είσαστε στην αντιπολίτευση και θα κληθούμε εμείς να διορθώσουμε μια τραγική κατάσταση. Δεν θα πούμε όμως ότι "βρήκαμε καμένη γη", διότι εμείς δεν είμαστε ΠΑΣΟΚ να εφαρμόζουμε μοντέλα διακυβέρνησης του στίλ που είδαμε σήμερα. Εμείς σας συμβουλεύουμε και σας μεταφέρουμε τον προβληματισμό του λαού. Αντί να το εκμεταλλευθείτε αυτό, μας κάνετε μαθήματα πώς θα πρέπει να κάνουμε αντιπολίτευση, ενώ βλέπετε ότι ογκούται η δυσφορία στα λαϊκά στρώματα. 

Θέλω επίσης να επισημάνω κάτι σε σχέση με τις δαπάνες. Εκτός από τη δημόσια δαπάνη στην παιδεία, έχουμε την ιδιωτική δαπάνη των νοικοκυριών, η οποία είναι τεράστια και κατά κεφαλή στην Ευρώπη είναι η μεγαλύτερη. Εάν δε, προσθέσουμε τις δύο δαπάνες και συγκρίνουμε την κατά κεφαλή δαπάνη με το αποτέλεσμα, έστω χονδρικά, θα δείτε πόσο αναποτελεσματικό είναι το σύστημα. Αντί να το βελτιώσετε, το κάνετε ακόμα χειρότερο. 

Κάνατε και μία αναφορά για το Ευγενίδeιο 'Ιδρυμα ότι θα τυπώσει τα βιβλία. Καλά θα κάνει και το ευχαριστούμε. Θα έπρεπε όλοι εμείς να ευχαριστούμε οποιεσδήποτε πρωτοβουλίες μη κερδοσκοπικές που προέρχονται από τον ιδιωτικό τομέα. Παρόμοιες όμως πρωτοβουλίες που θα μπορούσαν να συμβούν σε τριτοβάθμιο επίπεδο, ώστε να βοηθηθεί η εκπαιδευτική πορεία της χώρας, τις αποθαρρύνετε με ιδεοληψίες τριτοκοσμικού τύπου. 

Τέλος, θέλω να επισημάνω κάτι που είπατε για τα πανεπιστήμια. Βεβαίως δεν είναι το σημερινό μας θέμα. 

Στις κινητοποιήσεις στο Οικονομικό Πανεπιστήμιο που πήγαν να γίνουν και δεν έγιναν ευτυχώς -διότι εμείς είμαστε υπεύθυνο κόμμα- πρωτοστάτησε η παράταξη των φοιτητών του ΠΑ.ΣΟ.Κ., ενώ η παράταξη των φοιτητών της Νέας Δημοκρατίας -όχι ότι καθοδηγείται, αλλά επειδή η φιλοσοφία μας είναι υπέρ της εποικοδομητικής αντιπολίτευσης- προσπάθησε να αποθαρρύνει τα γεγονότα και επιτυχώς. 

Λοιπόν, τα προβλήματα υπάρχουν στο δικό σας χώρο και μάλιστα στα εσωκομματικά του ΠΑ.ΣΟ.Κ., τα οποία τα ζούμε κάθε ημέρα και τα οποία αποδιοργανώνουν τη χώρα και πάψετε να προσπαθείτε να βρείτε άλλοθι στις κινήσεις της Νέας Δημοκρατίας. Διότι η Νέα Δημοκρατία είναι υπεύθυνο κόμμα. 

ΠΡΟΕΔΡΕΥΩΝ (Νικόλαος Κατσαρός): Ο κύριος Υφυπουργός Παιδείας έχει το λόγο. 

ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Κυρίες και κύριοι συνάδελφοι, εάν στόχος της επερώτησης ήταν να αποδειχθεί ότι η εκπαιδευτική μεταρρύθμιση που επιχειρείται, αποτελεί την αιτία των υποτιθέμενων κακών και προβλημάτων που διαπιστώνετε, νομίζω ότι δεν το αποδείξατε. 

Εάν νομίζετε ότι εμείς είμαστε απλώς κακοί διαχειριστές των εκπαιδευτικών θεμάτων τρεχούσης φύσεως ούτε αυτό το αποδείξατε, διότι δεν επικαλεσθήκατε στοιχεία. 

Εγώ θα αρχίσω από μία ενημερωτική περιήγηση σε διάφορες διευθύνσεις της χώρας, για να σας δώσω στοιχεία, τα οποία πραγματικά είναι στοιχεία απολύτως ηλεγμένα και όχι πληροφορίες εφημερίδων. Γιατί για πρώτη φορά στο Υπουργείο Παιδείας έγινε μία συλλογή στοιχείων και μάλιστα πολλές φορές με επιτόπιους ελέγχους, μία επεξεργασία και συγκέντρωση αυτών των στοιχείων σε πίνακες που δίδουν την αληθή εικόνα της χώρας. 

Ας ξεκινήσουμε από τη νησιωτική Ελλάδα, τις Κυκλάδες. Στις Κυκλάδες, που είπατε ότι υπάρχει πρόβλημα κενών, στους έξι χιλιάδες επτακόσιους ογδόντα εννέα μαθητές (1789)που συγκροτούν τριακόσια ογδόντα επτά τμήματα (387), υπάρχουν πεντακόσιοι εβδομήντα επτά (577) υπηρετούντες σε σχολεία εκπαιδευτικοί, που σημαίνει ότι έχουμε μία αναλογία ενός (1) εκπαιδευτικού προς 11,76 μαθητές. 

Η εκπαιδευτική μεταρρύθμιση έδωσε κανένα βελτιωτικό στοιχείο στην κατάσταση των Κυκλάδων; Βεβαίως. Λειτουργούν τέσσερα Ολοήμερα Νηπιαγωγεία και τρία Ολοήμερα Δημοτικά. 

ΙΩΑΝΝΗΣ ΧΩΜΑΤΑΣ: Ποια είναι; Μπορείτε να μας τα πείτε; 

ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Δεν ήξερα ότι έπρεπε να τα αναφέρω ένα-ένα. Να πάμε μαζί στις Κυκλάδες ταξίδι για να το διαπιστώσουμε. 

(Θόρυβος από την πτέρυγα της Νέας Δημοκρατίας) 

Εμείς σας δίνουμε αριθμό. Εάν τον αμφισβητείτε, κάντε το ταξίδι στις Κυκλάδες. 

Τώρα θα σας πάω ένα ταξίδι στην ανατολική Αττική. Στην ανατολική Αττική, αγαπητοί συνάδελφοι, υπάρχουν στην πρωτοβάθμια εκπαίδευση εννιακόσια εβδομήντα τέσσερα (974) τμήματα. Από αυτά μόνο δώδεκα (12) τμήματα είναι με τριάντα (30) μαθητές -κανένα δεν είναι πάνω από τριάντα μαθητές- ποσοστό 1,1%. Δεκαπέντε έως είκοσι εννέα (15-29) μαθητές βρίσκονται στα εννιακόσια δώδεκα από τα εννιακόσια εβδομήντα τέσσερα (912) τμήματα, ποσοστό 90%. Από τέσσερις έως είκοσι οκτώ (4-28) μαθητές στα εξήντα ένα (61) τμήματα, ποσοστό 8,9%. Δηλαδή υπάρχουν στα εννιακόσια εβδομήντα τέσσερα (974) τμήματα, δεκαεννιά χιλιάδες επτακόσιοι ενενήντα έξι (19796) μαθητές και έχουν χίλιους τριακόσιους σαράντα (1340) δασκάλους, όπου ένας δάσκαλος αντιστοιχεί σε 14,7 μαθητές και 20,32 μαθητές κατά τμήμα βάσει του μέσου όρου. 

Αυτή είναι η "τραγική" κατάσταση στην ανατολική Αττική με ημερομηνία 5.11.1998. 

Το ίδιο έχω να πω και για τον Πειραιά. Να πάμε τώρα στη Δευτεροβάθμια Εκπαίδευση στην οποία αναφέρθηκαν οι συνάδελφοι. Με ημερομηνία 5.11.1998 μόνιμοι και αναπληρωτές χίλιοι διακόσιοι ενενήντα, (1290) σε δέκα χιλιάδες (10.000) μαθητές, με έναν (1) εκπαιδευτικό να αντιστοιχεί σε οκτώ (8) μαθητές της δευτεροβάθμιας εκπαίδευσης και 5,77 μαθητές να αντιστοιχούν σ' ένα τμήμα ή τάξη. Εάν αυτή η κατάσταση είναι τραγική, τότε σας παρακαλώ φέρτε μου συγκριτικά στοιχεία από άλλες χώρες της Ευρώπης είτε για να κλάψουμε είτε για να ενθουσιασθούμε. Εμείς όμως δεν θέλουμε ούτε το ένα ούτε το άλλο. Σας δίνουμε μια αντικειμενική εικόνα της πραγματικότητας. 

Κάνατε ένα σωρό αντιφατικές παρατηρήσεις. Από τη μια ελέγχετε το Υπουργείο διότι προχωρά σε μια εκπαιδευτική μεταρρύθμιση με έλλειψη πόρων και από την άλλη το κατηγορείτε ότι δεν μπορεί να απορροφήσει πόρους. Και εγώ λέω, είχαμε έλλειψη χρημάτων και κάναμε αύξηση των μισθών των εκπαιδευτικών το 1997, αύξηση που δεν είχε γίνει ποτέ στο παρελθόν; Είχαμε έλλειψη χρημάτων και αυξήσαμε τους διορισμούς των εκπαιδευτικών μέσα σε δύο χρόνια κατά έξι χιλιάδες στην πρωτοβάθμια εκπαίδευση και κατά πεντέμισι χιλιάδες στη δευτεροβάθμια εκπαίδευση; 'Ηταν αύξηση και όχι κάλυψη κενών. 'Εχουμε πίνακες για να δείτε πώς έχουν διαμορφωθεί τα σημερινά τελικά νούμερα. 

Δεν είχαμε χρήματα και γι' αυτό υιοθετήσαμε και αυξήσαμε τα νέα προγράμματα; Δεν λειτουργούν φέτος τριακόσια πενήντα (350) ολοήμερα νηπιαγωγεία και χίλια (1000) νέα ολοήμερα δημοτικά; Πώς γίνονται αυτά κύριοι; 'Η γίνονται με χρήματα τα οποία υπάρχουν και τα απορροφούμε ή δεν γίνονται. Εφόσον γίνονται υπάρχουν και πόροι και απορρόφηση. Η εκπαιδευτική μεταρρύθμιση παράγει έργο. 

Μιλήσατε για τους αναπληρωτές. Εγώ θα σας οδηγήσω λίγο προς τα πίσω για να θυμηθείτε τι λέγατε για τους διορισμούς. Λέγατε ότι η Κυβέρνηση και η εκπαιδευτική μεταρρύθμιση θα 



 

  

Σελίδα 948 

αφήσουν στον "αέρα" όλους τους αναπληρωτές, ότι δεν θα διοριστεί κανείς διότι αυτό το σύστημα των ποσοστώσεων επετηρίδας και διαγωνισμού θα δημιουργήσει τεράστια προβλήματα. Φυσικά όλα αυτά ξέσπασαν στη διαδικασία του διαγωνισμού. 

Ποιο ήταν το τελικό αποτέλεσμα; 'Ηταν ότι όχι μόνο εκπαιδευτικά αλλά κοινωνικά δικαιώθηκε η αναγκαιότητα του διαγωνισμού. Το πρακτικό αποτέλεσμα από τους μαζικούς διορισμούς που κάναμε για τους αναπληρωτές ήταν από τους εξίμισι χιλιάδες (6500) αναπληρωτές που συγκέντρωναν στον πρόσωπό τους τη βασική προϋπόθεση της διετούς προϋπηρεσίας, διορίστηκαν από την επετηρίδα τέσσερις χιλιάδες εξακόσιοι (4600) και από το διαγωνισμό τετρακόσιοι (400). Το σύνολο ήταν πέντε (5000) χιλιάδες. Τα ποσοστά στην πρωτοβάθμια και δευτεροβάθμια εκπαίδευση διαμορφώθηκαν αντίστοιχα στο 80% των δασκάλων και το 36% των καθηγητών. Αυτό ήταν το αποτέλεσμα που εσείς το προβλέπατε από την ανάποδη. Δημιουργείτε όμως αρνητικό κλίμα και πανικό. Και θέλετε σύροντας εμάς σε αλλεπάλληλες επερωτήσεις να μας κάνετε να αποδεχθούμε πράγματα που δεν συμβαίνουν. 

Να πάμε και λίγο στο εξωτερικό. Καταθέσατε την επερώτηση που συζητάμε σήμερα στις 15.10.98 και προαναγγέλλετε την κατάληψη η οποία "έγινε" στο προξενείο της Στουτγκάρδης. 

ΑΝΝΑ ΜΠΕΝΑΚΗ-ΨΑΡΟΥΔΑ:Είχαν γίνει και άλλες νωρίτερα. 

ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Δεν ξέρω αν αναφέρεσθε στο παρελθόν, αλλά στο παρελθόν δεν έγινε καμία που να ευδοκίμησε. Και αυτή της Στουτγάρδης ήταν απειλή κατάληψης και τελικά η κατάληψη δεν έγινε. Και δεν έγινε διότι ήλθαν κάποιοι απ' αυτούς τους κυρίους και σε μία δημόσια συζήτηση παρουσιάσαμε συντριπτικά στοιχεία που λένε ότι στη Βάδη Βυτεμβέργη μετά από δύο αλλεπάλληλες επιτόπιες επιθεωρήσεις που έκαναν εκπρόσωποι του Υπουργείου Παιδείας διαπιστώθηκε ότι έπρεπε να υπάρχουν εκατό (100) δάσκαλοι και υπήρχαν εκατόν εξήντα οκτώ (168). 

Βρήκαν δάσκαλο, ο οποίος έκανε μάθημα σε δύο παιδιά, εκ των οποίων το ένα ήταν το δικό του. 

Λοιπόν, εδώ τι να παραδεχθούμε; 'Οτι κάνει οικονομία και δείχνει τσιγκουνιά η ελληνική Κυβέρνηση, ή ότι πρέπει να αποφευχθεί η κάθε σπατάλη, έτσι ώστε να έχει ένα ποιοτικό αποτέλεσμα η εκπαίδευση των ομογενών; Και φυσικά για την εκπαίδευση των ομογενών υπερηφανευόμαστε, διότι υπάρχει ένας νόμος, ο ν.2413, ο οποίος βρίσκεται σε εξέλιξη και για πρώτη φορά με μία επιστημονική επιτροπή, την "Επιτροπή Δαμανάκη" παρουσιάζουμε ένα συγκροτημένο, ολοκληρωμένο πρόγραμμα και υλικοτεχνικής υποδομής αλλά και λογισμικού και για δίκτυα και για βιβλία και για ό,τι άλλο υλικό πραγματικά και ουσιαστικά θα αναβαθμίζει την εκπαίδευση των Ελλήνων ομογενών στο εξωτερικό. Διότι εδώ δεν πρέπει να καταφεύγουμε σε μεγαλοστομίες, αλλά σε συγκεκριμένες ενέργειες. 

Τι έγινε, λοιπόν, με αυτούς τους δασκάλους που προανέφερα; Από τους εκατόν εξήντα οκτώ, έληγε η πενταετία των τριάντα έξι και έπρεπε να επιστρέψουν. Επέστρεψαν οι τριάντα έξι (36) και έμειναν τριάντα δύο (32) πλεονάζοντες. Και δώσαμε εντολή στον εκεί συντονιστή να κάνει ορθολογική κατανομή του πλεονάζοντος διδακτικού προσωπικού, έτσι ώστε να λειτουργήσουν τα ελληνικά σχολεία. Το έκανε με καθυστέρηση. Και ήθελαν κάποιοι πέραν των τριάντα δύο πλεοναζόντων να αποσπαστούν άλλοι είκοσι πέντε (25) δάσκαλοι και απείλησαν γι' αυτό το λόγο με κατάληψη το Προξενείο της Στουτγκάρδης. 

'Οταν τους δώσαμε αυτά τα στοιχεία, τα "μάζεψαν" και φυσικά δεν έκαναν την κατάληψη. 'Ο,τι ακριβώς έγινε και στη Θεσσαλονίκη. Διότι αν θα διαβάσετε την "ΑΠΟΓΕΥΜΑΤΙΝΗ", θα δείτε, ότι λέει, ότι ο Νομάρχης τα "μάζεψε" όταν του δώσαμε παρόμοια στοιχεία, τα οποία έχουμε καταθέσει και στα Πρακτικά. 'Οταν είδε ότι δεν υπάρχουν κενά, αλλά υπάρχουν πλεονάσματα έκανε πίσω. Αλλά αυτά τα πλεονάσματα, επειδή η διάθεση των πλεονασμάτων σε προσωπικό εναπόκειται σε τοπικούς υπευθύνους, δεν γίνεται όπως πρέπει, δεν γίνεται ορθολογικά. Εξάλλου να δούμε και την αιτία των κενών. Η αιτία των κενών δεν είναι γιατί η Κυβέρνηση δεν έστειλε εκπαιδευτικούς, δεν είναι γιατί δεν διόρισε, γιατί δεν είχε πιστώσεις αναπληρωτών, αλλά γιατί δεν έγινε ορθολογική κατανομή. Γι' αυτό ακριβώς και στέλνουμε επιτόπου συνεργεία ελέγχου, για να διαπιστώσουν εάν τα κενά είναι πραγματικά ή πλασματικά. Και ανακαλύπτουμε πλασματικά κενά. 

Υπάρχουν, όμως, όπως και στη Θεσσαλονίκη -για να σας ενημερώσω, να το ξέρετε και αυτό- κάποια λειτουργικά κενά, τα οποία ανέκυψαν από τι; Από απουσίες εκπαιδευτικών λόγω κυήσεως, λόγω εκπαιδευτικής άδειας, λόγω αναρρωτικής άδειας. Και αυτά τα κενά θα προκύπτουν καθ' όλη τη διάρκεια του σχολικού έτους. Και φυσικά η πολιτεία έχει υποχρέωση να τα καλύπτει είτε με ωρομισθίους είτε με αναπληρωτές. 'Η νομίζετε ότι πάντοτε τα κενά καλύπτονται σώνει και καλά από αναπληρωτές; Διότι όταν είναι για τρεις ή τέσσερις ώρες, θα χρεωθεί η πολιτεία πέντε εκατομμύρια (5.000.000) δραχμές για τέσσερις ώρες την εβδομάδα; Υπάρχουν πιστώσεις στις νομαρχίες γι' αυτούς τους αναπληρωτές ωρομισθίους. Για να βάλουμε τα πράγματα στη θέση τους και να μην ζητούμε παράλογα πράγματα. Διότι φέτος η Κυβέρνηση, σεβόμενη το χρήμα του ελληνικού λαού και κάνοντας ορθολογική χρήση του, προέβη σε μία αύξηση των διορισμών κατά έξι χιλιάδες, όπως είπε ο κύριος Υπουργός και έξι χιλιάδες παραπάνω διορισμοί είναι τριάντα δισεκατομμύρια (30.000.000.000) δραχμές. Αυτά τα τριάντα δισεκατομμύρια (30.000.000.000) δραχμές τα διαθέτουμε για να πιάσουν τόπο, για να εφαρμοσθεί το ολοήμερο νηπιαγωγείο, το ολοήμερο δημοτικό, οι τάξεις υποδοχής παλιννοστούντων και άλλων κατηγοριών πολιτών και φυσικά η ενισχυτική διδασκαλία. Δεν μπορείτε να λέτε ό,τι θέλετε. Δεν μπορείτε να επικαλείσθε επαπειλούμενες καταλήψεις, οι οποίες δεν βρίσκονται εν δικαίω. Εν αδίκω βρίσκονται, γι' αυτό δεν γίνονται και παραμένουν επαπειλούμενες. 

Θα ήθελα να αναφέρω και μερικές άλλες περιπτώσεις, γιατί πράγματι ειπώθηκαν πάρα πολλές παρατηρήσεις. 

Ο κ. Κόρακας όταν τελείωσε την αγόρευσή του ζήτησε από το Υπουργείο Παιδείας να αποδεχθεί την πρότασή του και είπε -μιλώντας και μαξιμαλιστικά- ότι πρέπει να φθάσουμε εκεί το επίπεδο της αναλογίας των εκπαιδευτικών προς τους μαθητές, ώστε να πετύχουμε ένα ποσοστό ένα προς 15 στην πρωτοβάθμια εκπαίδευση και ενός προς 20 στη δευτεροβάθμια εκπαίδευση. 

'Εχουμε καταθέσει όλα αυτά τα στοιχεία, που αποκαλύπτουν ότι σήμερα η αναλογία στην πρωτοβάθμια εκπαίδευση είναι ένας προς δέκα εννέα και στην δευτεροβάθμια εκπαίδευση ένας προς είκοσι. 

(Στο σημείο αυτό την Προεδρική 'Εδρα καταλαμβάνει ο Β' Αντιπρόεδρος της Βουλής κ. ΠΑΝΑΓΙΩΤΗΣ ΣΓΟΥΡΙΔΗΣ) 

Ε, μη μας κατηγορείτε για κάτι που έχουμε πετύχει. 

ΙΩΑΝΝΗΣ ΧΩΜΑΤΑΣ: Μιλάμε για διδακτικό προσωπικό ή και γι αυτούς που απασχολούνται σε διοικητικές θέσεις; 

ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Για διδακτικό προσωπικό, για υπηρετούντες σε σχολεία. Και όπως θα δείτε από τους πίνακες, γίνεται η σχετική διάκριση. 'Αλλο υπηρετούντες στη δημόσια εκπαίδευση και άλλο υπηρετούντες στα σχολεία. 

Για να πάμε στη Λάρισα, γιατί ενδιέφερε και τους συναδέλφους και τον Αντιπρόεδρο ο οποίος βρισκόταν προηγουμένως στην έδρα. 

Στη Λάρισα, στη δευτεροβάθμια εκπαίδευση, έχουμε χίλιους οκτακόσιους σαράντα τέσσερις (1844) υπηρετούντες στο σχολείο -λέει ο πίνακας- εκπαιδευτικούς, πενήντα (50) αποσπάσεις στο νομό, είκοσι δύο (22) άδειες και εβδομήντα τρεις (73) αναπληρωτές. Για να δούμε τώρα αυτό σε τι αντιστοιχεί σε μαθητές: Στη δευτεροβάθμια εκπαίδευση στη Λάρισα οι χίλιοι εννιακόσιοι δεκαεπτά (1917) υπηρετούντες σήμερα, μαζί με τον αριθμό των αναπληρωτών, χίλιοι οκτακόσιοι σαράντα τέσσερις (1844), που προείπα, συν εβδομήντα τρεις (73) αναπληρωτές, αυτοί υπηρετούν σε εννιακόσια είκοσι δύο (922) τμήματα, έχουν μαθητικό πληθυσμό είκοσι χιλιάδες 



 

  

Σελίδα 949 

οκτακόσιους εξήντα πέντε (22865) και η αναλογία είναι ένας εκπαιδευτικός σε 10,8 μαθητές και 22,6 μαθητές ανά τμήμα. Αν αυτά δεν είναι ιδανικά στοιχεία για μία χώρα, τότε μπορείτε πράγματι να συγκρίνετε την Ελλάδα με τη Γαλλία προς όφελος της Ελλάδας, κυρία Λουλέ, γιατί στη Γαλλία ξεσηκώθηκαν οι μαθητές γιατί ήταν σαράντα μέσα στα τμήματα. Ενώ εδώ, αν θα δείτε σε όλη τη χώρα πόσα είναι τα τριανταπεντάρια -υπάρχουν καταστάσεις- είναι ελάχιστα, είναι 0,6% τα τριανταπεντάρια και ο βασικός όγκος των μαθητών που βρίσκεται σε τμήματα μικροτέρου αριθμού (18-30) είναι περίπου στο 85%-90% των τμημάτων. 

Επομένως αδικείτε την Κυβέρνηση και το Υπουργείο Παιδείας όταν λέτε ότι δεν κάνουμε και σωστή διαχείριση και βελτίωση των πραγμάτων σε σχέση με το παρελθόν και σε υλικοτεχνική υποδομή και σε εκπαιδευτικό υλικό. Οι αναλογίες αποδεικνύουν την ικανότητά μας. 

ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κύριο Υφυπουργό. 

ΒΑΣΙΛΙΚΗ ΑΡΑΠΗ-ΚΑΡΑΓΙΑΝΝΗ: Κύριε Υφυπουργέ, δεν μου απαντήσατε. Θέλω τους νόμους να τους μελετήσω. 

ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): 'Εχετε στοιχεία. 

ΠΡΟΕΔΡΕΥΩΝ (Παναγιώτης Σγουρίδης): Η κυρία Μπενάκη έχει το λόγο. 

ΑΝΝΑ ΜΠΕΝΑΚΗ-ΨΑΡΟΥΔΑ: Κύριε Προέδρε, καταρχήν δεν δεχόμαστε κοινοβουλευτικά μαθήματα από κανέναν Υπουργό σε αυτήν την Αίθουσα γιατί ξέρουμε πολύ καλά εμείς οι Βουλευτές και ιδίως της Αντιπολίτευσης ποιο είναι το καθήκον μας. Είναι να μεταφέρουμε σε αυτήν την Αίθουσα τον παλμό της κοινωνίας, να μεταφέρουμε την κοινή γνώμη και να αντλούμε τα στοιχεία μας από όπου είναι δυνατόν να τα αντλήσουμε. Δεν μπορεί, λοιπόν, ο κύριος Υπουργός να μας μέμφεται γιατί χρησιμοποιούμε τον Τύπο και τα Μέσα Μαζικής Ενημέρωσης ή τις ΕΛΜΕ, ή την ΟΛΜΕ ή τους Συλλόγους Γονέων και Κηδεμόνων. Διότι αυτές είναι πράγματι αξιόπιστες πηγές και κυρίως αυτές εκφράζουν τον ελληνικό λαό. Επομένως μαθήματα κοινοβουλευτικής τακτικής δεν δεχόμαστε σε αυτήν την Αίθουσα. 

Το δεύτερο που θέλω να παρατηρήσω κύριε Πρόεδρε και κύριε Υπουργέ, είναι ότι φαίνεται τελικά από τα στοιχεία που επικαλέσθηκε ιδίως ο κύριος Υφυπουργός ότι ισχύει εκείνο το αμίμητο που είχε πει ο Γεώργιος Παπανδρέου: "Οι αριθμοί ευημερούν σε αυτήν τη χώρα και φυσικά πάσχουν οι άνθρωποι". Διότι τι έκανε ο κύριος Υφυπουργός; Αθροίσματα σε όλη τη χώρα, διαιρέσεις σε όλη τη χώρα, εξαγωγή ποσοστών και μας παρουσίασε μία ιδανική κατάσταση αναλογιών σύμφωνα με την οποία εμείς δεν θα έπρεπε να κάνουμε τίποτε άλλο παρά να δώσουμε τα συγχαρητήριά μας στο Υπουργείο Παιδείας. 

Ερωτώ, κύριε Πρόεδρε: 'Ολες αυτές οι εκατοντάδες και χιλιάδες ανθρώπων που διαμαρτύρονται, γονείς, μαθητές, σύλλογοι εκπαιδευτικών που κατέβηκαν και στους δρόμους, αυτούς τους αριθμούς δεν μπορούσαν να τους διαβάσουν; Δεν έβλεπαν ότι τα πράγματα είναι τόσο ιδεώδη, ώστε οι τάξεις αριθμούν στην Ελλάδα είκοσι δύο μαθητές και ότι έχουμε μία αναλογία εκπαιδευτικών προς διδασκομένους ενός προς 10,8, όπως μας είπε ο κύριος Υπουργός; 

Εάν τα στοιχεία είναι ακριβή -και δεν έχω λόγο αυτήν τη στιγμή να τα αμφισβητήσω- τότε κάτι άλλο συμβαίνει, διότι ο κόσμος δεν τρελάθηκε, δεν έγινε παρανοϊκός ούτε ξαφνικά αποφάσισε να υπακούει στα κελεύσματα της Νέας Δημοκρατίας και να κατεβαίνει στους δρόμους. Σημαίνει ότι η κατανομή εκπαιδευτικών και μαθητών σε όλη την Ελλάδα είναι "τρελή". Δηλαδή διόρισε εκπαιδευτικούς το Υπουργείο σε περιφέρειες που περισσεύουν και άφησε δραματικά κενά σε άλλες περιφέρειες. 

Μας είπε βέβαια κάπου ο κύριος Υφυπουργός, για να δικαιολογήσει την κατάσταση ότι δεν φταίει το Υπουργείο εάν υπάρχουν αυτές οι δυσαναλογίες, δηλαδή να μην γίνονται οι τοποθετήσεις μέσα στις περιφέρειες όπως πρέπει και αλλού να περισσεύουν και αλλού να λείπουν, διότι οι προϊστάμενοι δεν έκαναν καλά τη δουλειά τους. 

Διερωτάμαι κύριε Πρόεδρε: Ποιος είναι υπεύθυνος αν οι προϊστάμενοι κάνουν ή δεν κάνουν καλά τη δουλειά τους; Αν έχουν εκπαιδευτεί και εξοικειωθεί ή και διαβρωθεί από το κυβερνών κόμμα κατά τέτοιο τρόπο ώστε να εκτελούν το έργο τους τελείως μεροληπτικά και με προσωπικά ή κομματικά κριτήρια γι'αυτό ποιος φταίει; Δεν υπάρχει κανένας πολιτικός υπεύθυνος; Η ηγεσία του Υπουργείου Παιδείας δεν είναι υπεύθυνη γι'αυτήν την κατάσταση; 

Ας μην προσπαθούμε, λοιπόν, να ρίξουμε τα βάρη στην Αντιπολίτευση, που υποτίθεται ότι υποκινεί τις κινητοποιήσεις και μάλιστα ένα κόμμα σαν τη Νέα Δημοκρατία που ποτέ δεν επεδόθη ούτε κατάφερε ποτέ να κάνει τέτοιου είδους κινητοποιήσεις. Ας μην τα ρίχνουμε στα πολιτικά κόμματα. Καθώς επίσης είναι πάρα πολύ ευτελές, ταπεινό και ανάξιο της περιοπής Υπουργών να τα ρίχνουν στους προϊσταμένους των διευθύνσεων ότι εκείνοι ενεργούν με προσωπικά και φυσικά -όπως εγώ υποστηρίζω- με κομματικά κριτήρια. Και αυτό να συμβαίνει, φταίει το Υπουργείο Παιδείας. 

'Ενα ερώτημα ακόμη. 'Επρεπε να φθάσουμε στο τρίτο μήνα λειτουργίας των σχολείων για να διαπιστωθούν αυτές οι ανισορροπίες και οι ανισοκατανομές, αυτή η κακή κατάσταση την οποία ομολόγησε και το ίδιο το Υπουργείο; Δεν έπρεπε πρώτον να έχουν γίνει οι αποσπάσεις πριν από τους διορισμούς; Δεν έπρεπε να έχουν γίνει οι υποχρεωτικές αποσπάσεις, τις οποίες προβλέπει ο νόμος και μετά να τοποθετηθούν ανάλογα στα κενά οι εκπαιδευτικοί; 

ΓΕΡΑΣΙΜΟΣ ΑΡΣΕΝΗΣ (Υπουργός Εθνικής Παιδείας και Θρησκευμάτων): Αυτό κάναμε, κυρία Μπενάκη. 

ΑΝΝΑ ΜΠΕΝΑΚΗ-ΨΑΡΟΥΔΑ: Δεν έγινε, κύριε Υπουργέ. Πρώτα διορίσατε και μετά κάνατε αποσπάσεις. Και ξέρετε γιατί; Γιατί μαγειρευόντουσαν οι αποσπάσεις στον προθάλαμο του γραφείου σας. Το κατέθεσε εγγράφως και ενυπογράφως στην ΟΛΜΕ αιρετό μέλος της. Σας έδωσα και την απόφαση για να δείτε τι έγινε, ενδεχομένως πίσω από την πλάτη σας. 

ΓΕΡΑΣΙΜΟΣ ΑΡΣΕΝΗΣ (Υπουργός Εθνικής Παιδείας και Θρησκευμάτων): Πείτε ποιο είναι αυτό το μέλος. Είναι δικό σας. 

ΑΝΝΑ ΜΠΕΝΑΚΗ-ΨΑΡΟΥΔΑ: Εάν συμβαίνουν καθυστερημένες τοποθετήσεις, καθυστερημένες αποσπάσεις και ανισοκατανομή προσωπικού που δημιούργησε όλη αυτήν την αναστάτωση, ε, για όνομα του Θεού, κάποιος φταίει γι'αυτό και όχι βέβαια η Αξιωματική Αντιπολίτευση. 

Αναπληρωτές. Δε νομίζω ότι είναι εξήμισι χιλιάδες, κύριε Υπουργέ, οι αναπληρωτές που έχουν δύο θητείες. Αφήστε τα δύο χρόνια. Τα δύο χρόνια είναι παραπλανητικό. Τα δύο χρόνια προϋποθέτουν τρεις ανανεώσεις και το κριτήριό σας δεν είναι τρεις ανανεώσεις νομίζω, είναι δύο ανανεώσεις, δηλαδή λιγότερο από δύο χρόνια. 

Πάντως είτε με το ένα κριτήριο είτε με το άλλο δεν είναι εξίμισι χιλιάδες. Δεκαέξι χιλιάδες άνθρωποι πετάχτηκαν έξω με τουλάχιστον δύο ανανεώσεις και από αυτούς όντως προσλάβατε την πρώτη χρονιά μόνο τεσσερισήμισι χιλιάδες. 

Ερωτώ τι θα γίνει με τους υπόλοιπους. Τους έχετε υποσχεθεί μία ρύθμιση. 'Ερχονται και ξανάρχονται, μιλάνε μαζί σας και τους αφήνετε να περιμένουν, λέγοντας ότι θα έρθει τώρα, με την έναρξη της σχολικής χρονιάς. Αφού δείτε δε πόσοι θα απορροφηθούν, θα έρθει μία ρύθμιση. 

Σας ερωτώ ευθέως και οφείλετε να το απαντήσετε: Μετά την απορρόφηση αυτή που έγινε, που λέτε εσείς ότι είναι ικανοποιητική, των αναπληρωτών με τους πρώτους διορισμούς, τι θα κάνετε με τους υπόλοιπους; Θα φέρετε ή δεν θα φέρετε ρύθμιση; Πείτε το καθαρά, να το ξέρουν κι αυτοί οι άνθρωποι, να το ξέρουμε και εμείς. 

Μας δώσατε -και το θεωρώ απαράδεκτο, κύριε Πρόεδρε και το καταθέτω εδώ στη Βουλή- κάποιες γενικές πληροφορίες. Μας είπατε ότι στις Κυκλάδες, παραδείγματος χάρη, λειτουργούν τρία νηπιαγωγεία ολοήμερα και τρία δημοτικά σχολεία. Δεν θεωρώ ότι είναι συντριπτικός αυτός ο αριθμός, αλλά όταν σας ρωτήσαμε πού είναι αυτά, για να πάμε να τα δούμε, μας είπατε ότι δεν γνωρίζετε. Δηλαδή θα κάνουμε ένα οδοιπορικό, ο κ. Χωματάς θα αναλάβει μάλιστα ως τοπικός 



 

  

Σελίδα 950 

Βουλευτής να κάνει ένα οδοιπορικό στις Κυκλάδες και θα ψάχνει να βρει πού είναι αυτά τα ολοήμερα. Νομίζω ότι το αποτέλεσμα του οδοιπορικού θα είναι οδυνηρό. 

Για να τελειώνω με τους εκπαιδευτικούς, δεν μας λύνετε και μία απορία για το τι θα γίνει μ'αυτούς τους καθηγητές της ειδικής αγωγής, τι θα γίνει γενικά με την ειδική αγωγή; Ακούμε από το καλοκαίρι ότι έρχεται και ξανάρχεται το νομοσχέδιο για την ειδική αγωγή. Θα έρθει κάποτε; 

'Οσον αφορά τα σχολεία στη Γερμανία, κατ'αρχήν θα ήθελα να σας πω ότι δεν είναι η πρώτη κατάληψη που ηπειλήθη, όπως είπατε. Δεν ξέρω, μπορεί να ηπειλήθη, μπορεί να έγινε, δεν έχει και τόση σημασία αν έγινε και πέτυχε ή αν ηπειλήθη να γίνει και τελικά δεν έγινε. Αλλά δεν είναι η πρώτη. Το ξέρετε πολύ καλά, κύριε Υφυπουργέ, έχει ξαναγίνει κατάληψη και του προξενείου της Στουτγάρδης -αυτή ήταν η αφορμή για την επερώτηση- και του προξενείου του Μονάχου και γενικώς ολόκληρη η Γερμανία είναι σε αναβρασμό. 

Μας δώσατε μερικά νούμερα, τα οποία δεν μπορώ να αμφισβητήσω, αλλά και πάλι θέλω να σας ρωτήσω, αν υπάρχει αυτή η κατάσταση στη Γερμανία, ποιος φταίει πάλι; Φταίνε πάλι οι 'Ελληνες, οι γονείς, που πονούν για την εκπαίδευση των παιδιών τους; 

Και μία τελευταία λέξη, κύριε Πρόεδρε, γι'αυτά τα περί ταξικής παιδείας, που απέδωσε ο Υπουργός στη Νέα Δημοκρατία, η οποία δήθεν δε θέλει την ελεύθερη πρόσβαση στα πανεπιστήμια, την οποία επαγγέλεται η μεταρρύθμιση. 

Αλήθεια, κύριε Υπουργέ, ελεύθερη πρόσβαση στα πανεπιστήμια θα γίνει, μόλις συμπληρωθεί η μεταρρύθμισή σας; Δηλαδή, αυτά τα παιδιά που φοιτούν τώρα στη Β'Λυκείου και θα δώσουν αυτές τις τρομερές εξετάσεις σε αυτή την τρομερή ύλη, που ακόμη δεν έχει αρχίσει να διδάσκεται, νομίζετε ότι θα μπουν, αν θέλουν, όλα στα πανεπιστήμια; 

Απατάσθε, κύριε Υπουργέ. Προβλέπω -και μη μου πείτε ότι τώρα υποκινούμε αναστατώσεις- ότι το Μάιο, που θα αντιμετωπίσουν τα παιδιά της Β'Λυκείου σε όλο της το φάσμα την εκπαιδευτική σας μεταρρύθμιση, τότε θα διαπιστώσετε και εσείς, δυστυχώς και εμείς δυστυχώς και όλοι μας καταστάσεις, οι οποίες εύχομαι να μη γίνουν ανεξέλεγκτες. 

Κύριε Πρόεδρε, τελειώνοντας θέλω να επαναλάβω αυτό που είπα. Η Κυβέρνηση αυτή και αλαζονική είναι και ανάλγητη είναι και ασταθής είναι. Βλέπουμε ότι δε στέκεται καλά στα πόδια της. Ζητώ και ζητούμε όλοι μας -και νομίζω ότι εκφράζω μία επιθυμία όλων- τουλάχιστον στην παιδεία, να μην αφήσει ίχνη αυτών των αρνητικών χαρακτηριστικών της και ας φροντίσει, έστω και τώρα, τουλάχιστον αυτή τη μεταρρύθμιση που την ξεκίνησε, όπως την ξεκίνησε, να μην την επιβάλλει κατά τρόπο και ανάλγητο και αντιεκπαιδευτικό. 

ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε την κ. Μπενάκη. Ο κύριος Υπουργός έχει το λόγο. 

ΙΩΑΝΝΗΣ ΧΩΜΑΤΑΣ: Να απαντήσετε σε αυτά που σας ρωτήσαμε, κύριε Υπουργέ. Πώς θα αντιμετωπίσετε τα λειτουργικά προβλήματα των εξετάσεων, όταν θα εξετάζονται είκοσι οκτώ... 

ΓΕΡΑΣΙΜΟΣ ΑΡΣΕΝΗΣ (Υπουργός Εθνικής Παιδείας και Θρησκευμάτων): 'Εχετε το λόγο, κύριε Χωματά ή θα μιλήσω εγώ; 

ΠΡΟΕΔΡΕΥΩΝ (Παναγιώτης Σγουρίδης): Σας παρακαλώ, κύριε Χωματά! Είσθε πάντα ευγενής. Με εκπλήσσετε! 

ΓΕΡΑΣΙΜΟΣ ΑΡΣΕΝΗΣ (Υπουργός Εθνικής Παιδείας και Θρησκευμάτων): Θα σας απαντήσω, κύριε Χωματά. 

ΠΡΟΕΔΡΕΥΩΝ (Παναγιώτης Σγουρίδης): Ορίστε, κύριε Υπουργέ. 

ΓΕΡΑΣΙΜΟΣ ΑΡΣΕΝΗΣ (Υπουργός Εθνικής Παιδείας και Θρησκευμάτων): Κύριε Πρόεδρε, η προσπάθεια της Αξιωματικής Αντιπολίτευσης να ελέγξει την Κυβέρνηση στο έργο της εκπαιδευτικής μεταρρύθμισης είναι σαφές ότι δεν ευδοκίμησε. Δεν ευδοκίμησε, κυρίως, γιατί ο έλεγχος βασίστηκε σε αβάσιμα στοιχεία, τα οποία δεν περιγράφουν την πραγματική κατάσταση. 

Εγώ δεν θέλησα -και φυσικά δεν είναι πρόθεσή μου- να δώσω μαθήματα κοινοβουλευτισμού σε κανέναν -εκτιμώ βαθύτατα τους συναδέλφους της Νέας Δημοκρατίας- αλλά αυτό που τονίζω είναι ότι μπορούν φυσικά να επικαλούνται πηγές πληροφόρησης, ακόμα και από εφημερίδες φίλα προσκείμενες προς τη Νέα Δημοκρατία, αλλά οφείλουν να ελέγχουν την ακρίβεια των αριθμών. 

Η υπεύθυνη υπηρεσία για την πραγματική κατάσταση στα σχολεία κατά τάξη, όχι γενικώς και αφηρημένα, είναι η υπηρεσία του Υπουργείου Παιδείας, το οποίο ευχαρίστως θα σας έδινε τα στοιχεία, τα οποία σήμερα κατέθεσα στη Βουλή. Και αν το κάνατε αυτό, ως μέτρο δικής σας προφύλαξης δεν θα είχατε σήμερα εκτεθεί με γενικές αναφορές σε στοιχεία τα οποία δεν εκφράζουν την πραγματικότητα. 

Εμείς δεν είπαμε ότι όλα τα θέματα έχουν λυθεί. Είπαμε ότι έχουμε κάνει ένα σημαντικό βήμα βελτίωσης προς τη σωστή κατεύθυνση και ότι είμαστε ανοιχτοί και σε υποδείξεις και σε προτάσεις με εποικοδομητικό πνεύμα. 

Τα στοιχεία που σας δώσαμε δεν είναι γενικά και αφηρημένα, δεν είναι μέσοι όροι. Σας δώσαμε τμήμα-τμήμα, σχολείο-σχολείο και φυσικά αναφέρθηκα προφορικά σε μέσους όρους, αναφέρθηκα σε μέγιστες και ελάχιστες ποσότητες σε αυτούς τους πίνακες, αλλά είμαι στη διάθεσή σας να συζητήσουμε συγκεκριμένα για όποια περιφέρεια θέλετε. Το γραφείο μου είναι ανοιχτό σε συζήτηση συγκεκριμένων θεμάτων. 

Ο κ. Χωματάς αναφέρθηκε εκτενώς στις Κυκλάδες. Οι πληροφορίες που έχουμε εμείς είναι οι πληροφορίες που κατέθεσε ο κύριος Υφυπουργός. 

Εγώ θα παρακαλούσα τον κ. Χωματά, εφόσον εκλέγεται από τις Κυκλάδες, να μην στηρίζεται σε πληροφορίες της "ΑΠΟΓΕΥΜΑΤΙΝΗΣ" και άλλων εφημερίδων, αλλά να επισκέπτεται ο ίδιος τα σχολειά, χωριό-χωριό και να έρθει να μου καταθέσει την προσωπική του εμπειρία, την οποία σοβαρότατα και υπεύθυνα θα πάρω υπόψη, για να δούμε τι χρειάζεται να γίνει. 

Είπαμε ότι υπάρχουν ολοήμερα σχολεία, ολοήμερα νηπιαγωγεία. Αύριο το πρωί θα σας δώσω ακριβώς τις διευθύνσεις αυτών των ολοήμερων σχολείων να πάτε εκεί που έχει αναφερθεί στις εφημερίδες ότι υπάρχουν πολλοί μαθητές, να εξακριβώσετε εσείς την αλήθεια. 

Κύριε Χωματά, μετά από αυτή την επίσκεψή σας στην εκλογική σας περιφέρεια, μου οφείλετε νομίζω μία εξήγηση για την ακρίβεια των στοιχείων, τα οποία σας έδωσα εγώ. 

Ως προς το αν υπάρχει πρόβλημα, ήθελα να σας πω ότι δεν μπορούμε να μεταφέρουμε την εντύπωση ότι όλη η Ελλάδα έχει ξεσηκωθεί. Ξεσηκώθηκαν συγκεκριμένοι δήμοι σε συγκεκριμένες περιοχές. Γνωρίζουμε πολύ καλά τι γίνεται στον Πειραιά, γνωρίζουμε πολύ καλά τι έγινε σε δύο δήμους του Νομού Θεσσαλονίκης και γνωρίζουμε και πώς έχουν υποκινηθεί αυτά και ποιες ήταν οι σκοπιμότητες, σε ένα γενικότερο πολιτικό κλίμα. 

Αλλά το κλίμα σε όλη την Ελλάδα, στις χιλιάδες σχολικές μονάδες, λύκεια, γυμνάσια και δημοτικά, δεν είναι το κλίμα το οποίο προσπαθείτε να μεταφέρετε εδώ στη Βουλή. Και οι γονείς και οι μαθητές ασχολούνται με το έργο τους και δεν ακούν τις σειρήνες της Αντιπολίτευσης. 

Για τις αποσπάσεις θα πω δύο λόγια. Οι αποσπάσεις έγιναν με αυστηρά μόρια και κριτήρια, τα οποία έχουν τεθεί από μία υπηρεσιακή επιτροπή στην οποία παρίστανται και αιρετοί συνδικαλιστές, ένας εκ των οποίων πρόσκειται στην Νέα Δημοκρατία και έστειλε την επιστολή στην οποία αναφέρθηκε η κ. Μπενάκη. 'Εγιναν τέσσερις χιλιάδες αποσπάσεις εκπαιδευτικών από νομό σε νομό και όλες αυτές τις αποσπάσεις, προτάσεις της επιτροπής, τις υπέγραψα αμέσως. 

Τι έγινε; Ως προς αυτές τις αποσπάσεις υπήρχαν πιέσεις από τα πανεπιστήμια, από είκοσι τέσσερις πανεπιστημιακούς. Αυτοί μου ζήτησαν, για λόγους εκπαιδευτικούς -λόγω του έργου που κάνουν οι εκπαιδευτικοί στα πανεπιστήμια και βοηθούν τους πανεπιστημιακούς- και για λόγους εκπαιδευτικούς των ίδιων των πανεπιστημιακών, αυτοί οι είκοσι τέσσερις εκπαιδευτικοί να αποσπαστούν και φέτος σε αυτά τα πανεπιστήμια. 

Εγώ θα καταθέσω τα ονόματα αυτών των εκπαιδευτικών, 



 

  

Σελίδα 951 

αν θέλετε, να πω από πού ήλθαν οι προτάσεις και θα δείτε ότι αυτοί επιτελούν ένα σημαντικό εκπαιδευτικό έργο στα πλαίσια των πανεπιστημίων. 

Βέβαια ο Υπουργός, σύμφωνα με το νόμο, μπορεί να προχωρήσει σε αποσπάσεις χωρίς τη σύμφωνη γνώμη ή τη γνώμη του υπηρεσιακού συμβουλίου. Δεν το έκανα όμως αυτό για αποσπάσεις ρουσφετολογικές, ή για να αποσπαστούν κάπου αλλού, αλλά σε συγκεκριμένες θέσεις στα πανεπιστήμια. Και νομίζω ότι οφείλουμε να τιμήσουμε την πρόθεση και το αίτημα κάποιων πανεπιστημιακών για συγκεκριμένα προγράμματα. 

Τώρα, για τους αναπληρωτές. Είχα πει ότι η Επιτροπή Μορφωτικών Υποθέσεων θα πρέπει να συζητήσει αυτό το θέμα. Δεν ήταν δυνατόν να προγραμματίσουμε μια τέτοια συνάντηση τον Οκτώβριο. 'Ομως, με πληροφορεί ο Πρόεδρος της Επιτροπής Μορφωτικών Υποθέσεων ότι έχει ορίσει την ημερομηνία 18 Νοεμβρίου για τη συζήτηση αυτού του θέματος και στην Επιτροπή Μορφωτικών Υποθέσεων θα υποβάλουμε εμείς και τα πορίσματά μας όσον αφορά την αποτελεσματική αντιμετώπιση του θέματος των αναπληρωτών, όπως είχαμε δεσμευθεί το καλοκαίρι σ'αυτό το Κοινοβούλιο. Σας ευχαριστώ. 

ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κύριο Υπουργό. 

Η κ. Μπενάκη έχει το λόγο. 

ΑΝΝΑ ΜΠΕΝΑΚΗ-ΨΑΡΟΥΔΑ: Κύριε Πρόεδρε, αυτό με τους αναπληρωτές πραγματικά μου κάνει εντύπωση. Δηλαδή τι θα συζητήσουμε, εάν υπάρχουν υπόλοιπα αναπληρωτών που πρέπει να απορροφηθούν ή δεν υπάρχουν; Αυτό είναι το ένα ερώτημα. 

Το δεύτερο που θέλω να ρωτήσω, κύριε Υπουργέ, είναι αυτό που έθεσαν ορισμένοι συνάδελφοι, αλλά δεν πήραμε απάντηση και αν θέλετε να μας το πείτε. Τι θα γίνει με τα εσπερινά λύκεια; Θα κλείσουν; Διότι απ'ό,τι φαίνεται η μεταρρύθμιση δεν είναι γι'αυτούς, είναι για να κλείσουν τα εσπερινά λύκεια. Πείτε μας, λοιπόν, για τις διαμαρτυρίες των παιδιών αυτών που δεν μπορούν να ανταποκριθούν στο βάρος αυτής της μεταρρύθμισης εάν σκοπεύετε να κάνετε κάτι. 

ΠΡΟΕΔΡΕΥΩΝ (Παναγιώτης Σγουρίδης): Ο κύριος Υπουργός έχει το λόγο. 

ΓΕΡΑΣΙΜΟΣ ΑΡΣΕΝΗΣ (Υπουργός Εθνικής Παιδείας και Θρησκευμάτων): Κυρία Μπενάκη, η συζήτηση στην Επιτροπή Μορφωτικών Υποθέσεων θα συζητήσει την πρόταση που είχα κάνει στο Κοινοβούλιο το καλοκαίρι, ότι θα εξετάσουμε το θέμα της απασχόλησης των αναπληρωτών και τρόπους αντιμετώπισης του θέματος της απασχόλησής τους μέσα στην επόμενη πενταετία. Αυτό είχαμε συζητήσει, αυτό με είχατε παρακαλέσει και σεις να κάνω και αυτό θα κάνουμε. 

'Οσον αφορά στα νυχτερινά λύκεια στα οποία αναφερθήκατε, ο κύριος Υφυπουργός ήδη βρίσκεται σε συνεννόηση με τους φορείς των νυχτερινών λυκείων και φυσικά θα αντιμετωπίσουμε με κάθε προσοχή και ευαισθησία τα αιτήματα που έρχονται από εκείνη την πλευρά. 

ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε και τον κύριο Υπουργό. 

Κύριοι συνάδελφοι, κηρύσσεται περαιωμένη η συζήτηση επί της υπ'αριθμ. 4 - 15/10/98 επερώτησης των Βουλευτών της Νέας Δημοκρατίας κ. 'Αννας Μπενάκη-Ψαρούδα και των κυρίων Ιωάννη Χωματά, Γεωργίου Αλεξόπουλου, Γεωργίου Καλού, Κωνσταντίνου Σημαιοφορίδη, 'Αγγελου Μπρατάκου, Αθανάσιου Κονταξή, Βασιλείου Πάππα και Ιωάννη Τζωάννου προς τον Υπουργό Εθνικής Παιδείας και Θρησκευμάτων σχετικά με τα θέματα και την πολιτική της Κυβέρνησης στο τομέα της Εκπαίδευσης. 

Κύριοι συνάδελφοι, δέχεστε στο σημείο αυτό να λύσουμε τη συνεδρίαση; 

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα. 

ΠΡΟΕΔΡΕΥΩΝ (Παναγιώτης Σγουρίδης): Με τη συναίνεση του Σώματος και ώρα 22.40', λύεται η συνεδρίαση για αύριο ημέρα Τρίτη 10 Νοεμβρίου 1998 και ώρα 18.00', με αντικείμενο εργασιών του Σώματος: α) κοινοβουλευτικό έλεγχο, συζήτηση αναφορών και ερωτήσεων και β) νομοθετική εργασία, σύμφωνα με την ημερήσια διάταξη. 

O ΠΡΟΕΔΡΟΣ                                                                ΟΙ ΓΡΑΜΜΑΤΕΙΣ

